{
  "atk-s0514a2:0_0": "Namo tassa bhagavato arahato sammāsambuddhassa",
  "atk-s0514a2:1_0": "Khuddakanikāye",
  "atk-s0514a2:2_0": "Jātaka-aṭṭhakathā",
  "atk-s0514a2:3_0": "(Chaṭṭho bhāgo)",
  "atk-s0514a2:4_0": "22. Mahānipāto",
  "atk-s0514a2:6_0": "[538] 1. Mūgapakkhajātakavaṇṇanā",
  "atk-s0514a2:7_0": "Māpaṇḍiccayaṁ vibhāvayāti idaṁ satthā jetavane viharanto mahābhinikkhamanaṁ ārabbha kathesi.",
  "atk-s0514a2:7_1": "Ekadivasañhi bhikkhū dhammasabhāyaṁ sannisinnā bhagavato nekkhammapāramiṁ vaṇṇayantā nisīdiṁsu.",
  "atk-s0514a2:7_2": "Satthā āgantvā “kāya nuttha,",
  "atk-s0514a2:7_3": "bhikkhave,",
  "atk-s0514a2:7_4": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0514a2:7_5": "idāni mama pūritapāramissa rajjaṁ chaḍḍetvā mahābhinikkhamanaṁ nāma anacchariyaṁ.",
  "atk-s0514a2:7_6": "Ahañhi pubbe aparipakke ñāṇe pāramiyo pūrentopi rajjaṁ chaḍḍetvā nikkhantoyevā”ti vatvā tehi yācito atītaṁ āhari.",
  "atk-s0514a2:8_0": "Atīte kāsiraṭṭhe bārāṇasiyaṁ kāsirājā nāma dhammena rajjaṁ kāresi.",
  "atk-s0514a2:8_1": "Tassa soḷasasahassā itthiyo ahesuṁ.",
  "atk-s0514a2:8_2": "Tāsu ekāpi puttaṁ vā dhītaraṁ vā na labhi.",
  "atk-s0514a2:8_3": "Nāgarā “amhākaṁ rañño vaṁsānurakkhako ekopi putto natthī”ti rājaṅgaṇe sannipatitvā kusajātake āgatanayeneva rājānaṁ evamāhaṁsu “deva,",
  "atk-s0514a2:8_4": "puttaṁ patthethā”ti.",
  "atk-s0514a2:8_5": "Rājā tesaṁ vacanaṁ sutvā soḷasasahassā itthiyo “tumhe puttaṁ patthethā”ti āṇāpesi.",
  "atk-s0514a2:8_6": "Tā candādīnaṁ devatānaṁ āyācanaupaṭṭhānādīni katvā patthentiyopi puttaṁ vā dhītaraṁ vā na labhiṁsu.",
  "atk-s0514a2:8_7": "Aggamahesī panassa maddarājadhītā candādevī nāma sīlasampannā ahosi.",
  "atk-s0514a2:8_8": "Rājā “bhadde,",
  "atk-s0514a2:8_9": "tvampi puttaṁ patthehī”ti āha.",
  "atk-s0514a2:8_10": "Sā puṇṇamadivase uposathaṁ samādiyitvā cūḷasayane nipannāva attano sīlaṁ āvajjetvā “sacāhaṁ akhaṇḍasīlā",
  "atk-s0514a2:8_11": "iminā me saccena putto uppajjatū”ti saccakiriyaṁ akāsi.",
  "atk-s0514a2:9_0": "Tassā sīlatejena sakkassa bhavanaṁ uṇhākāraṁ dassesi.",
  "atk-s0514a2:9_1": "Sakko āvajjento taṁ kāraṇaṁ ñatvā “candādevī puttaṁ pattheti,",
  "atk-s0514a2:9_2": "handāhaṁ puttaṁ dassāmī”ti tassānucchavikaṁ puttaṁ upadhārento bodhisattaṁ passi.",
  "atk-s0514a2:9_3": "Bodhisattopi tadāvīsativassāni bārāṇasiyaṁ rajjaṁ kāretvā tato cuto ussadaniraye nibbattitvā asītivassasahassāni",
  "atk-s0514a2:9_4": "tattha paccitvā tato cavitvā tāvatiṁsabhavane nibbatti.",
  "atk-s0514a2:9_5": "Tatthāpi yāvatāyukaṁ ṭhatvā tato cavitvā uparidevalokaṁ gantukāmo ahosi.",
  "atk-s0514a2:9_6": "Sakko tassa santikaṁ gantvā “mārisa,",
  "atk-s0514a2:9_7": "tayi manussaloke uppanne pāramiyo ca te pūrissanti,",
  "atk-s0514a2:9_8": "mahājanassa vuḍḍhi ca bhavissati,",
  "atk-s0514a2:9_9": "ayaṁ kāsirañño candādevī nāma aggamahesī puttaṁ pattheti,",
  "atk-s0514a2:9_10": "tassā kucchiyaṁ uppajjāhī”ti vatvā aññesañca cavanadhammānaṁ pañcasatānaṁ devaputtānaṁ paṭiññaṁ gahetvā sakaṭṭhānameva agamāsi.",
  "atk-s0514a2:9_11": "So “sādhū”ti sampaṭicchitvā pañcahi devaputtasatehi saddhiṁ devalokato cavitvā sayaṁ candādeviyā kucchimhi paṭisandhiṁ gaṇhi.",
  "atk-s0514a2:9_12": "Itare pana devaputtā amaccabhariyānaṁ kucchīsu paṭisandhiṁ gaṇhiṁsu.",
  "atk-s0514a2:10_0": "Tadā candādeviyā kucchi vajirapuṇṇā viya ahosi.",
  "atk-s0514a2:10_1": "Sā gabbhassa patiṭṭhitabhāvaṁ ñatvā rañño ārocesi.",
  "atk-s0514a2:10_2": "Taṁ sutvā rājā gabbhassa parihāraṁ dāpesi.",
  "atk-s0514a2:10_3": "Sā paripuṇṇagabbhā dasamāsaccayena dhaññapuññalakkhaṇasampannaṁ puttaṁ vijāyi.",
  "atk-s0514a2:10_4": "Taṁ divasameva amaccagehesu pañca kumārasatāni jāyiṁsu.",
  "atk-s0514a2:10_5": "Tasmiṁ khaṇe rājā amaccagaṇaparivuto mahātale nisinno ahosi.",
  "atk-s0514a2:10_6": "Athassa “putto, te deva,",
  "atk-s0514a2:10_7": "jāto”ti ārocayiṁsu.",
  "atk-s0514a2:10_8": "Tesaṁ vacanaṁ sutvā rañño puttapemaṁ uppajjitvā chaviyādīni chinditvā aṭṭhimiñjaṁ āhacca aṭṭhāsi,",
  "atk-s0514a2:10_9": "abbhantare pīti uppajji,",
  "atk-s0514a2:10_10": "hadayaṁ sītalaṁ jātaṁ.",
  "atk-s0514a2:10_11": "So amacce pucchi “tuṭṭhā nu kho tumhe,",
  "atk-s0514a2:10_12": "mama putto jāto”ti?",
  "atk-s0514a2:10_13": "“Kiṁ kathetha, deva,",
  "atk-s0514a2:10_14": "mayaṁ pubbe anāthā,",
  "atk-s0514a2:10_15": "idāni pana sanāthā jātā,",
  "atk-s0514a2:10_16": "sāmiko no laddho”ti āhaṁsu.",
  "atk-s0514a2:10_17": "Rājā mahāsenaguttaṁ pakkosāpetvā āṇāpesi “mama puttassa parivāro laddhuṁ vaṭṭati,",
  "atk-s0514a2:10_18": "gaccha tvaṁ amaccagehesu ajja jātā dārakā kittakā nāmāti olokehī”ti.",
  "atk-s0514a2:10_19": "So “sādhū”ti sampaṭicchitvā amaccagehāni gantvā olokento pañca kumārasatāni disvā punāgantvā rañño ārocesi.",
  "atk-s0514a2:11_0": "Rājā pañcannaṁ dārakasatānaṁ kumārapasādhanāni pesetvā puna pañca dhātisatāni ca dāpesi.",
  "atk-s0514a2:11_1": "Mahāsattassa pana atidīghādidosavajjitā alambatthaniyo madhurathaññāyo catusaṭṭhi dhātiyo adāsi.",
  "atk-s0514a2:11_2": "Atidīghāya hi itthiyā passe nisīditvā thaññaṁ pivato dārakassa gīvā dīghā hoti,",
  "atk-s0514a2:11_3": "atirassāya passe nisīditvā thaññaṁ pivanto dārako nippīḷitakhandhaṭṭhiko hoti,",
  "atk-s0514a2:11_4": "atikisāya passe nisīditvā thaññaṁ pivato dārakassa ūrū rujjanti,",
  "atk-s0514a2:11_5": "atithūlāya passe nisīditvā thaññaṁ pivanto dārako pakkhapādo hoti,",
  "atk-s0514a2:11_6": "atikāḷikāya khīraṁ atisītalaṁ hoti,",
  "atk-s0514a2:11_7": "atiodātāya khīraṁ atiuṇhaṁ hoti,",
  "atk-s0514a2:11_8": "lambatthaniyā passe nisīditvā thaññaṁ pivanto dārako nippīḷitanāsiko hoti.",
  "atk-s0514a2:11_9": "Kāsānañca pana itthīnaṁ khīraṁ atiambilaṁ hoti,",
  "atk-s0514a2:11_10": "sāsānañca pana itthīnaṁ khīraṁ atikaṭukādibhedaṁ hoti,",
  "atk-s0514a2:11_11": "tasmā te sabbepi dose vivajjetvā alambatthaniyo madhurathaññāyo catusaṭṭhi dhātiyo datvā mahantaṁ sakkāraṁ katvā candādeviyāpi varaṁ adāsi.",
  "atk-s0514a2:11_12": "Sāpi gahitakaṁ katvā ṭhapesi.",
  "atk-s0514a2:12_0": "Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṁ mahantaṁ sakkāraṁ katvā kumārassa antarāyābhāvaṁ pucchi.",
  "atk-s0514a2:12_1": "Te tassa lakkhaṇasampattiṁ disvā “mahārāja,",
  "atk-s0514a2:12_2": "dhaññapuññalakkhaṇasampanno ayaṁ kumāro,",
  "atk-s0514a2:12_3": "tiṭṭhatu ekadīpo,",
  "atk-s0514a2:12_4": "dvisahassaparivārānaṁ catunnampi mahādīpānaṁ rajjaṁ kāretuṁ samattho hoti,",
  "atk-s0514a2:12_5": "nāssa koci antarāyo paññāyatī”ti vadiṁsu.",
  "atk-s0514a2:12_6": "Rājā tesaṁ vacanaṁ sutvā tussitvā kumārassa nāmaṁ karonto yasmā kumārassa jātadivase sakalakāsiraṭṭhe devo vassi,",
  "atk-s0514a2:12_7": "yasmā ca rañño ceva amaccānañca hadayaṁ sītalaṁ jātaṁ,",
  "atk-s0514a2:12_8": "yasmā ca temayamāno jāto,",
  "atk-s0514a2:12_9": "tasmā “temiyakumāro”tissa nāmaṁ akāsi.",
  "atk-s0514a2:12_10": "Atha naṁ dhātiyo ekamāsikaṁ alaṅkaritvā rañño santikaṁ ānayiṁsu.",
  "atk-s0514a2:12_11": "Rājā piyaputtaṁ āliṅgitvā sīse cumbitvā aṅke nisīdāpetvā ramayamāno nisīdi.",
  "atk-s0514a2:13_0": "Tasmiṁ khaṇe cattāro corā ānītā.",
  "atk-s0514a2:13_1": "Rājā te disvā “tesu ekassa corassa sakaṇṭakāhi kasāhi pahārasahassaṁ karotha,",
  "atk-s0514a2:13_2": "ekassa saṅkhalikāya bandhitvā bandhanāgārapavesanaṁ karotha,",
  "atk-s0514a2:13_3": "ekassa sarīre sattipahāraṁ karotha,",
  "atk-s0514a2:13_4": "ekassa sūlāropanaṁ karothā”ti āṇāpesi.",
  "atk-s0514a2:13_5": "Atha mahāsatto pitu vacanaṁ sutvā bhītatasito hutvā “aho mama pitā rajjaṁ nissāya atibhāriyaṁ nirayagāmikammaṁ akāsī”ti cintesi.",
  "atk-s0514a2:13_6": "Punadivase pana taṁ setacchattassa heṭṭhā alaṅkatasirisayane nipajjāpesuṁ.",
  "atk-s0514a2:13_7": "So thokaṁ niddāyitvā pabuddho akkhīni ummīletvā setacchattaṁ olokento mahantaṁ sirivibhavaṁ passi.",
  "atk-s0514a2:13_8": "Athassa pakatiyāpi bhītatasitassa atirekataraṁ bhayaṁ uppajji.",
  "atk-s0514a2:13_9": "So “kuto nu kho ahaṁ imaṁ coragehaṁ āgatomhī”ti upadhārento jātissarañāṇena devalokato āgatabhāvaṁ ñatvā",
  "atk-s0514a2:13_10": "tato paraṁ olokento ussadaniraye pakkabhāvaṁ passi,",
  "atk-s0514a2:13_11": "tato paraṁ olokento tasmiṁyeva nagare rājabhāvaṁ aññāsi.",
  "atk-s0514a2:14_0": "Athassa “ahaṁ vīsativassāni bārāṇasiyaṁ rajjaṁ kāretvā asītivassasahassāni ussadaniraye pacciṁ,",
  "atk-s0514a2:14_1": "idāni punapi imasmiṁyeva coragehe nibbattomhi,",
  "atk-s0514a2:14_2": "pitā me hiyyo catūsu coresu ānītesu tathārūpaṁ pharusaṁ nirayasaṁvattanikaṁ kathaṁ kathesi,",
  "atk-s0514a2:14_3": "sacāhaṁ rajjaṁ kāressāmi,",
  "atk-s0514a2:14_4": "punapi niraye nibbattitvā mahādukkhaṁ anubhavissāmī”ti āvajjentassa mahantaṁ bhayaṁ uppajji.",
  "atk-s0514a2:14_5": "Bodhisattassa kañcanavaṇṇaṁ sarīraṁ hatthena parimadditaṁ padumaṁ viya milātaṁ dubbaṇṇaṁ ahosi.",
  "atk-s0514a2:14_6": "So “kathaṁ nu kho imamhā coragehā mucceyya”nti cintento nipajji.",
  "atk-s0514a2:14_7": "Atha naṁ ekasmiṁ attabhāve mātubhūtapubbā chatte adhivatthā devadhītā assāsetvā “tāta temiyakumāra, mā bhāyi, mā soci,",
  "atk-s0514a2:14_8": "mā cintayi.",
  "atk-s0514a2:14_9": "Sace ito muccitukāmosi,",
  "atk-s0514a2:14_10": "tvaṁ apīṭhasappīpi pīṭhasappī viya hohi,",
  "atk-s0514a2:14_11": "abadhiropi badhiro viya hohi,",
  "atk-s0514a2:14_12": "amūgopi mūgo viya hohi,",
  "atk-s0514a2:14_13": "imāni tīṇi aṅgāni adhiṭṭhāya attano paṇḍitabhāvaṁ mā pakāsehī”ti vatvā paṭhamaṁ gāthamāha –",
  "atk-s0514a2:15_0": "1.",
  "atk-s0514a2:16_0": "“Mā paṇḍiccayaṁ vibhāvaya, bālamato bhava sabbapāṇinaṁ;",
  "atk-s0514a2:17_0": "Sabbo taṁ jano ocināyatu, evaṁ tava attho bhavissatī”ti.",
  "atk-s0514a2:18_0": "Tattha paṇḍiccayanti paṇḍiccaṁ,",
  "atk-s0514a2:18_1": "ayameva vā pāṭho.",
  "atk-s0514a2:18_2": "Bālamatoti bālo iti sammato.",
  "atk-s0514a2:18_3": "Sabbo janoti sakalo antojano ceva bahijano ca.",
  "atk-s0514a2:18_4": "Ocināyatūti “nīharathetaṁ kāḷakaṇṇi”nti avamaññatu,",
  "atk-s0514a2:18_5": "avajānātūti attho.",
  "atk-s0514a2:19_0": "So tassā vacanena assāsaṁ paṭilabhitvā –",
  "atk-s0514a2:20_0": "2.",
  "atk-s0514a2:21_0": "“Karomi te taṁ vacanaṁ, yaṁ maṁ bhaṇasi devate;",
  "atk-s0514a2:22_0": "Atthakāmāsi me amma, hitakāmāsi devate”ti. –",
  "atk-s0514a2:23_0": "Imaṁ gāthaṁ vatvā tāni tīṇi aṅgāni adhiṭṭhāsi.",
  "atk-s0514a2:23_1": "Sā ca devadhītā antaradhāyi.",
  "atk-s0514a2:23_2": "Rājā puttassa anukkaṇṭhanatthāya tāni pañca kumārasatāni tassa santikeyeva ṭhapesi.",
  "atk-s0514a2:23_3": "Te dārakā thaññatthāya rodanti paridevanti.",
  "atk-s0514a2:23_4": "Mahāsatto pana nirayabhayatajjito “rajjato me sussitvā matameva seyyo”ti na rodati na paridevati.",
  "atk-s0514a2:23_5": "Athassa dhātiyo taṁ pavattiṁ ñatvā candādeviyā ārocayiṁsu.",
  "atk-s0514a2:23_6": "Sāpi rañño ārocesi.",
  "atk-s0514a2:23_7": "Rājā nemittake brāhmaṇe pakkosāpetvā pucchi.",
  "atk-s0514a2:23_8": "Atha brāhmaṇā āhaṁsu “deva,",
  "atk-s0514a2:23_9": "kumārassa pakativelaṁ atikkamitvā thaññaṁ dātuṁ vaṭṭati,",
  "atk-s0514a2:23_10": "evaṁ so rodamāno thanaṁ daḷhaṁ gahetvā sayameva pivissatī”ti.",
  "atk-s0514a2:23_11": "Tato paṭṭhāya dhātiyo kumārassa pakativelaṁ atikkamitvā thaññaṁ denti.",
  "atk-s0514a2:23_12": "Dadamānā ca kadāci ekavāraṁ atikkamitvā denti,",
  "atk-s0514a2:23_13": "kadāci sakaladivasaṁ khīraṁ na denti.",
  "atk-s0514a2:24_0": "Vīmaṁsanakaṇḍaṁ",
  "atk-s0514a2:25_0": "So nirayabhayatajjito sussantopi thaññatthāya na rodati,",
  "atk-s0514a2:25_1": "na paridevati.",
  "atk-s0514a2:25_2": "Atha naṁ arodantampi disvā “putto me chāto”ti mātā vā thaññaṁ pāyeti,",
  "atk-s0514a2:25_3": "kadāci dhātiyo vā pāyenti.",
  "atk-s0514a2:25_4": "Sesadārakā thaññaṁ aladdhavelāyameva rodanti paridevanti.",
  "atk-s0514a2:25_5": "Mahāsatto pana nirayabhayatajjito na rodati,",
  "atk-s0514a2:25_6": "na paridevati,",
  "atk-s0514a2:25_7": "na niddāyati,",
  "atk-s0514a2:25_8": "na hatthapāde samiñjati,",
  "atk-s0514a2:25_9": "na saddaṁ karoti.",
  "atk-s0514a2:25_10": "Athassa dhātiyo “pīṭhasappīnaṁ hatthapādā nāma na evarūpā honti,",
  "atk-s0514a2:25_11": "mūgānaṁ hanukapariyosānaṁ nāma na evarūpaṁ hoti,",
  "atk-s0514a2:25_12": "badhirānaṁ kaṇṇasotāni nāma na evarūpāni honti,",
  "atk-s0514a2:25_13": "bhavitabbamettha kāraṇena,",
  "atk-s0514a2:25_14": "vīmaṁsissāma na”nti cintetvā “khīrena tāva naṁ vīmaṁsissāmā”ti sakaladivasaṁ khīraṁ na denti.",
  "atk-s0514a2:25_15": "So sussantopi khīratthāya saddaṁ na karoti.",
  "atk-s0514a2:25_16": "Athassa mātā “putto me chāto”ti sayameva thaññaṁ pāyeti.",
  "atk-s0514a2:25_17": "Evaṁ antarantarā khīraṁ adatvā ekasaṁvaccharaṁ vīmaṁsantāpissa antaraṁ na passiṁsu.",
  "atk-s0514a2:26_0": "Tato amaccādayo rañño ārocesuṁ “ekavassikadārakā nāma pūvakhajjakaṁ piyāyanti,",
  "atk-s0514a2:26_1": "tena naṁ vīmaṁsissāmā”ti pañca kumārasatāni tassa santikeyeva nisīdāpetvā nānāpūvakhajjakāni upanāmetvā",
  "atk-s0514a2:26_2": "bodhisattassa avidūre ṭhapetvā “yathāruci tāni pūvakhajjakāni gaṇhathā”ti paṭicchannaṭṭhāne tiṭṭhanti.",
  "atk-s0514a2:26_3": "Sesadārakā kalahaṁ karontā aññamaññaṁ paharantā taṁ taṁ gahetvā khādanti.",
  "atk-s0514a2:26_4": "Mahāsatto pana attānaṁ ovaditvā “tāta temiyakumāra,",
  "atk-s0514a2:26_5": "nirayabhayaṁ icchanto pūvakhajjakaṁ icchāhī”ti nirayabhayatajjito pūvakhajjakaṁ na olokesi.",
  "atk-s0514a2:26_6": "Evaṁ pūvakhajjakenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:27_0": "Tato “dvivassikadārakā nāma phalāphalaṁ piyāyanti,",
  "atk-s0514a2:27_1": "tena naṁ vīmaṁsissāmā”ti nānāphalāni upanāmetvā bodhisattassa avidūre ṭhapetvā vīmaṁsiṁsu.",
  "atk-s0514a2:27_2": "Sesadārakā kalahaṁ katvā yujjhantā taṁ taṁ gahetvā khādanti.",
  "atk-s0514a2:27_3": "So nirayabhayatajjito tampi na olokesi.",
  "atk-s0514a2:27_4": "Evaṁ phalāphalenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:28_0": "Tato “tivassikadārakā nāma kīḷanabhaṇḍakaṁ piyāyanti,",
  "atk-s0514a2:28_1": "tena naṁ vīmaṁsissāmā”ti nānāsuvaṇṇamayāni hatthiassarūpakādīni kārāpetvā bodhisattassa avidūre ṭhapesuṁ.",
  "atk-s0514a2:28_2": "Sesadārakā aññamaññaṁ vilumpantā gaṇhiṁsu.",
  "atk-s0514a2:28_3": "Mahāsatto pana na kiñci olokesi.",
  "atk-s0514a2:28_4": "Evaṁ kīḷanabhaṇḍakenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:29_0": "Tato “catuvassikadārakā nāma bhojanaṁ piyāyanti,",
  "atk-s0514a2:29_1": "tena naṁ vīmaṁsissāmā”ti nānābhojanāni upanāmesuṁ.",
  "atk-s0514a2:29_2": "Sesadārakā taṁ piṇḍaṁ piṇḍaṁ katvā bhuñjanti.",
  "atk-s0514a2:29_3": "Mahāsatto pana attānaṁ ovaditvā “tāta temiyakumāra,",
  "atk-s0514a2:29_4": "aladdhabhojanānaṁ te attabhāvānaṁ gaṇanā nāma natthī”ti nirayabhayatajjito tampi na olokesi.",
  "atk-s0514a2:29_5": "Athassa mātā sayameva hadayena bhijjamānena viya asahantena sahatthena bhojanaṁ bhojesi.",
  "atk-s0514a2:29_6": "Evaṁ bhojanenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:30_0": "Tato “pañcavassikadārakā nāma aggino bhāyanti,",
  "atk-s0514a2:30_1": "tena naṁ vīmaṁsissāmā”ti rājaṅgaṇe anekadvārayuttaṁ mahantaṁ gehaṁ kāretvā tālapaṇṇehi chādetvā taṁ sesadārakehi",
  "atk-s0514a2:30_2": "parivutaṁ tassa majjhe nisīdāpetvā aggiṁ denti.",
  "atk-s0514a2:30_3": "Sesadārakā aggiṁ disvā viravantā palāyiṁsu.",
  "atk-s0514a2:30_4": "Mahāsatto pana cintesi “nirayaaggisantāpanato idameva aggisantāpanaṁ sataguṇena sahassaguṇena satasahassaguṇena",
  "atk-s0514a2:30_5": "varatara”nti nirodhasamāpanno mahāthero viya niccalova ahosi.",
  "atk-s0514a2:30_6": "Atha naṁ aggimhi āgacchante gahetvā apanenti.",
  "atk-s0514a2:30_7": "Evaṁ aggināpi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:31_0": "Tato “chavassikadārakā nāma mattahatthino bhāyanti,",
  "atk-s0514a2:31_1": "tena naṁ vīmaṁsissāmā”ti ekaṁ hatthiṁ susikkhitaṁ sikkhāpetvā bodhisattaṁ sesadārakehi parivutaṁ rājaṅgaṇe nisīdāpetvā taṁ hatthiṁ muñcanti.",
  "atk-s0514a2:31_2": "So koñcanādaṁ nadanto soṇḍāya bhūmiyaṁ pothento bhayaṁ dassento āgacchati.",
  "atk-s0514a2:31_3": "Sesadārakā taṁ disvā maraṇabhayabhītā disāvidisāsu palāyiṁsu.",
  "atk-s0514a2:31_4": "Mahāsatto pana mattahatthiṁ āgacchantaṁ disvā cintesi “caṇḍaniraye paccanato caṇḍahatthino hatthe maraṇameva",
  "atk-s0514a2:31_5": "seyyo”ti nirayabhayatajjito tattheva nisīdi.",
  "atk-s0514a2:31_6": "Susikkhito hatthī mahāsattaṁ pupphakalāpaṁ viya ukkhipitvā aparāparaṁ katvā akilametvāva gacchati.",
  "atk-s0514a2:31_7": "Evaṁ hatthināpi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:32_0": "Tato “sattavassikadārakā nāma sappassa bhāyanti,",
  "atk-s0514a2:32_1": "tena naṁ vīmaṁsissāmā”ti bodhisattaṁ sesadārakehi saddhiṁ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṁ.",
  "atk-s0514a2:32_2": "Sesadārakā te disvā viravantā palāyiṁsu.",
  "atk-s0514a2:32_3": "Mahāsatto pana nirayabhayaṁ āvajjetvā “caṇḍasappassa mukhe vināsameva varatara”nti nirodhasamāpanno mahāthero viya niccalova ahosi.",
  "atk-s0514a2:32_4": "Athassa sappo sakalasarīraṁ veṭhetvā matthake phaṇaṁ katvā acchi.",
  "atk-s0514a2:32_5": "Tadāpi so niccalova ahosi.",
  "atk-s0514a2:32_6": "Evaṁ sappenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:33_0": "Tato “aṭṭhavassikadārakā nāma naṭasamajjaṁ piyāyanti,",
  "atk-s0514a2:33_1": "tena naṁ vīmaṁsissāmā”ti taṁ pañcadārakasatehi saddhiṁ rājaṅgaṇe nisīdāpetvā naṭasamajjaṁ kārāpesuṁ.",
  "atk-s0514a2:33_2": "Sesadārakā taṁ naṭasamajjaṁ disvā “sādhu sādhū”ti vadantā mahāhasitaṁ hasanti.",
  "atk-s0514a2:33_3": "Mahāsatto pana “niraye nibbattakāle tava khaṇamattampi hāso vā somanassaṁ vā natthī”ti nirayabhayaṁ āvajjetvā niccalova ahosi,",
  "atk-s0514a2:33_4": "taṁ na olokesi.",
  "atk-s0514a2:33_5": "Evaṁ naṭasamajjenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:34_0": "Tato “navavassikadārakā nāma asino bhāyanti,",
  "atk-s0514a2:34_1": "tena naṁ vīmaṁsissāmā”ti taṁ pañcadārakasatehi saddhiṁ rājaṅgaṇe nisīdāpetvā dārakānaṁ kīḷanakāle eko",
  "atk-s0514a2:34_2": "puriso phalikavaṇṇaṁ asiṁ gahetvā paribbhamanto nadanto vagganto tāsento laṅghanto apphoṭento mahāsaddaṁ",
  "atk-s0514a2:34_3": "karonto “kāsirañño kira kāḷakaṇṇī eko putto atthi, so kuhiṁ,",
  "atk-s0514a2:34_4": "sīsamassa chindissāmī”ti abhidhāvati.",
  "atk-s0514a2:34_5": "Taṁ purisaṁ disvā sesadārakā bhītatasitā hutvā viravantā disāvidisāsu palāyiṁsu.",
  "atk-s0514a2:34_6": "Mahāsatto pana nirayabhayaṁ āvajjetvā ajānanto viya nisīdi.",
  "atk-s0514a2:34_7": "Atha naṁ so puriso asinā sīse parāmasitvā “sīsaṁ te chindissāmī”ti tāsentopi tāsetuṁ asakkonto apagami.",
  "atk-s0514a2:34_8": "Evaṁ khaggenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:35_0": "Tato dasavassikakāle panassa badhirabhāvavīmaṁsanatthaṁ sirisayane nisīdāpetvā sāṇiyā parikkhipāpetvā",
  "atk-s0514a2:35_1": "catūsu passesu chiddāni katvā tassa adassetvā heṭṭhāsayane saṅkhadhamake nisīdāpetvā ekappahāreneva saṅkhe",
  "atk-s0514a2:35_2": "dhamāpenti,",
  "atk-s0514a2:35_3": "ekaninnādaṁ ahosi.",
  "atk-s0514a2:35_4": "Amaccā catūsu passesu ṭhatvā sāṇiyā chiddehi olokentāpi mahāsattassa ekadivasampi satisammosaṁ vā hatthapādavikāraṁ vā phandanamattaṁ vā na passiṁsu.",
  "atk-s0514a2:35_5": "Evaṁ ekasaṁvaccharaṁ saṅkhasaddenapi antarantarā vīmaṁsantāpissa neva antaraṁ passiṁsu.",
  "atk-s0514a2:36_0": "Tato parampi ekādasavassikakāle ekasaṁvaccharaṁ tatheva bherisaddena vīmaṁsantāpissa neva antaraṁ passiṁsu.",
  "atk-s0514a2:37_0": "Tato dvādasavassikakāle “dīpena naṁ vīmaṁsissāmā”ti “rattibhāge andhakāre hatthaṁ vā pādaṁ vā phandāpeti nu kho,",
  "atk-s0514a2:37_1": "no”ti ghaṭesu dīpe jāletvā sesadīpe nibbāpetvā thokaṁ andhakāre sayāpetvā ghaṭehi dīpe ukkhipitvā ekappahāreneva ālokaṁ katvā iriyāpathaṁ upadhārenti.",
  "atk-s0514a2:37_2": "Evaṁ dīpenapi ekasaṁvaccharaṁ antarantarā vīmaṁsantāpissa kiñci phandanamattampi na passiṁsu.",
  "atk-s0514a2:38_0": "Tato terasavassikakāle “phāṇitena naṁ vīmaṁsissāmā”ti sakalasarīraṁ phāṇitena makkhetvā bahumakkhike ṭhāne nipajjāpesuṁ.",
  "atk-s0514a2:38_1": "Makkhikā uṭṭhahanti,",
  "atk-s0514a2:38_2": "tā tassa sakalasarīraṁ parivāretvā sūcīhi vijjhamānā viya khādanti.",
  "atk-s0514a2:38_3": "So nirodhasamāpanno mahāthero viya niccalova ahosi.",
  "atk-s0514a2:38_4": "Evaṁ phāṇitenapi ekasaṁvaccharaṁ antarantarā vīmaṁsantāpissa kiñci phandanamattampi na passiṁsu.",
  "atk-s0514a2:39_0": "Athassa cuddasavassikakāle “idāni panesa mahallako jāto sucikāmo asucijigucchako,",
  "atk-s0514a2:39_1": "asucinā naṁ vīmaṁsissāmā”ti tato paṭṭhāya naṁ neva nhāpenti na ca ācamāpenti.",
  "atk-s0514a2:39_2": "So uccārapassāvaṁ katvā tattheva palipanno sayati.",
  "atk-s0514a2:39_3": "Duggandhabhāvena panassa antarudhīnaṁ nikkhamanakālo viya ahosi,",
  "atk-s0514a2:39_4": "asucigandhena makkhikā khādanti.",
  "atk-s0514a2:39_5": "So niccalova ahosi.",
  "atk-s0514a2:39_6": "Atha naṁ parivāretvā ṭhitā dhātiyo āhaṁsu “tāta temiyakumāra,",
  "atk-s0514a2:39_7": "tvaṁ mahallako jāto,",
  "atk-s0514a2:39_8": "ko taṁ sabbadā paṭijaggissati,",
  "atk-s0514a2:39_9": "kiṁ na lajjasi,",
  "atk-s0514a2:39_10": "kasmā nipannosi,",
  "atk-s0514a2:39_11": "uṭṭhāya te sarīraṁ paṭijaggāhī”ti akkosanti paribhāsanti.",
  "atk-s0514a2:39_12": "So tathārūpe paṭikūle gūtharāsimhi nimuggopi duggandhabhāvena yojanasatamatthake ṭhitānampi hadayuppatanasamatthassa",
  "atk-s0514a2:39_13": "gūthanirayassa duggandhabhāvaṁ āvajjetvā niccalova ahosi.",
  "atk-s0514a2:39_14": "Evaṁ asucināpi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:40_0": "Tato pannarasavassikakāle “aṅgārena naṁ vīmaṁsissāmā”ti athassa heṭṭhāmañcake aggikapallāni ṭhapayiṁsu",
  "atk-s0514a2:40_1": "“appeva nāma uṇhena pīḷito dukkhavedanaṁ asahanto vipphandanākāraṁ dasseyyā”ti.",
  "atk-s0514a2:40_2": "Athassa sarīre phoṭāni uṭṭhahanti.",
  "atk-s0514a2:40_3": "Mahāsatto “avīcinirayasantāpo yojanasatamatthake pharati,",
  "atk-s0514a2:40_4": "tamhā dukkhato idaṁ dukkhaṁ sataguṇena sahassaguṇena satasahassaguṇena varatara”nti adhivāsetvā niccalova ahosi.",
  "atk-s0514a2:40_5": "Athassa mātāpitaro bhijjamānahadayā viya manusse paṭikkamāpetvā taṁ tato aggisantāpanato apanetvā “tāta temiyakumāra,",
  "atk-s0514a2:40_6": "mayaṁ tava apīṭhasappiādibhāvaṁ jānāma.",
  "atk-s0514a2:40_7": "Na hi etesaṁ evarūpāni hatthapādakaṇṇasotāni honti,",
  "atk-s0514a2:40_8": "tvaṁ amhehi patthetvā laddhaputtako,",
  "atk-s0514a2:40_9": "mā no nāsehi,",
  "atk-s0514a2:40_10": "sakalajambudīpe vasantānaṁ rājūnaṁ santike garahato no mocehī”ti yāciṁsu.",
  "atk-s0514a2:40_11": "Evaṁ so tehi yācitopi asuṇanto viya hutvā niccalova nipajji.",
  "atk-s0514a2:40_12": "Athassa mātāpitaro rodamānā paridevamānā paṭikkamanti.",
  "atk-s0514a2:40_13": "Ekadā mātā ekikā upasaṅkamitvā yācati,",
  "atk-s0514a2:40_14": "ekadā pitā ekakova upasaṅkamitvā yācati.",
  "atk-s0514a2:40_15": "Evaṁ ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:41_0": "Athassa soḷasavassikakāle amaccabrāhmaṇādayo cintayiṁsu “pīṭhasappī vā hotu,",
  "atk-s0514a2:41_1": "mūgo vā badhiro vā hotu,",
  "atk-s0514a2:41_2": "vaye pariṇate rajanīye arajjantā nāma natthi,",
  "atk-s0514a2:41_3": "dussanīye adussantā nāma natthi,",
  "atk-s0514a2:41_4": "samaye sampatte pupphavikasanaṁ viya hi dhammatā esā,",
  "atk-s0514a2:41_5": "nāṭakānampissa paccupaṭṭhāpetvā tāhi naṁ vīmaṁsissāmā”ti.",
  "atk-s0514a2:41_6": "Tato uttamarūpadharā devakaññāyo viya vilāsasampannā nāṭakitthiyo pakkosāpetvā “yā kumāraṁ hasāpetuṁ vā kilesehi bandhituṁ vā sakkoti,",
  "atk-s0514a2:41_7": "sā tassa aggamahesī bhavissatī”ti vatvā kumāraṁ gandhodakena nhāpetvā devaputtaṁ viya alaṅkaritvā devavimānasadise",
  "atk-s0514a2:41_8": "sirigabbhe supaññatte sirisayane āropetvā gandhadāmapupphadāmadhūmavāsacuṇṇādīhi antogabbhaṁ ekagandhasamodakaṁ",
  "atk-s0514a2:41_9": "katvā paṭikkamiṁsu.",
  "atk-s0514a2:41_10": "Atha naṁ tā itthiyo parivāretvā naccagītehi ceva madhuravacanādīhi ca nānappakārehi abhiramāpetuṁ vāyamiṁsu.",
  "atk-s0514a2:41_11": "So buddhisampannatāya tā itthiyo anoloketvā “imā itthiyo mama sarīrasamphassaṁ mā vindantū”ti adhiṭṭhahitvā assāsapassāse sannirumbhi,",
  "atk-s0514a2:41_12": "athassa sarīraṁ thaddhaṁ ahosi.",
  "atk-s0514a2:41_13": "Tā tassa sarīrasamphassaṁ avindantiyo hutvā “thaddhasarīro esa,",
  "atk-s0514a2:41_14": "nāyaṁ manusso,",
  "atk-s0514a2:41_15": "yakkho bhavissatī”ti bhītatasitā hutvā attānaṁ sandhāretuṁ asakkontiyo palāyiṁsu.",
  "atk-s0514a2:41_16": "Evaṁ nāṭakenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:42_0": "Evaṁ soḷasa saṁvaccharāni soḷasahi mahāvīmaṁsāhi ceva anekāhi khuddakavīmaṁsāhi ca vīmaṁsamānāpi tassa cittaṁ pariggaṇhituṁ nāsakkhiṁsu.",
  "atk-s0514a2:43_0": "Vīmaṁsanakaṇḍaṁ niṭṭhitaṁ.",
  "atk-s0514a2:44_0": "Rajjayācanakaṇḍaṁ",
  "atk-s0514a2:45_0": "Tato rājā vippaṭisārī hutvā lakkhaṇapāṭhake brāhmaṇe pakkosāpetvā “tumhe kumārassa jātakāle ‘dhaññapuññalakkhaṇasampanno ayaṁ kumāro,",
  "atk-s0514a2:45_1": "nāssa koci antarāyo paññāyatī’ti me kathayittha,",
  "atk-s0514a2:45_2": "idāni pana so pīṭhasappī mūgabadhiro jāto,",
  "atk-s0514a2:45_3": "kathā vo na sametī”ti āha.",
  "atk-s0514a2:45_4": "Brāhmaṇā vadiṁsu “mahārāja,",
  "atk-s0514a2:45_5": "ācariyehi adiṭṭhakaṁ nāma natthi,",
  "atk-s0514a2:45_6": "apica kho pana, deva,",
  "atk-s0514a2:45_7": "‘rājakulehi patthetvā laddhaputtako kāḷakaṇṇī’ti vutte ‘tumhākaṁ domanassaṁ siyā’ti na kathayimhā”ti.",
  "atk-s0514a2:45_8": "Atha ne rājā evamāha “idāni pana kiṁ kātuṁ vaṭṭatī”ti?",
  "atk-s0514a2:45_9": "“Mahārāja,",
  "atk-s0514a2:45_10": "imasmiṁ kumāre imasmiṁ gehe vasante tayo antarāyā paññāyissanti –",
  "atk-s0514a2:45_11": "jīvitassa vā antarāyo,",
  "atk-s0514a2:45_12": "setacchattassa vā antarāyo,",
  "atk-s0514a2:45_13": "aggamahesiyā vā antarāyo”ti. “Tasmā, deva,",
  "atk-s0514a2:45_14": "papañcaṁ akatvā avamaṅgalarathe avamaṅgalaasse yojetvā tattha naṁ nipajjāpetvā pacchimadvārena nīharitvā",
  "atk-s0514a2:45_15": "āmakasusāne catubbhittikaṁ āvāṭaṁ khaṇitvā nikhaṇituṁ vaṭṭatī”ti.",
  "atk-s0514a2:45_16": "Rājā antarāyabhayena bhīto tesaṁ vacanaṁ “sādhū”ti sampaṭicchi.",
  "atk-s0514a2:46_0": "Tadā candādevī taṁ pavattiṁ sutvā turitaturitāva ekikā rājānaṁ upasaṅkamitvā vanditvā “deva,",
  "atk-s0514a2:46_1": "tumhehi mayhaṁ varo dinno,",
  "atk-s0514a2:46_2": "mayā ca gahitako katvā ṭhapito,",
  "atk-s0514a2:46_3": "idāni taṁ me dethā”ti yāci. “Gaṇhāhi, devī”ti. “Deva,",
  "atk-s0514a2:46_4": "puttassa me rajjaṁ dethā”ti.",
  "atk-s0514a2:46_5": "“Na sakkā, devī”ti.",
  "atk-s0514a2:46_6": "“Kiṁkāraṇā, devā”ti. “Putto, te devi,",
  "atk-s0514a2:46_7": "kāḷakaṇṇī”ti. “Tena hi, deva,",
  "atk-s0514a2:46_8": "yāvajīvaṁ adadantāpi satta vassāni dethā”ti.",
  "atk-s0514a2:46_9": "“Na sakkā, devī”ti. “Tena hi, deva,",
  "atk-s0514a2:46_10": "cha vassāni dethā”ti.",
  "atk-s0514a2:46_11": "“Na sakkā, devī”ti. “Tena hi, deva,",
  "atk-s0514a2:46_12": "pañca vassāni dethā”ti.",
  "atk-s0514a2:46_13": "“Na sakkā, devī”ti. “Tena hi, deva,",
  "atk-s0514a2:46_14": "cattāri vassāni dethā”ti.",
  "atk-s0514a2:46_15": "“Na sakkā, devī”ti. “Tena hi, deva,",
  "atk-s0514a2:46_16": "tīṇi vassāni dethā”ti.",
  "atk-s0514a2:46_17": "“Na sakkā, devī”ti. “Tena hi, deva,",
  "atk-s0514a2:46_18": "dve vassāni dethā”ti.",
  "atk-s0514a2:46_19": "“Na sakkā, devī”ti. “Tena hi, deva,",
  "atk-s0514a2:46_20": "ekavassaṁ rajjaṁ dethā”ti.",
  "atk-s0514a2:46_21": "“Na sakkā, devī”ti. “Tena hi, deva,",
  "atk-s0514a2:46_22": "satta māsāni rajjaṁ dethā”ti.",
  "atk-s0514a2:46_23": "“Na sakkā, devī”ti. “Tena hi, deva,",
  "atk-s0514a2:46_24": "cha māsāni rajjaṁ dethā”ti.",
  "atk-s0514a2:46_25": "“Na sakkā, devī”ti. “Tena hi, deva,",
  "atk-s0514a2:46_26": "pañca māsāni rajjaṁ dethā”ti.",
  "atk-s0514a2:46_27": "“Na sakkā, devī”ti. “Tena hi, deva,",
  "atk-s0514a2:46_28": "cattāri māsāni rajjaṁ dethā”ti.",
  "atk-s0514a2:46_29": "“Na sakkā, devī”ti. “Tena hi, deva,",
  "atk-s0514a2:46_30": "tīṇi māsāni rajjaṁ dethā”ti.",
  "atk-s0514a2:46_31": "“Na sakkā, devī”ti. “Tena hi, deva,",
  "atk-s0514a2:46_32": "dve māsāni rajjaṁ dethā”ti.",
  "atk-s0514a2:46_33": "“Na sakkā, devī”ti. “Tena hi, deva,",
  "atk-s0514a2:46_34": "ekamāsaṁ rajjaṁ dethā”ti.",
  "atk-s0514a2:46_35": "“Na sakkā, devī”ti. “Tena hi, deva,",
  "atk-s0514a2:46_36": "aḍḍhamāsaṁ rajjaṁ dethā”ti.",
  "atk-s0514a2:46_37": "“Na sakkā, devī”ti. “Tena hi, deva,",
  "atk-s0514a2:46_38": "satta divasāni rajjaṁ dethā”ti.",
  "atk-s0514a2:46_39": "Rājā “sādhu, devi,",
  "atk-s0514a2:46_40": "gaṇhāhī”ti āha.",
  "atk-s0514a2:46_41": "Sā tasmiṁ khaṇe puttaṁ alaṅkārāpetvā “temiyakumārassa idaṁ rajja”nti nagare bheriṁ carāpetvā sakalanagaraṁ",
  "atk-s0514a2:46_42": "alaṅkārāpetvā puttaṁ hatthikkhandhaṁ āropetvā setacchattaṁ tassa matthake kārāpetvā nagaraṁ padakkhiṇaṁ",
  "atk-s0514a2:46_43": "katvā puna āgantvā antonagaraṁ pavesetvā taṁ sirisayane nipajjāpetvā piyaputtaṁ sabbarattiṁ yāci “tāta",
  "atk-s0514a2:46_44": "temiyakumāra,",
  "atk-s0514a2:46_45": "taṁ nissāya soḷasa vassāni niddaṁ alabhitvā rodamānāya me akkhīni upakkāni,",
  "atk-s0514a2:46_46": "sokena me hadayaṁ bhijjamānaṁ viya ahosi,",
  "atk-s0514a2:46_47": "ahaṁ tava apīṭhasappiādibhāvaṁ jānāmi,",
  "atk-s0514a2:46_48": "mā maṁ anāthaṁ karī”ti.",
  "atk-s0514a2:46_49": "Sā iminā upāyeneva punadivasepi punadivasepīti pañca divasāni yāci.",
  "atk-s0514a2:47_0": "Rajjayācanakaṇḍaṁ niṭṭhitaṁ.",
  "atk-s0514a2:48_0": "Atha chaṭṭhe divase rājā sunandaṁ nāma sārathiṁ pakkosāpetvā “tāta,",
  "atk-s0514a2:48_1": "sunandasārathi sve pātova avamaṅgalarathe avamaṅgalaasse yojetvā kumāraṁ tattha nipajjāpetvā pacchimadvārena",
  "atk-s0514a2:48_2": "nīharitvā āmakasusāne catubbhittikaṁ āvāṭaṁ khaṇitvā tattha naṁ pakkhipitvā kuddālapiṭṭhena matthakaṁ",
  "atk-s0514a2:48_3": "bhinditvā jīvitakkhayaṁ pāpetvā upari paṁsuṁ datvā pathavivaḍḍhanakammaṁ katvā nhatvā ehī”ti āṇāpesi.",
  "atk-s0514a2:48_4": "So “sādhu,",
  "atk-s0514a2:48_5": "devā”ti sampaṭicchi.",
  "atk-s0514a2:48_6": "Atha chaṭṭhampi rattiṁ devī kumāraṁ yācitvā “tāta temiyakumāra,",
  "atk-s0514a2:48_7": "tava pitā kāsirājā taṁ sve pātova āmakasusāne nikhaṇituṁ āṇāpesi,",
  "atk-s0514a2:48_8": "sve pātova maraṇaṁ pāpuṇissasi puttā”ti āha.",
  "atk-s0514a2:48_9": "Taṁ sutvā mahāsattassa “tāta temiyakumāra,",
  "atk-s0514a2:48_10": "soḷasa vassāni tayā kato vāyāmo idāni matthakaṁ pakko”ti cintentassa abbhantare pīti uppajji.",
  "atk-s0514a2:48_11": "Mātuyā panassa hadayaṁ bhijjamānaṁ viya ahosi,",
  "atk-s0514a2:48_12": "evaṁ santepi “manoratho matthakaṁ pāpuṇissatī”ti mātuyā saddhiṁ nālapi.",
  "atk-s0514a2:49_0": "Athassā rattiyā accayena pātova sunando sārathi rathaṁ yojento devatānubhāvena mahāsattassa pāramitānubhāvena",
  "atk-s0514a2:49_1": "ca maṅgalarathe maṅgalaasse yojetvā rathaṁ rājadvāre ṭhapetvā mahātalaṁ abhiruhitvā sirigabbhaṁ pavisitvā",
  "atk-s0514a2:49_2": "deviṁ vanditvā evamāha – “devi,",
  "atk-s0514a2:49_3": "mayhaṁ mā kujjha,",
  "atk-s0514a2:49_4": "rañño āṇā”ti vatvā puttaṁ āliṅgitvā nipannaṁ deviṁ piṭṭhihatthena apanetvā pupphakalāpaṁ viya kumāraṁ ukkhipitvā pāsādā otari.",
  "atk-s0514a2:49_5": "Tadā candādevī uraṁ paharitvā mahantena saddena paridevitvā mahātale ohīyi.",
  "atk-s0514a2:49_6": "Atha naṁ mahāsatto oloketvā “mayi akathente mātā hadayena phalitena marissatī”ti kathetukāmo hutvāpi “sace ahaṁ kathessāmi,",
  "atk-s0514a2:49_7": "soḷasa vassāni kato vāyāmo me mogho bhavissati,",
  "atk-s0514a2:49_8": "akathento panāhaṁ attano ca mātāpitūnañca mahājanassa ca paccayo bhavissāmī”ti adhivāsesi.",
  "atk-s0514a2:50_0": "Atha naṁ sārathi rathaṁ āropetvā “pacchimadvārābhimukhaṁ rathaṁ pesessāmī”ti cintetvā rathaṁ pesesi.",
  "atk-s0514a2:50_1": "Tadā mahāsattassa pāramitānubhāvena devatāviggahito hutvā rathaṁ nivattāpetvā pācīnadvārābhimukhaṁ rathaṁ pesesi,",
  "atk-s0514a2:50_2": "atha rathacakkaṁ ummāre patihaññi.",
  "atk-s0514a2:50_3": "Mahāsattopi tassa saddaṁ sutvā “manoratho me matthakaṁ patto”ti suṭṭhutaraṁ tuṭṭhacitto ahosi.",
  "atk-s0514a2:50_4": "Ratho nagarā nikkhamitvā devatānubhāvena tiyojanikaṁ ṭhānaṁ gato.",
  "atk-s0514a2:50_5": "Tattha vanaghaṭaṁ sārathissa āmakasusānaṁ viya upaṭṭhāsi.",
  "atk-s0514a2:50_6": "So “idaṁ ṭhānaṁ phāsuka”nti sallakkhetvā rathaṁ maggā okkamāpetvā maggapasse ṭhapetvā rathā oruyha mahāsattassa",
  "atk-s0514a2:50_7": "ābharaṇabhaṇḍaṁ omuñcitvā bhaṇḍikaṁ katvā ekamantaṁ ṭhapetvā kuddālaṁ ādāya rathassa avidūre ṭhāne catubbhittikaṁ",
  "atk-s0514a2:50_8": "āvāṭaṁ khaṇituṁ ārabhi.",
  "atk-s0514a2:51_0": "Tato bodhisatto cintesi “ayaṁ me vāyāmakālo,",
  "atk-s0514a2:51_1": "ahañhi soḷasa vassāni hatthapāde na cālesiṁ,",
  "atk-s0514a2:51_2": "kiṁ nu kho me balaṁ atthi,",
  "atk-s0514a2:51_3": "udāhu no”ti.",
  "atk-s0514a2:51_4": "So uṭṭhāya vāmahatthena dakkhiṇahatthaṁ,",
  "atk-s0514a2:51_5": "dakkhiṇahatthena vāmahatthaṁ parāmasanto ubhohi hatthehi pāde sambāhitvā rathā otarituṁ cittaṁ uppādesi.",
  "atk-s0514a2:51_6": "Tāvadevassa pādapatitaṭṭhāne vātapuṇṇabhastacammaṁ viya mahāpathavī abbhuggantvā rathassa pacchimantaṁ āhacca aṭṭhāsi.",
  "atk-s0514a2:51_7": "Mahāsatto rathā otaritvā katipaye vāre aparāparaṁ caṅkamitvā “imināva niyāmena ekadivasaṁ yojanasatampi me gantuṁ balaṁ atthī”ti ñatvā “sace, sārathi,",
  "atk-s0514a2:51_8": "mayā saddhiṁ virujjheyya,",
  "atk-s0514a2:51_9": "atthi nu kho me tena saha paṭivirujjhituṁ bala”nti upadhārento rathassa pacchimantaṁ gahetvā kumārakānaṁ",
  "atk-s0514a2:51_10": "kīḷanayānakaṁ viya ukkhipitvā rathaṁ paribbhamento aṭṭhāsi.",
  "atk-s0514a2:51_11": "Athassa “atthi me tena saha paṭivirujjhituṁ bala”nti sallakkhetvā pasādhanatthāya cittaṁ uppajji.",
  "atk-s0514a2:52_0": "Taṁkhaṇaññeva sakkassa bhavanaṁ uṇhākāraṁ dassesi.",
  "atk-s0514a2:52_1": "Sakko āvajjento taṁ kāraṇaṁ ñatvā “temiyakumārassa manoratho matthakaṁ patto,",
  "atk-s0514a2:52_2": "idāni pasādhanatthāya cittaṁ uppannaṁ,",
  "atk-s0514a2:52_3": "kiṁ etassa mānusakena pasādhanenā”ti dibbapasādhanaṁ gāhāpetvā vissakammadevaputtaṁ pakkosāpetvā “tāta vissakamma devaputta,",
  "atk-s0514a2:52_4": "tvaṁ gaccha,",
  "atk-s0514a2:52_5": "kāsirājassa puttaṁ temiyakumāraṁ alaṅkarohī”ti āṇāpesi.",
  "atk-s0514a2:52_6": "So “sādhū”ti sampaṭicchitvā tāvatiṁsabhavanato otaritvā tassa santikaṁ gantvā dasahi dussasahassehi veṭhanaṁ",
  "atk-s0514a2:52_7": "katvā dibbehi ceva mānusakehi ca alaṅkārehi sakkaṁ viya taṁ alaṅkaritvā sakaṭṭhānameva gato.",
  "atk-s0514a2:52_8": "So devarājalīlāya sārathissa khaṇanokāsaṁ gantvā āvāṭatīre ṭhatvā pucchanto tatiyaṁ gāthamāha –",
  "atk-s0514a2:53_0": "3.",
  "atk-s0514a2:54_0": "“Kiṁ nu santaramānova, kāsuṁ khaṇasi sārathi;",
  "atk-s0514a2:55_0": "Puṭṭho me samma akkhāhi, kiṁ kāsuyā karissasī”ti.",
  "atk-s0514a2:56_0": "Tattha kāsunti āvāṭaṁ.",
  "atk-s0514a2:57_0": "Taṁ sutvā sārathi āvāṭaṁ khaṇanto uddhaṁ anoloketvāva catutthaṁ gāthāmāha –",
  "atk-s0514a2:58_0": "4.",
  "atk-s0514a2:59_0": "“Rañño mūgo ca pakkho ca, putto jāto acetaso;",
  "atk-s0514a2:60_0": "Somhi raññā samajjhiṭṭho, puttaṁ me nikhaṇaṁ vane”ti.",
  "atk-s0514a2:61_0": "Tattha pakkhoti pīṭhasappī.",
  "atk-s0514a2:61_1": "“Mūgo”ti vacaneneva panassa badhirabhāvopi sijjhati badhirassa hi paṭivacanaṁ kathetuṁ asakkuṇeyyattā.",
  "atk-s0514a2:61_2": "Acetasoti acittako viya jāto.",
  "atk-s0514a2:61_3": "Soḷasa vassāni akathitattā evamāha.",
  "atk-s0514a2:61_4": "Samajjhiṭṭhoti āṇatto,",
  "atk-s0514a2:61_5": "pesitoti attho.",
  "atk-s0514a2:61_6": "Nikhaṇaṁ vaneti vane nikhaṇeyyāsi.",
  "atk-s0514a2:62_0": "Atha naṁ mahāsatto āha –",
  "atk-s0514a2:63_0": "5.",
  "atk-s0514a2:64_0": "“Na badhiro na mūgosmi, na pakkho na ca vīkalo;",
  "atk-s0514a2:65_0": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0514a2:66_0": "6.",
  "atk-s0514a2:67_0": "“Ūrū bāhuñca me passa, bhāsitañca suṇohi me;",
  "atk-s0514a2:68_0": "Adhammaṁ sārathi kayirā, maṁ ce tvaṁ nikhaṇaṁ vane”ti.",
  "atk-s0514a2:69_0": "Tattha na badhiroti samma sārathi,",
  "atk-s0514a2:69_1": "sace taṁ rājā evarūpaṁ puttaṁ mārāpetuṁ āṇāpesi,",
  "atk-s0514a2:69_2": "ahaṁ pana evarūpo na bhavāmīti dīpetuṁ evamāha.",
  "atk-s0514a2:69_3": "Maṁ ce tvaṁ nikhaṇaṁ vaneti sace badhirabhāvādivirahitaṁ evarūpaṁ maṁ vane nikhaṇeyyāsi,",
  "atk-s0514a2:69_4": "adhammaṁ kammaṁ kareyyāsīti attho.",
  "atk-s0514a2:69_5": "“Ūrū”ti idaṁ so purimagāthaṁ sutvāpi naṁ anolokentameva disvā “alaṅkatasarīramassa dassessāmī”ti cintetvā āha.",
  "atk-s0514a2:69_6": "Tassattho –",
  "atk-s0514a2:69_7": "samma sārathi,",
  "atk-s0514a2:69_8": "ime kañcanakadalikkhandhasadise ūrū,",
  "atk-s0514a2:69_9": "kanakacchaviṁ bāhuñca me passa,",
  "atk-s0514a2:69_10": "madhuravacanañca me suṇāhīti.",
  "atk-s0514a2:70_0": "Tato sārathi evaṁ cintesi “ko nu kho esa,",
  "atk-s0514a2:70_1": "āgatakālato paṭṭhāya attānameva vaṇṇetī”ti.",
  "atk-s0514a2:70_2": "So āvāṭakhaṇanaṁ pahāya uddhaṁ olokento tassa rūpasampattiṁ disvā “ayaṁ puriso ko nu kho,",
  "atk-s0514a2:70_3": "manusso vā devo vā”ti ajānanto imaṁ gāthamāha –",
  "atk-s0514a2:71_0": "7.",
  "atk-s0514a2:72_0": "“Devatā nusi gandhabbo, adu sakko purindado;",
  "atk-s0514a2:73_0": "Ko vā tvaṁ kassa vā putto, kathaṁ jānemu taṁ maya”nti.",
  "atk-s0514a2:74_0": "Athassa mahāsatto attānaṁ ācikkhitvā dhammaṁ desento āha –",
  "atk-s0514a2:75_0": "8.",
  "atk-s0514a2:76_0": "“Namhi devo na gandhabbo, namhi sakko purindado;",
  "atk-s0514a2:77_0": "Kāsirañño ahaṁ putto, yaṁ kāsuyā nihaññasi.",
  "atk-s0514a2:78_0": "9.",
  "atk-s0514a2:79_0": "“Tassa rañño ahaṁ putto, yaṁ tvaṁ sammūpajīvasi;",
  "atk-s0514a2:80_0": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0514a2:81_0": "10.",
  "atk-s0514a2:82_0": "“Yassa rukkhassa chāyāya, nisīdeyya sayeyya vā;",
  "atk-s0514a2:83_0": "Na tassa sākhaṁ bhañjeyya, mittadubbho hi pāpako.",
  "atk-s0514a2:84_0": "11.",
  "atk-s0514a2:85_0": "“Yathā rukkho tathā rājā, yathā sākhā tathā ahaṁ;",
  "atk-s0514a2:86_0": "Yathā chāyūpago poso, evaṁ tvamasi sārathi;",
  "atk-s0514a2:87_0": "Adhammaṁ sārathi kayirā, maṁ ce tvaṁ nikhaṇaṁ vane”ti.",
  "atk-s0514a2:88_0": "Tattha nihaññasīti nihanissasi.",
  "atk-s0514a2:88_1": "Yaṁ tvaṁ ettha nihanissāmīti saññāya kāsuṁ khaṇasi,",
  "atk-s0514a2:88_2": "so ahanti dīpeti.",
  "atk-s0514a2:88_3": "So “rājaputto aha”nti vuttepi na saddahatiyeva,",
  "atk-s0514a2:88_4": "madhurakathāya panassa bajjhitvā dhammaṁ suṇanto aṭṭhāsi.",
  "atk-s0514a2:88_5": "Mittadubbhoti paribhuttachāyassa rukkhassa pattaṁ vā sākhaṁ vā aṅkuraṁ vā bhañjanto mittaghātako hoti lāmakapuriso,",
  "atk-s0514a2:88_6": "kimaṅgaṁ pana sāmiputtaghātako.",
  "atk-s0514a2:88_7": "Chāyūpagoti paribhogatthāya chāyaṁ upagato puriso viya rājānaṁ nissāya jīvamāno tvanti vadati.",
  "atk-s0514a2:89_0": "So evaṁ kathentepi bodhisatte na saddahatiyeva.",
  "atk-s0514a2:89_1": "Atha mahāsatto “saddahāpessāmi na”nti devatānaṁ sādhukārena ceva attano ghosena ca vanaghaṭaṁ unnādento dasa mittapūjagāthā nāma ārabhi –",
  "atk-s0514a2:90_0": "12.",
  "atk-s0514a2:91_0": "“Pahūtabhakkho bhavati, vippavuṭṭho sakaṁgharā;",
  "atk-s0514a2:92_0": "Bahū naṁ upajīvanti, yo mittānaṁ na dubbhati.",
  "atk-s0514a2:93_0": "13.",
  "atk-s0514a2:94_0": "“Yaṁ yaṁ janapadaṁ yāti, nigame rājadhāniyo;",
  "atk-s0514a2:95_0": "Sabbattha pūjito hoti, yo mittānaṁ na dubbhati.",
  "atk-s0514a2:96_0": "14.",
  "atk-s0514a2:97_0": "“Nāssa corā pasāhanti, nātimaññanti khattiyā;",
  "atk-s0514a2:98_0": "Sabbe amitte tarati, yo mittānaṁ na dubbhati.",
  "atk-s0514a2:99_0": "15.",
  "atk-s0514a2:100_0": "“Akkuddho sagharaṁ eti, sabhāyaṁ paṭinandito;",
  "atk-s0514a2:101_0": "Ñātīnaṁ uttamo hoti, yo mittānaṁ na dubbhati.",
  "atk-s0514a2:102_0": "16.",
  "atk-s0514a2:103_0": "“Sakkatvā sakkato hoti, garu hoti sagāravo;",
  "atk-s0514a2:104_0": "Vaṇṇakittibhato hoti, yo mittānaṁ na dubbhati.",
  "atk-s0514a2:105_0": "17.",
  "atk-s0514a2:106_0": "“Pūjako labhate pūjaṁ, vandako paṭivandanaṁ;",
  "atk-s0514a2:107_0": "Yasokittiñca pappoti, yo mittānaṁ na dubbhati.",
  "atk-s0514a2:108_0": "18.",
  "atk-s0514a2:109_0": "“Aggi yathā pajjalati, devatāva virocati;",
  "atk-s0514a2:110_0": "Siriyā ajahito hoti, yo mittānaṁ na dubbhati.",
  "atk-s0514a2:111_0": "19.",
  "atk-s0514a2:112_0": "“Gāvo tassa pajāyanti, khette vuttaṁ virūhati;",
  "atk-s0514a2:113_0": "Vuttānaṁ phalamasnāti, yo mittānaṁ na dubbhati.",
  "atk-s0514a2:114_0": "20.",
  "atk-s0514a2:115_0": "“Darito pabbatāto vā, rukkhato patito naro;",
  "atk-s0514a2:116_0": "Cuto patiṭṭhaṁ labhati, yo mittānaṁ na dubbhati.",
  "atk-s0514a2:117_0": "21.",
  "atk-s0514a2:118_0": "“Virūḷhamūlasantānaṁ, nigrodhamiva māluto;",
  "atk-s0514a2:119_0": "Amittā nappasāhanti, yo mittānaṁ na dubbhatī”ti.",
  "atk-s0514a2:120_0": "Tattha sakaṁ gharāti sakagharā,",
  "atk-s0514a2:120_1": "ayameva vā pāṭho.",
  "atk-s0514a2:120_2": "Na dubbhatīti na dussati.",
  "atk-s0514a2:120_3": "Mittānanti buddhādīnaṁ kalyāṇamittānaṁ na dubbhati.",
  "atk-s0514a2:120_4": "“Sabbattha pūjito hotī”ti idaṁ sīvalivatthunā vaṇṇetabbaṁ.",
  "atk-s0514a2:120_5": "Na pasāhantīti pasayhakāraṁ kātuṁ na sakkonti.",
  "atk-s0514a2:120_6": "Idaṁ saṁkiccasāmaṇeravatthunā dīpetabbaṁ.",
  "atk-s0514a2:120_7": "“Nātimaññanti khattiyā”ti idaṁ jotikaseṭṭhivatthunā dīpetabbaṁ.",
  "atk-s0514a2:120_8": "Taratīti atikkamati.",
  "atk-s0514a2:120_9": "Sagharanti attagharaṁ.",
  "atk-s0514a2:120_10": "Mittānaṁ dubbhanto attano gharaṁ āgacchantopi ghaṭṭitacitto kuddhova āgacchati,",
  "atk-s0514a2:120_11": "ayaṁ pana akuddhova sakagharaṁ eti.",
  "atk-s0514a2:120_12": "Paṭinanditoti bahūnaṁ sannipātaṭṭhāne amittadubbhino guṇakathaṁ kathenti,",
  "atk-s0514a2:120_13": "tāya so paṭinandito hoti pamuditacitto.",
  "atk-s0514a2:121_0": "Sakkatvā sakkato hotīti paraṁ sakkatvā sayampi parehi sakkato hoti.",
  "atk-s0514a2:121_1": "Garu hoti sagāravoti paresu sagāravo sayampi parehi garuko hoti.",
  "atk-s0514a2:121_2": "Vaṇṇakittibhatoti bhatavaṇṇakitti,",
  "atk-s0514a2:121_3": "guṇañceva kittisaddañca ukkhipitvā caranto nāma hotīti attho.",
  "atk-s0514a2:121_4": "Pūjakoti mittānaṁ pūjako hutvā sayampi pūjaṁ labhati.",
  "atk-s0514a2:121_5": "Vandakoti buddhādīnaṁ kalyāṇamittānaṁ vandako hutvā punabbhave paṭivandanaṁ labhati.",
  "atk-s0514a2:121_6": "Yasokittiñcāti issariyaparivārañceva guṇakittiñca pappoti.",
  "atk-s0514a2:121_7": "Imāya gāthāya cittagahapatino vatthu kathetabbaṁ.",
  "atk-s0514a2:122_0": "Pajjalatīti issariyaparivārena pajjalati.",
  "atk-s0514a2:122_1": "Siriyā ajahito hotīti ettha anāthapiṇḍikassa vatthu kathetabbaṁ.",
  "atk-s0514a2:122_2": "Asnātīti paribhuñjati.",
  "atk-s0514a2:122_3": "“Patiṭṭhaṁ labhatī”ti idaṁ cūḷapadumajātakena dīpetabbaṁ.",
  "atk-s0514a2:122_4": "Virūḷhamūlasantānanti vaḍḍhitamūlapārohaṁ.",
  "atk-s0514a2:122_5": "Amittā nappasāhantīti ettha kuraraghariyasoṇattherassa mātu gehaṁ paviṭṭhacoravatthu kathetabbaṁ.",
  "atk-s0514a2:123_0": "Sunando sārathi ettakāhi gāthāhi dhammaṁ desentampi taṁ asañjānitvā “ko nu kho aya”nti āvāṭakhaṇanaṁ",
  "atk-s0514a2:123_1": "pahāya rathasamīpaṁ gantvā tattha tañca pasādhanabhaṇḍañca ubhayaṁ adisvā puna āgantvā olokento taṁ sañjānitvā",
  "atk-s0514a2:123_2": "tassa pādesu patitvā añjaliṁ paggayha yācanto imaṁ gāthamāha –",
  "atk-s0514a2:124_0": "22.",
  "atk-s0514a2:125_0": "“Ehi taṁ paṭinessāmi, rājaputta sakaṁ gharaṁ;",
  "atk-s0514a2:126_0": "Rajjaṁ kārehi bhaddante, kiṁ araññe karissasī”ti.",
  "atk-s0514a2:127_0": "Atha naṁ mahāsatto āha –",
  "atk-s0514a2:128_0": "23.",
  "atk-s0514a2:129_0": "“Alaṁ me tena rajjena, ñātakehi dhanena vā;",
  "atk-s0514a2:130_0": "Yaṁ me adhammacariyāya, rajjaṁ labbhetha sārathī”ti.",
  "atk-s0514a2:131_0": "Tattha alanti paṭikkhepavacanaṁ.",
  "atk-s0514a2:132_0": "Sārathi āha –",
  "atk-s0514a2:133_0": "24.",
  "atk-s0514a2:134_0": "“Puṇṇapattaṁ maṁ lābhehi, rājaputta ito gato;",
  "atk-s0514a2:135_0": "Pitā mātā ca me dajjuṁ, rājaputta tayī gate.",
  "atk-s0514a2:136_0": "25.",
  "atk-s0514a2:137_0": "“Orodhā ca kumārā ca, vesiyānā ca brāhmaṇā;",
  "atk-s0514a2:138_0": "Tepi attamanā dajjuṁ, rājaputta tayī gate.",
  "atk-s0514a2:139_0": "26.",
  "atk-s0514a2:140_0": "“Hatthārohā anīkaṭṭhā, rathikā pattikārakā;",
  "atk-s0514a2:141_0": "Tepi attamanā dajjuṁ, rājaputta tayī gate.",
  "atk-s0514a2:142_0": "27.",
  "atk-s0514a2:143_0": "“Bahudhaññā jānapadā, negamā ca samāgatā;",
  "atk-s0514a2:144_0": "Upāyanāni me dajjuṁ, rājaputta tayī gate”ti.",
  "atk-s0514a2:145_0": "Tattha puṇṇapattanti tuṭṭhidāyaṁ.",
  "atk-s0514a2:145_1": "Dajjunti sattaratanavassaṁ vassantā viya mama ajjhāsayapūraṇaṁ tuṭṭhidāyaṁ dadeyyuṁ.",
  "atk-s0514a2:145_2": "Idaṁ so “appeva nāma mayi anukampāya gaccheyyā”ti cintetvā āha.",
  "atk-s0514a2:145_3": "Vesiyānā cāti vessā ca.",
  "atk-s0514a2:145_4": "Upāyanānīti paṇṇākārāni.",
  "atk-s0514a2:146_0": "Atha naṁ mahāsatto āha –",
  "atk-s0514a2:147_0": "28.",
  "atk-s0514a2:148_0": "“Pitu mātu cahaṁ catto, raṭṭhassa nigamassa ca;",
  "atk-s0514a2:149_0": "Atho sabbakumārānaṁ, natthi mayhaṁ sakaṁ gharaṁ.",
  "atk-s0514a2:150_0": "29.",
  "atk-s0514a2:151_0": "“Anuññāto ahaṁ matyā, sañcatto pitarā mahaṁ;",
  "atk-s0514a2:152_0": "Ekoraññe pabbajito, na kāme abhipatthaye”ti.",
  "atk-s0514a2:153_0": "Tattha pitu mātu cāti pitarā ca mātarā ca ahaṁ catto.",
  "atk-s0514a2:153_1": "Itaresupi eseva nayo.",
  "atk-s0514a2:153_2": "Matyāti samma sārathi,",
  "atk-s0514a2:153_3": "ahaṁ sattāhaṁ rajjaṁ paricchinditvā varaṁ gaṇhantiyā mātarā anuññāto nāma.",
  "atk-s0514a2:153_4": "Sañchattoti suṭṭhu catto.",
  "atk-s0514a2:153_5": "Pabbajitoti pabbajitvā araññe vasanatthāya nikkhantoti attho.",
  "atk-s0514a2:154_0": "Evaṁ mahāsattassa attano guṇe kathentassa pīti uppajji, tato pītivegena udānaṁ udānento āha –",
  "atk-s0514a2:155_0": "30.",
  "atk-s0514a2:156_0": "“Api ataramānānaṁ, phalāsāva samijjhati;",
  "atk-s0514a2:157_0": "Vipakkabrahmacariyosmi, evaṁ jānāhi sārathi.",
  "atk-s0514a2:158_0": "31.",
  "atk-s0514a2:159_0": "“Api ataramānānaṁ, sammadattho vipaccati;",
  "atk-s0514a2:160_0": "Vipakkabrahmacariyosmi, nikkhanto akutobhayo”ti.",
  "atk-s0514a2:161_0": "Tattha phalāsāvāti ataramānassa mama soḷasavassehi katavāyāmassa samiddhaṁ ajjhāsayaphalaṁ dassetuṁ evamāha.",
  "atk-s0514a2:161_1": "Vipakkabrahmacariyosmīti niṭṭhappattamanoratho.",
  "atk-s0514a2:161_2": "Sammadattho vipaccatīti sammā upāyena kāraṇena kattabbakiccaṁ sampajjati.",
  "atk-s0514a2:162_0": "Sārathi āha –",
  "atk-s0514a2:163_0": "32.",
  "atk-s0514a2:164_0": "“Evaṁ vaggukatho santo, visaṭṭhavacano casi;",
  "atk-s0514a2:165_0": "Kasmā pitu ca mātucca, santike na bhaṇī tadā”ti.",
  "atk-s0514a2:166_0": "Tattha vaggukathoti sakhilakatho.",
  "atk-s0514a2:167_0": "Tato mahāsatto āha –",
  "atk-s0514a2:168_0": "33.",
  "atk-s0514a2:169_0": "“Nāhaṁ asandhitā pakkho, na badhiro asotatā;",
  "atk-s0514a2:170_0": "Nāhaṁ ajivhatā mūgo, mā maṁ mūgamadhārayi.",
  "atk-s0514a2:171_0": "34.",
  "atk-s0514a2:172_0": "“Purimaṁ sarāmahaṁ jātiṁ, yattha rajjamakārayiṁ;",
  "atk-s0514a2:173_0": "Kārayitvā tahiṁ rajjaṁ, pāpatthaṁ nirayaṁ bhusaṁ.",
  "atk-s0514a2:174_0": "35.",
  "atk-s0514a2:175_0": "“Vīsatiñceva vassāni, tahiṁ rajjamakārayiṁ;",
  "atk-s0514a2:176_0": "Asītivassasahassāni, nirayamhi apaccisaṁ.",
  "atk-s0514a2:177_0": "36.",
  "atk-s0514a2:178_0": "“Tassa rajjassahaṁ bhīto, mā maṁ rajjābhisecayuṁ;",
  "atk-s0514a2:179_0": "Tasmā pitu ca mātucca, santike na bhaṇiṁ tadā.",
  "atk-s0514a2:180_0": "37.",
  "atk-s0514a2:181_0": "“Ucchaṅge maṁ nisādetvā, pitā atthānusāsati;",
  "atk-s0514a2:182_0": "Ekaṁ hanatha bandhatha, ekaṁ khārāpatacchikaṁ;",
  "atk-s0514a2:183_0": "Ekaṁ sūlasmiṁ uppetha, iccassa manusāsati.",
  "atk-s0514a2:184_0": "38.",
  "atk-s0514a2:185_0": "“Tāyāhaṁ pharusaṁ sutvā, vācāyo samudīritā;",
  "atk-s0514a2:186_0": "Amūgo mūgavaṇṇena, apakkho pakkhasammato;",
  "atk-s0514a2:187_0": "Sake muttakarīsasmiṁ, acchāhaṁ samparipluto.",
  "atk-s0514a2:188_0": "39.",
  "atk-s0514a2:189_0": "“Kasirañca parittañca, tañca dukkhena saṁyutaṁ;",
  "atk-s0514a2:190_0": "Komaṁ jīvitamāgamma, veraṁ kayirātha kenaci.",
  "atk-s0514a2:191_0": "40.",
  "atk-s0514a2:192_0": "“Paññāya ca alābhena, dhammassa ca adassanā;",
  "atk-s0514a2:193_0": "Komaṁ jīvitamāgamma, veraṁ kayirātha kenaci.",
  "atk-s0514a2:194_0": "41.",
  "atk-s0514a2:195_0": "“Api ataramānānaṁ, phalāsāva samijjhati;",
  "atk-s0514a2:196_0": "Vipakkabrahmacariyosmi, evaṁ jānāhi sārathi.",
  "atk-s0514a2:197_0": "42.",
  "atk-s0514a2:198_0": "“Api ataramānānaṁ, sammadattho vipaccati;",
  "atk-s0514a2:199_0": "Vipakkabrahmacariyosmi, nikkhanto akutobhayo”ti.",
  "atk-s0514a2:200_0": "Tattha asandhitāti sandhīnaṁ abhāvena.",
  "atk-s0514a2:200_1": "Asotatāti sotānaṁ abhāvena.",
  "atk-s0514a2:200_2": "Ajivhatāti samparivattanajivhāya abhāvena mūgo ahaṁ na bhavāmi.",
  "atk-s0514a2:200_3": "Yatthāti yāya jātiyā bārāṇasinagare rajjaṁ akārayiṁ.",
  "atk-s0514a2:200_4": "Pāpatthanti pāpataṁ.",
  "atk-s0514a2:200_5": "Patito asmīti vadati.",
  "atk-s0514a2:200_6": "Rajjābhisecayunti rajje abhisecayuṁ.",
  "atk-s0514a2:200_7": "Nisādetvāti nisīdāpetvā.",
  "atk-s0514a2:200_8": "Atthānusāsatīti atthaṁ anusāsati.",
  "atk-s0514a2:200_9": "Khārāpatacchikanti sattīhi paharitvā khārāhi patacchikaṁ karotha.",
  "atk-s0514a2:200_10": "Uppethāti āvunatha.",
  "atk-s0514a2:200_11": "Iccassa manusāsatīti evamassa atthaṁ anusāsati.",
  "atk-s0514a2:200_12": "Tāyāhanti tāyo vācāyo ahaṁ.",
  "atk-s0514a2:200_13": "Pakkhasammatoti pakkho iti sammato ahosiṁ.",
  "atk-s0514a2:200_14": "Acchāhanti acchiṁ ahaṁ,",
  "atk-s0514a2:200_15": "avasinti attho.",
  "atk-s0514a2:200_16": "Sampariplutoti samparikiṇṇo,",
  "atk-s0514a2:200_17": "nimuggo hutvāti attho.",
  "atk-s0514a2:201_0": "Kasiranti dukkhaṁ.",
  "atk-s0514a2:201_1": "Parittanti appaṁ.",
  "atk-s0514a2:201_2": "Idaṁ vuttaṁ hoti –",
  "atk-s0514a2:201_3": "sammasārathi,",
  "atk-s0514a2:201_4": "sacepi sattānaṁ jīvitaṁ dukkhampi samānaṁ bahuciraṭṭhitikaṁ bhaveyya,",
  "atk-s0514a2:201_5": "pattheyya,",
  "atk-s0514a2:201_6": "parittampi samānaṁ sace sukhaṁ bhaveyya,",
  "atk-s0514a2:201_7": "pattheyya,",
  "atk-s0514a2:201_8": "idaṁ pana kasirañca parittañca sakalena vaṭṭadukkhena saṁyuttaṁ sannihitaṁ omadditaṁ.",
  "atk-s0514a2:201_9": "Komanti ko imaṁ.",
  "atk-s0514a2:201_10": "Veranti pāṇātipātādipañcavidhaṁ veraṁ.",
  "atk-s0514a2:201_11": "Kenacīti kenaci kāraṇena.",
  "atk-s0514a2:201_12": "Paññāyāti vipassanāpaññāya alābhena.",
  "atk-s0514a2:201_13": "Dhammassāti sotāpattimaggassa adassanena.",
  "atk-s0514a2:201_14": "Puna udānagāthāyo agantukāmatāya thirabhāvadassanatthaṁ kathesi.",
  "atk-s0514a2:202_0": "Taṁ sutvā sunando sārathi “ayaṁ kumāro evarūpaṁ rajjasiriṁ kuṇapaṁ viya chaḍḍetvā attano adhiṭṭhānaṁ abhinditvā “pabbajissāmīti araññaṁ paviṭṭho,",
  "atk-s0514a2:202_1": "mama iminā dujjīvitena ko attho,",
  "atk-s0514a2:202_2": "ahampi tena saddhiṁ pabbajissāmī”ti cintetvā imaṁ gāthamāha –",
  "atk-s0514a2:203_0": "43.",
  "atk-s0514a2:204_0": "“Ahampi pabbajissāmi, rājaputta tavantike;",
  "atk-s0514a2:205_0": "Avhāyassu maṁ bhaddante, pabbajjā mama ruccatī”ti.",
  "atk-s0514a2:206_0": "Tattha tavantiketi tava santike. Avhāyassūti “ehi pabbajāhī”ti pakkosassu.",
  "atk-s0514a2:207_0": "Evaṁ tena yācitopi mahāsatto “sacāhaṁ idāneva taṁ pabbājessāmi,",
  "atk-s0514a2:207_1": "mātāpitaro idha nāgacchissanti,",
  "atk-s0514a2:207_2": "atha nesaṁ parihāni bhavissati,",
  "atk-s0514a2:207_3": "ime assā ca ratho ca pasādhanabhaṇḍañca idheva nassissanti,",
  "atk-s0514a2:207_4": "‘yakkho so,",
  "atk-s0514a2:207_5": "khādito nu kho tena sārathī’ti garahāpi me uppajjissatī”ti cintetvā attano ca garahāmocanatthaṁ mātāpitūnañca",
  "atk-s0514a2:207_6": "vuḍḍhiṁ sampassanto asse ca rathañca pasādhanabhaṇḍañca tassa iṇaṁ katvā dassento imaṁ gāthamāha –",
  "atk-s0514a2:208_0": "44.",
  "atk-s0514a2:209_0": "“Rathaṁ niyyādayitvāna, anaṇo ehi sārathi;",
  "atk-s0514a2:210_0": "Anaṇassa hi pabbajjā, etaṁ isīhi vaṇṇita”nti.",
  "atk-s0514a2:211_0": "Tattha etanti etaṁ pabbajjākaraṇaṁ buddhādīhi isīhi vaṇṇitaṁ pasatthaṁ thomitaṁ.",
  "atk-s0514a2:212_0": "Taṁ sutvā sārathi “sace mayi nagaraṁ gate esa aññattha gaccheyya,",
  "atk-s0514a2:212_1": "pitā cassa imaṁ pavattiṁ sutvā ‘puttaṁ me dassehī’ti puna āgato imaṁ na passeyya,",
  "atk-s0514a2:212_2": "rājadaṇḍaṁ me kareyya,",
  "atk-s0514a2:212_3": "tasmā ahaṁ attano guṇaṁ kathetvā aññatthāgamanatthāya paṭiññaṁ gaṇhissāmī”ti cintento gāthādvayamāha –",
  "atk-s0514a2:213_0": "45.",
  "atk-s0514a2:214_0": "“Yadeva tyāhaṁ vacanaṁ, akaraṁ bhaddamatthu te;",
  "atk-s0514a2:215_0": "Tadeva me tvaṁ vacanaṁ, yācito kattumarahasi.",
  "atk-s0514a2:216_0": "46.",
  "atk-s0514a2:217_0": "“Idheva tāva acchassu, yāva rājānamānaye;",
  "atk-s0514a2:218_0": "Appeva te pitā disvā, patīto sumano siyā”ti.",
  "atk-s0514a2:219_0": "Tato mahāsatto āha –",
  "atk-s0514a2:220_0": "47.",
  "atk-s0514a2:221_0": "“Karomi te taṁ vacanaṁ, yaṁ maṁ bhaṇasi sārathi;",
  "atk-s0514a2:222_0": "Ahampi daṭṭhukāmosmi, pitaraṁ me idhāgataṁ.",
  "atk-s0514a2:223_0": "48.",
  "atk-s0514a2:224_0": "“Ehi samma nivattassu, kusalaṁ vajjāsi ñātinaṁ;",
  "atk-s0514a2:225_0": "Mātaraṁ pitaraṁ mayhaṁ, vutto vajjāsi vandana”nti.",
  "atk-s0514a2:226_0": "Tattha karomi tetanti karomi te etaṁ vacanaṁ.",
  "atk-s0514a2:226_1": "Ehi samma nivattassūti samma sārathi,",
  "atk-s0514a2:226_2": "tattha gantvā ehi,",
  "atk-s0514a2:226_3": "ettova khippameva nivattassu.",
  "atk-s0514a2:226_4": "Vutto vajjāsīti mayā vutto hutvā “putto vo temiyakumāro vandatī”ti vandanaṁ vadeyyāsīti attho.",
  "atk-s0514a2:227_0": "Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho mātāpitaro vanditvā sārathissa sāsanaṁ adāsi.",
  "atk-s0514a2:227_1": "So sāsanaṁ gahetvā kumāraṁ padakkhiṇaṁ katvā rathamāruyha nagarābhimukho pāyāsi.",
  "atk-s0514a2:227_2": "Tamatthaṁ pakāsento satthā āha –",
  "atk-s0514a2:228_0": "49.",
  "atk-s0514a2:229_0": "“Tassa pāde gahetvāna, katvā ca naṁ padakkhiṇaṁ;",
  "atk-s0514a2:230_0": "Sārathi rathamāruyha, rājadvāraṁ upāgamī”ti.",
  "atk-s0514a2:231_0": "Tassattho –",
  "atk-s0514a2:231_1": "bhikkhave,",
  "atk-s0514a2:231_2": "evaṁ vutto so sārathi,",
  "atk-s0514a2:231_3": "tassa kumārassa pāde gahetvā taṁ padakkhiṇaṁ katvā rathaṁ āruyha rājadvāraṁ upāgamīti.",
  "atk-s0514a2:232_0": "Tasmiṁ khaṇe candādevī sīhapañjaraṁ vivaritvā “kā nu kho me puttassa pavattī”ti sārathissa āgamanamaggaṁ",
  "atk-s0514a2:232_1": "olokentī taṁ ekakaṁ āgacchantaṁ disvā uraṁ paharitvā paridevi.",
  "atk-s0514a2:232_2": "Tamatthaṁ pakāsento satthā āha –",
  "atk-s0514a2:233_0": "50.",
  "atk-s0514a2:234_0": "“Suññaṁ mātā rathaṁ disvā, ekaṁ sārathimāgataṁ;",
  "atk-s0514a2:235_0": "Assupuṇṇehi nettehi, rodantī naṁ udikkhati.",
  "atk-s0514a2:236_0": "51.",
  "atk-s0514a2:237_0": "“Ayaṁ so sārathi eti, nihantvā mama atrajaṁ;",
  "atk-s0514a2:238_0": "Nihato nūna me putto, pathabyā bhūmivaḍḍhano.",
  "atk-s0514a2:239_0": "52.",
  "atk-s0514a2:240_0": "“Amittā nūna nandanti, patītā nūna verino;",
  "atk-s0514a2:241_0": "Āgataṁ sārathiṁ disvā, nihantvā mama atrajaṁ.",
  "atk-s0514a2:242_0": "53.",
  "atk-s0514a2:243_0": "“Suññaṁ mātā rathaṁ disvā, ekaṁ sārathimāgataṁ;",
  "atk-s0514a2:244_0": "Assupuṇṇehi nettehi, rodantī paripucchi naṁ.",
  "atk-s0514a2:245_0": "54.",
  "atk-s0514a2:246_0": "“Kiṁ nu mūgo kiṁnu pakkho, kiṁnu so vilapī tadā;",
  "atk-s0514a2:247_0": "Nihaññamāno bhūmiyā, taṁ me akkhāhi sārathi.",
  "atk-s0514a2:248_0": "55.",
  "atk-s0514a2:249_0": "“Kathaṁ hatthehi pādehi, mūgapakkho vivajjayi;",
  "atk-s0514a2:250_0": "Nihaññamāno bhūmiyā, taṁ me akkhāhi pucchito”ti.",
  "atk-s0514a2:251_0": "Tattha mātāti temiyakumārassa mātā.",
  "atk-s0514a2:251_1": "Pathabyā bhūmivaḍḍhanoti so mama putto bhūmivaḍḍhano hutvā pathabyā nihato nūna.",
  "atk-s0514a2:251_2": "Rodantī paripucchi nanti taṁ rathaṁ ekamantaṁ ṭhapetvā mahātalaṁ abhiruyha candādeviṁ vanditvā ekamante ṭhitaṁ sārathiṁ paripucchi.",
  "atk-s0514a2:251_3": "Kinnūti kiṁ nu so mama putto mūgo eva pakkho eva.",
  "atk-s0514a2:251_4": "Tadāti yadā naṁ tvaṁ kāsuyaṁ pakkhipitvā kuddālena matthake pahari, tadā.",
  "atk-s0514a2:251_5": "Nihaññamāno bhūmiyāti tayā bhūmiyaṁ nihaññamāno kiṁ nu vilapi.",
  "atk-s0514a2:251_6": "Taṁ meti taṁ sabbaṁ aparihāpetvā me akkhāhi.",
  "atk-s0514a2:251_7": "Vivajjayīti “apehi sārathi,",
  "atk-s0514a2:251_8": "mā maṁ mārehī”ti kathaṁ hatthehi pādehi ca phandanto taṁ apanudi,",
  "atk-s0514a2:251_9": "taṁ me kathehīti attho.",
  "atk-s0514a2:252_0": "Tato sārathi āha –",
  "atk-s0514a2:253_0": "56.",
  "atk-s0514a2:254_0": "“Akkheyyaṁ te ahaṁ ayye, dajjāsi abhayaṁ mama;",
  "atk-s0514a2:255_0": "Yaṁ me sutaṁ vā diṭṭhaṁ vā, rājaputtassa santike”ti.",
  "atk-s0514a2:256_0": "Tattha dajjāsīti sace abhayaṁ dadeyyāsi,",
  "atk-s0514a2:256_1": "so idaṁ “sacāhaṁ ‘tava putto neva mūgo na pakkho madhurakatho dhammakathiko’ti vakkhāmi,",
  "atk-s0514a2:256_2": "atha ‘kasmā taṁ gahetvā nāgatosī’ti rājā kuddho rājadaṇḍampi me kareyya,",
  "atk-s0514a2:256_3": "abhayaṁ tāva yācissāmī”ti cintetvā āha.",
  "atk-s0514a2:257_0": "Atha naṁ candādevī āha –",
  "atk-s0514a2:258_0": "57.",
  "atk-s0514a2:259_0": "“Abhayaṁ samma te dammi, abhīto bhaṇa sārathi;",
  "atk-s0514a2:260_0": "Yaṁ te sutaṁ vā diṭṭhaṁ vā, rājaputtassa santike”ti.",
  "atk-s0514a2:261_0": "Tato sārathi āha –",
  "atk-s0514a2:262_0": "58.",
  "atk-s0514a2:263_0": "“Na so mūgo na so pakkho, visaṭṭhavacano ca so;",
  "atk-s0514a2:264_0": "Rajjassa kira so bhīto, akarā ālaye bahū.",
  "atk-s0514a2:265_0": "59.",
  "atk-s0514a2:266_0": "“Purimaṁ sarati so jātiṁ, yattha rajjamakārayi;",
  "atk-s0514a2:267_0": "Kārayitvā tahiṁ rajjaṁ, pāpattha nirayaṁ bhusaṁ.",
  "atk-s0514a2:268_0": "60.",
  "atk-s0514a2:269_0": "“Vīsatiñceva vassāni, tahiṁ rajjamakārayi;",
  "atk-s0514a2:270_0": "Asītivassasahassāni, nirayamhi apacci so.",
  "atk-s0514a2:271_0": "61.",
  "atk-s0514a2:272_0": "“Tassa rajjassa so bhīto, mā maṁ rajjābhisecayuṁ;",
  "atk-s0514a2:273_0": "Tasmā pitu ca mātucca, santike na bhaṇī tadā.",
  "atk-s0514a2:274_0": "62.",
  "atk-s0514a2:275_0": "“Aṅgapaccaṅgasampanno, ārohapariṇāhavā;",
  "atk-s0514a2:276_0": "Visaṭṭhavacano pañño, magge saggassa tiṭṭhati.",
  "atk-s0514a2:277_0": "63.",
  "atk-s0514a2:278_0": "“Sace tvaṁ daṭṭhukāmāsi, rājaputtaṁ tavatrajaṁ;",
  "atk-s0514a2:279_0": "Ehi taṁ pāpayissāmi, yattha sammati temiyo”ti.",
  "atk-s0514a2:280_0": "Tattha visaṭṭhavacanoti apalibuddhakatho.",
  "atk-s0514a2:280_1": "Akarā ālaye bahūti tumhākaṁ vañcanāni bahūni akāsi.",
  "atk-s0514a2:280_2": "Paññoti paññavā.",
  "atk-s0514a2:280_3": "Sace tvanti rājānaṁ dhuraṁ katvā ubhopi te evamāha.",
  "atk-s0514a2:280_4": "Yattha sammati temiyoti yattha vo putto mayā gahitapaṭiñño hutvā acchati,",
  "atk-s0514a2:280_5": "tattha pāpayissāmi,",
  "atk-s0514a2:280_6": "idāni papañcaṁ akatvā lahuṁ gantuṁ vaṭṭatīti āha.",
  "atk-s0514a2:281_0": "Kumāro pana sārathiṁ pesetvā pabbajitukāmo ahosi.",
  "atk-s0514a2:281_1": "Tadā sakko tassa manaṁ ñatvā tasmiṁ khaṇe vissakammadevaputtaṁ pakkosāpetvā “tāta vissakammadevaputta,",
  "atk-s0514a2:281_2": "temiyakumāro pabbajitukāmo,",
  "atk-s0514a2:281_3": "tvaṁ tassa paṇṇasālañca pabbajitaparikkhārañca māpetvā ehī”ti pesesi.",
  "atk-s0514a2:281_4": "So “sādhū”ti sampaṭicchitvā vegena gantvā tiyojanike vanasaṇḍe attano iddhibalena ramaṇīyaṁ assamaṁ māpetvā",
  "atk-s0514a2:281_5": "rattiṭṭhānadivāṭṭhānañca pokkharaṇiñca āvāṭañca akālaphalasampannaṁ rukkhañca katvā paṇṇasālasamīpe catuvīsatihatthappamāṇaṁ",
  "atk-s0514a2:281_6": "caṅkamaṁ māpetvā antocaṅkame ca phalikavaṇṇaṁ ruciraṁ vālukaṁ okiritvā sabbe pabbajitaparikkhāre māpetvā",
  "atk-s0514a2:281_7": "“ye pabbajitukāmā,",
  "atk-s0514a2:281_8": "te ime gahetvā pabbajantū”ti bhittiyaṁ akkharāni likhitvā caṇḍavāḷe ca amanāpasadde sabbe migapakkhino ca palāpetvā sakaṭṭhānameva gato.",
  "atk-s0514a2:282_0": "Tasmiṁ khaṇe mahāsatto taṁ disvā sakkadattiyabhāvaṁ ñatvā,",
  "atk-s0514a2:282_1": "paṇṇasālaṁ pavisitvā vatthāni apanetvā,",
  "atk-s0514a2:282_2": "rattavākacīraṁ nivāsetvā ekaṁ pārupitvā ajinacammaṁ ekaṁse katvā jaṭāmaṇḍalaṁ bandhitvā kājaṁ aṁse katvā",
  "atk-s0514a2:282_3": "kattaradaṇḍamādāya paṇṇasālato nikkhamitvā pabbajitasiriṁ samubbahanto aparāparaṁ caṅkamitvā “aho sukhaṁ,",
  "atk-s0514a2:282_4": "aho sukha”nti udānaṁ udānento paṇṇasālaṁ pavisitvā kaṭṭhattharaṇe nisinno pañca abhiññā aṭṭha samāpattiyo",
  "atk-s0514a2:282_5": "ca nibbattetvā sāyanhasamaye paṇṇasālato nikkhamitvā caṅkamanakoṭiyaṁ ṭhitakārarukkhato paṇṇāni gahetvā,",
  "atk-s0514a2:282_6": "sakkadattiyabhājane aloṇake atakke nidhūpane udake sedetvā amataṁ viya paribhuñjitvā cattāro brahmavihāre bhāvetvā tattha vāsaṁ kappesi.",
  "atk-s0514a2:283_0": "Kāsirājāpi sunandasārathissa vacanaṁ sutvā mahāsenaguttaṁ pakkosāpetvā taramānarūpova gamanasajjaṁ kāretuṁ āha –",
  "atk-s0514a2:284_0": "64.",
  "atk-s0514a2:285_0": "“Yojayantu rathe asse, kacchaṁ nāgāna bandhatha;",
  "atk-s0514a2:286_0": "Udīrayantu saṅkhapaṇavā, vādantu ekapokkharā.",
  "atk-s0514a2:287_0": "65.",
  "atk-s0514a2:288_0": "“Vādantu bherī sannaddhā, vaggū vādantu dundubhī;",
  "atk-s0514a2:289_0": "Negamā ca maṁ anventu, gacchaṁ puttanivedako.",
  "atk-s0514a2:290_0": "66.",
  "atk-s0514a2:291_0": "“Orodhā ca kumārā ca, vesiyānā ca brāhmaṇā;",
  "atk-s0514a2:292_0": "Khippaṁ yānāni yojentu, gacchaṁ puttanivedako.",
  "atk-s0514a2:293_0": "67.",
  "atk-s0514a2:294_0": "“Hatthārohā anīkaṭṭhā, rathikā pattikārakā;",
  "atk-s0514a2:295_0": "Khippaṁ yānāni yojentu, gacchaṁ puttanivedako.",
  "atk-s0514a2:296_0": "68.",
  "atk-s0514a2:297_0": "“Samāgatā jānapadā, negamā ca samāgatā;",
  "atk-s0514a2:298_0": "Khippaṁ yānāni yojentu, gacchaṁ puttanivedako”ti.",
  "atk-s0514a2:299_0": "Tattha udīrayantūti saddaṁ muñcantu.",
  "atk-s0514a2:299_1": "Vādantūti vajjantu.",
  "atk-s0514a2:299_2": "Ekapokkharāti ekamukhabheriyo.",
  "atk-s0514a2:299_3": "Sannaddhāti suṭṭhu naddhā.",
  "atk-s0514a2:299_4": "Vaggūti madhurassarā.",
  "atk-s0514a2:299_5": "Gacchanti gamissāmi.",
  "atk-s0514a2:299_6": "Puttanivedakoti puttassa nivedako ovādako hutvā gacchāmi.",
  "atk-s0514a2:299_7": "Taṁ ovaditvā mama vacanaṁ gāhāpetvā tattheva taṁ ratanarāsimhi ṭhapetvā abhisiñcitvā ānetuṁ gacchāmīti adhippāyenevamāha.",
  "atk-s0514a2:299_8": "Negamāti kuṭumbikajanā.",
  "atk-s0514a2:299_9": "Samāgatāti sannipatitā hutvā.",
  "atk-s0514a2:300_0": "Evaṁ raññā āṇattā sārathino asse yojetvā rathe rājadvāre ṭhapetvā rañño ārocesuṁ.",
  "atk-s0514a2:300_1": "Tamatthaṁ pakāsento satthā āha –",
  "atk-s0514a2:301_0": "69.",
  "atk-s0514a2:302_0": "“Asse ca sārathī yutte, sindhave sīghavāhane;",
  "atk-s0514a2:303_0": "Rājadvāraṁ upāgacchuṁ, yuttā deva ime hayā”ti.",
  "atk-s0514a2:304_0": "Tattha asseti sindhave sindhavajātike sīghavāhane javasampanne asse ādāya.",
  "atk-s0514a2:304_1": "Sārathīti sārathino.",
  "atk-s0514a2:304_2": "Yutteti rathesu yojite.",
  "atk-s0514a2:304_3": "Upāgacchunti te rathesu yutte asse ādāya āgamaṁsu,",
  "atk-s0514a2:304_4": "āgantvā ca pana “yuttā, deva,",
  "atk-s0514a2:304_5": "ime hayā”ti ārocesuṁ.",
  "atk-s0514a2:305_0": "Tato sārathīnaṁ vacanaṁ sutvā rājā upaḍḍhagāthamāha –",
  "atk-s0514a2:306_0": "70.",
  "atk-s0514a2:307_0": "“Thūlā javena hāyanti, kisā hāyanti thāmunā”ti.",
  "atk-s0514a2:308_0": "Taṁ sutvā sārathinopi upaḍḍhagāthamāhaṁsu –",
  "atk-s0514a2:309_0": "“Kise thūle vivajjetvā, saṁsaṭṭhā yojitā hayā”ti.",
  "atk-s0514a2:310_0": "Tassattho – deva,",
  "atk-s0514a2:310_1": "kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.",
  "atk-s0514a2:311_0": "Atha rājā puttassa santikaṁ gacchanto cattāro vaṇṇe aṭṭhārasa seniyo sabbañca balakāyaṁ sannipātāpesi.",
  "atk-s0514a2:311_1": "Tassa sannipātentasseva tayo divasā atikkantā.",
  "atk-s0514a2:311_2": "Atha catutthe divase kāsirājā nagarato nikkhamitvā gahetabbayuttakaṁ gāhāpetvā assamapadaṁ gantvā puttena saddhiṁ paṭinandito paṭisanthāramakāsi.",
  "atk-s0514a2:311_3": "Tamatthaṁ pakāsento satthā āha –",
  "atk-s0514a2:312_0": "71.",
  "atk-s0514a2:313_0": "“Tato rājā taramāno, yuttamāruyha sandanaṁ;",
  "atk-s0514a2:314_0": "Itthāgāraṁ ajjhabhāsi, sabbāva anuyātha maṁ.",
  "atk-s0514a2:315_0": "72.",
  "atk-s0514a2:316_0": "“Vāḷabījanimuṇhīsaṁ, khaggaṁ chattañca paṇḍaraṁ;",
  "atk-s0514a2:317_0": "Upādhī rathamāruyha, suvaṇṇehi alaṅkatā.",
  "atk-s0514a2:318_0": "73.",
  "atk-s0514a2:319_0": "“Tato sa rājā pāyāsi, purakkhatvāna sārathiṁ;",
  "atk-s0514a2:320_0": "Khippameva upāgacchi, yattha sammati temiyo.",
  "atk-s0514a2:321_0": "74.",
  "atk-s0514a2:322_0": "“Tañca disvāna āyantaṁ, jalantamiva tejasā;",
  "atk-s0514a2:323_0": "Khattasaṅghaparibyūḷhaṁ, temiyo etadabravi.",
  "atk-s0514a2:324_0": "75.",
  "atk-s0514a2:325_0": "“Kacci nu tāta kusalaṁ, kacci tāta anāmayaṁ;",
  "atk-s0514a2:326_0": "Sabbā ca rājakaññāyo, arogā mayha mātaro.",
  "atk-s0514a2:327_0": "76.",
  "atk-s0514a2:328_0": "“Kusalañceva me putta, atho putta anāmayaṁ;",
  "atk-s0514a2:329_0": "Sabbā ca rājakaññāyo, arogā tuyha mātaro.",
  "atk-s0514a2:330_0": "77.",
  "atk-s0514a2:331_0": "“Kacci amajjapo tāta, kacci te suramappiyaṁ;",
  "atk-s0514a2:332_0": "Kacci sacce ca dhamme ca, dāne te ramate mano.",
  "atk-s0514a2:333_0": "78.",
  "atk-s0514a2:334_0": "“Amajjapo ahaṁ putta, atho me suramappiyaṁ;",
  "atk-s0514a2:335_0": "Atho sacce ca dhamme ca, dāne me ramate mano.",
  "atk-s0514a2:336_0": "79.",
  "atk-s0514a2:337_0": "“Kacci arogaṁ yoggaṁ te, kacci vahati vāhanaṁ;",
  "atk-s0514a2:338_0": "Kacci te byādhayo natthi, sarīrassupatāpanā.",
  "atk-s0514a2:339_0": "80.",
  "atk-s0514a2:340_0": "“Atho arogaṁ yoggaṁ me, atho vahati vāhanaṁ;",
  "atk-s0514a2:341_0": "Atho me byādhayo natthi, sarīrassupatāpanā.",
  "atk-s0514a2:342_0": "81.",
  "atk-s0514a2:343_0": "“Kacci antā ca te phītā, majjhe ca bahalā tava;",
  "atk-s0514a2:344_0": "Koṭṭhāgārañca kosañca, kacci te paṭisanthataṁ.",
  "atk-s0514a2:345_0": "82.",
  "atk-s0514a2:346_0": "“Atho antā ca me phītā, majjhe ca bahalā mama;",
  "atk-s0514a2:347_0": "Koṭṭhāgārañca kosañca, sabbaṁ me paṭisanthataṁ.",
  "atk-s0514a2:348_0": "83.",
  "atk-s0514a2:349_0": "“Svāgataṁ te mahārāja, atho te adurāgataṁ;",
  "atk-s0514a2:350_0": "Patiṭṭhapentu pallaṅkaṁ, yattha rājā nisakkatī”ti.",
  "atk-s0514a2:351_0": "Tattha upādhī rathamāruyhāti suvaṇṇapādukā ca rathaṁ āropentūti attho.",
  "atk-s0514a2:351_1": "Ime tayo pāde puttassa tattheva abhisekakaraṇatthāya “pañca rājakakudhabhaṇḍāni gaṇhathā”ti āṇāpento rājā āha.",
  "atk-s0514a2:351_2": "Suvaṇṇehi alaṅkatāti idaṁ pādukaṁ sandhāyāha.",
  "atk-s0514a2:351_3": "Upāgacchīti upāgato ahosi.",
  "atk-s0514a2:351_4": "Kāya velāyāti?",
  "atk-s0514a2:351_5": "Mahāsattassa kārapaṇṇāni pacitvā nibbāpentassa nisinnavelāya.",
  "atk-s0514a2:351_6": "Jalantamiva tejasāti rājatejena jalantaṁ viya.",
  "atk-s0514a2:351_7": "Khattasaṅghaparibyūḷhanti kathāphāsukena amaccasaṅghena parivutaṁ,",
  "atk-s0514a2:351_8": "khattiyasamūhehi vā parivāritaṁ.",
  "atk-s0514a2:351_9": "Etadabravīti kāsirājānaṁ bahi khandhāvāraṁ nivāsāpetvā padasāva paṇṇasālaṁ āgantvā taṁ vanditvā nisinnaṁ paṭisanthāraṁ karonto etaṁ vacanaṁ abravi.",
  "atk-s0514a2:352_0": "Kusalaṁ anāmayanti ubhayenapi padena ārogyameva pucchati.",
  "atk-s0514a2:352_1": "Kacci amajjapoti kacci majjaṁ na pivasīti pucchati.",
  "atk-s0514a2:352_2": "“Appamatto”tipi pāṭho,",
  "atk-s0514a2:352_3": "kusaladhammesu nappamajjasīti attho.",
  "atk-s0514a2:352_4": "Suramappiyanti surāpānaṁ appiyaṁ.",
  "atk-s0514a2:352_5": "“Suramappiyā”tipi pāṭho,",
  "atk-s0514a2:352_6": "surā appiyāti attho.",
  "atk-s0514a2:352_7": "Dhammeti dasavidhe rājadhamme.",
  "atk-s0514a2:352_8": "Yogganti yuge yuñjitabbaṁ te tava assagoṇādikaṁ.",
  "atk-s0514a2:352_9": "Kacci vahatīti kacci arogaṁ hutvā vahati.",
  "atk-s0514a2:352_10": "Vāhananti hatthiassādi sabbaṁ vāhanaṁ.",
  "atk-s0514a2:352_11": "Sarīrassupatāpanāti sarīrassa upatāpakarā.",
  "atk-s0514a2:352_12": "Antāti paccantajanapadā.",
  "atk-s0514a2:352_13": "Phītāti iddhā subhikkhā,",
  "atk-s0514a2:352_14": "vatthābharaṇehi vā annapānehi vā paripuṇṇā gāḷhavāsā.",
  "atk-s0514a2:352_15": "Majjhe cāti raṭṭhassa majjhe.",
  "atk-s0514a2:352_16": "Bahalāti gāmanigamā ghanavāsā.",
  "atk-s0514a2:352_17": "Paṭisanthatanti paṭicchāditaṁ guttaṁ,",
  "atk-s0514a2:352_18": "paripuṇṇaṁ vā.",
  "atk-s0514a2:352_19": "Yattha rājā nisakkatīti yasmiṁ pallaṅke rājā nisīdissati,",
  "atk-s0514a2:352_20": "taṁ paññāpentūti vadati.",
  "atk-s0514a2:353_0": "Rājā mahāsatte gāravena pallaṅke na nisīdati.",
  "atk-s0514a2:353_1": "Atha mahāsatto “sace pallaṅke na nisīdati,",
  "atk-s0514a2:353_2": "paṇṇasanthāraṁ paññāpethā”ti vatvā tasmiṁ paññatte nisīdanatthāya rājānaṁ nimantento gāthamāha –",
  "atk-s0514a2:354_0": "84.",
  "atk-s0514a2:355_0": "“Idheva te nisīdassu, niyate paṇṇasanthare;",
  "atk-s0514a2:356_0": "Etto udakamādāya, pāde pakkhālayassu te”ti.",
  "atk-s0514a2:357_0": "Tattha niyateti susanthate. Ettoti paribhogaudakaṁ dassento āha.",
  "atk-s0514a2:358_0": "Rājā mahāsatte gāravena paṇṇasanthārepi anisīditvā bhūmiyaṁ eva nisīdi.",
  "atk-s0514a2:358_1": "Mahāsattopi paṇṇasālaṁ pavisitvā taṁ kārapaṇṇakaṁ nīharitvā rājānaṁ tena nimantento gāthamāha –",
  "atk-s0514a2:359_0": "85.",
  "atk-s0514a2:360_0": "“Idampi paṇṇakaṁ mayhaṁ, randhaṁ rāja aloṇakaṁ;",
  "atk-s0514a2:361_0": "Paribhuñja mahārāja, pāhuno mesidhāgato”ti.",
  "atk-s0514a2:362_0": "Atha naṁ rājā āha –",
  "atk-s0514a2:363_0": "86.",
  "atk-s0514a2:364_0": "“Na cāhaṁ paṇṇaṁ bhuñjāmi, na hetaṁ mayha bhojanaṁ;",
  "atk-s0514a2:365_0": "Sālīnaṁ odanaṁ bhuñje, suciṁ maṁsūpasecana”nti.",
  "atk-s0514a2:366_0": "Tattha na cāhanti paṭikkhepavacanaṁ.",
  "atk-s0514a2:367_0": "Rājā tathārūpaṁ attano rājabhojanaṁ vaṇṇetvā tasmiṁ mahāsatte gāravena thokaṁ paṇṇakaṁ hatthatale ṭhapetvā “tāta,",
  "atk-s0514a2:367_1": "tvaṁ evarūpaṁ bhojanaṁ bhuñjasī”ti puttena saddhiṁ piyakathaṁ kathento nisīdi.",
  "atk-s0514a2:367_2": "Tasmiṁ khaṇe candādevī orodhena parivutā ekamaggena āgantvā bodhisattassa assamapadaṁ patvā piyaputtaṁ disvā tattheva patitvā visaññī ahosi.",
  "atk-s0514a2:367_3": "Tato paṭiladdhassāsā patitaṭṭhānato uṭṭhahitvā āgantvā bodhisattassa pāde daḷhaṁ gahetvā vanditvā assupuṇṇehi",
  "atk-s0514a2:367_4": "nettehi roditvā vandanaṭṭhānato uṭṭhāya ekamantaṁ nisīdi.",
  "atk-s0514a2:367_5": "Atha naṁ rājā “bhadde,",
  "atk-s0514a2:367_6": "tava puttassa bhojanaṁ passāhī”ti vatvā thokaṁ paṇṇakaṁ tassā hatthe ṭhapetvā sesaitthīnampi thokaṁ thokaṁ adāsi.",
  "atk-s0514a2:367_7": "Tā sabbāpi “sāmi,",
  "atk-s0514a2:367_8": "evarūpaṁ bhojanaṁ bhuñjasī”ti vadantiyo taṁ gahetvā attano attano sīse katvā “atidukkaraṁ karosi,",
  "atk-s0514a2:367_9": "sāmī”ti vatvā namassamānā nisīdiṁsu.",
  "atk-s0514a2:367_10": "Rājā puna “tāta,",
  "atk-s0514a2:367_11": "idaṁ mayhaṁ acchariyaṁ hutvā upaṭṭhātī”ti vatvā imaṁ gāthamāha –",
  "atk-s0514a2:368_0": "87.",
  "atk-s0514a2:369_0": "“Accherakaṁ maṁ paṭibhāti, ekakampi rahogataṁ;",
  "atk-s0514a2:370_0": "Edisaṁ bhuñjamānānaṁ, kena vaṇṇo pasīdatī”ti.",
  "atk-s0514a2:371_0": "Tattha ekakanti tāta,",
  "atk-s0514a2:371_1": "taṁ ekakampi rahogataṁ iminā bhojanena yāpentaṁ disvā mama acchariyaṁ hutvā upaṭṭhāti.",
  "atk-s0514a2:371_2": "Edisanti evarūpaṁ aloṇakaṁ atakkaṁ nidhūpanaṁ randhaṁ pattaṁ bhuñjantānaṁ kena kāraṇena vaṇṇo pasīdatīti naṁ pucchi.",
  "atk-s0514a2:372_0": "Athassa so ācikkhanto āha –",
  "atk-s0514a2:373_0": "88.",
  "atk-s0514a2:374_0": "“Eko rāja nipajjāmi, niyate paṇṇasanthare;",
  "atk-s0514a2:375_0": "Tāya me ekaseyyāya, rāja vaṇṇo pasīdati.",
  "atk-s0514a2:376_0": "89.",
  "atk-s0514a2:377_0": "“Na ca nettiṁsabandhā me, rājarakkhā upaṭṭhitā;",
  "atk-s0514a2:378_0": "Tāya me sukhaseyyāya, rājavaṇṇo pasīdati.",
  "atk-s0514a2:379_0": "90.",
  "atk-s0514a2:380_0": "“Atītaṁ nānusocāmi, nappajappāmināgataṁ;",
  "atk-s0514a2:381_0": "Paccuppannena yāpemi, tena vaṇṇo pasīdati.",
  "atk-s0514a2:382_0": "91.",
  "atk-s0514a2:383_0": "“Anāgatappajappāya, atītassānusocanā;",
  "atk-s0514a2:384_0": "Etena bālā sussanti, naḷova harito luto”ti.",
  "atk-s0514a2:385_0": "Tattha nettiṁsabandhāti khaggabandhā.",
  "atk-s0514a2:385_1": "Rājarakkhāti rājānaṁ rakkhitā.",
  "atk-s0514a2:385_2": "Nappajappāmīti na patthemi.",
  "atk-s0514a2:385_3": "Haritoti haritavaṇṇo.",
  "atk-s0514a2:385_4": "Lutoti luñcitvā ātape khittanaḷo viya.",
  "atk-s0514a2:386_0": "Atha rājā “idheva naṁ abhisiñcitvā ādāya gamissāmī”ti cintetvā rajjena nimantento āha –",
  "atk-s0514a2:387_0": "92.",
  "atk-s0514a2:388_0": "“Hatthānīkaṁ rathānīkaṁ, asse pattī ca vammino;",
  "atk-s0514a2:389_0": "Nivesanāni rammāni, ahaṁ putta dadāmi te.",
  "atk-s0514a2:390_0": "93.",
  "atk-s0514a2:391_0": "“Itthāgārampi te dammi, sabbālaṅkārabhūsitaṁ;",
  "atk-s0514a2:392_0": "Tā putta paṭipajjassu, tvaṁ no rājā bhavissasi.",
  "atk-s0514a2:393_0": "94.",
  "atk-s0514a2:394_0": "“Kusalā naccagītassa, sikkhitā cāturitthiyo;",
  "atk-s0514a2:395_0": "Kāme taṁ ramayissanti, kiṁ araññe karissasi.",
  "atk-s0514a2:396_0": "95.",
  "atk-s0514a2:397_0": "“Paṭirājūhi te kaññā, ānayissaṁ alaṅkatā;",
  "atk-s0514a2:398_0": "Tāsu putte janetvāna, atha pacchā pabbajissasi.",
  "atk-s0514a2:399_0": "96.",
  "atk-s0514a2:400_0": "“Yuvā ca daharo cāsi, paṭhamuppattiko susu;",
  "atk-s0514a2:401_0": "Rajjaṁ kārehi bhaddante, kiṁ araññe karissasī”ti.",
  "atk-s0514a2:402_0": "Tattha hatthānīkanti dasahatthito paṭṭhāya hatthānīkaṁ nāma,",
  "atk-s0514a2:402_1": "tathā rathānīkaṁ.",
  "atk-s0514a2:402_2": "Vamminoti vammabaddhasūrayodhe.",
  "atk-s0514a2:402_3": "Kusalāti chekā.",
  "atk-s0514a2:402_4": "Sikkhitāti aññesupi itthikiccesu sikkhitā.",
  "atk-s0514a2:402_5": "Cāturitthiyoti caturā vilāsā itthiyo,",
  "atk-s0514a2:402_6": "atha vā caturā nāgarā itthiyo,",
  "atk-s0514a2:402_7": "atha vā caturā nāma nāṭakitthiyo.",
  "atk-s0514a2:402_8": "Paṭirājūhi te kaññāti aññehi rājūhi tava rājakaññāyo ānayissāmi.",
  "atk-s0514a2:402_9": "Yuvāti yobbanappatto.",
  "atk-s0514a2:402_10": "Daharoti taruṇo.",
  "atk-s0514a2:402_11": "Paṭhamuppattikoti paṭhamavayena uppattito samuggato.",
  "atk-s0514a2:402_12": "Susūti atitaruṇo.",
  "atk-s0514a2:403_0": "Ito paṭṭhāya bodhisattassa dhammakathā hoti –",
  "atk-s0514a2:404_0": "97.",
  "atk-s0514a2:405_0": "“Yuvā care brahmacariyaṁ, brahmacārī yuvā siyā;",
  "atk-s0514a2:406_0": "Daharassa hi pabbajjā, etaṁ isīhi vaṇṇitaṁ.",
  "atk-s0514a2:407_0": "98.",
  "atk-s0514a2:408_0": "“Yuvā care brahmacariyaṁ, brahmacārī yuvā siyā;",
  "atk-s0514a2:409_0": "Brahmacariyaṁ carissāmi, nāhaṁ rajjena matthiko.",
  "atk-s0514a2:410_0": "99.",
  "atk-s0514a2:411_0": "“Passāmi vohaṁ daharaṁ, amma tāta vadantaraṁ;",
  "atk-s0514a2:412_0": "Kicchāladdhaṁ piyaṁ puttaṁ, appatvāva jaraṁ mataṁ.",
  "atk-s0514a2:413_0": "100.",
  "atk-s0514a2:414_0": "“Passāmi vohaṁ dahariṁ, kumāriṁ cārudassaniṁ;",
  "atk-s0514a2:415_0": "Navavaṁsakaḷīraṁva, paluggaṁ jīvitakkhayaṁ.",
  "atk-s0514a2:416_0": "101.",
  "atk-s0514a2:417_0": "“Daharāpi hi mīyanti, narā ca atha nāriyo;",
  "atk-s0514a2:418_0": "Tattha ko vissase poso, ‘daharomhī’ti jīvite.",
  "atk-s0514a2:419_0": "102.",
  "atk-s0514a2:420_0": "“Yassa ratyā vivasāne, āyu appataraṁ siyā;",
  "atk-s0514a2:421_0": "Appodakeva macchānaṁ, kiṁ nu komārakaṁ tahiṁ.",
  "atk-s0514a2:422_0": "103.",
  "atk-s0514a2:423_0": "“Niccamabbhāhato loko, niccañca parivārito;",
  "atk-s0514a2:424_0": "Amoghāsu vajantīsu, kiṁ maṁ rajjebhisiñcasī”ti.",
  "atk-s0514a2:425_0": "Kāsirājā āha –",
  "atk-s0514a2:426_0": "104.",
  "atk-s0514a2:427_0": "“Kena mabbhāhato loko, kena ca parivārito;",
  "atk-s0514a2:428_0": "Kāyo amoghā gacchanti, taṁ me akkhāhi pucchito”ti.",
  "atk-s0514a2:429_0": "Bodhisatto āha –",
  "atk-s0514a2:430_0": "105.",
  "atk-s0514a2:431_0": "“Maccunābbhāhato loko, jarāya parivārito;",
  "atk-s0514a2:432_0": "Ratyo amoghā gacchanti, evaṁ jānāhi khattiya.",
  "atk-s0514a2:433_0": "106.",
  "atk-s0514a2:434_0": "“Yathāpi tante vitate, yaṁ yadevūpavīyati;",
  "atk-s0514a2:435_0": "Appakaṁ hoti vetabbaṁ, evaṁ maccāna jīvitaṁ.",
  "atk-s0514a2:436_0": "107.",
  "atk-s0514a2:437_0": "“Yathā vārivaho pūro, gacchaṁ nupanivattati;",
  "atk-s0514a2:438_0": "Evamāyu manussānaṁ, gacchaṁ nupanivattati.",
  "atk-s0514a2:439_0": "108.",
  "atk-s0514a2:440_0": "“Yathā vārivaho pūro, vahe rukkhepakūlaje;",
  "atk-s0514a2:441_0": "Evaṁ jarāmaraṇena, vuyhante sabbapāṇino”ti.",
  "atk-s0514a2:442_0": "Tattha brahmacārī yuvā siyāti brahmacariyaṁ caranto yuvā bhaveyya.",
  "atk-s0514a2:442_1": "Isīhi vaṇṇitanti buddhādīhi isīhi thomitaṁ pasatthaṁ.",
  "atk-s0514a2:442_2": "Nāhaṁ rajjena matthikoti ahaṁ rajjena atthiko na homi.",
  "atk-s0514a2:442_3": "Amma tāta vadantaranti “amma,",
  "atk-s0514a2:442_4": "tātā”ti vadantaṁ.",
  "atk-s0514a2:442_5": "Palugganti maccunā luñcitvā gahitaṁ.",
  "atk-s0514a2:442_6": "Yassa ratyā vivasāneti mahārāja,",
  "atk-s0514a2:442_7": "yassa mātukucchimhi paṭisandhiggahaṇakālato paṭṭhāya rattidivātikkamena appataraṁ āyu hoti.",
  "atk-s0514a2:442_8": "Komārakaṁ tahinti tasmiṁ vaye taruṇabhāvo kiṁ karissati.",
  "atk-s0514a2:443_0": "Kena mabbhāhatoti kena abbhāhato.",
  "atk-s0514a2:443_1": "Idaṁ rājā saṁkhittena bhāsitassa atthaṁ ajānantova pucchati.",
  "atk-s0514a2:443_2": "Ratyoti rattiyo.",
  "atk-s0514a2:443_3": "Tā hi imesaṁ sattānaṁ āyuñca vaṇṇañca balañca khepentiyo eva gacchantīti amoghā gacchanti nāmāti veditabbaṁ.",
  "atk-s0514a2:443_4": "Yaṁ yadevūpavīyatīti yaṁ yaṁ tantaṁ upavīyati.",
  "atk-s0514a2:443_5": "Vetabbanti tantasmiṁ vīte sesaṁ vetabbaṁ yathā appakaṁ hoti,",
  "atk-s0514a2:443_6": "evaṁ sattānaṁ jīvitaṁ.",
  "atk-s0514a2:443_7": "Nupanivattatīti tasmiṁ tasmiṁ khaṇe gataṁ gatameva hoti,",
  "atk-s0514a2:443_8": "na upanivattati.",
  "atk-s0514a2:443_9": "Vahe rukkhepakūlajeti upakūlaje rukkhe vaheyya.",
  "atk-s0514a2:444_0": "Rājā mahāsattassa dhammakathaṁ sutvā “kiṁ me gharāvāsenā”ti ativiya ukkaṇṭhito pabbajitukāmo hutvā “nāhaṁ tāva puna nagaraṁ gamissāmi,",
  "atk-s0514a2:444_1": "idheva pabbajissāmi.",
  "atk-s0514a2:444_2": "Sace pana me putto nagaraṁ gaccheyya,",
  "atk-s0514a2:444_3": "setacchattamassa dadeyya”nti cintetvā taṁ vīmaṁsituṁ puna rajjena nimantento āha –",
  "atk-s0514a2:445_0": "109.",
  "atk-s0514a2:446_0": "“Hatthānīkaṁ rathānīkaṁ, asse pattī ca vammino;",
  "atk-s0514a2:447_0": "Nivesanāni rammāni, ahaṁ putta dadāmi te.",
  "atk-s0514a2:448_0": "110.",
  "atk-s0514a2:449_0": "“Itthāgārampi te dammi, sabbālaṅkārabhūsitaṁ;",
  "atk-s0514a2:450_0": "Tā putta paṭipajjassu, tvaṁ no rājā bhavissasi.",
  "atk-s0514a2:451_0": "111.",
  "atk-s0514a2:452_0": "“Kusalā naccagītassa, sikkhitā cāturitthiyo;",
  "atk-s0514a2:453_0": "Kāme taṁ ramayissanti, kiṁ araññe karissasi.",
  "atk-s0514a2:454_0": "112.",
  "atk-s0514a2:455_0": "“Paṭirājūhi te kaññā, ānayissaṁ alaṅkatā;",
  "atk-s0514a2:456_0": "Tāsu putte janetvāna, atha pacchā pabbajissasi.",
  "atk-s0514a2:457_0": "113.",
  "atk-s0514a2:458_0": "“Yuvā ca daharo cāsi, paṭhamuppattiko susu;",
  "atk-s0514a2:459_0": "Rajjaṁ kārehi bhaddante, kiṁ araññe karissasi.",
  "atk-s0514a2:460_0": "114.",
  "atk-s0514a2:461_0": "“Koṭṭhāgārañca kosañca, vāhanāni balāni ca;",
  "atk-s0514a2:462_0": "Nivesanāni rammāni, ahaṁ putta dadāmi te.",
  "atk-s0514a2:463_0": "115.",
  "atk-s0514a2:464_0": "“Gomaṇḍalaparibyūḷho, dāsisaṅghapurakkhato;",
  "atk-s0514a2:465_0": "Rajjaṁ kārehi bhaddante, kiṁ araññe karissasī”ti.",
  "atk-s0514a2:466_0": "Tattha gomaṇḍalaparibyūḷhoti subhaṅgīnaṁ rājakaññānaṁ maṇḍalena purakkhato.",
  "atk-s0514a2:467_0": "Atha mahāsatto rajjena anatthikabhāvaṁ pakāsento āha –",
  "atk-s0514a2:468_0": "116.",
  "atk-s0514a2:469_0": "“Kiṁ dhanena yaṁ khīyetha, kiṁ bhariyāya marissati;",
  "atk-s0514a2:470_0": "Kiṁ yobbanena jiṇṇena, yaṁ jarāyābhibhuyyati.",
  "atk-s0514a2:471_0": "117.",
  "atk-s0514a2:472_0": "“Tattha kā nandi kā khiḍḍā, kā ratī kā dhanesanā;",
  "atk-s0514a2:473_0": "Kiṁ me puttehi dārehi, rāja muttosmi bandhanā.",
  "atk-s0514a2:474_0": "118.",
  "atk-s0514a2:475_0": "“Yohaṁ evaṁ pajānāmi, maccu me nappamajjati;",
  "atk-s0514a2:476_0": "Antakenādhipannassa, kā ratī kā dhanesanā.",
  "atk-s0514a2:477_0": "119.",
  "atk-s0514a2:478_0": "“Phalānamiva pakkānaṁ, niccaṁ patanato bhayaṁ;",
  "atk-s0514a2:479_0": "Evaṁ jātāna maccānaṁ, niccaṁ maraṇato bhayaṁ.",
  "atk-s0514a2:480_0": "120.",
  "atk-s0514a2:481_0": "“Sāyameke na dissanti, pāto diṭṭhā bahū janā;",
  "atk-s0514a2:482_0": "Pāto ete na dissanti, sāyaṁ diṭṭhā bahū janā.",
  "atk-s0514a2:483_0": "121.",
  "atk-s0514a2:484_0": "“Ajjeva kiccaṁ ātapaṁ, ko jaññā maraṇaṁ suve;",
  "atk-s0514a2:485_0": "Na hi no saṅgaraṁ tena, mahāsenena maccunā.",
  "atk-s0514a2:486_0": "122.",
  "atk-s0514a2:487_0": "“Corā dhanassa patthenti, rāja muttosmi bandhanā;",
  "atk-s0514a2:488_0": "Ehi rāja nivattassu, nāhaṁ rajjena matthiko”ti.",
  "atk-s0514a2:489_0": "Tattha yaṁ khīyethāti mahārāja,",
  "atk-s0514a2:489_1": "kiṁ tvaṁ maṁ dhanena nimantesi,",
  "atk-s0514a2:489_2": "yaṁ khīyetha khayaṁ gaccheyya.",
  "atk-s0514a2:489_3": "Dhanaṁ vā hi purisaṁ cajati,",
  "atk-s0514a2:489_4": "puriso vā taṁ dhanaṁ cajitvā gacchatīti sabbathāpi khayagāmīyeva hoti,",
  "atk-s0514a2:489_5": "kiṁ tvaṁ maṁ tena dhanena nimantesi.",
  "atk-s0514a2:489_6": "Kiṁ bhariyāyāti bhariyāya kiṁ karissāmi,",
  "atk-s0514a2:489_7": "yā mayi ṭhiteyeva marissati.",
  "atk-s0514a2:489_8": "Jiṇṇenāti jarāya anuparitena anubhūtena.",
  "atk-s0514a2:489_9": "Abhibhuyyatīti abhibhaviyyati.",
  "atk-s0514a2:489_10": "Tatthāti tasmiṁ evaṁ jarāmaraṇadhamme lokasannivāse.",
  "atk-s0514a2:489_11": "Kā nandīti kā nāma tuṭṭhi.",
  "atk-s0514a2:489_12": "Khiḍḍāti kīḷā.",
  "atk-s0514a2:489_13": "Ratīti pañcakāmaguṇarati.",
  "atk-s0514a2:489_14": "Bandhanāti kāmabandhanā mutto asmi,",
  "atk-s0514a2:489_15": "mahārājāti jhānena vikkhambhitattā evamāha.",
  "atk-s0514a2:489_16": "Maccu meti mama maccu nappamajjati,",
  "atk-s0514a2:489_17": "niccaṁ mama vadhāya appamatoyevāti.",
  "atk-s0514a2:489_18": "Yo ahaṁ evaṁ pajānāmi,",
  "atk-s0514a2:489_19": "tassa mama antakena adhipannassa vadhitassa kā nāma rati,",
  "atk-s0514a2:489_20": "kā dhanesanāti.",
  "atk-s0514a2:489_21": "Niccanti jātakālato paṭṭhāya sadā jarāmaraṇato bhayameva uppajjati.",
  "atk-s0514a2:490_0": "Ātapanti kusalakammavīriyaṁ.",
  "atk-s0514a2:490_1": "Kiccanti kattabbaṁ.",
  "atk-s0514a2:490_2": "Ko jaññā maraṇaṁ suveti suve vā parasuve vā maraṇaṁ vā jīvitaṁ vā ko jāneyya.",
  "atk-s0514a2:490_3": "Saṅgaranti saṅketaṁ.",
  "atk-s0514a2:490_4": "Mahāsenenāti pañcavīsatibhayabāttiṁsakammakaraṇachannavutirogappamukhādivasena puthusenena.",
  "atk-s0514a2:490_5": "Corā dhanassāti dhanatthāya jīvitaṁ cajantā corā dhanassa patthenti nāma,",
  "atk-s0514a2:490_6": "ahaṁ pana dhanapatthanāsaṅkhātā bandhanā mutto asmi,",
  "atk-s0514a2:490_7": "na me dhanenatthoti attho.",
  "atk-s0514a2:490_8": "Nivattassūti mama vacanena sammā nivattassu,",
  "atk-s0514a2:490_9": "rajjaṁ pahāya nekkhammaṁ paṭisaraṇaṁ katvā pabbajassu.",
  "atk-s0514a2:490_10": "Yaṁ pana cintesi “imaṁ rajje patiṭṭhāpessāmī”ti,",
  "atk-s0514a2:490_11": "taṁ mā cintayi,",
  "atk-s0514a2:490_12": "nāhaṁ rajjena atthikoti.",
  "atk-s0514a2:490_13": "Iti mahāsattassa dhammadesanā sahānusandhinā matthakaṁ pattā.",
  "atk-s0514a2:491_0": "Taṁ sutvā rājānañca candādeviñca ādiṁ katvā soḷasasahassā orodhā ca amaccādayo ca sabbe pabbajitukāmā ahesuṁ.",
  "atk-s0514a2:491_1": "Rājāpi nagare bheriṁ carāpesi “ye mama puttassa santike pabbajituṁ icchanti,",
  "atk-s0514a2:491_2": "te pabbajantū”ti.",
  "atk-s0514a2:491_3": "Sabbesañca suvaṇṇakoṭṭhāgārādīnaṁ dvārāni vivarāpetvā “asukaṭṭhāne ca mahānidhikumbhiyo atthi,",
  "atk-s0514a2:491_4": "atthikā gaṇhantū”ti suvaṇṇapaṭṭe akkharāni likhāpetvā mahāthambhe bandhāpesi.",
  "atk-s0514a2:491_5": "Te nāgarā yathāpasārite āpaṇe ca vivaṭadvārāni gehāni ca pahāya nagarato nikkhamitvā rañño santikaṁ āgamiṁsu.",
  "atk-s0514a2:491_6": "Rājā mahājanena saddhiṁ mahāsattassa santike pabbaji.",
  "atk-s0514a2:491_7": "Sakkadattiyaṁ tiyojanikaṁ assamapadaṁ paripuṇṇaṁ ahosi.",
  "atk-s0514a2:491_8": "Mahāsatto paṇṇasālāyo vicāresi,",
  "atk-s0514a2:491_9": "majjhe ṭhitā paṇṇasālāyo itthīnaṁ dāpesi.",
  "atk-s0514a2:491_10": "Kiṁkāraṇā?",
  "atk-s0514a2:491_11": "Bhīrukajātikā etāti.",
  "atk-s0514a2:491_12": "Purisānaṁ pana bahipaṇṇasālāyo dāpesi.",
  "atk-s0514a2:491_13": "Tā sabbāpi paṇṇasālāyo vissakammadevaputtova māpesi.",
  "atk-s0514a2:491_14": "Te ca phaladhararukkhe vissakammadevaputtoyeva attano iddhiyā māpesi.",
  "atk-s0514a2:491_15": "Te sabbe vissakammena nimmitesu phaladhararukkhesu uposathadivase bhūmiyaṁ patitapatitāni phalāni gahetvā paribhuñjitvā samaṇadhammaṁ karonti.",
  "atk-s0514a2:491_16": "Tesu yo kāmavitakkaṁ vā byāpādavitakkaṁ vā vihiṁsāvitakkaṁ vā vitakketi,",
  "atk-s0514a2:491_17": "tassa manaṁ jānitvā mahāsatto ākāse nisīditvā madhuradhammaṁ kathesi.",
  "atk-s0514a2:491_18": "Te janā bodhisattassa madhuradhammaṁ sutvā ekaggacittā hutvā khippameva abhiññā ca samāpattiyo ca nibbattesuṁ.",
  "atk-s0514a2:492_0": "Tadā eko sāmantarājā “kāsirājā kira bārāṇasinagarato nikkhamitvā vanaṁ pavisitvā pabbajito”ti sutvā “bārāṇasiṁ",
  "atk-s0514a2:492_1": "gaṇhissāmī”ti nagarā nikkhamitvā bārāṇasiṁ patvā nagaraṁ pavisitvā alaṅkatanagaraṁ disvā rājanivesanaṁ",
  "atk-s0514a2:492_2": "āruyha sattavidhaṁ vararatanaṁ oloketvā “kāsirañño imaṁ dhanaṁ nissāya ekena bhayena bhavitabba”nti cintento",
  "atk-s0514a2:492_3": "surāsoṇḍe pakkosāpetvā pucchi “tumhākaṁ rañño idha nagare bhayaṁ uppannaṁ atthī”ti? “Natthi, devā”ti.",
  "atk-s0514a2:492_4": "“Kiṁ kāraṇā”ti.",
  "atk-s0514a2:492_5": "“Amhākaṁ rañño putto temiyakumāro ‘bārāṇasiṁ rajjaṁ na karissāmī’ti amūgopi mūgo viya hutvā imamhā nagarā",
  "atk-s0514a2:492_6": "nikkhamitvā vanaṁ pavisitvā isipabbajjaṁ pabbaji,",
  "atk-s0514a2:492_7": "tena kāraṇena amhākaṁ rājā mahājanena saddhiṁ imamhā nagarā nikkhamitvā temiyakumārassa santikaṁ gantvā pabbajito”ti ārocesuṁ.",
  "atk-s0514a2:492_8": "Sāmantarājā tesaṁ vacanaṁ sutvā tussitvā “ahampi pabbajissāmī”ti cintetvā “tāta,",
  "atk-s0514a2:492_9": "tumhākaṁ rājā kataradvārena nikkhanto”ti pucchi. “Deva,",
  "atk-s0514a2:492_10": "pācīnadvārenā”ti vutte attano parisāya saddhiṁ teneva pācīnadvārena nikkhamitvā nadītīrena pāyāsi.",
  "atk-s0514a2:493_0": "Mahāsattopi tassa āgamanaṁ ñatvā vanantaraṁ āgantvā ākāse nisīditvā madhuradhammaṁ desesi.",
  "atk-s0514a2:493_1": "So parisāya saddhiṁ tassa santikeyeva pabbaji.",
  "atk-s0514a2:493_2": "Evaṁ aparepi satta rājāno “bārāṇasinagaraṁ gaṇhissāmī”ti āgatā.",
  "atk-s0514a2:493_3": "Tepi rājāno satta rajjāni chaḍḍetvā bodhisattassa santikeyeva pabbajiṁsu.",
  "atk-s0514a2:493_4": "Hatthīpi araññahatthī jātā,",
  "atk-s0514a2:493_5": "assāpi araññaassā jātā,",
  "atk-s0514a2:493_6": "rathāpi araññeyeva vinaṭṭhā,",
  "atk-s0514a2:493_7": "bhaṇḍāgāresu kahāpaṇe assamapade vālukaṁ katvā vikiriṁsu.",
  "atk-s0514a2:493_8": "Sabbepi abhiññāsamāpattiyo nibbattetvā jīvitapariyosāne brahmalokaparāyaṇā ahesuṁ.",
  "atk-s0514a2:493_9": "Tiracchānagatā hatthiassāpi isigaṇe cittaṁ pasādetvā chakāmāvacaralokesu nibbattiṁsu.",
  "atk-s0514a2:494_0": "Satthā imaṁ dhammadesanaṁ āharitvā saccāni pakāsetvā “na,",
  "atk-s0514a2:494_1": "bhikkhave, idāneva,",
  "atk-s0514a2:494_2": "pubbepi rajjaṁ pahāya nikkhantoyevā”ti vatvā jātakaṁ samodhānesi –",
  "atk-s0514a2:494_3": "“tadā chatte adhivatthā devadhītā uppalavaṇṇā ahosi,",
  "atk-s0514a2:494_4": "sunando sārathi sāriputto,",
  "atk-s0514a2:494_5": "mātāpitaro mahārājakulāni,",
  "atk-s0514a2:494_6": "sesaparisā buddhaparisā,",
  "atk-s0514a2:494_7": "mūgapakkhapaṇḍito pana ahameva sammāsambuddho ahosi”nti.",
  "atk-s0514a2:495_0": "Mūgapakkhajātakavaṇṇanā paṭhamā.",
  "atk-s0514a2:497_0": "[539] 2. Mahājanakajātakavaṇṇanā",
  "atk-s0514a2:498_0": "Koyaṁ majjhe samuddasminti idaṁ satthā jetavane viharanto mahābhinikkhamanaṁ ārabbha kathesi.",
  "atk-s0514a2:498_1": "Ekadivasañhi bhikkhū dhammasabhāyaṁ sannisinnā tathāgatassa mahābhinikkhamanaṁ vaṇṇayantā nisīdiṁsu.",
  "atk-s0514a2:498_2": "Satthā āgantvā “kāya nuttha,",
  "atk-s0514a2:498_3": "bhikkhave,",
  "atk-s0514a2:498_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a2:498_5": "bhikkhave, idāneva,",
  "atk-s0514a2:498_6": "pubbepi tathāgato mahābhinikkhamanaṁ nikkhantoyevā”ti vatvā tehi yācito atītaṁ āhari.",
  "atk-s0514a2:499_0": "Atīte videharaṭṭhe mithilāyaṁ mahājanako nāma rājā rajjaṁ kāresi.",
  "atk-s0514a2:499_1": "Tassa dve puttā ahesuṁ ariṭṭhajanako ca polajanako cāti.",
  "atk-s0514a2:499_2": "Tesu rājā jeṭṭhaputtassa uparajjaṁ adāsi,",
  "atk-s0514a2:499_3": "kaniṭṭhassa senāpatiṭṭhānaṁ adāsi.",
  "atk-s0514a2:499_4": "Aparabhāge mahājanako kālamakāsi.",
  "atk-s0514a2:499_5": "Tassa sarīrakiccaṁ katvā rañño accayena ariṭṭhajanako rājā hutvā itarassa uparajjaṁ adāsi.",
  "atk-s0514a2:499_6": "Tasseko pādamūliko amacco rañño santikaṁ gantvā “deva,",
  "atk-s0514a2:499_7": "uparājā tumhe ghātetukāmo”ti āha.",
  "atk-s0514a2:499_8": "Rājā tassa punappunaṁ kathaṁ sutvā kaniṭṭhassa sinehaṁ bhinditvā polajanakaṁ saṅkhalikāhi bandhāpetvā",
  "atk-s0514a2:499_9": "rājanivesanato avidūre ekasmiṁ gehe vasāpetvā ārakkhaṁ ṭhapesi.",
  "atk-s0514a2:499_10": "Kumāro “sacāhaṁ bhātu verīmhi,",
  "atk-s0514a2:499_11": "saṅkhalikāpi me hatthapādā mā muccantu,",
  "atk-s0514a2:499_12": "dvārampi mā vivarīyatu,",
  "atk-s0514a2:499_13": "sace no verīmhi,",
  "atk-s0514a2:499_14": "saṅkhalikāpi me hatthapādā muccantu,",
  "atk-s0514a2:499_15": "dvārampi vivarīyatū”ti saccakiriyamakāsi.",
  "atk-s0514a2:499_16": "Tāvadeva saṅkhalikāpi khaṇḍākhaṇḍaṁ chijjiṁsu,",
  "atk-s0514a2:499_17": "dvārampi vivaṭaṁ.",
  "atk-s0514a2:499_18": "So nikkhamitvā ekaṁ paccantagāmaṁ gantvā vāsaṁ kappesi.",
  "atk-s0514a2:500_0": "Paccantagāmavāsino taṁ sañjānitvā upaṭṭhahiṁsu.",
  "atk-s0514a2:500_1": "Rājāpi taṁ gāhāpetuṁ nāsakkhi.",
  "atk-s0514a2:500_2": "So anupubbena paccantajanapadaṁ hatthagataṁ katvā mahāparivāro hutvā “ahaṁ pubbe bhātu na verī,",
  "atk-s0514a2:500_3": "idāni pana verīmhī”ti mahājanaparivuto mithilaṁ gantvā bahinagare khandhāvāraṁ katvā vāsaṁ kappesi.",
  "atk-s0514a2:500_4": "Nagaravāsino yodhā “kumāro kira āgato”ti sutvā yebhuyyena hatthiassavāhanādīni gahetvā tasseva santikaṁ āgamiṁsu,",
  "atk-s0514a2:500_5": "aññepi nāgarā āgamiṁsu.",
  "atk-s0514a2:500_6": "So bhātu sāsanaṁ pesesi “nāhaṁ pubbe tumhākaṁ verī,",
  "atk-s0514a2:500_7": "idāni pana verīmhi,",
  "atk-s0514a2:500_8": "chattaṁ vā me detha,",
  "atk-s0514a2:500_9": "yuddhaṁ vā”ti.",
  "atk-s0514a2:500_10": "Rājā taṁ sutvā yuddhaṁ kātuṁ icchanto aggamahesiṁ āmantetvā “bhadde,",
  "atk-s0514a2:500_11": "yuddhe jayaparājayo nāma na sakkā ñātuṁ,",
  "atk-s0514a2:500_12": "sace mama antarāyo hoti,",
  "atk-s0514a2:500_13": "tvaṁ gabbhaṁ rakkheyyāsī”ti vatvā mahatiyā senāya parivuto nagarā nikkhami.",
  "atk-s0514a2:501_0": "Atha naṁ yuddhe polajanakassa yodhā jīvitakkhayaṁ pāpesuṁ.",
  "atk-s0514a2:501_1": "Tadā “rājā mato”ti sakalanagare ekakolāhalaṁ jātaṁ.",
  "atk-s0514a2:501_2": "Devīpi tassa matabhāvaṁ ñatvā sīghaṁ sīghaṁ suvaṇṇasārādīni gahetvā pacchiyaṁ pakkhipitvā matthake kiliṭṭhapilotikaṁ",
  "atk-s0514a2:501_3": "attharitvā upari taṇḍule okiritvā kiliṭṭhapilotikaṁ nivāsetvā sarīraṁ virūpaṁ katvā pacchiṁ sīse ṭhapetvā",
  "atk-s0514a2:501_4": "divā divasseva nikkhami,",
  "atk-s0514a2:501_5": "na koci naṁ sañjāni.",
  "atk-s0514a2:501_6": "Sā uttaradvārena nikkhamitvā katthaci agatapubbattā maggaṁ ajānantī disaṁ vavatthāpetuṁ asakkontī kevalaṁ",
  "atk-s0514a2:501_7": "“kālacampānagaraṁ nāma atthī”ti sutattā “kālacampānagaraṁ gamikā nāma atthī”ti pucchamānā ekikā sālāyaṁ nisīdi.",
  "atk-s0514a2:501_8": "Kucchimhi panassā nibbattasatto na yo vā so vā,",
  "atk-s0514a2:501_9": "pūritapāramī mahāsatto nibbatti.",
  "atk-s0514a2:502_0": "Tassa tejena sakkassa bhavanaṁ kampi.",
  "atk-s0514a2:502_1": "Sakko āvajjento taṁ kāraṇaṁ ñatvā “tassā kucchiyaṁ nibbattasatto mahāpuñño,",
  "atk-s0514a2:502_2": "mayā gantuṁ vaṭṭatī”ti cintetvā paṭicchannayoggaṁ māpetvā tattha mañcaṁ paññāpetvā mahallakapuriso viya",
  "atk-s0514a2:502_3": "yoggaṁ pājento tāya nisinnasālāya dvāre ṭhatvā “kālacampānagaraṁ gamikā nāma atthī”ti pucchi. “Ahaṁ, tāta,",
  "atk-s0514a2:502_4": "gamissāmī”ti.",
  "atk-s0514a2:502_5": "“Tena hi yoggaṁ āruyha nisīda, ammā”ti. “Tāta,",
  "atk-s0514a2:502_6": "ahaṁ paripuṇṇagabbhā,",
  "atk-s0514a2:502_7": "na sakkā mayā yoggaṁ abhiruhituṁ,",
  "atk-s0514a2:502_8": "pacchato pacchato gamissāmi,",
  "atk-s0514a2:502_9": "imissā pana me pacchiyā okāsaṁ dehī”ti. “Amma,",
  "atk-s0514a2:502_10": "kiṁ vadesi,",
  "atk-s0514a2:502_11": "yoggaṁ pājetuṁ jānanasamattho nāma mayā sadiso natthi. Amma, mā bhāyi,",
  "atk-s0514a2:502_12": "āruyha nisīdā”ti. Sā “tāta,",
  "atk-s0514a2:502_13": "sādhū”ti vadati.",
  "atk-s0514a2:502_14": "So tassā ārohanakāle attano ānubhāvena vātapuṇṇabhastacammaṁ viya pathaviṁ unnāmetvā yoggassa pacchimante paharāpesi.",
  "atk-s0514a2:502_15": "Sā abhiruyha sayane nipajjitvāva “ayaṁ devatā bhavissatī”ti aññāsi.",
  "atk-s0514a2:502_16": "Sā dibbasayane nipannamattāva niddaṁ okkami.",
  "atk-s0514a2:503_0": "Atha naṁ sakko tiṁsayojanamatthake ekaṁ nadiṁ patvā pabodhetvā “amma,",
  "atk-s0514a2:503_1": "otaritvā nadiyaṁ nhāyitvā ussīsake sāṭakayugaṁ atthi,",
  "atk-s0514a2:503_2": "taṁ nivāsehi,",
  "atk-s0514a2:503_3": "antoyogge puṭabhattaṁ atthi,",
  "atk-s0514a2:503_4": "taṁ bhuñjāhī”ti āha.",
  "atk-s0514a2:503_5": "Sā tathā katvā puna nipajjitvā sāyanhasamaye kālacampānagaraṁ patvā dvāraṭṭālakapākāre disvā “tāta,",
  "atk-s0514a2:503_6": "kiṁ nāma nagarameta”nti pucchi.",
  "atk-s0514a2:503_7": "“Kālacampānagaraṁ, ammā”ti.",
  "atk-s0514a2:503_8": "“Kiṁ vadesi, tāta,",
  "atk-s0514a2:503_9": "nanu amhākaṁ nagarato kālacampānagaraṁ saṭṭhiyojanamatthake hotī”ti? “Evaṁ, amma,",
  "atk-s0514a2:503_10": "ahaṁ pana ujumaggaṁ jānāmī”ti.",
  "atk-s0514a2:503_11": "Atha naṁ dakkhiṇadvārasamīpe otāretvā “amma,",
  "atk-s0514a2:503_12": "amhākaṁ gāmo purato atthi,",
  "atk-s0514a2:503_13": "tvaṁ gantvā nagaraṁ pavisāhī”ti vatvā purato gantvā viya sakko antaradhāyitvā sakaṭṭhānameva gato.",
  "atk-s0514a2:504_0": "Devīpi ekikāva sālāyaṁ nisīdi.",
  "atk-s0514a2:504_1": "Tasmiṁ khaṇe eko disāpāmokkho ācariyo kālacampānagaravāsī mantajjhāyako brāhmaṇo pañcahi māṇavakasatehi",
  "atk-s0514a2:504_2": "parivuto nhānatthāya gacchanto dūratova oloketvā taṁ abhirūpaṁ sobhaggappattaṁ tattha nisinnaṁ disvā",
  "atk-s0514a2:504_3": "tassā kucchiyaṁ mahāsattassānubhāvena saha dassaneneva kaniṭṭhabhaginisinehaṁ uppādetvā māṇavake bahi",
  "atk-s0514a2:504_4": "ṭhapetvā ekakova sālaṁ pavisitvā “bhagini,",
  "atk-s0514a2:504_5": "kataragāmavāsikā tva”nti pucchi. “Tāta,",
  "atk-s0514a2:504_6": "mithilāyaṁ ariṭṭhajanakarañño aggamahesīmhī”ti. “Amma,",
  "atk-s0514a2:504_7": "idha kasmā āgatāsī”ti? “Tāta,",
  "atk-s0514a2:504_8": "polajanakena rājā mārito,",
  "atk-s0514a2:504_9": "athāhaṁ bhītā ‘gabbhaṁ anurakkhissāmī’ti āgatā”ti. “Amma,",
  "atk-s0514a2:504_10": "imasmiṁ pana te nagare koci ñātako atthī”ti? “Natthi, tātā”ti.",
  "atk-s0514a2:504_11": "Tena hi mā cintayi,",
  "atk-s0514a2:504_12": "ahaṁ udiccabrāhmaṇo mahāsālo disāpāmokkhaācariyo,",
  "atk-s0514a2:504_13": "ahaṁ taṁ bhaginiṭṭhāne ṭhapetvā paṭijaggissāmi,",
  "atk-s0514a2:504_14": "tvaṁ “bhātikā”ti maṁ vatvā pādesu gahetvā paridevāti.",
  "atk-s0514a2:504_15": "Sā mahāsaddaṁ katvā tassa pādesu gahetvā paridevi.",
  "atk-s0514a2:504_16": "Te dvepi aññamaññaṁ parideviṁsu.",
  "atk-s0514a2:505_0": "Athassa antevāsikā mahāsaddaṁ sutvā khippaṁ upadhāvitvā “ācariya,",
  "atk-s0514a2:505_1": "kiṁ te hotī”ti pucchiṁsu. So āha –",
  "atk-s0514a2:505_2": "“kaniṭṭhabhaginī me esā,",
  "atk-s0514a2:505_3": "asukakāle nāma mayā vinā jātā”ti.",
  "atk-s0514a2:505_4": "Atha māṇavā “tava bhaginiṁ diṭṭhakālato paṭṭhāya mā cintayittha ācariyā”ti āhaṁsu.",
  "atk-s0514a2:505_5": "So māṇave paṭicchannayoggaṁ āharāpetvā taṁ tattha nisīdāpetvā “tātā,",
  "atk-s0514a2:505_6": "vo gantvā brāhmaṇiyā mama kaniṭṭhabhaginibhāvaṁ kathetvā sabbakiccāni kātuṁ vadethā”ti vatvā gehaṁ pesesi.",
  "atk-s0514a2:505_7": "Te gantvā brāhmaṇiyā kathesuṁ.",
  "atk-s0514a2:505_8": "Atha naṁ brāhmaṇīpi uṇhodakena nhāpetvā sayanaṁ paññāpetvā nipajjāpesi.",
  "atk-s0514a2:505_9": "Atha brāhmaṇopi nhātvā āgato bhojanakāle “bhaginiṁ me pakkosathā”ti pakkosāpetvā tāya saddhiṁ ekato bhuñjitvā antonivesaneyeva taṁ paṭijaggi.",
  "atk-s0514a2:506_0": "Sā na cirasseva suvaṇṇavaṇṇaṁ puttaṁ vijāyi,",
  "atk-s0514a2:506_1": "“mahājanakakumāro”tissa ayyakasantakaṁ nāmamakāsi.",
  "atk-s0514a2:506_2": "So vaḍḍhamāno dārakehi saddhiṁ kīḷanto ye taṁ rosenti,",
  "atk-s0514a2:506_3": "te asambhinnakhattiyakule jātattā mahābalavatāya ceva mānathaddhatāya ca daḷhaṁ gahetvā paharati.",
  "atk-s0514a2:506_4": "Tadā te mahāsaddena rodantā “kena pahaṭā”ti vutte “vidhavāputtenā”ti vadanti.",
  "atk-s0514a2:506_5": "Atha kumāro cintesi “ime maṁ ‘vidhavāputto’ti abhiṇhaṁ vadanti, hotu,",
  "atk-s0514a2:506_6": "mama mātaraṁ pucchissāmī”ti.",
  "atk-s0514a2:506_7": "So ekadivasaṁ mātaraṁ pucchi “amma,",
  "atk-s0514a2:506_8": "ko mayhaṁ pitā”ti?",
  "atk-s0514a2:506_9": "Atha naṁ mātā “tāta,",
  "atk-s0514a2:506_10": "brāhmaṇo te pitā”ti vañcesi.",
  "atk-s0514a2:506_11": "So punadivasepi dārake paharanto “vidhavāputto”ti vutte “nanu brāhmaṇo me pitā”ti vatvā “brāhmaṇo kiṁ te hotī”ti vutte cintesi “ime maṁ,",
  "atk-s0514a2:506_12": "brāhmaṇo te kiṁ hotī’ti abhiṇhaṁ vadanti,",
  "atk-s0514a2:506_13": "mātā me idaṁ kāraṇaṁ yathābhūtaṁ na kathesi,",
  "atk-s0514a2:506_14": "sā attano manena me na kathessati, hotu,",
  "atk-s0514a2:506_15": "kathāpessāmi na”nti.",
  "atk-s0514a2:506_16": "So thaññaṁ pivanto thanaṁ dantehi ḍaṁsitvā “amma,",
  "atk-s0514a2:506_17": "me pitaraṁ kathehi,",
  "atk-s0514a2:506_18": "sace na kathessasi,",
  "atk-s0514a2:506_19": "thanaṁ te chindissāmī”ti āha.",
  "atk-s0514a2:506_20": "Sā puttaṁ vañcetuṁ asakkontī “tāta,",
  "atk-s0514a2:506_21": "tvaṁ mithilāyaṁ ariṭṭhajanakarañño putto,",
  "atk-s0514a2:506_22": "pitā te polajanakena mārito,",
  "atk-s0514a2:506_23": "ahaṁ taṁ anurakkhantī imaṁ nagaraṁ āgatā,",
  "atk-s0514a2:506_24": "ayaṁ brāhmaṇo maṁ bhaginiṭṭhāne ṭhapetvā paṭijaggatī”ti kathesi.",
  "atk-s0514a2:506_25": "So taṁ sutvā tato paṭṭhāya “vidhavāputto”ti vuttepi na kujjhi.",
  "atk-s0514a2:507_0": "So soḷasavassabbhantareyeva tayo vede ca sabbasippāni ca uggaṇhi,",
  "atk-s0514a2:507_1": "soḷasavassikakāle pana uttamarūpadharo ahosi.",
  "atk-s0514a2:507_2": "Atha so “pitu santakaṁ rajjaṁ gaṇhissāmī”ti cintetvā mātaraṁ pucchi “amma,",
  "atk-s0514a2:507_3": "kiñci dhanaṁ te hatthe atthi, udāhu no,",
  "atk-s0514a2:507_4": "ahaṁ vohāraṁ katvā dhanaṁ uppādetvā pitu santakaṁ rajjaṁ gaṇhissāmī”ti.",
  "atk-s0514a2:507_5": "Atha naṁ mātā āha – “tāta,",
  "atk-s0514a2:507_6": "nāhaṁ tucchahatthā āgatā,",
  "atk-s0514a2:507_7": "tayo me hatthe dhanasārā atthi,",
  "atk-s0514a2:507_8": "muttasāro, maṇisāro,",
  "atk-s0514a2:507_9": "vajirasāroti,",
  "atk-s0514a2:507_10": "tesu ekeko rajjaggahaṇappamāṇo,",
  "atk-s0514a2:507_11": "taṁ gahetvā rajjaṁ gaṇha,",
  "atk-s0514a2:507_12": "mā vohāraṁ karī”ti. “Amma,",
  "atk-s0514a2:507_13": "idampi dhanaṁ mayhameva upaḍḍhaṁ katvā dehi,",
  "atk-s0514a2:507_14": "taṁ pana gahetvā suvaṇṇabhūmiṁ gantvā bahuṁ dhanaṁ āharitvā rajjaṁ gaṇhissāmī”ti.",
  "atk-s0514a2:507_15": "So upaḍḍhaṁ āharāpetvā bhaṇḍikaṁ katvā suvaṇṇabhūmiṁ gamikehi vāṇijehi saddhiṁ nāvāya bhaṇḍaṁ āropetvā puna nivattitvā mātaraṁ vanditvā “amma,",
  "atk-s0514a2:507_16": "ahaṁ suvaṇṇabhūmiṁ gamissāmī”ti āha.",
  "atk-s0514a2:507_17": "Atha naṁ mātā āha – “tāta,",
  "atk-s0514a2:507_18": "samuddo nāma appasiddhiko bahuantarāyo,",
  "atk-s0514a2:507_19": "mā gaccha,",
  "atk-s0514a2:507_20": "rajjaggahaṇāya te dhanaṁ bahū”ti.",
  "atk-s0514a2:507_21": "So “gacchissāmeva ammā”ti mātaraṁ vanditvā gehā nikkhamma nāvaṁ abhiruhi.",
  "atk-s0514a2:508_0": "Taṁ divasameva polajanakassa sarīre rogo uppajji,",
  "atk-s0514a2:508_1": "anuṭṭhānaseyyaṁ sayi.",
  "atk-s0514a2:508_2": "Tadā satta jaṅghasatāni nāvaṁ abhiruhiṁsu.",
  "atk-s0514a2:508_3": "Nāvā sattadivasehi satta yojanasatāni gatā.",
  "atk-s0514a2:508_4": "Sā aticaṇḍavegena gantvā attānaṁ vahituṁ nāsakkhi,",
  "atk-s0514a2:508_5": "phalakāni bhinnāni,",
  "atk-s0514a2:508_6": "tato tato udakaṁ uggataṁ,",
  "atk-s0514a2:508_7": "nāvā samuddamajjhe nimuggā.",
  "atk-s0514a2:508_8": "Mahājanā rodanti paridevanti,",
  "atk-s0514a2:508_9": "nānādevatāyo namassanti.",
  "atk-s0514a2:508_10": "Mahāsatto pana neva rodati na paridevati,",
  "atk-s0514a2:508_11": "na devatāyo namassati,",
  "atk-s0514a2:508_12": "nāvāya pana nimujjanabhāvaṁ ñatvā sappinā sakkharaṁ omadditvā kucchipūraṁ khāditvā dve maṭṭhakasāṭake",
  "atk-s0514a2:508_13": "telena temetvā daḷhaṁ nivāsetvā kūpakaṁ nissāya ṭhito nāvāya nimujjanasamaye kūpakaṁ abhiruhi.",
  "atk-s0514a2:508_14": "Mahājanā macchakacchapabhakkhā jātā,",
  "atk-s0514a2:508_15": "samantā udakaṁ aḍḍhūsabhamattaṁ lohitaṁ ahosi.",
  "atk-s0514a2:508_16": "Mahāsatto kūpakamatthake ṭhitova “imāya nāma disāya mithilanagara”nti disaṁ vavatthapetvā kūpakamatthakā",
  "atk-s0514a2:508_17": "uppatitvā macchakacchape atikkamma mahābalavatāya usabhamatthake pati.",
  "atk-s0514a2:508_18": "Taṁ divasameva polajanako kālamakāsi.",
  "atk-s0514a2:508_19": "Tato paṭṭhāya mahāsatto maṇivaṇṇāsu ūmīsu parivattanto suvaṇṇakkhandho viya samuddaṁ tarati.",
  "atk-s0514a2:508_20": "So yathā ekadivasaṁ,",
  "atk-s0514a2:508_21": "evaṁ sattāhaṁ tarati,",
  "atk-s0514a2:508_22": "“idāni puṇṇamīdivaso”ti velaṁ pana oloketvā loṇodakena mukhaṁ vikkhāletvā uposathiko hoti.",
  "atk-s0514a2:509_0": "Tadā ca “ye mātupaṭṭhānādiguṇayuttā samudde marituṁ ananucchavikā sattā,",
  "atk-s0514a2:509_1": "te uddhārehī”ti catūhi lokapālehi maṇimekhalā nāma devadhītā samuddarakkhikā ṭhapitā hoti.",
  "atk-s0514a2:509_2": "Sā satta divasāni samuddaṁ na olokesi,",
  "atk-s0514a2:509_3": "dibbasampattiṁ anubhavantiyā kirassā sati pamuṭṭhā.",
  "atk-s0514a2:509_4": "“Devasamāgamaṁ gatā”tipi vadanti.",
  "atk-s0514a2:509_5": "Atha sā “ajja me sattamo divaso samuddaṁ anolokentiyā,",
  "atk-s0514a2:509_6": "kā nu kho pavattī”ti olokentī mahāsattaṁ disvā “sace mahājanakakumāro samudde nassissa,",
  "atk-s0514a2:509_7": "devasamāgamapavesanaṁ na labhissa”nti cintetvā mahāsattassa avidūre alaṅkatena sarīrena ākāse ṭhatvā mahāsattaṁ vīmaṁsamānā paṭhamaṁ gāthamāha –",
  "atk-s0514a2:510_0": "123.",
  "atk-s0514a2:511_0": "“Koyaṁ majjhe samuddasmiṁ, apassaṁ tīramāyuhe;",
  "atk-s0514a2:512_0": "Kaṁ tvaṁ atthavasaṁ ñatvā, evaṁ vāyamase bhusa”nti.",
  "atk-s0514a2:513_0": "Tattha apassaṁ tīramāyuheti tīraṁ apassantova āyūhati vīriyaṁ karoti.",
  "atk-s0514a2:514_0": "Atha mahāsatto tassā vacanaṁ sutvā “ajja me sattamo divaso samuddaṁ tarantassa,",
  "atk-s0514a2:514_1": "na me dutiyo satto diṭṭhapubbo,",
  "atk-s0514a2:514_2": "ko nu maṁ vadatī”ti ākāsaṁ olokento taṁ disvā dutiyaṁ gāthamāha –",
  "atk-s0514a2:515_0": "124.",
  "atk-s0514a2:516_0": "“Nisamma vattaṁ lokassa, vāyāmassa ca devate;",
  "atk-s0514a2:517_0": "Tasmā majjhe samuddasmiṁ, apassaṁ tīramāyuhe”ti.",
  "atk-s0514a2:518_0": "Tattha nisamma vattaṁ lokassāti ahaṁ lokassa vattakiriyaṁ disvā upadhāretvā viharāmīti attho.",
  "atk-s0514a2:518_1": "Vāyāmassa cāti vāyāmassa ca ānisaṁsaṁ nisāmetvā viharāmīti dīpeti.",
  "atk-s0514a2:518_2": "Tasmāti yasmā nisamma viharāmi,",
  "atk-s0514a2:518_3": "“purisakāro nāma na nassati,",
  "atk-s0514a2:518_4": "sukhe patiṭṭhāpetī”ti jānāmi,",
  "atk-s0514a2:518_5": "tasmā tīraṁ apassantopi āyūhāmi vīriyaṁ karomi,",
  "atk-s0514a2:518_6": "na ukkaṇṭhāmīti.",
  "atk-s0514a2:519_0": "Sā tassa dhammakathaṁ sutvā uttari sotukāmā hutvā puna gāthamāha –",
  "atk-s0514a2:520_0": "125.",
  "atk-s0514a2:521_0": "“Gambhīre appameyyasmiṁ, tīraṁ yassa na dissati;",
  "atk-s0514a2:522_0": "Mogho te purisavāyāmo, appatvāva marissasī”ti.",
  "atk-s0514a2:523_0": "Tattha appatvāti tīraṁ appatvāyeva.",
  "atk-s0514a2:524_0": "Atha naṁ mahāsatto “devate,",
  "atk-s0514a2:524_1": "kiṁ nāmetaṁ kathesi,",
  "atk-s0514a2:524_2": "vāyāmaṁ katvā marantopi garahato muccissāmī”ti vatvā gāthamāha –",
  "atk-s0514a2:525_0": "126.",
  "atk-s0514a2:526_0": "“Anaṇo ñātinaṁ hoti, devānaṁ pitunañca so;",
  "atk-s0514a2:527_0": "Karaṁ purisakiccāni, na ca pacchānutappatī”ti.",
  "atk-s0514a2:528_0": "Tattha anaṇoti vāyāmaṁ karonto ñātīnañceva devatānañca brahmānañca antare anaṇo hoti agarahito anindito.",
  "atk-s0514a2:528_1": "Karaṁ purisakiccānīti yathā so puggalo purisehi kattabbāni kammāni karaṁ pacchākāle na ca anutappati,",
  "atk-s0514a2:528_2": "yathā nānusocati,",
  "atk-s0514a2:528_3": "evāhampi vīriyaṁ karonto pacchākāle nānutappāmi nānusocāmīti attho.",
  "atk-s0514a2:529_0": "Atha naṁ devadhītā gāthamāha –",
  "atk-s0514a2:530_0": "127.",
  "atk-s0514a2:531_0": "“Apāraneyyaṁ yaṁ kammaṁ, aphalaṁ kilamathuddayaṁ;",
  "atk-s0514a2:532_0": "Tattha ko vāyāmenattho, maccu yassābhinippata”nti.",
  "atk-s0514a2:533_0": "Tattha apāraneyyanti vāyāmena matthakaṁ apāpetabbaṁ.",
  "atk-s0514a2:533_1": "Maccu yassābhinippatanti yassa aṭṭhāne vāyāmakaraṇassa maraṇameva nipphannaṁ,",
  "atk-s0514a2:533_2": "tattha ko vāyāmenatthoti.",
  "atk-s0514a2:534_0": "Evaṁ devadhītāya vutte taṁ appaṭibhānaṁ karonto mahāsatto uttari gāthā āha –",
  "atk-s0514a2:535_0": "128.",
  "atk-s0514a2:536_0": "“Apāraneyyamaccantaṁ, yo viditvāna devate;",
  "atk-s0514a2:537_0": "Na rakkhe attano pāṇaṁ, jaññā so yadi hāpaye.",
  "atk-s0514a2:538_0": "129.",
  "atk-s0514a2:539_0": "“Adhippāyaphalaṁ eke, asmiṁ lokasmi devate;",
  "atk-s0514a2:540_0": "Payojayanti kammāni, tāni ijjhanti vā na vā.",
  "atk-s0514a2:541_0": "130.",
  "atk-s0514a2:542_0": "“Sandiṭṭhikaṁ kammaphalaṁ, nanu passasi devate;",
  "atk-s0514a2:543_0": "Sannā aññe tarāmahaṁ, tañca passāmi santike.",
  "atk-s0514a2:544_0": "131.",
  "atk-s0514a2:545_0": "“So ahaṁ vāyamissāmi, yathāsatti yathābalaṁ;",
  "atk-s0514a2:546_0": "Gacchaṁ pāraṁ samuddassa, kassaṁ purisakāriya”nti.",
  "atk-s0514a2:547_0": "Tattha accantanti yo “idaṁ kammaṁ vīriyaṁ katvā nipphādetuṁ na sakkā,",
  "atk-s0514a2:547_1": "accantameva apāraneyya”nti viditvā caṇḍahatthiādayo apariharanto attano pāṇaṁ na rakkhati.",
  "atk-s0514a2:547_2": "Jaññā so yadi hāpayeti so yadi tādisesu ṭhānesu vīriyaṁ hāpeyya,",
  "atk-s0514a2:547_3": "jāneyya tassa kusītabhāvassa phalaṁ.",
  "atk-s0514a2:547_4": "Tvaṁ yaṁ vā taṁ vā niratthakaṁ vadasīti dīpeti.",
  "atk-s0514a2:547_5": "Pāḷiyaṁ pana “jaññā so yadi hāpaya”nti likhitaṁ,",
  "atk-s0514a2:547_6": "taṁ aṭṭhakathāsu natthi.",
  "atk-s0514a2:547_7": "Adhippāyaphalanti attano adhippāyaphalaṁ sampassamānā ekacce purisā kasivaṇijjādīni kammāni payojayanti,",
  "atk-s0514a2:547_8": "tāni ijjhanti vā na vā ijjhanti.",
  "atk-s0514a2:547_9": "“Ettha gamissāmi,",
  "atk-s0514a2:547_10": "idaṁ uggahessāmī”ti pana kāyikacetasikavīriyaṁ karontassa taṁ ijjhateva,",
  "atk-s0514a2:547_11": "tasmā taṁ kātuṁ vaṭṭatiyevāti dasseti.",
  "atk-s0514a2:547_12": "Sannā aññe tarāmahanti aññe janā mahāsamudde sannā nimuggā vīriyaṁ akarontā macchakacchapabhakkhā jātā,",
  "atk-s0514a2:547_13": "ahaṁ pana ekakova tarāmi.",
  "atk-s0514a2:547_14": "Tañca passāmi santiketi idaṁ me vīriyaphalaṁ passa,",
  "atk-s0514a2:547_15": "mayā iminā attabhāvena devatā nāma na diṭṭhapubbā,",
  "atk-s0514a2:547_16": "sohaṁ tañca iminā dibbarūpena mama santike ṭhitaṁ passāmi.",
  "atk-s0514a2:547_17": "Yathāsatti yathābalanti attano sattiyā ca balassa ca anurūpaṁ.",
  "atk-s0514a2:547_18": "Kassanti karissāmi.",
  "atk-s0514a2:548_0": "Tato devatā tassa taṁ daḷhavacanaṁ sutvā thutiṁ karontī gāthamāha –",
  "atk-s0514a2:549_0": "132.",
  "atk-s0514a2:550_0": "“Yo tvaṁ evaṁ gate oghe, appameyye mahaṇṇave;",
  "atk-s0514a2:551_0": "Dhammavāyāmasampanno, kammunā nāvasīdasi;",
  "atk-s0514a2:552_0": "So tvaṁ tattheva gacchāhi, yattha te nirato mano”ti.",
  "atk-s0514a2:553_0": "Tattha evaṁ gateti evarūpe gambhīre vitthate mahāsamudde.",
  "atk-s0514a2:553_1": "Dhammavāyāmasampannoti dhammavāyāmena samannāgato.",
  "atk-s0514a2:553_2": "Kammunāti attano purisakārakammena.",
  "atk-s0514a2:553_3": "Nāvasīdasīti na avasīdasi.",
  "atk-s0514a2:553_4": "Yattha teti yasmiṁ ṭhāne tava mano nirato,",
  "atk-s0514a2:553_5": "tattheva gacchāhīti.",
  "atk-s0514a2:554_0": "Sā evañca pana vatvā “paṇḍita mahāparakkama,",
  "atk-s0514a2:554_1": "kuhiṁ taṁ nemī”ti pucchi.",
  "atk-s0514a2:554_2": "“Mithilanagara”nti vutte sā mahāsattaṁ pupphakalāpaṁ viya ukkhipitvā ubhohi hatthehi pariggayha ure nipajjāpetvā",
  "atk-s0514a2:554_3": "piyaputtaṁ ādāya gacchantī viya ākāse pakkhandi.",
  "atk-s0514a2:554_4": "Mahāsatto sattāhaṁ loṇodakena upakkasarīro hutvā dibbaphassena phuṭṭho niddaṁ okkami.",
  "atk-s0514a2:554_5": "Atha naṁ sā mithilaṁ netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi tassa ārakkhaṁ gāhāpetvā sakaṭṭhānameva gatā.",
  "atk-s0514a2:555_0": "Tadā polajanakassa putto natthi.",
  "atk-s0514a2:555_1": "Ekā panassa dhītā ahosi,",
  "atk-s0514a2:555_2": "sā sīvalidevī nāma paṇḍitā byattā.",
  "atk-s0514a2:555_3": "Amaccā tamenaṁ maraṇamañce nipannaṁ pucchiṁsu “mahārāja,",
  "atk-s0514a2:555_4": "tumhesu divaṅgatesu rajjaṁ kassa dassāmā”ti?",
  "atk-s0514a2:555_5": "Atha ne rājā “tātā,",
  "atk-s0514a2:555_6": "mama dhītaraṁ sīvalideviṁ ārādhetuṁ samatthassa rajjaṁ detha,",
  "atk-s0514a2:555_7": "yo vā pana caturassapallaṅkassa ussīsakaṁ jānāti,",
  "atk-s0514a2:555_8": "yo vā pana sahassathāmadhanuṁ āropetuṁ sakkoti,",
  "atk-s0514a2:555_9": "yo vā pana soḷasa mahānidhī nīharituṁ sakkoti,",
  "atk-s0514a2:555_10": "tassa rajjaṁ dethā”ti āha.",
  "atk-s0514a2:555_11": "Amaccā “deva,",
  "atk-s0514a2:555_12": "tesaṁ no nidhīnaṁ uddānaṁ kathethā”ti āhaṁsu.",
  "atk-s0514a2:555_13": "Atha rājā –",
  "atk-s0514a2:556_0": "“Sūriyuggamane nidhi, atho okkamane nidhi;",
  "atk-s0514a2:557_0": "Anto nidhi bahi nidhi, na anto na bahi nidhi.",
  "atk-s0514a2:558_0": "“Ārohane mahānidhi, atho orohane nidhi;",
  "atk-s0514a2:559_0": "Catūsu mahāsālesu, samantā yojane nidhi.",
  "atk-s0514a2:560_0": "“Dantaggesu mahānidhi, vālaggesu ca kepuke;",
  "atk-s0514a2:561_0": "Rukkhaggesu mahānidhi, soḷasete mahānidhī.",
  "atk-s0514a2:562_0": "“Sahassathāmo pallaṅko, sīvaliārādhanena cā”ti. –",
  "atk-s0514a2:563_0": "Mahānidhīhi saddhiṁ itaresampi uddānaṁ kathesi. Rājā imaṁ kathaṁ vatvā kālamakāsi.",
  "atk-s0514a2:564_0": "Amaccā rañño accayena tassa matakiccaṁ katvā sattame divase sannipatitvā mantayiṁsu “ambho raññā ‘attano",
  "atk-s0514a2:564_1": "dhītaraṁ ārādhetuṁ samatthassa rajjaṁ dātabba’nti vuttaṁ,",
  "atk-s0514a2:564_2": "ko taṁ ārādhetuṁ sakkhissatī”ti.",
  "atk-s0514a2:564_3": "Te “senāpati vallabho”ti vatvā tassa sāsanaṁ pesesuṁ.",
  "atk-s0514a2:564_4": "So sāsanaṁ sutvā “sādhū”ti sampaṭicchitvā rajjatthāya rājadvāraṁ gantvā attano āgatabhāvaṁ rājadhītāya ārocāpesi.",
  "atk-s0514a2:564_5": "Sā tassa āgatabhāvaṁ ñatvā “atthi nu khvassa setacchattasiriṁ dhāretuṁ dhitī”ti tassa vīmaṁsanatthāya “khippaṁ āgacchatū”ti āha.",
  "atk-s0514a2:564_6": "So tassā sāsanaṁ sutvā taṁ ārādhetukāmo sopānapādamūlato paṭṭhāya javenāgantvā tassā santike aṭṭhāsi.",
  "atk-s0514a2:564_7": "Atha naṁ sā vīmaṁsamānā “mahātale javena dhāvā”ti āha.",
  "atk-s0514a2:564_8": "So “rājadhītaraṁ tosessāmī”ti vegena pakkhandi.",
  "atk-s0514a2:564_9": "Atha naṁ “puna ehī”ti āha.",
  "atk-s0514a2:564_10": "So puna vegena āgato.",
  "atk-s0514a2:564_11": "Sā tassa dhitiyā virahitabhāvaṁ ñatvā “ehi samma,",
  "atk-s0514a2:564_12": "pāde me sambāhā”ti āha.",
  "atk-s0514a2:564_13": "So tassā ārādhanatthaṁ nisīditvā pāde sambāhi.",
  "atk-s0514a2:564_14": "Atha naṁ sā ure pādena paharitvā uttānakaṁ pātetvā “imaṁ andhabālapurisaṁ dhitivirahitaṁ pothetvā gīvāyaṁ gahetvā nīharathā”ti dāsīnaṁ saññaṁ adāsi.",
  "atk-s0514a2:564_15": "Tā tathā kariṁsu.",
  "atk-s0514a2:564_16": "So tehi “kiṁ senāpatī”ti puṭṭho “mā kathetha,",
  "atk-s0514a2:564_17": "sā neva manussitthī,",
  "atk-s0514a2:564_18": "yakkhinī”ti āha.",
  "atk-s0514a2:564_19": "Tato bhaṇḍāgāriko gato,",
  "atk-s0514a2:564_20": "tampi tatheva lajjāpesi.",
  "atk-s0514a2:564_21": "Tathā seṭṭhiṁ,",
  "atk-s0514a2:564_22": "chattaggāhaṁ,",
  "atk-s0514a2:564_23": "asiggāhanti sabbepi te lajjāpesiyeva.",
  "atk-s0514a2:565_0": "Atha amaccā sannipatitvā “rājadhītaraṁ ārādhetuṁ samattho nāma natthi,",
  "atk-s0514a2:565_1": "sahassathāmadhanuṁ āropetuṁ samatthassa rajjaṁ dethā”ti āha,",
  "atk-s0514a2:565_2": "tampi koci āropetuṁ nāsakkhi.",
  "atk-s0514a2:565_3": "Tato “caturassapallaṅkassa ussīsakaṁ jānantassa rajjaṁ dethā”ti āha,",
  "atk-s0514a2:565_4": "tampi koci na jānāti.",
  "atk-s0514a2:565_5": "Tato soḷasa mahānidhī nīharituṁ samatthassa rajjaṁ dethā”ti āha,",
  "atk-s0514a2:565_6": "tepi koci nīharituṁ nāsakkhi.",
  "atk-s0514a2:565_7": "Tato “ambho arājikaṁ nāma raṭṭhaṁ pāletuṁ na sakkā,",
  "atk-s0514a2:565_8": "kiṁ nu kho kātabba”nti mantayiṁsu.",
  "atk-s0514a2:565_9": "Atha ne purohito āha –",
  "atk-s0514a2:565_10": "“bho tumhe mā cintayittha,",
  "atk-s0514a2:565_11": "phussarathaṁ nāma vissajjetuṁ vaṭṭati,",
  "atk-s0514a2:565_12": "phussarathena hi laddharājā sakalajambudīpe rajjaṁ kāretuṁ samattho hotī”ti.",
  "atk-s0514a2:565_13": "Te “sādhū”ti sampaṭicchitvā nagaraṁ alaṅkārāpetvā maṅgalarathe cattāro kumudavaṇṇe asse yojetvā uttamapaccattharaṇaṁ",
  "atk-s0514a2:565_14": "attharitvā pañca rājakakudhabhaṇḍāni āropetvā caturaṅginiyā senāya parivāresuṁ.",
  "atk-s0514a2:565_15": "“Sasāmikassa rathassa purato tūriyāni vajjanti,",
  "atk-s0514a2:565_16": "asāmikassa pacchato vajjanti,",
  "atk-s0514a2:565_17": "tasmā sabbatūriyāni pacchato vādethā”ti vatvā suvaṇṇabhiṅkārena rathadhurañca patodañca abhisiñcitvā “yassa rajjaṁ kāretuṁ puññaṁ atthi,",
  "atk-s0514a2:565_18": "tassa santikaṁ gacchatū”ti rathaṁ vissajjesuṁ.",
  "atk-s0514a2:565_19": "Atha ratho rājagehaṁ padakkhiṇaṁ katvā vegena mahāvīthiṁ abhiruhi.",
  "atk-s0514a2:566_0": "Senāpatiādayo “phussaratho mama santikaṁ āgacchatū”ti cintayiṁsu.",
  "atk-s0514a2:566_1": "So sabbesaṁ gehāni atikkamitvā nagaraṁ padakkhiṇaṁ katvā pācīnadvārena nikkhamitvā uyyānābhimukho pāyāsi.",
  "atk-s0514a2:566_2": "Atha naṁ vegena gacchantaṁ disvā “nivattethā”ti āhaṁsu.",
  "atk-s0514a2:566_3": "Purohito “mā nivattayittha,",
  "atk-s0514a2:566_4": "icchanto yojanasatampi gacchatu,",
  "atk-s0514a2:566_5": "mā nivārethā”ti āha.",
  "atk-s0514a2:566_6": "Ratho uyyānaṁ pavisitvā maṅgalasilāpaṭṭaṁ padakkhiṇaṁ katvā ārohanasajjo hutvā aṭṭhāsi.",
  "atk-s0514a2:566_7": "Purohito mahāsattaṁ nipannakaṁ disvā amacce āmantetvā “ambho eko silāpaṭṭe nipannako puriso dissati,",
  "atk-s0514a2:566_8": "setacchattānucchavikā panassa dhiti atthīti vā natthīti vā na jānāma,",
  "atk-s0514a2:566_9": "sace esa puññavā bhavissati,",
  "atk-s0514a2:566_10": "amhe na olokessati,",
  "atk-s0514a2:566_11": "kāḷakaṇṇisatto sace bhavissati,",
  "atk-s0514a2:566_12": "bhītatasito uṭṭhāya kampamāno olokessati,",
  "atk-s0514a2:566_13": "tasmā khippaṁ sabbatūriyāni paggaṇhathā”ti āha.",
  "atk-s0514a2:566_14": "Tāvadeva anekasatāni tūriyāni paggaṇhiṁsu.",
  "atk-s0514a2:566_15": "Tadā tūriyasaddo sāgaraghoso viya ahosi.",
  "atk-s0514a2:567_0": "Mahāsatto tena saddena pabujjhitvā sīsaṁ vivaritvā olokento mahājanaṁ disvā “setacchattena me āgatena",
  "atk-s0514a2:567_1": "bhavitabba”nti cintetvā puna sīsaṁ pārupitvā parivattitvā vāmapassena nipajji.",
  "atk-s0514a2:567_2": "Purohito tassa pāde vivaritvā lakkhaṇāni olokento “tiṭṭhatu ayaṁ eko dīpo,",
  "atk-s0514a2:567_3": "catunnampi mahādīpānaṁ rajjaṁ kāretuṁ samattho hotī”ti puna tūriyāni paggaṇhāpesi.",
  "atk-s0514a2:567_4": "Atha mahāsatto mukhaṁ vivaritvā parivattitvā dakkhiṇapassena nipajjitvā mahājanaṁ olokesi.",
  "atk-s0514a2:567_5": "Tadā purohito parisaṁ ussāretvā añjaliṁ paggayha avakujjo hutvā “uṭṭhehi, deva,",
  "atk-s0514a2:567_6": "rajjaṁ te pāpuṇātī”ti āha.",
  "atk-s0514a2:567_7": "Atha naṁ mahāsatto “rājā vo kuhī”nti pucchitvā “kālakato devā”ti vutte “tassa putto vā bhātā vā natthī”ti",
  "atk-s0514a2:567_8": "pucchitvā “natthi devā”ti vutte “tena hi sādhu rajjaṁ kāressāmī”ti vatvā uṭṭhāya silāpaṭṭe pallaṅkena nisīdi.",
  "atk-s0514a2:567_9": "Atha naṁ tattheva abhisiñciṁsu.",
  "atk-s0514a2:567_10": "So mahājanako nāma rājā ahosi.",
  "atk-s0514a2:567_11": "So rathavaraṁ abhiruyha mahantena sirivibhavena nagaraṁ pavisitvā rājanivesanaṁ abhiruhanto “senāpatiādīnaṁ",
  "atk-s0514a2:567_12": "tāneva ṭhānāni hontū”ti vicāretvā mahātalaṁ abhiruhi.",
  "atk-s0514a2:568_0": "Rājadhītā pana purimasaññāya eva tassa vīmaṁsanatthaṁ ekaṁ purisaṁ āṇāpesi “tāta,",
  "atk-s0514a2:568_1": "tvaṁ gaccha,",
  "atk-s0514a2:568_2": "rājānaṁ upasaṅkamitvā evaṁ vadehi ‘deva,",
  "atk-s0514a2:568_3": "sīvalidevī tumhe pakkosati,",
  "atk-s0514a2:568_4": "khippaṁ kirāgacchatū”’ti.",
  "atk-s0514a2:568_5": "So gantvā tathā ārocesi.",
  "atk-s0514a2:568_6": "Rājā paṇḍito tassa vacanaṁ sutvāpi assuṇanto viya “aho sobhano vatāyaṁ pāsādo”ti pāsādameva vaṇṇeti.",
  "atk-s0514a2:568_7": "So taṁ sāvetuṁ asakkonto gantvā rājadhītāya taṁ pavattiṁ ārocesi “ayye,",
  "atk-s0514a2:568_8": "rājā tumhākaṁ vacanaṁ na suṇāti,",
  "atk-s0514a2:568_9": "pāsādameva vaṇṇeti,",
  "atk-s0514a2:568_10": "tumhākaṁ vacanaṁ tiṇaṁ viya na gaṇetī”ti.",
  "atk-s0514a2:568_11": "Sā tassa vacanaṁ sutvā “so mahajjhāsayo puriso bhavissatī”ti cintetvā dutiyampi tatiyampi pesesi.",
  "atk-s0514a2:568_12": "Rājāpi attano ruciyā pakatigamanena sīho viya vijambhamāno pāsādaṁ abhiruhi.",
  "atk-s0514a2:568_13": "Tasmiṁ upasaṅkamante rājadhītā tassa tejena sakabhāvena saṇṭhātuṁ asakkontī āgantvā hatthālambakaṁ adāsi.",
  "atk-s0514a2:569_0": "So tassā hatthaṁ olambitvā mahātalaṁ abhiruhitvā samussitasetacchatte rājapallaṅke nisīditvā amacce āmantetvā “ambho,",
  "atk-s0514a2:569_1": "atthi pana vo raññā kālaṁ karontena koci ovādo dinno”ti pucchitvā “āma,",
  "atk-s0514a2:569_2": "devā”ti vutte “tena hi vadethā”ti āha.",
  "atk-s0514a2:569_3": "Deva “sīvalideviṁ ārādhetuṁ samatthassa rajjaṁ dethā”ti tena vuttanti.",
  "atk-s0514a2:569_4": "Sīvalideviyā āgantvā hatthālambako dinno,",
  "atk-s0514a2:569_5": "ayaṁ tāva ārādhitā nāma,",
  "atk-s0514a2:569_6": "aññaṁ vadethāti.",
  "atk-s0514a2:569_7": "Deva “caturassapallaṅkassa ussīsakaṁ jānituṁ samatthassa rajjaṁ dethā”ti tena vuttanti.",
  "atk-s0514a2:569_8": "Rājā “idaṁ dujjānaṁ,",
  "atk-s0514a2:569_9": "upāyena sakkā jānitu”nti cintetvā sīsato suvaṇṇasūciṁ nīharitvā sīvalideviyā hatthe ṭhapesi “imaṁ ṭhapehī”ti.",
  "atk-s0514a2:569_10": "Sā taṁ gahetvā pallaṅkassa ussīsake ṭhapesi.",
  "atk-s0514a2:569_11": "“Khaggaṁ adāsī”tipi vadantiyeva.",
  "atk-s0514a2:569_12": "So tāya saññāya “idaṁ ussīsaka”nti ñatvā tesaṁ kathaṁ assuṇanto viya “kiṁ kathethā”ti vatvā puna tehi tathā vutte “idaṁ jānituṁ na garu,",
  "atk-s0514a2:569_13": "etaṁ ussīsaka”nti vatvā “aññaṁ vadethā”ti āha. Deva,",
  "atk-s0514a2:569_14": "“sahassathāmadhanuṁ āropetuṁ samatthassa rajjaṁ dethā”ti tena vuttanti.",
  "atk-s0514a2:569_15": "“Tena hi āharatha na”nti āharāpetvā so dhanuṁ pallaṅke yathānisinnova itthīnaṁ kappāsaphoṭanadhanuṁ viya āropetvā “aññaṁ vadethā”ti āha. “Deva,",
  "atk-s0514a2:569_16": "soḷasa mahānidhī nīharituṁ samatthassa rajjaṁ dethā”ti tena vuttanti.",
  "atk-s0514a2:569_17": "“Tesaṁ kiñci uddānaṁ atthī”ti pucchitvā “āma,",
  "atk-s0514a2:569_18": "devā”ti vutte “tena hi naṁ kathethā”ti āha.",
  "atk-s0514a2:569_19": "Te “sūriyuggamane nidhī”ti uddānaṁ kathayiṁsu.",
  "atk-s0514a2:569_20": "Tassa taṁ suṇantasseva gaganatale puṇṇacando viya so attho pākaṭo ahosi.",
  "atk-s0514a2:570_0": "Atha ne rājā āha – “ajja, bhaṇe,",
  "atk-s0514a2:570_1": "velā natthi,",
  "atk-s0514a2:570_2": "sve nidhī gaṇhissāmī”ti.",
  "atk-s0514a2:570_3": "So punadivase amacce sannipātetvā pucchi “tumhākaṁ rājā paccekabuddhe bhojesī”ti? “Āma, devā”ti.",
  "atk-s0514a2:570_4": "So cintesi “sūriyoti nāyaṁ sūriyo,",
  "atk-s0514a2:570_5": "sūriyasadisattā pana paccekabuddhā sūriyā nāma,",
  "atk-s0514a2:570_6": "tesaṁ paccuggamanaṭṭhāne nidhinā bhavitabba”nti.",
  "atk-s0514a2:570_7": "Tato rājā “tesu paccekabuddhesu āgacchantesu paccuggamanaṁ karonto kataraṁ ṭhānaṁ gacchatī”ti pucchitvā",
  "atk-s0514a2:570_8": "“asukaṭṭhānaṁ nāma devā”ti vutte “taṁ ṭhānaṁ khaṇitvā nidhiṁ nīharathā”ti nidhiṁ nīharāpesi.",
  "atk-s0514a2:570_9": "“Gamanakāle anugacchanto kattha ṭhatvā uyyojesī”ti pucchitvā “asukaṭṭhāne nāmā”ti vutte “tatopi nidhiṁ nīharathā”ti nidhiṁ nīharāpesi.",
  "atk-s0514a2:570_10": "Atha mahājanā ukkuṭṭhisahassāni pavattentā “sūriyuggamane nidhī”ti vuttattā sūriyuggamanadisāyaṁ khaṇantā vicariṁsu.",
  "atk-s0514a2:570_11": "Atho “okkamane nidhī”ti vuttattā sūriyatthaṅgamanadisāyaṁ khaṇantā vicariṁsu.",
  "atk-s0514a2:570_12": "“Idaṁ pana dhanaṁ idheva hoti,",
  "atk-s0514a2:570_13": "aho acchariya”nti pītisomanassaṁ pavattayiṁsu.",
  "atk-s0514a2:570_14": "Antonidhīti rājagehe mahādvārassa antoummārā nidhiṁ nīharāpesi.",
  "atk-s0514a2:570_15": "Bahi nidhīti bahiummārā nidhiṁ nīharāpesi.",
  "atk-s0514a2:570_16": "Na anto na bahi nidhīti heṭṭhāummārato nidhiṁ nīharāpesi.",
  "atk-s0514a2:570_17": "Ārohane nidhīti maṅgalahatthiṁ ārohanakāle suvaṇṇanisseṇiyā attharaṇaṭṭhānato nidhiṁ nīharāpesi.",
  "atk-s0514a2:570_18": "Atho orohane nidhīti hatthikkhandhato orohanaṭṭhānato nidhiṁ nīharāpesi.",
  "atk-s0514a2:570_19": "Catūsu mahāsālesūti bhūmiyaṁ kataupaṭṭhānaṭṭhāne sirisayanassa cattāro mañcapādā sālamayā,",
  "atk-s0514a2:570_20": "tesaṁ heṭṭhā catasso nidhikumbhiyo nīharāpesi.",
  "atk-s0514a2:570_21": "Samantāyojane nidhīti yojanaṁ nāma rathayugapamāṇaṁ,",
  "atk-s0514a2:570_22": "sirisayanassa samantā rathayugappamāṇato nidhiṁ nīharāpesi.",
  "atk-s0514a2:570_23": "Dantaggesu mahānidhīti maṅgalahatthiṭṭhāne tassa dvinnaṁ dantānaṁ abhimukhaṭṭhānato nidhiṁ nīharāpesi.",
  "atk-s0514a2:570_24": "Vālaggesūti maṅgalahatthiṭṭhāne tassa vāladhisammukhaṭṭhānato nidhiṁ nīharāpesi.",
  "atk-s0514a2:570_25": "Kepuketi kepukaṁ vuccati udakaṁ,",
  "atk-s0514a2:570_26": "maṅgalapokkharaṇito udakaṁ nīharāpetvā nidhiṁ dassesi.",
  "atk-s0514a2:570_27": "Rukkhaggesu mahānidhīti uyyāne mahāsālarukkhamūle ṭhitamajjhanhikasamaye parimaṇḍalāya rukkhacchāyāya anto nidhiṁ nīharāpesi.",
  "atk-s0514a2:570_28": "Evaṁ soḷasa mahānidhayo nīharāpetvā “aññaṁ kiñci atthī”ti pucchi.",
  "atk-s0514a2:570_29": "“Natthi devā”ti vadiṁsu.",
  "atk-s0514a2:570_30": "Mahājano haṭṭhatuṭṭho ahosi.",
  "atk-s0514a2:571_0": "Atha rājā “idaṁ dhanaṁ dānamukhe vikirissāmī”ti nagaramajjhe ceva catūsu nagaradvāresu cāti pañcasu ṭhānesu",
  "atk-s0514a2:571_1": "pañca dānasālāyo kārāpetvā mahādānaṁ paṭṭhapesi,",
  "atk-s0514a2:571_2": "kālacampānagarato attano mātarañca brāhmaṇañca pakkosāpetvā mahantaṁ sakkāraṁ akāsi.",
  "atk-s0514a2:571_3": "Tassa taruṇarajjeyeva sakalaṁ videharaṭṭhaṁ “ariṭṭhajanakarañño kira putto mahājanako nāma rājā rajjaṁ kāreti,",
  "atk-s0514a2:571_4": "so kira paṇḍito upāyakusalo,",
  "atk-s0514a2:571_5": "passissāma na”nti dassanatthāya saṅkhubhitaṁ ahosi.",
  "atk-s0514a2:571_6": "Tato tato bahuṁ paṇṇākāraṁ gahetvā āgamiṁsu,",
  "atk-s0514a2:571_7": "nāgarāpi mahāchaṇaṁ sajjayiṁsu.",
  "atk-s0514a2:571_8": "Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṁ",
  "atk-s0514a2:571_9": "kāretvā nānappakāraṁ pānabhojanaṁ upaṭṭhāpesuṁ.",
  "atk-s0514a2:571_10": "Rañño paṇṇākāratthāya rajatasuvaṇṇabhājanādīsu anekappakārāni khādanīyabhojanīyamadhuphāṇitaphalādīni gahetvā tattha tattha parivāretvā aṭṭhaṁsu.",
  "atk-s0514a2:571_11": "Ekato amaccamaṇḍalaṁ nisīdi,",
  "atk-s0514a2:571_12": "ekato brāhmaṇagaṇo,",
  "atk-s0514a2:571_13": "ekato seṭṭhiādayo nisīdiṁsu,",
  "atk-s0514a2:571_14": "ekato uttamarūpadharā nāṭakitthiyo nisīdiṁsu,",
  "atk-s0514a2:571_15": "brāhmaṇāpi sotthikārena mukhamaṅgalikāni kathenti,",
  "atk-s0514a2:571_16": "naccagītādīsu kusalā naccagītādīni pavattayiṁsu,",
  "atk-s0514a2:571_17": "anekasatāni tūriyāni pavajjiṁsū.",
  "atk-s0514a2:571_18": "Tadā rājanivesanaṁ yugandharavātavegena pahaṭā sāgarakucchi viya ekaninnādaṁ ahosi.",
  "atk-s0514a2:571_19": "Olokitolokitaṭṭhānaṁ kampati.",
  "atk-s0514a2:572_0": "Atha mahāsatto setacchattassa heṭṭhā rājāsane nisinnova sakkasirisadisaṁ mahantaṁ sirivilāsaṁ oloketvā attano mahāsamudde katavāyāmaṁ anussari.",
  "atk-s0514a2:572_1": "Tassa “vīriyaṁ nāma kattabbayuttakaṁ,",
  "atk-s0514a2:572_2": "sacāhaṁ mahāsamudde vīriyaṁ nākarissaṁ,",
  "atk-s0514a2:572_3": "na imaṁ sampattiṁ alabhissa”nti taṁ vāyāmaṁ anussarantassa pīti uppajji.",
  "atk-s0514a2:572_4": "So pītivegena udānaṁ udānento āha –",
  "atk-s0514a2:573_0": "133.",
  "atk-s0514a2:574_0": "“Āsīsetheva puriso, na nibbindeyya paṇḍito;",
  "atk-s0514a2:575_0": "Passāmi vohaṁ attānaṁ, yathā icchiṁ tathā ahu.",
  "atk-s0514a2:576_0": "134.",
  "atk-s0514a2:577_0": "“Āsīsetheva puriso, na nibbindeyya paṇḍito;",
  "atk-s0514a2:578_0": "Passāmi vohaṁ attānaṁ, udakā thalamubbhataṁ.",
  "atk-s0514a2:579_0": "135.",
  "atk-s0514a2:580_0": "“Vāyametheva puriso, na nibbindeyya paṇḍito;",
  "atk-s0514a2:581_0": "Passāmi vohaṁ attānaṁ, yathā icchiṁ tathā ahu.",
  "atk-s0514a2:582_0": "136.",
  "atk-s0514a2:583_0": "“Vāyametheva puriso, na nibbindeyya paṇḍito;",
  "atk-s0514a2:584_0": "Passāmi vohaṁ attānaṁ, udakā thalamubbhataṁ.",
  "atk-s0514a2:585_0": "137.",
  "atk-s0514a2:586_0": "“Dukkhūpanītopi naro sapañño, āsaṁ na chindeyya sukhāgamāya;",
  "atk-s0514a2:587_0": "Bahū hi phassā ahitā hitā ca, avitakkitā maccumupabbajanti.",
  "atk-s0514a2:588_0": "138.",
  "atk-s0514a2:589_0": "“Acintitampi bhavati, cintitampi vinassati;",
  "atk-s0514a2:590_0": "Na hi cintāmayā bhogā, itthiyā purisassa vā”ti.",
  "atk-s0514a2:591_0": "Tattha āsīsethevāti āsāchedakammaṁ akatvā attano kammaṁ āsaṁ karotheva.",
  "atk-s0514a2:591_1": "Na nibbindeyyāti vīriyaṁ karonto na nibbindeyya na alaseyya.",
  "atk-s0514a2:591_2": "Yathā icchinti yathā rājabhāvaṁ icchiṁ,",
  "atk-s0514a2:591_3": "tatheva rājā jātomhi.",
  "atk-s0514a2:591_4": "Ubbhatanti nīhaṭaṁ.",
  "atk-s0514a2:591_5": "Dukkhūpanītoti kāyikacetasikadukkhena phuṭṭhopīti attho.",
  "atk-s0514a2:591_6": "Ahitā hitā cāti dukkhaphassā ahitā,",
  "atk-s0514a2:591_7": "sukhaphassā hitā.",
  "atk-s0514a2:591_8": "Avitakkitāti avitakkitāro acintitāro.",
  "atk-s0514a2:591_9": "Idaṁ vuttaṁ hoti –",
  "atk-s0514a2:591_10": "tesu phassesu ahitaphassena phuṭṭhā sattā “hitaphassopi atthīti vīriyaṁ karontā taṁ pāpuṇantī”ti acintetvā vīriyaṁ na karonti,",
  "atk-s0514a2:591_11": "te imassa atthassa avitakkitāro hitaphassaṁ alabhitvāva maccumupabbajanti maraṇaṁ pāpuṇanti,",
  "atk-s0514a2:591_12": "tasmā vīriyaṁ kattabbamevāti.",
  "atk-s0514a2:592_0": "Acintitampīti imesaṁ sattānaṁ acintitampi hoti,",
  "atk-s0514a2:592_1": "cintitampi vinassati.",
  "atk-s0514a2:592_2": "Mayāpi hi “ayujjhitvāva rajjaṁ labhissāmī”ti idaṁ acintitaṁ,",
  "atk-s0514a2:592_3": "“suvaṇṇabhūmito dhanaṁ āharitvā yujjhitvā pitu santakaṁ rajjaṁ gaṇhissāmī”ti pana cintitaṁ,",
  "atk-s0514a2:592_4": "idāni me cintitaṁ naṭṭhaṁ,",
  "atk-s0514a2:592_5": "acintitaṁ jātaṁ.",
  "atk-s0514a2:592_6": "Na hi cintāmayā bhogāti imesaṁ sattānañhi bhogā cintāya anipphajjanato cintāmayā nāma na honti,",
  "atk-s0514a2:592_7": "tasmā vīriyameva kattabbaṁ.",
  "atk-s0514a2:592_8": "Vīriyavato hi acintitampi hotīti.",
  "atk-s0514a2:593_0": "So tato paṭṭhāya dasa rājadhamme akopetvā dhammena samena rajjaṁ kāresi,",
  "atk-s0514a2:593_1": "paccekabuddhe ca upaṭṭhāsi.",
  "atk-s0514a2:593_2": "Aparabhāge sīvalidevī dhaññapuññalakkhaṇasampannaṁ puttaṁ vijāyi,",
  "atk-s0514a2:593_3": "“dīghāvukumāro”tissa nāmaṁ kariṁsu.",
  "atk-s0514a2:593_4": "Tassa vayappattassa rājā uparajjaṁ datvā sattavassasahassāni rajjaṁ kāresi.",
  "atk-s0514a2:593_5": "So ekadivasaṁ uyyānapālena phalāphalesu ceva nānāpupphesu ca ābhatesu tāni disvā tuṭṭho hutvā tassa sammānaṁ kāretvā “samma uyyānapāla,",
  "atk-s0514a2:593_6": "ahaṁ uyyānaṁ passissāmi,",
  "atk-s0514a2:593_7": "tvaṁ alaṅkarohi na”nti āha.",
  "atk-s0514a2:593_8": "So “sādhu,",
  "atk-s0514a2:593_9": "devā”ti sampaṭicchitvā tathā katvā rañño paṭivedesi.",
  "atk-s0514a2:593_10": "So hatthikkhandhavaragato mahantena parivārena nagarā nikkhamitvā uyyānadvāraṁ pāpuṇi.",
  "atk-s0514a2:593_11": "Tatra ca dve ambā atthi nīlobhāsā.",
  "atk-s0514a2:593_12": "Eko aphalo,",
  "atk-s0514a2:593_13": "eko phaladharo.",
  "atk-s0514a2:593_14": "So pana atimadhuro,",
  "atk-s0514a2:593_15": "raññā aggaphalassa aparibhuttattā tato koci phalaṁ gahetuṁ na ussahati.",
  "atk-s0514a2:593_16": "Rājā hatthikkhandhavaragatova tato ekaṁ phalaṁ gahetvā paribhuñji,",
  "atk-s0514a2:593_17": "tassa taṁ jivhagge ṭhapitamattameva dibbojaṁ viya upaṭṭhāsi.",
  "atk-s0514a2:593_18": "So “nivattanakāle bahū khādissāmī”ti cintesi.",
  "atk-s0514a2:593_19": "“Raññā aggaphalaṁ paribhutta”nti ñatvā uparājānaṁ ādiṁ katvā antamaso hatthimeṇḍaassameṇḍādayopi phalaṁ gahetvā paribhuñjiṁsu.",
  "atk-s0514a2:593_20": "Aññe phalaṁ alabhantā daṇḍehi sākhaṁ bhinditvā nipaṇṇamakaṁsu.",
  "atk-s0514a2:593_21": "Rukkho obhaggavibhaggo aṭṭhāsi,",
  "atk-s0514a2:593_22": "itaro pana maṇipabbato viya vilāsamāno ṭhito.",
  "atk-s0514a2:594_0": "Rājā uyyānā nikkhanto taṁ disvā “idaṁ ki”nti amacce pucchati.",
  "atk-s0514a2:594_1": "“Devena aggaphalaṁ paribhuttanti mahājanena vilumpito devā”ti āhaṁsu.",
  "atk-s0514a2:594_2": "“Kiṁ nu kho bhaṇe,",
  "atk-s0514a2:594_3": "imassa pana neva pattaṁ,",
  "atk-s0514a2:594_4": "na vaṇṇo khīṇo”ti?",
  "atk-s0514a2:594_5": "“Nipphalatāya na khīṇo, devā”ti.",
  "atk-s0514a2:594_6": "Taṁ sutvā rājā saṁvegaṁ paṭilabhitvā “ayaṁ rukkho nipphalatāya nīlobhāso ṭhito,",
  "atk-s0514a2:594_7": "ayaṁ pana saphalatāya obhaggavibhaggo ṭhito.",
  "atk-s0514a2:594_8": "Idampi rajjaṁ saphalarukkhasadisaṁ,",
  "atk-s0514a2:594_9": "pabbajjā pana nipphalarukkhasadisā.",
  "atk-s0514a2:594_10": "Sakiñcanasseva bhayaṁ,",
  "atk-s0514a2:594_11": "nākiñcanassa.",
  "atk-s0514a2:594_12": "Tasmā ahaṁ phalarukkho viya ahutvā nipphalarukkhasadiso bhavissāmi,",
  "atk-s0514a2:594_13": "imaṁ sampattiṁ cajitvā nikkhamma pabbajissāmī”ti daḷhaṁ samādānaṁ katvā manaṁ adhiṭṭhahitvā nagaraṁ pavisitvā",
  "atk-s0514a2:594_14": "pāsādadvāre ṭhitova senāpatiṁ pakkosāpetvā “mahāsenāpati,",
  "atk-s0514a2:594_15": "ajja me paṭṭhāya bhattahārakañceva mukhodakadantakaṭṭhadāyakañca ekaṁ upaṭṭhākaṁ ṭhapetvā aññe maṁ daṭṭhuṁ mā labhantu,",
  "atk-s0514a2:594_16": "porāṇakavinicchayāmacce gahetvā rajjaṁ anusāsatha,",
  "atk-s0514a2:594_17": "ahaṁ ito paṭṭhāya uparipāsādatale samaṇadhammaṁ karissāmī”ti vatvā pāsādamāruyha ekakova samaṇadhammaṁ akāsi.",
  "atk-s0514a2:594_18": "Evaṁ gate kāle mahājano rājaṅgaṇe sannipatitvā mahāsattaṁ adisvā “na no rājā porāṇako viya hotī”ti vatvā gāthādvayamāha –",
  "atk-s0514a2:595_0": "139.",
  "atk-s0514a2:596_0": "“Aporāṇaṁ vata bho rājā, sabbabhummo disampati;",
  "atk-s0514a2:597_0": "Najja nacce nisāmeti, na gīte kurute mano.",
  "atk-s0514a2:598_0": "140.",
  "atk-s0514a2:599_0": "“Na mige napi uyyāne, napi haṁse udikkhati;",
  "atk-s0514a2:600_0": "Mūgova tuṇhimāsīno, na atthamanusāsatī”ti.",
  "atk-s0514a2:601_0": "Tattha migeti sabbasaṅgāhikavacanaṁ,",
  "atk-s0514a2:601_1": "pubbe hatthī yujjhāpeti,",
  "atk-s0514a2:601_2": "meṇḍe yujjhāpeti,",
  "atk-s0514a2:601_3": "ajja tepi na oloketīti attho.",
  "atk-s0514a2:601_4": "Uyyāneti uyyānakīḷampi nānubhoti.",
  "atk-s0514a2:601_5": "Haṁseti pañcapadumasañchannāsu uyyānapokkharaṇīsu haṁsagaṇaṁ na oloketi.",
  "atk-s0514a2:601_6": "Mūgovāti bhattahārakañca upaṭṭhākañca pucchiṁsu “bho rājā,",
  "atk-s0514a2:601_7": "tumhehi saddhiṁ kiñci atthaṁ mantetī”ti.",
  "atk-s0514a2:601_8": "Te “na mantetī”ti vadiṁsu.",
  "atk-s0514a2:601_9": "Tasmā evamāhaṁsu.",
  "atk-s0514a2:602_0": "Rājā kāmesu anallīyantena vivekaninnena cittena attano kulūpakapaccekabuddhe anussaritvā “ko nu kho me",
  "atk-s0514a2:602_1": "tesaṁ sīlādiguṇayuttānaṁ akiñcanānaṁ vasanaṭṭhānaṁ ācikkhissatī”ti tīhi gāthāhi udānaṁ udānesi –",
  "atk-s0514a2:603_0": "141.",
  "atk-s0514a2:604_0": "“Sukhakāmā rahosīlā, vadhabandhā upāratā;",
  "atk-s0514a2:605_0": "Kassa nu ajja ārāme, daharā vuddhā ca acchare.",
  "atk-s0514a2:606_0": "142.",
  "atk-s0514a2:607_0": "“Atikkantavanathā dhīrā, namo tesaṁ mahesinaṁ;",
  "atk-s0514a2:608_0": "Ye ussukamhi lokamhi, viharanti manussukā.",
  "atk-s0514a2:609_0": "143.",
  "atk-s0514a2:610_0": "“Te chetvā maccuno jālaṁ, tataṁ māyāvino daḷhaṁ;",
  "atk-s0514a2:611_0": "Chinnālayattā gacchanti, ko tesaṁ gatimāpaye”ti.",
  "atk-s0514a2:612_0": "Tattha sukhakāmāti nibbānasukhakāmā.",
  "atk-s0514a2:612_1": "Rahosīlāti paṭicchannasīlā na attano guṇappakāsanā.",
  "atk-s0514a2:612_2": "Daharā vuḍḍhā cāti daharā ceva mahallakā ca.",
  "atk-s0514a2:612_3": "Acchareti vasanti.",
  "atk-s0514a2:613_0": "Tassevaṁ tesaṁ guṇe anussarantassa mahatī pīti uppajji.",
  "atk-s0514a2:613_1": "Atha mahāsatto pallaṅkato uṭṭhāya uttarasīhapañjaraṁ vivaritvā uttaradisābhimukho sirasi añjaliṁ patiṭṭhāpetvā",
  "atk-s0514a2:613_2": "“evarūpehi guṇehi samannāgatā paccekabuddhā”ti namassamāno “atikkantavanathā”tiādimāha.",
  "atk-s0514a2:613_3": "Tattha atikkantavanathāti pahīnataṇhā.",
  "atk-s0514a2:613_4": "Mahesinanti mahante sīlakkhandhādayo guṇe esitvā ṭhitānaṁ.",
  "atk-s0514a2:613_5": "Ussukamhīti rāgādīhi ussukkaṁ āpanne lokasmiṁ.",
  "atk-s0514a2:613_6": "Maccuno jālanti kilesamārena pasāritaṁ taṇhājālaṁ.",
  "atk-s0514a2:613_7": "Tataṁ māyāvinoti atimāyāvino.",
  "atk-s0514a2:613_8": "Ko tesaṁ gatimāpayeti ko maṁ tesaṁ paccekabuddhānaṁ nivāsaṭṭhānaṁ pāpeyya,",
  "atk-s0514a2:613_9": "gahetvā gaccheyyāti attho.",
  "atk-s0514a2:614_0": "Tassa pāsādeyeva samaṇadhammaṁ karontassa cattāro māsā atītā.",
  "atk-s0514a2:614_1": "Athassa ativiya pabbajjāya cittaṁ nami,",
  "atk-s0514a2:614_2": "agāraṁ lokantarikanirayo viya khāyi,",
  "atk-s0514a2:614_3": "tayo bhavā ādittā viya upaṭṭhahiṁsu.",
  "atk-s0514a2:614_4": "So pabbajjābhimukhena cittena “kadā nu kho imaṁ sakkabhavanaṁ viya alaṅkatappaṭiyattaṁ mithilaṁ pahāya",
  "atk-s0514a2:614_5": "himavantaṁ pavisitvā pabbajitavesagahaṇakālo mayhaṁ bhavissatī”ti cintetvā mithilavaṇṇanaṁ nāma ārabhi –",
  "atk-s0514a2:615_0": "144.",
  "atk-s0514a2:616_0": "“Kadāhaṁ mithilaṁ phītaṁ, vibhattaṁ bhāgaso mitaṁ;",
  "atk-s0514a2:617_0": "Pahāya pabbajissāmi, taṁ kudāssu bhavissati.",
  "atk-s0514a2:618_0": "145.",
  "atk-s0514a2:619_0": "“Kadāhaṁ mithilaṁ phītaṁ, visālaṁ sabbatopabhaṁ;",
  "atk-s0514a2:620_0": "Pahāya pabbajissāmi, taṁ kudāssu bhavissati.",
  "atk-s0514a2:621_0": "146.",
  "atk-s0514a2:622_0": "“Kadāhaṁ mithilaṁ phītaṁ, bahupākāratoraṇaṁ;",
  "atk-s0514a2:623_0": "Pahāya pabbajissāmi, taṁ kudāssu bhavissati.",
  "atk-s0514a2:624_0": "147.",
  "atk-s0514a2:625_0": "“Kadāhaṁ mithilaṁ phītaṁ, daḷhamaṭṭālakoṭṭhakaṁ;",
  "atk-s0514a2:626_0": "Pahāya pabbajissāmi, taṁ kudāssu bhavissati.",
  "atk-s0514a2:627_0": "148.",
  "atk-s0514a2:628_0": "“Kadāhaṁ mithilaṁ phītaṁ, suvibhattaṁ mahāpathaṁ;",
  "atk-s0514a2:629_0": "Pahāya pabbajissāmi, taṁ kudāssu bhavissati.",
  "atk-s0514a2:630_0": "149.",
  "atk-s0514a2:631_0": "“Kadāhaṁ mithilaṁ phītaṁ, suvibhattantarāpaṇaṁ;",
  "atk-s0514a2:632_0": "Pahāya pabbajissāmi, taṁ kudāssu bhavissati.",
  "atk-s0514a2:633_0": "150.",
  "atk-s0514a2:634_0": "“Kadāhaṁ mithilaṁ phītaṁ, gavāssarathapīḷitaṁ;",
  "atk-s0514a2:635_0": "Pahāya pabbajissāmi, taṁ kudāssu bhavissati.",
  "atk-s0514a2:636_0": "151.",
  "atk-s0514a2:637_0": "“Kadāhaṁ mithilaṁ phītaṁ, ārāmavanamāliniṁ;",
  "atk-s0514a2:638_0": "Pahāya pabbajissāmi, taṁ kudāssu bhavissati.",
  "atk-s0514a2:639_0": "152.",
  "atk-s0514a2:640_0": "“Kadāhaṁ mithilaṁ phītaṁ, uyyānavanamāliniṁ;",
  "atk-s0514a2:641_0": "Pahāya pabbajissāmi, taṁ kudāssu bhavissati.",
  "atk-s0514a2:642_0": "153.",
  "atk-s0514a2:643_0": "“Kadāhaṁ mithilaṁ phītaṁ, pāsādavanamāliniṁ;",
  "atk-s0514a2:644_0": "Pahāya pabbajissāmi, taṁ kudāssu bhavissati.",
  "atk-s0514a2:645_0": "154.",
  "atk-s0514a2:646_0": "“Kadāhaṁ mithilaṁ phītaṁ, tipuraṁ rājabandhuniṁ;",
  "atk-s0514a2:647_0": "Māpitaṁ somanassena, vedehena yasassinā;",
  "atk-s0514a2:648_0": "Pahāya pabbajissāmi, taṁ kudāssu bhavissati.",
  "atk-s0514a2:649_0": "155.",
  "atk-s0514a2:650_0": "“Kadāhaṁ vedehe phīte, nicite dhammarakkhite;",
  "atk-s0514a2:651_0": "Pahāya pabbajissāmi, taṁ kudāssu bhavissati.",
  "atk-s0514a2:652_0": "156.",
  "atk-s0514a2:653_0": "“Kadāhaṁ vedehe phīte, ajeyye dhammarakkhite;",
  "atk-s0514a2:654_0": "Pahāya pabbajissāmi, taṁ kudāssu bhavissati.",
  "atk-s0514a2:655_0": "157.",
  "atk-s0514a2:656_0": "“Kadāhaṁ antepuraṁ rammaṁ, vibhattaṁ bhāgaso mitaṁ;",
  "atk-s0514a2:657_0": "Pahāya pabbajissāmi, taṁ kudāssu bhavissati.",
  "atk-s0514a2:658_0": "158.",
  "atk-s0514a2:659_0": "“Kadāhaṁ antepuraṁ rammaṁ, sudhāmattikalepanaṁ;",
  "atk-s0514a2:660_0": "Pahāya pabbajissāmi, taṁ kudāssu bhavissati.",
  "atk-s0514a2:661_0": "159.",
  "atk-s0514a2:662_0": "“Kadāhaṁ antepuraṁ rammaṁ, sucigandhaṁ manoramaṁ;",
  "atk-s0514a2:663_0": "Pahāya pabbajissāmi, taṁ kudāssu bhavissati.",
  "atk-s0514a2:664_0": "160.",
  "atk-s0514a2:665_0": "“Kadāhaṁ kūṭāgāre ca, vibhatte bhāgaso mite;",
  "atk-s0514a2:666_0": "Pahāya pabbajissāmi, taṁ kudāssu bhavissati.",
  "atk-s0514a2:667_0": "161.",
  "atk-s0514a2:668_0": "“Kadāhaṁ kūṭāgāre ca, sudhāmattikalepane;",
  "atk-s0514a2:669_0": "Pahāya pabbajissāmi, taṁ kudāssu bhavissati.",
  "atk-s0514a2:670_0": "162.",
  "atk-s0514a2:671_0": "“Kadāhaṁ kūṭāgāre ca, sucigandhe manorame;",
  "atk-s0514a2:672_0": "Pahāya pabbajissāmi, taṁ kudāssu bhavissati.",
  "atk-s0514a2:673_0": "163.",
  "atk-s0514a2:674_0": "“Kadāhaṁ kūṭāgāre ca, litte candanaphosite;",
  "atk-s0514a2:675_0": "Pahāya pabbajissāmi, taṁ kudāssu bhavissati.",
  "atk-s0514a2:676_0": "164.",
  "atk-s0514a2:677_0": "“Kadāhaṁ soṇṇapallaṅke, gonake cittasanthate;",
  "atk-s0514a2:678_0": "Pahāya pabbajissāmi, taṁ kudāssu bhavissati.",
  "atk-s0514a2:679_0": "165.",
  "atk-s0514a2:680_0": "“Kadāhaṁ maṇipallaṅke, gonake cittasanthate;",
  "atk-s0514a2:681_0": "Pahāya pabbajissāmi, taṁ kudāssu bhavissati.",
  "atk-s0514a2:682_0": "166.",
  "atk-s0514a2:683_0": "“Kadāhaṁ kappāsakoseyyaṁ, khomakoṭumbarāni ca;",
  "atk-s0514a2:684_0": "Pahāya pabbajissāmi, taṁ kudāssu bhavissati.",
  "atk-s0514a2:685_0": "167.",
  "atk-s0514a2:686_0": "“Kadāhaṁ pokkharaṇī rammā, cakkavākapakūjitā;",
  "atk-s0514a2:687_0": "Mandālakehi sañchannā, padumuppalakehi ca;",
  "atk-s0514a2:688_0": "Pahāya pabbajissāmi, taṁ kudāssu bhavissati.",
  "atk-s0514a2:689_0": "168.",
  "atk-s0514a2:690_0": "“Kadāhaṁ hatthigumbe ca, sabbālaṅkārabhūsite;",
  "atk-s0514a2:691_0": "Suvaṇṇakacche mātaṅge, hemakappanavāsase.",
  "atk-s0514a2:692_0": "169.",
  "atk-s0514a2:693_0": "“Ārūḷhe gāmaṇīyehi, tomaraṅkusapāṇibhi;",
  "atk-s0514a2:694_0": "Pahāya pabbajissāmi, taṁ kudāssu bhavissati.",
  "atk-s0514a2:695_0": "170.",
  "atk-s0514a2:696_0": "“Kadāhaṁ assagumbe ca, sabbālaṅkārabhūsite;",
  "atk-s0514a2:697_0": "Ājānīyeva jātiyā, sindhave sīghavāhane.",
  "atk-s0514a2:698_0": "171.",
  "atk-s0514a2:699_0": "“Ārūḷhe gāmaṇīyehi, illiyācāpadhāribhi;",
  "atk-s0514a2:700_0": "Pahāya pabbajissāmi, taṁ kudāssu bhavissati.",
  "atk-s0514a2:701_0": "172.",
  "atk-s0514a2:702_0": "“Kadāhaṁ rathaseniyo, sannaddhe ussitaddhaje;",
  "atk-s0514a2:703_0": "Dīpe athopi veyyagghe, sabbālaṅkārabhūsite.",
  "atk-s0514a2:704_0": "173.",
  "atk-s0514a2:705_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:706_0": "Pahāya pabbajissāmi, taṁ kudāssu bhavissati.",
  "atk-s0514a2:707_0": "174.",
  "atk-s0514a2:708_0": "“Kadāhaṁ sovaṇṇarathe, sannaddhe ussitaddhaje;",
  "atk-s0514a2:709_0": "Dīpe athopi veyyagghe, sabbālaṅkārabhūsite.",
  "atk-s0514a2:710_0": "175.",
  "atk-s0514a2:711_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:712_0": "Pahāya pabbajissāmi, taṁ kudāssu bhavissati.",
  "atk-s0514a2:713_0": "176.",
  "atk-s0514a2:714_0": "“Kadāhaṁ sajjhurathe ca, sannaddhe ussitaddhaje;",
  "atk-s0514a2:715_0": "Dīpe athopi veyyagghe, sabbālaṅkārabhūsite.",
  "atk-s0514a2:716_0": "177.",
  "atk-s0514a2:717_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:718_0": "Pahāya pabbajissāmi, taṁ kudāssu bhavissati.",
  "atk-s0514a2:719_0": "178.",
  "atk-s0514a2:720_0": "“Kadāhaṁ assarathe ca, sannaddhe ussitaddhaje;",
  "atk-s0514a2:721_0": "Dīpe athopi veyyagghe, sabbālaṅkārabhūsite.",
  "atk-s0514a2:722_0": "179.",
  "atk-s0514a2:723_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:724_0": "Pahāya pabbajissāmi, taṁ kudāssu bhavissati.",
  "atk-s0514a2:725_0": "180.",
  "atk-s0514a2:726_0": "“Kadāhaṁ oṭṭharathe ca, sannaddhe ussitaddhaje;",
  "atk-s0514a2:727_0": "Dīpe athopi veyyagghe, sabbālaṅkārabhūsite.",
  "atk-s0514a2:728_0": "181.",
  "atk-s0514a2:729_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:730_0": "Pahāya pabbajissāmi, taṁ kudāssu bhavissati.",
  "atk-s0514a2:731_0": "182.",
  "atk-s0514a2:732_0": "“Kadāhaṁ goṇarathe ca, sannaddhe ussitaddhaje;",
  "atk-s0514a2:733_0": "Dīpe athopi veyyagghe, sabbālaṅkārabhūsite.",
  "atk-s0514a2:734_0": "183.",
  "atk-s0514a2:735_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:736_0": "Pahāya pabbajissāmi, taṁ kudāssu bhavissati.",
  "atk-s0514a2:737_0": "184.",
  "atk-s0514a2:738_0": "“Kadāhaṁ ajarathe ca, sannaddhe ussitaddhaje;",
  "atk-s0514a2:739_0": "Dīpe athopi veyyagghe, sabbālaṅkārabhūsite.",
  "atk-s0514a2:740_0": "185.",
  "atk-s0514a2:741_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:742_0": "Pahāya pabbajissāmi, taṁ kudāssu bhavissati.",
  "atk-s0514a2:743_0": "186.",
  "atk-s0514a2:744_0": "“Kadāhaṁ meṇḍarathe ca, sannaddhe ussitaddhaje;",
  "atk-s0514a2:745_0": "Dīpe athopi veyyagghe, sabbālaṅkārabhūsite.",
  "atk-s0514a2:746_0": "187.",
  "atk-s0514a2:747_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:748_0": "Pahāya pabbajissāmi, taṁ kudāssu bhavissati.",
  "atk-s0514a2:749_0": "188.",
  "atk-s0514a2:750_0": "“Kadāhaṁ migarathe ca, sannaddhe ussitaddhaje;",
  "atk-s0514a2:751_0": "Dīpe athopi veyyagghe, sabbālaṅkārabhūsite.",
  "atk-s0514a2:752_0": "189.",
  "atk-s0514a2:753_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:754_0": "Pahāya pabbajissāmi, taṁ kudāssu bhavissati.",
  "atk-s0514a2:755_0": "190.",
  "atk-s0514a2:756_0": "“Kadāhaṁ hatthārohe ca, sabbālaṅkārabhūsite;",
  "atk-s0514a2:757_0": "Nīlavammadhare sūre, tomaraṅkusapāṇine;",
  "atk-s0514a2:758_0": "Pahāya pabbajissāmi, taṁ kudāssu bhavissati.",
  "atk-s0514a2:759_0": "191.",
  "atk-s0514a2:760_0": "“Kadāhaṁ assārohe ca, sabbālaṅkārabhūsite;",
  "atk-s0514a2:761_0": "Nīlavammadhare sūre, illiyācāpadhārine;",
  "atk-s0514a2:762_0": "Pahāya pabbajissāmi, taṁ kudāssu bhavissati.",
  "atk-s0514a2:763_0": "192.",
  "atk-s0514a2:764_0": "“Kadāhaṁ rathārohe ca, sabbālaṅkārabhūsite;",
  "atk-s0514a2:765_0": "Nīlavammadhare sūre, cāpahatthe kalāpine;",
  "atk-s0514a2:766_0": "Pahāya pabbajissāmi, taṁ kudāssu bhavissati.",
  "atk-s0514a2:767_0": "193.",
  "atk-s0514a2:768_0": "“Kadāhaṁ dhanuggahe ca, sabbālaṅkārabhūsite;",
  "atk-s0514a2:769_0": "Nīlavammadhare sūre, cāpahatthe kalāpine;",
  "atk-s0514a2:770_0": "Pahāya pabbajissāmi, taṁ kudāssu bhavissati.",
  "atk-s0514a2:771_0": "194.",
  "atk-s0514a2:772_0": "“Kadāhaṁ rājaputte ca, sabbālaṅkārabhūsite;",
  "atk-s0514a2:773_0": "Citravammadhare sūre, kañcanāveḷadhārine;",
  "atk-s0514a2:774_0": "Pahāya pabbajissāmi, taṁ kudāssu bhavissati.",
  "atk-s0514a2:775_0": "195.",
  "atk-s0514a2:776_0": "“Kadāhaṁ ariyagaṇe ca, vatavante alaṅkate;",
  "atk-s0514a2:777_0": "Haricandanalittaṅge, kāsikuttamadhārine;",
  "atk-s0514a2:778_0": "Pahāya pabbajissāmi, taṁ kudāssu bhavissati.",
  "atk-s0514a2:779_0": "196.",
  "atk-s0514a2:780_0": "“Kadāhaṁ amaccagaṇe ca, sabbālaṅkārabhūsite;",
  "atk-s0514a2:781_0": "Pītavammadhare sūre, purato gacchamāline;",
  "atk-s0514a2:782_0": "Pahāya pabbajissāmi, taṁ kudāssu bhavissati.",
  "atk-s0514a2:783_0": "197.",
  "atk-s0514a2:784_0": "“Kadāhaṁ sattasatā bhariyā, sabbālaṅkārabhūsitā;",
  "atk-s0514a2:785_0": "Pahāya pabbajissāmi, taṁ kudāssu bhavissati.",
  "atk-s0514a2:786_0": "198.",
  "atk-s0514a2:787_0": "“Kadāhaṁ sattasatā bhariyā, susaññā tanumajjhimā;",
  "atk-s0514a2:788_0": "Pahāya pabbajissāmi, taṁ kudāssu bhavissati.",
  "atk-s0514a2:789_0": "199.",
  "atk-s0514a2:790_0": "“Kadāhaṁ sattasatā bhariyā, assavā piyabhāṇinī;",
  "atk-s0514a2:791_0": "Pahāya pabbajissāmi, taṁ kudāssu bhavissati.",
  "atk-s0514a2:792_0": "200.",
  "atk-s0514a2:793_0": "“Kadāhaṁ satapalaṁ kaṁsaṁ, sovaṇṇaṁ satarājikaṁ;",
  "atk-s0514a2:794_0": "Pahāya pabbajissāmi, taṁ kudāssu bhavissati.",
  "atk-s0514a2:795_0": "201.",
  "atk-s0514a2:796_0": "“Kadāssu maṁ hatthigumbā, sabbālaṅkārabhūsitā;",
  "atk-s0514a2:797_0": "Suvaṇṇakacchā mātaṅgā, hemakappanavāsasā.",
  "atk-s0514a2:798_0": "202.",
  "atk-s0514a2:799_0": "“Ārūḷhā gāmaṇīyehi, tomaraṅkusapāṇibhi;",
  "atk-s0514a2:800_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:801_0": "203.",
  "atk-s0514a2:802_0": "“Kadāssu maṁ assagumbā, sabbālaṅkārabhūsitā;",
  "atk-s0514a2:803_0": "Ājānīyāva jātiyā, sindhavā sīghavāhanā.",
  "atk-s0514a2:804_0": "204.",
  "atk-s0514a2:805_0": "“Ārūḷhā gāmaṇīyehi, illiyācāpadhāribhi;",
  "atk-s0514a2:806_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:807_0": "205.",
  "atk-s0514a2:808_0": "“Kadāssu maṁ rathasenī, sannaddhā ussitaddhajā;",
  "atk-s0514a2:809_0": "Dīpā athopi veyyagghā, sabbālaṅkārabhūsitā.",
  "atk-s0514a2:810_0": "206.",
  "atk-s0514a2:811_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:812_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:813_0": "207.",
  "atk-s0514a2:814_0": "“Kadāssu maṁ soṇṇarathā, sannaddhā ussitaddhajā;",
  "atk-s0514a2:815_0": "Dīpā athopi veyyagghā, sabbālaṅkārabhūsitā.",
  "atk-s0514a2:816_0": "208.",
  "atk-s0514a2:817_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:818_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:819_0": "209.",
  "atk-s0514a2:820_0": "“Kadāssu maṁ sajjhurathā, sannaddhā ussitaddhajā;",
  "atk-s0514a2:821_0": "Dīpā athopi veyyagghā, sabbālaṅkārabhūsitā.",
  "atk-s0514a2:822_0": "210.",
  "atk-s0514a2:823_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:824_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:825_0": "211.",
  "atk-s0514a2:826_0": "“Kadāssu maṁ assarathā, sannaddhā ussitaddhajā;",
  "atk-s0514a2:827_0": "Dīpā athopi veyyagghā, sabbālaṅkārabhūsitā.",
  "atk-s0514a2:828_0": "212.",
  "atk-s0514a2:829_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:830_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:831_0": "213.",
  "atk-s0514a2:832_0": "“Kadāssu maṁ oṭṭharathā, sannaddhā ussitaddhajā;",
  "atk-s0514a2:833_0": "Dīpā athopi veyyagghā, sabbālaṅkārabhūsitā.",
  "atk-s0514a2:834_0": "214.",
  "atk-s0514a2:835_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:836_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:837_0": "215.",
  "atk-s0514a2:838_0": "“Kadāssu maṁ goṇarathā, sannaddhā ussitaddhajā;",
  "atk-s0514a2:839_0": "Dīpā athopi veyyagghā, sabbālaṅkārabhūsitā.",
  "atk-s0514a2:840_0": "216.",
  "atk-s0514a2:841_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:842_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:843_0": "217.",
  "atk-s0514a2:844_0": "“Kadāssu maṁ ajarathā, sannaddhā ussitaddhajā;",
  "atk-s0514a2:845_0": "Dīpā athopi veyyagghā, sabbālaṅkārabhūsitā.",
  "atk-s0514a2:846_0": "218.",
  "atk-s0514a2:847_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:848_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:849_0": "219.",
  "atk-s0514a2:850_0": "“Kadāssu maṁ meṇḍarathā, sannaddhā ussitaddhajā;",
  "atk-s0514a2:851_0": "Dīpā athopi veyyagghā, sabbālaṅkārabhūsitā.",
  "atk-s0514a2:852_0": "220.",
  "atk-s0514a2:853_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:854_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:855_0": "221.",
  "atk-s0514a2:856_0": "“Kadāssu maṁ migarathā, sannaddhā ussitaddhajā;",
  "atk-s0514a2:857_0": "Dīpā athopi veyyagghā, sabbālaṅkārabhūsitā.",
  "atk-s0514a2:858_0": "222.",
  "atk-s0514a2:859_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:860_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:861_0": "223.",
  "atk-s0514a2:862_0": "“Kadāssu maṁ hatthārohā, sabbālaṅkārabhūsitā;",
  "atk-s0514a2:863_0": "Nīlavammadharā sūrā, tomaraṅkusapāṇino;",
  "atk-s0514a2:864_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:865_0": "224.",
  "atk-s0514a2:866_0": "“Kadāssu maṁ assārohā, sabbālaṅkārabhūsitā;",
  "atk-s0514a2:867_0": "Nīlavammadharā sūrā, illiyācāpadhārino;",
  "atk-s0514a2:868_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:869_0": "225.",
  "atk-s0514a2:870_0": "“Kadāssu maṁ rathārohā, sabbālaṅkārabhūsitā;",
  "atk-s0514a2:871_0": "Nīlavammadharā sūrā, cāpahatthā kalāpino;",
  "atk-s0514a2:872_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:873_0": "226.",
  "atk-s0514a2:874_0": "“Kadāssu maṁ dhanuggahā, sabbālaṅkārabhūsitā;",
  "atk-s0514a2:875_0": "Nīlavammadharā sūrā, cāpahatthā kalāpino;",
  "atk-s0514a2:876_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:877_0": "227.",
  "atk-s0514a2:878_0": "“Kadāssu maṁ rājaputtā, sabbālaṅkārabhūsitā;",
  "atk-s0514a2:879_0": "Citravammadharā sūrā, kañcanāveḷadhārino;",
  "atk-s0514a2:880_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:881_0": "228.",
  "atk-s0514a2:882_0": "“Kadāssu maṁ ariyagaṇā, vatavantā alaṅkatā;",
  "atk-s0514a2:883_0": "Haricandanalittaṅgā, kāsikuttamadhārino;",
  "atk-s0514a2:884_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:885_0": "229.",
  "atk-s0514a2:886_0": "“Kadāssu maṁ amaccagaṇā, sabbālaṅkārabhūsitā;",
  "atk-s0514a2:887_0": "Pītavammadharā sūrā, purato gacchamālino;",
  "atk-s0514a2:888_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:889_0": "230.",
  "atk-s0514a2:890_0": "“Kadāssu maṁ sattasatā bhariyā, sabbālaṅkārabhūsitā;",
  "atk-s0514a2:891_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:892_0": "231.",
  "atk-s0514a2:893_0": "“Kadāssu maṁ sattasatā bhariyā, susaññā tanumajjhimā;",
  "atk-s0514a2:894_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:895_0": "232.",
  "atk-s0514a2:896_0": "“Kadāssu maṁ sattasatā bhariyā, assavā piyabhāṇinī;",
  "atk-s0514a2:897_0": "Yantaṁ maṁ nānuyissanti, taṁ kudāssu bhavissati.",
  "atk-s0514a2:898_0": "233.",
  "atk-s0514a2:899_0": "“Kadāhaṁ pattaṁ gahetvāna, muṇḍo saṅghāṭipāruto;",
  "atk-s0514a2:900_0": "Piṇḍikāya carissāmi, taṁ kudāssu bhavissati.",
  "atk-s0514a2:901_0": "234.",
  "atk-s0514a2:902_0": "“Kadāhaṁ paṁsukūlānaṁ, ujjhitānaṁ mahāpathe;",
  "atk-s0514a2:903_0": "Saṅghāṭiṁ dhārayissāmi, taṁ kudāssu bhavissati.",
  "atk-s0514a2:904_0": "235.",
  "atk-s0514a2:905_0": "“Kadāhaṁ sattāhasammeghe, ovaṭṭho allacīvaro;",
  "atk-s0514a2:906_0": "Piṇḍikāya carissāmi, taṁ kudāssu bhavissati.",
  "atk-s0514a2:907_0": "236.",
  "atk-s0514a2:908_0": "“Kadāhaṁ sabbattha gantvā, rukkhā rukkhaṁ vanā vanaṁ;",
  "atk-s0514a2:909_0": "Anapekkho gamissāmi, taṁ kudāssu bhavissati.",
  "atk-s0514a2:910_0": "237.",
  "atk-s0514a2:911_0": "“Kadāhaṁ giriduggesu, pahīnabhayabheravo;",
  "atk-s0514a2:912_0": "Adutiyo gamissāmi, taṁ kudāssu bhavissati.",
  "atk-s0514a2:913_0": "238.",
  "atk-s0514a2:914_0": "“Kadāhaṁ vīṇaṁva rujjako, sattatantiṁ manoramaṁ;",
  "atk-s0514a2:915_0": "Cittaṁ ujuṁ karissāmi, taṁ kudāssu bhavissati.",
  "atk-s0514a2:916_0": "239.",
  "atk-s0514a2:917_0": "“Kadāhaṁ rathakārova, parikantaṁ upāhanaṁ;",
  "atk-s0514a2:918_0": "Kāmasaññojane checchaṁ, ye dibbe ye ca mānuse”ti.",
  "atk-s0514a2:919_0": "Tattha kadāti kālaparivitakko.",
  "atk-s0514a2:919_1": "Phītanti vatthālaṅkārādīhi supupphitaṁ.",
  "atk-s0514a2:919_2": "Vibhattaṁ bhāgaso mitanti chekehi nagaramāpakehi rājanivesanādīnaṁ vasena vibhattaṁ dvāravīthīnaṁ vasena koṭṭhāsato mitaṁ.",
  "atk-s0514a2:919_3": "Taṁ kudāssu bhavissatīti taṁ evarūpaṁ nagaraṁ pahāya pabbajanaṁ kudā nāma me bhavissati.",
  "atk-s0514a2:919_4": "Sabbatopabhanti samantato alaṅkārobhāsena yuttaṁ.",
  "atk-s0514a2:919_5": "Bahupākāratoraṇanti bahalena puthulena pākārena ceva dvāratoraṇehi ca samannāgataṁ.",
  "atk-s0514a2:919_6": "Daḷhamaṭṭālakoṭṭhakanti daḷhehi aṭṭālakehi dvārakoṭṭhakehi ca samannāgataṁ.",
  "atk-s0514a2:919_7": "Pīḷitanti samākiṇṇaṁ.",
  "atk-s0514a2:919_8": "Tipuranti tīhi purehi samannāgataṁ,",
  "atk-s0514a2:919_9": "tipākāranti attho.",
  "atk-s0514a2:919_10": "Atha vā tipuranti tikkhattuṁ puṇṇaṁ.",
  "atk-s0514a2:919_11": "Rājabandhunīnti rājaññatakeheva puṇṇaṁ.",
  "atk-s0514a2:919_12": "Somanassenāti evaṁnāmakena videharājena.",
  "atk-s0514a2:920_0": "Niciteti dhanadhaññanicayādinā sampanne.",
  "atk-s0514a2:920_1": "Ajeyyeti paccāmittehi ajetabbe.",
  "atk-s0514a2:920_2": "Candanaphositeti lohitacandanena paripphosite.",
  "atk-s0514a2:920_3": "Koṭumbarānīti koṭumbararaṭṭhe uṭṭhitavatthāni.",
  "atk-s0514a2:920_4": "Hatthigumbeti hatthighaṭāyo.",
  "atk-s0514a2:920_5": "Hemakappanavāsaseti hemamayena sīsālaṅkārasaṅkhātena kappanena ca hemajālena ca samannāgate.",
  "atk-s0514a2:920_6": "Gāmaṇīyehīti hatthācariyehi.",
  "atk-s0514a2:920_7": "Ājānīyeva jātiyāti jātiyā kāraṇākāraṇajānanatāya ājānīyeva,",
  "atk-s0514a2:920_8": "tādisānaṁ assānaṁ gumbe.",
  "atk-s0514a2:920_9": "Gāmaṇīyehīti assācariyehi.",
  "atk-s0514a2:920_10": "Illiyācāpadhāribhīti illiyañca cāpañca dhārentehi.",
  "atk-s0514a2:920_11": "Rathaseniyoti rathaghaṭāyo.",
  "atk-s0514a2:920_12": "Sannandheti suṭṭhu naddhe.",
  "atk-s0514a2:920_13": "Dīpe athopi veyyaggheti dīpibyagghacammaparikkhitte.",
  "atk-s0514a2:920_14": "Gāmaṇīyehīti rathācariyehi.",
  "atk-s0514a2:920_15": "Sajjhuratheti rajatarathe.",
  "atk-s0514a2:920_16": "Ajarathameṇḍarathamigarathe sobhanatthāya yojenti.",
  "atk-s0514a2:921_0": "Ariyagaṇeti brāhmaṇagaṇe.",
  "atk-s0514a2:921_1": "Te kira tadā ariyācārā ahesuṁ,",
  "atk-s0514a2:921_2": "tena te evamāha.",
  "atk-s0514a2:921_3": "Haricandanalittaṅgeti kañcanavaṇṇena candanena littasarīre.",
  "atk-s0514a2:921_4": "Sattasatā bhariyāti piyabhariyāyeva sandhāyāha.",
  "atk-s0514a2:921_5": "Susaññāti suṭṭhu saññitā.",
  "atk-s0514a2:921_6": "Assavāti sāmikassa vacanakārikā.",
  "atk-s0514a2:921_7": "Satapalanti palasatena suvaṇṇena kāritaṁ.",
  "atk-s0514a2:921_8": "Kaṁsanti pātiṁ.",
  "atk-s0514a2:921_9": "Satarājikanti piṭṭhipasse rājisatena samannāgataṁ.",
  "atk-s0514a2:921_10": "Yantaṁ manti anitthigandhavanasaṇḍe ekameva gacchantaṁ maṁ kadā nu te nānuyissanti.",
  "atk-s0514a2:921_11": "Sattāhasammegheti sattāhaṁ samuṭṭhite mahāmeghe,",
  "atk-s0514a2:921_12": "sattāhavaddaliketi attho.",
  "atk-s0514a2:921_13": "Ovaṭṭhoti onatasīso.",
  "atk-s0514a2:921_14": "Sabbatthāti sabbadisaṁ.",
  "atk-s0514a2:921_15": "Rujjakoti vīṇāvādako.",
  "atk-s0514a2:921_16": "Kāmasaṁyojaneti kāmasaṁyojanaṁ.",
  "atk-s0514a2:921_17": "Dibbeti dibbaṁ.",
  "atk-s0514a2:921_18": "Mānuseti mānusaṁ.",
  "atk-s0514a2:922_0": "So kira dasavassasahassāyukakāle nibbatto sattavassasahassāni rajjaṁ kāretvā tivassasahassāvasiṭṭhe āyumhi pabbajito.",
  "atk-s0514a2:922_1": "Pabbajanto panesa uyyānadvāre ambarukkhassa diṭṭhakālato paṭṭhāya cattāro māse agāre vasitvā “imamhā rājavesā pabbajitaveso varataro,",
  "atk-s0514a2:922_2": "pabbajissāmī”ti cintetvā upaṭṭhākaṁ rahassena āṇāpesi “tāta,",
  "atk-s0514a2:922_3": "kañci ajānāpetvā antarāpaṇato kāsāyavatthāni ceva mattikāpattañca kiṇitvā āharā”ti.",
  "atk-s0514a2:922_4": "So tathā akāsi.",
  "atk-s0514a2:922_5": "Rājā kappakaṁ pakkosāpetvā kesamassuṁ ohārāpetvā kappakassa gāmavaraṁ datvā kappakaṁ uyyojetvā ekaṁ kāsāvaṁ",
  "atk-s0514a2:922_6": "nivāsetvā ekaṁ pārupitvā ekaṁ aṁse katvā mattikāpattampi thavikāya osāretvā aṁse laggesi.",
  "atk-s0514a2:922_7": "Tato kattaradaṇḍaṁ gahetvā mahātale katipaye vāre paccekabuddhalīlāya aparāparaṁ caṅkami.",
  "atk-s0514a2:922_8": "So taṁ divasaṁ tattheva vasitvā punadivase sūriyuggamanavelāya pāsādā otarituṁ ārabhi.",
  "atk-s0514a2:923_0": "Tadā sīvalidevī tā sattasatā vallabhitthiyo pakkosāpetvā “ciraṁ diṭṭho no rājā,",
  "atk-s0514a2:923_1": "cattāro māsā atītā,",
  "atk-s0514a2:923_2": "ajja naṁ passissāma,",
  "atk-s0514a2:923_3": "sabbālaṅkārehi alaṅkaritvā yathābalaṁ itthikuttahāsavilāse dassetvā kilesabandhanena bandhituṁ vāyameyyāthā”ti",
  "atk-s0514a2:923_4": "vatvā alaṅkatappaṭiyattāhi tāhi saddhiṁ “rājānaṁ passissāmā”ti pāsādaṁ abhiruhantī taṁ otarantaṁ disvāpi",
  "atk-s0514a2:923_5": "na sañjāni.",
  "atk-s0514a2:923_6": "“Rañño ovādaṁ dātuṁ āgato paccekabuddho bhavissatī”ti saññāya vanditvā ekamantaṁ aṭṭhāsi.",
  "atk-s0514a2:923_7": "Mahāsattopi pāsādā otari.",
  "atk-s0514a2:923_8": "Itarāpi pāsādaṁ abhiruhitvā sirisayanapiṭṭhe bhamaravaṇṇakese ca pasādhanabhaṇḍañca disvā “na so paccekabuddho,",
  "atk-s0514a2:923_9": "amhākaṁ piyasāmiko bhavissati,",
  "atk-s0514a2:923_10": "etha naṁ yācitvā nivattāpessāmī”ti mahātalā otaritvā rājaṅgaṇaṁ sampāpuṇi.",
  "atk-s0514a2:923_11": "Pāpuṇitvā ca pana sabbāhi tāhi saddhiṁ kese mocetvā piṭṭhiyaṁ vikiritvā ubhohi hatthehi uraṁ saṁsumbhitvā “kasmā evarūpaṁ kammaṁ karotha,",
  "atk-s0514a2:923_12": "mahārājā”ti atikaruṇaṁ paridevamānā rājānaṁ anubandhi,",
  "atk-s0514a2:923_13": "sakalanagaraṁ saṅkhubhitaṁ ahosi.",
  "atk-s0514a2:923_14": "Tepi “rājā kira no pabbajito,",
  "atk-s0514a2:923_15": "kuto pana evarūpaṁ dhammikarājānaṁ labhissāmā”ti rodamānā rājānaṁ anubandhiṁsu.",
  "atk-s0514a2:923_16": "Tatra tāsaṁ itthīnaṁ paridevanañceva paridevantiyopi tā pahāya rañño gamanañca āvikaronto satthā āha –",
  "atk-s0514a2:924_0": "240.",
  "atk-s0514a2:925_0": "“Tā ca sattasatā bhariyā, sabbālaṅkārabhūsitā;",
  "atk-s0514a2:926_0": "Bāhā paggayha pakkanduṁ, kasmā no vijahissasi.",
  "atk-s0514a2:927_0": "241.",
  "atk-s0514a2:928_0": "“Tā ca sattasatā bhariyā, susaññā tanumajjhimā;",
  "atk-s0514a2:929_0": "Bāhā paggayha pakkanduṁ, kasmā no vijahissasi.",
  "atk-s0514a2:930_0": "242.",
  "atk-s0514a2:931_0": "“Tā ca sattasatā bhariyā, assavā piyabhāṇinī;",
  "atk-s0514a2:932_0": "Bāhā paggayha pakkanduṁ, kasmā no vijahissasi.",
  "atk-s0514a2:933_0": "243.",
  "atk-s0514a2:934_0": "“Tā ca sattasatā bhariyā, sabbālaṅkārabhūsitā;",
  "atk-s0514a2:935_0": "Hitvā sampaddavī rājā, pabbajjāya purakkhato.",
  "atk-s0514a2:936_0": "244.",
  "atk-s0514a2:937_0": "“Tā ca sattasatā bhariyā, susaññā tanumajjhimā;",
  "atk-s0514a2:938_0": "Hitvā sampaddavī rājā, pabbajjāya purakkhato.",
  "atk-s0514a2:939_0": "245.",
  "atk-s0514a2:940_0": "“Tā ca sattasatā bhariyā, assavā piyabhāṇinī;",
  "atk-s0514a2:941_0": "Hitvā sampaddavī rājā, pabbajjāya purakkhato.",
  "atk-s0514a2:942_0": "246.",
  "atk-s0514a2:943_0": "“Hitvā satapalaṁ kaṁsaṁ, sovaṇṇaṁ satarājikaṁ;",
  "atk-s0514a2:944_0": "Aggahī mattikaṁ pattaṁ, taṁ dutiyābhisecana”nti.",
  "atk-s0514a2:945_0": "Tattha bāhā paggayhāti bāhā ukkhipitvā.",
  "atk-s0514a2:945_1": "Sampaddavīti bhikkhave,",
  "atk-s0514a2:945_2": "so mahājanako rājā,",
  "atk-s0514a2:945_3": "tā ca sattasatā bhariyā “kiṁ no, deva,",
  "atk-s0514a2:945_4": "pahāya gacchasi,",
  "atk-s0514a2:945_5": "ko amhākaṁ doso”ti vilapantiyova chaḍḍetvā sampaddavī gato,",
  "atk-s0514a2:945_6": "“pabbajjāya yāhī”ti codiyamāno viya purakkhato hutvā gatoti attho.",
  "atk-s0514a2:945_7": "Taṁ dutiyābhisecananti bhikkhave,",
  "atk-s0514a2:945_8": "taṁ mattikāpattaggahaṇaṁ dutiyābhisecanaṁ katvā so rājā nikkhantoti.",
  "atk-s0514a2:946_0": "Sīvalidevīpi paridevamānā rājānaṁ nivattetuṁ asakkontī “attheso upāyo”ti cintetvā mahāsenaguttaṁ pakkosāpetvā “tāta,",
  "atk-s0514a2:946_1": "rañño purato gamanadisābhāge jiṇṇagharajiṇṇasālādīsu aggiṁ dehi,",
  "atk-s0514a2:946_2": "tiṇapaṇṇāni saṁharitvā tasmiṁ tasmiṁ ṭhāne dhūmaṁ kārehī”ti āṇāpesi.",
  "atk-s0514a2:946_3": "So tathā kāresi.",
  "atk-s0514a2:946_4": "Sā rañño santikaṁ gantvā pādesu patitvā mithilāya ādittabhāvaṁ ārocentī gāthādvayamāha –",
  "atk-s0514a2:947_0": "247.",
  "atk-s0514a2:948_0": "“Bhesmā aggisamā jālā, kosā ḍayhanti bhāgaso;",
  "atk-s0514a2:949_0": "Rajataṁ jātarūpañca, muttā veḷuriyā bahū.",
  "atk-s0514a2:950_0": "248.",
  "atk-s0514a2:951_0": "“Maṇayo saṅkhamuttā ca, vatthikaṁ haricandanaṁ;",
  "atk-s0514a2:952_0": "Ajinaṁ dantabhaṇḍañca, lohaṁ kāḷāyasaṁ bahū;",
  "atk-s0514a2:953_0": "Ehi rāja nivattassu, mā tetaṁ vinasā dhana”nti.",
  "atk-s0514a2:954_0": "Tattha bhesmāti bhayānakā.",
  "atk-s0514a2:954_1": "Aggisamā jālāti tesaṁ tesaṁ manussānaṁ gehāni aggi gaṇhi,",
  "atk-s0514a2:954_2": "so esa mahājāloti attho.",
  "atk-s0514a2:954_3": "Kosāti suvaṇṇarajatakoṭṭhāgārādīni.",
  "atk-s0514a2:954_4": "Bhāgasoti koṭṭhāsato suvibhattāpi no ete agginā ḍayhanti, devāti.",
  "atk-s0514a2:954_5": "Lohanti tambalohādikaṁ.",
  "atk-s0514a2:954_6": "Mā tetaṁ vinasā dhananti mā te etaṁ dhanaṁ vinassatu,",
  "atk-s0514a2:954_7": "ehi naṁ nibbāpeti,",
  "atk-s0514a2:954_8": "pacchā gamissasi,",
  "atk-s0514a2:954_9": "“mahājanako nagaraṁ ḍayhamānaṁ anoloketvāva nikkhanto”ti tumhākaṁ garahā bhavissati,",
  "atk-s0514a2:954_10": "tāya te lajjāpi vippaṭisāropi bhavissati,",
  "atk-s0514a2:954_11": "ehi amacce āṇāpetvā aggiṁ nibbāpehi, devāti.",
  "atk-s0514a2:955_0": "Atha mahāsatto “devi,",
  "atk-s0514a2:955_1": "kiṁ kathesi,",
  "atk-s0514a2:955_2": "yesaṁ kiñcanaṁ atthi,",
  "atk-s0514a2:955_3": "tesaṁ taṁ ḍayhati,",
  "atk-s0514a2:955_4": "mayaṁ pana akiñcanā”ti dīpento gāthamāha –",
  "atk-s0514a2:956_0": "249.",
  "atk-s0514a2:957_0": "“Susukhaṁ vata jīvāma, yesaṁ no natthi kiñcanaṁ;",
  "atk-s0514a2:958_0": "Mithilā ḍayhamānāya, na me kiñci aḍayhathā”ti.",
  "atk-s0514a2:959_0": "Tattha kiñcananti yesaṁ amhākaṁ palibuddhakilesasaṅkhātaṁ kiñcanaṁ natthi,",
  "atk-s0514a2:959_1": "te mayaṁ tena akiñcanabhāvena susukhaṁ vata jīvāma.",
  "atk-s0514a2:959_2": "Teneva kāraṇena mithilāya ḍayhamānāya na me kiñci aḍayhatha,",
  "atk-s0514a2:959_3": "appamattakampi attano bhaṇḍakaṁ ḍayhamānaṁ na passāmīti vadati.",
  "atk-s0514a2:960_0": "Evañca pana vatvā mahāsatto uttaradvārena nikkhami.",
  "atk-s0514a2:960_1": "Tāpissa sattasatā bhariyā nikkhamiṁsu.",
  "atk-s0514a2:960_2": "Puna sīvalidevī ekaṁ upāyaṁ cintetvā “gāmaghātaraṭṭhavilumpanākāraṁ viya dassethā”ti amacce āṇāpesi.",
  "atk-s0514a2:960_3": "Taṁkhaṇaṁyeva āvudhahatthe purise tato tato ādhāvante paridhāvante vilumpante viya sarīre lākhārasaṁ",
  "atk-s0514a2:960_4": "siñcitvā laddhappahāre viya phalake nipajjāpetvā vuyhante mate viya ca rañño dassesuṁ.",
  "atk-s0514a2:960_5": "Mahājano upakkosi “mahārāja,",
  "atk-s0514a2:960_6": "tumhesu dharantesuyeva raṭṭhaṁ vilumpanti,",
  "atk-s0514a2:960_7": "mahājanaṁ ghātentī”ti.",
  "atk-s0514a2:960_8": "Atha devīpi rājānaṁ vanditvā nivattanatthāya gāthamāha –",
  "atk-s0514a2:961_0": "250.",
  "atk-s0514a2:962_0": "“Aṭaviyo samuppannā, raṭṭhaṁ viddhaṁsayanti taṁ;",
  "atk-s0514a2:963_0": "Ehi rāja nivattassu, mā raṭṭhaṁ vinasā ida”nti.",
  "atk-s0514a2:964_0": "Tattha aṭaviyoti mahārāja,",
  "atk-s0514a2:964_1": "tumhesu dharantesuyeva aṭavicorā samuppannā samuṭṭhitā,",
  "atk-s0514a2:964_2": "taṁ tayā dhammarakkhitaṁ tava raṭṭhaṁ viddhaṁsenti.",
  "atk-s0514a2:965_0": "Taṁ sutvā rājā “mayi dharanteyeva corā uṭṭhāya raṭṭhaṁ viddhaṁsentā nāma natthi,",
  "atk-s0514a2:965_1": "sīvalideviyā kiriyā esā bhavissatī”ti cintetvā taṁ appaṭibhānaṁ karonto āha –",
  "atk-s0514a2:966_0": "251.",
  "atk-s0514a2:967_0": "“Susukhaṁ vata jīvāma, yesaṁ no natthi kiñcanaṁ;",
  "atk-s0514a2:968_0": "Raṭṭhe vilumpamānamhi, na me kiñci ahīratha.",
  "atk-s0514a2:969_0": "252.",
  "atk-s0514a2:970_0": "“Susukhaṁ vata jīvāma, yesaṁ no natthi kiñcanaṁ;",
  "atk-s0514a2:971_0": "Pītibhakkhā bhavissāma, devā ābhassarā yathā”ti.",
  "atk-s0514a2:972_0": "Tattha vilumpamānamhīti viluppamāne.",
  "atk-s0514a2:972_1": "Ābhassarā yathāti yathā te brahmāno pītibhakkhā hutvā samāpattisukhena vītināmenti,",
  "atk-s0514a2:972_2": "tathā vītināmessāmāti.",
  "atk-s0514a2:973_0": "Evaṁ vuttepi mahājano rājānaṁ anubandhiyeva.",
  "atk-s0514a2:973_1": "Athassa etadahosi “ayaṁ mahājano nivattituṁ na icchati,",
  "atk-s0514a2:973_2": "nivattessāmi na”nti.",
  "atk-s0514a2:973_3": "So aḍḍhagāvutamattaṁ gatakāle nivattitvā mahāmagge ṭhitova amacce “kassidaṁ rajja”nti pucchitvā “tumhākaṁ,",
  "atk-s0514a2:973_4": "devā”ti vutte “tena hi imaṁ lekhaṁ antaraṁ karontassa rājadaṇḍaṁ karothā”ti kattaradaṇḍena tiriyaṁ lekhaṁ ākaḍḍhi.",
  "atk-s0514a2:973_5": "Tena tejavatā raññā kataṁ lekhaṁ koci antaraṁ kātuṁ nāsakkhi.",
  "atk-s0514a2:973_6": "Mahājano lekhaṁ ussīsake katvā bāḷhaparidevaṁ paridevi.",
  "atk-s0514a2:973_7": "Devīpi taṁ lekhaṁ antaraṁ kātuṁ asakkontī rājānaṁ piṭṭhiṁ datvā gacchantaṁ disvā sokaṁ sandhāretuṁ asakkontī",
  "atk-s0514a2:973_8": "uraṁ paharitvā mahāmagge tiriyaṁ patitvā parivattamānā agamāsi.",
  "atk-s0514a2:973_9": "Mahājano “lekhasāmikehi lekhā bhinnā”ti vatvā deviyā gatamaggeneva gato.",
  "atk-s0514a2:973_10": "Atha mahāsattopi uttarahimavantābhimukho agamāsi.",
  "atk-s0514a2:973_11": "Devīpi sabbaṁ senāvāhanaṁ ādāya tena saddhiṁyeva gatā.",
  "atk-s0514a2:973_12": "Rājā mahājanaṁ nivattetuṁ asakkontoyeva saṭṭhiyojanamaggaṁ gato.",
  "atk-s0514a2:974_0": "Tadā nārado nāma tāpaso himavante suvaṇṇaguhāyaṁ vasitvā pañcābhiñño jhānasukhena vītināmetvā sattāhaṁ atikkāmetvā jhānasukhato vuṭṭhāya “aho sukhaṁ,",
  "atk-s0514a2:974_1": "aho sukha”nti udānaṁ udānesi.",
  "atk-s0514a2:974_2": "So “atthi nu kho koci jambudīpatale idaṁ sukhaṁ pariyesanto”ti dibbacakkhunā olokento mahājanakabuddhaṅkuraṁ",
  "atk-s0514a2:974_3": "disvā “rājā mahābhinikkhamanaṁ nikkhantopi sīvalidevippamukhaṁ mahājanaṁ nivattetuṁ na sakkoti,",
  "atk-s0514a2:974_4": "antarāyampissa kareyya,",
  "atk-s0514a2:974_5": "idāni gantvā bhiyyoso mattāya daḷhasamādānatthaṁ ovādaṁ dassāmī”ti cintetvā iddhibalena gantvā rañño",
  "atk-s0514a2:974_6": "purato ākāse ṭhitova tassa ussāhaṁ janetuṁ imaṁ gāthamāha –",
  "atk-s0514a2:975_0": "253.",
  "atk-s0514a2:976_0": "“Kimheso mahato ghoso, kā nu gāmeva kīḷiyā;",
  "atk-s0514a2:977_0": "Samaṇa teva pucchāma, kattheso abhisaṭo jano”ti.",
  "atk-s0514a2:978_0": "Tassa taṁ sutvā rājā āha –",
  "atk-s0514a2:979_0": "254.",
  "atk-s0514a2:980_0": "“Mamaṁ ohāya gacchantaṁ, ettheso abhisaṭo jano;",
  "atk-s0514a2:981_0": "Sīmātikkamanaṁ yantaṁ, munimonassa pattiyā;",
  "atk-s0514a2:982_0": "Missaṁ nandīhi gacchantaṁ, kiṁ jānamanupucchasī”ti.",
  "atk-s0514a2:983_0": "Tattha kimhesoti kimhi kena kāraṇena eso hatthikāyādivasena mahato samūhassa ghoso.",
  "atk-s0514a2:983_1": "Kā nu gāmeva kīḷiyāti kā nu esā tayā saddhiṁ āgacchantānaṁ gāme viya kīḷi.",
  "atk-s0514a2:983_2": "Katthesoti kimatthaṁ esa mahājano abhisaṭo sannipatito,",
  "atk-s0514a2:983_3": "taṁ parivāretvā āgacchatīti pucchi.",
  "atk-s0514a2:983_4": "Mamanti yo ahaṁ etaṁ janaṁ ohāya gacchāmi,",
  "atk-s0514a2:983_5": "taṁ maṁ ohāya gacchantaṁ.",
  "atk-s0514a2:983_6": "Etthāti etasmiṁ ṭhāne eso mahājano abhisaṭo anubandhanto āgato.",
  "atk-s0514a2:983_7": "Sīmātikkamanaṁ yantanti tvaṁ pana taṁ maṁ kilesasīmaṁ atikkamma anagāriyamuniñāṇasaṅkhātassa monassa pattiyā yantaṁ,",
  "atk-s0514a2:983_8": "“pabbajito vatamhī”ti nandiṁ avijahitvā khaṇe khaṇe uppajjamānāhi nandīhi missameva gacchantaṁ kiṁ jānanto pucchasi,",
  "atk-s0514a2:983_9": "udāhu ajānanto.",
  "atk-s0514a2:983_10": "Mahājanako kira videharaṭṭhaṁ chaḍḍetvā pabbajitoti kiṁ na sutaṁ tayāti.",
  "atk-s0514a2:984_0": "Athassa so daḷhasamādānatthāya puna gāthamāha –",
  "atk-s0514a2:985_0": "255.",
  "atk-s0514a2:986_0": "“Māssu tiṇṇo amaññittha, sarīraṁ dhārayaṁ imaṁ;",
  "atk-s0514a2:987_0": "Atīraṇeyya yamidaṁ, bahū hi paripanthayo”ti.",
  "atk-s0514a2:988_0": "Tattha māssu tiṇṇo amaññitthāti imaṁ bhaṇḍukāsāvanivatthaṁ sarīraṁ dhārento “iminā pabbajitaliṅgaggahaṇamatteneva",
  "atk-s0514a2:988_1": "kilesasīmaṁ tiṇṇo atikkantosmī”ti mā amaññittha.",
  "atk-s0514a2:988_2": "Atīraṇeyyayamidanti idaṁ kilesajātaṁ nāma na ettakena tīretabbaṁ.",
  "atk-s0514a2:988_3": "Bahū hi paripanthayoti saggamaggaṁ āvaritvā ṭhitā tava bahū kilesaparipanthāti.",
  "atk-s0514a2:989_0": "Tato mahāsatto tassa vacanaṁ sutvā paripanthe pucchanto āha –",
  "atk-s0514a2:990_0": "256.",
  "atk-s0514a2:991_0": "“Ko nu me paripanthassa, mamaṁ evaṁvihārino;",
  "atk-s0514a2:992_0": "Yo neva diṭṭhe nādiṭṭhe, kāmānamabhipatthaye”ti.",
  "atk-s0514a2:993_0": "Tattha yo neva diṭṭhe nādiṭṭheti yo ahaṁ neva diṭṭhe manussaloke,",
  "atk-s0514a2:993_1": "nādiṭṭhe devaloke kāmānaṁ abhipatthemi,",
  "atk-s0514a2:993_2": "tassa mama evaṁ ekavihārino ko nu paripantho assāti vadati.",
  "atk-s0514a2:994_0": "Athassa so paripanthe dassento gāthamāha –",
  "atk-s0514a2:995_0": "257.",
  "atk-s0514a2:996_0": "“Niddā tandī vijambhitā, aratī bhattasammado;",
  "atk-s0514a2:997_0": "Āvasanti sarīraṭṭhā, bahū hi paripanthayo”ti.",
  "atk-s0514a2:998_0": "Tattha niddāti kapiniddā.",
  "atk-s0514a2:998_1": "Tandīti ālasiyaṁ.",
  "atk-s0514a2:998_2": "Aratīti ukkaṇṭhitā.",
  "atk-s0514a2:998_3": "Bhattasammadoti bhattapariḷāho.",
  "atk-s0514a2:998_4": "Idaṁ vuttaṁ hoti – “samaṇa,",
  "atk-s0514a2:998_5": "tvaṁ pāsādiko suvaṇṇavaṇṇo rajjaṁ pahāya pabbajito”ti vutte tuyhaṁ paṇītaṁ ojavantaṁ piṇḍapātaṁ dassanti,",
  "atk-s0514a2:998_6": "so tvaṁ pattapūraṁ ādāya yāvadatthaṁ paribhuñjitvā paṇṇasālaṁ pavisitvā kaṭṭhattharaṇe nipajjitvā kākacchamāno",
  "atk-s0514a2:998_7": "niddaṁ okkamitvā antarā pabuddho aparāparaṁ parivattitvā hatthapāde pasāretvā uṭṭhāya cīvaravaṁsaṁ gahetvā",
  "atk-s0514a2:998_8": "laggacīvaraṁ nivāsetvā ālasiyo hutvā neva sammajjaniṁ ādāya sammajjissasi,",
  "atk-s0514a2:998_9": "na pānīyaṁ āharissasi,",
  "atk-s0514a2:998_10": "puna nipajjitvā niddāyissasi,",
  "atk-s0514a2:998_11": "kāmavitakkaṁ vitakkessasi,",
  "atk-s0514a2:998_12": "tadā pabbajjāya ukkaṇṭhissasi,",
  "atk-s0514a2:998_13": "bhattapariḷāho te bhavissatīti.",
  "atk-s0514a2:998_14": "Āvasanti sarīraṭṭhāti ime ettakā paripanthā tava sarīraṭṭhakā hutvā nivasanti,",
  "atk-s0514a2:998_15": "sarīreyeva te nibbattantīti dasseti.",
  "atk-s0514a2:999_0": "Athassa mahāsatto thutiṁ karonto gāthamāha –",
  "atk-s0514a2:1000_0": "258.",
  "atk-s0514a2:1001_0": "“Kalyāṇaṁ vata maṁ bhavaṁ, brāhmaṇa manusāsati;",
  "atk-s0514a2:1002_0": "Brāhmaṇa teva pucchāmi, ko nu tvamasi mārisā”ti.",
  "atk-s0514a2:1003_0": "Tattha brāhmaṇa manusāsatīti brāhmaṇa, kalyāṇaṁ vata maṁ bhavaṁ anusāsati.",
  "atk-s0514a2:1004_0": "Tato tāpaso āha –",
  "atk-s0514a2:1005_0": "259.",
  "atk-s0514a2:1006_0": "“Nārado iti me nāmaṁ, kassapo iti maṁ vidū;",
  "atk-s0514a2:1007_0": "Bhoto sakāsamāgacchiṁ, sādhu sabbhi samāgamo.",
  "atk-s0514a2:1008_0": "260.",
  "atk-s0514a2:1009_0": "“Tassa te sabbo ānando, vihāro upavattatu;",
  "atk-s0514a2:1010_0": "Yaṁ ūnaṁ taṁ paripūrehi, khantiyā upasamena ca.",
  "atk-s0514a2:1011_0": "261.",
  "atk-s0514a2:1012_0": "“Pasāraya sannatañca, unnatañca pasāraya;",
  "atk-s0514a2:1013_0": "Kammaṁ vijjañca dhammañca, sakkatvāna paribbajā”ti.",
  "atk-s0514a2:1014_0": "Tattha vidūti gottena maṁ “kassapo”ti jānanti.",
  "atk-s0514a2:1014_1": "Sabbhīti paṇḍitehi saddhiṁ samāgamo nāma sādhu hotīti āgatomhi.",
  "atk-s0514a2:1014_2": "Ānandoti tassa tava imissā pabbajjāya ānando tuṭṭhi somanassameva hotu mā ukkaṇṭhi.",
  "atk-s0514a2:1014_3": "Vihāroti catubbidho brahmavihāro.",
  "atk-s0514a2:1014_4": "Upavattatūti nibbattatu.",
  "atk-s0514a2:1014_5": "Yaṁ ūnaṁ tanti yaṁ te sīlena kasiṇaparikammena jhānena ca ūnaṁ,",
  "atk-s0514a2:1014_6": "taṁ etehi sīlādīhi pūraya.",
  "atk-s0514a2:1014_7": "Khantiyā upasamena cāti “ahaṁ rājapabbajito”ti mānaṁ akatvā adhivāsanakhantiyā ca kilesūpasamena ca samannāgato hohi.",
  "atk-s0514a2:1014_8": "Pasārayāti mā ukkhipa mā patthara,",
  "atk-s0514a2:1014_9": "pajahāti attho.",
  "atk-s0514a2:1014_10": "Sannatañca unnatañcāti “ko nāmāha”ntiādinā nayena pavattaṁ omānañca “ahamasmi jātisampanno”tiādinā nayena pavattaṁ atimānañca.",
  "atk-s0514a2:1014_11": "Kammanti dasakusalakammapathaṁ.",
  "atk-s0514a2:1014_12": "Vijjanti pañcaabhiññā-",
  "atk-s0514a2:1014_13": "aṭṭhasamāpattiñāṇaṁ.",
  "atk-s0514a2:1014_14": "Dhammanti kasiṇaparikammasaṅkhātaṁ samaṇadhammaṁ.",
  "atk-s0514a2:1014_15": "Sakkatvāna paribbajāti ete guṇe sakkatvā vattassu,",
  "atk-s0514a2:1014_16": "ete vā guṇe sakkatvā daḷhaṁ samādāya paribbaja,",
  "atk-s0514a2:1014_17": "pabbajjaṁ pālehi,",
  "atk-s0514a2:1014_18": "mā ukkaṇṭhīti attho.",
  "atk-s0514a2:1015_0": "Evaṁ so mahāsattaṁ ovaditvā ākāsena sakaṭṭhānameva gato.",
  "atk-s0514a2:1015_1": "Tasmiṁ gate aparopi migājino nāma tāpaso tatheva samāpattito vuṭṭhāya olokento bodhisattaṁ disvā “mahājanaṁ",
  "atk-s0514a2:1015_2": "nivattanatthāya tassa ovādaṁ dassāmī”ti tatthevāgantvā ākāse attānaṁ dassento āha –",
  "atk-s0514a2:1016_0": "262.",
  "atk-s0514a2:1017_0": "“Bahū hatthī ca asse ca, nagare janapadāni ca;",
  "atk-s0514a2:1018_0": "Hitvā janaka pabbajito, kapāle ratimajjhagā.",
  "atk-s0514a2:1019_0": "263.",
  "atk-s0514a2:1020_0": "“Kacci nu te jānapadā, mittāmaccā ca ñātakā;",
  "atk-s0514a2:1021_0": "Dubbhimakaṁsu janaka, kasmā tetaṁ aruccathā”ti.",
  "atk-s0514a2:1022_0": "Tattha kapāleti mattikāpattaṁ sandhāyāha.",
  "atk-s0514a2:1022_1": "Idaṁ vuttaṁ hoti – mahārāja,",
  "atk-s0514a2:1022_2": "tvaṁ evarūpaṁ issariyādhipaccaṁ chaḍḍetvā pabbajito imasmiṁ kapāle ratiṁ ajjhagā adhigatoti pabbajjākāraṇaṁ pucchanto evamāha.",
  "atk-s0514a2:1022_3": "Dubbhinti kiṁ nu ete tava antare kiñci aparādhaṁ kariṁsu,",
  "atk-s0514a2:1022_4": "kasmā tava evarūpaṁ issariyasukhaṁ pahāya etaṁ kapālameva aruccitthāti.",
  "atk-s0514a2:1023_0": "Tato mahāsatto āha –",
  "atk-s0514a2:1024_0": "264.",
  "atk-s0514a2:1025_0": "“Na migājina jātucche, ahaṁ kañci kudācanaṁ;",
  "atk-s0514a2:1026_0": "Adhammena jine ñātiṁ, na cāpi ñātayo mama”nti.",
  "atk-s0514a2:1027_0": "Tattha na migājināti ambho migājina jātucche ekaṁseneva ahaṁ kañci ñātiṁ kudācanaṁ kismiñci kāle adhammena na jināmi.",
  "atk-s0514a2:1027_1": "Tepi ca ñātayo maṁ adhammena na jinanteva,",
  "atk-s0514a2:1027_2": "iti na koci mayi dubbhiṁ nāma akāsīti attho.",
  "atk-s0514a2:1028_0": "Evamassa pañhaṁ paṭikkhipitvā idāni yena kāraṇena pabbajito, taṁ dassento āha –",
  "atk-s0514a2:1029_0": "265.",
  "atk-s0514a2:1030_0": "“Disvāna lokavattantaṁ, khajjantaṁ kaddamīkataṁ;",
  "atk-s0514a2:1031_0": "Haññare bajjhare cettha, yattha sanno puthujjano;",
  "atk-s0514a2:1032_0": "Etāhaṁ upamaṁ katvā, bhikkhakosmi migājinā”ti.",
  "atk-s0514a2:1033_0": "Tattha disvāna lokavattantanti vaṭṭānugatassa bālalokassa vattaṁ tantiṁ paveṇiṁ ahamaddasaṁ,",
  "atk-s0514a2:1033_1": "taṁ disvā pabbajitomhīti dīpeti.",
  "atk-s0514a2:1033_2": "Khajjantaṁ kaddamīkatanti kilesehi khajjantaṁ teheva ca kaddamīkataṁ lokaṁ disvā.",
  "atk-s0514a2:1033_3": "Yattha sanno puthujjanoti yamhi kilesavatthumhi sanno laggo puthujjano,",
  "atk-s0514a2:1033_4": "tattha laggā bahū sattā haññanti ceva andubandhanādīhi ca bajjhanti.",
  "atk-s0514a2:1033_5": "Etāhanti ahampi sace ettha bajjhissāmi,",
  "atk-s0514a2:1033_6": "ime sattā viya haññissāmi ceva bajjhissāmi cāti evaṁ etadeva kāraṇaṁ attano upamaṁ katvā kaddamīkataṁ lokaṁ disvā bhikkhako jātoti attho.",
  "atk-s0514a2:1033_7": "Migājināti taṁ nāmena ālapati.",
  "atk-s0514a2:1033_8": "Kathaṁ pana tena tassa nāmaṁ ñātanti?",
  "atk-s0514a2:1033_9": "Paṭisanthārakāle paṭhamameva pucchitattā.",
  "atk-s0514a2:1034_0": "Tāpaso taṁ kāraṇaṁ vitthārato sotukāmo hutvā gāthamāha –",
  "atk-s0514a2:1035_0": "266.",
  "atk-s0514a2:1036_0": "“Ko nu te bhagavā satthā, kassetaṁ vacanaṁ suci;",
  "atk-s0514a2:1037_0": "Na hi kappaṁ vā vijjaṁ vā, paccakkhāya rathesabha;",
  "atk-s0514a2:1038_0": "Samaṇaṁ āhu vattantaṁ, yathā dukkhassatikkamo”ti.",
  "atk-s0514a2:1039_0": "Tattha kassetanti etaṁ tayā vuttaṁ sucivacanaṁ kassa vacanaṁ nāma.",
  "atk-s0514a2:1039_1": "Kappanti kappetvā kappetvā pavattitānaṁ abhiññāsamāpattīnaṁ lābhiṁ kammavādiṁ tāpasaṁ.",
  "atk-s0514a2:1039_2": "Vijjanti āsavakkhayañāṇavijjāya samannāgataṁ paccekabuddhaṁ.",
  "atk-s0514a2:1039_3": "Idaṁ vuttaṁ hoti –",
  "atk-s0514a2:1039_4": "rathesabha mahārāja,",
  "atk-s0514a2:1039_5": "na hi kappasamaṇaṁ vā vijjāsamaṇaṁ vā paccakkhāya tassovādaṁ vinā evaṁ paṭipajjituṁ sakkā.",
  "atk-s0514a2:1039_6": "Yathā dukkhassa atikkamo hoti,",
  "atk-s0514a2:1039_7": "evaṁ vattantaṁ samaṇaṁ āhu.",
  "atk-s0514a2:1039_8": "Tesaṁ pana vacanaṁ sutvā sakkā evaṁ paṭipajjituṁ,",
  "atk-s0514a2:1039_9": "tasmā vadehi,",
  "atk-s0514a2:1039_10": "ko nu te bhagavā satthāti.",
  "atk-s0514a2:1040_0": "Mahāsatto āha –",
  "atk-s0514a2:1041_0": "267.",
  "atk-s0514a2:1042_0": "“Na migājina jātucche, ahaṁ kañci kudācanaṁ;",
  "atk-s0514a2:1043_0": "Samaṇaṁ brāhmaṇaṁ vāpi, sakkatvā anupāvisi”nti.",
  "atk-s0514a2:1044_0": "Tattha sakkatvāti pabbajjāya guṇapucchanatthāya pūjetvā.",
  "atk-s0514a2:1044_1": "Anupāvisinti na kañci anupaviṭṭhapubbosmi,",
  "atk-s0514a2:1044_2": "na mayā añño koci samaṇo pucchitapubboti vadati.",
  "atk-s0514a2:1044_3": "Iminā hi paccekabuddhānaṁ santike dhammaṁ suṇantenapi na kadāci odissakavasena pabbajjāya guṇo pucchitapubbo,",
  "atk-s0514a2:1044_4": "tasmā evamāha.",
  "atk-s0514a2:1045_0": "Evañca pana vatvā yena kāraṇena pabbajito, taṁ ādito paṭṭhāya dīpento āha –",
  "atk-s0514a2:1046_0": "268.",
  "atk-s0514a2:1047_0": "“Mahatā cānubhāvena, gacchanto siriyā jalaṁ;",
  "atk-s0514a2:1048_0": "Gīyamānesu gītesu, vajjamānesu vaggusu.",
  "atk-s0514a2:1049_0": "269.",
  "atk-s0514a2:1050_0": "“Tūriyatāḷasaṅghuṭṭhe, sammatālasamāhite;",
  "atk-s0514a2:1051_0": "Sa migājina maddakkhiṁ, phaliṁ ambaṁ tirocchadaṁ;",
  "atk-s0514a2:1052_0": "Haññamānaṁ manussehi, phalakāmehi jantubhi.",
  "atk-s0514a2:1053_0": "270.",
  "atk-s0514a2:1054_0": "“So khohaṁ taṁ siriṁ hitvā, orohitvā migājina;",
  "atk-s0514a2:1055_0": "Mūlaṁ ambassupāgacchiṁ, phalino nipphalassa ca.",
  "atk-s0514a2:1056_0": "271.",
  "atk-s0514a2:1057_0": "“Phaliṁ ambaṁ hataṁ disvā, viddhastaṁ vinaḷīkataṁ;",
  "atk-s0514a2:1058_0": "Athekaṁ itaraṁ ambaṁ, nīlobhāsaṁ manoramaṁ.",
  "atk-s0514a2:1059_0": "272.",
  "atk-s0514a2:1060_0": "“Evameva nūnamhepi, issare bahukaṇṭake;",
  "atk-s0514a2:1061_0": "Amittā no vadhissanti, yathā ambo phalī hato.",
  "atk-s0514a2:1062_0": "273.",
  "atk-s0514a2:1063_0": "“Ajinamhi haññate dīpi, nāgo dantehi haññate;",
  "atk-s0514a2:1064_0": "Dhanamhi dhanino hanti, aniketamasanthavaṁ;",
  "atk-s0514a2:1065_0": "Phalī ambo aphalo ca, te satthāro ubho mamā”ti.",
  "atk-s0514a2:1066_0": "Tattha vaggusūti madhurassaresu tūriyesu vajjamānesu.",
  "atk-s0514a2:1066_1": "Tūriyatāḷasaṅghuṭṭheti tūriyānaṁ tāḷitehi saṅghuṭṭhe uyyāne.",
  "atk-s0514a2:1066_2": "Sammatālasamāhiteti sammehi ca tālehi ca samannāgate.",
  "atk-s0514a2:1066_3": "Sa migājināti migājina,",
  "atk-s0514a2:1066_4": "so ahaṁ adakkhiṁ.",
  "atk-s0514a2:1066_5": "Phaliṁ ambanti phalitaṁ ambarukkhanti attho.",
  "atk-s0514a2:1066_6": "Tirocchadanti tiropākāraṁ uyyānassa antoṭhitaṁ bahipākāraṁ nissāya jātaṁ ambarukkhaṁ.",
  "atk-s0514a2:1066_7": "Haññamānanti pothiyamānaṁ.",
  "atk-s0514a2:1066_8": "Orohitvāti hatthikkhandhā otaritvā.",
  "atk-s0514a2:1066_9": "Vinaḷīkatanti nipattanaḷaṁ kataṁ.",
  "atk-s0514a2:1067_0": "Evamevāti evaṁ eva.",
  "atk-s0514a2:1067_1": "Phalīti phalasampanno.",
  "atk-s0514a2:1067_2": "Ajinamhīti cammatthāya cammakāraṇā.",
  "atk-s0514a2:1067_3": "Dantehīti attano dantehi,",
  "atk-s0514a2:1067_4": "haññate dantanimittaṁ haññateti attho.",
  "atk-s0514a2:1067_5": "Hantīti haññati.",
  "atk-s0514a2:1067_6": "Aniketamasanthavanti yo pana niketaṁ pahāya pabbajitattā aniketo nāma sattasaṅkhāravatthukassa taṇhāsanthavassa abhāvā asanthavo nāma,",
  "atk-s0514a2:1067_7": "taṁ aniketaṁ asanthavaṁ ko hanissatīti adhippāyo.",
  "atk-s0514a2:1067_8": "Te satthāroti te dve rukkhā mama satthāro ahesunti vadati.",
  "atk-s0514a2:1068_0": "Taṁ sutvā migājino “appamatto hohī”ti rañño ovādaṁ datvā sakaṭṭhānameva gato.",
  "atk-s0514a2:1068_1": "Tasmiṁ gate sīvalidevī rañño pādamūle patitvā āha –",
  "atk-s0514a2:1069_0": "274.",
  "atk-s0514a2:1070_0": "“Sabbo jano pabyathito, rājā pabbajito iti;",
  "atk-s0514a2:1071_0": "Hatthārohā anīkaṭṭhā, rathikā pattikārakā.",
  "atk-s0514a2:1072_0": "275.",
  "atk-s0514a2:1073_0": "“Assāsayitvā janataṁ, ṭhapayitvā paṭicchadaṁ;",
  "atk-s0514a2:1074_0": "Puttaṁ rajje ṭhapetvāna, atha pacchā pabbajissasī”ti.",
  "atk-s0514a2:1075_0": "Tattha pabyathitoti bhīto utrasto.",
  "atk-s0514a2:1075_1": "Paṭicchadanti amhe ḍayhamānepi viluppamānepi rājā na oloketīti pabyathitassa mahājanassa āvaraṇaṁ rakkhaṁ",
  "atk-s0514a2:1075_2": "ṭhapetvā puttaṁ dīghāvukumāraṁ rajje ṭhapetvā abhisiñcitvā pacchā pabbajissasīti attho.",
  "atk-s0514a2:1076_0": "Tato bodhisatto āha –",
  "atk-s0514a2:1077_0": "276.",
  "atk-s0514a2:1078_0": "“Cattā mayā jānapadā, mittāmaccā ca ñātakā;",
  "atk-s0514a2:1079_0": "Santi puttā videhānaṁ, dīghāvu raṭṭhavaḍḍhano;",
  "atk-s0514a2:1080_0": "Te rajjaṁ kārayissanti, mithilāyaṁ pajāpatī”ti.",
  "atk-s0514a2:1081_0": "Tattha santi puttāti sīvali samaṇānaṁ puttā nāma natthi,",
  "atk-s0514a2:1081_1": "videharaṭṭhavāsīnaṁ pana puttā dīghāvu atthi,",
  "atk-s0514a2:1081_2": "te rajjaṁ kārayissanti.",
  "atk-s0514a2:1081_3": "Pajāpatīti deviṁ ālapati.",
  "atk-s0514a2:1082_0": "Devī āha “deva,",
  "atk-s0514a2:1082_1": "tumhesu tāva pabbajitesu ahaṁ kiṁ karomī”ti.",
  "atk-s0514a2:1082_2": "Atha naṁ so “bhadde,",
  "atk-s0514a2:1082_3": "ahaṁ taṁ anusikkhāmi,",
  "atk-s0514a2:1082_4": "vacanaṁ me karohī”ti vatvā gāthamāha –",
  "atk-s0514a2:1083_0": "277.",
  "atk-s0514a2:1084_0": "“Ehi taṁ anusikkhāmi, yaṁ vākyaṁ mama ruccati;",
  "atk-s0514a2:1085_0": "Rajjaṁ tuvaṁ kārayasi, pāpaṁ duccaritaṁ bahuṁ;",
  "atk-s0514a2:1086_0": "Kāyena vācā manasā, yena gacchasi duggatiṁ.",
  "atk-s0514a2:1087_0": "278.",
  "atk-s0514a2:1088_0": "“Paradinnakena paraniṭṭhitena, piṇḍena yāpehi sa dhīradhammo”ti.",
  "atk-s0514a2:1089_0": "Tattha tuvanti tvaṁ puttassa chattaṁ ussāpetvā “mama puttassa rajja”nti rajjaṁ anusāsamānā bahuṁ pāpaṁ karissasi.",
  "atk-s0514a2:1089_1": "Gacchasīti yena kāyādīhi katena bahupāpena duggatiṁ gamissasi.",
  "atk-s0514a2:1089_2": "Sa dhīradhammoti piṇḍiyālopena yāpetabbaṁ,",
  "atk-s0514a2:1089_3": "esa paṇḍitānaṁ dhammoti.",
  "atk-s0514a2:1090_0": "Evaṁ mahāsatto tassā ovādaṁ adāsi.",
  "atk-s0514a2:1090_1": "Tesaṁ aññamaññaṁ sallapantānaṁ gacchantānaññeva sūriyo atthaṅgato.",
  "atk-s0514a2:1090_2": "Devī patirūpe ṭhāne khandhāvāraṁ nivāsāpesi.",
  "atk-s0514a2:1090_3": "Mahāsattopi ekaṁ rukkhamūlaṁ upagato.",
  "atk-s0514a2:1090_4": "So tattha rattiṁ vasitvā punadivase sarīrapaṭijagganaṁ katvā maggaṁ paṭipajji.",
  "atk-s0514a2:1090_5": "Devīpi “senā pacchatova āgacchatū”ti vatvā tassa pacchatova ahosi.",
  "atk-s0514a2:1090_6": "Te bhikkhācāravelāyaṁ thūṇaṁ nāma nagaraṁ pāpuṇiṁsu.",
  "atk-s0514a2:1090_7": "Tasmiṁ khaṇe antonagare eko puriso sūṇato mahantaṁ maṁsakhaṇḍaṁ kiṇitvā sūlena aṅgāresu pacāpetvā nibbāpanatthāya phalakakoṭiyaṁ ṭhapetvā aṭṭhāsi.",
  "atk-s0514a2:1090_8": "Tassa aññavihitassa eko sunakho taṁ ādāya palāyi.",
  "atk-s0514a2:1090_9": "So ñatvā taṁ anubandhanto yāva bahidakkhiṇadvāraṁ gantvā nibbindo nivatti.",
  "atk-s0514a2:1090_10": "Rājā ca devī ca sunakhassa purato gacchantā dvidhā ahesuṁ.",
  "atk-s0514a2:1090_11": "So bhayena maṁsakhaṇḍaṁ chaḍḍetvā palāyi.",
  "atk-s0514a2:1091_0": "Mahāsatto taṁ disvā cintesi “ayaṁ sunakho chaḍḍetvā anapekkho palāto,",
  "atk-s0514a2:1091_1": "aññopissa sāmiko na paññāyati,",
  "atk-s0514a2:1091_2": "evarūpo anavajjo paṁsukūlapiṇḍapāto nāma natthi,",
  "atk-s0514a2:1091_3": "paribhuñjissāmi na”nti.",
  "atk-s0514a2:1091_4": "So mattikāpattaṁ nīharitvā taṁ maṁsakhaṇḍaṁ ādāya puñchitvā patte pakkhipitvā udakaphāsukaṭṭhānaṁ gantvā paribhuñjituṁ ārabhi.",
  "atk-s0514a2:1091_5": "Tato devī “sace esa rajjenatthiko bhaveyya,",
  "atk-s0514a2:1091_6": "evarūpaṁ jegucchaṁ paṁsumakkhitaṁ sunakhucchiṭṭhakaṁ na khādeyya.",
  "atk-s0514a2:1091_7": "Sace khādeyya,",
  "atk-s0514a2:1091_8": "idānesa amhākaṁ sāmiko na bhavissatī”ti cintetvā “mahārāja,",
  "atk-s0514a2:1091_9": "evarūpaṁ jegucchaṁ khādasī”ti āha. “Devi,",
  "atk-s0514a2:1091_10": "tvaṁ andhabālatāya imassa piṇḍapātassa visesaṁ na jānāsī”ti vatvā tasseva patitaṭṭhānaṁ paccavekkhitvā",
  "atk-s0514a2:1091_11": "amataṁ viya paribhuñjitvā mukhaṁ vikkhāletvā hatthe dhovati.",
  "atk-s0514a2:1091_12": "Tasmiṁ khaṇe devī nindamānā āha –",
  "atk-s0514a2:1092_0": "279.",
  "atk-s0514a2:1093_0": "“Yopi catutthe bhattakāle na bhuñje, ajuṭṭhamārīva khudāya miyye;",
  "atk-s0514a2:1094_0": "Na tveva piṇḍaṁ luḷitaṁ anariyaṁ, kulaputtarūpo sappuriso na seve;",
  "atk-s0514a2:1095_0": "Tayidaṁ na sādhu tayidaṁ na suṭṭhu, sunakhucchiṭṭhakaṁ janaka bhuñjase tuva”nti.",
  "atk-s0514a2:1096_0": "Tattha ajuṭṭhamārīvāti anāthamaraṇameva.",
  "atk-s0514a2:1096_1": "Luḷitanti paṁsumakkhitaṁ.",
  "atk-s0514a2:1096_2": "Anariyanti asundaraṁ.",
  "atk-s0514a2:1096_3": "Na seveti na-",
  "atk-s0514a2:1096_4": "kāro paripucchanatthe nipāto.",
  "atk-s0514a2:1096_5": "Idaṁ vuttaṁ hoti –",
  "atk-s0514a2:1096_6": "sace catutthepi bhattakāle na bhuñjeyya,",
  "atk-s0514a2:1096_7": "khudāya mareyya,",
  "atk-s0514a2:1096_8": "nanu evaṁ santepi kulaputtarūpo sappuriso evarūpaṁ piṇḍaṁ na tveva seveyyāti.",
  "atk-s0514a2:1096_9": "Tayidanti taṁ idaṁ.",
  "atk-s0514a2:1097_0": "Mahāsatto āha –",
  "atk-s0514a2:1098_0": "280.",
  "atk-s0514a2:1099_0": "“Na cāpi me sīvali so abhakkho, yaṁ hoti cattaṁ gihino sunassa vā;",
  "atk-s0514a2:1100_0": "Ye keci bhogā idha dhammaladdhā, sabbo so bhakkho anavayoti vutto”ti.",
  "atk-s0514a2:1101_0": "Tattha abhakkhoti so piṇḍapāto mama abhakkho nāma na hoti.",
  "atk-s0514a2:1101_1": "Yaṁ hotīti yaṁ gihino vā sunassa vā cattaṁ hoti,",
  "atk-s0514a2:1101_2": "taṁ paṁsukūlaṁ nāma asāmikattā anavajjameva hoti.",
  "atk-s0514a2:1101_3": "Ye kecīti tasmā aññepi ye keci dhammena laddhā bhogā,",
  "atk-s0514a2:1101_4": "sabbo so bhakkho.",
  "atk-s0514a2:1101_5": "Anavayoti anuavayo,",
  "atk-s0514a2:1101_6": "anupunappunaṁ olokiyamānopi avayo paripuṇṇaguṇo anavajjo,",
  "atk-s0514a2:1101_7": "adhammaladdhaṁ pana sahassagghanakampi jigucchanīyamevāti.",
  "atk-s0514a2:1102_0": "Evaṁ te aññamaññaṁ kathentāva thūṇanagaradvāraṁ sampāpuṇiṁsu.",
  "atk-s0514a2:1102_1": "Tatra dārikāsu kīḷantīsu ekā kumārikā khuddakakullakena vālukaṁ papphoṭeti.",
  "atk-s0514a2:1102_2": "Tassā ekasmiṁ hatthe ekaṁ valayaṁ,",
  "atk-s0514a2:1102_3": "ekasmiṁ dve valayāni.",
  "atk-s0514a2:1102_4": "Tāni aññamaññaṁ saṅghaṭṭenti,",
  "atk-s0514a2:1102_5": "itaraṁ nissaddaṁ.",
  "atk-s0514a2:1102_6": "Rājā taṁ kāraṇaṁ ñatvā “sīvalidevī mama pacchato carati,",
  "atk-s0514a2:1102_7": "itthī ca nāma pabbajitassa malaṁ,",
  "atk-s0514a2:1102_8": "‘ayaṁ pabbajitvāpi bhariyaṁ jahituṁ na sakkotī’ti garahissanti maṁ.",
  "atk-s0514a2:1102_9": "Sacāyaṁ kumārikā paṇḍitā bhavissati,",
  "atk-s0514a2:1102_10": "sīvalideviyā nivattanakāraṇaṁ kathessati,",
  "atk-s0514a2:1102_11": "imissā kathaṁ sutvā sīvalideviṁ uyyojessāmī”ti cintetvā āha –",
  "atk-s0514a2:1103_0": "281.",
  "atk-s0514a2:1104_0": "“Kumārike upaseniye, niccaṁ niggaḷamaṇḍite;",
  "atk-s0514a2:1105_0": "Kasmā te eko bhujo janati, eko te na janatī bhujo”ti.",
  "atk-s0514a2:1106_0": "Tattha upaseniyeti mātaraṁ upagantvā senike.",
  "atk-s0514a2:1106_1": "Niggaḷamaṇḍiteti agalitamaṇḍanena maṇḍanasīliketi vadati.",
  "atk-s0514a2:1106_2": "Janatīti saddaṁ karoti.",
  "atk-s0514a2:1107_0": "Kumārikā āha –",
  "atk-s0514a2:1108_0": "282.",
  "atk-s0514a2:1109_0": "“Imasmiṁ me samaṇa hatthe, paṭimukkā dunīvarā;",
  "atk-s0514a2:1110_0": "Saṅghātā jāyate saddo, dutiyasseva sā gati.",
  "atk-s0514a2:1111_0": "283.",
  "atk-s0514a2:1112_0": "“Imasmiṁ me samaṇa hatthe, paṭimukko ekanīvaro;",
  "atk-s0514a2:1113_0": "So adutiyo na janati, munibhūtova tiṭṭhati.",
  "atk-s0514a2:1114_0": "284.",
  "atk-s0514a2:1115_0": "“Vivādappatto dutiyo, keneko vivadissati;",
  "atk-s0514a2:1116_0": "Tassa te saggakāmassa, ekattamuparocata”nti.",
  "atk-s0514a2:1117_0": "Tattha dunīvarāti dve valayāni.",
  "atk-s0514a2:1117_1": "Saṅghātāti saṁhananato saṅghaṭṭanatoti attho.",
  "atk-s0514a2:1117_2": "Gatīti nibbatti.",
  "atk-s0514a2:1117_3": "Dutiyasseva hi evarūpā nibbatti hotīti attho.",
  "atk-s0514a2:1117_4": "Soti so nīvaro.",
  "atk-s0514a2:1117_5": "Munibhūtovāti pahīnasabbakileso ariyapuggalo viya tiṭṭhati.",
  "atk-s0514a2:1117_6": "Vivādappattoti samaṇa dutiyako nāma vivādamāpanno hoti,",
  "atk-s0514a2:1117_7": "kalahaṁ karoti,",
  "atk-s0514a2:1117_8": "nānāgāhaṁ gaṇhāti.",
  "atk-s0514a2:1117_9": "Kenekoti ekako pana kena saddhiṁ vivadissati.",
  "atk-s0514a2:1117_10": "Ekattamuparocatanti ekībhāvo te ruccatu.",
  "atk-s0514a2:1117_11": "Samaṇā nāma bhaginimpi ādāya na caranti,",
  "atk-s0514a2:1117_12": "kiṁ pana tvaṁ evarūpaṁ uttamarūpadharaṁ bhariyaṁ ādāya vicarasi,",
  "atk-s0514a2:1117_13": "ayaṁ te antarāyaṁ karissati,",
  "atk-s0514a2:1117_14": "imaṁ nīharitvā ekakova samaṇakammaṁ karohīti naṁ ovadati.",
  "atk-s0514a2:1118_0": "So tassā kumārikāya vacanaṁ sutvā paccayaṁ labhitvā deviyā saddhiṁ kathento āha –",
  "atk-s0514a2:1119_0": "285.",
  "atk-s0514a2:1120_0": "“Suṇāsi sīvali kathā, kumāriyā paveditā;",
  "atk-s0514a2:1121_0": "Pesiyā maṁ garahittho, dutiyasseva sā gati.",
  "atk-s0514a2:1122_0": "286.",
  "atk-s0514a2:1123_0": "“Ayaṁ dvedhāpatho bhadde, anuciṇṇo pathāvihi;",
  "atk-s0514a2:1124_0": "Tesaṁ tvaṁ ekaṁ gaṇhāhi, ahamekaṁ punāparaṁ.",
  "atk-s0514a2:1125_0": "287.",
  "atk-s0514a2:1126_0": "“Māvaca maṁ tvaṁ ‘pati me’ti, nāhaṁ ‘bhariyā’ti vā punā”ti.",
  "atk-s0514a2:1127_0": "Tattha kumāriyā paveditāti kumārikāya kathitā.",
  "atk-s0514a2:1127_1": "Pesiyāti sacāhaṁ rajjaṁ kāreyyaṁ,",
  "atk-s0514a2:1127_2": "esā me pesiyā vacanakārikā bhaveyya,",
  "atk-s0514a2:1127_3": "oloketumpi maṁ na visaheyya.",
  "atk-s0514a2:1127_4": "Idāni pana attano pesiyaṁ viya ca maññati,",
  "atk-s0514a2:1127_5": "“dutiyasseva sā gatī”ti maṁ ovadati.",
  "atk-s0514a2:1127_6": "Anuciṇṇoti anusañcarito.",
  "atk-s0514a2:1127_7": "Pathāvihīti pathikehi.",
  "atk-s0514a2:1127_8": "Ekanti tava ruccanakaṁ ekaṁ maggaṁ gaṇha,",
  "atk-s0514a2:1127_9": "ahaṁ pana tayā gahitāvasesaṁ aparaṁ gaṇhissāmi.",
  "atk-s0514a2:1127_10": "Māvaca maṁ tvanti sīvali ito paṭṭhāya puna maṁ “pati me”ti mā avaca,",
  "atk-s0514a2:1127_11": "ahaṁ vā tvaṁ “bhariyā me”ti nāvacaṁ.",
  "atk-s0514a2:1128_0": "Sā tassa vacanaṁ sutvā “deva,",
  "atk-s0514a2:1128_1": "tumhe uttamā,",
  "atk-s0514a2:1128_2": "dakkhiṇamaggaṁ gaṇhatha,",
  "atk-s0514a2:1128_3": "ahaṁ vāmamaggaṁ gaṇhissāmī”ti vatvā thokaṁ gantvā sokaṁ sandhāretuṁ asakkontī punāgantvā raññā saddhiṁ kathentī ekatova nagaraṁ pāvisi.",
  "atk-s0514a2:1128_4": "Tamatthaṁ pakāsento satthā upaḍḍhagāthamāha –",
  "atk-s0514a2:1129_0": "“Imameva kathayantā, thūṇaṁ nagarupāgamu”nti.",
  "atk-s0514a2:1130_0": "Tattha nagarupāgamunti nagaraṁ paviṭṭhā.",
  "atk-s0514a2:1131_0": "Pavisitvā ca pana mahāsatto piṇḍatthāya caranto usukārassa gehadvāraṁ patto.",
  "atk-s0514a2:1131_1": "Sīvalidevīpi ekamantaṁ aṭṭhāsi.",
  "atk-s0514a2:1131_2": "Tasmiṁ samaye usukāro aṅgārakapalle usuṁ tāpetvā kañjiyena temetvā ekaṁ akkhiṁ nimīletvā ekena akkhinā olokento ujuṁ karoti.",
  "atk-s0514a2:1131_3": "Taṁ disvā mahāsatto cintesi “sacāyaṁ paṇḍito bhavissati,",
  "atk-s0514a2:1131_4": "mayhaṁ ekaṁ kāraṇaṁ kathessati,",
  "atk-s0514a2:1131_5": "pucchissāmi na”nti.",
  "atk-s0514a2:1131_6": "So upasaṅkamitvā pucchati.",
  "atk-s0514a2:1131_7": "Tamatthaṁ pakāsento satthā āha –",
  "atk-s0514a2:1132_0": "288.",
  "atk-s0514a2:1133_0": "“Koṭṭhake usukārassa, bhattakāle upaṭṭhite;",
  "atk-s0514a2:1134_0": "Tatrā ca so usukāro, ekaṁ daṇḍaṁ ujuṁ kataṁ;",
  "atk-s0514a2:1135_0": "Ekañca cakkhuṁ niggayha, jimhamekena pekkhatī”ti.",
  "atk-s0514a2:1136_0": "Tattha koṭṭhaketi bhikkhave,",
  "atk-s0514a2:1136_1": "so rājā attano bhattakāle upaṭṭhite usukārassa koṭṭhake aṭṭhāsi.",
  "atk-s0514a2:1136_2": "Tatrā cāti tasmiñca koṭṭhake.",
  "atk-s0514a2:1136_3": "Niggayhāti nimīletvā.",
  "atk-s0514a2:1136_4": "Jimhamekenāti ekena akkhinā vaṅkaṁ saraṁ pekkhati.",
  "atk-s0514a2:1137_0": "Atha naṁ mahāsatto āha –",
  "atk-s0514a2:1138_0": "289.",
  "atk-s0514a2:1139_0": "“Evaṁ no sādhu passasi, usukāra suṇohi me;",
  "atk-s0514a2:1140_0": "Yadekaṁ cakkhuṁ niggayha, jimhamekena pekkhasī”ti.",
  "atk-s0514a2:1141_0": "Tassattho –",
  "atk-s0514a2:1141_1": "samma usukāra,",
  "atk-s0514a2:1141_2": "evaṁ nu tvaṁ sādhu passasi,",
  "atk-s0514a2:1141_3": "yaṁ ekaṁ cakkhuṁ nimīletvā ekena cakkhunā vaṅkaṁ saraṁ pekkhasīti.",
  "atk-s0514a2:1142_0": "Athassa so kathento āha –",
  "atk-s0514a2:1143_0": "290.",
  "atk-s0514a2:1144_0": "“Dvīhi samaṇa cakkhūhi, visālaṁ viya khāyati;",
  "atk-s0514a2:1145_0": "Asampatvā paramaṁ liṅgaṁ, nujubhāvāya kappati.",
  "atk-s0514a2:1146_0": "291.",
  "atk-s0514a2:1147_0": "“Ekañca cakkhuṁ niggayha, jimhamekena pekkhato;",
  "atk-s0514a2:1148_0": "Sampatvā paramaṁ liṅgaṁ, ujubhāvāya kappati.",
  "atk-s0514a2:1149_0": "292.",
  "atk-s0514a2:1150_0": "“Vivādappatto dutiyo, keneko vivadissati;",
  "atk-s0514a2:1151_0": "Tassa te saggakāmassa, ekattamuparocata”nti.",
  "atk-s0514a2:1152_0": "Tattha visālaṁ viyāti vitthiṇṇaṁ viya hutvā khāyati.",
  "atk-s0514a2:1152_1": "Asampatvā paramaṁ liṅganti parato vaṅkaṭṭhānaṁ appatvā.",
  "atk-s0514a2:1152_2": "Nujubhāvāyāti na ujubhāvāya.",
  "atk-s0514a2:1152_3": "Idaṁ vuttaṁ hoti –",
  "atk-s0514a2:1152_4": "visāle khāyamāne parato ujuṭṭhānaṁ vā vaṅkaṭṭhānaṁ vā na pāpuṇeyya,",
  "atk-s0514a2:1152_5": "tasmiṁ asampatte adissamāne ujubhāvāya kiccaṁ na kappati na sampajjatīti.",
  "atk-s0514a2:1152_6": "Sampatvāti cakkhunā patvā,",
  "atk-s0514a2:1152_7": "disvāti attho.",
  "atk-s0514a2:1152_8": "Vivādappattoti yathā dutiye akkhimhi ummīlite liṅgaṁ na paññāyati,",
  "atk-s0514a2:1152_9": "vaṅkaṭṭhānampi ujukaṁ paññāyati,",
  "atk-s0514a2:1152_10": "ujuṭṭhānampi vaṅkaṁ paññāyatīti vivādo hoti,",
  "atk-s0514a2:1152_11": "evaṁ samaṇassapi dutiyo nāma vivādamāpanno hoti,",
  "atk-s0514a2:1152_12": "kalahaṁ karoti,",
  "atk-s0514a2:1152_13": "nānāgāhaṁ gaṇhāti.",
  "atk-s0514a2:1152_14": "Kenekoti eko pana kena saddhiṁ vivadissati.",
  "atk-s0514a2:1152_15": "Ekattamuparocatanti ekībhāvo te ruccatu.",
  "atk-s0514a2:1152_16": "Samaṇā nāma bhaginimpi ādāya na caranti,",
  "atk-s0514a2:1152_17": "kiṁ pana tvaṁ evarūpaṁ uttamarūpadharaṁ bhariyaṁ ādāya vicarasi.",
  "atk-s0514a2:1152_18": "Ayaṁ te antarāyaṁ karissati,",
  "atk-s0514a2:1152_19": "imaṁ nīharitvā ekakova samaṇadhammaṁ karohīti so taṁ ovadati.",
  "atk-s0514a2:1153_0": "Evamassa so ovādaṁ datvā tuṇhī ahosi.",
  "atk-s0514a2:1153_1": "Mahāsattopi piṇḍāya caritvā missakabhattaṁ saṁkaḍḍhitvā nagarā nikkhamitvā udakaphāsukaṭṭhāne nisīditvā",
  "atk-s0514a2:1153_2": "katabhattakicco mukhaṁ vikkhāletvā pattaṁ thavikāya osāretvā sīvalideviṁ āmantetvā āha –",
  "atk-s0514a2:1154_0": "293.",
  "atk-s0514a2:1155_0": "“Suṇāsi sīvali kathā, usukārena veditā;",
  "atk-s0514a2:1156_0": "Pesiyā maṁ garahittho, dutiyasseva sā gati.",
  "atk-s0514a2:1157_0": "294.",
  "atk-s0514a2:1158_0": "“Ayaṁ dvedhāpatho bhadde, anuciṇṇo pathāvihi;",
  "atk-s0514a2:1159_0": "Tesaṁ tvaṁ ekaṁ gaṇhāhi, ahamekaṁ punāparaṁ.",
  "atk-s0514a2:1160_0": "295.",
  "atk-s0514a2:1161_0": "“Māvaca maṁ tvaṁ ‘pati me’ti, nāhaṁ ‘bhariyā’ti vā punā”ti.",
  "atk-s0514a2:1162_0": "Tattha suṇāsīti suṇa, tvaṁ kathā. “Pesiyā ma”nti idaṁ pana kumārikāya ovādameva sandhāyāha.",
  "atk-s0514a2:1163_0": "Sā kira “māvaca maṁ tvaṁ ‘pati me’ti” vuttāpi mahāsattaṁ anubandhiyeva.",
  "atk-s0514a2:1163_1": "Rājā naṁ nivattetuṁ na sakkoti.",
  "atk-s0514a2:1163_2": "Mahājanopi anubandhi.",
  "atk-s0514a2:1163_3": "Tato pana aṭavī avidūre hoti.",
  "atk-s0514a2:1163_4": "Mahāsatto nīlavanarājiṁ disvā taṁ nivattetukāmo hutvā gacchantoyeva maggasamīpe muñjatiṇaṁ addasa.",
  "atk-s0514a2:1163_5": "So tato īsikaṁ luñcitvā “passasi sīvali,",
  "atk-s0514a2:1163_6": "ayaṁ idha puna ghaṭetuṁ na sakkā,",
  "atk-s0514a2:1163_7": "evameva puna mayhaṁ tayā saddhiṁ saṁvāso nāma ghaṭetuṁ na sakkā”ti vatvā imaṁ upaḍḍhagāthamāha –",
  "atk-s0514a2:1164_0": "“Muñjāvesikā pavāḷhā, ekā vihara sīvalī”ti.",
  "atk-s0514a2:1165_0": "Tattha ekā viharāti ahaṁ ekībhāvena viharissāmi, tvampi ekā viharāhīti tassā ovādamadāsi.",
  "atk-s0514a2:1166_0": "Taṁ sutvā sīvalidevī “itodāni paṭṭhāya natthi mayhaṁ mahājanakanarindena saddhiṁ saṁvāso”ti sokaṁ sandhāretuṁ",
  "atk-s0514a2:1166_1": "asakkontī ubhohi hatthehi uraṁ paharitvā mahāmagge pati.",
  "atk-s0514a2:1166_2": "Mahāsatto tassā visaññibhāvaṁ ñatvā padaṁ vikopetvā araññaṁ pāvisi.",
  "atk-s0514a2:1166_3": "Amaccā āgantvā tassā sarīraṁ udakena siñcitvā hatthapāde parimajjitvā saññaṁ labhāpesuṁ. Sā “tātā,",
  "atk-s0514a2:1166_4": "kuhiṁ rājā”ti pucchi.",
  "atk-s0514a2:1166_5": "“Nanu tumheva jānāthā”ti?",
  "atk-s0514a2:1166_6": "“Upadhāretha tātā”ti.",
  "atk-s0514a2:1166_7": "Te ito cito dhāvitvā vicinantāpi mahāsattaṁ na passiṁsu.",
  "atk-s0514a2:1166_8": "Devī mahāparidevaṁ paridevitvā rañño ṭhitaṭṭhāne cetiyaṁ kāretvā gandhamālādīhi pūjetvā nivatti.",
  "atk-s0514a2:1166_9": "Mahāsattopi himavantaṁ pavisitvā sattāhabbhantareyeva pañca abhiññā ca,",
  "atk-s0514a2:1166_10": "aṭṭha samāpattiyo ca nibbattetvā puna manussapathaṁ nāgami.",
  "atk-s0514a2:1166_11": "Devīpi usukārena saddhiṁ kathitaṭṭhāne,",
  "atk-s0514a2:1166_12": "kumārikāya saddhiṁ kathitaṭṭhāne,",
  "atk-s0514a2:1166_13": "maṁsaparibhogaṭṭhāne,",
  "atk-s0514a2:1166_14": "migājinena saddhiṁ kathitaṭṭhāne,",
  "atk-s0514a2:1166_15": "nāradena saddhiṁ kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā",
  "atk-s0514a2:1166_16": "mithilaṁ patvā ambavanuyyāne puttassa abhisekaṁ kāretvā taṁ senaṅgaparivutaṁ nagaraṁ pesetvā sayaṁ isipabbajjaṁ",
  "atk-s0514a2:1166_17": "pabbajitvā tattheva uyyāne vasantī kasiṇaparikammaṁ katvā jhānaṁ nibbattetvā brahmalokaparāyaṇā ahosi.",
  "atk-s0514a2:1166_18": "Mahāsattopi aparihīnajjhāno hutvā brahmalokaparāyaṇo ahosi.",
  "atk-s0514a2:1167_0": "Satthā imaṁ dhammadesanaṁ āharitvā “na,",
  "atk-s0514a2:1167_1": "bhikkhave, idāneva,",
  "atk-s0514a2:1167_2": "pubbepi tathāgato mahābhinikkhamanaṁ nikkhantoyevā”ti vatvā jātakaṁ samodhānesi –",
  "atk-s0514a2:1167_3": "“tadā samuddarakkhikā devadhītā uppalavaṇṇā ahosi,",
  "atk-s0514a2:1167_4": "nārado sāriputto,",
  "atk-s0514a2:1167_5": "migājino moggallāno,",
  "atk-s0514a2:1167_6": "kumārikā khemā bhikkhunī,",
  "atk-s0514a2:1167_7": "usukāro ānando,",
  "atk-s0514a2:1167_8": "sīvalidevī rāhulamātā,",
  "atk-s0514a2:1167_9": "dīghāvukumāro rāhulo,",
  "atk-s0514a2:1167_10": "mātāpitaro mahārājakulāni,",
  "atk-s0514a2:1167_11": "mahājanakanarindo pana ahameva sammāsambuddho ahosi”nti.",
  "atk-s0514a2:1168_0": "Mahājanakajātakavaṇṇanā dutiyā.",
  "atk-s0514a2:1170_0": "[540] 3. Suvaṇṇasāmajātakavaṇṇanā",
  "atk-s0514a2:1171_0": "Konu maṁ usunā vijjhīti idaṁ satthā jetavane viharanto ekaṁ mātuposakabhikkhuṁ ārabbha kathesi.",
  "atk-s0514a2:1171_1": "Sāvatthiyaṁ kira aṭṭhārasakoṭivibhavassa ekassa seṭṭhikulassa ekaputtako ahosi mātāpitūnaṁ piyo manāpo.",
  "atk-s0514a2:1171_2": "So ekadivasaṁ pāsādavaragato sīhapañjaraṁ ugghāṭetvā vīthiṁ olokento gandhamālādihatthaṁ mahājanaṁ dhammassavanatthāya",
  "atk-s0514a2:1171_3": "jetavanaṁ gacchantaṁ disvā “ahampi dhammaṁ suṇissāmī”ti mātāpitaro vanditvā gandhamālādīni gāhāpetvā",
  "atk-s0514a2:1171_4": "vihāraṁ gantvāvatthabhesajjapānakādīni bhikkhusaṅghassa dāpetvā gandhamālādīhi ca bhagavantaṁ pūjetvā",
  "atk-s0514a2:1171_5": "ekamantaṁ nisinno dhammaṁ sutvā kāmesu ādīnavaṁ disvā pabbajjāya ca ānisaṁsaṁ sallakkhetvā parisāya vuṭṭhitāya",
  "atk-s0514a2:1171_6": "bhagavantaṁ pabbajjaṁ yācitvā “mātāpitūhi ananuññātaṁ puttaṁ tathāgatā nāma na pabbājentī”ti sutvā bhagavantaṁ",
  "atk-s0514a2:1171_7": "vanditvā puna gehaṁ gantvā sagāravena mātāpitaro vanditvā evamāha –",
  "atk-s0514a2:1171_8": "“ammatātā,",
  "atk-s0514a2:1171_9": "ahaṁ tathāgatassa santike pabbajissāmī”ti.",
  "atk-s0514a2:1171_10": "Athassa mātāpitaro tassa vacanaṁ sutvā ekaputtakabhāvena sattadhā bhijjamānahadayā viya puttasinehena kampamānā evamāhaṁsu “tāta piyaputtaka,",
  "atk-s0514a2:1171_11": "tāta kulaṅkura,",
  "atk-s0514a2:1171_12": "tāta nayana,",
  "atk-s0514a2:1171_13": "tāta hadaya,",
  "atk-s0514a2:1171_14": "tāta pāṇasadisa,",
  "atk-s0514a2:1171_15": "tayā vinā kathaṁ jīvāma,",
  "atk-s0514a2:1171_16": "tayi paṭibaddhaṁ no jīvitaṁ.",
  "atk-s0514a2:1171_17": "Mayañhi tāta,",
  "atk-s0514a2:1171_18": "jarājiṇṇā vuḍḍhā mahallakā,",
  "atk-s0514a2:1171_19": "ajja vā suve vā parasuve vā maraṇaṁ pāpuṇissāma,",
  "atk-s0514a2:1171_20": "tasmā mā amhe ohāya gacchasi. Tāta,",
  "atk-s0514a2:1171_21": "pabbajjā nāma atidukkarā,",
  "atk-s0514a2:1171_22": "sītena atthe sati uṇhaṁ labhati,",
  "atk-s0514a2:1171_23": "uṇhena atthe sati sītaṁ labhati,",
  "atk-s0514a2:1171_24": "tasmā tāta,",
  "atk-s0514a2:1171_25": "mā pabbajāhī”ti.",
  "atk-s0514a2:1172_0": "Taṁ sutvā kulaputto dukkhī dummano onatasīso pajjhāyantova nisīdi sattāhaṁ nirāhāro.",
  "atk-s0514a2:1172_1": "Athassa mātāpitaro evaṁ cintesuṁ “sace no putto ananuññāto,",
  "atk-s0514a2:1172_2": "addhā marissati,",
  "atk-s0514a2:1172_3": "puna na passissāma,",
  "atk-s0514a2:1172_4": "pabbajjāya jīvamānaṁ puna naṁ passissāmā”ti.",
  "atk-s0514a2:1172_5": "Cintetvā ca pana “tāta piyaputtaka,",
  "atk-s0514a2:1172_6": "taṁ pabbajjāya anujānāma,",
  "atk-s0514a2:1172_7": "pabbajāhī”ti anujāniṁsu.",
  "atk-s0514a2:1172_8": "Taṁ sutvā kulaputto tuṭṭhamānaso hutvā attano sakalasarīraṁ oṇāmetvā mātāpitaro vanditvā vihāraṁ gantvā bhagavantaṁ pabbajjaṁ yāci.",
  "atk-s0514a2:1172_9": "Satthā ekaṁ bhikkhuṁ pakkosāpetvā “imaṁ kumāraṁ pabbājehī”ti āṇāpesi.",
  "atk-s0514a2:1172_10": "So taṁ pabbājesi.",
  "atk-s0514a2:1172_11": "Tassa pabbajitakālato paṭṭhāya mahālābhasakkāro nibbatti.",
  "atk-s0514a2:1172_12": "So ācariyupajjhāye ārādhetvā laddhūpasampado pañca vassāni dhammaṁ pariyāpuṇitvā “ahaṁ idha ākiṇṇo viharāmi,",
  "atk-s0514a2:1172_13": "na me idaṁ patirūpa”nti vipassanādhuraṁ pūretukāmo hutvā upajjhāyassa santike kammaṭṭhānaṁ gahetvā upajjhāyaṁ",
  "atk-s0514a2:1172_14": "vanditvā jetavanā nikkhamitvā ekaṁ paccantagāmaṁ nissāya araññe vihāsi.",
  "atk-s0514a2:1172_15": "So tattha vipassanaṁ vaḍḍhetvā dvādasa vassāni ghaṭento vāyamantopi visesaṁ nibbattetuṁ nāsakkhi.",
  "atk-s0514a2:1172_16": "Mātāpitaropissa gacchante gacchante kāle duggatā ahesuṁ.",
  "atk-s0514a2:1172_17": "Ye hi tesaṁ khettaṁ vā vaṇijjaṁ vā payojesuṁ,",
  "atk-s0514a2:1172_18": "te “imasmiṁ kule putto vā bhātā vā iṇaṁ codetvā gaṇhanto nāma natthī”ti attano attano hatthagataṁ gahetvā yathāruci palāyiṁsu.",
  "atk-s0514a2:1172_19": "Gehe dāsakammakarādayopi hiraññasuvaṇṇādīni gahetvā palāyiṁsu.",
  "atk-s0514a2:1173_0": "Aparabhāge dve janā kapaṇā hutvā hatthe udakasiñcanampi alabhitvā gehaṁ vikkiṇitvā agharā hutvā kāruññabhāvaṁ",
  "atk-s0514a2:1173_1": "pattā pilotikaṁ nivāsetvā kapālahatthā bhikkhāya cariṁsu.",
  "atk-s0514a2:1173_2": "Tasmiṁ kāle eko bhikkhu jetavanato nikkhamitvā anupubbena tassa vasanaṭṭhānaṁ agamāsi.",
  "atk-s0514a2:1173_3": "So tassa āgantukavattaṁ katvā sukhanisinnakāle “bhante,",
  "atk-s0514a2:1173_4": "kuto āgatatthā”ti pucchitvā “jetavanā āgato āvuso”ti vutte satthuno ceva mahāsāvakādīnañca ārogyaṁ pucchitvā mātāpitūnañca pavattiṁ pucchi “kiṁ, bhante,",
  "atk-s0514a2:1173_5": "sāvatthiyaṁ asukassa nāma seṭṭhikulassa ārogya”nti? “Āvuso,",
  "atk-s0514a2:1173_6": "mā tassa kulassa pavattiṁ pucchā”ti.",
  "atk-s0514a2:1173_7": "“Kiṁ bhante”ti. “Āvuso,",
  "atk-s0514a2:1173_8": "tassa kira kulassa eko putto atthi,",
  "atk-s0514a2:1173_9": "so buddhasāsane pabbajito,",
  "atk-s0514a2:1173_10": "tassa pabbajitakālato paṭṭhāya etaṁ kulaṁ parikkhīṇaṁ,",
  "atk-s0514a2:1173_11": "idāni dve janā paramakāruññabhāvaṁ pattā bhikkhāya carantī”ti.",
  "atk-s0514a2:1173_12": "So tassa vacanaṁ sutvā sakabhāvena saṇṭhātuṁ asakkonto assupuṇṇehi nettehi rodituṁ ārabhi. “Āvuso,",
  "atk-s0514a2:1173_13": "kiṁ rodasī”ti? “Bhante,",
  "atk-s0514a2:1173_14": "te mayhaṁ mātāpitaro,",
  "atk-s0514a2:1173_15": "ahaṁ tesaṁ putto”ti. “Āvuso,",
  "atk-s0514a2:1173_16": "tava mātāpitaro taṁ nissāya vināsaṁ pattā, gaccha,",
  "atk-s0514a2:1173_17": "te paṭijaggāhī”ti.",
  "atk-s0514a2:1174_0": "So “ahaṁ dvādasa vassāni ghaṭento vāyamantopi maggaṁ vā phalaṁ vā nibbattetuṁ nāsakkhiṁ,",
  "atk-s0514a2:1174_1": "abhabbo bhavissāmi,",
  "atk-s0514a2:1174_2": "kiṁ me pabbajjāya,",
  "atk-s0514a2:1174_3": "gihī hutvā mātāpitaro posetvā dānaṁ datvā saggaparāyaṇo bhavissāmī”ti cintetvā araññāvāsaṁ tassa therassa",
  "atk-s0514a2:1174_4": "niyyādetvā punadivase araññā nikkhamitvā anupubbena gacchanto sāvatthito avidūre jetavanapiṭṭhivihāraṁ pāpuṇi.",
  "atk-s0514a2:1174_5": "Tattha dve maggā ahesuṁ.",
  "atk-s0514a2:1174_6": "Tesu eko maggo jetavanaṁ gacchati,",
  "atk-s0514a2:1174_7": "eko sāvatthiṁ.",
  "atk-s0514a2:1174_8": "So tattheva ṭhatvā “kiṁ nu kho paṭhamaṁ mātāpitaro passāmi,",
  "atk-s0514a2:1174_9": "udāhu dasabala”nti cintetvā “mayā mātāpitaro ciraṁ diṭṭhapubbā,",
  "atk-s0514a2:1174_10": "ito paṭṭhāya pana me buddhadassanaṁ dullabhaṁ bhavissati,",
  "atk-s0514a2:1174_11": "tasmā ajjameva sammāsambuddhaṁ disvā dhammaṁ sutvā sve pātova mātāpitaro passissāmī”ti sāvatthimaggaṁ pahāya sāyanhasamaye jetavanaṁ pāvisi.",
  "atk-s0514a2:1174_12": "Taṁ divasaṁ pana satthā paccūsakāle lokaṁ olokento imassa kulaputtassa upanissayasampattiṁ addasa.",
  "atk-s0514a2:1174_13": "So tassāgamanakāle mātuposakasuttena mātāpitūnaṁ guṇaṁ vaṇṇesi.",
  "atk-s0514a2:1174_14": "So pana bhikkhu parisapariyante ṭhatvā satthussa dhammakathaṁ suṇanto cintesi “ahaṁ gihī hutvā mātāpitaro paṭijaggituṁ sakkomīti cintesiṁ,",
  "atk-s0514a2:1174_15": "satthā pana ‘pabbajitova samāno paṭijaggito upakārako mātāpitūna’nti vadati.",
  "atk-s0514a2:1174_16": "Sacāhaṁ satthāraṁ adisvā gato,",
  "atk-s0514a2:1174_17": "evarūpāya pabbajjāya parihīno bhaveyyaṁ.",
  "atk-s0514a2:1174_18": "Idāni pana gihī ahutvā pabbajitova samāno mātāpitaro posessāmī”ti.",
  "atk-s0514a2:1175_0": "So salākaggaṁ gantvā salākabhattañceva salākayāguñca gaṇhitvā dvādasa vassāni araññe vutthabhikkhu pārājikappatto viya ahosi.",
  "atk-s0514a2:1175_1": "So pātova sāvatthiyaṁ pavisitvā “kiṁ nu kho paṭhamaṁ yāguṁ gaṇhissāmi,",
  "atk-s0514a2:1175_2": "udāhu mātāpitaro passissāmī”ti cintetvā “kapaṇānaṁ mātāpitūnaṁ santikaṁ tucchahatthena gantuṁ ayutta”nti",
  "atk-s0514a2:1175_3": "cintetvā yāguṁ gahetvā etesaṁ porāṇakagehadvāraṁ gato.",
  "atk-s0514a2:1175_4": "Mātāpitaropissa yāgubhikkhaṁ caritvā parabhittiṁ nissāya viharanti.",
  "atk-s0514a2:1175_5": "So upagantvā nisinnake disvā uppannasoko assupuṇṇehi nettehi tesaṁ avidūre aṭṭhāsi.",
  "atk-s0514a2:1175_6": "Te taṁ disvāpi na sañjāniṁsu.",
  "atk-s0514a2:1175_7": "Atha mātā “bhikkhatthāya ṭhito bhavissatī”ti saññāya “bhante,",
  "atk-s0514a2:1175_8": "tumhākaṁ dātabbayuttakaṁ natthi,",
  "atk-s0514a2:1175_9": "aticchathā”ti āha.",
  "atk-s0514a2:1175_10": "So tassā kathaṁ sutvā hadayapūraṁ sokaṁ gahetvā assupuṇṇehi nettehi tattheva aṭṭhāsi.",
  "atk-s0514a2:1175_11": "Dutiyampi tatiyampi “aticchathā”ti vuccamānopi aṭṭhāsiyeva.",
  "atk-s0514a2:1175_12": "Athassa pitā mātaraṁ āha – “gaccha, bhadde, jānāhi,",
  "atk-s0514a2:1175_13": "putto nu kho no eso”ti.",
  "atk-s0514a2:1175_14": "Sā uṭṭhāya upagantvā olokentī sañjānitvā pādamūle patitvā paridevi,",
  "atk-s0514a2:1175_15": "pitāpissa tatheva akāsi,",
  "atk-s0514a2:1175_16": "mahantaṁ kāruññaṁ ahosi.",
  "atk-s0514a2:1176_0": "Sopi mātāpitaro disvā sakabhāvena saṇṭhātuṁ asakkonto assūni pavattesi.",
  "atk-s0514a2:1176_1": "So sokaṁ adhivāsetvā “ammatātā,",
  "atk-s0514a2:1176_2": "mā cintayittha,",
  "atk-s0514a2:1176_3": "ahaṁ vo posessāmī”ti mātāpitaro assāsetvā yāguṁ pāyetvā ekamante nisīdāpetvā puna bhikkhaṁ āharitvā te",
  "atk-s0514a2:1176_4": "bhojetvā attano atthāya bhikkhaṁ pariyesitvā tesaṁ santikaṁ gantvā puna bhattenāpucchitvā pacchā sayaṁ",
  "atk-s0514a2:1176_5": "paribhuñjati.",
  "atk-s0514a2:1176_6": "So tato paṭṭhāya iminā niyāmena mātāpitaro paṭijaggati.",
  "atk-s0514a2:1176_7": "Attanā laddhāni pakkhikabhattādīni tesaṁyeva datvā sayaṁ piṇḍāya caritvā labhamāno bhuñjati,",
  "atk-s0514a2:1176_8": "alabhamāno na bhuñjati,",
  "atk-s0514a2:1176_9": "vassāvāsikampi aññampi yaṁ kiñci labhitvā tesaṁyeva deti.",
  "atk-s0514a2:1176_10": "Tehi paribhuttaṁ jiṇṇapilotikaṁ gahetvā aggaḷaṁ datvā rajitvā sayaṁ paribhuñjati.",
  "atk-s0514a2:1176_11": "Bhikkhalabhanadivasehi panassa alabhanadivasā bahū ahesuṁ.",
  "atk-s0514a2:1176_12": "Athassa nivāsanapārupanaṁ atilūkhaṁ hoti.",
  "atk-s0514a2:1177_0": "Iti so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto ahosi.",
  "atk-s0514a2:1177_1": "Atha naṁ sandiṭṭhasambhattā bhikkhū pucchiṁsu “āvuso,",
  "atk-s0514a2:1177_2": "pubbe tava sarīravaṇṇo sobhati,",
  "atk-s0514a2:1177_3": "idāni pana kiso uppaṇḍuppaṇḍukajāto dhamanisanthatagatto,",
  "atk-s0514a2:1177_4": "byādhi te nu kho uppanno”ti.",
  "atk-s0514a2:1177_5": "So “natthi me, āvuso, byādhi,",
  "atk-s0514a2:1177_6": "apica pana palibodho me atthī”ti taṁ pavattiṁ ārocesi.",
  "atk-s0514a2:1177_7": "Atha naṁ te bhikkhū āhaṁsu “āvuso,",
  "atk-s0514a2:1177_8": "bhagavā saddhādeyyaṁ vinipātetuṁ na deti,",
  "atk-s0514a2:1177_9": "tvaṁ pana saddhādeyyaṁ gahetvā gihīnaṁ dadamāno ayuttaṁ karosī”ti.",
  "atk-s0514a2:1177_10": "So tesaṁ kathaṁ sutvā lajjito olīyi.",
  "atk-s0514a2:1177_11": "Te ettakenapi asantuṭṭhā bhagavato santikaṁ gantvā “bhante,",
  "atk-s0514a2:1177_12": "asuko nāma bhikkhu saddhādeyyaṁ vinipātetvā gihī posetī”ti satthu ārocesuṁ.",
  "atk-s0514a2:1177_13": "Satthā taṁ bhikkhuṁ pakkosāpetvā “saccaṁ kira tvaṁ bhikkhu saddhādeyyaṁ gahetvā gihī posesī”ti pucchitvā “saccaṁ,",
  "atk-s0514a2:1177_14": "bhante”ti vutte taṁ kiriyaṁ vaṇṇetukāmo attano ca pubbacariyaṁ pakāsetukāmo “bhikkhu,",
  "atk-s0514a2:1177_15": "gihī posento ke posesī”ti pucchi.",
  "atk-s0514a2:1177_16": "“Mātāpitaro me,",
  "atk-s0514a2:1177_17": "bhante”ti vutte satthā tassa ussāhaṁ janetuṁ “sādhu sādhu,",
  "atk-s0514a2:1177_18": "bhikkhū”ti tikkhattuṁ sādhukāraṁ datvā “tvaṁ mama gatamagge ṭhito,",
  "atk-s0514a2:1177_19": "ahampi pubbacariyaṁ caranto mātāpitaro posesi”nti āha.",
  "atk-s0514a2:1177_20": "So assāsaṁ paṭilabhi.",
  "atk-s0514a2:1177_21": "Satthā tāya pubbacariyāya āvikaraṇatthaṁ tehi bhikkhūhi yācito atītaṁ āhari.",
  "atk-s0514a2:1178_0": "Atīte bārāṇasinagarato avidūre nadiyā orimatīre eko nesādagāmo ahosi,",
  "atk-s0514a2:1178_1": "pārimatīre eko nesādagāmo.",
  "atk-s0514a2:1178_2": "Ekekasmiṁ gāme pañca pañca kulasatāni vasanti.",
  "atk-s0514a2:1178_3": "Dvīsupi gāmesu dve nesādajeṭṭhakā sahāyakā ahesuṁ.",
  "atk-s0514a2:1178_4": "Te daharakāleyeva katikavattaṁ kariṁsu “sace amhesu ekassa dhītā hoti,",
  "atk-s0514a2:1178_5": "ekassa putto hoti,",
  "atk-s0514a2:1178_6": "tesaṁ āvāhavivāhaṁ karissāmā”ti.",
  "atk-s0514a2:1178_7": "Atha orimatīre gāmajeṭṭhakassa gehe putto jāyi,",
  "atk-s0514a2:1178_8": "jātakkhaṇeyeva dukūlena paṭiggahitattā “dukūlo”tvevassa nāmaṁ kariṁsu.",
  "atk-s0514a2:1178_9": "Itarassa gehe dhītā jāyi,",
  "atk-s0514a2:1178_10": "tassā paratīre jātattā “pārikā”ti nāmaṁ kariṁsu.",
  "atk-s0514a2:1178_11": "Te ubhopi abhirūpā pāsādikā ahesuṁ suvaṇṇavaṇṇā.",
  "atk-s0514a2:1178_12": "Te nesādakule jātāpi pāṇātipātaṁ nāma na kariṁsu.",
  "atk-s0514a2:1179_0": "Aparabhāge soḷasavassuddesikaṁ dukūlakumāraṁ mātāpitaro āhaṁsu “putta,",
  "atk-s0514a2:1179_1": "kumārikaṁ te ānayissāmā”ti.",
  "atk-s0514a2:1179_2": "So pana brahmalokato āgato suddhasatto ubho kaṇṇe pidhāya “na me gharāvāsenattho ammatātā,",
  "atk-s0514a2:1179_3": "mā evarūpaṁ avacutthā”ti vatvā yāvatatiyaṁ vuccamānopi na icchiyeva.",
  "atk-s0514a2:1179_4": "Pārikāpi mātāpitūhi “amma,",
  "atk-s0514a2:1179_5": "amhākaṁ sahāyakassa putto atthi,",
  "atk-s0514a2:1179_6": "so abhirūpo suvaṇṇavaṇṇo,",
  "atk-s0514a2:1179_7": "tassa taṁ dassāmā”ti vuttā tatheva vatvā ubho kaṇṇe pidahi.",
  "atk-s0514a2:1179_8": "Sāpi brāhmalokato āgatā gharāvāsaṁ na icchi.",
  "atk-s0514a2:1179_9": "Dukūlakumāro pana tassā rahassena sāsanaṁ pahiṇi “sace pārike methunadhammena atthikā,",
  "atk-s0514a2:1179_10": "aññassa gehaṁ gacchatu,",
  "atk-s0514a2:1179_11": "mayhaṁ methunadhamme chando natthī”ti.",
  "atk-s0514a2:1179_12": "Sāpi tassa tatheva sāsanaṁ pesesi.",
  "atk-s0514a2:1180_0": "Atha mātāpitaro tesaṁ anicchamānānaññeva āvāhavivāhaṁ kariṁsu.",
  "atk-s0514a2:1180_1": "Te ubhopi kilesasamuddaṁ anotaritvā dve mahābrahmāno viya ekatova vasiṁsu.",
  "atk-s0514a2:1180_2": "Dukūlakumāro pana macchaṁ vā migaṁ vā na māreti,",
  "atk-s0514a2:1180_3": "antamaso āhaṭamaṁsampi na vikkiṇāti.",
  "atk-s0514a2:1180_4": "Atha naṁ mātāpitaro vadiṁsu “tāta,",
  "atk-s0514a2:1180_5": "tvaṁ nesādakule nibbattitvāpi neva gharāvāsaṁ icchasi,",
  "atk-s0514a2:1180_6": "na pāṇavadhaṁ karosi,",
  "atk-s0514a2:1180_7": "kiṁ nāma kammaṁ karissasī”ti?",
  "atk-s0514a2:1180_8": "“Ammatātā,",
  "atk-s0514a2:1180_9": "tumhesu anujānantesu mayaṁ pabbajissāmā”ti.",
  "atk-s0514a2:1180_10": "Taṁ sutvā mātāpitaro “tena hi pabbajathā”ti dve jane anujāniṁsu.",
  "atk-s0514a2:1180_11": "Te tuṭṭhahaṭṭhā mātāpitaro vanditvā gāmato nikkhamitvā anupubbena gaṅgātīrena himavantaṁ pavisitvā yasmiṁ",
  "atk-s0514a2:1180_12": "ṭhāne migasammatā nāma nadī himavantato otaritvā gaṅgaṁ pattā,",
  "atk-s0514a2:1180_13": "taṁ ṭhānaṁ gantvā gaṅgaṁ pahāya migasammatābhimukhā abhiruhiṁsu.",
  "atk-s0514a2:1181_0": "Tasmiṁ khaṇe sakkassa bhavanaṁ uṇhākāraṁ dassesi.",
  "atk-s0514a2:1181_1": "Sakko olokento taṁ kāraṇaṁ ñatvā vissakammaṁ āmantetvā “tāta vissakamma,",
  "atk-s0514a2:1181_2": "dve mahāpurisā gāmā nikkhamitvā himavantaṁ paviṭṭhā,",
  "atk-s0514a2:1181_3": "tesaṁ nivāsaṭṭhānaṁ laddhuṁ vaṭṭati,",
  "atk-s0514a2:1181_4": "migasammatānadiyā aḍḍhakosantare etesaṁ paṇṇasālañca pabbajitaparikkhāre ca māpetvā ehī”ti āha.",
  "atk-s0514a2:1181_5": "So “sādhū”ti sampaṭicchitvā mūgapakkhajātake vuttanayeneva sabbaṁ saṁvidahitvā amanāpasadde migapakkhino",
  "atk-s0514a2:1181_6": "palāpetvā ekapadikaṁ jaṅghamaggaṁ māpetvā sakaṭṭhānameva gato.",
  "atk-s0514a2:1181_7": "Tepi taṁ maggaṁ disvā tena maggena gantvā taṁ assamapadaṁ pāpuṇiṁsu.",
  "atk-s0514a2:1181_8": "Dukūlapaṇḍito paṇṇasālaṁ pavisitvā pabbajitaparikkhāre disvā “sakkena mayhaṁ dinnā”ti sakkadattiyabhāvaṁ",
  "atk-s0514a2:1181_9": "ñatvā sāṭakaṁ omuñcitvā rattavākacīraṁ nivāsetvā ekaṁ pārupitvā ajinacammaṁ aṁse katvā jaṭāmaṇḍalaṁ bandhitvā",
  "atk-s0514a2:1181_10": "isivesaṁ gahetvā pārikāyapi pabbajjaṁ adāsi.",
  "atk-s0514a2:1181_11": "Ubhopi kāmāvacaramettaṁ bhāvetvā tattha vasiṁsu.",
  "atk-s0514a2:1181_12": "Tesaṁ mettānubhāvena sabbepi migapakkhino aññamaññaṁ mettacittameva paṭilabhiṁsu,",
  "atk-s0514a2:1181_13": "na koci kañci viheṭhesi.",
  "atk-s0514a2:1181_14": "Pārikā tato paṭṭhāya pānīyaṁ paribhojanīyaṁ āharati,",
  "atk-s0514a2:1181_15": "assamapadaṁ sammajjati,",
  "atk-s0514a2:1181_16": "sabbakiccāni karoti.",
  "atk-s0514a2:1181_17": "Ubhopi phalāphalāni āharitvā paribhuñjitvā attano attano paṇṇasālaṁ pavisitvā samaṇadhammaṁ karontā tattha vāsaṁ kappayiṁsu.",
  "atk-s0514a2:1182_0": "Sakko tesaṁ upaṭṭhānaṁ āgacchati.",
  "atk-s0514a2:1182_1": "So ekadivasaṁ anuolokento “imesaṁ cakkhūni parihāyissantī”ti antarāyaṁ disvā dukūlapaṇḍitaṁ upasaṅkamitvā vanditvā ekamantaṁ nisīditvā evamāha – “bhante,",
  "atk-s0514a2:1182_2": "tumhākaṁ antarāyo paññāyati,",
  "atk-s0514a2:1182_3": "paṭijagganakaṁ puttaṁ laddhuṁ vaṭṭati,",
  "atk-s0514a2:1182_4": "lokadhammaṁ paṭisevathā”ti.",
  "atk-s0514a2:1182_5": "Atha naṁ dukūlapaṇḍito āha – “sakka,",
  "atk-s0514a2:1182_6": "kinnāmetaṁ kathesi,",
  "atk-s0514a2:1182_7": "mayaṁ agāramajjhe vasantāpi etaṁ lokadhammaṁ puḷavakagūtharāsiṁ viya jigucchimhā,",
  "atk-s0514a2:1182_8": "idāni pana araññaṁ pavisitvā isipabbajjaṁ pabbajitvā kathaṁ evarūpaṁ karissāmā”ti.",
  "atk-s0514a2:1182_9": "Atha sakko taṁ āha – “bhante,",
  "atk-s0514a2:1182_10": "sace evaṁ na karotha,",
  "atk-s0514a2:1182_11": "pārikāya tāpasiyā utunikāle nābhiṁ hatthena parāmaseyyāthā”ti.",
  "atk-s0514a2:1182_12": "Dukūlapaṇḍito “idaṁ sakkā kātu”nti sampaṭicchi.",
  "atk-s0514a2:1182_13": "Sakko taṁ vanditvā sakaṭṭhānameva gato.",
  "atk-s0514a2:1183_0": "Dukūlapaṇḍitopi taṁ kāraṇaṁ pārikāya ācikkhitvā assā utunikāle nābhiṁ hatthena parāmasi.",
  "atk-s0514a2:1183_1": "Tadā bodhisatto devalokato cavitvā tassā kucchimhi paṭisandhiṁ gaṇhi.",
  "atk-s0514a2:1183_2": "Sā dasamāsaccayena suvaṇṇavaṇṇaṁ puttaṁ vijāyi,",
  "atk-s0514a2:1183_3": "tenevassa “suvaṇṇasāmo”ti nāmaṁ kariṁsu.",
  "atk-s0514a2:1183_4": "Pārikāya phalāphalatthāya vanaṁ gatakāle pabbatantare kinnariyo dhātikiccaṁ kariṁsu.",
  "atk-s0514a2:1183_5": "Te ubhopi bodhisattaṁ nhāpetvā paṇṇasālāyaṁ nipajjāpetvā phalāphalatthāya araññaṁ gacchanti.",
  "atk-s0514a2:1183_6": "Tasmiṁ khaṇe kinnarā kumāraṁ gahetvā girikandarādīsu nhāpetvā pabbatamatthakaṁ āruyha nānāpupphehi alaṅkaritvā",
  "atk-s0514a2:1183_7": "haritālamanosilādīni silāyaṁ ghaṁsitvā nalāṭe tilake katvā puna ānetvā paṇṇasālāyaṁ nipajjāpesuṁ.",
  "atk-s0514a2:1183_8": "Pārikāpi āgantvā puttaṁ thaññaṁ pāyesi.",
  "atk-s0514a2:1183_9": "Taṁ aparabhāge vaḍḍhitvā soḷasavassuddesikampi anurakkhantā mātāpitaro paṇṇasālāyaṁ nisīdāpetvā sayameva vanamūlaphalāphalatthāya vanaṁ gacchanti.",
  "atk-s0514a2:1183_10": "Mahāsatto “mama mātāpitūnaṁ kadāci kocideva antarāyo bhaveyyā”ti cintetvā tesaṁ gatamaggaṁ sallakkhesi.",
  "atk-s0514a2:1184_0": "Athekadivasaṁ tesaṁ vanamūlaphalāphalaṁ ādāya sāyanhasamaye nivattantānaṁ assamapadato avidūre mahāmegho uṭṭhahi.",
  "atk-s0514a2:1184_1": "Te ekaṁ rukkhamūlaṁ pavisitvā vammikamatthake aṭṭhaṁsu.",
  "atk-s0514a2:1184_2": "Tassa ca abbhantare āsīviso atthi.",
  "atk-s0514a2:1184_3": "Tesaṁ sarīrato sedagandhamissakaṁ udakaṁ otaritvā tassa nāsāpuṭaṁ pāvisi.",
  "atk-s0514a2:1184_4": "So kujjhitvā nāsāvātena pahari.",
  "atk-s0514a2:1184_5": "Dvepi andhā hutvā aññamaññaṁ na passiṁsu.",
  "atk-s0514a2:1184_6": "Dukūlapaṇḍito pārikaṁ āmantetvā “pārike mama cakkhūni parihīnāni,",
  "atk-s0514a2:1184_7": "ahaṁ taṁ na passāmī”ti āha.",
  "atk-s0514a2:1184_8": "Sāpi tatheva āha.",
  "atk-s0514a2:1184_9": "Te “natthi no idāni jīvita”nti maggaṁ apassantā paridevamānā aṭṭhaṁsu.",
  "atk-s0514a2:1184_10": "“Kiṁ pana tesaṁ pubbakamma”nti?",
  "atk-s0514a2:1184_11": "Te kira pubbe vejjakule ahesuṁ.",
  "atk-s0514a2:1184_12": "Atha so vejjo ekassa mahādhanassa purisassa akkhirogaṁ paṭijaggi.",
  "atk-s0514a2:1184_13": "So tassa kiñci dhanaṁ na adāsi.",
  "atk-s0514a2:1184_14": "Atha vejjo kujjhitvā attano gehaṁ gantvā bhariyāya ārocetvā “bhadde,",
  "atk-s0514a2:1184_15": "ahaṁ tassa akkhirogaṁ paṭijaggāmi,",
  "atk-s0514a2:1184_16": "idāni mayhaṁ dhanaṁ na deti,",
  "atk-s0514a2:1184_17": "kiṁ karomā”ti āha.",
  "atk-s0514a2:1184_18": "Sāpi kujjhitvā “na no tassa santakenattho,",
  "atk-s0514a2:1184_19": "bhesajjaṁ tassa ekayogaṁ datvā akkhīni kāṇāni karohī”ti āha.",
  "atk-s0514a2:1184_20": "So “sādhū”ti sampaṭicchitvā tassa santikaṁ gantvā tathā akāsi.",
  "atk-s0514a2:1184_21": "So nacirasseva andho hoti.",
  "atk-s0514a2:1184_22": "Tesaṁ ubhinnampi iminā kammena cakkhūni andhāni jāyiṁsu.",
  "atk-s0514a2:1185_0": "Atha mahāsatto “mama mātāpitaro aññesu divasesu imāya velāya āgacchanti,",
  "atk-s0514a2:1185_1": "idāni tesaṁ pavattiṁ na jānāmi,",
  "atk-s0514a2:1185_2": "paṭimaggaṁ gamissāmī”ti cintetvā maggaṁ gantvā saddamakāsi.",
  "atk-s0514a2:1185_3": "Te tassa saddaṁ sañjānitvā paṭisaddaṁ karitvā puttasinehena “tāta suvaṇṇasāma,",
  "atk-s0514a2:1185_4": "idha paripantho atthi,",
  "atk-s0514a2:1185_5": "mā āgamī”ti vadiṁsu.",
  "atk-s0514a2:1185_6": "Atha nesaṁ “tena hi imaṁ laṭṭhikoṭiṁ gahetvā mama santikaṁ ethā”ti dīghalaṭṭhiṁ adāsi.",
  "atk-s0514a2:1185_7": "Te laṭṭhikoṭiṁ gahetvā tassa santikaṁ āgamiṁsu.",
  "atk-s0514a2:1185_8": "Atha ne “kena kāraṇena vo cakkhūni vinaṭṭhānī”ti pucchi.",
  "atk-s0514a2:1185_9": "Atha naṁ mātāpitaro āhaṁsu “tāta,",
  "atk-s0514a2:1185_10": "mayaṁ deve vassante idha rukkhamūle vammikamatthake ṭhitā,",
  "atk-s0514a2:1185_11": "tena kāraṇenā”ti.",
  "atk-s0514a2:1185_12": "So mātāpitūnaṁ kathaṁ sutvāva aññāsi “tattha āsīvisena bhavitabbaṁ,",
  "atk-s0514a2:1185_13": "tena kuddhena nāsāvāto vissaṭṭho bhavissatī”ti.",
  "atk-s0514a2:1185_14": "So mātāpitaro disvā rodi ceva hasi ca.",
  "atk-s0514a2:1185_15": "Atha naṁ te pucchiṁsu “kasmā, tāta,",
  "atk-s0514a2:1185_16": "rodasi ceva hasasi cā”ti? Ammatātā,",
  "atk-s0514a2:1185_17": "“tumhākaṁ daharakāleyeva evaṁ cakkhūni vinaṭṭhānī”ti rodiṁ,",
  "atk-s0514a2:1185_18": "“idāni paṭijaggituṁ labhissāmī”ti hasiṁ. Ammatātā,",
  "atk-s0514a2:1185_19": "tumhe mā cintayittha,",
  "atk-s0514a2:1185_20": "ahaṁ vo paṭijaggissāmīti.",
  "atk-s0514a2:1186_0": "So mātāpitaro assāsetvā assamapadaṁ ānetvā tesaṁ rattiṭṭhānadivāṭṭhānesu caṅkame paṇṇasālāyaṁ vaccaṭṭhāne",
  "atk-s0514a2:1186_1": "passāvaṭṭhāne cāti sabbaṭṭhānesu rajjuke bandhi,",
  "atk-s0514a2:1186_2": "tato paṭṭhāya te assamapade ṭhapetvā sayaṁ vanamūlaphalādīni āharitvā paṇṇasālāyaṁ ṭhapetvā pātova tesaṁ",
  "atk-s0514a2:1186_3": "vasanaṭṭhānaṁ sammajjitvā mātāpitaro vanditvā ghaṭaṁ ādāya migasammatānadiṁ gantvā pānīyaparibhojanīyaṁ",
  "atk-s0514a2:1186_4": "āharitvā upaṭṭhāpeti,",
  "atk-s0514a2:1186_5": "dantakaṭṭhamukhodakādīni datvā madhuraphalāphalaṁ deti,",
  "atk-s0514a2:1186_6": "tehi bhuñjitvā mukhe vikkhālite sayaṁ khāditvā mātāpitaro vanditvā migagaṇaparivuto phalāphalatthāya araññaṁ pāvisi.",
  "atk-s0514a2:1186_7": "Pabbatapāde kinnaraparivāro phalāphalaṁ gahetvā sāyanhasamaye āgantvā ghaṭena udakaṁ āharitvā uṇhodakena",
  "atk-s0514a2:1186_8": "tesaṁ yathāruci nhāpanaṁ pādadhovanaṁ vā katvā aṅgārakapallaṁ upanetvā hatthapāde sedetvā tesaṁ nisinnānaṁ",
  "atk-s0514a2:1186_9": "phalāphalaṁ datvā khādāpetvā pariyosāne sayaṁ khāditvā sesakaṁ ṭhapesi.",
  "atk-s0514a2:1186_10": "Iminā niyāmeneva mātāpitaro paṭijaggi.",
  "atk-s0514a2:1187_0": "Tasmiṁ samaye bārāṇasiyaṁ pīḷiyakkho nāma rājā rajjaṁ kāresi.",
  "atk-s0514a2:1187_1": "So migamaṁsalobhena mātaraṁ rajjaṁ paṭicchāpetvā sannaddhapañcāvudho himavantaṁ pavisitvā mige vadhitvā",
  "atk-s0514a2:1187_2": "maṁsaṁ khādanto migasammatānadiṁ patvā anupubbena sāmassa pānīyaggahaṇatitthaṁ sampatto migapadavalañjaṁ",
  "atk-s0514a2:1187_3": "disvā maṇivaṇṇāhi sākhāhi koṭṭhakaṁ katvā dhanuṁ ādāya visapītaṁ saraṁ sannahitvā nilīnova acchi.",
  "atk-s0514a2:1187_4": "Mahāsattopi sāyanhasamaye phalāphalaṁ āharitvā assamapade ṭhapetvā mātāpitaro vanditvā “pānīyaṁ āharissāmī”ti",
  "atk-s0514a2:1187_5": "ghaṭaṁ gahetvā migagaṇaparivuto dvepi mige ekato katvā tesaṁ piṭṭhiyaṁ pānīyaghaṭaṁ ṭhapetvā hatthena",
  "atk-s0514a2:1187_6": "gahetvā nadītitthaṁ agamāsi.",
  "atk-s0514a2:1187_7": "Rājā koṭṭhake ṭhitova taṁ tathā āgacchantaṁ disvā “mayā ettakaṁ kālaṁ evaṁ vicarantenapi manusso nāma na diṭṭhapubbo,",
  "atk-s0514a2:1187_8": "devo nu kho esa nāgo nu kho,",
  "atk-s0514a2:1187_9": "sace panāhaṁ etaṁ upasaṅkamitvā pucchissāmi.",
  "atk-s0514a2:1187_10": "Devo ce bhavissati,",
  "atk-s0514a2:1187_11": "ākāsaṁ uppatissati. Nāgo ce,",
  "atk-s0514a2:1187_12": "bhūmiyaṁ pavisissati.",
  "atk-s0514a2:1187_13": "Na kho panāhaṁ sabbakālaṁ himavanteyeva vicarissāmi,",
  "atk-s0514a2:1187_14": "bārāṇasiṁ gamissāmi.",
  "atk-s0514a2:1187_15": "Tatra maṁ pucchissanti ‘api nu kho te, mahārāja,",
  "atk-s0514a2:1187_16": "himavante vasantena kiñci achariyaṁ diṭṭhapubba’nti?",
  "atk-s0514a2:1187_17": "Tatrāhaṁ ‘evarūpo me satto diṭṭhapubbo’ti vakkhāmi.",
  "atk-s0514a2:1187_18": "‘Ko nāmeso’ti vutte sace ‘na jānāmī’ti vakkhāmi,",
  "atk-s0514a2:1187_19": "atha garahissanti maṁ,",
  "atk-s0514a2:1187_20": "tasmā etaṁ vijjhitvā dubbalaṁ katvā pucchissāmī”ti cintesi.",
  "atk-s0514a2:1188_0": "Atha tesu migesu paṭhamameva otaritvā pānīyaṁ pivitvā uttiṇṇesu bodhisatto uggahitavatto mahāthero viya",
  "atk-s0514a2:1188_1": "saṇikaṁ otaritvā passaddhadaratho paccuttaritvā rattavākacīraṁ nivāsetvā ekaṁ pārupitvā ajinacammaṁ aṁse",
  "atk-s0514a2:1188_2": "katvā pānīyaghaṭaṁ ukkhipitvā udakaṁ puñchitvā vāmaaṁsakūṭe ṭhapesi.",
  "atk-s0514a2:1188_3": "Tasmiṁ kāle “idāni vijjhituṁ samayo”ti rājā visapītaṁ saraṁ ukkhipitvā mahāsattaṁ dakkhiṇapasse vijjhi,",
  "atk-s0514a2:1188_4": "saro vāmapassena nikkhami.",
  "atk-s0514a2:1188_5": "Tassa viddhabhāvaṁ ñatvā migagaṇā bhītā palāyiṁsu.",
  "atk-s0514a2:1188_6": "Suvaṇṇasāmapaṇḍito pana viddhopi pānīyaghaṭaṁ yathā vā tathā vā anavasumbhitvā satiṁ paccupaṭṭhāpetvā",
  "atk-s0514a2:1188_7": "saṇikaṁ otāretvā vālukaṁ viyūhitvā ṭhapetvā disaṁ vavatthapetvā mātāpitūnaṁ vasanaṭṭhānadisābhāgena sīsaṁ",
  "atk-s0514a2:1188_8": "katvā rajatapaṭṭavaṇṇāya vālukāya suvaṇṇapaṭimā viya nipajjitvā satiṁ paccupaṭṭhāpetvā “imasmiṁ himavantappadese",
  "atk-s0514a2:1188_9": "mama verī nāma natthi,",
  "atk-s0514a2:1188_10": "mayhaṁ mātāpitūnañca verī nāma natthī”ti mukhena lohitaṁ chaḍḍetvā rājānaṁ adisvāva paṭhamaṁ gāthamāha –",
  "atk-s0514a2:1189_0": "296.",
  "atk-s0514a2:1190_0": "“Ko nu maṁ usunā vijjhi, pamattaṁ udahārakaṁ;",
  "atk-s0514a2:1191_0": "Khattiyo brāhmaṇo vesso, ko maṁ viddhā nilīyasī”ti.",
  "atk-s0514a2:1192_0": "Tattha pamattanti mettābhāvanāya anupaṭṭhitasatiṁ.",
  "atk-s0514a2:1192_1": "Idañhi so sandhāya tasmiṁ khaṇe attānaṁ pamattaṁ nāma akāsi.",
  "atk-s0514a2:1192_2": "Viddhāti vijjhitvā.",
  "atk-s0514a2:1193_0": "Evañca pana vatvā puna attano sarīramaṁsassa abhakkhasammatabhāvaṁ dassetuṁ dutiyaṁ gāthamāha –",
  "atk-s0514a2:1194_0": "297.",
  "atk-s0514a2:1195_0": "“Na me maṁsāni khajjāni, cammenattho na vijjati;",
  "atk-s0514a2:1196_0": "Atha kena nu vaṇṇena, viddheyyaṁ maṁ amaññathā”ti.",
  "atk-s0514a2:1197_0": "Dutiyagāthaṁ vatvā tameva nāmādivasena pucchanto āha –",
  "atk-s0514a2:1198_0": "298.",
  "atk-s0514a2:1199_0": "“Ko vā tvaṁ kassa vā putto, kathaṁ jānemu taṁ mayaṁ;",
  "atk-s0514a2:1200_0": "Puṭṭho me samma akkhāhi, kiṁ maṁ viddhā nilīyasī”ti.",
  "atk-s0514a2:1201_0": "Tattha amaññathāti ayaṁ puriso kena kāraṇena maṁ vijjhitabbanti amaññitthāti attho.",
  "atk-s0514a2:1202_0": "Evañca pana vatvā tuṇhī ahosi.",
  "atk-s0514a2:1202_1": "Taṁ sutvā rājā “ayaṁ mayā visapītena sallena vijjhitvā pātitopi neva maṁ akkosati na paribhāsati,",
  "atk-s0514a2:1202_2": "mama hadayaṁ sambāhanto viya piyavacanena samudācarati,",
  "atk-s0514a2:1202_3": "gacchissāmissa santika”nti cintetvā gantvā tassa santike ṭhitova dve gāthā abhāsi –",
  "atk-s0514a2:1203_0": "299.",
  "atk-s0514a2:1204_0": "“Rājāhamasmi kāsīnaṁ, pīḷiyakkhoti maṁ vidū;",
  "atk-s0514a2:1205_0": "Lobhā raṭṭhaṁ pahitvāna, migamesaṁ carāmahaṁ.",
  "atk-s0514a2:1206_0": "300.",
  "atk-s0514a2:1207_0": "“Issatthe casmi kusalo, daḷhadhammoti vissuto;",
  "atk-s0514a2:1208_0": "Nāgopi me na mucceyya, āgato usupātana”nti.",
  "atk-s0514a2:1209_0": "Tattha rājāhamasmīti evaṁ kirassa vitakko ahosi “devāpi nāgāpi manussabhāsāya kathentiyeva,",
  "atk-s0514a2:1209_1": "ahametaṁ devoti vā nāgoti vā manussoti vā na jānāmi.",
  "atk-s0514a2:1209_2": "Sace kujjheyya,",
  "atk-s0514a2:1209_3": "nāseyya maṁ,",
  "atk-s0514a2:1209_4": "‘rājā’ti vutte pana abhāyanto nāma natthī”ti.",
  "atk-s0514a2:1209_5": "Tasmā attano rājabhāvaṁ jānāpetuṁ paṭhamaṁ “rājāhamasmī”ti āha.",
  "atk-s0514a2:1209_6": "Lobhāti migamaṁsalobhena.",
  "atk-s0514a2:1209_7": "Migamesanti migaṁ esanto.",
  "atk-s0514a2:1209_8": "Carāmahanti carāmi ahaṁ.",
  "atk-s0514a2:1209_9": "Dutiyaṁ gāthaṁ pana attano balaṁ dīpetukāmo evamāha.",
  "atk-s0514a2:1209_10": "Tattha issattheti dhanusippe.",
  "atk-s0514a2:1209_11": "Daḷhadhammoti daḷhadhanuṁ sahassatthāmadhanuṁ oropetuñca āropetuñca samattho.",
  "atk-s0514a2:1210_0": "Iti rājā attano balaṁ vaṇṇetvā tassa nāmagottaṁ pucchanto āha –",
  "atk-s0514a2:1211_0": "301.",
  "atk-s0514a2:1212_0": "“Ko vā tvaṁ kassa vā putto, kathaṁ jānemu taṁ mayaṁ;",
  "atk-s0514a2:1213_0": "Pituno attano cāpi, nāmagottaṁ pavedayā”ti.",
  "atk-s0514a2:1214_0": "Tattha pavedayāti kathaya.",
  "atk-s0514a2:1215_0": "Taṁ sutvā mahāsatto “sacāhaṁ ‘devanāgakinnarakhattiyādīsu aññatarohamasmī’ti katheyyaṁ,",
  "atk-s0514a2:1215_1": "saddaheyyeva esa,",
  "atk-s0514a2:1215_2": "saccameva panassa kathetuṁ vaṭṭatī”ti cintetvā evamāha –",
  "atk-s0514a2:1216_0": "302.",
  "atk-s0514a2:1217_0": "“Nesādaputto bhaddante, sāmo iti maṁ ñātayo;",
  "atk-s0514a2:1218_0": "Āmantayiṁsu jīvantaṁ, svajjevāhaṁ gato saye.",
  "atk-s0514a2:1219_0": "303.",
  "atk-s0514a2:1220_0": "“Viddhosmi puthusallena, savisena yathā migo;",
  "atk-s0514a2:1221_0": "Sakamhi lohite rāja, passa semi paripluto.",
  "atk-s0514a2:1222_0": "304.",
  "atk-s0514a2:1223_0": "“Paṭivāmagataṁ sallaṁ, passa dhimhāmi lohitaṁ;",
  "atk-s0514a2:1224_0": "Āturo tyānupucchāmi, kiṁ maṁ viddhā nilīyasi.",
  "atk-s0514a2:1225_0": "305.",
  "atk-s0514a2:1226_0": "“Ajinamhi haññate dīpi, nāgo dantehi haññate;",
  "atk-s0514a2:1227_0": "Atha kena nu vaṇṇena, viddheyyaṁ maṁ amaññathā”ti.",
  "atk-s0514a2:1228_0": "Tattha jīvantanti maṁ ito pubbe jīvamānaṁ “ehi sāma,",
  "atk-s0514a2:1228_1": "yāhi sāmā”ti ñātayo āmantayiṁsu.",
  "atk-s0514a2:1228_2": "Svajjevāhaṁ gatoti so ahaṁ ajja evaṁ gato maraṇamukhe sampatto,",
  "atk-s0514a2:1228_3": "paviṭṭhoti attho.",
  "atk-s0514a2:1228_4": "Sayeti sayāmi.",
  "atk-s0514a2:1228_5": "Pariplutoti nimuggo.",
  "atk-s0514a2:1228_6": "Paṭivāmagatanti dakkhiṇapassena pavisitvā vāmapassena niggatanti attho.",
  "atk-s0514a2:1228_7": "Passāti olokehi maṁ.",
  "atk-s0514a2:1228_8": "Dhimhāmīti niṭṭhubhāmi,",
  "atk-s0514a2:1228_9": "idaṁ so satiṁ paccupaṭṭhāpetvā avikampamānova lohitaṁ mukhena chaḍḍetvā āha.",
  "atk-s0514a2:1228_10": "Āturo tyānupucchāmī”ti bāḷhagilāno hutvā ahaṁ taṁ anupucchāmi.",
  "atk-s0514a2:1228_11": "Nilīyasīti etasmiṁ vanagumbe nilīno acchasi.",
  "atk-s0514a2:1228_12": "Viddheyyanti vijjhitabbaṁ.",
  "atk-s0514a2:1228_13": "Amaññathāti amaññittha.",
  "atk-s0514a2:1229_0": "Rājā tassa vacanaṁ sutvā yathābhūtaṁ anācikkhitvā musāvādaṁ kathento āha –",
  "atk-s0514a2:1230_0": "306.",
  "atk-s0514a2:1231_0": "“Migo upaṭṭhito āsi, āgato usupātanaṁ;",
  "atk-s0514a2:1232_0": "Taṁ disvā ubbijī sāma, tena kodho mamāvisī”ti.",
  "atk-s0514a2:1233_0": "Tattha āvisīti ajjhotthari. Tena kāraṇena me kodho uppannoti dīpeti.",
  "atk-s0514a2:1234_0": "Atha naṁ mahāsatto “kiṁ vadesi, mahārāja,",
  "atk-s0514a2:1234_1": "imasmiṁ himavante maṁ disvā palāyanamigo nāma natthī”ti vatvā āha –",
  "atk-s0514a2:1235_0": "307.",
  "atk-s0514a2:1236_0": "“Yato sarāmi attānaṁ, yato pattosmi viññutaṁ;",
  "atk-s0514a2:1237_0": "Na maṁ migā uttasanti, araññe sāpadānipi.",
  "atk-s0514a2:1238_0": "308.",
  "atk-s0514a2:1239_0": "“Yato nidhiṁ parihariṁ, yato pattosmi yobbanaṁ;",
  "atk-s0514a2:1240_0": "Na maṁ migā uttasanti, araññe sāpadānipi.",
  "atk-s0514a2:1241_0": "309.",
  "atk-s0514a2:1242_0": "“Bhīrū kimpurisā rāja, pabbate gandhamādane;",
  "atk-s0514a2:1243_0": "Sammodamānā gacchāma, pabbatāni vanāni ca.",
  "atk-s0514a2:1244_0": "310.",
  "atk-s0514a2:1245_0": "“Na maṁ migā uttasanti, araññe sāpadānipi;",
  "atk-s0514a2:1246_0": "Atha kena nu vaṇṇena, utrāsanti migā mama”nti.",
  "atk-s0514a2:1247_0": "Tattha na maṁ migāti bho mahārāja,",
  "atk-s0514a2:1247_1": "yato kālato paṭṭhāya ahaṁ attānaṁ sarāmi,",
  "atk-s0514a2:1247_2": "yato kālato paṭṭhāya ahaṁ viññubhāvaṁ patto asmi bhavāmi,",
  "atk-s0514a2:1247_3": "tato kālato paṭṭhāya maṁ disvā migā nāma na uttasanti.",
  "atk-s0514a2:1247_4": "Sāpadānipīti vāḷamigāpi.",
  "atk-s0514a2:1247_5": "Yato nidhinti yato kālato paṭṭhāya ahaṁ vākacīraṁ parihariṁ.",
  "atk-s0514a2:1247_6": "Bhīrū kimpurisāti mahārāja,",
  "atk-s0514a2:1247_7": "migā tāva tiṭṭhantu,",
  "atk-s0514a2:1247_8": "kimpurisā nāma atibhīrukā honti.",
  "atk-s0514a2:1247_9": "Ye imasmiṁ gandhamādanapabbate viharanti,",
  "atk-s0514a2:1247_10": "tepi maṁ disvā na uttasanti,",
  "atk-s0514a2:1247_11": "atha kho mayaṁ aññamaññaṁ sammodamānā gacchāma.",
  "atk-s0514a2:1247_12": "Utrāsanti migā mamanti mamaṁ disvā migā utrāseyyuṁ,",
  "atk-s0514a2:1247_13": "kena kāraṇena tvaṁ maṁ saddahāpessasīti dīpeti.",
  "atk-s0514a2:1248_0": "Taṁ sutvā rājā “mayā imaṁ niraparādhaṁ vijjhitvā musāvādo kathito,",
  "atk-s0514a2:1248_1": "saccameva kathayissāmī”ti cintetvā āha –",
  "atk-s0514a2:1249_0": "311.",
  "atk-s0514a2:1250_0": "“Na taṁ tasa migo sāma, kiṁ tāhaṁ alikaṁ bhaṇe;",
  "atk-s0514a2:1251_0": "Kodhalobhābhibhūtāhaṁ, usuṁ te taṁ avassaji”nti.",
  "atk-s0514a2:1252_0": "Tattha na taṁ tasāti na taṁ disvā migo tasa,",
  "atk-s0514a2:1252_1": "na bhītoti attho.",
  "atk-s0514a2:1252_2": "Kiṁ tāhanti kiṁ te evaṁ kalyāṇadassanassa santike ahaṁ alikaṁ bhaṇissāmi.",
  "atk-s0514a2:1252_3": "Kodhalobhābhibhūtāhanti kodhena ca lobhena ca abhibhūto hutvā ahaṁ.",
  "atk-s0514a2:1252_4": "So hi paṭhamameva migesu uppannena kodhena “mige vijjhissāmī”ti dhanuṁ āropetvā ṭhito pacchā bodhisattaṁ",
  "atk-s0514a2:1252_5": "disvā tassa devatādīsu aññatarabhāvaṁ ajānanto “pucchissāmi na”nti lobhaṁ uppādesi,",
  "atk-s0514a2:1252_6": "tasmā evamāha.",
  "atk-s0514a2:1253_0": "Evañca pana vatvā “nāyaṁ suvaṇṇasāmo imasmiṁ araññe ekakova vasissati,",
  "atk-s0514a2:1253_1": "ñātakehipissa bhavitabbaṁ,",
  "atk-s0514a2:1253_2": "pucchissāmi na”nti cintetvā itaraṁ gāthamāha –",
  "atk-s0514a2:1254_0": "312.",
  "atk-s0514a2:1255_0": "“Kuto nu sāma āgamma, kassa vā pahito tuvaṁ;",
  "atk-s0514a2:1256_0": "‘Udahāro nadiṁ gaccha’, āgato migasammata”nti.",
  "atk-s0514a2:1257_0": "Tattha sāmāti mahāsattaṁ ālapati.",
  "atk-s0514a2:1257_1": "Āgammāti kuto desā imaṁ vanaṁ āgamitvā “amhākaṁ udahāro udakaṁ āharituṁ nadiṁ gacchā”ti kassa vā pahitokena",
  "atk-s0514a2:1257_2": "puggalena pesito hutvā tuvaṁ imaṁ migasammataṁ āgatoti attho.",
  "atk-s0514a2:1258_0": "So tassa kathaṁ sutvā mahantaṁ dukkhavedanaṁ adhivāsetvā mukhena lohitaṁ chaḍḍetvā gāthamāha –",
  "atk-s0514a2:1259_0": "313.",
  "atk-s0514a2:1260_0": "“Andhā mātāpitā mayhaṁ, te bharāmi brahāvane;",
  "atk-s0514a2:1261_0": "Tesāhaṁ udakāhāro, āgato migasammata”nti.",
  "atk-s0514a2:1262_0": "Tattha bharāmīti mūlaphalādīni āharitvā posemi.",
  "atk-s0514a2:1263_0": "Evañca pana vatvā mahāsatto mātāpitaro ārabbha vilapanto āha –",
  "atk-s0514a2:1264_0": "314.",
  "atk-s0514a2:1265_0": "“Atthi nesaṁ usāmattaṁ, atha sāhassa jīvitaṁ;",
  "atk-s0514a2:1266_0": "Udakassa alābhena, maññe andhā marissare.",
  "atk-s0514a2:1267_0": "315.",
  "atk-s0514a2:1268_0": "“Na me idaṁ tathā dukkhaṁ, labbhā hi pumunā idaṁ;",
  "atk-s0514a2:1269_0": "Yañca ammaṁ na passāmi, taṁ me dukkhataraṁ ito.",
  "atk-s0514a2:1270_0": "316.",
  "atk-s0514a2:1271_0": "“Na me idaṁ tathā dukkhaṁ, labbhā hi pumunā idaṁ;",
  "atk-s0514a2:1272_0": "Yañca tātaṁ na passāmi, taṁ me dukkhataraṁ ito.",
  "atk-s0514a2:1273_0": "317.",
  "atk-s0514a2:1274_0": "“Sā nūna kapaṇā ammā, cirarattāya rucchati;",
  "atk-s0514a2:1275_0": "Aḍḍharatteva ratte vā, nadīva avasucchati.",
  "atk-s0514a2:1276_0": "318.",
  "atk-s0514a2:1277_0": "“So nūna kapaṇo tāto, cirarattāya rucchati;",
  "atk-s0514a2:1278_0": "Aḍḍharatteva ratte vā, nadīva avasucchati.",
  "atk-s0514a2:1279_0": "319.",
  "atk-s0514a2:1280_0": "“Uṭṭhānapādacariyāya, pādasambāhanassa ca;",
  "atk-s0514a2:1281_0": "Sāma tātavilapantā, hiṇḍissanti brahāvane.",
  "atk-s0514a2:1282_0": "320.",
  "atk-s0514a2:1283_0": "Idampi dutiyaṁ sallaṁ, kampeti hadayaṁ mamaṁ;",
  "atk-s0514a2:1284_0": "Yañca andhe na passāmi, maññe hissāmi jīvita”nti.",
  "atk-s0514a2:1285_0": "Tattha usāmattanti bhojanamattaṁ.",
  "atk-s0514a2:1285_1": "“Usā”ti hi bhojanassa nāmaṁ tassa ca atthitāya.",
  "atk-s0514a2:1285_2": "Sāhassa jīvitanti chadivasamattaṁ jīvitanti attho.",
  "atk-s0514a2:1285_3": "Idaṁ āharitvā ṭhapitaṁ phalāphalaṁ sandhāyāha.",
  "atk-s0514a2:1285_4": "Atha vā usāti usmā.",
  "atk-s0514a2:1285_5": "Tenetaṁ dasseti –",
  "atk-s0514a2:1285_6": "tesaṁ sarīre usmāmattaṁ atthi,",
  "atk-s0514a2:1285_7": "atha mayā ābhatena phalāphalena sāhassa jīvitaṁ atthīti.",
  "atk-s0514a2:1285_8": "Marissareti marissantīti maññāmi.",
  "atk-s0514a2:1285_9": "Pumunāti purisena,",
  "atk-s0514a2:1285_10": "evarūpañhi dukkhaṁ purisena labhitabbamevāti attho.",
  "atk-s0514a2:1285_11": "Cirarattāya rucchatīti cirarattaṁ rodissati.",
  "atk-s0514a2:1285_12": "Aḍḍharatte vāti majjhimaratte vā.",
  "atk-s0514a2:1285_13": "Ratte vāti pacchimaratte vā.",
  "atk-s0514a2:1285_14": "Avasucchatīti kunnadī viya sussissatīti attho.",
  "atk-s0514a2:1285_15": "Uṭṭhānapādacariyāyāti mahārāja,",
  "atk-s0514a2:1285_16": "ahaṁ rattimpi divāpi dve tayo vāre uṭṭhāya attano uṭṭhānavīriyena tesaṁ pādacariyaṁ karomi,",
  "atk-s0514a2:1285_17": "hatthapāde sambāhāmi,",
  "atk-s0514a2:1285_18": "idāni maṁ adisvā mamatthāya te parihīnacakkhukā “sāmatātā”ti vilapantā kaṇṭakehi vijjhiyamānā viya imasmiṁ",
  "atk-s0514a2:1285_19": "vanappadese hiṇḍissanti vicarissantīti attho.",
  "atk-s0514a2:1285_20": "Dutiyaṁ sallanti paṭhamaviddhavisapītasallato sataguṇena sahassaguṇena satasahassaguṇena dukkhataraṁ idaṁ dutiyaṁ tesaṁ adassanasokasallaṁ.",
  "atk-s0514a2:1286_0": "Rājā tassa vilāpaṁ sutvā “ayaṁ accantaṁ brahmacārī dhamme ṭhito mātāpitaro bharati,",
  "atk-s0514a2:1286_1": "idāni evaṁ dukkhappattopi tesaṁyeva vilapati,",
  "atk-s0514a2:1286_2": "evaṁ guṇasampanne nāma mayā aparādho kato,",
  "atk-s0514a2:1286_3": "kathaṁ nu kho imaṁ samassāseyya”nti cintetvā “niraye paccanakāle rajjaṁ kiṁ karissati,",
  "atk-s0514a2:1286_4": "iminā paṭijaggitaniyāmenevassa mātāpitaro paṭijaggissāmi,",
  "atk-s0514a2:1286_5": "imassa maraṇampi amaraṇaṁ viya bhavissatī”ti sanniṭṭhānaṁ katvā āha –",
  "atk-s0514a2:1287_0": "321.",
  "atk-s0514a2:1288_0": "“Mā bāḷhaṁ paridevesi, sāma kalyāṇadassana;",
  "atk-s0514a2:1289_0": "Ahaṁ kammakaro hutvā, bharissaṁ te brahāvane.",
  "atk-s0514a2:1290_0": "322.",
  "atk-s0514a2:1291_0": "“Issatthe casmi kusalo, daḷhadhammoti vissuto;",
  "atk-s0514a2:1292_0": "Ahaṁ kammakaro hutvā, bharissaṁ te brahāvane.",
  "atk-s0514a2:1293_0": "323.",
  "atk-s0514a2:1294_0": "“Migānaṁ vighāsamanvesaṁ, vanamūlaphalāni ca;",
  "atk-s0514a2:1295_0": "Ahaṁ kammakaro hutvā, bharissaṁ te brahāvane.",
  "atk-s0514a2:1296_0": "324.",
  "atk-s0514a2:1297_0": "“Katamaṁ taṁ vanaṁ sāma, yattha mātāpitā tava;",
  "atk-s0514a2:1298_0": "Ahaṁ te tathā bharissaṁ, yathā te abharī tuva”nti.",
  "atk-s0514a2:1299_0": "Tattha bharissaṁ teti te tava mātāpitaro bharissāmi.",
  "atk-s0514a2:1299_1": "Migānanti sīhādīnaṁ migānaṁ vighāsaṁ anvesanto.",
  "atk-s0514a2:1299_2": "Idaṁ so “issatthe casmi kusaloti thūlathūle mige vadhitvā madhuramaṁsena tava mātāpitaro bharissāmī”ti vatvā “mā, mahārāja,",
  "atk-s0514a2:1299_3": "amhe nissāya pāṇavadhaṁ karī”ti vutte evamāha.",
  "atk-s0514a2:1299_4": "Yathā teti yathā tvaṁ te abhari,",
  "atk-s0514a2:1299_5": "tathevāhampi bharissāmīti.",
  "atk-s0514a2:1300_0": "Athassa mahāsatto “sādhu, mahārāja, tena hi me mātāpitaro bharassū”ti vatvā maggaṁ ācikkhanto āha –",
  "atk-s0514a2:1301_0": "325.",
  "atk-s0514a2:1302_0": "“Ayaṁ ekapadī rāja, yoyaṁ ussīsake mama;",
  "atk-s0514a2:1303_0": "Ito gantvā aḍḍhakosaṁ, tattha nesaṁ agārakaṁ;",
  "atk-s0514a2:1304_0": "Yattha mātāpitā mayhaṁ, te bharassu ito gato”ti.",
  "atk-s0514a2:1305_0": "Tattha ekapadīti ekapadamaggo. Ussīsaketi yo esa mama matthakaṭṭhāne. Aḍḍhakosanti aḍḍhakosantare.",
  "atk-s0514a2:1306_0": "Evaṁ so tassa maggaṁ ācikkhitvā mātāpitūsu balavasinehena tathārūpaṁ vedanaṁ adhivāsetvā tesaṁ bharaṇatthāya añjaliṁ paggayha yācanto puna evamāha –",
  "atk-s0514a2:1307_0": "326.",
  "atk-s0514a2:1308_0": "“Namo te kāsirājatthu, namo te kāsivaḍḍhana;",
  "atk-s0514a2:1309_0": "Andhā mātāpitā mayhaṁ, te bharassu brahāvane.",
  "atk-s0514a2:1310_0": "327.",
  "atk-s0514a2:1311_0": "“Añjaliṁ te paggaṇhāmi, kāsirāja namatthu te;",
  "atk-s0514a2:1312_0": "Mātaraṁ pitaraṁ mayhaṁ, vutto vajjāsi vandana”nti.",
  "atk-s0514a2:1313_0": "Tattha vutto vajjāsīti “putto vo suvaṇṇasāmo nadītīrevisapītena sallena viddho rajatapaṭṭasadise vālukāpuline",
  "atk-s0514a2:1313_1": "dakkhiṇapassena nipanno añjaliṁ paggayha tumhākaṁ pāde vandatī”ti evaṁ mahārāja,",
  "atk-s0514a2:1313_2": "mayā vutto hutvā mātāpitūnaṁ me vandanaṁ vadeyyāsīti attho.",
  "atk-s0514a2:1314_0": "Rājā “sādhū”ti sampaṭicchi.",
  "atk-s0514a2:1314_1": "Mahāsattopi mātāpitūnaṁ vandanaṁ pesetvā visaññitaṁ pāpuṇi.",
  "atk-s0514a2:1314_2": "Tamatthaṁ pakāsento satthā āha –",
  "atk-s0514a2:1315_0": "328.",
  "atk-s0514a2:1316_0": "“Idaṁ vatvāna so sāmo, yuvā kalyāṇadassano;",
  "atk-s0514a2:1317_0": "Mucchito visavegena, visaññī samapajjathā”ti.",
  "atk-s0514a2:1318_0": "Tattha samapajjathāti visaññī jāto.",
  "atk-s0514a2:1319_0": "So hi heṭṭhā ettakaṁ kathento nirassāso viya ahosi.",
  "atk-s0514a2:1319_1": "Idāni panassa visavegena madditā bhavaṅgacittasantati hadayarūpaṁ nissāya pavatti,",
  "atk-s0514a2:1319_2": "kathā pacchijji,",
  "atk-s0514a2:1319_3": "mukhaṁ pihitaṁ,",
  "atk-s0514a2:1319_4": "akkhīni nimīlitāni,",
  "atk-s0514a2:1319_5": "hatthapādā thaddhabhāvaṁ pattā,",
  "atk-s0514a2:1319_6": "sakalasarīraṁ lohitena makkhitaṁ.",
  "atk-s0514a2:1319_7": "Rājā “ayaṁ idāneva mayā saddhiṁ kathesi,",
  "atk-s0514a2:1319_8": "kiṁ nu kho”ti tassa assāsapassāse upadhāresi.",
  "atk-s0514a2:1319_9": "Te pana niruddhā,",
  "atk-s0514a2:1319_10": "sarīraṁ thaddhaṁ jātaṁ.",
  "atk-s0514a2:1319_11": "So taṁ disvā “niruddho dāni sāmo”ti sokaṁ saddhāretuṁ asakkonto ubho hatthe matthake ṭhapetvā mahāsaddena paridevi.",
  "atk-s0514a2:1319_12": "Tamatthaṁ pakāsento satthā āha –",
  "atk-s0514a2:1320_0": "329.",
  "atk-s0514a2:1321_0": "“Sa rājā paridevesi, bahuṁ kāruññasañhitaṁ;",
  "atk-s0514a2:1322_0": "Ajarāmarohaṁ āsiṁ, ajjetaṁ ñāmi no pure;",
  "atk-s0514a2:1323_0": "Sāmaṁ kālaṅkataṁ disvā, natthi maccussa nāgamo.",
  "atk-s0514a2:1324_0": "330.",
  "atk-s0514a2:1325_0": "“Yassu maṁ paṭimanteti, savisena samappito;",
  "atk-s0514a2:1326_0": "Svajja evaṁ gate kāle, na kiñci mabhibhāsati.",
  "atk-s0514a2:1327_0": "331.",
  "atk-s0514a2:1328_0": "“Nirayaṁ nūna gacchāmi, ettha me natthi saṁsayo;",
  "atk-s0514a2:1329_0": "Tadā hi pakataṁ pāpaṁ, cirarattāya kibbisaṁ.",
  "atk-s0514a2:1330_0": "332.",
  "atk-s0514a2:1331_0": "“Bhavanti tassa vattāro, gāme kibbisakārako;",
  "atk-s0514a2:1332_0": "Araññe nimmanussamhi, ko maṁ vattumarahati.",
  "atk-s0514a2:1333_0": "333.",
  "atk-s0514a2:1334_0": "“Sārayanti hi kammāni, gāme saṁgaccha māṇavā;",
  "atk-s0514a2:1335_0": "Araññe nimmanussamhi, ko nu maṁ sārayissatī”ti.",
  "atk-s0514a2:1336_0": "Tattha āsinti ahaṁ ettakaṁ kālaṁ ajarāmaromhīti saññī ahosiṁ.",
  "atk-s0514a2:1336_1": "Ajjetanti ajja ahaṁ imaṁ sāmaṁ kālakataṁ disvā mamañceva aññesañca natthi maccussa nāgamoti taṁ maccussa āgamanaṁ ajja jānāmi,",
  "atk-s0514a2:1336_2": "ito pubbe na jānāmīti vilapati.",
  "atk-s0514a2:1336_3": "Svajja evaṁ gate kāleti yo savisena sallena samappito idāneva maṁ paṭimanteti,",
  "atk-s0514a2:1336_4": "so ajja evaṁ gate kāle evaṁ maraṇakāle sampatte kiñci appamattakampi na bhāsati.",
  "atk-s0514a2:1336_5": "Tadā hīti tasmiṁ khaṇe sāmaṁ vijjhantena mayā pāpaṁ kataṁ.",
  "atk-s0514a2:1336_6": "Cirarattāya kibbisanti taṁ pana cirarattaṁ vipaccanasamatthaṁ dāruṇaṁ pharusaṁ.",
  "atk-s0514a2:1337_0": "Tassāti tassa evarūpaṁ pāpakammaṁ katvā vicarantassa.",
  "atk-s0514a2:1337_1": "Vattāroti ninditāro bhavanti “kuhiṁ gāme kinti kibbisakārako”ti.",
  "atk-s0514a2:1337_2": "Imasmiṁ pana araññe nimmanussamhi ko maṁ vattumarahati,",
  "atk-s0514a2:1337_3": "sace hi bhaveyya,",
  "atk-s0514a2:1337_4": "vadeyyāti vilapati.",
  "atk-s0514a2:1337_5": "Sārayantīti gāme vā nigamādīsu vā saṁgaccha māṇavā tattha tattha bahū purisā sannipatitvā “ambho purisaghātaka,",
  "atk-s0514a2:1337_6": "dāruṇaṁ te kammaṁ kataṁ,",
  "atk-s0514a2:1337_7": "asukadaṇḍaṁ patto nāma tva”nti evaṁ kammāni sārenti codenti.",
  "atk-s0514a2:1337_8": "Imasmiṁ pana nimmanusse araññe maṁ ko sārayissatīti attānaṁ codento vilapati.",
  "atk-s0514a2:1338_0": "Tadā bahusundarī nāma devadhītā gandhamādanavāsinī mahāsattassa sattame attabhāve mātubhūtapubbā.",
  "atk-s0514a2:1338_1": "Sā puttasinehena bodhisattaṁ niccaṁ āvajjeti,",
  "atk-s0514a2:1338_2": "taṁ divasaṁ pana dibbasampattiṁ anubhavamānā na taṁ āvajjeti.",
  "atk-s0514a2:1338_3": "“Devasamāgamaṁ gatā”tipi vadantiyeva.",
  "atk-s0514a2:1338_4": "Sā tassa visaññibhūtakāle “kiṁ nu kho me puttassa pavattī”ti āvajjamānā addasa “ayaṁ pīḷiyakkho nāma",
  "atk-s0514a2:1338_5": "rājā mama puttaṁ visapītena sallena vijjhitvā migasammatānadītīre vālukāpuline ghātetvā mahantena saddena",
  "atk-s0514a2:1338_6": "paridevati.",
  "atk-s0514a2:1338_7": "Sacāhaṁ na gamissāmi,",
  "atk-s0514a2:1338_8": "mama putto suvaṇṇasāmo ettheva marissati,",
  "atk-s0514a2:1338_9": "raññopi hadayaṁ phalissati,",
  "atk-s0514a2:1338_10": "sāmassa mātāpitaropi nirāhārā pānīyampi alabhantā sussitvā marissanti.",
  "atk-s0514a2:1338_11": "Mayi pana gatāya rājā pānīyaghaṭaṁ ādāya tassa mātāpitūnaṁ santikaṁ gamissati,",
  "atk-s0514a2:1338_12": "gantvā ca pana “putto vo mayā hato’ti kathessati.",
  "atk-s0514a2:1338_13": "Evañca vatvā tesaṁ vacanaṁ sutvā te puttassa santikaṁ ānayissati.",
  "atk-s0514a2:1338_14": "Atha kho te ca ahañca saccakiriyaṁ karissāma,",
  "atk-s0514a2:1338_15": "saccabalena sāmassa visaṁ vinassissati.",
  "atk-s0514a2:1338_16": "Evaṁ me putto jīvitaṁ labhissati,",
  "atk-s0514a2:1338_17": "mātāpitaro ca cakkhūni labhissanti,",
  "atk-s0514a2:1338_18": "rājā ca sāmassa dhammadesanaṁ sutvā nagaraṁ gantvā mahādānaṁ datvā saggaparāyaṇo bhavissati,",
  "atk-s0514a2:1338_19": "tasmā gacchāmahaṁ tatthā”ti.",
  "atk-s0514a2:1338_20": "Sā gantvā migasammatānadītīre adissamānena kāyena ākāse ṭhatvā raññā saddhiṁ kathesi.",
  "atk-s0514a2:1338_21": "Tamatthaṁ pakāsento satthā āha –",
  "atk-s0514a2:1339_0": "334.",
  "atk-s0514a2:1340_0": "“Sā devatā antarahitā, pabbate gandhamādane;",
  "atk-s0514a2:1341_0": "Raññova anukampāya, imā gāthā abhāsatha.",
  "atk-s0514a2:1342_0": "335.",
  "atk-s0514a2:1343_0": "“Āguṁ kira mahārāja, akari kammadukkaṭaṁ;",
  "atk-s0514a2:1344_0": "Adūsakā pitāputtā, tayo ekūsunā hatā.",
  "atk-s0514a2:1345_0": "336.",
  "atk-s0514a2:1346_0": "“Ehi taṁ anusikkhāmi, yathā te sugatī siyā;",
  "atk-s0514a2:1347_0": "Dhammenandhe vane posa, maññehaṁ sugatī tayā”ti.",
  "atk-s0514a2:1348_0": "Tattha raññovāti raññoyeva.",
  "atk-s0514a2:1348_1": "Āguṁ kirāti mahārāja,",
  "atk-s0514a2:1348_2": "tvaṁ mahāparādhaṁ mahāpāpaṁ akari.",
  "atk-s0514a2:1348_3": "Dukkaṭanti yaṁ kataṁ dukkaṭaṁ hoti,",
  "atk-s0514a2:1348_4": "taṁ lāmakakammaṁ akari.",
  "atk-s0514a2:1348_5": "Adūsakāti niddosā.",
  "atk-s0514a2:1348_6": "Pitāputtāti mātā ca pitā ca putto ca ime tayo janā ekausunā hatā.",
  "atk-s0514a2:1348_7": "Tasmiñhi hate tappaṭibaddhā tassa mātāpitaropi hatāva honti.",
  "atk-s0514a2:1348_8": "Anusikkhāmīti sikkhāpemi anusāsāmi.",
  "atk-s0514a2:1348_9": "Posāti sāmassa ṭhāne ṭhatvā sinehaṁ paccupaṭṭhāpetvā sāmo viya te ubho andhe posehi.",
  "atk-s0514a2:1348_10": "Maññehaṁ sugatī tayāti evaṁ tayā sugatiyeva gantabbā bhavissatīti ahaṁ maññāmi.",
  "atk-s0514a2:1349_0": "So devatāya vacanaṁ sutvā “ahaṁ kira tassa mātāpitaro posetvā saggaṁ gamissāmī”ti saddahitvā “kiṁ me rajjena,",
  "atk-s0514a2:1349_1": "teyeva posessāmī”ti daḷhaṁ adhiṭṭhāya balavaparidevaṁ paridevanto sokaṁ tanukaṁ katvā “suvaṇṇasāmo mato",
  "atk-s0514a2:1349_2": "bhavissatī”ti nānāpupphehi tassa sarīraṁ pūjetvā udakena siñcitvā tikkhattuṁ padakkhiṇaṁ katvā catūsu",
  "atk-s0514a2:1349_3": "ṭhānesu vanditvā tena pūritaṁ udakaghaṭaṁ ādāya domanassappatto dakkhiṇadisābhimukho agamāsi.",
  "atk-s0514a2:1349_4": "Tamatthaṁ pakāsento satthā āha –",
  "atk-s0514a2:1350_0": "337.",
  "atk-s0514a2:1351_0": "“Sa rājā paridevitvā, bahuṁ kāruññasañhitaṁ;",
  "atk-s0514a2:1352_0": "Udakakumbhamādāya, pakkāmi dakkhiṇāmukho”ti.",
  "atk-s0514a2:1353_0": "Pakatiyāpi mahāthāmo rājā pānīyaghaṭaṁ ādāya gacchanto assamapadaṁ koṭṭento viya pavisitvā dukūlapaṇḍitassa paṇṇasālādvāraṁ sampāpuṇi.",
  "atk-s0514a2:1353_1": "Dukūlapaṇḍito anto nisinnova tassa padasaddaṁ sutvā “nāyaṁ sāmassa padasaddo,",
  "atk-s0514a2:1353_2": "kassa nu kho”ti pucchanto gāthādvayamāha –",
  "atk-s0514a2:1354_0": "338.",
  "atk-s0514a2:1355_0": "“Kassa nu eso padasaddo, manussasseva āgato;",
  "atk-s0514a2:1356_0": "Neso sāmassa nigghoso, ko nu tvamasi mārisa.",
  "atk-s0514a2:1357_0": "339.",
  "atk-s0514a2:1358_0": "“Santañhi sāmo vajati, santaṁ pādāni neyati;",
  "atk-s0514a2:1359_0": "Neso sāmassa nigghoso, ko nu tvamasi mārisā”ti.",
  "atk-s0514a2:1360_0": "Tattha manussassevāti nāyaṁ sīhabyagghadīpiyakkhanāgakinnarānaṁ,",
  "atk-s0514a2:1360_1": "āgacchato pana manussassevāyaṁ padasaddo,",
  "atk-s0514a2:1360_2": "neso sāmassāti.",
  "atk-s0514a2:1360_3": "Santaṁ hīti upasamayuttaṁ eva.",
  "atk-s0514a2:1360_4": "Vajatīti caṅkamati.",
  "atk-s0514a2:1360_5": "Neyatīti patiṭṭhāpeti.",
  "atk-s0514a2:1361_0": "Taṁ sutvā rājā “sacāhaṁ attano rājabhāvaṁ akathetvā ‘mayā tumhākaṁ putto mārito’ti vakkhāmi,",
  "atk-s0514a2:1361_1": "ime kujjhitvā mayā saddhiṁ pharusaṁ kathessanti.",
  "atk-s0514a2:1361_2": "Evaṁ me tesu kodho uppajjissati,",
  "atk-s0514a2:1361_3": "atha ne viheṭhessāmi,",
  "atk-s0514a2:1361_4": "taṁ mama akusalaṁ bhavissati,",
  "atk-s0514a2:1361_5": "‘rājā’ti pana vutte abhāyantā nāma natthi,",
  "atk-s0514a2:1361_6": "tasmā rājabhāvaṁ tāva kathessāmī”ti cintetvā pānīyamāḷake pānīyaghaṭaṁ ṭhapetvā paṇṇasālādvāre ṭhatvā āha –",
  "atk-s0514a2:1362_0": "340.",
  "atk-s0514a2:1363_0": "“Rājāhamasmi kāsīnaṁ, pīḷiyakkhoti maṁ vidū;",
  "atk-s0514a2:1364_0": "Lobhā raṭṭhaṁ pahitvāna, migamesaṁ carāmahaṁ.",
  "atk-s0514a2:1365_0": "341.",
  "atk-s0514a2:1366_0": "“Issatthe casmi kusalo, daḷhadhammoti vissuto;",
  "atk-s0514a2:1367_0": "Nāgopi me na mucceyya, āgato usupātana”nti.",
  "atk-s0514a2:1368_0": "Dukūlapaṇḍitopi tena saddhiṁ paṭisanthāraṁ karonto āha –",
  "atk-s0514a2:1369_0": "342.",
  "atk-s0514a2:1370_0": "“Svāgataṁ te mahārāja, atho te adurāgataṁ;",
  "atk-s0514a2:1371_0": "Issarosi anuppatto, yaṁ idhatthi pavedaya.",
  "atk-s0514a2:1372_0": "343.",
  "atk-s0514a2:1373_0": "“Tindukāni piyālāni, madhuke kāsumāriyo;",
  "atk-s0514a2:1374_0": "Phalāni khuddakappāni, bhuñja rāja varaṁ varaṁ.",
  "atk-s0514a2:1375_0": "344.",
  "atk-s0514a2:1376_0": "“Idampi pānīyaṁ sītaṁ, ābhataṁ girigabbharā;",
  "atk-s0514a2:1377_0": "Tato piva mahārāja, sace tvaṁ abhikaṅkhasī”ti;",
  "atk-s0514a2:1378_0": "Tassattho sattigumbajātake kathito.",
  "atk-s0514a2:1378_1": "Idha pana “girigabbharā”ti migasammataṁ sandhāya vuttaṁ.",
  "atk-s0514a2:1378_2": "Sā hi nadī girigabbharā nikkhantattā “girigabbharā” tveva jātā.",
  "atk-s0514a2:1379_0": "Evaṁ tena paṭisanthāre kate rājā “putto vo mayā mārito”ti paṭhamameva vattuṁ ayuttaṁ,",
  "atk-s0514a2:1379_1": "ajānanto viya kathaṁ samuṭṭhāpetvā kathessāmī”ti cintetvā āha –",
  "atk-s0514a2:1380_0": "345.",
  "atk-s0514a2:1381_0": "“Nālaṁ andhā vane daṭṭhuṁ, ko nu vo phalamāhari;",
  "atk-s0514a2:1382_0": "Anandhassevayaṁ sammā, nivāpo mayha khāyatī”ti.",
  "atk-s0514a2:1383_0": "Tattha nālanti tumhe andhā imasmiṁ vane kiñci daṭṭhuṁ na samatthā.",
  "atk-s0514a2:1383_1": "Ko nu vo phalamāharīti ko nu tumhākaṁ imāni phalāphalāni āhari.",
  "atk-s0514a2:1383_2": "Nivāpoti ayaṁ sammā nayena upāyena kāraṇena kato khāditabbayuttakānaṁ parisuddhānaṁ phalāphalānaṁ nivāpo",
  "atk-s0514a2:1383_3": "sannicayo anandhassa viya mayhaṁ khāyati paññāyati upaṭṭhāti.",
  "atk-s0514a2:1384_0": "Taṁ sutvā dukūlapaṇḍito “mahārāja,",
  "atk-s0514a2:1384_1": "na mayaṁ phalāphalāni āharāma,",
  "atk-s0514a2:1384_2": "putto pana no āharatī”ti dassento gāthādvayamāha –",
  "atk-s0514a2:1385_0": "346.",
  "atk-s0514a2:1386_0": "“Daharo yuvā nātibrahā, sāmo kalyāṇadassano;",
  "atk-s0514a2:1387_0": "Dīghassa kesā asitā, atho sūnaggavellitā.",
  "atk-s0514a2:1388_0": "347.",
  "atk-s0514a2:1389_0": "“So have phalamāharitvā, ito ādāya kamaṇḍaluṁ;",
  "atk-s0514a2:1390_0": "Nadiṁ gato udahāro, maññe na dūramāgato”ti.",
  "atk-s0514a2:1391_0": "Tattha nātibrahāti nātidīgho nātirasso.",
  "atk-s0514a2:1391_1": "Sūnaggavellitāti sūnasaṅkhātāya maṁsakoṭṭanapotthaniyā aggaṁ viya vinatā.",
  "atk-s0514a2:1391_2": "Kamaṇḍalunti ghaṭaṁ.",
  "atk-s0514a2:1391_3": "Na dūramāgatoti idāni na dūraṁ āgato,",
  "atk-s0514a2:1391_4": "āsannaṭṭhānaṁ āgato bhavissatīti maññāmīti attho.",
  "atk-s0514a2:1392_0": "Taṁ sutvā rājā āha –",
  "atk-s0514a2:1393_0": "348.",
  "atk-s0514a2:1394_0": "“Ahaṁ taṁ avadhiṁ sāmaṁ, yo tuyhaṁ paricārako;",
  "atk-s0514a2:1395_0": "Yaṁ kumāraṁ pavedetha, sāmaṁ kalyāṇadassanaṁ.",
  "atk-s0514a2:1396_0": "349.",
  "atk-s0514a2:1397_0": "“Dīghassa kesā asitā, atho sūnaggavellitā;",
  "atk-s0514a2:1398_0": "Tesu lohitalittesu, seti sāmo mahā hato”ti.",
  "atk-s0514a2:1399_0": "Tattha avadhinti visapītena sarena vijjhitvā māresiṁ.",
  "atk-s0514a2:1399_1": "Pavedethāti kathetha.",
  "atk-s0514a2:1399_2": "Setīti migasammatānadītīre vālukāpuline sayati.",
  "atk-s0514a2:1400_0": "Dukūlapaṇḍitassa pana avidūre pārikāya paṇṇasālā hoti.",
  "atk-s0514a2:1400_1": "Sā tattha nisinnāva rañño vacanaṁ sutvā taṁ pavattiṁ sotukāmā attano paṇṇasālato nikkhamitvā rajjukasaññāya dukūlapaṇḍitassa santikaṁ gantvā āha –",
  "atk-s0514a2:1401_0": "350.",
  "atk-s0514a2:1402_0": "“Kena dukūla mantesi, ‘hato sāmo’ti vādinā;",
  "atk-s0514a2:1403_0": "‘Hato sāmo’ti sutvāna, hadayaṁ me pavedhati.",
  "atk-s0514a2:1404_0": "351.",
  "atk-s0514a2:1405_0": "“Assatthasseva taruṇaṁ, pavāḷaṁ māluteritaṁ;",
  "atk-s0514a2:1406_0": "‘Hato sāmo’ti sutvāna, hadayaṁ me pavedhatī”ti.",
  "atk-s0514a2:1407_0": "Tattha vādināti “mayā sāmo hato”ti vadantena. Pavāḷanti pallavaṁ. Māluteritanti vātena pahaṭaṁ.",
  "atk-s0514a2:1408_0": "Dukūlapaṇḍito ovadanto āha –",
  "atk-s0514a2:1409_0": "352.",
  "atk-s0514a2:1410_0": "“Pārike kāsirājāyaṁ, so sāmaṁ migasammate;",
  "atk-s0514a2:1411_0": "Kodhasā usunā vijjhi, tassa mā pāpamicchimhā”ti.",
  "atk-s0514a2:1412_0": "Tattha migasammateti migasammatānadītīre.",
  "atk-s0514a2:1412_1": "Kodhasāti migesu uppannena kodhena.",
  "atk-s0514a2:1412_2": "Mā pāpamicchimhāti tassa mayaṁ ubhopi pāpaṁ mā icchimhā.",
  "atk-s0514a2:1413_0": "Puna pārikā āha –",
  "atk-s0514a2:1414_0": "353.",
  "atk-s0514a2:1415_0": "“Kicchā laddho piyo putto, yo andhe abharī vane;",
  "atk-s0514a2:1416_0": "Taṁ ekaputtaṁ ghātimhi, kathaṁ cittaṁ na kopaye”ti.",
  "atk-s0514a2:1417_0": "Tattha ghātimhīti ghātake.",
  "atk-s0514a2:1418_0": "Dukūlapaṇḍito āha –",
  "atk-s0514a2:1419_0": "354.",
  "atk-s0514a2:1420_0": "“Kicchā laddho piyo putto, yo andhe abharī vane;",
  "atk-s0514a2:1421_0": "Taṁ ekaputtaṁ ghātimhi, akkodhaṁ āhu paṇḍitā”ti.",
  "atk-s0514a2:1422_0": "Tattha akkodhanti kodho nāma nirayasaṁvattaniko,",
  "atk-s0514a2:1422_1": "tasmā taṁ kodhaṁ akatvā puttaghātakamhi akkodho eva kattabboti paṇḍitā āhu kathenti.",
  "atk-s0514a2:1423_0": "Evañca pana vatvā te ubhohi hatthehi uraṁ paharitvā mahāsattassa guṇe vaṇṇetvā bhusaṁ parideviṁsu.",
  "atk-s0514a2:1423_1": "Atha ne rājā samassāsento āha –",
  "atk-s0514a2:1424_0": "355.",
  "atk-s0514a2:1425_0": "“Mā bāḷhaṁ paridevetha, ‘hato sāmo’ti vādinā;",
  "atk-s0514a2:1426_0": "Ahaṁ kammakaro hutvā, bharissāmi brahāvane.",
  "atk-s0514a2:1427_0": "356.",
  "atk-s0514a2:1428_0": "“Issatthe casmi kusalo, daḷhadhammoti vissuto;",
  "atk-s0514a2:1429_0": "Ahaṁ kammakaro hutvā, bharissāmi brahāvane.",
  "atk-s0514a2:1430_0": "357.",
  "atk-s0514a2:1431_0": "“Migānaṁ vighāsamanvesaṁ, vanamūlaphalāni ca;",
  "atk-s0514a2:1432_0": "Ahaṁ kammakaro hutvā, bharissāmi brahāvane”ti.",
  "atk-s0514a2:1433_0": "Tattha vādināti tumhe “sāmo hato”ti vadantena mayā saddhiṁ “tayā no evaṁ guṇasampanno putto mārito,",
  "atk-s0514a2:1433_1": "idāni ko amhe bharissatī”tiādīni vatvā mā bāḷhaṁ paridevetha,",
  "atk-s0514a2:1433_2": "ahaṁ tumhākaṁ kammakaro hutvā sāmo viya tumhe bharissāmīti.",
  "atk-s0514a2:1434_0": "Evaṁ rājā “tumhe mā cintayittha,",
  "atk-s0514a2:1434_1": "na mayhaṁ rajjenattho,",
  "atk-s0514a2:1434_2": "ahaṁ vo yāvajīvaṁ bharissāmī”ti te assāsesi.",
  "atk-s0514a2:1434_3": "Te tena saddhiṁ sallapantā āhaṁsu –",
  "atk-s0514a2:1435_0": "358.",
  "atk-s0514a2:1436_0": "“Nesa dhammo mahārāja, netaṁ amhesu kappati;",
  "atk-s0514a2:1437_0": "Rājā tvamasi amhākaṁ, pāde vandāma te maya”nti.",
  "atk-s0514a2:1438_0": "Tattha dhammoti sabhāvo kāraṇaṁ vā.",
  "atk-s0514a2:1438_1": "Netaṁ amhesu kappatīti etaṁ tava kammakaraṇaṁ amhesu na kappati na sobhati.",
  "atk-s0514a2:1438_2": "“Pāde vandāma te maya”nti idaṁ pana te pabbajitaliṅge ṭhitāpi puttasokena samabbhāhatāya ceva nihatamānatāya ca vadiṁsu.",
  "atk-s0514a2:1438_3": "“Rañño vissāsaṁ uppādetuṁ evamāhaṁsū”tipi vadanti.",
  "atk-s0514a2:1439_0": "Taṁ sutvā rājā ativiya tussitvā “aho acchariyaṁ,",
  "atk-s0514a2:1439_1": "evaṁ dosakārake nāma mayi pharusavacanamattampi natthi,",
  "atk-s0514a2:1439_2": "paggaṇhantiyeva mama”nti cintetvā gāthamāha –",
  "atk-s0514a2:1440_0": "359.",
  "atk-s0514a2:1441_0": "“Dhammaṁ nesādā bhaṇatha, katā apacitī tayā;",
  "atk-s0514a2:1442_0": "Pitā tvamasi amhākaṁ, mātā tvamasi pārike”ti.",
  "atk-s0514a2:1443_0": "Tattha tayāti ekekaṁ vadanto evamāha.",
  "atk-s0514a2:1443_1": "Pitāti dukūlapaṇḍita,",
  "atk-s0514a2:1443_2": "ajja paṭṭhāya tvaṁ mayhaṁ pituṭṭhāne tiṭṭha,",
  "atk-s0514a2:1443_3": "amma pārike,",
  "atk-s0514a2:1443_4": "tvampi me mātuṭṭhāne tiṭṭha,",
  "atk-s0514a2:1443_5": "ahaṁ pana vo puttassa sāmassa ṭhāne ṭhatvā pādadhovanādīni sabbakiccāni karissāmi,",
  "atk-s0514a2:1443_6": "maṁ rājāti asallakkhetvā sāmoti sallakkhethāti.",
  "atk-s0514a2:1444_0": "Te añjaliṁ paggayha vanditvā “mahārāja,",
  "atk-s0514a2:1444_1": "tava amhākaṁ kammakaraṇakiccaṁ natthi,",
  "atk-s0514a2:1444_2": "apica kho pana laṭṭhikoṭiyā no gahetvā ānetvā sāmaṁ dassehī”ti yācantā gāthādvayamāhaṁsu –",
  "atk-s0514a2:1445_0": "360.",
  "atk-s0514a2:1446_0": "“Namo te kāsirājatthu, namo te kāsivaḍḍhana;",
  "atk-s0514a2:1447_0": "Añjaliṁ te paggaṇhāma, yāva sāmānupāpaya.",
  "atk-s0514a2:1448_0": "361.",
  "atk-s0514a2:1449_0": "“Tassa pāde samajjantā, mukhañca bhujadassanaṁ;",
  "atk-s0514a2:1450_0": "Saṁsumbhamānā attānaṁ, kālamāgamayāmase”ti.",
  "atk-s0514a2:1451_0": "Tattha yāva sāmānupāpayāti yāva sāmo yattha,",
  "atk-s0514a2:1451_1": "tattha amhe anupāpaya.",
  "atk-s0514a2:1451_2": "Bhujadassananti kalyāṇadassanaṁ abhirūpaṁ.",
  "atk-s0514a2:1451_3": "Saṁsumbhamānāti pothentā.",
  "atk-s0514a2:1451_4": "Kālamāgamayāmaseti kālakiriyaṁ āgamessāma.",
  "atk-s0514a2:1452_0": "Tesaṁ evaṁ kathentānaññeva sūriyo atthaṅgato.",
  "atk-s0514a2:1452_1": "Atha rājā “sacāhaṁ idāneva ime tattha nessāmi,",
  "atk-s0514a2:1452_2": "taṁ disvāva nesaṁ hadayaṁ phalissati,",
  "atk-s0514a2:1452_3": "iti tiṇṇampi etesaṁ matakāle ahaṁ niraye uppajjantoyeva nāma,",
  "atk-s0514a2:1452_4": "tasmā tesaṁ gantuṁ na dassāmī”ti cintetvā catasso gāthāyo ajjhabhāsi –",
  "atk-s0514a2:1453_0": "362.",
  "atk-s0514a2:1454_0": "“Brahā vāḷamigākiṇṇaṁ, ākāsantaṁva dissati;",
  "atk-s0514a2:1455_0": "Yattha sāmo hato seti, candova patito chamā.",
  "atk-s0514a2:1456_0": "363.",
  "atk-s0514a2:1457_0": "“Brahā vāḷamigākiṇṇaṁ, ākāsantaṁva dissati;",
  "atk-s0514a2:1458_0": "Yattha sāmo hato seti, sūriyova patito chamā.",
  "atk-s0514a2:1459_0": "364.",
  "atk-s0514a2:1460_0": "“Brahā vāḷamigākiṇṇaṁ, ākāsantaṁva dissati;",
  "atk-s0514a2:1461_0": "Yattha sāmo hato seti, paṁsunā patikunthito.",
  "atk-s0514a2:1462_0": "365.",
  "atk-s0514a2:1463_0": "“Brahā vāḷamigākiṇṇaṁ, ākāsantaṁva dissati;",
  "atk-s0514a2:1464_0": "Yattha sāmo hato seti, idheva vasathassame”ti.",
  "atk-s0514a2:1465_0": "Tattha brahāti accuggataṁ.",
  "atk-s0514a2:1465_1": "Ākāsantaṁvāti etaṁ vanaṁ ākāsassa anto viya hutvā dissati.",
  "atk-s0514a2:1465_2": "Atha vā ākāsantanti ākāsamānaṁ,",
  "atk-s0514a2:1465_3": "pakāsamānanti attho.",
  "atk-s0514a2:1465_4": "Chamāti chamāyaṁ,",
  "atk-s0514a2:1465_5": "pathaviyanti attho.",
  "atk-s0514a2:1465_6": "“Chama”ntipi pāṭho,",
  "atk-s0514a2:1465_7": "pathaviṁ patito viyāti attho.",
  "atk-s0514a2:1465_8": "Patikunthitoti parikiṇṇo,",
  "atk-s0514a2:1465_9": "paliveṭhitoti attho.",
  "atk-s0514a2:1466_0": "Atha te attano vāḷamigabhayābhāvaṁ dassetuṁ gāthamāhaṁsu –",
  "atk-s0514a2:1467_0": "366.",
  "atk-s0514a2:1468_0": "“Yadi tattha sahassāni, satāni niyutāni ca;",
  "atk-s0514a2:1469_0": "Nevamhākaṁ bhayaṁ koci, vane vāḷesu vijjatī”ti.",
  "atk-s0514a2:1470_0": "Tattha kocīti imasmiṁ vane katthaci ekasmiṁ padesepi amhākaṁ vāḷesu bhayaṁ nāma natthi.",
  "atk-s0514a2:1471_0": "Rājā te paṭibāhituṁ asakkonto hatthesu gahetvā tattha nesi. Tamatthaṁ pakāsento satthā āha –",
  "atk-s0514a2:1472_0": "367.",
  "atk-s0514a2:1473_0": "“Tato andhānamādāya, kāsirājā brahāvane;",
  "atk-s0514a2:1474_0": "Hatthe gahetvā pakkāmi, yattha sāmo hato ahū”ti.",
  "atk-s0514a2:1475_0": "Tattha tatoti tadā.",
  "atk-s0514a2:1475_1": "Andhānanti andhe.",
  "atk-s0514a2:1475_2": "Ahūti ahosi.",
  "atk-s0514a2:1475_3": "Yatthāti yasmiṁ ṭhāne so nipanno,",
  "atk-s0514a2:1475_4": "tattha nesīti attho.",
  "atk-s0514a2:1476_0": "So ānetvā ca pana sāmassa santike ṭhapetvā “ayaṁ vo putto”ti ācikkhi.",
  "atk-s0514a2:1476_1": "Athassa pitā sīsaṁ ukkhipitvā mātā pāde gahetvā ūrūsu ṭhapetvā nisīditvā vilapiṁsu.",
  "atk-s0514a2:1476_2": "Tamatthaṁ pakāsento satthā āha –",
  "atk-s0514a2:1477_0": "368.",
  "atk-s0514a2:1478_0": "“Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1479_0": "Apaviddhaṁ brahāraññe, candaṁva patitaṁ chamā.",
  "atk-s0514a2:1480_0": "369.",
  "atk-s0514a2:1481_0": "“Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1482_0": "Apaviddhaṁ brahāraññe, sūriyaṁva patitaṁ chamā.",
  "atk-s0514a2:1483_0": "370.",
  "atk-s0514a2:1484_0": "“Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1485_0": "Apaviddhaṁ brahāraññe, kalūnaṁ paridevayuṁ.",
  "atk-s0514a2:1486_0": "371.",
  "atk-s0514a2:1487_0": "“Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1488_0": "Bāhā paggayha pakkanduṁ, ‘adhammo kira bho’iti.",
  "atk-s0514a2:1489_0": "372.",
  "atk-s0514a2:1490_0": "“Bāḷhaṁ kho tvaṁ pamattosi, sāma kalyāṇadassana;",
  "atk-s0514a2:1491_0": "Yo ajjevaṁ gate kāle, na kiñci mabhibhāsasi.",
  "atk-s0514a2:1492_0": "373.",
  "atk-s0514a2:1493_0": "“Bāḷhaṁ kho tvaṁ padittosi, sāma kalyāṇadassana;",
  "atk-s0514a2:1494_0": "Yo ajjevaṁ gate kāle, na kiñci mabhibhāsasi.",
  "atk-s0514a2:1495_0": "374.",
  "atk-s0514a2:1496_0": "“Bāḷhaṁ kho tvaṁ pakuddhosi, sāma kalyāṇadassana;",
  "atk-s0514a2:1497_0": "Yo ajjevaṁ gate kāle, na kiñci mabhibhāsati.",
  "atk-s0514a2:1498_0": "375.",
  "atk-s0514a2:1499_0": "“Bāḷhaṁ kho tvaṁ pasuttosi, sāma kalyāṇadassana;",
  "atk-s0514a2:1500_0": "Yo ajjevaṁ gate kāle, na kiñci mabhibhāsasi.",
  "atk-s0514a2:1501_0": "376.",
  "atk-s0514a2:1502_0": "“Bāḷhaṁ kho tvaṁ vimanosi, sāma kalyāṇadassana;",
  "atk-s0514a2:1503_0": "Yo ajjevaṁ gate kāle, na kiñci mabhibhāsasi.",
  "atk-s0514a2:1504_0": "377.",
  "atk-s0514a2:1505_0": "“Jaṭaṁ valinaṁ paṁsugataṁ, kodāni saṇṭhapessati;",
  "atk-s0514a2:1506_0": "Sāmo ayaṁ kālakato, andhānaṁ paricārako.",
  "atk-s0514a2:1507_0": "378.",
  "atk-s0514a2:1508_0": "“Ko me sammajjamādāya, sammajjissati assamaṁ;",
  "atk-s0514a2:1509_0": "Sāmo ayaṁ kālakato, andhānaṁ paricārako.",
  "atk-s0514a2:1510_0": "379.",
  "atk-s0514a2:1511_0": "“Kodāni nhāpayissati, sītenuṇhodakena ca;",
  "atk-s0514a2:1512_0": "Sāmo ayaṁ kālakato, andhānaṁ paricārako.",
  "atk-s0514a2:1513_0": "380.",
  "atk-s0514a2:1514_0": "“Kodāni bhojayissati, vanamūlaphalāni ca;",
  "atk-s0514a2:1515_0": "Sāmo ayaṁ kālakato, andhānaṁ paricārako”ti.",
  "atk-s0514a2:1516_0": "Tattha apaviddhanti raññā niratthakaṁ chaḍḍitaṁ.",
  "atk-s0514a2:1516_1": "Adhammo kira bho itīti ayuttaṁ kira bho,",
  "atk-s0514a2:1516_2": "ajja imasmiṁ loke vattati.",
  "atk-s0514a2:1516_3": "Pamattoti tikhiṇasuraṁ pivitvā viya matto pamatto pamādaṁ āpanno.",
  "atk-s0514a2:1516_4": "Padittoti dappito.",
  "atk-s0514a2:1516_5": "“Pakuddhosi vimanosī”ti sabbaṁ vilāpavasena bhaṇanti.",
  "atk-s0514a2:1516_6": "Jaṭanti tāta,",
  "atk-s0514a2:1516_7": "amhākaṁ jaṭāmaṇḍalaṁ.",
  "atk-s0514a2:1516_8": "Valinaṁ paṁsugatanti yadā ākulaṁ malaggahitaṁ bhavissati.",
  "atk-s0514a2:1516_9": "Kodānīti idāni ko saṇṭhapessati,",
  "atk-s0514a2:1516_10": "sodhetvā ujuṁ karissatīti.",
  "atk-s0514a2:1517_0": "Athassa mātā bahuṁ vilapitvā tassa ure hatthaṁ ṭhapetvā santāpaṁ upadhārentī “puttassa me santāpo pavattatiyeva,",
  "atk-s0514a2:1517_1": "visavegena visaññitaṁ āpanno bhavissati,",
  "atk-s0514a2:1517_2": "nibbisabhāvatthāya cassa saccakiriyaṁ karissāmī”ti cintetvā saccakiriyamakāsi.",
  "atk-s0514a2:1517_3": "Tamatthaṁ pakāsento satthā āha –",
  "atk-s0514a2:1518_0": "381.",
  "atk-s0514a2:1519_0": "“Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1520_0": "Aṭṭitā puttasokena, mātā saccaṁ abhāsatha.",
  "atk-s0514a2:1521_0": "382.",
  "atk-s0514a2:1522_0": "“Yena saccenayaṁ sāmo, dhammacārī pure ahu;",
  "atk-s0514a2:1523_0": "Etena saccavajjena, visaṁ sāmassa haññatu.",
  "atk-s0514a2:1524_0": "383.",
  "atk-s0514a2:1525_0": "“Yena saccenayaṁ sāmo, brahmacārī pure ahu;",
  "atk-s0514a2:1526_0": "Etena saccavajjena, visaṁ sāmassa haññatu.",
  "atk-s0514a2:1527_0": "384.",
  "atk-s0514a2:1528_0": "“Yena saccenayaṁ sāmo, saccavādī pure ahu;",
  "atk-s0514a2:1529_0": "Etena saccavajjena, visaṁ sāmassa haññatu.",
  "atk-s0514a2:1530_0": "385.",
  "atk-s0514a2:1531_0": "“Yena saccenayaṁ sāmo, mātāpettibharo ahu;",
  "atk-s0514a2:1532_0": "Etena saccavajjena, visaṁ sāmassa haññatu.",
  "atk-s0514a2:1533_0": "386.",
  "atk-s0514a2:1534_0": "“Yena saccenayaṁ sāmo, kule jeṭṭhāpacāyiko;",
  "atk-s0514a2:1535_0": "Etena saccavajjena, visaṁ sāmassa haññatu.",
  "atk-s0514a2:1536_0": "387.",
  "atk-s0514a2:1537_0": "“Yena saccenayaṁ sāmo, pāṇā piyataro mama;",
  "atk-s0514a2:1538_0": "Etena saccavajjena, visaṁ sāmassa haññatu.",
  "atk-s0514a2:1539_0": "388.",
  "atk-s0514a2:1540_0": "“Yaṁ kiñcitthi kataṁ puññaṁ, mayhañceva pitucca te;",
  "atk-s0514a2:1541_0": "Sabbena tena kusalena, visaṁ sāmassa haññatū”ti.",
  "atk-s0514a2:1542_0": "Tattha yena saccenāti yena bhūtena sabhāvena.",
  "atk-s0514a2:1542_1": "Dhammacārīti dasakusalakammapathadhammacārī.",
  "atk-s0514a2:1542_2": "Saccavādīti hasitavasenapi musāvādaṁ na vadati.",
  "atk-s0514a2:1542_3": "Mātāpettibharoti analaso hutvā rattindivaṁ mātāpitaro bhari.",
  "atk-s0514a2:1542_4": "Kule jeṭṭhāpacāyikoti jeṭṭhānaṁ mātāpitūnaṁ sakkārakārako hoti.",
  "atk-s0514a2:1543_0": "Evaṁ mātarā sattahi gāthāhi saccakiriyāya katāya sāmo parivattitvā nipajji.",
  "atk-s0514a2:1543_1": "Athassa pitā “jīvati me putto,",
  "atk-s0514a2:1543_2": "ahampissa saccakiriyaṁ karissāmī”ti tatheva saccakiriyamakāsi.",
  "atk-s0514a2:1543_3": "Tamatthaṁ pakāsento satthā āha –",
  "atk-s0514a2:1544_0": "389.",
  "atk-s0514a2:1545_0": "“Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1546_0": "Aṭṭito puttasokena, pitā saccaṁ abhāsatha.",
  "atk-s0514a2:1547_0": "390.",
  "atk-s0514a2:1548_0": "“Yena saccenayaṁ sāmo, dhammacārī pure ahu;",
  "atk-s0514a2:1549_0": "Etena saccavajjena, visaṁ sāmassa haññatu.",
  "atk-s0514a2:1550_0": "391.",
  "atk-s0514a2:1551_0": "“Yena saccenayaṁ sāmo, brahmacārī pure ahu;",
  "atk-s0514a2:1552_0": "Etena saccavajjena, visaṁ sāmassa haññatu.",
  "atk-s0514a2:1553_0": "392.",
  "atk-s0514a2:1554_0": "“Yena saccenayaṁ sāmo, saccavādī pure ahu;",
  "atk-s0514a2:1555_0": "Etena saccavajjena, visaṁ sāmassa haññatu.",
  "atk-s0514a2:1556_0": "393.",
  "atk-s0514a2:1557_0": "“Yena saccenayaṁ sāmo, mātāpettibharo ahu;",
  "atk-s0514a2:1558_0": "Etena saccavajjena, visaṁ sāmassa haññatu.",
  "atk-s0514a2:1559_0": "394.",
  "atk-s0514a2:1560_0": "“Yena saccenayaṁ sāmo, kule jeṭṭhāpacāyiko;",
  "atk-s0514a2:1561_0": "Etena saccavajjena, visaṁ sāmassa haññatu.",
  "atk-s0514a2:1562_0": "395.",
  "atk-s0514a2:1563_0": "“Yena saccenayaṁ sāmo, pāṇā piyataro mama;",
  "atk-s0514a2:1564_0": "Etena saccavajjena, visaṁ sāmassa haññatu.",
  "atk-s0514a2:1565_0": "396.",
  "atk-s0514a2:1566_0": "“Yaṁ kiñcitthi kataṁ puññaṁ, mayhañceva mātucca te;",
  "atk-s0514a2:1567_0": "Sabbena tena kusalena, visaṁ sāmassa haññatū”ti.",
  "atk-s0514a2:1568_0": "Evaṁ pitari saccakiriyaṁ karonte mahāsatto parivattitvā itarena passena nipajji.",
  "atk-s0514a2:1568_1": "Athassa tatiyaṁ saccakiriyaṁ devatā akāsi.",
  "atk-s0514a2:1568_2": "Tamatthaṁ pakāsento satthā aha –",
  "atk-s0514a2:1569_0": "397.",
  "atk-s0514a2:1570_0": "“Sā devatā antarahitā, pabbate gandhamādane;",
  "atk-s0514a2:1571_0": "Sāmassa anukampāya, imaṁ saccaṁ abhāsatha.",
  "atk-s0514a2:1572_0": "398.",
  "atk-s0514a2:1573_0": "“Pabbatyāhaṁ gandhamādane, cirarattanivāsinī;",
  "atk-s0514a2:1574_0": "Na me piyataro koci, añño sāmena vijjati;",
  "atk-s0514a2:1575_0": "Etena saccavajjena, visaṁ sāmassa haññatu.",
  "atk-s0514a2:1576_0": "399.",
  "atk-s0514a2:1577_0": "“Sabbe vanā gandhamayā, pabbate gandhamādane;",
  "atk-s0514a2:1578_0": "Etena saccavajjena, visaṁ sāmassa haññatu.",
  "atk-s0514a2:1579_0": "400.",
  "atk-s0514a2:1580_0": "“Tesaṁ lālappamānānaṁ, bahuṁ kāruññasañhitaṁ;",
  "atk-s0514a2:1581_0": "Khippaṁ sāmo samuṭṭhāsi, yuvā kalyāṇadassano”ti.",
  "atk-s0514a2:1582_0": "Tattha pabbatyāhanti pabbate ahaṁ.",
  "atk-s0514a2:1582_1": "Sabbe vanā gandhamayāti sabbe rukkhā gandhamayā.",
  "atk-s0514a2:1582_2": "Na hi tattha agandho nāma koci rukkho atthi.",
  "atk-s0514a2:1582_3": "Tesanti bhikkhave,",
  "atk-s0514a2:1582_4": "tesaṁ ubhinnaṁ lālappamānānaññeva devatāya saccakiriyāya pariyosāne khippaṁ sāmo uṭṭhāsi,",
  "atk-s0514a2:1582_5": "padumapattato udakaṁ viyassa visaṁ vinivattetvā ābādho vigato,",
  "atk-s0514a2:1582_6": "idha nu kho viddho,",
  "atk-s0514a2:1582_7": "ettha nu kho viddhoti viddhaṭṭhānampi na paññāyi.",
  "atk-s0514a2:1583_0": "Iti mahāsattassa nirogabhāvo,",
  "atk-s0514a2:1583_1": "mātāpitūnañca cakkhupaṭilābho,",
  "atk-s0514a2:1583_2": "aruṇuggamanañca,",
  "atk-s0514a2:1583_3": "devatānubhāvena tesaṁ catunnaṁ assameyeva pākaṭabhāvo cāti sabbaṁ ekakkhaṇeyeva ahosi.",
  "atk-s0514a2:1583_4": "Mātāpitaro “cakkhūni no laddhāni,",
  "atk-s0514a2:1583_5": "suvaṇṇasāmo ca arogo jāto”ti atirekataraṁ tussiṁsu.",
  "atk-s0514a2:1583_6": "Atha ne sāmapaṇḍito gāthaṁ abhāsi –",
  "atk-s0514a2:1584_0": "401.",
  "atk-s0514a2:1585_0": "“Sāmohamasmi bhaddaṁ vo, sotthināmhi samuṭṭhito;",
  "atk-s0514a2:1586_0": "Mā bāḷhaṁ paridevetha, mañcunābhivadetha ma”nti.",
  "atk-s0514a2:1587_0": "Tattha sotthināmhi samuṭṭhitoti sotthinā sukhena uṭṭhito amhi bhavāmi.",
  "atk-s0514a2:1587_1": "Mañjunāti madhurassarena maṁ abhivadetha.",
  "atk-s0514a2:1588_0": "Atha so rājānaṁ disvā paṭisanthāraṁ karonto āha –",
  "atk-s0514a2:1589_0": "402.",
  "atk-s0514a2:1590_0": "“Svāgataṁ te mahārāja, atho te adurāgataṁ;",
  "atk-s0514a2:1591_0": "Issarosi anuppatto, yaṁ idhatthi pavedaya.",
  "atk-s0514a2:1592_0": "403.",
  "atk-s0514a2:1593_0": "“Tindukāni piyālāni, madhuke kāsumāriyo;",
  "atk-s0514a2:1594_0": "Phalāni khuddakappāni, bhuñja rāja varaṁ varaṁ.",
  "atk-s0514a2:1595_0": "404.",
  "atk-s0514a2:1596_0": "“Atthi me pānīyaṁ sītaṁ, ābhataṁ girigabbharā;",
  "atk-s0514a2:1597_0": "Tato piva mahārāja, sace tvaṁ abhikaṅkhasī”ti.",
  "atk-s0514a2:1598_0": "Rājāpi taṁ acchariyaṁ disvā āha –",
  "atk-s0514a2:1599_0": "405.",
  "atk-s0514a2:1600_0": "“Sammuyhāmi pamuyhāmi, sabbā muyhanti me disā;",
  "atk-s0514a2:1601_0": "Petaṁ taṁ sāma maddakkhiṁ, ko nu tvaṁ sāma jīvasī”ti.",
  "atk-s0514a2:1602_0": "Tattha petanti sāma ahaṁ taṁ mataṁ addasaṁ.",
  "atk-s0514a2:1602_1": "Ko nu tvanti kathaṁ nu tvaṁ jīvitaṁ paṭilabhasīti pucchi.",
  "atk-s0514a2:1603_0": "Mahāsatto “ayaṁ rājā maṁ ‘mato’ti sallakkhesi, amatabhāvamassa pakāsessāmī”ti cintetvā āha –",
  "atk-s0514a2:1604_0": "406.",
  "atk-s0514a2:1605_0": "“Api jīvaṁ mahārāja, purisaṁ gāḷhavedanaṁ;",
  "atk-s0514a2:1606_0": "Upanītamanasaṅkappaṁ, jīvantaṁ maññate mataṁ.",
  "atk-s0514a2:1607_0": "407.",
  "atk-s0514a2:1608_0": "“Api jīvaṁ mahārāja, purisaṁ gāḷhavedanaṁ;",
  "atk-s0514a2:1609_0": "Taṁ nirodhagataṁ santaṁ, jīvantaṁ maññate mata”nti.",
  "atk-s0514a2:1610_0": "Tattha api jīvanti jīvamānaṁ api.",
  "atk-s0514a2:1610_1": "Upanītamanasaṅkappanti bhavaṅgaotiṇṇacittācāraṁ.",
  "atk-s0514a2:1610_2": "Jīvantanti jīvamānameva “eso mato”ti maññati.",
  "atk-s0514a2:1610_3": "Nirodhagatanti assāsapassāsanirodhaṁ samāpannaṁ santaṁ vijjamānaṁ maṁ evaṁ loko mataṁ viya jīvantameva maññati.",
  "atk-s0514a2:1611_0": "Evañca pana vatvā mahāsatto rājānaṁ atthe yojetukāmo dhammaṁ desento puna dve gāthā abhāsi –",
  "atk-s0514a2:1612_0": "408.",
  "atk-s0514a2:1613_0": "“Yo mātaraṁ pitaraṁ vā, macco dhammena posati;",
  "atk-s0514a2:1614_0": "Devāpi naṁ tikicchanti, mātāpettibharaṁ naraṁ.",
  "atk-s0514a2:1615_0": "409.",
  "atk-s0514a2:1616_0": "“Yo mātaraṁ pitaraṁ vā, macco dhammena posati;",
  "atk-s0514a2:1617_0": "Idheva naṁ pasaṁsanti, pecca sagge pamodatī”ti.",
  "atk-s0514a2:1618_0": "Taṁ sutvā rājā “acchariyaṁ vata, bho,",
  "atk-s0514a2:1618_1": "mātāpettibharassa jantuno uppannarogaṁ devatāpi tikicchanti,",
  "atk-s0514a2:1618_2": "ativiya ayaṁ sāmo sobhatī”ti añjaliṁ paggayha yācanto āha –",
  "atk-s0514a2:1619_0": "410.",
  "atk-s0514a2:1620_0": "“Esa bhiyyo pamuyhāmi, sabbā muyhanti me disā;",
  "atk-s0514a2:1621_0": "Saraṇaṁ taṁ sāma gacchāmi, tvañca me saraṇaṁ bhavā”ti.",
  "atk-s0514a2:1622_0": "Tattha bhiyyoti yasmā tādise parisuddhasīlaguṇasampanne tayi aparajjhiṁ,",
  "atk-s0514a2:1622_1": "tasmā atirekataraṁ sammuyhāmi.",
  "atk-s0514a2:1622_2": "Tvañca me saraṇaṁ bhavāti saraṇaṁ gacchantassa me tvaṁ saraṇaṁ bhava,",
  "atk-s0514a2:1622_3": "patiṭṭhā hohi,",
  "atk-s0514a2:1622_4": "devalokagāmimaggaṁ karohīti.",
  "atk-s0514a2:1623_0": "Atha naṁ mahāsatto “sacepi, mahārāja,",
  "atk-s0514a2:1623_1": "devalokaṁ gantukāmosi,",
  "atk-s0514a2:1623_2": "mahantaṁ dibbasampattiṁ paribhuñjitukāmosi,",
  "atk-s0514a2:1623_3": "imāsu dasarājadhammacariyāsu vattassū”ti tassa dhammaṁ desento dasa rājadhammacariyagāthā abhāsi –",
  "atk-s0514a2:1624_0": "411.",
  "atk-s0514a2:1625_0": "“Dhammaṁ cara mahārāja, mātāpitūsu khattiya;",
  "atk-s0514a2:1626_0": "Idha dhammaṁ caritvāna, rāja saggaṁ gamissasi.",
  "atk-s0514a2:1627_0": "412.",
  "atk-s0514a2:1628_0": "“Dhammaṁ cara mahārāja, puttadāresu khattiya;",
  "atk-s0514a2:1629_0": "Idha dhammaṁ caritvāna, rāja saggaṁ gamissasi.",
  "atk-s0514a2:1630_0": "413.",
  "atk-s0514a2:1631_0": "“Dhammaṁ cara mahārāja, mittāmaccesu khattiya;",
  "atk-s0514a2:1632_0": "Idha dhammaṁ caritvāna, rāja saggaṁ gamissasi.",
  "atk-s0514a2:1633_0": "414.",
  "atk-s0514a2:1634_0": "“Dhammaṁ cara mahārāja, vāhanesu balesu ca;",
  "atk-s0514a2:1635_0": "Idha dhammaṁ caritvāna, rāja saggaṁ gamissasi.",
  "atk-s0514a2:1636_0": "415.",
  "atk-s0514a2:1637_0": "“Dhammaṁ cara mahārāja, gāmesu nigamesu ca;",
  "atk-s0514a2:1638_0": "Idha dhammaṁ caritvāna, rāja saggaṁ gamissasi.",
  "atk-s0514a2:1639_0": "416.",
  "atk-s0514a2:1640_0": "“Dhammaṁ cara mahārāja, raṭṭhesu janapadesu ca;",
  "atk-s0514a2:1641_0": "Idha dhammaṁ caritvāna, rāja saggaṁ gamissasi.",
  "atk-s0514a2:1642_0": "417.",
  "atk-s0514a2:1643_0": "“Dhammaṁ cara mahārāja, samaṇabrāhmaṇesu ca;",
  "atk-s0514a2:1644_0": "Idha dhammaṁ caritvāna, rāja saggaṁ gamissasi.",
  "atk-s0514a2:1645_0": "418.",
  "atk-s0514a2:1646_0": "“Dhammaṁ cara mahārāja, migapakkhīsu khattiya;",
  "atk-s0514a2:1647_0": "Idha dhammaṁ caritvāna, rāja saggaṁ gamissasi.",
  "atk-s0514a2:1648_0": "419.",
  "atk-s0514a2:1649_0": "“Dhammaṁ cara mahārāja, dhammo ciṇṇo sukhāvaho;",
  "atk-s0514a2:1650_0": "Idha dhammaṁ caritvāna, rāja saggaṁ gamissasi.",
  "atk-s0514a2:1651_0": "420.",
  "atk-s0514a2:1652_0": "“Dhammaṁ cara mahārāja, saindā devā sabrahmakā;",
  "atk-s0514a2:1653_0": "Suciṇṇena divaṁ pattā, mā dhammaṁ rāja pāmado”ti.",
  "atk-s0514a2:1654_0": "Tāsaṁ attho tesakuṇajātake vitthāritova.",
  "atk-s0514a2:1654_1": "Evaṁ mahāsatto tassa dasa rājadhamme desetvā uttaripi ovaditvā pañca sīlāni adāsi.",
  "atk-s0514a2:1654_2": "So tassa ovādaṁ sirasā sampaṭicchitvā mahāsattaṁ vanditvā khamāpetvā bārāṇasiṁ gantvā dānādīni puññāni katvā saggaparāyaṇo ahosi.",
  "atk-s0514a2:1654_3": "Bodhisattopi yāvajīvaṁ mātāpitaro paricaritvā mātāpitūhi saddhiṁ pañca abhiññā ca aṭṭha samāpattiyo ca nibbattetvā brahmalokūpago ahosi.",
  "atk-s0514a2:1655_0": "Satthā idaṁ dhammadesanaṁ āharitvā “bhikkhave,",
  "atk-s0514a2:1655_1": "mātāpitūnaṁ posanaṁ nāma paṇḍitānaṁ vaṁso”ti vatvā saccāni pakāsetvā jātakaṁ samodhānesi,",
  "atk-s0514a2:1655_2": "saccapariyosāne mātuposakabhikkhu sotāpattiphalaṁ pāpuṇi.",
  "atk-s0514a2:1656_0": "Tadā rājā ānando ahosi,",
  "atk-s0514a2:1656_1": "devadhītā uppalavaṇṇā,",
  "atk-s0514a2:1656_2": "sakko anuruddho,",
  "atk-s0514a2:1656_3": "dukūlapaṇḍito mahākassapo,",
  "atk-s0514a2:1656_4": "pārikā bhaddakāpilānī bhikkhunī,",
  "atk-s0514a2:1656_5": "suvaṇṇasāmapaṇḍito pana ahameva sammāsambuddho ahosinti.",
  "atk-s0514a2:1657_0": "Suvaṇṇasāmajātakavaṇṇanā tatiyā.",
  "atk-s0514a2:1659_0": "[541] 4. Nimijātakavaṇṇanā",
  "atk-s0514a2:1660_0": "Accheraṁvata lokasminti idaṁ satthā mithilaṁ upanissāya maghadevaambavane viharanto sitapātukammaṁ ārabbha kathesi.",
  "atk-s0514a2:1660_1": "Ekadivasañhi satthā sāyanhasamaye sambahulehi bhikkhūhi saddhiṁ tasmiṁ ambavane cārikaṁ caramāno ekaṁ",
  "atk-s0514a2:1660_2": "ramaṇīyaṁ bhūmippadesaṁ disvā attano pubbacariyaṁ kathetukāmo hutvā sitapātukammaṁ katvā āyasmatā ānandattherena",
  "atk-s0514a2:1660_3": "sitapātukammakāraṇaṁ puṭṭho “ānanda,",
  "atk-s0514a2:1660_4": "ayaṁ bhūmippadeso pubbe mayā maghadevarājakāle jhānakīḷhaṁ kīḷantena ajjhāvuṭṭhapubbo”ti vatvā tena yācito paññattāsane nisīditvā atītaṁ āhari.",
  "atk-s0514a2:1661_0": "Atīte videharaṭṭhe mithilanagare maghadevo nāma rājā rajjaṁ kāresi.",
  "atk-s0514a2:1661_1": "So caturāsītivassasahassāni kumārakīḷhaṁ kīḷi,",
  "atk-s0514a2:1661_2": "caturāsītivassasahassāni uparajjaṁ kāresi,",
  "atk-s0514a2:1661_3": "caturāsītivassasahassāni rajjaṁ kārento “yadā me samma kappaka,",
  "atk-s0514a2:1661_4": "sirasmiṁ palitāni passeyyāsi,",
  "atk-s0514a2:1661_5": "tadā me āroceyyāsī”ti āha.",
  "atk-s0514a2:1661_6": "Aparabhāge kappako palitāni disvā rañño ārocesi.",
  "atk-s0514a2:1661_7": "Rājā palitaṁ suvaṇṇasaṇḍāsena uddharāpetvā hatthatale patiṭṭhāpetvā palitaṁ oloketvā maccurājena āgantvā",
  "atk-s0514a2:1661_8": "nalāṭe laggaṁ viya maraṇaṁ sampassamāno “idāni me pabbajitakālo”ti kappakassa gāmavaraṁ datvā jeṭṭhaputtaṁ",
  "atk-s0514a2:1661_9": "pakkosāpetvā “tāta,",
  "atk-s0514a2:1661_10": "rajjaṁ paṭiccha,",
  "atk-s0514a2:1661_11": "ahaṁ pabbajissāmī”ti vatvā “kiṁ kāraṇā devā”ti vutte –",
  "atk-s0514a2:1662_0": "“Uttamaṅgaruhā mayhaṁ, ime jātā vayoharā;",
  "atk-s0514a2:1663_0": "Pātubhūtā devadūtā, pabbajjāsamayo mamā”ti. –",
  "atk-s0514a2:1664_0": "Vatvā puttaṁ rajje abhisiñcitvā “tāta,",
  "atk-s0514a2:1664_1": "tvampi evarūpaṁ palitaṁ disvāva pabbajeyyāsī”ti taṁ ovaditvā nagarā nikkhamitvā ambavane isipabbajjaṁ",
  "atk-s0514a2:1664_2": "pabbajitvā caturāsītivassasahassāni cattāro brahmavihāre bhāvetvā brahmaloke nibbatti.",
  "atk-s0514a2:1664_3": "Puttopissa eteneva upāyena pabbajitvā brahmalokaparāyaṇo ahosi.",
  "atk-s0514a2:1664_4": "Tathā tassa putto,",
  "atk-s0514a2:1664_5": "tathā tassa puttoti evaṁ dvīhi ūnāni caturāsītikhattiyasahassāni sīse palitaṁ disvāva imasmiṁ ambavane",
  "atk-s0514a2:1664_6": "pabbajitvā cattāro brahmavihāre bhāvetvā brahmaloke nibbattiṁsu.",
  "atk-s0514a2:1665_0": "Tesaṁ sabbapaṭhamaṁ nibbatto maghadevarājā brahmaloke ṭhitova attano vaṁsaṁ olokento dvīhi ūnāni caturāsītikhattiyasahassāni",
  "atk-s0514a2:1665_1": "pabbajitāni disvā tuṭṭhamānaso hutvā “ito nu kho paraṁ pavattissati,",
  "atk-s0514a2:1665_2": "na pavattissatī”ti olokento appavattanabhāvaṁ ñatvā “mama vaṁsaṁ ahameva ghaṭessāmī”ti cintetvā tato",
  "atk-s0514a2:1665_3": "cavitvā mithilanagare rañño aggamahesiyā kucchimhi paṭisandhiṁ gaṇhitvā dasamāsaccayena mātu kucchito nikkhami.",
  "atk-s0514a2:1665_4": "Rājā tassa nāmaggahaṇadivase nemittake brāhmaṇe pakkosāpetvā pucchi.",
  "atk-s0514a2:1665_5": "Te tassa lakkhaṇāni oloketvā “mahārāja,",
  "atk-s0514a2:1665_6": "ayaṁ kumāro tumhākaṁ vaṁsaṁ ghaṭento uppanno.",
  "atk-s0514a2:1665_7": "Tumhākañhi vaṁso pabbajitavaṁso,",
  "atk-s0514a2:1665_8": "imassa parato nāgamissatī”ti vadiṁsu.",
  "atk-s0514a2:1665_9": "Taṁ sutvā rājā “ayaṁ kumāro rathacakkanemi viya mama vaṁsaṁ ghaṭento jāto,",
  "atk-s0514a2:1665_10": "tasmā tassa ‘nimikumāro’ti nāmaṁ karissāmī”ti cintetvā “nimikumāro”tissa nāmaṁ akāsi.",
  "atk-s0514a2:1666_0": "So daharakālato paṭṭhāya dāne sīle uposathakamme ca abhirato ahosi.",
  "atk-s0514a2:1666_1": "Athassa pitā purimanayeneva palitaṁ disvā kappakassa gāmavaraṁ datvā puttassa rajjaṁ niyyādetvā ambavane pabbajitvā brahmalokaparāyaṇo ahosi.",
  "atk-s0514a2:1666_2": "Nimirājā pana dānajjhāsayatāya catūsu nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṁ pavattesi.",
  "atk-s0514a2:1666_3": "Ekekāya dānasālāya satasahassaṁ satasahassaṁ katvā devasikaṁ pañca pañca kahāpaṇasatasahassāni pariccaji,",
  "atk-s0514a2:1666_4": "niccaṁ pañca sīlāni rakkhi,",
  "atk-s0514a2:1666_5": "pakkhadivasesu uposathaṁ samādiyi,",
  "atk-s0514a2:1666_6": "mahājanampi dānādīsu puññesu samādapesi,",
  "atk-s0514a2:1666_7": "saggamaggaṁ ācikkhitvā nirayabhayena tajjetvā dhammaṁ desesi.",
  "atk-s0514a2:1666_8": "Tassa ovāde ṭhitā manussā dānādīni puññāni katvā tato cutā devaloke nibbattiṁsu,",
  "atk-s0514a2:1666_9": "devaloko paripūri,",
  "atk-s0514a2:1666_10": "nirayo tuccho viya ahosi.",
  "atk-s0514a2:1666_11": "Tadā tāvatiṁsabhavane devasaṅghā sudhammāyaṁ devasabhāyaṁ sannipatitvā “aho,",
  "atk-s0514a2:1666_12": "vata amhākaṁ ācariyo nimirājā,",
  "atk-s0514a2:1666_13": "taṁ nissāya mayaṁ imaṁ buddhaññaṇenapi aparicchindanīyaṁ dibbasampattiṁ anubhavāmā”ti vatvā mahāsattassa guṇe vaṇṇayiṁsu.",
  "atk-s0514a2:1666_14": "Manussalokepi mahāsamuddapiṭṭhe āsittatelaṁ viya mahāsattassa guṇakathā patthari.",
  "atk-s0514a2:1666_15": "Satthā tamatthaṁ āvibhūtaṁ katvā bhikkhusaṅghassa kathento āha –",
  "atk-s0514a2:1667_0": "421.",
  "atk-s0514a2:1668_0": "“Accheraṁ vata lokasmiṁ, uppajjanti vicakkhaṇā;",
  "atk-s0514a2:1669_0": "Yadā ahu nimirājā, paṇḍito kusalatthiko.",
  "atk-s0514a2:1670_0": "422.",
  "atk-s0514a2:1671_0": "“Rājā sabbavidehānaṁ, adā dānaṁ arindamo;",
  "atk-s0514a2:1672_0": "Tassa taṁ dadato dānaṁ, saṅkappo udapajjatha;",
  "atk-s0514a2:1673_0": "Dānaṁ vā brahmacariyaṁ vā, katamaṁ su mahapphala”nti.",
  "atk-s0514a2:1674_0": "Tattha yadā ahūti bhikkhave,",
  "atk-s0514a2:1674_1": "yadā paṇḍito attano ca paresañca kusalatthiko nimirājā ahosi,",
  "atk-s0514a2:1674_2": "tadā devamanussā “accheraṁ vata, bho,",
  "atk-s0514a2:1674_3": "evarūpāpi nāma anuppanne buddhañāṇe mahājanassa buddhakiccaṁ sādhayamānā lokasmiṁ vicakkhaṇā uppajjantī”ti evaṁ tassa guṇakathaṁ kathesunti attho.",
  "atk-s0514a2:1674_4": "“Yathā ahū”tipi pāṭho.",
  "atk-s0514a2:1674_5": "Tassattho –",
  "atk-s0514a2:1674_6": "yathā ahu nimirājā paṇḍito kusalatthikoyeva,",
  "atk-s0514a2:1674_7": "tathārūpā mahājanassa buddhakiccaṁ sādhayamānā uppajjanti vicakkhaṇā.",
  "atk-s0514a2:1674_8": "Yaṁ tesaṁ uppannaṁ,",
  "atk-s0514a2:1674_9": "taṁ accheraṁ vata lokasminti.",
  "atk-s0514a2:1674_10": "Iti satthā sayameva acchariyajāto evamāha.",
  "atk-s0514a2:1674_11": "Sabbavidehānanti sabbavideharaṭṭhavāsīnaṁ.",
  "atk-s0514a2:1674_12": "Katamaṁ sūti etesu dvīsu katamaṁ nu kho mahapphalanti attho.",
  "atk-s0514a2:1675_0": "So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe nipannova",
  "atk-s0514a2:1675_1": "dve yāme niddaṁ okkamitvā pacchimayāme pabuddho pallaṅkaṁ ābhujitvā “ahaṁ mahājanassa aparimāṇaṁ dānampi demi,",
  "atk-s0514a2:1675_2": "sīlampi rakkhāmi,",
  "atk-s0514a2:1675_3": "dānassa nu kho mahantaṁ phalaṁ,",
  "atk-s0514a2:1675_4": "udāhu brahmacariyassā”ti cintetvā attano kaṅkhaṁ chindituṁ nāsakkhi.",
  "atk-s0514a2:1675_5": "Tasmiṁ khaṇe sakkassa bhavanaṁ uṇhākāraṁ dassesi.",
  "atk-s0514a2:1675_6": "Sakko āvajjento taṁ tathā vitakkentaṁ disvā “kaṅkhamassa chindissāmī”ti ekakova sīghaṁ āgantvā sakalanivesanaṁ",
  "atk-s0514a2:1675_7": "ekobhāsaṁ katvā sirigabbhaṁ pavisitvā obhāsaṁ pharitvā ākāse ṭhatvā tena puṭṭho byākāsi.",
  "atk-s0514a2:1675_8": "Tamatthaṁ pakāsento satthā āha –",
  "atk-s0514a2:1676_0": "423.",
  "atk-s0514a2:1677_0": "“Tassa saṅkappamaññāya, maghavā devakuñjaro;",
  "atk-s0514a2:1678_0": "Sahassanetto pāturahu, vaṇṇena vihanaṁ tamaṁ.",
  "atk-s0514a2:1679_0": "424.",
  "atk-s0514a2:1680_0": "“Salomahaṭṭho manujindo, vāsavaṁ avacā nimi;",
  "atk-s0514a2:1681_0": "Devatā nusi gandhabbo, adu sakko purindado.",
  "atk-s0514a2:1682_0": "425.",
  "atk-s0514a2:1683_0": "“Na ca me tādiso vaṇṇo, diṭṭho vā yadi vā suto;",
  "atk-s0514a2:1684_0": "Ācikkha me tvaṁ bhaddante, kathaṁ jānemu taṁ mayaṁ.",
  "atk-s0514a2:1685_0": "426.",
  "atk-s0514a2:1686_0": "“Salomahaṭṭhaṁ ñatvāna, vāsavo avacā nimiṁ;",
  "atk-s0514a2:1687_0": "Sakkohamasmi devindo, āgatosmi tavantike;",
  "atk-s0514a2:1688_0": "Alomahaṭṭho manujinda, puccha pañhaṁ yamicchasi.",
  "atk-s0514a2:1689_0": "427.",
  "atk-s0514a2:1690_0": "“So ca tena katokāso, vāsavaṁ avacā nimi;",
  "atk-s0514a2:1691_0": "Pucchāmi taṁ mahārāja, sabbabhūtānamissara;",
  "atk-s0514a2:1692_0": "‘Dānaṁ vā brahmacariyaṁ vā, katamaṁsu mahapphalaṁ’.",
  "atk-s0514a2:1693_0": "428.",
  "atk-s0514a2:1694_0": "“So puṭṭho naradevena, vāsavo avacā nimiṁ;",
  "atk-s0514a2:1695_0": "Vipākaṁ brahmacariyassa, jānaṁ akkhāsijānato.",
  "atk-s0514a2:1696_0": "429.",
  "atk-s0514a2:1697_0": "“Hīnena brahmacariyena, khattiye upapajjati;",
  "atk-s0514a2:1698_0": "Majjhimena ca devattaṁ, uttamena visujjhati.",
  "atk-s0514a2:1699_0": "430.",
  "atk-s0514a2:1700_0": "“Na hete sulabhā kāyā, yācayogena kenaci;",
  "atk-s0514a2:1701_0": "Ye kāye upapajjanti, anāgārā tapassino”ti.",
  "atk-s0514a2:1702_0": "Tattha salomahaṭṭhoti bhikkhave,",
  "atk-s0514a2:1702_1": "so nimirājā obhāsaṁ disvā ākāsaṁ olokento taṁ dibbābharaṇapaṭimaṇḍitaṁ disvāva bhayena lomahaṭṭho hutvā “devatā nusi gandhabbo”tiādinā pucchi.",
  "atk-s0514a2:1702_2": "Alomahaṭṭhoti nibbhayo ahaṭṭhalomo hutvā puccha,",
  "atk-s0514a2:1702_3": "mahārājāti.",
  "atk-s0514a2:1702_4": "Vāsavaṁ avacāti tuṭṭhamānaso hutvā sakkaṁ avoca.",
  "atk-s0514a2:1702_5": "Jānaṁ akkhāsijānatoti bhikkhave,",
  "atk-s0514a2:1702_6": "so sakko atīte attanā paccakkhato diṭṭhapubbaṁ brahmacariyassa vipākaṁ jānanto tassa ajānato akkhāsi.",
  "atk-s0514a2:1703_0": "Hīnenātiādīsu puthutitthāyatane methunaviratimattaṁ sīlaṁ hīnaṁ nāma,",
  "atk-s0514a2:1703_1": "tena khattiyakule upapajjati.",
  "atk-s0514a2:1703_2": "Jhānassa upacāramattaṁ majjhimaṁ nāma,",
  "atk-s0514a2:1703_3": "tena devattaṁ upapajjati.",
  "atk-s0514a2:1703_4": "Aṭṭhasamāpattinibbattanaṁ pana uttamaṁ nāma,",
  "atk-s0514a2:1703_5": "tena brahmaloke nibbattati,",
  "atk-s0514a2:1703_6": "taṁ bāhirakā nibbānanti kathenti.",
  "atk-s0514a2:1703_7": "Tenāha “visujjhatī”ti.",
  "atk-s0514a2:1703_8": "Imasmiṁ pana buddhasāsane parisuddhasīlassa bhikkhuno aññataraṁ devanikāyaṁ patthentassa brahmacariyacetanā hīnatāya hīnaṁ nāma,",
  "atk-s0514a2:1703_9": "tena yathāpatthite devaloke nibbattati.",
  "atk-s0514a2:1703_10": "Parisuddhasīlassa bhikkhuno aṭṭhasamāpattinibbattanaṁ majjhimaṁ nāma,",
  "atk-s0514a2:1703_11": "tena brahmaloke nibbattati.",
  "atk-s0514a2:1703_12": "Parisuddhasīlassa vipassanaṁ vaḍḍhetvā arahattuppatti uttamaṁ nāma,",
  "atk-s0514a2:1703_13": "tena visujjhatīti.",
  "atk-s0514a2:1703_14": "Iti sakko “mahārāja,",
  "atk-s0514a2:1703_15": "dānato sataguṇena sahassaguṇena satasahassaguṇena brahmacariyavāsova mahapphalo”ti vaṇṇeti.",
  "atk-s0514a2:1703_16": "Kāyāti brahmaghaṭā.",
  "atk-s0514a2:1703_17": "Yācayogenāti yācanayuttakena yaññayuttakena vāti ubhayatthāpi dāyakassevetaṁ nāmaṁ.",
  "atk-s0514a2:1703_18": "Tapassinoti tapanissitakā.",
  "atk-s0514a2:1704_0": "Imāya gāthāya brahmacariyavāsasseva mahapphalabhāvaṁ dīpetvā idāni ye atīte mahādānaṁ datvā kāmāvacaraṁ atikkamituṁ nāsakkhiṁsu,",
  "atk-s0514a2:1704_1": "te rājāno dassento āha –",
  "atk-s0514a2:1705_0": "431.",
  "atk-s0514a2:1706_0": "“Dudīpo sāgaro selo, mujakindo bhagīraso;",
  "atk-s0514a2:1707_0": "Usindaro kassapo ca, asako ca puthujjano.",
  "atk-s0514a2:1708_0": "432.",
  "atk-s0514a2:1709_0": "“Ete caññe ca rājāno, khattiyā brāhmaṇā bahū;",
  "atk-s0514a2:1710_0": "Puthuyaññaṁ yajitvāna, petattaṁ nātivattisu”nti.",
  "atk-s0514a2:1711_0": "Tassattho – mahārāja,",
  "atk-s0514a2:1711_1": "pubbe bārāṇasiyaṁ dudīpo nāma rājā dānaṁ datvā maraṇacakkena chinno kāmāvacareyeva nibbatti.",
  "atk-s0514a2:1711_2": "Tathā sāgarādayo aṭṭhāti ete ca aññe ca bahū rājāno ceva khattiyā brāhmaṇā ca puthuyaññaṁ yajitvāna anekappakāraṁ",
  "atk-s0514a2:1711_3": "dānaṁ datvā kāmāvacarabhūmisaṅkhātaṁ petattaṁ nātivattiṁsūti attho.",
  "atk-s0514a2:1711_4": "Kāmāvacaradevatā hi rūpādino kilesavatthussa kāraṇā paraṁ paccāsīsanato kapaṇatāya “petā”ti vuccanti.",
  "atk-s0514a2:1711_5": "Vuttampi cetaṁ –",
  "atk-s0514a2:1712_0": "“Ye adutiyā na ramanti ekikā, vivekajaṁ ye na labhanti pītiṁ;",
  "atk-s0514a2:1713_0": "Kiñcāpi te indasamānabhogā, te ve parādhīnasukhā varākā”ti.",
  "atk-s0514a2:1714_0": "Evampi dānaphalato brahmacariyaphalasseva mahantabhāvaṁ dassetvā idāni brahmacariyavāsena petabhavanaṁ",
  "atk-s0514a2:1714_1": "atikkamitvā brahmaloke nibbattatāpase dassento āha –",
  "atk-s0514a2:1715_0": "433.",
  "atk-s0514a2:1716_0": "“Atha yīme avattiṁsu, anāgārā tapassino;",
  "atk-s0514a2:1717_0": "Sattisayo yāmahanu, somayāmo manojavo.",
  "atk-s0514a2:1718_0": "434.",
  "atk-s0514a2:1719_0": "“Samuddo māgho bharato ca, isi kālapurakkhato;",
  "atk-s0514a2:1720_0": "Aṅgīraso kassapo ca, kisavaccho akatti cā”ti.",
  "atk-s0514a2:1721_0": "Tattha avattiṁsūti kāmāvacaraṁ atikkamiṁsu.",
  "atk-s0514a2:1721_1": "Tapassinoti sīlatapañceva samāpattitapañca nissitā.",
  "atk-s0514a2:1721_2": "Sattisayoti yāmahanuādayo satta bhātarova sandhāyāha.",
  "atk-s0514a2:1721_3": "Aṅgīrasādīhi catūhi saddhiṁ ekādasete avattiṁsu atikkamiṁsūti attho.",
  "atk-s0514a2:1722_0": "Evaṁ tāva sutavaseneva dānaphalato brahmacariyavāsasseva mahapphalataṁ vaṇṇetvā idāni attanā diṭṭhapubbaṁ āharanto āha –",
  "atk-s0514a2:1723_0": "435.",
  "atk-s0514a2:1724_0": "“Uttarena nadī sīdā, gambhīrā duratikkamā;",
  "atk-s0514a2:1725_0": "Naḷaggivaṇṇā jotanti, sadā kañcanapabbatā.",
  "atk-s0514a2:1726_0": "436.",
  "atk-s0514a2:1727_0": "“Parūḷhakacchā tagarā, rūḷhakacchā vanā nagā;",
  "atk-s0514a2:1728_0": "Tatrāsuṁ dasasahassā, porāṇā isayo pure.",
  "atk-s0514a2:1729_0": "437.",
  "atk-s0514a2:1730_0": "“Ahaṁ seṭṭhosmi dānena, saṁyamena damena ca;",
  "atk-s0514a2:1731_0": "Anuttaraṁ vataṁ katvā, pakiracārī samāhite.",
  "atk-s0514a2:1732_0": "438.",
  "atk-s0514a2:1733_0": "“Jātimantaṁ ajaccañca, ahaṁ ujugataṁ naraṁ;",
  "atk-s0514a2:1734_0": "Ativelaṁ namassissaṁ, kammabandhū hi māṇavā.",
  "atk-s0514a2:1735_0": "439.",
  "atk-s0514a2:1736_0": "“Sabbe vaṇṇā adhammaṭṭhā, patanti nirayaṁ adho;",
  "atk-s0514a2:1737_0": "Sabbe vaṇṇā visujjhanti, caritvā dhammamuttama”nti.",
  "atk-s0514a2:1738_0": "Tattha uttarenāti mahārāja,",
  "atk-s0514a2:1738_1": "atīte uttarahimavante dvinnaṁ suvaṇṇapabbatānaṁ antare pavattā sīdā nāma nadī gambhīrā nāvāhipi duratikkamā ahosi.",
  "atk-s0514a2:1738_2": "Kiṁ kāraṇā?",
  "atk-s0514a2:1738_3": "Sā hi atisukhumodakā,",
  "atk-s0514a2:1738_4": "sukhumattā udakassa antamaso morapiñcha-",
  "atk-s0514a2:1738_5": "mattampi tattha patitaṁ naṁ saṇṭhāti,",
  "atk-s0514a2:1738_6": "osīditvā heṭṭhātalameva gacchati.",
  "atk-s0514a2:1738_7": "Teneva sā sīdā nāma ahosi.",
  "atk-s0514a2:1738_8": "Te pana tassā tīresu kañcanapabbatā sadā naḷaggivaṇṇā hutvā jotanti obhāsanti.",
  "atk-s0514a2:1738_9": "Parūḷhakacchā tagarāti tassā pana nadiyā tīre kacchā parūḷhatagarā ahesuṁ tagaragandhasugandhino.",
  "atk-s0514a2:1738_10": "Rūḷhakacchā vanā nagāti ye tattha aññepi pabbatā,",
  "atk-s0514a2:1738_11": "tesampi antare kacchā rūḷhavanā ahesuṁ,",
  "atk-s0514a2:1738_12": "pupphaphalūpagarukkhasañchannāti attho.",
  "atk-s0514a2:1738_13": "Tatrāsunti tasmiṁ evaṁ ramaṇīye bhūmibhāge dasasahassā isayo ahesuṁ.",
  "atk-s0514a2:1738_14": "Te sabbepi abhiññāsamāpattilābhinova.",
  "atk-s0514a2:1738_15": "Tesu bhikkhācāravelāya keci uttarakuruṁ gacchanti,",
  "atk-s0514a2:1738_16": "keci mahājambudīpe jambuphalaṁ āharanti,",
  "atk-s0514a2:1738_17": "keci himavanteyeva madhuraphalāphalāni āharitvā khādanti,",
  "atk-s0514a2:1738_18": "keci jambudīpatale taṁ taṁ nagaraṁ gacchanti.",
  "atk-s0514a2:1738_19": "Ekopi rasataṇhābhibhūto natthi,",
  "atk-s0514a2:1738_20": "jhānasukheneva vītināmenti.",
  "atk-s0514a2:1738_21": "Tadā eko tāpaso ākāsena bārāṇasiṁ gantvā sunivattho supāruto piṇḍāya caranto purohitassa gehadvāraṁ pāpuṇi.",
  "atk-s0514a2:1738_22": "So tassa upasame pasīditvā antonivesanaṁ ānetvā bhojetvā katipāhaṁ paṭijagganto vissāse uppanne “bhante,",
  "atk-s0514a2:1738_23": "tumhe kuhiṁ vasathā”ti pucchi.",
  "atk-s0514a2:1738_24": "“Asukaṭṭhāne nāmāvuso”ti.",
  "atk-s0514a2:1738_25": "“Kiṁ pana tumhe ekakova tattha vasatha,",
  "atk-s0514a2:1738_26": "udāhu aññepi atthī”ti?",
  "atk-s0514a2:1738_27": "“Kiṁ vadesi, āvuso,",
  "atk-s0514a2:1738_28": "tasmiṁ padese dasasahassā isayo vasanti,",
  "atk-s0514a2:1738_29": "sabbeva abhiññāsamāpattilābhino”ti.",
  "atk-s0514a2:1738_30": "Tassa tesaṁ guṇaṁ sutvā pabbajjāya cittaṁ nami.",
  "atk-s0514a2:1738_31": "Atha naṁ so āha – “bhante,",
  "atk-s0514a2:1738_32": "mampi tattha netvā pabbājethā”ti. “Āvuso,",
  "atk-s0514a2:1738_33": "tvaṁ rājapuriso,",
  "atk-s0514a2:1738_34": "na taṁ sakkā pabbājetu”nti. “Tena hi, bhante,",
  "atk-s0514a2:1738_35": "ajjāhaṁ rājānaṁ āpucchissāmi,",
  "atk-s0514a2:1738_36": "tumhe svepi āgaccheyyāthā”ti.",
  "atk-s0514a2:1738_37": "So adhivāsesi.",
  "atk-s0514a2:1739_0": "Itaropi bhuttapātarāso rājānaṁ upasaṅkamitvā “icchāmahaṁ, deva,",
  "atk-s0514a2:1739_1": "pabbajitu”nti āha.",
  "atk-s0514a2:1739_2": "“Kiṁ kāraṇā pabbajissasī”ti?",
  "atk-s0514a2:1739_3": "“Kāmesu dosaṁ nekkhamme ca ānisaṁsaṁ disvā”ti.",
  "atk-s0514a2:1739_4": "“Tena hi pabbajāhi,",
  "atk-s0514a2:1739_5": "pabbajitopi maṁ dasseyyāsī”ti.",
  "atk-s0514a2:1739_6": "So “sādhū”ti sampaṭicchitvā attano gehaṁ gantvā puttadāraṁ anusāsitvā sabbaṁ sāpateyyaṁ dassetvā attano",
  "atk-s0514a2:1739_7": "pabbajitaparikkhāraṁ gahetvā tāpasassa āgamanamaggaṁ olokentova nisīdi.",
  "atk-s0514a2:1739_8": "Tāpasopi tatheva ākāsenāgantvā antonagaraṁ pavisitvā tassa gehaṁ pāvisi.",
  "atk-s0514a2:1739_9": "So taṁ sakkaccaṁ parivisitvā “bhante,",
  "atk-s0514a2:1739_10": "mayā kathaṁ kātabba”nti āha.",
  "atk-s0514a2:1739_11": "So taṁ bahinagaraṁ netvā hatthe ādāya attano ānubhāvena tattha netvā pabbājetvā punadivase taṁ tattheva",
  "atk-s0514a2:1739_12": "ṭhapetvā bhattaṁ āharitvā datvā kasiṇaparikammaṁ ācikkhi.",
  "atk-s0514a2:1739_13": "So katipāheneva abhiññāsamāpattiyo nibbattetvā sayameva piṇḍāya carati.",
  "atk-s0514a2:1740_0": "So aparabhāge “ahaṁ rañño attānaṁ dassetuṁ paṭiññaṁ adāsiṁ,",
  "atk-s0514a2:1740_1": "dassessāmassa attāna”nti cintetvā tāpase vanditvā ākāsena bārāṇasiṁ gantvā bhikkhaṁ caranto rājadvāraṁ pāpuṇi.",
  "atk-s0514a2:1740_2": "Rājā taṁ disvā sañjānitvā antonivesanaṁ pavesetvā sakkāraṁ katvā “bhante,",
  "atk-s0514a2:1740_3": "kuhiṁ vasathā”ti pucchi.",
  "atk-s0514a2:1740_4": "“Uttarahimavantapadese kañcanapabbatantare pavattāya sīdānadiyā tīre,",
  "atk-s0514a2:1740_5": "mahārājā”ti.",
  "atk-s0514a2:1740_6": "“Kiṁ pana, bhante,",
  "atk-s0514a2:1740_7": "ekakova tattha vasatha,",
  "atk-s0514a2:1740_8": "udāhu aññepi atthī”ti.",
  "atk-s0514a2:1740_9": "“Kiṁ vadesi, mahārāja,",
  "atk-s0514a2:1740_10": "tattha dasasahassā isayo vasanti,",
  "atk-s0514a2:1740_11": "sabbeva abhiññāsamāpattilābhino”ti?",
  "atk-s0514a2:1740_12": "Rājā tesaṁ guṇaṁ sutvā sabbesaṁ bhikkhaṁ dātukāmo ahosi.",
  "atk-s0514a2:1740_13": "Atha naṁ rājā āha – “bhante,",
  "atk-s0514a2:1740_14": "ahaṁ tesaṁ isīnaṁ bhikkhaṁ dātukāmomhi,",
  "atk-s0514a2:1740_15": "kiṁ karomī”ti?",
  "atk-s0514a2:1740_16": "“Mahārāja,",
  "atk-s0514a2:1740_17": "te isayo jivhāviññeyyarase agiddhā,",
  "atk-s0514a2:1740_18": "na sakkā idhānetu”nti. “Bhante,",
  "atk-s0514a2:1740_19": "tumhe nissāya te bhojessāmi,",
  "atk-s0514a2:1740_20": "upāyaṁ me ācikkhathā”ti. “Tena hi, mahārāja,",
  "atk-s0514a2:1740_21": "sace tesaṁ dānaṁ dātukāmosi,",
  "atk-s0514a2:1740_22": "ito nikkhamitvā sīdānadītīre vasanto tesaṁ dānaṁ dehī”ti.",
  "atk-s0514a2:1741_0": "So “sādhū”ti sampaṭicchitvā sabbūpakaraṇāni gāhāpetvā caturaṅginiyā senāya saddhiṁ nikkhamitvā attano rajjasīmaṁ pāpuṇi.",
  "atk-s0514a2:1741_1": "Atha naṁ tāpaso attano ānubhāvena saddhiṁ senāya sīdānadītīraṁ netvā nadītīre khandhāvāraṁ kārāpetvā",
  "atk-s0514a2:1741_2": "ākāsena attano vasanaṭṭhānaṁ gantvā punadivase paccāgami.",
  "atk-s0514a2:1741_3": "Atha naṁ rājā sakkaccaṁ bhojetvā “sve, bhante,",
  "atk-s0514a2:1741_4": "dasasahasse isayo ādāya idheva āgacchathā”ti āha.",
  "atk-s0514a2:1741_5": "So “sādhū”ti sampaṭicchitvā gantvā punadivase bhikkhācāravelāya tesaṁ isīnaṁ ārocesi “mārisā,",
  "atk-s0514a2:1741_6": "bārāṇasirājā ‘tumhākaṁ bhikkhaṁ dassāmī’ti āgantvā sīdānadītīre nisinno sve vo nimanteti,",
  "atk-s0514a2:1741_7": "tassānukampāya khandhāvāraṁ gantvā bhikkhaṁ gaṇhathā”ti.",
  "atk-s0514a2:1741_8": "Te “sādhū”ti sampaṭicchitvā ākāsena gantvā khandhāvārassa avidūre otariṁsu.",
  "atk-s0514a2:1741_9": "Rājā te disvā paccuggamanaṁ katvā khandhāvāraṁ pavesetvā paññattāsanesu nisīdāpetvā isigaṇaṁ paṇītenāhārena",
  "atk-s0514a2:1741_10": "santappetvā tesaṁ iriyāpathe pasanno svātanāyapi nimantesi.",
  "atk-s0514a2:1741_11": "Etenupāyena dasannaṁ tāpasasahassānaṁ dasavassasahassāni dānaṁ adāsi.",
  "atk-s0514a2:1741_12": "Dadanto ca tasmiṁyeva padese nagaraṁ māpetvā sassakammaṁ kāresi.",
  "atk-s0514a2:1741_13": "Na kho pana, mahārāja,",
  "atk-s0514a2:1741_14": "tadā so rājā añño ahosi,",
  "atk-s0514a2:1741_15": "atha kho ahaṁ seṭṭhosmi dānena,",
  "atk-s0514a2:1741_16": "ahameva hi tadā dānena seṭṭho hutvā taṁ mahādānaṁ datvā imaṁ petalokaṁ atikkamitvā brahmaloke nibbattituṁ nāsakkhiṁ.",
  "atk-s0514a2:1741_17": "Mayā dinnaṁ pana dānaṁ bhuñjitvā sabbeva te tāpasā kāmāvacaraṁ atikkamitvā brahmaloke nibbattā,",
  "atk-s0514a2:1741_18": "imināpetaṁ veditabbaṁ “brahmacariyavāsova mahapphalo”ti.",
  "atk-s0514a2:1742_0": "Evaṁ dānena attano seṭṭhabhāvaṁ pakāsetvā itarehi tīhi padehi tesaṁ isīnaṁ guṇaṁ pakāseti.",
  "atk-s0514a2:1742_1": "Tattha saṁyamenāti sīlena.",
  "atk-s0514a2:1742_2": "Damenāti indriyadamena.",
  "atk-s0514a2:1742_3": "Anuttaranti etehi guṇehi nirantaraṁ uttamaṁ vataṁ samādānaṁ caritvā.",
  "atk-s0514a2:1742_4": "Pakiracārīti gaṇaṁ pakiritvā paṭikkhipitvā pahāya ekacārike,",
  "atk-s0514a2:1742_5": "ekībhāvaṁ gateti attho.",
  "atk-s0514a2:1742_6": "Samāhiteti upacārappanāsamādhīhi samāhitacitte.",
  "atk-s0514a2:1742_7": "Evarūpe ahaṁ tapassino upaṭṭhahinti dasseti.",
  "atk-s0514a2:1742_8": "Ahaṁ ujugatanti ahaṁ, mahārāja,",
  "atk-s0514a2:1742_9": "tesaṁ dasasahassānaṁ isīnaṁ antare kāyavaṅkādīnaṁ abhāvena ujugataṁ ekampi naraṁ hīnajacco vā hotu jātisampanno vā,",
  "atk-s0514a2:1742_10": "jātiṁ avicāretvā tesaṁ guṇesu pasannamānaso hutvā sabbameva ativelaṁ namassissaṁ,",
  "atk-s0514a2:1742_11": "niccakālameva namassissanti vadati.",
  "atk-s0514a2:1742_12": "Kiṁ kāraṇā?",
  "atk-s0514a2:1742_13": "Kammabandhū hi māṇavāti,",
  "atk-s0514a2:1742_14": "sattā hi nāmete kammabandhū kammapaṭisaraṇā,",
  "atk-s0514a2:1742_15": "teneva kāraṇena sabbe vaṇṇāti veditabbā.",
  "atk-s0514a2:1743_0": "Evañca pana vatvā “kiñcāpi, mahārāja,",
  "atk-s0514a2:1743_1": "dānato brahmacariyameva mahapphalaṁ,",
  "atk-s0514a2:1743_2": "dvepi panete mahāpurisavitakkāva,",
  "atk-s0514a2:1743_3": "tasmā dvīsupi appamattova hutvā dānañca dehi,",
  "atk-s0514a2:1743_4": "sīlañca rakkhāhī”ti taṁ ovaditvā sakaṭṭhānameva gato.",
  "atk-s0514a2:1743_5": "Tamatthaṁ pakāsento satthā āha –",
  "atk-s0514a2:1744_0": "440.",
  "atk-s0514a2:1745_0": "“Idaṁ vatvāna maghavā, devarājā sujampati;",
  "atk-s0514a2:1746_0": "Vedehamanusāsitvā, saggakāyaṁ apakkamī”ti.",
  "atk-s0514a2:1747_0": "Tattha apakkamīti pakkami, sudhammādevasabhāyaṁ nisinnameva attānaṁ dassesīti attho.",
  "atk-s0514a2:1748_0": "Atha naṁ devagaṇā āhaṁsu “mahārāja,",
  "atk-s0514a2:1748_1": "nanu na paññāyittha,",
  "atk-s0514a2:1748_2": "kuhiṁ gatatthā”ti?",
  "atk-s0514a2:1748_3": "“Mārisā mithilāyaṁ nimirañño ekā kaṅkhā uppajji,",
  "atk-s0514a2:1748_4": "tassa pañhaṁ kathetvā taṁ rājānaṁ nikkaṅkhaṁ katvā āgatomhī”ti vatvā puna taṁ kāraṇaṁ gāthāya kathetuṁ āha –",
  "atk-s0514a2:1749_0": "441.",
  "atk-s0514a2:1750_0": "“Imaṁ bhonto nisāmetha, yāvantettha samāgatā;",
  "atk-s0514a2:1751_0": "Dhammikānaṁ manussānaṁ, vaṇṇaṁ uccāvacaṁ bahuṁ.",
  "atk-s0514a2:1752_0": "442.",
  "atk-s0514a2:1753_0": "“Yathā ayaṁ nimirājā, paṇḍito kusalatthiko;",
  "atk-s0514a2:1754_0": "Rājā sabbavidehānaṁ, adā dānaṁ arindamo.",
  "atk-s0514a2:1755_0": "443.",
  "atk-s0514a2:1756_0": "“Tassa taṁ dadato dānaṁ, saṅkappo udapajjatha;",
  "atk-s0514a2:1757_0": "Dānaṁ vā brahmacariyaṁ vā, katamaṁ su mahapphala”nti.",
  "atk-s0514a2:1758_0": "Tattha imanti dhammikānaṁ kalyāṇadhammānaṁ manussānaṁ mayā vuccamānaṁ sīlavasena uccaṁ dānavasena avacaṁ bahuṁ imaṁ vaṇṇaṁ nisāmetha suṇāthāti attho.",
  "atk-s0514a2:1758_1": "Yathā ayanti ayaṁ nimirājā yathā ativiya paṇḍitoti.",
  "atk-s0514a2:1759_0": "Iti so aparihāpetvā rañño vaṇṇaṁ kathesi.",
  "atk-s0514a2:1759_1": "Taṁ sutvā devasaṅghā rājānaṁ daṭṭhukāmā hutvā “amhākaṁ nimirājā ācariyo,",
  "atk-s0514a2:1759_2": "tassovāde ṭhatvā taṁ nissāya amhehi ayaṁ dibbasampatti laddhā,",
  "atk-s0514a2:1759_3": "mayaṁ daṭṭhukāmamhā,",
  "atk-s0514a2:1759_4": "taṁ pakkosāpehi,",
  "atk-s0514a2:1759_5": "mahārājā”ti vadiṁsu.",
  "atk-s0514a2:1759_6": "Sakko “sādhū”ti sampaṭicchitvā mātaliṁ pakkosāpetvā “samma mātali,",
  "atk-s0514a2:1759_7": "vejayantarathaṁ yojetvā mithilaṁ gantvā nimirājānaṁ dibbayāne āropetvā ānehī”ti āha.",
  "atk-s0514a2:1759_8": "So “sādhū”ti sampaṭicchitvā rathaṁ yojetvā pāyāsi.",
  "atk-s0514a2:1759_9": "Sakkassa pana devehi saddhiṁ kathentassa mātaliṁ āṇāpentassa ca rathaṁ yojentassa ca manussagaṇanāya māso atikkanto.",
  "atk-s0514a2:1759_10": "Iti nimirañño puṇṇamāyaṁ uposathikassa pācīnasīhapañjaraṁ vivaritvā mahātale nisīditvā amaccagaṇaparivutassa",
  "atk-s0514a2:1759_11": "sīlaṁ paccavekkhantassa pācīnalokadhātuto uggacchantena candamaṇḍalena saddhiṁyeva so ratho paññāyati.",
  "atk-s0514a2:1759_12": "Manussā bhuttasāyamāsā gharadvāresu nisīditvā sukhakathaṁ kathentā “ajja dve candā uggatā”ti āhaṁsu.",
  "atk-s0514a2:1759_13": "Atha nesaṁ sallapantānaññeva ratho pākaṭo ahosi.",
  "atk-s0514a2:1759_14": "Mahājano “nāyaṁ, cando,",
  "atk-s0514a2:1759_15": "ratho”ti vatvā anukkamena sindhavasahassayutte mātalisaṅgāhake vejayantarathe ca pākaṭe jāte “kassa nu",
  "atk-s0514a2:1759_16": "kho idaṁ dibbayānaṁ āgacchatī”ti cintetvā “na kassaci aññassa,",
  "atk-s0514a2:1759_17": "amhākaṁ rājā dhammiko,",
  "atk-s0514a2:1759_18": "sakkena vejayantaratho pesito bhavissati,",
  "atk-s0514a2:1759_19": "amhākaṁ raññova anucchaviko”ti tuṭṭhappahaṭṭho gāthamāha –",
  "atk-s0514a2:1760_0": "444.",
  "atk-s0514a2:1761_0": "“Abbhuto vata lokasmiṁ, uppajji lomahaṁsano;",
  "atk-s0514a2:1762_0": "Dibbo ratho pāturahu, vedehassa yasassino”ti.",
  "atk-s0514a2:1763_0": "Tattha abbhutoti abhūtapubbo. Acchariyoti te vimhayavasenevamāhaṁsu.",
  "atk-s0514a2:1764_0": "Tassa pana mahājanassa evaṁ kathentasseva mātali vātavegena āgantvā rathaṁ nivattetvā sīhapañjaraummāre",
  "atk-s0514a2:1764_1": "pacchābhāgena ṭhapetvā ārohaṇasajjaṁ katvā ārohaṇatthāya rājānaṁ nimantesi.",
  "atk-s0514a2:1764_2": "Tamatthaṁ pakāsento satthā āha –",
  "atk-s0514a2:1765_0": "445.",
  "atk-s0514a2:1766_0": "“Devaputto mahiddhiko, mātali devasārathi;",
  "atk-s0514a2:1767_0": "Nimantayittha rājānaṁ, vedehaṁ mithilaggahaṁ.",
  "atk-s0514a2:1768_0": "446.",
  "atk-s0514a2:1769_0": "“Ehimaṁ rathamāruyha, rājaseṭṭha disampati;",
  "atk-s0514a2:1770_0": "Devā dassanakāmā te, tāvatiṁsā saindakā;",
  "atk-s0514a2:1771_0": "Saramānā hi te devā, sudhammāyaṁ samacchare”ti.",
  "atk-s0514a2:1772_0": "Tattha mithilaggahanti mithilāyaṁ patiṭṭhitagehaṁ,",
  "atk-s0514a2:1772_1": "catūhi vā saṅgahavatthūhi mithilāyaṁ saṅgāhakaṁ.",
  "atk-s0514a2:1772_2": "Samacchareti taveva guṇakathaṁ kathentā nisinnāti.",
  "atk-s0514a2:1773_0": "Taṁ sutvā rājā “adiṭṭhapubbaṁ devalokañca passissāmi,",
  "atk-s0514a2:1773_1": "mātalissa ca me saṅgaho kato bhavissati,",
  "atk-s0514a2:1773_2": "gacchissāmī”ti cintetvā antepurañca mahājanañca āmantetvā “ahaṁ nacirasseva āgamissāmi,",
  "atk-s0514a2:1773_3": "tumhe appamattā dānādīni puññāni karothā”ti vatvā rathaṁ abhiruhi.",
  "atk-s0514a2:1773_4": "Tamatthaṁ pakāsento satthā āha –",
  "atk-s0514a2:1774_0": "447.",
  "atk-s0514a2:1775_0": "“Tato rājā taramāno, vedeho mithilaggaho;",
  "atk-s0514a2:1776_0": "Āsanā vuṭṭhahitvāna, pamukho rathamāruhi.",
  "atk-s0514a2:1777_0": "448.",
  "atk-s0514a2:1778_0": "“Abhirūḷhaṁ rathaṁ dibbaṁ, mātali etadabravi;",
  "atk-s0514a2:1779_0": "Kena taṁ nemi maggena, rājaseṭṭha disampati;",
  "atk-s0514a2:1780_0": "Yena vā pāpakammantā, puññakammā ca ye narā”ti.",
  "atk-s0514a2:1781_0": "Tattha pamukhoti uttamo,",
  "atk-s0514a2:1781_1": "abhimukho vā,",
  "atk-s0514a2:1781_2": "mahājanassa piṭṭhiṁ datvā ārūḷhoti attho.",
  "atk-s0514a2:1781_3": "Yena vāti yena maggena gantvā yattha pāpakammantā vasanti,",
  "atk-s0514a2:1781_4": "taṁ ṭhānaṁ sakkā daṭṭhuṁ,",
  "atk-s0514a2:1781_5": "yena vā gantvā ye puññakammā narā vasanti,",
  "atk-s0514a2:1781_6": "tesaṁ ṭhānaṁ sakkā daṭṭhuṁ,",
  "atk-s0514a2:1781_7": "etesu dvīsu kena maggena taṁ nemi.",
  "atk-s0514a2:1781_8": "Idaṁ so sakkena anāṇattopi attano dūtavisesadassanatthaṁ āha.",
  "atk-s0514a2:1782_0": "Atha naṁ rājā “mayā dve ṭhānāni adiṭṭhapubbāni, dvepi passissāmī”ti cintetvā āha –",
  "atk-s0514a2:1783_0": "449.",
  "atk-s0514a2:1784_0": "“Ubhayeneva maṁ nehi, mātali devasārathi;",
  "atk-s0514a2:1785_0": "Yena vā pāpakammantā, puññakammā ca ye narā”ti.",
  "atk-s0514a2:1786_0": "Tato mātali “dvepi ekapahāreneva na sakkā dassetuṁ, pucchissāmi na”nti pucchanto puna gāthamāha –",
  "atk-s0514a2:1787_0": "450.",
  "atk-s0514a2:1788_0": "“Kena taṁ paṭhamaṁ nemi, rājaseṭṭha disampati;",
  "atk-s0514a2:1789_0": "Yena vā pāpakammantā, puññakammā ca ye narā”ti.",
  "atk-s0514a2:1790_0": "Nirayakaṇḍaṁ",
  "atk-s0514a2:1791_0": "Tato rājā “ahaṁ avassaṁ devalokaṁ gamissāmi,",
  "atk-s0514a2:1791_1": "nirayaṁ tāva passissāmī”ti cintetvā anantaraṁ gāthamāha –",
  "atk-s0514a2:1792_0": "451.",
  "atk-s0514a2:1793_0": "“Niraye tāva passāmi, āvāse pāpakamminaṁ;",
  "atk-s0514a2:1794_0": "Ṭhānāni luddakammānaṁ, dussīlānañca yā gatī”ti.",
  "atk-s0514a2:1795_0": "Tattha yā gatīti yā etesaṁ nibbatti, tañca passāmīti.",
  "atk-s0514a2:1796_0": "Athassa vetaraṇiṁ nadiṁ tāva dassesi. Tamatthaṁ pakāsento satthā āha –",
  "atk-s0514a2:1797_0": "452.",
  "atk-s0514a2:1798_0": "“Dassesi mātali rañño, duggaṁ vetaraṇiṁ nadiṁ;",
  "atk-s0514a2:1799_0": "Kuthitaṁ khārasaṁyuttaṁ, tattaṁ aggisikhūpama”nti.",
  "atk-s0514a2:1800_0": "Tattha vetaraṇinti bhikkhave,",
  "atk-s0514a2:1800_1": "mātali rañño kathaṁ sutvā nirayābhimukhaṁ rathaṁ pesetvā kammapaccaye utunā samuṭṭhitaṁ vetaraṇiṁ nadiṁ tāva dassesi.",
  "atk-s0514a2:1800_2": "Tattha nirayapālā jalitāni asisattitomarabhindivālamuggarādīni āvudhāni gahetvā nerayikasatte paharanti vijjhanti viheṭhenti.",
  "atk-s0514a2:1800_3": "Te taṁ dukkhaṁ asahantā vetaraṇiyaṁ patanti.",
  "atk-s0514a2:1800_4": "Sā upari bhindivālappamāṇāhi sakaṇṭakāhi vettalatāhi sañchannā.",
  "atk-s0514a2:1800_5": "Te tattha bahūni vassasahassāni pacciṁsu.",
  "atk-s0514a2:1800_6": "Tesu pajjalantesu khuradhārātikhiṇesu kaṇṭakesu khaṇḍākhaṇḍikā honti.",
  "atk-s0514a2:1800_7": "Tesaṁ heṭṭhā tālakkhandhappamāṇāni pajjalitaayasūlāni uṭṭhahanti.",
  "atk-s0514a2:1800_8": "Nerayikasattā bahuṁ addhānaṁ vītināmetvā vettalatāhi gaḷitvā sūlesu patitvā viddhasarīrā sūlesu āvuṇitamacchā viya ciraṁ paccanti.",
  "atk-s0514a2:1800_9": "Tāni sūlānipi pajjalanti,",
  "atk-s0514a2:1800_10": "nerayikasattāpi pajjalanti.",
  "atk-s0514a2:1800_11": "Sūlānaṁ heṭṭhā udakapiṭṭhe jalitāni khuradhārāsadisāni tikhiṇāni ayopokkharapattāni honti.",
  "atk-s0514a2:1800_12": "Te sūlehi gaḷitvā ayapokkharapattesu patitvā ciraṁ dukkhavedanaṁ anubhavanti.",
  "atk-s0514a2:1800_13": "Tato khārodake patanti,",
  "atk-s0514a2:1800_14": "udakaṁ pajjalati,",
  "atk-s0514a2:1800_15": "nerayikasattāpi pajjalanti,",
  "atk-s0514a2:1800_16": "dhūmopi uṭṭhahati.",
  "atk-s0514a2:1800_17": "Udakassa pana heṭṭhā nadītalaṁ khuradhārāhi sañchannaṁ.",
  "atk-s0514a2:1800_18": "Te “heṭṭhā nu kho kīdisa”nti udake nimujjitvā khuradhārāsu khaṇḍākhaṇḍikā honti.",
  "atk-s0514a2:1800_19": "Te taṁ mahādukkhaṁ adhivāsetuṁ asakkontā mahantaṁ bheravaṁ viravantā vicaranti.",
  "atk-s0514a2:1800_20": "Kadāci anusotaṁ vuyhanti,",
  "atk-s0514a2:1800_21": "kadāci paṭisotaṁ.",
  "atk-s0514a2:1800_22": "Atha ne tīre ṭhitā nirayapālā ususattitomarādīni ukkhipitvā macche viya vijjhanti.",
  "atk-s0514a2:1800_23": "Te dukkhavedanāppattā mahāviravaṁ ravanti.",
  "atk-s0514a2:1800_24": "Atha ne pajjalitehi ayabaḷisehi uddharitvā parikaḍḍhitvā pajjalitaayapathaviyaṁ nipajjāpetvā tesaṁ mukhe tattaṁ ayoguḷhaṁ pakkhipanti.",
  "atk-s0514a2:1801_0": "Iti nimirājā vetaraṇiyaṁ mahādukkhapīḷite nerayikasatte disvā bhītatasito saṅkampitahadayo hutvā “kiṁ",
  "atk-s0514a2:1801_1": "nāmete sattā pāpakammaṁ akaṁsū”ti mātaliṁ pucchi.",
  "atk-s0514a2:1801_2": "Sopissa byākāsi.",
  "atk-s0514a2:1801_3": "Tamatthaṁ pakāsento āha –",
  "atk-s0514a2:1802_0": "453.",
  "atk-s0514a2:1803_0": "“Nimī have mātalimajjhabhāsatha, disvā janaṁ patamānaṁ vidugge;",
  "atk-s0514a2:1804_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1805_0": "Ime nu maccā kimakaṁsu pāpaṁ, yeme janā vetaraṇiṁ patanti.",
  "atk-s0514a2:1806_0": "454.",
  "atk-s0514a2:1807_0": "“Tassa puṭṭho viyākāsi, mātali devasārathi;",
  "atk-s0514a2:1808_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1809_0": "455.",
  "atk-s0514a2:1810_0": "“Ye dubbale balavantā jīvaloke, hiṁ santi rosenti supāpadhammā;",
  "atk-s0514a2:1811_0": "Te luddakammā pasavetva pāpaṁ, teme janā vetaraṇiṁ patantī”ti.",
  "atk-s0514a2:1812_0": "Tattha vindatīti ahaṁ attano anissaro hutvā bhayasantako viya jāto.",
  "atk-s0514a2:1812_1": "Disvāti patamānaṁ disvā.",
  "atk-s0514a2:1812_2": "Jānanti bhikkhave,",
  "atk-s0514a2:1812_3": "so mātali sayaṁ jānanto tassa ajānato akkhāsi.",
  "atk-s0514a2:1812_4": "Dubbaleti sarīrabalabhogabalaāṇābalavirahite.",
  "atk-s0514a2:1812_5": "Balavantāti tehi balehi samannāgatā.",
  "atk-s0514a2:1812_6": "Hiṁsantīti pāṇippahārādīhi kilamenti.",
  "atk-s0514a2:1812_7": "Rosentīti nānappakārehi akkosavatthūhi akkosanti ghaṭenti.",
  "atk-s0514a2:1812_8": "Pasavetvāti janetvā,",
  "atk-s0514a2:1812_9": "katvāti attho.",
  "atk-s0514a2:1813_0": "Evaṁ mātali tassa pañhaṁ byākaritvā raññā vetaraṇiniraye diṭṭhe taṁ padesaṁ antaradhāpetvā purato rathaṁ",
  "atk-s0514a2:1813_1": "pesetvā sunakhādīhi khādanaṭṭhānaṁ dassetvā taṁ disvā bhītena raññā pañhaṁ puṭṭho byākāsi.",
  "atk-s0514a2:1813_2": "Tamatthaṁ pakāsento satthā āha –",
  "atk-s0514a2:1814_0": "456.",
  "atk-s0514a2:1815_0": "“Sāmā ca soṇā sabalā ca gijjhā, kākolasaṅghā adanti bheravā;",
  "atk-s0514a2:1816_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1817_0": "Ime nu maccā kiṁmakaṁsu pāpaṁ, yeme jane kākolasaṅghā adanti.",
  "atk-s0514a2:1818_0": "457.",
  "atk-s0514a2:1819_0": "“Tassa puṭṭho viyākāsi, mātali devasārathi;",
  "atk-s0514a2:1820_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1821_0": "458.",
  "atk-s0514a2:1822_0": "“Ye kecime maccharino kadariyā, paribhāsakā samaṇabrāhmaṇānaṁ;",
  "atk-s0514a2:1823_0": "Hiṁ santi rosenti supāpadhammā, te luddakammā pasavetva pāpaṁ;",
  "atk-s0514a2:1824_0": "Teme jane kākolasaṅghā adantī”ti.",
  "atk-s0514a2:1825_0": "Ito paresu pañhesu ceva byākaraṇesu ca eseva nayo.",
  "atk-s0514a2:1825_1": "Tattha sāmāti rattavaṇṇā.",
  "atk-s0514a2:1825_2": "Soṇāti sunakhā.",
  "atk-s0514a2:1825_3": "Sabalā cāti kabaravaṇṇā ca,",
  "atk-s0514a2:1825_4": "setakāḷapītalohitavaṇṇā cāti evaṁ pañcavaṇṇasunakhe dasseti.",
  "atk-s0514a2:1825_5": "Te kira mahāhatthippamāṇā jalitaayapathaviyaṁ nerayikasatte mige viya anubandhitvā piṇḍikamaṁsesu ḍaṁsitvā",
  "atk-s0514a2:1825_6": "tesaṁ tigāvutappamāṇaṁ sarīraṁ jalitaayapathaviyaṁ pātetvā mahāravaṁ ravantānaṁ dvīhi purimapādehi uraṁ",
  "atk-s0514a2:1825_7": "akkamitvā aṭṭhimeva sesetvā maṁsaṁ luñcitvā khādanti.",
  "atk-s0514a2:1825_8": "Gijjhāti mahābhaṇḍasakaṭappamāṇā lohatuṇḍā gijjhā.",
  "atk-s0514a2:1825_9": "Ete tesaṁ kaṇayasadisehi tuṇḍehi aṭṭhīni bhinditvā aṭṭhimiñjaṁ khādanti.",
  "atk-s0514a2:1825_10": "Kākolasaṅghāti lohatuṇḍakākagaṇā.",
  "atk-s0514a2:1825_11": "Te ativiya bhayānakā diṭṭhe diṭṭhe khādanti.",
  "atk-s0514a2:1825_12": "Yeme janeti ye ime nerayikasatte kākolasaṅghā khādanti,",
  "atk-s0514a2:1825_13": "ime nu maccā kiṁ nāma pāpaṁ akaṁsūti pucchi.",
  "atk-s0514a2:1825_14": "Maccharinoti aññesaṁ adāyakā.",
  "atk-s0514a2:1825_15": "Kadariyāti pare dentepi paṭisedhakā thaddhamaccharino.",
  "atk-s0514a2:1825_16": "Samaṇabrāhmaṇānanti samitabāhitapāpānaṁ.",
  "atk-s0514a2:1826_0": "459.",
  "atk-s0514a2:1827_0": "“Sajotibhūtā pathaviṁ kamanti, tattehi khandhehi ca pothayanti;",
  "atk-s0514a2:1828_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1829_0": "Ime nu maccā kimakaṁsu pāpaṁ, yeme janā khandhahatā sayanti.",
  "atk-s0514a2:1830_0": "460.",
  "atk-s0514a2:1831_0": "“Tassa puṭṭho viyākāsi, mātali devasārathi;",
  "atk-s0514a2:1832_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1833_0": "461.",
  "atk-s0514a2:1834_0": "“Ye jīvalokasmi supāpadhammino, narañca nāriñca apāpadhammaṁ;",
  "atk-s0514a2:1835_0": "Hiṁ santi rosenti supāpadhammā, te luddakammā pasavetva pāpaṁ;",
  "atk-s0514a2:1836_0": "Teme janā khandhahatā sayantī”ti.",
  "atk-s0514a2:1837_0": "Tattha sajotibhūtāti pajjalitasarīrā.",
  "atk-s0514a2:1837_1": "Pathavinti pajjalitaṁ navayojanabahalaṁ ayapathaviṁ.",
  "atk-s0514a2:1837_2": "Kamantīti akkamanti.",
  "atk-s0514a2:1837_3": "Khandhehi ca pothayantīti nirayapālā anubandhitvā tālappamāṇehi jalitaayakkhandhehi jaṅghādīsu paharitvā pātetvā teheva khandhehi pothayanti,",
  "atk-s0514a2:1837_4": "cuṇṇavicuṇṇaṁ karonti.",
  "atk-s0514a2:1837_5": "Supāpadhamminoti attanā suṭṭhu pāpadhammā hutvā.",
  "atk-s0514a2:1837_6": "Apāpadhammanti sīlācārādisampannaṁ,",
  "atk-s0514a2:1837_7": "niraparādhaṁ vā.",
  "atk-s0514a2:1838_0": "462.",
  "atk-s0514a2:1839_0": "“Aṅgārakāsuṁ apare phuṇanti, narā rudantā paridaḍḍhagattā;",
  "atk-s0514a2:1840_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1841_0": "Ime nu maccā kiṁ makaṁsu pāpaṁ, yeme janā aṅgārakāsuṁ phuṇanti.",
  "atk-s0514a2:1842_0": "463.",
  "atk-s0514a2:1843_0": "“Tassa puṭṭho viyākāsi, mātali devasārathi;",
  "atk-s0514a2:1844_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1845_0": "464.",
  "atk-s0514a2:1846_0": "“Ye keci pūgāya dhanassa hetu, sakkhiṁ karitvā iṇaṁ jāpayanti;",
  "atk-s0514a2:1847_0": "Te jāpayitvā janataṁ janinda, te luddakammā pasavetva pāpaṁ;",
  "atk-s0514a2:1848_0": "Teme janā aṅgārakāsuṁ phuṇantī”ti.",
  "atk-s0514a2:1849_0": "Tattha aṅgārakāsunti samma mātali,",
  "atk-s0514a2:1849_1": "ke nāmete apare vajaṁ apavisantiyo gāvo viya samparivāretvā nirayapālehi jalitaayaguḷehi pothiyamānā aṅgārakāsuṁ patanti.",
  "atk-s0514a2:1849_2": "Tatra ca nesaṁ yāva kaṭippamāṇā nimuggānaṁ mahatīhi ayapacchīhi ādāya upariaṅgāre okiranti,",
  "atk-s0514a2:1849_3": "atha ne aṅgāre sampaṭicchituṁ asakkontā rodantā daḍḍhagattā phuṇanti vidhunanti,",
  "atk-s0514a2:1849_4": "kammabalena vā attano sīse aṅgāre phuṇanti okirantīti attho.",
  "atk-s0514a2:1849_5": "Pūgāya dhanassāti okāse sati dānaṁ vā dassāma,",
  "atk-s0514a2:1849_6": "pūjaṁ vā pavattessāma,",
  "atk-s0514a2:1849_7": "vihāraṁ vā karissāmāti saṁkaḍḍhitvā ṭhapitassa pūgasantakassa dhanassa hetu.",
  "atk-s0514a2:1849_8": "Jāpayantīti taṁ dhanaṁ yathāruci khāditvā gaṇajeṭṭhakānaṁ lañjaṁ datvā “asukaṭṭhāne ettakaṁ vayakaraṇaṁ gataṁ,",
  "atk-s0514a2:1849_9": "asukaṭṭhāne amhehi ettakaṁ dinna”nti kūṭasakkhiṁ karitvā taṁ iṇaṁ jāpayanti vināsenti.",
  "atk-s0514a2:1850_0": "465.",
  "atk-s0514a2:1851_0": "“Sajotibhūtā jalitā padittā, padissati mahatī lohakumbhī;",
  "atk-s0514a2:1852_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1853_0": "Ime nu maccā kimakaṁsu pāpaṁ, yeme janā avaṁsirā lohakumbhiṁ patanti.",
  "atk-s0514a2:1854_0": "466.",
  "atk-s0514a2:1855_0": "“Tassa puṭṭho viyākāsi, mātali devasārathi;",
  "atk-s0514a2:1856_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1857_0": "467.",
  "atk-s0514a2:1858_0": "“Ye sīlavantaṁ samaṇaṁ brāhmaṇaṁ vā, hiṁsanti rosenti supāpadhammā;",
  "atk-s0514a2:1859_0": "Te luddakammā pasavetva pāpaṁ, teme janā avaṁsirā lohakumbhiṁ patantī”ti.",
  "atk-s0514a2:1860_0": "Tattha padittātiādittā.",
  "atk-s0514a2:1860_1": "Mahatīti pabbatappamāṇā kappena saṇṭhitaloharasena sampuṇṇā.",
  "atk-s0514a2:1860_2": "Avaṁsirāti bhayānakehi nirayapālehi uddhaṁpāde adhosire katvā khipiyamānā taṁ lohakumbhiṁ patanti.",
  "atk-s0514a2:1860_3": "Sīlavantanti sīlaācāraguṇasampannaṁ.",
  "atk-s0514a2:1861_0": "468.",
  "atk-s0514a2:1862_0": "“Luñcanti gīvaṁ atha veṭhayitvā, uṇhodakasmiṁ pakiledayitvā;",
  "atk-s0514a2:1863_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1864_0": "Ime nu maccā kimakaṁsu pāpaṁ, yeme janā luttasirā sayanti.",
  "atk-s0514a2:1865_0": "469.",
  "atk-s0514a2:1866_0": "“Tassa puṭṭho viyākāsi, mātali devasārathi;",
  "atk-s0514a2:1867_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1868_0": "470.",
  "atk-s0514a2:1869_0": "“Ye jīvalokasmi supāpadhammino, pakkhī gahetvāna viheṭhayanti te;",
  "atk-s0514a2:1870_0": "Viheṭhayitvā sakuṇaṁ janinda, te luddakammā pasavetva pāpaṁ;",
  "atk-s0514a2:1871_0": "Teme janā luttasirā saya”nti.",
  "atk-s0514a2:1872_0": "Tattha luñcantīti uppāṭenti.",
  "atk-s0514a2:1872_1": "Atha veṭhayitvāti jalitalohayottehi adhomukhaṁ veṭhayitvā.",
  "atk-s0514a2:1872_2": "Uṇhodakasminti kappena saṇṭhitalohaudakasmiṁ.",
  "atk-s0514a2:1872_3": "Pakiledayitvāti temetvā khipitvā.",
  "atk-s0514a2:1872_4": "Idaṁ vuttaṁ hoti –",
  "atk-s0514a2:1872_5": "samma mātali,",
  "atk-s0514a2:1872_6": "yesaṁ ime nirayapālā jalitalohayottehi gīvaṁ veṭhetvā tigāvutappamāṇaṁ sarīraṁ onāmetvā taṁ gīvaṁ samparivattakaṁ",
  "atk-s0514a2:1872_7": "luñcitvā jalitaayadaṇḍehi ādāya ekasmiṁ jalitaloharase pakkhipitvā tuṭṭhahaṭṭhā honti,",
  "atk-s0514a2:1872_8": "tāya ca gīvāya luñcitāya puna sīsena saddhiṁ gīvā uppajjatiyeva.",
  "atk-s0514a2:1872_9": "Kiṁ nāmete kammaṁ kariṁsu?",
  "atk-s0514a2:1872_10": "Ete hi me disvā bhayaṁ uppajjatīti.",
  "atk-s0514a2:1872_11": "Pakkhī gahetvāna viheṭhayantīti mahārāja,",
  "atk-s0514a2:1872_12": "ye jīvalokasmiṁ sakuṇe gahetvā pakkhe luñcitvā gīvaṁ veṭhetvā jīvitakkhayaṁ pāpetvā khādanti vā vikkiṇanti vā,",
  "atk-s0514a2:1872_13": "te ime luttasirā sayantīti.",
  "atk-s0514a2:1873_0": "471.",
  "atk-s0514a2:1874_0": "“Pahūtatoyā anigādhakūlā, nadī ayaṁ sandati suppatitthā;",
  "atk-s0514a2:1875_0": "Ghammābhitattā manujā pivanti, pītañca tesaṁ bhusa hoti pāni.",
  "atk-s0514a2:1876_0": "472.",
  "atk-s0514a2:1877_0": "“Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1878_0": "Ime nu maccā kimakaṁsu pāpaṁ, pītañca tesaṁ bhusa hoti pāni.",
  "atk-s0514a2:1879_0": "473.",
  "atk-s0514a2:1880_0": "“Tassa puṭṭho viyākāsi, mātali devasārathi;",
  "atk-s0514a2:1881_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1882_0": "474.",
  "atk-s0514a2:1883_0": "“Ye suddhadhaññaṁ palāsena missaṁ, asuddhakammā kayino dadanti;",
  "atk-s0514a2:1884_0": "Ghammābhitattāna pipāsitānaṁ, pītañca tesaṁ bhusa hoti pānī”ti.",
  "atk-s0514a2:1885_0": "Tattha anigādhakūlāti agambhīratīrā.",
  "atk-s0514a2:1885_1": "Suppatitthāti sobhanehi titthehi upetā.",
  "atk-s0514a2:1885_2": "Bhusa hotīti vīhibhusaṁ sampajjati.",
  "atk-s0514a2:1885_3": "Pānīti pānīyaṁ.",
  "atk-s0514a2:1885_4": "Tasmiṁ kira padese pahūtasalilā ramaṇīyā nadī sandati,",
  "atk-s0514a2:1885_5": "nerayikasattā aggisantāpena tattā pipāsaṁ sandhāretuṁ asakkontā bāhā paggayha jalitalohapathaviṁ maddantā taṁ nadiṁ otaranti,",
  "atk-s0514a2:1885_6": "taṅkhaṇaññeva tīrā pajjalanti,",
  "atk-s0514a2:1885_7": "pānīyaṁ bhusapalāsabhāvaṁ āpajjitvā pajjalati.",
  "atk-s0514a2:1885_8": "Te pipāsaṁ sandhāretuṁ asakkontā taṁ jalitaṁ bhusapalāsaṁ khādanti.",
  "atk-s0514a2:1885_9": "Taṁ tesaṁ sakalasarīraṁ jhāpetvā adhobhāgena nikkhamati.",
  "atk-s0514a2:1885_10": "Te taṁ dukkhaṁ adhivāsetuṁ asakkontā bāhā paggayha kandanti.",
  "atk-s0514a2:1885_11": "Suddhadhaññanti vīhiādisattavidhaṁ parisuddhadhaññaṁ.",
  "atk-s0514a2:1885_12": "Palāsena missanti palāsena vā bhusena vā vālukāmattikādīhi vā missakaṁ katvā.",
  "atk-s0514a2:1885_13": "Asuddhakammāti kiliṭṭhakāyavacīmanokammā.",
  "atk-s0514a2:1885_14": "Kayinoti “suddhadhaññaṁ dassāmī”ti kayikassa hatthato mūlaṁ gahetvā tathārūpaṁ asuddhadhaññaṁ dadanti.",
  "atk-s0514a2:1886_0": "475.",
  "atk-s0514a2:1887_0": "“Usūhi sattīhi ca tomarehi, dubhayāni passāni tudanti kandataṁ;",
  "atk-s0514a2:1888_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1889_0": "Ime nu maccā kimakaṁsu pāpaṁ, yeme janā sattihatā sayanti.",
  "atk-s0514a2:1890_0": "476.",
  "atk-s0514a2:1891_0": "“Tassa puṭṭho viyākāsi, mātali devasārathi;",
  "atk-s0514a2:1892_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1893_0": "477.",
  "atk-s0514a2:1894_0": "“Ye jīvalokasmiṁ asādhukammino, adinnamādāya karonti jīvikaṁ;",
  "atk-s0514a2:1895_0": "Dhaññaṁ dhanaṁ rajataṁ jātarūpaṁ, ajeḷakañcāpi pasuṁ mahiṁsaṁ;",
  "atk-s0514a2:1896_0": "Te luddakammā pasavetva pāpaṁ, teme janā sattihatā sayantī”ti.",
  "atk-s0514a2:1897_0": "Tattha dubhayānīti ubhayāni.",
  "atk-s0514a2:1897_1": "Tudantīti vijjhanti.",
  "atk-s0514a2:1897_2": "Kandatanti kandantānaṁ.",
  "atk-s0514a2:1897_3": "Pharusā nirayapālā araññe luddā migaṁ viya samparivāretvā usuādīhi nānāvudhehi dve passāni tudanti,",
  "atk-s0514a2:1897_4": "sarīraṁ chiddāvachiddaṁ purāṇapaṇṇaṁ viya khāyati.",
  "atk-s0514a2:1897_5": "Adinnamādāyātiparasantakaṁ saviññāṇakāviññāṇakaṁ sandhicchedādīhi ceva vañcanāya ca gahetvā jīvikaṁ kappenti.",
  "atk-s0514a2:1898_0": "478.",
  "atk-s0514a2:1899_0": "“Gīvāya baddhā kissa ime puneke, aññe vikantā bilakatā sayanti;",
  "atk-s0514a2:1900_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1901_0": "Ime nu maccā kimakaṁsu pāpaṁ, yeme janā bilakatā sayanti.",
  "atk-s0514a2:1902_0": "479.",
  "atk-s0514a2:1903_0": "“Tassa puṭṭho viyākāsi, mātali devasārathi;",
  "atk-s0514a2:1904_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1905_0": "480.",
  "atk-s0514a2:1906_0": "“Orabbhikā sūkarikā ca macchikā, pasuṁ mahiṁsañca ajeḷakañca;",
  "atk-s0514a2:1907_0": "Hantvāna sūnesu pasārayiṁsu, te luddakammā pasavetva pāpaṁ;",
  "atk-s0514a2:1908_0": "Teme janā bilakatā sayantī”ti.",
  "atk-s0514a2:1909_0": "Tattha gīvāya baddhāti mahantehi jalitalohayottehi gīvāya bandhitvā ākaḍḍhitvā ayapathaviyaṁ pātetvā nānāvudhehi koṭṭiyamāne disvā pucchi.",
  "atk-s0514a2:1909_1": "Aññe vikantāti aññe pana khaṇḍākhaṇḍikaṁ chinnā.",
  "atk-s0514a2:1909_2": "Bilakatāti jalitesu ayaphalakesu ṭhapetvā maṁsaṁ viya potthaniyā koṭṭetvā puñjakatā hutvā sayanti.",
  "atk-s0514a2:1909_3": "Macchikāti macchaghātakā.",
  "atk-s0514a2:1909_4": "Pasunti gāviṁ.",
  "atk-s0514a2:1909_5": "Sūnesu pasārayiṁsūti maṁsaṁ vikkiṇitvā jīvikakappanatthaṁ sūnāpaṇesu ṭhapesuṁ.",
  "atk-s0514a2:1910_0": "481.",
  "atk-s0514a2:1911_0": "“Rahado ayaṁ muttakarīsapūro, duggandharūpo asuci pūti vāti;",
  "atk-s0514a2:1912_0": "Khudāparetā manujā adanti, bhayañhi maṁ vindati sūta disvā;",
  "atk-s0514a2:1913_0": "Pucchāmi taṁ mātali devasārathi, ime nu maccā kimakaṁsu pāpaṁ;",
  "atk-s0514a2:1914_0": "Yeme janā muttakarīsabhakkhā.",
  "atk-s0514a2:1915_0": "482.",
  "atk-s0514a2:1916_0": "“Tassa puṭṭho viyākāsi, mātali devasārathi;",
  "atk-s0514a2:1917_0": "Vipākaṁ pāpakammānaṁ, jānaṁ akkhāsi jānato.",
  "atk-s0514a2:1918_0": "483.",
  "atk-s0514a2:1919_0": "“Ye kecime kāraṇikā virosakā, paresaṁ hiṁsāya sadā niviṭṭhā;",
  "atk-s0514a2:1920_0": "Te luddakammā pasavetva pāpaṁ, mittadduno mīḷhamadanti bālā”ti;",
  "atk-s0514a2:1921_0": "Tattha khudāparetā manujā adantīti ete nerayikā sattā chātakena phuṭṭhā khudaṁ sahituṁ asakkontā pakkuthitaṁ",
  "atk-s0514a2:1921_1": "dhūmāyantaṁ pajjalantaṁ kappena saṇṭhitaṁ purāṇamīḷhaṁ piṇḍaṁ piṇḍaṁ katvā adanti khādanti.",
  "atk-s0514a2:1921_2": "Kāraṇikāti kāraṇakārakā.",
  "atk-s0514a2:1921_3": "Virosakāti mittasuhajjānampi viheṭhakā.",
  "atk-s0514a2:1921_4": "Mittaddunoti ye tesaññeva gehe khāditvā bhuñjitvā paññattāsane nisīditvā sayitvā puna māsakahāpaṇaṁ nāma āharāpenti,",
  "atk-s0514a2:1921_5": "lañjaṁ gaṇhanti,",
  "atk-s0514a2:1921_6": "te mittadūsakā bālā evarūpaṁ mīḷhaṁ khādanti,",
  "atk-s0514a2:1921_7": "mahārājāti.",
  "atk-s0514a2:1922_0": "484.",
  "atk-s0514a2:1923_0": "“Rahado ayaṁ lohitapubbapūro, duggandharūpo asuci pūti vāti;",
  "atk-s0514a2:1924_0": "Ghammābhitattā manujā pivanti, bhayañhi maṁ vindati sūta disvā;",
  "atk-s0514a2:1925_0": "Pucchāmi taṁ mātali devasārathi, ime nu maccā kimakaṁsu pāpaṁ;",
  "atk-s0514a2:1926_0": "Yeme janā lohitapubbabhakkhā.",
  "atk-s0514a2:1927_0": "485.",
  "atk-s0514a2:1928_0": "“Tassa puṭṭho viyākāsi, mātali devasārathi;",
  "atk-s0514a2:1929_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1930_0": "486.",
  "atk-s0514a2:1931_0": "“Ye mātaraṁ vā pitaraṁ vā jīvaloke, pārājikā arahante hananti;",
  "atk-s0514a2:1932_0": "Te luddakammā pasavetva pāpaṁ, teme janā lohitapubbabhakkhā”ti.",
  "atk-s0514a2:1933_0": "Tattha ghammābhitattāti santāpena pīḷitā.",
  "atk-s0514a2:1933_1": "Pārājikāti parājitā jarājiṇṇe mātāpitaro ghātetvā gihibhāveyeva pārājikaṁ pattā.",
  "atk-s0514a2:1933_2": "Arahanteti pūjāvisesassa anucchavike.",
  "atk-s0514a2:1933_3": "Hanantīti dukkarakārake mātāpitaro mārenti.",
  "atk-s0514a2:1933_4": "Apica “arahante”ti padena buddhasāvakepi saṅgaṇhāti.",
  "atk-s0514a2:1934_0": "Aparasmimpi ussadaniraye nirayapālā nerayikānaṁ tālappamāṇena jalitaayabaḷisena jivhaṁ vijjhitvā ākaḍḍhitvā",
  "atk-s0514a2:1934_1": "te satte jalitaayapathaviyaṁ pātetvā usabhacammaṁ viya pattharitvā saṅkusatena hananti.",
  "atk-s0514a2:1934_2": "Te thale khittamacchā viya phandanti,",
  "atk-s0514a2:1934_3": "tañca dukkhaṁ sahituṁ asakkontā rodantā paridevantā mukhena kheḷaṁ muñcanti.",
  "atk-s0514a2:1934_4": "Tasmiṁ rājā mātalinā dassite āha –",
  "atk-s0514a2:1935_0": "487.",
  "atk-s0514a2:1936_0": "“Jivha ca passa baḷisena viddhaṁ, vihataṁ yathā saṅkusatena cammaṁ;",
  "atk-s0514a2:1937_0": "Phandanti macchāva thalamhi khittā, muñcanti kheḷaṁ rudamānā kimete.",
  "atk-s0514a2:1938_0": "488.",
  "atk-s0514a2:1939_0": "“Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1940_0": "Ime nu maccā kimakaṁsu pāpaṁ, yeme janā vaṅkaghastā sayantī”ti.",
  "atk-s0514a2:1941_0": "489.",
  "atk-s0514a2:1942_0": "“Tassa puṭṭho viyākāsi, mātali devasārathi;",
  "atk-s0514a2:1943_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1944_0": "490.",
  "atk-s0514a2:1945_0": "“Ye keci sandhānagatā manussā, agghena agghaṁ kayaṁ hāpayanti;",
  "atk-s0514a2:1946_0": "Kūṭena kūṭaṁ dhanalobhahetu, channaṁ yathā vāricaraṁ vadhāya.",
  "atk-s0514a2:1947_0": "491.",
  "atk-s0514a2:1948_0": "“Na hi kūṭakārissa bhavanti tāṇā, sakehi kammehi purakkhatassa;",
  "atk-s0514a2:1949_0": "Te luddakammā pasavetva pāpaṁ, teme janā vaṅkaghastā sayantī”ti.",
  "atk-s0514a2:1950_0": "Tattha kimeteti kiṁkāraṇā ete.",
  "atk-s0514a2:1950_1": "Vaṅkaghastāti gilitabaḷisā.",
  "atk-s0514a2:1950_2": "Sandhānagatāti sandhānaṁ mariyādaṁ gatā,",
  "atk-s0514a2:1950_3": "agghāpanakaṭṭhāne ṭhitāti attho.",
  "atk-s0514a2:1950_4": "Agghena agghanti taṁ taṁ agghaṁ lañjaṁ gahetvā hatthiassādīnaṁ vā jātarūparajatādīnaṁ vā tesaṁ tesaṁ saviññāṇakāviññāṇakānaṁ agghaṁ hāpenti.",
  "atk-s0514a2:1950_5": "Kayanti taṁ hāpentā kāyikānaṁ kayaṁ hāpenti,",
  "atk-s0514a2:1950_6": "sate dātabbe paṇṇāsaṁ dāpenti,",
  "atk-s0514a2:1950_7": "itaraṁ tehi saddhiṁ vibhajitvā gaṇhanti.",
  "atk-s0514a2:1950_8": "Kūṭena kūṭanti tulākūṭādīsu taṁ taṁ kūṭaṁ.",
  "atk-s0514a2:1950_9": "Dhanalobhahetūti dhanalobhena etaṁ kūṭakammaṁ karonti.",
  "atk-s0514a2:1950_10": "Channaṁ yathā vāricaraṁ vadhāyāti taṁ pana kammaṁ karontāpi madhuravācāya tathā katabhāvaṁ paṭicchannaṁ",
  "atk-s0514a2:1950_11": "katvā yathā vāricaraṁ macchaṁ vadhāya upagacchantā baḷisaṁ āmisena paṭicchannaṁ katvā taṁ vadhenti,",
  "atk-s0514a2:1950_12": "evaṁ paṭicchannaṁ katvā taṁ kammaṁ karonti.",
  "atk-s0514a2:1950_13": "Na hi kūṭakārissāti paṭicchannaṁ mama kammaṁ,",
  "atk-s0514a2:1950_14": "na taṁ koci jānātīti maññamānassa hi kūṭakārissa tāṇā nāma na honti.",
  "atk-s0514a2:1950_15": "So tehi kammehi purakkhato patiṭṭhaṁ na labhati.",
  "atk-s0514a2:1951_0": "492.",
  "atk-s0514a2:1952_0": "“Nārī imā samparibhinnagattā, paggayha kandanti bhuje dujaccā;",
  "atk-s0514a2:1953_0": "Sammakkhitā lohitapubbalittā, gāvo yathā āghātane vikantā;",
  "atk-s0514a2:1954_0": "Tā bhūmibhāgasmiṁ sadā nikhātā, khandhātivattanti sajotibhūtā.",
  "atk-s0514a2:1955_0": "493.",
  "atk-s0514a2:1956_0": "“Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1957_0": "Imā nu nāriyo kimakaṁsu pāpaṁ, yā bhūmibhāgasmiṁ sadā nikhātā;",
  "atk-s0514a2:1958_0": "Khandhātivattanti sajotibhūtā.",
  "atk-s0514a2:1959_0": "494.",
  "atk-s0514a2:1960_0": "“Tassa puṭṭho viyākāsi, mātali devasārathi;",
  "atk-s0514a2:1961_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1962_0": "495.",
  "atk-s0514a2:1963_0": "“Kolitthiyāyo idha jīvaloke, asuddhakammā asataṁ acāruṁ;",
  "atk-s0514a2:1964_0": "Tā dittarūpā pati vippahāya, aññaṁ acāruṁ ratikhiḍḍahetu;",
  "atk-s0514a2:1965_0": "Tā jīvalokasmiṁ ramāpayitvā, khandhātivattanti sajotibhūtā”ti.",
  "atk-s0514a2:1966_0": "Tattha nārīti itthiyo.",
  "atk-s0514a2:1966_1": "Samparibhinnagattāti suṭṭhu samantato bhinnasarīrā.",
  "atk-s0514a2:1966_2": "Dujaccāti dujjātikā virūpā jegucchā.",
  "atk-s0514a2:1966_3": "Āghātaneti gāvaghātaṭṭhāne.",
  "atk-s0514a2:1966_4": "Vikantāti chinnasīsā gāvo viya pubbalohitalittā hutvā.",
  "atk-s0514a2:1966_5": "Sadā nikhātāti niccaṁ jalitaayapathaviyaṁ kaṭimattaṁ pavesetvā nikhaṇitvā ṭhapitā viya ṭhitā.",
  "atk-s0514a2:1966_6": "Khandhātivattantīti samma mātali,",
  "atk-s0514a2:1966_7": "tā nāriyo ete pabbatakkhandhā atikkamanti.",
  "atk-s0514a2:1966_8": "Tāsaṁ kira evaṁ kaṭippamāṇaṁ pavisitvā ṭhitakāle puratthimāya disāya jalitaayapabbato samuṭṭhahitvā asani",
  "atk-s0514a2:1966_9": "viya viravanto āgantvā sarīraṁ saṇhakaraṇī viya pisanto gacchati.",
  "atk-s0514a2:1966_10": "Tasmiṁ ativattitvā pacchimapasse ṭhite puna ca tāsaṁ sarīraṁ pātu bhavati.",
  "atk-s0514a2:1966_11": "Tā dukkhaṁ adhivāsetuṁ asakkontiyo bāhā paggayha kandanti.",
  "atk-s0514a2:1966_12": "Sesadisāsu vuṭṭhitesu jalitapabbatesupi eseva nayo.",
  "atk-s0514a2:1966_13": "Dve pabbatā samuṭṭhāya ucchughaṭikaṁ viya pīḷenti,",
  "atk-s0514a2:1966_14": "lohitaṁ pakkuthitaṁ sandati.",
  "atk-s0514a2:1966_15": "Kadāci tayo pabbatā samuṭṭhāya pīḷenti.",
  "atk-s0514a2:1966_16": "Kadāci cattāro pabbatā samuṭṭhāya tāsaṁ sarīraṁ pīḷenti.",
  "atk-s0514a2:1966_17": "Tenāha “khandhātivattantī”ti.",
  "atk-s0514a2:1967_0": "Kolitthiyāyoti kule patiṭṭhitā kuladhītaro.",
  "atk-s0514a2:1967_1": "Asataṁ acārunti asaññatakammaṁ kariṁsu.",
  "atk-s0514a2:1967_2": "Dittarūpāti saṭharūpā dhuttajātikā hutvā.",
  "atk-s0514a2:1967_3": "Pati vippahāyāti attano patiṁ pajahitvā.",
  "atk-s0514a2:1967_4": "Acārunti agamaṁsu.",
  "atk-s0514a2:1967_5": "Ratikhiḍḍahetūti kāmaratihetu ceva khiḍḍāhetu ca.",
  "atk-s0514a2:1967_6": "Ramāpayitvāti parapurisehi saddhiṁ attano cittaṁ ramāpayitvā idha upapannā.",
  "atk-s0514a2:1967_7": "Atha tāsaṁ sarīraṁ ime khandhātivattanti sajotibhūtāti.",
  "atk-s0514a2:1968_0": "496.",
  "atk-s0514a2:1969_0": "“Pāde gahetvā kissa ime puneke, avaṁsirā narake pātayanti;",
  "atk-s0514a2:1970_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1971_0": "Ime nu maccā kimakaṁsu pāpaṁ, yeme janā avaṁsirā narake pātayanti.",
  "atk-s0514a2:1972_0": "497.",
  "atk-s0514a2:1973_0": "“Tassa puṭṭho viyākāsi, mātali devasārathi;",
  "atk-s0514a2:1974_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1975_0": "498.",
  "atk-s0514a2:1976_0": "“Ye jīvalokasmiṁ asādhukammino, parassa dārāni atikkamanti;",
  "atk-s0514a2:1977_0": "Te tādisā uttamabhaṇḍathenā, teme janā avaṁsirā narake pātayanti.",
  "atk-s0514a2:1978_0": "499.",
  "atk-s0514a2:1979_0": "“Te vassapūgāni bahūni tattha, nirayesu dukkhaṁ vedanaṁ vedayanti;",
  "atk-s0514a2:1980_0": "Na hi pāpakārissa bhavanti tāṇā, sakehi kammehi purakkhatassa;",
  "atk-s0514a2:1981_0": "Te luddakammā pasavetva pāpaṁ, teme janā avaṁsirā narake pātayantī”ti.",
  "atk-s0514a2:1982_0": "Tattha naraketi jalitaaṅgārapuṇṇe mahāāvāṭe.",
  "atk-s0514a2:1982_1": "Te kira vajaṁ apavisantiyo gāvo viya nirayapālehi nānāvudhāni gahetvā vijjhiyamānā pothiyamānā yadā taṁ narakaṁ upagacchanti,",
  "atk-s0514a2:1982_2": "atha te nirayapālā uddhaṁpāde katvā tattha pātayanti khipanti.",
  "atk-s0514a2:1982_3": "Evaṁ te pātiyamāne disvā pucchanto evamāha.",
  "atk-s0514a2:1982_4": "Uttamabhaṇḍathenāti manussehi piyāyitassa varabhaṇḍassa thenakā.",
  "atk-s0514a2:1983_0": "Evañca pana vatvā mātalisaṅgāhako taṁ nirayaṁ antaradhāpetvā rathaṁ purato pesetvā micchādiṭṭhikānaṁ paccanaṭṭhānaṁ nirayaṁ dassesi.",
  "atk-s0514a2:1983_1": "Tena puṭṭho cassa viyākāsi.",
  "atk-s0514a2:1984_0": "500.",
  "atk-s0514a2:1985_0": "“Uccāvacāme vividhā upakkamā, nirayesu dissanti sughorarūpā;",
  "atk-s0514a2:1986_0": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1987_0": "Ime nu maccā kimakaṁsu pāpaṁ, yeme janā adhimattā dukkhā tibbā;",
  "atk-s0514a2:1988_0": "Kharā kaṭukā vedanā vedayanti.",
  "atk-s0514a2:1989_0": "501.",
  "atk-s0514a2:1990_0": "“Tassa puṭṭho viyākāsi, mātali devasārathi;",
  "atk-s0514a2:1991_0": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1992_0": "502.",
  "atk-s0514a2:1993_0": "“Ye jīvalokasmiṁ supāpadiṭṭhino, vissāsakammāni karonti mohā;",
  "atk-s0514a2:1994_0": "Parañca diṭṭhīsu samādapenti, te pāpadiṭṭhiṁ pasavetva pāpaṁ;",
  "atk-s0514a2:1995_0": "Teme janā adhimattā dukkhā tibbā, kharā kaṭukā vedanā vedayantī”ti.",
  "atk-s0514a2:1996_0": "Tattha uccāvacāmeti uccā avacā ime,",
  "atk-s0514a2:1996_1": "khuddakā ca mahantā cāti attho.",
  "atk-s0514a2:1996_2": "Upakkamāti kāraṇappayogā.",
  "atk-s0514a2:1996_3": "Supāpadiṭṭhinoti “natthi dinna”ntiādikāya dasavatthukāya micchādiṭṭhiyā suṭṭhu pāpadiṭṭhino.",
  "atk-s0514a2:1996_4": "Vissāsakammānīti tāya diṭṭhiyā vissāsena tannissitā hutvā nānāvidhāni pāpakammāni karonti.",
  "atk-s0514a2:1996_5": "Temeti te ime janā evarūpaṁ dukkhaṁ anubhavanti.",
  "atk-s0514a2:1997_0": "Iti rañño micchādiṭṭhikānaṁ paccananirayaṁ ācikkhi.",
  "atk-s0514a2:1997_1": "Devalokepi devagaṇā rañño āgamanamaggaṁ olokayamānā sudhammāyaṁ devasabhāyaṁ nisīdiṁsuyeva.",
  "atk-s0514a2:1997_2": "Sakkopi “kiṁ nu kho, mātali,",
  "atk-s0514a2:1997_3": "cirāyatī”ti upadhārento taṁ kāraṇaṁ ñatvā “mātali,",
  "atk-s0514a2:1997_4": "attano dūtavisesaṁ dassetuṁ ‘mahārāja,",
  "atk-s0514a2:1997_5": "asukakammaṁ katvā asukaniraye nāma paccantī’ti niraye dassento vicarati,",
  "atk-s0514a2:1997_6": "nimirañño pana appameva āyu khīyetha,",
  "atk-s0514a2:1997_7": "nirayadassanaṁ nāssa pariyantaṁ gaccheyyā”ti ekaṁ mahājavaṁ devaputtaṁ pesesi “tvaṁ ‘sīghaṁ rājānaṁ gahetvā āgacchatū’ti mātalissa vadehī”ti.",
  "atk-s0514a2:1997_8": "So “sādhū”ti sampaṭicchitvā javena gantvā ārocesi. Mātali,",
  "atk-s0514a2:1997_9": "tassa vacanaṁ sutvā “na sakkā cirāyitu”nti rañño ekapahāreneva catūsu disāsu bahū niraye dassetvā gāthamāha –",
  "atk-s0514a2:1998_0": "503.",
  "atk-s0514a2:1999_0": "“Viditāni te mahārāja, āvāsaṁ pāpakamminaṁ;",
  "atk-s0514a2:2000_0": "Ṭhānāni luddakammānaṁ, dussīlānañca yā gati;",
  "atk-s0514a2:2001_0": "Uyyāhi dāni rājīsi, devarājassa santike”ti.",
  "atk-s0514a2:2002_0": "Tassattho – mahārāja,",
  "atk-s0514a2:2002_1": "imaṁ pāpakammīnaṁ sattānaṁ āvāsaṁ disvā luddakammānañca ṭhānāni tayā viditāni.",
  "atk-s0514a2:2002_2": "Dussīlānañca yā gati nibbatti,",
  "atk-s0514a2:2002_3": "sāpi te viditā.",
  "atk-s0514a2:2002_4": "Idāni devarājassa santike dibbasampattiṁ dassanatthaṁ uyyāhi gacchāhi,",
  "atk-s0514a2:2002_5": "mahārājāti.",
  "atk-s0514a2:2003_0": "Nirayakaṇḍaṁ niṭṭhitaṁ.",
  "atk-s0514a2:2004_0": "Saggakaṇḍaṁ",
  "atk-s0514a2:2005_0": "Evañca pana vatvā mātali devalokābhimukhaṁ rathaṁ pesesi.",
  "atk-s0514a2:2005_1": "Rājā devalokaṁ gacchanto dvādasayojanikaṁ maṇimayaṁ pañcathūpikaṁ sabbālaṅkārapaṭimaṇḍitaṁ uyyānapokkharaṇisampannaṁ",
  "atk-s0514a2:2005_2": "kapparukkhaparivutaṁ bīraṇiyā devadhītāya ākāsaṭṭhakavimānaṁ disvā,",
  "atk-s0514a2:2005_3": "tañca devadhītaraṁ antokūṭāgāre sayanapiṭṭhe nisinnaṁ accharāsahassaparivutaṁ maṇisīhapañjaraṁ vivaritvā olokentiṁ disvā mātaliṁ pucchanto gāthamāha.",
  "atk-s0514a2:2005_4": "Itaropissa byākāsi.",
  "atk-s0514a2:2006_0": "504.",
  "atk-s0514a2:2007_0": "“Pañcathūpaṁ dissatidaṁ vimānaṁ, mālāpiḷandhā sayanassa majjhe;",
  "atk-s0514a2:2008_0": "Tatthacchati nārī mahānubhāvā, uccāvacaṁ iddhi vikubbamānā.",
  "atk-s0514a2:2009_0": "505.",
  "atk-s0514a2:2010_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2011_0": "Ayaṁ nu nārī kimakāsi sādhuṁ, yā modati saggapattā vimāne.",
  "atk-s0514a2:2012_0": "506.",
  "atk-s0514a2:2013_0": "“Tassa puṭṭho viyākāsi, mātali devasārathi;",
  "atk-s0514a2:2014_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2015_0": "507.",
  "atk-s0514a2:2016_0": "“Yadi te sutā bīraṇī jīvaloke, āmāyadāsī ahu brāhmaṇassa;",
  "atk-s0514a2:2017_0": "Sā pattakālaṁ atithiṁ viditvā, mātāva puttaṁ sakimābhinandī;",
  "atk-s0514a2:2018_0": "Saṁyamā saṁvibhāgā ca, sā vimānasmi modatī”ti.",
  "atk-s0514a2:2019_0": "Tattha pañcathūpanti pañcahi kūṭāgārehi samannāgataṁ.",
  "atk-s0514a2:2019_1": "Mālāpiḷandhāti mālādīhi sabbābharaṇehi paṭimaṇḍitāti attho.",
  "atk-s0514a2:2019_2": "Tatthacchatīti tasmiṁ vimāne acchati.",
  "atk-s0514a2:2019_3": "Uccāvacaṁ iddhi vikubbamānāti nānappakāraṁ deviddhiṁ dassayamānā.",
  "atk-s0514a2:2019_4": "Disvāti etaṁ disvā ṭhitaṁ maṁ vitti vindati paṭilabhati,",
  "atk-s0514a2:2019_5": "vittisantako viya homi tuṭṭhiyā atibhūtattāti attho.",
  "atk-s0514a2:2019_6": "Āmāyadāsīti gehadāsiyā kucchimhi jātadāsī.",
  "atk-s0514a2:2019_7": "Ahu brāhmaṇassāti sā kira kassapadasabalassa kāle ekassa brāhmaṇassa dāsī ahosi.",
  "atk-s0514a2:2019_8": "Sā pattakālanti tena brāhmaṇena aṭṭha salākabhattāni saṅghassa pariccattāni ahesuṁ.",
  "atk-s0514a2:2019_9": "So gehaṁ gantvā “sve paṭṭhāya ekekassa bhikkhussa ekekaṁ kahāpaṇagghanakaṁ katvā aṭṭha salākabhattāni sampādeyyāsī”ti brāhmaṇiṁ āha. Sā “sāmi,",
  "atk-s0514a2:2019_10": "bhikkhu nāma dhutto,",
  "atk-s0514a2:2019_11": "nāhaṁ sakkhissāmī”ti paṭikkhipi.",
  "atk-s0514a2:2019_12": "Dhītaropissa paṭikkhipiṁsu.",
  "atk-s0514a2:2019_13": "So dāsiṁ “sakkhissasi ammā”ti āha.",
  "atk-s0514a2:2019_14": "Sā “sakkhissāmi ayyā”ti sampaṭicchitvā sakkaccaṁ yāgukhajjakabhattādīni sampādetvā salākaṁ labhitvā āgataṁ",
  "atk-s0514a2:2019_15": "pattakālaṁ atithiṁ viditvā haritagomayupalitte katapupphupahāre supaññattāsane nisīdāpetvā yathā nāma",
  "atk-s0514a2:2019_16": "vippavāsā āgataṁ puttaṁ mātā sakiṁ abhinandati,",
  "atk-s0514a2:2019_17": "tathā niccakālaṁ abhinandati,",
  "atk-s0514a2:2019_18": "sakkaccaṁ parivisati,",
  "atk-s0514a2:2019_19": "attano santakampi kiñci deti.",
  "atk-s0514a2:2019_20": "Saṁyamā saṁvibhāgā cāti sā sīlavatī ahosi cāgavatī ca,",
  "atk-s0514a2:2019_21": "tasmā tena sīlena ceva cāgena ca imasmiṁ vimāne modati.",
  "atk-s0514a2:2019_22": "Atha vā saṁyamāti indriyadamanā.",
  "atk-s0514a2:2020_0": "Evañca pana vatvā mātali purato rathaṁ pesetvā soṇadinnadevaputtassa satta kanakavimānāni dassesi.",
  "atk-s0514a2:2020_1": "So tāni ca tassa ca sirisampattiṁ disvā tena katakammaṁ pucchi.",
  "atk-s0514a2:2020_2": "Itaropissa byākāsi.",
  "atk-s0514a2:2021_0": "508.",
  "atk-s0514a2:2022_0": "“Daddallamānā ābhenti, vimānā satta nimmitā;",
  "atk-s0514a2:2023_0": "Tattha yakkho mahiddhiko, sabbābharaṇabhūsito;",
  "atk-s0514a2:2024_0": "Samantā anupariyāti, nārīgaṇapurakkhato.",
  "atk-s0514a2:2025_0": "509.",
  "atk-s0514a2:2026_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2027_0": "Ayaṁ nu macco kimakāsi sādhuṁ, yo modati saggapatto vimāne.",
  "atk-s0514a2:2028_0": "510.",
  "atk-s0514a2:2029_0": "“Tassa puṭṭho viyākāsi, mātali devasārathi;",
  "atk-s0514a2:2030_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2031_0": "511.",
  "atk-s0514a2:2032_0": "“Soṇadinno gahapati, esa dānapatī ahu;",
  "atk-s0514a2:2033_0": "Esa pabbajituddissa, vihāre satta kārayi.",
  "atk-s0514a2:2034_0": "512.",
  "atk-s0514a2:2035_0": "“Sakkaccaṁ te upaṭṭhāsi, bhikkhavo tattha vāsike;",
  "atk-s0514a2:2036_0": "Acchādanañca bhattañca, senāsanaṁ padīpiyaṁ;",
  "atk-s0514a2:2037_0": "Adāsi ujubhūtesu, vippasannena cetasā.",
  "atk-s0514a2:2038_0": "513.",
  "atk-s0514a2:2039_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2040_0": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2041_0": "514.",
  "atk-s0514a2:2042_0": "“Uposathaṁ upavasī, sadā sīlesu saṁvuto;",
  "atk-s0514a2:2043_0": "Saṁyamā saṁvibhāgā ca, so vimānasmi modatī”ti.",
  "atk-s0514a2:2044_0": "Tattha daddallamānāti jalamānā.",
  "atk-s0514a2:2044_1": "Ābhentīti taruṇasūriyo viya obhāsanti.",
  "atk-s0514a2:2044_2": "Tatthāti tesu paṭipāṭiyā ṭhitesu sattasu vimānesu.",
  "atk-s0514a2:2044_3": "Yakkhoti eko devaputto.",
  "atk-s0514a2:2044_4": "Soṇadinnoti mahārāja,",
  "atk-s0514a2:2044_5": "ayaṁ pubbe kassapadasabalassa kāle kāsiraṭṭhe aññatarasmiṁ nigame soṇadinno nāma gahapati dānapati ahosi.",
  "atk-s0514a2:2044_6": "So pabbajite uddissa satta vihārakuṭiyo kāretvā tattha vāsike bhikkhū catūhi paccayehi sakkaccaṁ upaṭṭhāsi,",
  "atk-s0514a2:2044_7": "uposathañca upavasi,",
  "atk-s0514a2:2044_8": "niccaṁ sīlesu ca saṁvuto ahosi.",
  "atk-s0514a2:2044_9": "So tato cavitvā idhūpapanno modatīti attho.",
  "atk-s0514a2:2044_10": "Ettha ca pāṭihāriyapakkhanti idaṁ pana aṭṭhamīuposathassa paccuggamanānugamanavasena sattaminavamiyo,",
  "atk-s0514a2:2044_11": "cātuddasīpannarasīnaṁ paccuggamanānugamanavasena terasīpāṭipade ca sandhāya vuttaṁ.",
  "atk-s0514a2:2045_0": "Evaṁ soṇadinnassa katakammaṁ kathetvā purato rathaṁ pesetvā phalikavimānaṁ dassesi.",
  "atk-s0514a2:2045_1": "Taṁ ubbedhato pañcavīsatiyojanaṁ anekasatehi sattaratanamayatthambhehi samannāgataṁ,",
  "atk-s0514a2:2045_2": "anekasatakūṭāgārapaṭimaṇḍitaṁ,",
  "atk-s0514a2:2045_3": "kiṅkiṇikajālāparikkhittaṁ,",
  "atk-s0514a2:2045_4": "samussitasuvaṇṇarajatamayadhajaṁ,",
  "atk-s0514a2:2045_5": "nānāpupphavicittauyyānavanavibhūsitaṁ,",
  "atk-s0514a2:2045_6": "ramaṇīyapokkharaṇisamannāgataṁ,",
  "atk-s0514a2:2045_7": "naccagītavāditādīsu chekāhi accharāhi samparikiṇṇaṁ.",
  "atk-s0514a2:2045_8": "Taṁ disvā rājā tāsaṁ accharānaṁ katakammaṁ pucchi,",
  "atk-s0514a2:2045_9": "itaropissa byākāsi.",
  "atk-s0514a2:2046_0": "515.",
  "atk-s0514a2:2047_0": "“Pabhāsati midaṁ byamhaṁ, phalikāsu sunimmitaṁ;",
  "atk-s0514a2:2048_0": "Nārīvaragaṇākiṇṇaṁ, kūṭāgāravarocitaṁ;",
  "atk-s0514a2:2049_0": "Upetaṁ annapānehi, naccagītehi cūbhayaṁ.",
  "atk-s0514a2:2050_0": "516.",
  "atk-s0514a2:2051_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2052_0": "Ime nu maccā kimakaṁsu sādhuṁ, yā modare saggapattā vimāne.",
  "atk-s0514a2:2053_0": "517.",
  "atk-s0514a2:2054_0": "“Tassa puṭṭho viyākāsi, mātali devasārathi;",
  "atk-s0514a2:2055_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2056_0": "518.",
  "atk-s0514a2:2057_0": "“Yā kāci nāriyo idha jīvaloke, sīlavantiyo upāsikā;",
  "atk-s0514a2:2058_0": "Dāne ratā niccaṁ pasannacittā, sacce ṭhitā uposathe appamattā;",
  "atk-s0514a2:2059_0": "Saṁyamā saṁvibhāgā ca, tā vimānasmi modare”ti.",
  "atk-s0514a2:2060_0": "Tattha byamhanti vimānaṁ,",
  "atk-s0514a2:2060_1": "pāsādoti vuttaṁ hoti.",
  "atk-s0514a2:2060_2": "Phalikāsūti phalikabhittīsu.",
  "atk-s0514a2:2060_3": "Nārīvaragaṇākiṇṇanti varanārigaṇehi ākiṇṇaṁ.",
  "atk-s0514a2:2060_4": "Kūṭāgāravarocitanti varakūṭāgārehi ocitaṁ samocitaṁ,",
  "atk-s0514a2:2060_5": "vaḍḍhitanti attho.",
  "atk-s0514a2:2060_6": "Ubhayanti ubhayehi.",
  "atk-s0514a2:2060_7": "“Yā kācī”ti idaṁ kiñcāpi aniyametvā vuttaṁ,",
  "atk-s0514a2:2060_8": "tā pana kassapabuddhasāsane bārāṇasiyaṁ upāsikā hutvā gaṇabandhanena etāni vuttappakārāni puññāni katvā taṁ dibbasampattiṁ pattāti veditabbā.",
  "atk-s0514a2:2061_0": "Athassa so purato rathaṁ pesetvā ekaṁ ramaṇīyaṁ maṇivimānaṁ dassesi.",
  "atk-s0514a2:2061_1": "Taṁ same bhūmibhāge patiṭṭhitaṁ ubbedhasampannaṁ maṇipabbato viya obhāsamānaṁ tiṭṭhati,",
  "atk-s0514a2:2061_2": "dibbagītavāditaninnāditaṁ bahūhi devaputtehi samparikiṇṇaṁ.",
  "atk-s0514a2:2061_3": "Taṁ disvā rājā tesaṁ devaputtānaṁ katakammaṁ pucchi,",
  "atk-s0514a2:2061_4": "itaropissa byākāsi.",
  "atk-s0514a2:2062_0": "519.",
  "atk-s0514a2:2063_0": "“Pabhāsati midaṁ byamhaṁ, veḷuriyāsu nimmitaṁ;",
  "atk-s0514a2:2064_0": "Upetaṁ bhūmibhāgehi, vibhattaṁ bhāgaso mitaṁ.",
  "atk-s0514a2:2065_0": "520.",
  "atk-s0514a2:2066_0": "“Āḷambarā mudiṅgā ca, naccagītā suvāditā;",
  "atk-s0514a2:2067_0": "Dibbā saddā niccharanti, savanīyā manoramā.",
  "atk-s0514a2:2068_0": "521.",
  "atk-s0514a2:2069_0": "“Nāhaṁ evaṁgataṁ jātu, evaṁsuruciraṁ pure;",
  "atk-s0514a2:2070_0": "Saddaṁ samabhijānāmi, diṭṭhaṁ vā yadi vā sutaṁ.",
  "atk-s0514a2:2071_0": "522.",
  "atk-s0514a2:2072_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2073_0": "Ime nu maccā kimakaṁsu sādhuṁ, ye modare saggapattā vimāne.",
  "atk-s0514a2:2074_0": "523.",
  "atk-s0514a2:2075_0": "“Tassa puṭṭho viyākāsi, mātali devasārathi;",
  "atk-s0514a2:2076_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2077_0": "524.",
  "atk-s0514a2:2078_0": "“Ye keci maccā idha jīvaloke, sīlavantā upāsakā;",
  "atk-s0514a2:2079_0": "Ārāme udapāne ca, papā saṅkamanāni ca;",
  "atk-s0514a2:2080_0": "Arahante sītibhūte, sakkaccaṁ paṭipādayuṁ.",
  "atk-s0514a2:2081_0": "525.",
  "atk-s0514a2:2082_0": "“Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2083_0": "Adaṁsu ujubhūtesu, vippasannena cetasā.",
  "atk-s0514a2:2084_0": "526.",
  "atk-s0514a2:2085_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2086_0": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2087_0": "527.",
  "atk-s0514a2:2088_0": "“Uposathaṁ upavasuṁ, sadā sīlesu saṁvutā;",
  "atk-s0514a2:2089_0": "Saṁyamā saṁvibhāgā ca, te vimānasmi modare”ti.",
  "atk-s0514a2:2090_0": "Tattha veḷuriyāsūti veḷuriyabhittīsu.",
  "atk-s0514a2:2090_1": "Bhūmibhāgehīti ramaṇīyehi bhūmibhāgehi upetaṁ.",
  "atk-s0514a2:2090_2": "Āḷambarā mudiṅgā cāti ete dve ettha vajjanti.",
  "atk-s0514a2:2090_3": "Naccagītā suvāditāti nānappakārāni naccāni ceva gītāni ca aparesampi tūriyānaṁ suvāditāni cettha pavattanti.",
  "atk-s0514a2:2090_4": "Evaṁgatanti evaṁ manoramabhāvaṁ gataṁ.",
  "atk-s0514a2:2090_5": "“Ye kecī”ti idampi kāmaṁ aniyametvā vuttaṁ,",
  "atk-s0514a2:2090_6": "te pana kassapabuddhakāle bārāṇasivāsino upāsakā hutvā gaṇabandhanena etāni puññāni katvā taṁ sampattiṁ pattāti veditabbā.",
  "atk-s0514a2:2090_7": "Tattha paṭipādayunti paṭipādayiṁsu,",
  "atk-s0514a2:2090_8": "tesaṁ adaṁsūti attho.",
  "atk-s0514a2:2090_9": "Paccayanti gilānapaccayaṁ.",
  "atk-s0514a2:2090_10": "Adaṁsūti evaṁ nānappakārakaṁ dānaṁ adaṁsūti.",
  "atk-s0514a2:2091_0": "Itissa so tesaṁ katakammaṁ ācikkhitvā purato rathaṁ pesetvā aparampi phalikavimānaṁ dassesi.",
  "atk-s0514a2:2091_1": "Taṁ anekakūṭāgārapaṭimaṇḍitaṁ,",
  "atk-s0514a2:2091_2": "nānākusumasañchannadibbataruṇavanapaṭimaṇḍitatīrāya,",
  "atk-s0514a2:2091_3": "vividhavihaṅgamaninnāditāya nimmalasalilāya nadiyā parikkhittaṁ,",
  "atk-s0514a2:2091_4": "accharāgaṇaparivutassekassa puññavato nivāsabhūtaṁ.",
  "atk-s0514a2:2091_5": "Taṁ disvā rājā tassa katakammaṁ pucchi,",
  "atk-s0514a2:2091_6": "itaropissa byākāsi.",
  "atk-s0514a2:2092_0": "528.",
  "atk-s0514a2:2093_0": "“Pabhāsati midaṁ byamhaṁ, phalikāsu sunimmitaṁ;",
  "atk-s0514a2:2094_0": "Nārīvaragaṇākiṇṇaṁ, kūṭāgāravarocitaṁ.",
  "atk-s0514a2:2095_0": "529.",
  "atk-s0514a2:2096_0": "“Upetaṁ annapānehi, naccagītehi cūbhayaṁ;",
  "atk-s0514a2:2097_0": "Najjo cānupariyāti, nānāpupphadumāyutā.",
  "atk-s0514a2:2098_0": "530.",
  "atk-s0514a2:2099_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2100_0": "Ayaṁ nu macco kiṁmakāsi sādhuṁ, yo modatī saggapatto vimāne.",
  "atk-s0514a2:2101_0": "531.",
  "atk-s0514a2:2102_0": "“Tassa puṭṭho viyākāsi, mātali devasārathi;",
  "atk-s0514a2:2103_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2104_0": "532.",
  "atk-s0514a2:2105_0": "“Mithilāyaṁ gahapati, esa dānapatī ahu;",
  "atk-s0514a2:2106_0": "Ārāme udapāne ca, papā saṅkamanāni ca;",
  "atk-s0514a2:2107_0": "Arahante sītibhūte, sakkaccaṁ paṭipādayi.",
  "atk-s0514a2:2108_0": "533.",
  "atk-s0514a2:2109_0": "“Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2110_0": "Adāsi ujubhūtesu, vippasannena cetasā.",
  "atk-s0514a2:2111_0": "534.",
  "atk-s0514a2:2112_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2113_0": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2114_0": "535.",
  "atk-s0514a2:2115_0": "“Uposathaṁ upavasī, sadā sīlesu saṁvuto;",
  "atk-s0514a2:2116_0": "Saṁyamā saṁvibhāgā ca, so vimānasmi modatī”ti.",
  "atk-s0514a2:2117_0": "Tattha najjoti vacanavipallāso,",
  "atk-s0514a2:2117_1": "ekā nadī taṁ vimānaṁ parikkhipitvā gatāti attho.",
  "atk-s0514a2:2117_2": "Nānāpupphadumāyutāti sā nadī nānāpupphehi dumehi āyutā.",
  "atk-s0514a2:2117_3": "Mithilāyanti esa mahārāja,",
  "atk-s0514a2:2117_4": "kassapabuddhakāle mithilanagare eko gahapati dānapati ahosi.",
  "atk-s0514a2:2117_5": "So etāni ārāmaropanādīni puññāni katvā imaṁ sampattiṁ pattoti.",
  "atk-s0514a2:2118_0": "Evamassa tena katakammaṁ ācikkhitvā purato rathaṁ pesetvā aparampi phalikavimānaṁ dassesi.",
  "atk-s0514a2:2118_1": "Taṁ purimavimānato atirekāya nānāpupphaphalasañchannāya taruṇavanaghaṭāya samannāgataṁ.",
  "atk-s0514a2:2118_2": "Taṁ disvā rājā tāya sampattiyā samannāgatassa devaputtassa katakammaṁ pucchi,",
  "atk-s0514a2:2118_3": "itaropissa byākāsi.",
  "atk-s0514a2:2119_0": "536.",
  "atk-s0514a2:2120_0": "“Pabhāsati midaṁ byamhaṁ, phalikāsu sunimmitaṁ;",
  "atk-s0514a2:2121_0": "Nārīvaragaṇākiṇṇaṁ, kūṭāgāravarocitaṁ.",
  "atk-s0514a2:2122_0": "537.",
  "atk-s0514a2:2123_0": "“Upetaṁ annapānehi, naccagītehi cūbhayaṁ;",
  "atk-s0514a2:2124_0": "Najjo cānupariyāti, nānāpupphadumāyutā.",
  "atk-s0514a2:2125_0": "538.",
  "atk-s0514a2:2126_0": "“Rājāyatanā kapitthā ca, ambā sālā ca jambuyo;",
  "atk-s0514a2:2127_0": "Tindukā ca piyālā ca, dumā niccaphalā bahū.",
  "atk-s0514a2:2128_0": "539.",
  "atk-s0514a2:2129_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2130_0": "Ayaṁ nu macco kimakāsi sādhuṁ, yo modatī saggapatto vimāne.",
  "atk-s0514a2:2131_0": "540.",
  "atk-s0514a2:2132_0": "“Tassa puṭṭho viyākāsi, mātali devasārathi;",
  "atk-s0514a2:2133_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2134_0": "541.",
  "atk-s0514a2:2135_0": "“Mithilāyaṁ gahapati, esa dānapatī ahu;",
  "atk-s0514a2:2136_0": "Ārāme udapāne ca, papā saṅkamanāni ca;",
  "atk-s0514a2:2137_0": "Arahante sītibhūte, sakkaccaṁ paṭipādayi.",
  "atk-s0514a2:2138_0": "542.",
  "atk-s0514a2:2139_0": "“Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2140_0": "Adāsi ujubhūtesu, vippasannena cetasā.",
  "atk-s0514a2:2141_0": "543.",
  "atk-s0514a2:2142_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2143_0": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2144_0": "544.",
  "atk-s0514a2:2145_0": "“Uposathaṁ upavasī, sadā sīlesu saṁvuto;",
  "atk-s0514a2:2146_0": "Saṁyamā saṁvibhāgā ca, so vimānasmi modatī”ti.",
  "atk-s0514a2:2147_0": "Tattha mithilāyanti esa, mahārāja,",
  "atk-s0514a2:2147_1": "kassapabuddhakāle videharaṭṭhe mithilanagare eko gahapati dānapati ahosi.",
  "atk-s0514a2:2147_2": "So etāni puññāni katvā imaṁ sampattiṁ pattoti.",
  "atk-s0514a2:2148_0": "Evamassa tena katakammaṁ ācikkhitvā purato rathaṁ pesetvā purimasadisameva aparampi veḷuriyavimānaṁ dassetvā",
  "atk-s0514a2:2148_1": "tattha sampattiṁ anubhavantassa devaputtassa katakammaṁ puṭṭho ācikkhi.",
  "atk-s0514a2:2149_0": "545.",
  "atk-s0514a2:2150_0": "“Pabhāsati midaṁ byamhaṁ, veḷuriyāsu nimmitaṁ;",
  "atk-s0514a2:2151_0": "Upetaṁ bhūmibhāgehi, vibhattaṁ bhāgaso mitaṁ.",
  "atk-s0514a2:2152_0": "546.",
  "atk-s0514a2:2153_0": "“Āḷambarā mudiṅgā ca, naccagītā suvāditā;",
  "atk-s0514a2:2154_0": "Dibyā saddā niccharanti, savanīyā manoramā.",
  "atk-s0514a2:2155_0": "547.",
  "atk-s0514a2:2156_0": "“Nāhaṁ evaṁgataṁ jātu, evaṁsuruciraṁ pure;",
  "atk-s0514a2:2157_0": "Saddaṁ samabhijānāmi, diṭṭhaṁ vā yadi vā sutaṁ.",
  "atk-s0514a2:2158_0": "548.",
  "atk-s0514a2:2159_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2160_0": "Ayaṁ nu macco kimakāsi sādhuṁ, yo modatī saggapatto vimāne.",
  "atk-s0514a2:2161_0": "549.",
  "atk-s0514a2:2162_0": "“Tassa puṭṭho viyākāsi, mātali devasārathi;",
  "atk-s0514a2:2163_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2164_0": "550.",
  "atk-s0514a2:2165_0": "“Bārāṇasiyaṁ gahapati, esa dānapatī ahu;",
  "atk-s0514a2:2166_0": "Ārāme udapāne ca, papā saṅkamanāni ca;",
  "atk-s0514a2:2167_0": "Arahante sītibhūte, sakkaccaṁ paṭipādayi.",
  "atk-s0514a2:2168_0": "551.",
  "atk-s0514a2:2169_0": "“Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2170_0": "Adāsi ujubhūtesu, vippasannena cetasā.",
  "atk-s0514a2:2171_0": "552.",
  "atk-s0514a2:2172_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2173_0": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2174_0": "553.",
  "atk-s0514a2:2175_0": "“Uposathaṁ upavasī, sadā sīlesu saṁvuto;",
  "atk-s0514a2:2176_0": "Saṁyamā saṁvibhāgā ca, so vimānasmi modatī”ti.",
  "atk-s0514a2:2177_0": "Athassa purato rathaṁ pesetvā bālasūriyasannibhaṁ kanakavimānaṁ dassetvā tattha nivāsino devaputtassa sampattiṁ puṭṭho ācikkhi.",
  "atk-s0514a2:2178_0": "554.",
  "atk-s0514a2:2179_0": "“Yathā udayamādicco, hoti lohitako mahā;",
  "atk-s0514a2:2180_0": "Tathūpamaṁ idaṁ byamhaṁ, jātarūpassa nimmitaṁ.",
  "atk-s0514a2:2181_0": "555.",
  "atk-s0514a2:2182_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2183_0": "Ayaṁ nu macco kimakāsi sādhuṁ, yo modatī saggapatto vimāne.",
  "atk-s0514a2:2184_0": "556.",
  "atk-s0514a2:2185_0": "“Tassa puṭṭho viyākāsi, mātali devasārathi;",
  "atk-s0514a2:2186_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2187_0": "557.",
  "atk-s0514a2:2188_0": "“Sāvatthiyaṁ gahapati, esa dānapatī ahu;",
  "atk-s0514a2:2189_0": "Ārāme udapāne ca, papā saṅkamanāni ca;",
  "atk-s0514a2:2190_0": "Arahante sītibhūte, sakkaccaṁ paṭipādayi.",
  "atk-s0514a2:2191_0": "558.",
  "atk-s0514a2:2192_0": "“Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2193_0": "Adāsi ujubhūtesu, vippasannena cetasā.",
  "atk-s0514a2:2194_0": "559.",
  "atk-s0514a2:2195_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2196_0": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2197_0": "560.",
  "atk-s0514a2:2198_0": "“Uposathaṁ upavasī, sadā sīlesu saṁvuto;",
  "atk-s0514a2:2199_0": "Saṁyamā saṁvibhāgā ca, so vimānasmi modatī”ti.",
  "atk-s0514a2:2200_0": "Tattha udayamādiccoti uggacchanto ādicco.",
  "atk-s0514a2:2200_1": "Sāvatthiyanti kassapabuddhakāle sāvatthinagare eko gahapati dānapati ahosi.",
  "atk-s0514a2:2200_2": "So etāni puññāni katvā imaṁ sampattiṁ pattoti.",
  "atk-s0514a2:2201_0": "Evaṁ tena imesaṁ aṭṭhannaṁ vimānānaṁ kathitakāle sakko devarājā “mātali,",
  "atk-s0514a2:2201_1": "ativiya cirāyatī”ti aparampi javanadevaputtaṁ pesesi.",
  "atk-s0514a2:2201_2": "So vegena gantvā ārocesi.",
  "atk-s0514a2:2201_3": "So tassa vacanaṁ sutvā “na sakkā idāni cirāyitu”nti catūsu disāsu ekappahāreneva bahūni vimānāni dassesi.",
  "atk-s0514a2:2201_4": "Raññā ca tattha sampattiṁ anubhavantānaṁ devaputtānaṁ katakammaṁ puṭṭho ācikkhi.",
  "atk-s0514a2:2202_0": "561.",
  "atk-s0514a2:2203_0": "“Vehāyasāme bahukā, jātarūpassa nimmitā;",
  "atk-s0514a2:2204_0": "Daddallamānā ābhenti, vijjuvabbhaghanantare.",
  "atk-s0514a2:2205_0": "562.",
  "atk-s0514a2:2206_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2207_0": "Ime nu maccā kimakaṁsu sādhuṁ, ye modare saggapattā vimāne.",
  "atk-s0514a2:2208_0": "563.",
  "atk-s0514a2:2209_0": "“Tassa puṭṭho viyākāsi, mātali devasārathi;",
  "atk-s0514a2:2210_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2211_0": "564.",
  "atk-s0514a2:2212_0": "“Saddhāya suniviṭṭhāya, saddhamme suppavedite;",
  "atk-s0514a2:2213_0": "Akaṁsu satthu vacanaṁ, sammāsambuddhasāsane;",
  "atk-s0514a2:2214_0": "Tesaṁ etāni ṭhānāni, yāni tvaṁ rāja passasī”ti.",
  "atk-s0514a2:2215_0": "Tattha vehāyasāmeti vehāyasā ime ākāseyeva saṇṭhitā.",
  "atk-s0514a2:2215_1": "Ākāsaṭṭhakavimānā imeti vadati.",
  "atk-s0514a2:2215_2": "Vijjuvabbhaghanantareti ghanavalāhakantare jalamānā vijju viya.",
  "atk-s0514a2:2215_3": "Suniviṭṭhāyāti maggena āgatattā suppatiṭṭhitāya.",
  "atk-s0514a2:2215_4": "Idaṁ vuttaṁ hoti – mahārāja,",
  "atk-s0514a2:2215_5": "ete pure niyyānike kassapabuddhasāsane pabbajitvā parisuddhasīlā samaṇadhammaṁ karontā sotāpattiphalaṁ",
  "atk-s0514a2:2215_6": "sacchikatvā arahattaṁ nibbattetuṁ asakkontā tato cutā imesu kanakavimānesu uppannā.",
  "atk-s0514a2:2215_7": "Etesaṁ kassapabuddhasāvakānaṁ tāni ṭhānāni,",
  "atk-s0514a2:2215_8": "yāni tvaṁ, mahārāja,",
  "atk-s0514a2:2215_9": "passasīti.",
  "atk-s0514a2:2216_0": "Evamassa ākāsaṭṭhakavimānāni dassetvā sakkassa santikaṁ gamanatthāya ussāhaṁ karonto āha –",
  "atk-s0514a2:2217_0": "565.",
  "atk-s0514a2:2218_0": "“Viditāni te mahārāja, āvāsaṁ pāpakamminaṁ;",
  "atk-s0514a2:2219_0": "Atho kalyāṇakammānaṁ, ṭhānāni viditāni te;",
  "atk-s0514a2:2220_0": "Uyyāhi dāni rājīsi, devarājassa santike”ti.",
  "atk-s0514a2:2221_0": "Tattha āvāsanti mahārāja,",
  "atk-s0514a2:2221_1": "tayā paṭhamameva nerayikānaṁ āvāsaṁ disvā pāpakammānaṁ ṭhānāni viditāni,",
  "atk-s0514a2:2221_2": "idāni pana ākāsaṭṭhakavimānāni passantena atho kalyāṇakammānaṁ ṭhānāni viditāni,",
  "atk-s0514a2:2221_3": "idāni devarājassa santike sampattiṁ daṭṭhuṁ uyyāhi gacchāhīti.",
  "atk-s0514a2:2222_0": "Evañca pana vatvā purato rathaṁ pesetvā sineruṁ parivāretvā ṭhite satta paribhaṇḍapabbate dassesi.",
  "atk-s0514a2:2222_1": "Te disvā raññā mātalissa puṭṭhabhāvaṁ āvikaronto satthā āha –",
  "atk-s0514a2:2223_0": "566.",
  "atk-s0514a2:2224_0": "“Sahassayuttaṁ hayavāhiṁ, dibbayānamadhiṭṭhito;",
  "atk-s0514a2:2225_0": "Yāyamāno mahārājā, addā sīdantare nage;",
  "atk-s0514a2:2226_0": "Disvānāmantayī sūtaṁ, ime ke nāma pabbatā”ti.",
  "atk-s0514a2:2227_0": "Tattha hayavāhinti hayehi vāhiyamānaṁ.",
  "atk-s0514a2:2227_1": "Dibbayānamadhiṭṭhitoti dibbayāne ṭhito hutvā.",
  "atk-s0514a2:2227_2": "Addāti addasa.",
  "atk-s0514a2:2227_3": "Sīdantareti sīdāmahāsamuddassa antare.",
  "atk-s0514a2:2227_4": "Tasmiṁ kira mahāsamudde udakaṁ sukhumaṁ,",
  "atk-s0514a2:2227_5": "morapiñchamattampi pakkhittaṁ patiṭṭhātuṁ na sakkoti sīdateva,",
  "atk-s0514a2:2227_6": "tasmā so “sīdāmahāsamuddo”ti vuccati.",
  "atk-s0514a2:2227_7": "Tassa antare.",
  "atk-s0514a2:2227_8": "Nageti pabbate.",
  "atk-s0514a2:2227_9": "Ke nāmāti ke nāma nāmena ime pabbatāti.",
  "atk-s0514a2:2228_0": "Evaṁ nimiraññā puṭṭho mātali devaputto āha –",
  "atk-s0514a2:2229_0": "568.",
  "atk-s0514a2:2230_0": "“Sudassano karavīko, īsadharo yugandharo;",
  "atk-s0514a2:2231_0": "Nemindharo vinatako, assakaṇṇo girī brahā.",
  "atk-s0514a2:2232_0": "569.",
  "atk-s0514a2:2233_0": "“Ete sīdantare nagā, anupubbasamuggatā;",
  "atk-s0514a2:2234_0": "Mahārājānamāvāsā, yāni tvaṁ rāja passasī”ti.",
  "atk-s0514a2:2235_0": "Tattha sudassanoti ayaṁ, mahārāja,",
  "atk-s0514a2:2235_1": "etesaṁ sabbabāhiro sudassano pabbato nāma,",
  "atk-s0514a2:2235_2": "tadanantare karavīko nāma,",
  "atk-s0514a2:2235_3": "so sudassanato uccataro.",
  "atk-s0514a2:2235_4": "Ubhinnampi pana tesaṁ antare ekopi sīdantaramahāsamuddo.",
  "atk-s0514a2:2235_5": "Karavīkassa anantare īsadharo nāma,",
  "atk-s0514a2:2235_6": "so karavīkato uccataro.",
  "atk-s0514a2:2235_7": "Tesampi antare eko sīdantaramahāsamuddo.",
  "atk-s0514a2:2235_8": "Īsadharassa anantare yugandharo nāma,",
  "atk-s0514a2:2235_9": "so īsadharato uccataro.",
  "atk-s0514a2:2235_10": "Tesampi antare eko sīdantaramahāsamuddo.",
  "atk-s0514a2:2235_11": "Yugandharassa anantare nemindharo nāma,",
  "atk-s0514a2:2235_12": "so yugandharato uccataro.",
  "atk-s0514a2:2235_13": "Tesampi antare eko sīdantaramahāsamuddo.",
  "atk-s0514a2:2235_14": "Nemindharassa anantare vinatako nāma,",
  "atk-s0514a2:2235_15": "so nemindharato uccataro.",
  "atk-s0514a2:2235_16": "Tesampi antare eko sīdantaramahāsamuddo.",
  "atk-s0514a2:2235_17": "Vinatakassa anantare assakaṇṇo nāma,",
  "atk-s0514a2:2235_18": "so vinatakato uccataro.",
  "atk-s0514a2:2235_19": "Tesampi antare eko sīdantaramahāsamuddo.",
  "atk-s0514a2:2235_20": "Anupubbasamuggatāti ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā.",
  "atk-s0514a2:2235_21": "Yānīti ye tvaṁ, mahārāja,",
  "atk-s0514a2:2235_22": "ime pabbate passasi,",
  "atk-s0514a2:2235_23": "ete catuṇṇaṁ mahārājānaṁ āvāsāti.",
  "atk-s0514a2:2236_0": "Evamassa cātumahārājikadevalokaṁ dassetvā purato rathaṁ pesetvā tāvatiṁsabhavanassa cittakūṭadvārakoṭṭhakaṁ parivāretvā ṭhitā indapaṭimā dassesi.",
  "atk-s0514a2:2236_1": "Taṁ disvā rājā pucchi,",
  "atk-s0514a2:2236_2": "itaropissa byākāsi.",
  "atk-s0514a2:2237_0": "570.",
  "atk-s0514a2:2238_0": "“Anekarūpaṁ ruciraṁ, nānācitraṁ pakāsati;",
  "atk-s0514a2:2239_0": "Ākiṇṇaṁ indasadisehi, byaggheheva surakkhitaṁ.",
  "atk-s0514a2:2240_0": "571.",
  "atk-s0514a2:2241_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2242_0": "Imaṁ nu dvāraṁ kimabhaññamāhu, manoramaṁ dissati dūratova.",
  "atk-s0514a2:2243_0": "572.",
  "atk-s0514a2:2244_0": "“Tassa puṭṭho viyākāsi, mātali devasārathi;",
  "atk-s0514a2:2245_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2246_0": "573.",
  "atk-s0514a2:2247_0": "“‘Citrakūṭo’ti yaṁ āhu, devarājapavesanaṁ;",
  "atk-s0514a2:2248_0": "Sudassanassa girino, dvārañhetaṁ pakāsati.",
  "atk-s0514a2:2249_0": "574.",
  "atk-s0514a2:2250_0": "“Anekarūpaṁ ruciraṁ, nānācitraṁ pakāsati;",
  "atk-s0514a2:2251_0": "Ākiṇṇaṁ indasadisehi, byaggheheva surakkhitaṁ;",
  "atk-s0514a2:2252_0": "Pavisetena rājīsi, arajaṁ bhūmimakkamā”ti.",
  "atk-s0514a2:2253_0": "Tattha anekarūpanti anekajātikaṁ.",
  "atk-s0514a2:2253_1": "Nānācitranti nānāratanacitraṁ.",
  "atk-s0514a2:2253_2": "Pakāsatīti kiṁ nāma etaṁ paññāyati.",
  "atk-s0514a2:2253_3": "Ākiṇṇanti samparipuṇṇaṁ.",
  "atk-s0514a2:2253_4": "Byaggheheva surakkhitanti yathā nāma byagghehi vā sīhehi vā mahāvanaṁ,",
  "atk-s0514a2:2253_5": "evaṁ indasadiseheva surakkhitaṁ.",
  "atk-s0514a2:2253_6": "Tāsañca pana indapaṭimānaṁ ārakkhaṇatthāya ṭhapitabhāvo ekakanipāte kulāvakajātake vuttanayena gahetabbo.",
  "atk-s0514a2:2253_7": "Kiṁmabhaññamāhūti kinnāmaṁ vadanti.",
  "atk-s0514a2:2253_8": "Pavesananti nikkhamanappavesanatthāya nimmitaṁ.",
  "atk-s0514a2:2253_9": "Sudassanassāti sobhanadassanassa sinerugirino.",
  "atk-s0514a2:2253_10": "Dvāraṁ hetanti etaṁ sinerumatthake patiṭṭhitassa dasasahassayojanikassa devanagarassa dvāraṁ pakāsati,",
  "atk-s0514a2:2253_11": "dvārakoṭṭhako paññāyatīti attho.",
  "atk-s0514a2:2253_12": "Pavisetenāti etena dvārena devanagaraṁ pavisa.",
  "atk-s0514a2:2253_13": "Arajaṁ bhūmimakkamāti arajaṁ suvaṇṇarajatamaṇimayaṁ nānāpupphehi samākiṇṇaṁ dibbabhūmiṁ dibbayānena akkama,",
  "atk-s0514a2:2253_14": "mahārājāti.",
  "atk-s0514a2:2254_0": "Evañca pana vatvā mātali rājānaṁ devanagaraṁ pavesesi. Tena vuttaṁ –",
  "atk-s0514a2:2255_0": "575.",
  "atk-s0514a2:2256_0": "“Sahassayuttaṁ hayavāhiṁ, dibbayānamadhiṭṭhito;",
  "atk-s0514a2:2257_0": "Yāyamāno mahārājā, addā devasabhaṁ ida”nti.",
  "atk-s0514a2:2258_0": "So dibbayāne ṭhitova gacchanto sudhammādevasabhaṁ disvā mātaliṁ pucchi, sopissa ācikkhi.",
  "atk-s0514a2:2259_0": "576.",
  "atk-s0514a2:2260_0": "“Yathā sarade ākāse, nīlobhāso padissati;",
  "atk-s0514a2:2261_0": "Tathūpamaṁ idaṁ byamhaṁ, veḷuriyāsu nimmitaṁ.",
  "atk-s0514a2:2262_0": "577.",
  "atk-s0514a2:2263_0": "“Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2264_0": "Imaṁ nu byamhaṁ kimabhaññamāhu, manoramaṁ dissati dūratova.",
  "atk-s0514a2:2265_0": "578.",
  "atk-s0514a2:2266_0": "“Tassa puṭṭho viyākāsi, mātali devasārathi;",
  "atk-s0514a2:2267_0": "Vipākaṁ puññakammānaṁ, jānaṁ akkhāsijānato.",
  "atk-s0514a2:2268_0": "579.",
  "atk-s0514a2:2269_0": "“‘Sudhammā’ iti yaṁ āhu, passesā dissate sabhā;",
  "atk-s0514a2:2270_0": "Veḷuriyārucirā citrā, dhārayanti sunimmitā.",
  "atk-s0514a2:2271_0": "580.",
  "atk-s0514a2:2272_0": "“Aṭṭhaṁsā sukatā thambhā, sabbe veḷuriyāmayā;",
  "atk-s0514a2:2273_0": "Yattha devā tāvatiṁsā, sabbe indapurohitā.",
  "atk-s0514a2:2274_0": "581.",
  "atk-s0514a2:2275_0": "“Atthaṁ devamanussānaṁ, cintayantā samacchare;",
  "atk-s0514a2:2276_0": "Pavisetena rājīsi, devānaṁ anumodananti.",
  "atk-s0514a2:2277_0": "Tattha idanti nipātamattaṁ,",
  "atk-s0514a2:2277_1": "devasabhaṁ addasāti attho.",
  "atk-s0514a2:2277_2": "Passesāti passa esā.",
  "atk-s0514a2:2277_3": "Veḷuriyā rucirāti ruciraveḷuriyā.",
  "atk-s0514a2:2277_4": "Citrāti nānāratanavicitrā.",
  "atk-s0514a2:2277_5": "Dhārayantīti imaṁ sabhaṁ ete aṭṭhaṁsādibhedā sukatā thambhā dhārayanti.",
  "atk-s0514a2:2277_6": "Indapurohitāti indaṁ purohitaṁ purecārikaṁ katvā parivāretvā ṭhitā devamanussānaṁ atthaṁ cintayantā acchanti.",
  "atk-s0514a2:2277_7": "Pavisetenāti iminā maggena yattha devā aññamaññaṁ anumodantā acchanti,",
  "atk-s0514a2:2277_8": "taṁ ṭhānaṁ devānaṁ anumodanaṁ pavisa.",
  "atk-s0514a2:2278_0": "Devāpi kho tassāgamanamaggaṁ olokentāva nisīdiṁsu.",
  "atk-s0514a2:2278_1": "Te “rājā āgato”ti sutvā dibbagandhavāsapupphahatthā yāva cittakūṭadvārakoṭṭhakā paṭimaggaṁ gantvā mahāsattaṁ",
  "atk-s0514a2:2278_2": "dibbagandhamālādīhi pūjayantā sudhammādevasabhaṁ ānayiṁsu.",
  "atk-s0514a2:2278_3": "Rājā rathā otaritvā devasabhaṁ pāvisi.",
  "atk-s0514a2:2278_4": "Devā āsanena nimantayiṁsu.",
  "atk-s0514a2:2278_5": "Sakkopi āsanena ceva kāmehi ca nimantesi.",
  "atk-s0514a2:2278_6": "Tamatthaṁ pakāsento satthā āha –",
  "atk-s0514a2:2279_0": "582.",
  "atk-s0514a2:2280_0": "“Taṁ devā paṭinandiṁsu, disvā rājānamāgataṁ;",
  "atk-s0514a2:2281_0": "Svāgataṁ te mahārāja, atho te adurāgataṁ;",
  "atk-s0514a2:2282_0": "Nisīda dāni rājīsi, devarājassa santike.",
  "atk-s0514a2:2283_0": "583.",
  "atk-s0514a2:2284_0": "“Sakkopi paṭinandittha, vedehaṁ mithilaggahaṁ;",
  "atk-s0514a2:2285_0": "Nimantayittha kāmehi, āsanena ca vāsavo.",
  "atk-s0514a2:2286_0": "584.",
  "atk-s0514a2:2287_0": "“Sādhu khosi anuppatto, āvāsaṁ vasavattinaṁ;",
  "atk-s0514a2:2288_0": "Vasa devesu rājīsi, sabbakāmasamiddhisu;",
  "atk-s0514a2:2289_0": "Tāvatiṁsesu devesu, bhuñja kāme amānuse”ti.",
  "atk-s0514a2:2290_0": "Tattha paṭinandiṁsūti sampiyāyiṁsu,",
  "atk-s0514a2:2290_1": "haṭṭhatuṭṭhāva hutvā sampaṭicchiṁsu.",
  "atk-s0514a2:2290_2": "Sabbakāmasamiddhisūti sabbesaṁ kāmānaṁ samiddhiyuttesu.",
  "atk-s0514a2:2291_0": "Evaṁ sakkena dibbakāmehi ceva āsanena ca nimantito rājā paṭikkhipanto āha –",
  "atk-s0514a2:2292_0": "585.",
  "atk-s0514a2:2293_0": "“Yathā yācitakaṁ yānaṁ, yathā yācitakaṁ dhanaṁ;",
  "atk-s0514a2:2294_0": "Evaṁ sampadamevetaṁ, yaṁ parato dānapaccayā.",
  "atk-s0514a2:2295_0": "586.",
  "atk-s0514a2:2296_0": "“Na cāhametamicchāmi, yaṁ parato dānapaccayā;",
  "atk-s0514a2:2297_0": "Sayaṁkatāni puññāni, taṁ me āveṇikaṁ dhanaṁ.",
  "atk-s0514a2:2298_0": "587.",
  "atk-s0514a2:2299_0": "“Sohaṁ gantvā manussesu, kāhāmi kusalaṁ bahuṁ;",
  "atk-s0514a2:2300_0": "Dānena samacariyāya, saṁyamena damena ca;",
  "atk-s0514a2:2301_0": "Yaṁ katvā sukhito hoti, na ca pacchānutappatī”ti.",
  "atk-s0514a2:2302_0": "Tattha yaṁ parato dānapaccayāti yaṁ parato tassa parassa dānapaccayā tena dinnattā labbhati,",
  "atk-s0514a2:2302_1": "taṁ yācitakasadisaṁ hoti,",
  "atk-s0514a2:2302_2": "tasmā nāhaṁ etaṁ icchāmi.",
  "atk-s0514a2:2302_3": "Sayaṁkatānīti yāni pana mayā attanā katāni puññāni,",
  "atk-s0514a2:2302_4": "tameva mama parehi asādhāraṇattā āveṇikaṁ dhanaṁ anugāmiyadhanaṁ.",
  "atk-s0514a2:2302_5": "Samacariyāyāti tīhi dvārehi samacariyāya.",
  "atk-s0514a2:2302_6": "Saṁyamenāti sīlarakkhaṇena.",
  "atk-s0514a2:2302_7": "Damenāti indriyadamena.",
  "atk-s0514a2:2303_0": "Evaṁ mahāsatto devānaṁ madhurasaddena dhammaṁ desesi.",
  "atk-s0514a2:2303_1": "Dhammaṁ desentoyeva manussagaṇanāya satta divasāni ṭhatvā devagaṇaṁ kosetvā devagaṇamajjhe ṭhitova mātalissa guṇaṁ kathento āha –",
  "atk-s0514a2:2304_0": "588.",
  "atk-s0514a2:2305_0": "“Bahūpakāro no bhavaṁ, mātali devasārathi;",
  "atk-s0514a2:2306_0": "Yo me kalyāṇakammānaṁ, pāpānaṁ paṭidassayī”ti.",
  "atk-s0514a2:2307_0": "Tattha yo me kalyāṇakammānaṁ,",
  "atk-s0514a2:2307_1": "pāpānaṁ paṭidassayīti yo esa mayhaṁ kalyāṇakammānaṁ devānañca ṭhānāni pāpakammānaṁ nerayikānañca pāpāni ṭhānāni dassesīti attho.",
  "atk-s0514a2:2308_0": "Saggakaṇḍaṁ niṭṭhitaṁ.",
  "atk-s0514a2:2309_0": "Atha rājā sakkaṁ āmantetvā “icchāmahaṁ, mahārāja,",
  "atk-s0514a2:2309_1": "manussalokaṁ gantu”nti āha.",
  "atk-s0514a2:2309_2": "Sakko “tena hi,",
  "atk-s0514a2:2309_3": "samma mātali,",
  "atk-s0514a2:2309_4": "nimirājānaṁ tattheva mithilaṁ nehī”ti āha.",
  "atk-s0514a2:2309_5": "So “sādhū”ti sampaṭicchitvā rathaṁ upaṭṭhāpesi.",
  "atk-s0514a2:2309_6": "Rājā devagaṇehi saddhiṁ sammoditvā deve nivattāpetvā rathaṁ abhiruhi.",
  "atk-s0514a2:2309_7": "Mātali rathaṁ pesento pācīnadisābhāgena mithilaṁ pāpuṇi.",
  "atk-s0514a2:2309_8": "Mahājano dibbarathaṁ disvā “rājā no āgato”ti pamudito ahosi.",
  "atk-s0514a2:2309_9": "Mātali mithilaṁ padakkhiṇaṁ katvā tasmiṁyeva sīhapañjare mahāsattaṁ otāretvā “gacchāmahaṁ,",
  "atk-s0514a2:2309_10": "mahārājā”ti āpucchitvā sakaṭṭhānameva gato.",
  "atk-s0514a2:2309_11": "Mahājanopi rājānaṁ parivāretvā “kīdiso, deva,",
  "atk-s0514a2:2309_12": "devaloko”ti pucchi.",
  "atk-s0514a2:2309_13": "Rājā devatānañca sakkassa ca devarañño sampattiṁ vaṇṇetvā “tumhepi dānādīni puññāni karotha,",
  "atk-s0514a2:2309_14": "evaṁ tasmiṁ devaloke nibbattissathā”ti mahājanassa dhammaṁ desesi.",
  "atk-s0514a2:2310_0": "So aparabhāge kappakena palitassa jātabhāve ārocite palitaṁ suvaṇṇasaṇḍāsena uddharāpetvā hatthe ṭhapetvā",
  "atk-s0514a2:2310_1": "kappakassa gāmavaraṁ datvā pabbajitukāmo hutvā puttassa rajjaṁ paṭicchāpesi.",
  "atk-s0514a2:2310_2": "Tena ca “kasmā, deva,",
  "atk-s0514a2:2310_3": "pabbajissasī”ti vutte –",
  "atk-s0514a2:2311_0": "“Uttamaṅgaruhā mayhaṁ, ime jātā vayoharā;",
  "atk-s0514a2:2312_0": "Pāhubhūtā devadūtā, pabbajjāsamayo mamā”ti. –",
  "atk-s0514a2:2313_0": "Gāthaṁ vatvā purimarājāno viya pabbajitvā tasmiṁyeva ambavane viharanto cattāro brahmavihāre bhāvetvā brahmalokūpago ahosi.",
  "atk-s0514a2:2313_1": "Tassevaṁ pabbajitabhāvaṁ āvikaronto satthā osānagāthamāha –",
  "atk-s0514a2:2314_0": "589.",
  "atk-s0514a2:2315_0": "“Idaṁ vatvā nimirājā, vedeho mithilaggaho;",
  "atk-s0514a2:2316_0": "Puthuyaññaṁ yajitvāna, saṁyamaṁ ajjhupāgamī”ti.",
  "atk-s0514a2:2317_0": "Tattha idaṁ vatvāti “uttamaṅgaruhā mayha”nti imaṁ gāthaṁ vatvā.",
  "atk-s0514a2:2317_1": "Puthuyaññaṁ yajitvānāti mahādānaṁ datvā.",
  "atk-s0514a2:2317_2": "Saṁyamaṁ ajjhupāgamīti sīlasaṁyamaṁ upagato.",
  "atk-s0514a2:2318_0": "Putto panassa kāḷārajanako nāma taṁ vaṁsaṁ upacchindi.",
  "atk-s0514a2:2319_0": "Satthā imaṁ dhammadesanaṁ āharitvā “na,",
  "atk-s0514a2:2319_1": "bhikkhave, idāneva,",
  "atk-s0514a2:2319_2": "pubbepi tathāgato mahābhinikkhamanaṁ nikkhantoyevā”ti vatvā jātakaṁ samodhānesi “tadā sakko anuruddho ahosi,",
  "atk-s0514a2:2319_3": "mātali ānando,",
  "atk-s0514a2:2319_4": "caturāsīti khattiyasahassāni buddhaparisā,",
  "atk-s0514a2:2319_5": "nimirājā pana ahameva sammāsambuddho ahosi”nti.",
  "atk-s0514a2:2320_0": "Nimijātakavaṇṇanā catutthā.",
  "atk-s0514a2:2322_0": "[542] 5. Umaṅgajātakavaṇṇanā",
  "atk-s0514a2:2323_0": "Pañcālosabbasenāyāti idaṁ satthā jetavane viharanto paññāpāramiṁ ārabbha kathesi.",
  "atk-s0514a2:2323_1": "Ekadivasañhi bhikkhū dhammasabhāyaṁ sannisinnā tathāgatassa paññāpāramiṁ vaṇṇayantā nisīdiṁsu “mahāpañño, āvuso,",
  "atk-s0514a2:2323_2": "tathāgato puthupañño gambhīrapañño hāsapañño javanapañño tikkhapañño nibbedhikapañño parappavādamaddano,",
  "atk-s0514a2:2323_3": "attano paññānubhāvena kūṭadantādayo brāhmaṇe,",
  "atk-s0514a2:2323_4": "sabhiyādayo paribbājake,",
  "atk-s0514a2:2323_5": "aṅgulimālādayo core,",
  "atk-s0514a2:2323_6": "āḷavakādayo yakkhe,",
  "atk-s0514a2:2323_7": "sakkādayo deve,",
  "atk-s0514a2:2323_8": "bakādayo brahmāno ca dametvā nibbisevane akāsi,",
  "atk-s0514a2:2323_9": "bahujanakāye pabbajjaṁ datvā maggaphalesu patiṭṭhāpesi,",
  "atk-s0514a2:2323_10": "evaṁ mahāpañño, āvuso,",
  "atk-s0514a2:2323_11": "satthā”ti.",
  "atk-s0514a2:2323_12": "Satthā āgantvā “kāya nuttha,",
  "atk-s0514a2:2323_13": "bhikkhave,",
  "atk-s0514a2:2323_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a2:2323_15": "bhikkhave,",
  "atk-s0514a2:2323_16": "tathāgato idāneva paññavā,",
  "atk-s0514a2:2323_17": "atītepi aparipakke ñāṇe bodhiñāṇatthāya cariyaṁ carantopi paññavāyevā”ti vatvā tehi yācito atītaṁ āhari.",
  "atk-s0514a2:2324_0": "Atīte videharaṭṭhe mithilāyaṁ vedeho nāma rājā rajjaṁ kāresi.",
  "atk-s0514a2:2324_1": "Tassa atthadhammānusāsakā cattāro paṇḍitā ahesuṁ senako, pukkuso, kāmindo,",
  "atk-s0514a2:2324_2": "devindo cāti.",
  "atk-s0514a2:2324_3": "Tadā rājā bodhisattassa paṭisandhiggahaṇadivase paccūsakāle evarūpaṁ supinaṁ addasa –",
  "atk-s0514a2:2324_4": "rājaṅgaṇe catūsu koṇesu cattāro aggikkhandhā mahāpākārappamāṇā uṭṭhāya pajjalanti.",
  "atk-s0514a2:2324_5": "Tesaṁ majjhe khajjopanakappamāṇo aggikkhando uṭṭhahitvā taṅkhaṇaññeva cattāro aggikkhandhe atikkamitvā",
  "atk-s0514a2:2324_6": "yāva brahmalokā uṭṭhāya sakalacakkavāḷaṁ obhāsetvā ṭhito,",
  "atk-s0514a2:2324_7": "bhūmiyaṁ patito sāsapabījamattampi paññāyati.",
  "atk-s0514a2:2324_8": "Taṁ sadevakā lokā samārakā sabrahmakā gandhamālādīhi pūjenti,",
  "atk-s0514a2:2324_9": "mahājano jālantareneva carati,",
  "atk-s0514a2:2324_10": "lomakūpamattampi uṇhaṁ na gaṇhāti.",
  "atk-s0514a2:2324_11": "Rājā imaṁ supinaṁ disvā bhītatasito uṭṭhāya “kiṁ nu kho me bhavissatī”ti cintento nisinnakova aruṇaṁ uṭṭhāpesi.",
  "atk-s0514a2:2325_0": "Cattāropi paṇḍitā pātovāgantvā “kacci, deva,",
  "atk-s0514a2:2325_1": "sukhaṁ sayitthā”ti sukhaseyyaṁ pucchiṁsu.",
  "atk-s0514a2:2325_2": "So “kuto me sukhaseyyaṁ laddha”nti vatvā “evarūpo me supino diṭṭho”ti sabbaṁ kathesi.",
  "atk-s0514a2:2325_3": "Atha naṁ senakapaṇḍito “mā bhāyi, mahārāja,",
  "atk-s0514a2:2325_4": "maṅgalasupino esa,",
  "atk-s0514a2:2325_5": "vuddhi vo bhavissatī”ti vatvā “kiṁ kāraṇā ācariyā”ti vutte “mahārāja,",
  "atk-s0514a2:2325_6": "amhe cattāro paṇḍite abhibhavitvā añño vo pañcamo paṇḍito uppajjissati,",
  "atk-s0514a2:2325_7": "mayañhi cattāro paṇḍitā cattāro aggikkhandhā viya,",
  "atk-s0514a2:2325_8": "tesaṁ majjhe uppanno aggikkhandho viya añño pañcamo paṇḍito uppajjissati,",
  "atk-s0514a2:2325_9": "so sadevake loke asadiso bhavissatī”ti vatvā “idāni panesa kuhi”nti vutte “mahārāja,",
  "atk-s0514a2:2325_10": "ajja tassa paṭisandhiggahaṇena vā mātukucchito nikkhamanena vā bhavitabba”nti attano sippabalena dibbacakkhunā diṭṭho viya byākāsi.",
  "atk-s0514a2:2325_11": "Rājāpi tato paṭṭhāya taṁ vacanaṁ anussari.",
  "atk-s0514a2:2326_0": "Mithilāyaṁ pana catūsu dvāresu pācīnayavamajjhako,",
  "atk-s0514a2:2326_1": "dakkhiṇayavamajjhako,",
  "atk-s0514a2:2326_2": "pacchimayavamajjhako,",
  "atk-s0514a2:2326_3": "uttarayavamajjhakoti cattāro gāmā ahesuṁ.",
  "atk-s0514a2:2326_4": "Tesu pācīnayavamajjhake sirivaḍḍhano nāma seṭṭhi paṭivasati,",
  "atk-s0514a2:2326_5": "sumanadevī nāmassa bhariyā ahosi.",
  "atk-s0514a2:2326_6": "Mahāsatto taṁ divasaṁ raññā supinassa diṭṭhavelāya tāvatiṁsabhavanato cavitvā tassā kucchimhi paṭisandhiṁ gaṇhi.",
  "atk-s0514a2:2326_7": "Tasmiṁyeva kāle aparepi devaputtasahassā tāvatiṁsabhavanato cavitvā tasmiṁyeva gāme seṭṭhānuseṭṭhīnaṁ kulesu paṭisandhiṁ gaṇhiṁsu.",
  "atk-s0514a2:2326_8": "Sumanadevīpi dasamāsaccayena suvaṇṇavaṇṇaṁ puttaṁ vijāyi.",
  "atk-s0514a2:2326_9": "Tasmiṁ khaṇe sakko manussalokaṁ olokento mahāsattassa mātukucchito nikkhamanabhāvaṁ ñatvā “imaṁ buddhaṅkuraṁ",
  "atk-s0514a2:2326_10": "sadevake loke pākaṭaṁ kātuṁ vaṭṭatī”ti mahāsattassa mātukucchito nikkhantakkhaṇe adissamānakāyena gantvā",
  "atk-s0514a2:2326_11": "tassa hatthe ekaṁ osadhaghaṭikaṁ ṭhapetvā sakaṭṭhānameva gato.",
  "atk-s0514a2:2326_12": "Mahāsatto taṁ muṭṭhiṁ katvā gaṇhi.",
  "atk-s0514a2:2326_13": "Tasmiṁ pana mātukucchito nikkhante mātu appamattakampi dukkhaṁ nāhosi,",
  "atk-s0514a2:2326_14": "dhamakaraṇato udakamiva sukhena nikkhami.",
  "atk-s0514a2:2327_0": "Sā tassa hatthe osadhaghaṭikaṁ disvā “tāta,",
  "atk-s0514a2:2327_1": "kiṁ te laddha”nti āha. “Osadhaṁ,",
  "atk-s0514a2:2327_2": "ammā”ti dibbosadhaṁ mātu hatthe ṭhapesi.",
  "atk-s0514a2:2327_3": "Ṭhapetvā ca pana “amma,",
  "atk-s0514a2:2327_4": "idaṁ osadhaṁ yena kenaci ābādhena ābādhikānaṁ dethā”ti āha.",
  "atk-s0514a2:2327_5": "Sā tuṭṭhapahaṭṭhā sirivaḍḍhanaseṭṭhino ārocesi.",
  "atk-s0514a2:2327_6": "Tassa pana sattavassiko sīsābādho atthi.",
  "atk-s0514a2:2327_7": "So tuṭṭhapahaṭṭho hutvā “ayaṁ mātukucchito jāyamāno osadhaṁ gahetvā āgato,",
  "atk-s0514a2:2327_8": "jātakkhaṇeyeva mātarā saddhiṁ kathesi,",
  "atk-s0514a2:2327_9": "evarūpena puññavatā dinnaṁ osadhaṁ mahānubhāvaṁ bhavissatī”ti cintetvā taṁ osadhaṁ gahetvā nisadāyaṁ ghaṁsitvā thokaṁ nalāṭe makkhesi.",
  "atk-s0514a2:2327_10": "Tasmiṁ khaṇe tassa sattavassiko sīsābādho padumapattato udakaṁ viya nivattitvā gato.",
  "atk-s0514a2:2327_11": "So “mahānubhāvaṁ osadha”nti somanassappatto ahosi.",
  "atk-s0514a2:2327_12": "Mahāsattassa osadhaṁ gahetvā āgatabhāvo sabbattha pākaṭo jāto.",
  "atk-s0514a2:2327_13": "Ye keci ābādhikā,",
  "atk-s0514a2:2327_14": "sabbe seṭṭhissa gehaṁ gantvā osadhaṁ yācanti.",
  "atk-s0514a2:2327_15": "Sabbesaṁ nisadāyaṁ ghaṁsitvā thokaṁ gahetvā udakena āḷoletvā deti.",
  "atk-s0514a2:2327_16": "Dibbosadhena sarīre makkhitamatteyeva sabbābādhā vūpasammanti.",
  "atk-s0514a2:2327_17": "Sukhitā manussā “sirivaḍḍhanaseṭṭhino gehe osadhassa mahanto ānubhāvo”ti vaṇṇayantā pakkamiṁsu.",
  "atk-s0514a2:2327_18": "Mahāsattassa pana nāmaggahaṇadivase mahāseṭṭhi “mama puttassa ayyakādīnaṁ na nāmena attho atthi,",
  "atk-s0514a2:2327_19": "jāyamānassa osadhaṁ gahetvā āgatattā osadhanāmakova hotū”ti vatvā “mahosadhakumāro”tvevassa nāmamakāsi.",
  "atk-s0514a2:2328_0": "Idañcassa ahosi “mama putto mahāpuñño,",
  "atk-s0514a2:2328_1": "na ekakova nibbattissati,",
  "atk-s0514a2:2328_2": "iminā saddhiṁ jātadārakehi bhavitabba”nti.",
  "atk-s0514a2:2328_3": "So olokāpento dārakasahassānaṁ nibbattabhāvaṁ sutvā sabbesampi kumārakānaṁ piḷandhanāni datvā dhātiyo dāpesi “puttassa me upaṭṭhākā bhavissantī”ti.",
  "atk-s0514a2:2328_4": "Bodhisattena saddhiṁyeva tesaṁ maṅgalaṭṭhāne maṅgalaṁ kāresi.",
  "atk-s0514a2:2328_5": "Dārake alaṅkaritvā mahāsattassa upaṭṭhātuṁ ānenti.",
  "atk-s0514a2:2328_6": "Bodhisatto tehi saddhiṁ kīḷanto vaḍḍhitvā sattavassikakāle suvaṇṇapaṭimā viya abhirūpo ahosi.",
  "atk-s0514a2:2328_7": "Athassa gāmamajjhe tehi saddhiṁ kīḷantassa hatthiassādīsu āgacchantesu kīḷāmaṇḍalaṁ bhijjati.",
  "atk-s0514a2:2328_8": "Vātātapapaharaṇakāle dārakā kilamanti.",
  "atk-s0514a2:2328_9": "Ekadivasañca tesaṁ kīḷantānaṁyeva akālamegho uṭṭhahi.",
  "atk-s0514a2:2328_10": "Taṁ disvā nāgabalo bodhisatto dhāvitvā ekasālaṁ pāvisi.",
  "atk-s0514a2:2328_11": "Itare dārakā pacchato dhāvantā aññamaññassa pādesu paharitvā upakkhalitvā patitā jaṇṇukabhedādīni pāpuṇiṁsu.",
  "atk-s0514a2:2328_12": "Bodhisattopi “imasmiṁ ṭhāne kīḷāsālaṁ kātuṁ vaṭṭati,",
  "atk-s0514a2:2328_13": "evaṁ vāte vā vasse vā ātape vā āgate na kilamissāmā”ti cintetvā te dārake āha – “sammā,",
  "atk-s0514a2:2328_14": "imasmiṁ ṭhāne vāte vā vasse vā ātape vā āgate ṭhānanisajjasayanakkhamaṁ ekaṁ sālaṁ kāressāma,",
  "atk-s0514a2:2328_15": "ekekaṁ kahāpaṇaṁ āharathā”ti.",
  "atk-s0514a2:2328_16": "Te tathā kariṁsu.",
  "atk-s0514a2:2329_0": "Mahāsatto mahāvaḍḍhakiṁ pakkosāpetvā “imasmiṁ ṭhāne sālaṁ karohī”ti sahassaṁ adāsi.",
  "atk-s0514a2:2329_1": "So “sādhū”ti sampaṭicchitvā sahassaṁ gahetvā khāṇukaṇṭake koṭṭetvā bhūmiṁ samaṁ kāretvā suttaṁ pasāresi.",
  "atk-s0514a2:2329_2": "Mahāsatto tassa suttapasāraṇavidhānaṁ anārādhento “ācariya,",
  "atk-s0514a2:2329_3": "evaṁ apasāretvā sādhukaṁ pasārehī”ti āha. Sāmi,",
  "atk-s0514a2:2329_4": "ahaṁ attano sippānurūpena pasāresiṁ,",
  "atk-s0514a2:2329_5": "ito aññaṁ na jānāmīti.",
  "atk-s0514a2:2329_6": "‘Ettakaṁ ajānanto tvaṁ amhākaṁ dhanaṁ gahetvā sālaṁ kathaṁ karissasi, āhara,",
  "atk-s0514a2:2329_7": "suttaṁ pasāretvā te dassāmī”ti āharāpetvā sayaṁ suttaṁ pasāresi.",
  "atk-s0514a2:2329_8": "Taṁ vissakammadevaputtassa pasāritaṁ viya ahosi.",
  "atk-s0514a2:2329_9": "Tato vaḍḍhakiṁ āha “evaṁ pasāretuṁ sakkhissasī”ti?",
  "atk-s0514a2:2329_10": "“Na sakkhissāmī”ti.",
  "atk-s0514a2:2329_11": "“Mama vicāraṇāya pana kātuṁ sakkhissasī”ti.",
  "atk-s0514a2:2329_12": "“Sakkhissāmi, sāmī”ti.",
  "atk-s0514a2:2329_13": "Mahāsatto yathā tassā sālāya ekasmiṁ padese anāthānaṁ vasanaṭṭhānaṁ hoti,",
  "atk-s0514a2:2329_14": "ekasmiṁ anāthānaṁ itthīnaṁ vijāyanaṭṭhānaṁ,",
  "atk-s0514a2:2329_15": "ekasmiṁ āgantukasamaṇabrāhmaṇānaṁ vasanaṭṭhānaṁ,",
  "atk-s0514a2:2329_16": "ekasmiṁ āgantukamanussānaṁ vasanaṭṭhānaṁ,",
  "atk-s0514a2:2329_17": "ekasmiṁ āgantukavāṇijānaṁ bhaṇḍaṭṭhapanaṭṭhānaṁ hoti,",
  "atk-s0514a2:2329_18": "tathā sabbāni ṭhānāni bahimukhāni katvā sālaṁ vicāresi.",
  "atk-s0514a2:2329_19": "Tattheva kīḷāmaṇḍalaṁ,",
  "atk-s0514a2:2329_20": "tattheva vinicchayaṁ,",
  "atk-s0514a2:2329_21": "tattheva dhammasabhaṁ kāresi.",
  "atk-s0514a2:2329_22": "Katipāheneva niṭṭhitāya sālāya cittakāre pakkosāpetvā sayaṁ vicāretvā ramaṇīyaṁ cittakammaṁ kāresi.",
  "atk-s0514a2:2329_23": "Sālā sudhammādevasabhāpaṭibhāgā ahosi.",
  "atk-s0514a2:2330_0": "Tato “na ettakena sālā sobhati,",
  "atk-s0514a2:2330_1": "pokkharaṇiṁ pana kāretuṁ vaṭṭatī”ti pokkharaṇiṁ khaṇāpetvā iṭṭhakavaḍḍhakiṁ pakkosāpetvā sayaṁ vicāretvā sahassavaṅkaṁ satatitthaṁ pokkharaṇiṁ kāresi.",
  "atk-s0514a2:2330_2": "Sā pañcavidhapadumasañchannā nandāpokkharaṇī viya ahosi.",
  "atk-s0514a2:2330_3": "Tassā tīre pupphaphaladhare nānārukkhe ropāpetvā nandanavanakappaṁ uyyānaṁ kāresi.",
  "atk-s0514a2:2330_4": "Tameva ca sālaṁ nissāya dhammikasamaṇabrāhmaṇānañceva āgantukagamikādīnañca dānavattaṁ paṭṭhapesi.",
  "atk-s0514a2:2330_5": "Tassa sā kiriyā sabbattha pākaṭā ahosi.",
  "atk-s0514a2:2330_6": "Bahū manussā osaranti.",
  "atk-s0514a2:2330_7": "Mahāsatto sālāya nisīditvā sampattasampattānaṁ kāraṇākāraṇaṁ yuttāyuttaṁ kathesi,",
  "atk-s0514a2:2330_8": "vinicchayaṁ ṭhapesi,",
  "atk-s0514a2:2330_9": "buddhuppādakālo viya ahosi.",
  "atk-s0514a2:2331_0": "Vedeharājāpi sattavassaccayena “cattāro paṇḍitā ‘amhe abhibhavitvā pañcamo paṇḍito uppajjissatī’ti me kathayiṁsu,",
  "atk-s0514a2:2331_1": "kattha so etarahī”ti saritvā “tassa vasanaṭṭhānaṁ jānāthā”ti catūhi dvārehi cattāro amacce pesesi.",
  "atk-s0514a2:2331_2": "Sesadvārehi nikkhantā amaccā mahāsattaṁ na passiṁsu.",
  "atk-s0514a2:2331_3": "Pācīnadvārena nikkhanto amacco pana sālādīni disvā “paṇḍitena nāma imissā sālāya kārakena vā kārāpakena",
  "atk-s0514a2:2331_4": "vā bhavitabba”nti cintetvā manusse pucchi “ayaṁ sālā kataravaḍḍhakinā katā”ti?",
  "atk-s0514a2:2331_5": "Manussā “nāyaṁ vaḍḍhakinā katā,",
  "atk-s0514a2:2331_6": "sirivaḍḍhanaseṭṭhiputtena mahosadhapaṇḍitena attano paññābalena vicāretvā katā”ti vadiṁsu.",
  "atk-s0514a2:2331_7": "“Kativasso pana paṇḍito”ti?",
  "atk-s0514a2:2331_8": "“Paripuṇṇasattavasso”ti.",
  "atk-s0514a2:2331_9": "Amacco raññā diṭṭhasupinadivasato paṭṭhāya vassaṁ gaṇetvā “rañño diṭṭhasupinena sameti,",
  "atk-s0514a2:2331_10": "ayameva so paṇḍito”ti rañño dūtaṁ pesesi “deva,",
  "atk-s0514a2:2331_11": "pācīnayavamajjhakagāme sirivaḍḍhanaseṭṭhiputto mahosadhapaṇḍito nāma sattavassikova samāno evarūpaṁ nāma sālaṁ vicāresi,",
  "atk-s0514a2:2331_12": "pokkharaṇiṁ uyyānañca kāresi,",
  "atk-s0514a2:2331_13": "imaṁ paṇḍitaṁ gahetvā ānemī”ti.",
  "atk-s0514a2:2331_14": "Rājā taṁ kathaṁ sutvāva tuṭṭhacitto hutvā senakaṁ pakkosāpetvā tamatthaṁ ārocetvā “kiṁ, ācariya,",
  "atk-s0514a2:2331_15": "ānema paṇḍita”nti pucchi.",
  "atk-s0514a2:2331_16": "So lābhaṁ maccharāyanto “mahārāja,",
  "atk-s0514a2:2331_17": "sālādīnaṁ kārāpitamattena paṇḍito nāma na hoti,",
  "atk-s0514a2:2331_18": "yo koci etāni kāreti,",
  "atk-s0514a2:2331_19": "appamattakaṁ eta”nti āha.",
  "atk-s0514a2:2331_20": "So tassa kathaṁ sutvā “bhavitabbamettha kāraṇenā”ti tuṇhī hutvā “tattheva vasanto paṇḍitaṁ vīmaṁsatū”ti amaccassa dūtaṁ paṭipesesi.",
  "atk-s0514a2:2331_21": "Taṁ sutvā amacco tattheva vasanto paṇḍitaṁ vīmaṁsi.",
  "atk-s0514a2:2332_0": "Sattadārakapañho",
  "atk-s0514a2:2333_0": "Tatridaṁ vīmaṁsanuddānaṁ –",
  "atk-s0514a2:2334_0": "“Maṁsaṁ goṇo ganthi suttaṁ, putto goto rathena ca;",
  "atk-s0514a2:2335_0": "Daṇḍo sīsaṁ ahī ceva, kukkuṭo maṇi vijāyanaṁ;",
  "atk-s0514a2:2336_0": "Odanaṁ vālukañcāpi, taḷākuyyānaṁ gadrabho maṇī”ti.",
  "atk-s0514a2:2337_0": "Tattha maṁsanti ekadivasaṁ bodhisatte kīḷāmaṇḍalaṁ gacchante eko seno sūnaphalakato maṁsapesiṁ gahetvā ākāsaṁ pakkhandi.",
  "atk-s0514a2:2337_1": "Taṁ disvā dārakā “maṁsapesiṁ chaḍḍāpessāmā”ti senaṁ anubandhiṁsu.",
  "atk-s0514a2:2337_2": "Seno ito cito ca dhāvati.",
  "atk-s0514a2:2337_3": "Te uddhaṁ oloketvā tassa pacchato pacchato gacchantā pāsāṇādīsu upakkhalitvā kilamanti.",
  "atk-s0514a2:2337_4": "Atha ne paṇḍito āha “chaḍḍāpessāmi na”nti.",
  "atk-s0514a2:2337_5": "“Chaḍḍāpehi sāmī”ti.",
  "atk-s0514a2:2337_6": "“Tena hi passathā”ti so uddhaṁ anoloketvāva vātavegena dhāvitvā senassa chāyaṁ akkamitvā pāṇiṁ paharitvā mahāravaṁ ravi.",
  "atk-s0514a2:2337_7": "Tassa tejena so saddo senassa kucchiyaṁ vinivijjhitvā nicchārito viya ahosi.",
  "atk-s0514a2:2337_8": "So bhīto maṁsaṁ chaḍḍesi.",
  "atk-s0514a2:2337_9": "Mahāsatto chaḍḍitabhāvaṁ ñatvā chāyaṁ olokentova bhūmiyaṁ patituṁ adatvā ākāseyeva sampaṭicchi.",
  "atk-s0514a2:2337_10": "Taṁ acchariyaṁ disvā mahājano nadanto vagganto apphoṭento mahāsaddaṁ akāsi.",
  "atk-s0514a2:2337_11": "Amacco taṁ pavattiṁ ñatvā rañño dūtaṁ pesesi “paṇḍito iminā upāyena maṁsapesiṁ chaḍḍāpesi,",
  "atk-s0514a2:2337_12": "idaṁ devo jānātū”ti.",
  "atk-s0514a2:2337_13": "Taṁ sutvā rājā senakaṁ pucchi “kiṁ, senaka,",
  "atk-s0514a2:2337_14": "ānema paṇḍita”nti?",
  "atk-s0514a2:2337_15": "So cintesi “tassa idhāgatakālato paṭṭhāya mayaṁ nippabhā bhavissāma,",
  "atk-s0514a2:2337_16": "atthibhāvampi no rājā na jānissati,",
  "atk-s0514a2:2337_17": "na taṁ ānetuṁ vaṭṭatī”ti.",
  "atk-s0514a2:2337_18": "So balavalābhamacchariyatāya “mahārāja,",
  "atk-s0514a2:2337_19": "ettakena paṇḍito nāma na hoti,",
  "atk-s0514a2:2337_20": "appamattakaṁ kiñci eta”nti āha.",
  "atk-s0514a2:2337_21": "Rājā majjhattova hutvā “tattheva naṁ vīmaṁsatū”ti puna pesesi.",
  "atk-s0514a2:2338_0": "Goṇoti eko pācīnayavamajjhakagāmavāsī puriso “vasse patite kasissāmī”ti gāmantarato goṇe kiṇitvā ānetvā",
  "atk-s0514a2:2338_1": "gehe vasāpetvā punadivase gocaratthāya tiṇabhūmiṁ ānetvā goṇapiṭṭhe nisinno kilantarūpo otaritvā rukkhamūle",
  "atk-s0514a2:2338_2": "nipannova niddaṁ okkami.",
  "atk-s0514a2:2338_3": "Tasmiṁ khaṇe eko coro goṇe gahetvā palāyi.",
  "atk-s0514a2:2338_4": "So pabujjhitvā goṇe apassanto ito cito ca oloketvā goṇe gahetvā palāyantaṁ coraṁ disvā vegena pakkhanditvā “kuhiṁ me goṇe nesī”ti āha.",
  "atk-s0514a2:2338_5": "“Mama goṇe attano icchitaṭṭhānaṁ nemī”ti.",
  "atk-s0514a2:2338_6": "Tesaṁ vivādaṁ sutvā mahājano sannipati.",
  "atk-s0514a2:2338_7": "Paṇḍito tesaṁ sālādvārena gacchantānaṁ saddaṁ sutvā ubhopi pakkosāpetvā tesaṁ kiriyaṁ disvāva “ayaṁ coro,",
  "atk-s0514a2:2338_8": "ayaṁ goṇasāmiko”ti jānāti.",
  "atk-s0514a2:2338_9": "Jānantopi “kasmā vivadathā”ti pucchi.",
  "atk-s0514a2:2338_10": "Goṇasāmiko āha – “sāmi,",
  "atk-s0514a2:2338_11": "ime ahaṁ asukagāmato asukassa nāma hatthato kiṇitvā ānetvā gehe vasāpetvā gocaratthāya tiṇabhūmiṁ nesiṁ,",
  "atk-s0514a2:2338_12": "tattha mama pamādaṁ disvā ayaṁ goṇe gahetvā palāyi.",
  "atk-s0514a2:2338_13": "Svāhaṁ ito cito ca olokento imaṁ disvā anubandhitvā gaṇhiṁ,",
  "atk-s0514a2:2338_14": "asukagāmavāsino mayā etesaṁ kiṇitvā gahitabhāvaṁ jānantī”ti.",
  "atk-s0514a2:2338_15": "Coro pana “mamete gharajātikā,",
  "atk-s0514a2:2338_16": "ayaṁ musā bhaṇatī”ti āha.",
  "atk-s0514a2:2339_0": "Atha ne paṇḍito “ahaṁ vo aḍḍaṁ dhammena vinicchinissāmi,",
  "atk-s0514a2:2339_1": "ṭhassatha me vinicchaye”ti pucchitvā “āma, sāmi,",
  "atk-s0514a2:2339_2": "ṭhassāmā”ti vutte “mahājanassa manaṁ gaṇhituṁ vaṭṭatī”ti paṭhamaṁ coraṁ pucchi “tayā ime goṇā kiṁ khādāpitā kiṁ pāyitā”ti?",
  "atk-s0514a2:2339_3": "“Yāguṁ pāyitā tilapiṭṭhañca māse ca khādāpitā”ti.",
  "atk-s0514a2:2339_4": "Tato goṇasāmikaṁ pucchi. So āha – “sāmi,",
  "atk-s0514a2:2339_5": "kuto me duggatassa yāguādīni laddhāni,",
  "atk-s0514a2:2339_6": "tiṇameva khādāpitā”ti.",
  "atk-s0514a2:2339_7": "Paṇḍito tesaṁ kathaṁ parisaṁ gāhāpetvā piyaṅgupattāni āharāpetvā koṭṭāpetvā udakena maddāpetvā goṇe pāyesi.",
  "atk-s0514a2:2339_8": "Goṇā tiṇameva chaḍḍayiṁsu.",
  "atk-s0514a2:2339_9": "Paṇḍito “passatheta”nti mahājanassa dassetvā coraṁ pucchi “tvaṁ corosi,",
  "atk-s0514a2:2339_10": "na corosī”ti?",
  "atk-s0514a2:2339_11": "So “coromhī”ti āha.",
  "atk-s0514a2:2339_12": "“Tena hi tvaṁ ito paṭṭhāya mā evarūpamakāsī”ti ovadi.",
  "atk-s0514a2:2339_13": "Bodhisattassa parisā pana taṁ hatthapādehi koṭṭetvā dubbalamakāsi.",
  "atk-s0514a2:2339_14": "Atha naṁ paṇḍito “diṭṭhadhammeyeva tāva imaṁ dukkhaṁ labhasi,",
  "atk-s0514a2:2339_15": "samparāye pana nirayādīsu mahādukkhaṁ anubhavissasi, samma,",
  "atk-s0514a2:2339_16": "tvaṁ ito paṭṭhāya pajahetaṁ kamma”nti vatvā tassa pañca sīlāni adāsi.",
  "atk-s0514a2:2339_17": "Amacco taṁ pavattiṁ yathābhūtaṁ rañño ārocāpesi.",
  "atk-s0514a2:2339_18": "Rājā senakaṁ pucchi “kiṁ, senaka,",
  "atk-s0514a2:2339_19": "ānema paṇḍita”nti.",
  "atk-s0514a2:2339_20": "“Goṇaaḍḍaṁ nāma, mahārāja,",
  "atk-s0514a2:2339_21": "ye keci vinicchinanti,",
  "atk-s0514a2:2339_22": "āgamehi tāvā”ti vutte rājā majjhatto hutvā puna tatheva sāsanaṁ pesesi.",
  "atk-s0514a2:2339_23": "Sabbaṭṭhānesupi evaṁ veditabbaṁ.",
  "atk-s0514a2:2339_24": "Ito paraṁ pana uddānamattameva vibhajitvā dassayissāmāti.",
  "atk-s0514a2:2340_0": "Ganthīti ekā duggatitthī nānāvaṇṇehi suttehi ganthike bandhitvā kataṁ suttaganthitapiḷandhanaṁ gīvato",
  "atk-s0514a2:2340_1": "mocetvā sāṭakassa upari ṭhapetvā nhāyituṁ paṇḍitena kāritapokkharaṇiṁ otari.",
  "atk-s0514a2:2340_2": "Aparā taruṇitthī taṁ disvā lobhaṁ uppādetvā ukkhipitvā “amma,",
  "atk-s0514a2:2340_3": "ativiya sobhanaṁ idaṁ kittakena te kataṁ,",
  "atk-s0514a2:2340_4": "ahampi attano evarūpaṁ karissāmi,",
  "atk-s0514a2:2340_5": "gīvāya piḷandhitvā pamāṇaṁ tāvassa upadhāremī”ti vatvā tāya ujucittatāya “upadhārehī”ti vutte gīvāya piḷandhitvā pakkāmi.",
  "atk-s0514a2:2340_6": "Itarā taṁ disvā sīghaṁ uttaritvā sāṭakaṁ nivāsetvā upadhāvitvā “kahaṁ me piḷandhanaṁ gahetvā palāyissasī”ti sāṭake gaṇhi.",
  "atk-s0514a2:2340_7": "Itarā “nāhaṁ tava santakaṁ gaṇhāmi,",
  "atk-s0514a2:2340_8": "mama gīvāyameva piḷandhana”nti āha.",
  "atk-s0514a2:2340_9": "Mahājano taṁ sutvā sannipati.",
  "atk-s0514a2:2340_10": "Paṇḍito dārakehi saddhiṁ kīḷanto tāsaṁ kalahaṁ katvā sālādvārena gacchantīnaṁ saddaṁ sutvā “kiṁ saddo",
  "atk-s0514a2:2340_11": "eso”ti pucchitvā ubhinnaṁ kalahakāraṇaṁ sutvā pakkosāpetvā ākāreneva coriñca acoriñca ñatvāpi tamatthaṁ",
  "atk-s0514a2:2340_12": "pucchitvā “ahaṁ vo dhammena vinicchinissāmi,",
  "atk-s0514a2:2340_13": "mama vinicchaye ṭhassathā”ti vatvā “āma, ṭhassāma,",
  "atk-s0514a2:2340_14": "sāmī”ti vutte paṭhamaṁ coriṁ pucchi “tvaṁ imaṁ piḷandhanaṁ piḷandhantī kataragandhaṁ vilimpasī”ti?",
  "atk-s0514a2:2340_15": "“Ahaṁ niccaṁ sabbasaṁhārakaṁ vilimpāmī”ti.",
  "atk-s0514a2:2340_16": "Sabbasaṁhārako nāma sabbagandhehi yojetvā katagandho.",
  "atk-s0514a2:2340_17": "Tato itaraṁ pucchi.",
  "atk-s0514a2:2340_18": "Sā āha “kuto, sāmi,",
  "atk-s0514a2:2340_19": "laddho duggatāya mayhaṁ sabbasaṁhārako,",
  "atk-s0514a2:2340_20": "ahaṁ niccaṁ piyaṅgupupphagandhameva vilimpāmī”ti.",
  "atk-s0514a2:2340_21": "Paṇḍito udakapātiṁ āharāpetvā taṁ piḷandhanaṁ tattha pakkhipāpetvā gandhikaṁ pakkosāpetvā “etaṁ gandhaṁ upasiṅghitvā asukagandhabhāvaṁ jānāhī”ti āha.",
  "atk-s0514a2:2340_22": "So upasiṅghanto piyaṅgupupphabhāvaṁ ñatvā imaṁ ekakanipāte gāthamāha –",
  "atk-s0514a2:2341_0": "“Sabbasaṁhārako natthi, suddhaṁ kaṅgu pavāyati;",
  "atk-s0514a2:2342_0": "Alikaṁ bhāsatiyaṁ dhuttī, saccamāhu mahallikā”ti. ;",
  "atk-s0514a2:2343_0": "Tattha dhuttīti dhuttikā. Āhūti āha, ayameva vā pāṭho.",
  "atk-s0514a2:2344_0": "Evaṁ mahāsatto taṁ kāraṇaṁ mahājanaṁ jānāpetvā “tvaṁ corīsi,",
  "atk-s0514a2:2344_1": "na corīsī”ti pucchitvā coribhāvaṁ paṭijānāpesi.",
  "atk-s0514a2:2344_2": "Tato paṭṭhāya mahāsattassa paṇḍitabhāvo pākaṭo jāto.",
  "atk-s0514a2:2345_0": "Suttanti ekā kappāsakkhettarakkhikā itthī kappāsakkhettaṁ rakkhantī tattheva parisuddhaṁ kappāsaṁ gahetvā",
  "atk-s0514a2:2345_1": "sukhumasuttaṁ kantitvā guḷaṁ katvā ucchaṅge ṭhapetvā gāmaṁ āgacchantī “paṇḍitassa pokkharaṇiyaṁ nhāyissāmī”ti",
  "atk-s0514a2:2345_2": "tīraṁ gantvā sāṭakaṁ muñcitvā sāṭakassa upari suttaguḷaṁ ṭhapetvā otaritvā pokkharaṇiyaṁ nhāyati.",
  "atk-s0514a2:2345_3": "Aparā taṁ disvā luddhacittatāya taṁ gahetvā “aho manāpaṁ suttaṁ, amma,",
  "atk-s0514a2:2345_4": "tayā kata”nti accharaṁ paharitvā olokentī viya ucchaṅge katvā pakkāmi.",
  "atk-s0514a2:2345_5": "Sesaṁ purimanayeneva vitthāretabbaṁ.",
  "atk-s0514a2:2345_6": "Paṇḍito paṭhamaṁ coriṁ pucchi “tvaṁ guḷaṁ karontī anto kiṁ pakkhipitvā akāsī”ti?",
  "atk-s0514a2:2345_7": "“Kappāsaphalaṭṭhimeva sāmī”ti.",
  "atk-s0514a2:2345_8": "Tato itaraṁ pucchi.",
  "atk-s0514a2:2345_9": "Sā “sāmi timbaruaṭṭhi”nti āha.",
  "atk-s0514a2:2345_10": "So ubhinnaṁ vacanaṁ parisaṁ gāhāpetvā suttaguḷaṁ nibbeṭhāpetvā timbaruaṭṭhiṁ disvā taṁ coribhāvaṁ saṁpaṭicchāpesi.",
  "atk-s0514a2:2345_11": "Mahājano haṭṭhatuṭṭho “suvinicchito aḍḍo”ti sādhukārasahassāni pavattesi.",
  "atk-s0514a2:2346_0": "Puttoti ekadivasaṁ ekā itthī puttaṁ ādāya mukhadhovanatthāya paṇḍitassa pokkharaṇiṁ gantvā puttaṁ nhāpetvā",
  "atk-s0514a2:2346_1": "attano sāṭake nisīdāpetvā attano mukhaṁ dhovituṁ otari.",
  "atk-s0514a2:2346_2": "Tasmiṁ khaṇe ekā yakkhinī taṁ dārakaṁ disvā khāditukāmā hutvā itthivesaṁ gahetvā “sahāyike,",
  "atk-s0514a2:2346_3": "sobhati vatāyaṁ dārako,",
  "atk-s0514a2:2346_4": "taveso putto”ti pucchitvā “āmā”ti vutte “pāyemi na”nti vatvā “pāyehī”ti vuttā taṁ gahetvā thokaṁ kīḷāpetvā ādāya palāyi.",
  "atk-s0514a2:2346_5": "Itarā taṁ disvā dhāvitvā “kuhiṁ me puttaṁ nesī”ti gaṇhi.",
  "atk-s0514a2:2346_6": "Yakkhinī “kuto tayā putto laddho,",
  "atk-s0514a2:2346_7": "mameso putto”ti āha.",
  "atk-s0514a2:2346_8": "Tā kalahaṁ karontiyo sālādvārena gacchanti.",
  "atk-s0514a2:2346_9": "Paṇḍito taṁ kalahasaddaṁ sutvā pakkosāpetvā “kimeta”nti pucchi.",
  "atk-s0514a2:2346_10": "Tā tassa etamatthaṁ ārocesuṁ.",
  "atk-s0514a2:2346_11": "Taṁ sutvā mahāsatto akkhīnaṁ animisatāya ceva rattatāya ca nirāsaṅkatāya ca chāyāya abhāvatāya ca “ayaṁ",
  "atk-s0514a2:2346_12": "yakkhinī”ti ñatvāpi “mama vinicchaye ṭhassathā”ti vatvā “āma,",
  "atk-s0514a2:2346_13": "ṭhassāmā”ti vutte bhūmiyaṁ lekhaṁ kaḍḍhayitvā lekhāmajjhe dārakaṁ nipajjāpetvā yakkhiniṁ hatthesu,",
  "atk-s0514a2:2346_14": "mātaraṁ pādesu gāhāpetvā “dvepi kaḍḍhitvā gaṇhatha,",
  "atk-s0514a2:2346_15": "kaḍḍhituṁ sakkontiyā eva putto”ti āha.",
  "atk-s0514a2:2347_0": "Tā ubhopi kaḍḍhiṁsu.",
  "atk-s0514a2:2347_1": "Dārako kaḍḍhiyamāno dukkhappatto hutvā viravi.",
  "atk-s0514a2:2347_2": "Mātā hadayena phalitena viya hutvā puttaṁ muñcitvā rodamānā aṭṭhāsi.",
  "atk-s0514a2:2347_3": "Paṇḍito mahājanaṁ pucchi “ambho, dārake,",
  "atk-s0514a2:2347_4": "mātu hadayaṁ mudukaṁ hoti,",
  "atk-s0514a2:2347_5": "udāhu amātū”ti.",
  "atk-s0514a2:2347_6": "“Mātu hadayaṁ mudukaṁ hotī”ti.",
  "atk-s0514a2:2347_7": "“Kiṁ dāni dārakaṁ gahetvā ṭhitā mātā hoti,",
  "atk-s0514a2:2347_8": "udāhu vissajjetvā ṭhitā”ti?",
  "atk-s0514a2:2347_9": "“Vissajjetvā ṭhitā paṇḍitā”ti.",
  "atk-s0514a2:2347_10": "“Imaṁ pana dārakacoriṁ tumhe jānāthā”ti?",
  "atk-s0514a2:2347_11": "“Na jānāma,",
  "atk-s0514a2:2347_12": "paṇḍitā”ti.",
  "atk-s0514a2:2347_13": "Atha ne paṇḍito āha –",
  "atk-s0514a2:2347_14": "“yakkhinī esā,",
  "atk-s0514a2:2347_15": "etaṁ khādituṁ gaṇhī”ti.",
  "atk-s0514a2:2347_16": "“Kathaṁ jānāsi,",
  "atk-s0514a2:2347_17": "paṇḍitā”ti.",
  "atk-s0514a2:2347_18": "“Akkhīnaṁ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya cā”ti.",
  "atk-s0514a2:2347_19": "Atha naṁ pucchi “kāsi tva”nti?",
  "atk-s0514a2:2347_20": "“Yakkhinīmhi sāmī”ti.",
  "atk-s0514a2:2347_21": "“Kasmā imaṁ dārakaṁ gaṇhī”ti?",
  "atk-s0514a2:2347_22": "“Khādituṁ gaṇhāmi, sāmī”ti.",
  "atk-s0514a2:2347_23": "“Andhabāle,",
  "atk-s0514a2:2347_24": "tvaṁ pubbepi pāpakammaṁ katvā yakkhinī jātāsi,",
  "atk-s0514a2:2347_25": "idāni punapi pāpaṁ karosi,",
  "atk-s0514a2:2347_26": "aho andhabālāsī”ti vatvā taṁ pañcasīlesu patiṭṭhāpetvā “ito paṭṭhāya evarūpaṁ pāpakammaṁ mā akāsī”ti vatvā taṁ uyyojesi.",
  "atk-s0514a2:2347_27": "Dārakamātāpi dārakaṁ labhitvā “ciraṁ jīvatu sāmī”ti paṇḍitaṁ thometvā puttaṁ ādāya pakkāmi.",
  "atk-s0514a2:2348_0": "Gototi eko kira lakuṇḍakattā goto,",
  "atk-s0514a2:2348_1": "kāḷavaṇṇatā ca kāḷoti gotakāḷo nāma puriso sattasaṁvaccharāni kammaṁ katvā bhariyaṁ labhi.",
  "atk-s0514a2:2348_2": "Sā nāmena dīghatālā nāma.",
  "atk-s0514a2:2348_3": "So ekadivasaṁ taṁ āmantetvā “bhadde,",
  "atk-s0514a2:2348_4": "pūvakhādanīyaṁ pacāhi,",
  "atk-s0514a2:2348_5": "mātāpitaro daṭṭhuṁ gamissāmā”ti vatvā “kiṁ te mātāpitūhī”ti tāya paṭikkhittopi yāvatatiyaṁ vatvā pūvakhādanīyaṁ",
  "atk-s0514a2:2348_6": "pacāpetvā pātheyyañceva paṇṇākārañca ādāya tāya saddhiṁ maggaṁ paṭipanno antarāmagge uttānavāhiniṁ ekaṁ",
  "atk-s0514a2:2348_7": "nadiṁ addasa.",
  "atk-s0514a2:2348_8": "Te pana dvepi udakabhīrukajātikāva,",
  "atk-s0514a2:2348_9": "tasmā taṁ uttarituṁ avisahantā tīre aṭṭhaṁsu.",
  "atk-s0514a2:2348_10": "Tadā dīghapiṭṭhi nāmeko duggatapuriso anuvicaranto taṁ ṭhānaṁ pāpuṇi.",
  "atk-s0514a2:2348_11": "Atha naṁ te disvā pucchiṁsu “samma,",
  "atk-s0514a2:2348_12": "ayaṁ nadī gambhīrā uttānā”ti.",
  "atk-s0514a2:2348_13": "So tesaṁ kathaṁ sutvā udakabhīrukabhāvaṁ ñatvā “samma,",
  "atk-s0514a2:2348_14": "ayaṁ nadī gambhīrā bahucaṇḍamacchākiṇṇā”ti āha. “Samma,",
  "atk-s0514a2:2348_15": "kathaṁ tvaṁ gamissasī”ti? So āha –",
  "atk-s0514a2:2348_16": "“saṁsumāramakarānaṁ amhehi paricayo atthi,",
  "atk-s0514a2:2348_17": "tena te amhe na viheṭhentī”ti. “Tena hi, samma,",
  "atk-s0514a2:2348_18": "amhepi nehī”ti.",
  "atk-s0514a2:2348_19": "So “sādhū”ti sampaṭicchi.",
  "atk-s0514a2:2348_20": "Athassa te khajjabhojanaṁ adaṁsu.",
  "atk-s0514a2:2348_21": "So katabhattakicco “samma,",
  "atk-s0514a2:2348_22": "kaṁ paṭhamaṁ nemī”ti pucchi. So āha –",
  "atk-s0514a2:2348_23": "“tava sahāyikaṁ paṭhamaṁ nehi,",
  "atk-s0514a2:2348_24": "maṁ pacchā nehī”ti.",
  "atk-s0514a2:2348_25": "So “sādhū”ti sampaṭicchitvā taṁ khandhe katvā pātheyyañceva paṇṇākārañca gahetvā nadiṁ otaritvā thokaṁ gantvā ukkuṭiko nisīditvā pakkāmi.",
  "atk-s0514a2:2349_0": "Gotakāḷo tīre ṭhitova “gambhīrāvatāyaṁ nadī,",
  "atk-s0514a2:2349_1": "evaṁ dīghassapi nāma evarūpā,",
  "atk-s0514a2:2349_2": "mayhaṁ pana apasayhāva bhavissatī”ti cintesi.",
  "atk-s0514a2:2349_3": "Itaropi taṁ nadīmajjhaṁ netvā “bhadde,",
  "atk-s0514a2:2349_4": "ahaṁ taṁ posessāmi,",
  "atk-s0514a2:2349_5": "sampannavatthālaṅkārā dāsidāsaparivutā vicarissasi,",
  "atk-s0514a2:2349_6": "kiṁ te ayaṁ lakuṇḍakavāmanako karissati,",
  "atk-s0514a2:2349_7": "mama vacanaṁ karohī”ti āha.",
  "atk-s0514a2:2349_8": "Sā tassa vacanaṁ sutvāva attano sāmike sinehaṁ bhinditvā taṁkhaṇaññeva tasmiṁ paṭibaddhacittā hutvā “sāmi,",
  "atk-s0514a2:2349_9": "sace maṁ na chaḍḍessasi,",
  "atk-s0514a2:2349_10": "karissāmi te vacana”nti sampaṭicchi. “Bhadde,",
  "atk-s0514a2:2349_11": "kiṁ vadesi,",
  "atk-s0514a2:2349_12": "ahaṁ taṁ posessāmī”ti.",
  "atk-s0514a2:2349_13": "Te paratīraṁ gantvā ubhopi samaggā sammodamānā “gotakāḷaṁ pahāya tiṭṭha tva”nti vatvā tassa passantasseva khādanīyaṁ khādantā pakkamiṁsu.",
  "atk-s0514a2:2349_14": "So disvā “ime ekato hutvā maṁ chaḍḍetvā palāyanti maññe”ti aparāparaṁ dhāvanto thokaṁ otaritvā bhayena",
  "atk-s0514a2:2349_15": "nivattitvā puna tesu kopena “jīvāmi vā marāmi vā”ti ullaṅghitvā nadiyaṁ patito uttānabhāvaṁ ñatvā nadiṁ",
  "atk-s0514a2:2349_16": "uttaritvā vegena taṁ pāpuṇitvā “ambho duṭṭhacora,",
  "atk-s0514a2:2349_17": "kuhiṁ me bhariyaṁ nesī”ti āha.",
  "atk-s0514a2:2349_18": "Itaropi taṁ “are duṭṭhavāmanaka,",
  "atk-s0514a2:2349_19": "kuto tava bhariyā,",
  "atk-s0514a2:2349_20": "mamesā bhariyā”ti vatvā gīvāyaṁ gahetvā khipi.",
  "atk-s0514a2:2349_21": "So dīghatālaṁ hatthe gahetvā”tiṭṭha tvaṁ kuhiṁ gacchasi,",
  "atk-s0514a2:2349_22": "satta saṁvaccharāni kammaṁ katvā laddhabhariyā mesī”ti vatvā tena saddhiṁ kalahaṁ karonto sālāya santikaṁ pāpuṇi.",
  "atk-s0514a2:2349_23": "Mahājano sannipati.",
  "atk-s0514a2:2350_0": "Paṇḍito “kiṁ saddo nāmeso”ti pucchitvā te ubhopi pakkosāpetvā vacanappaṭivacanaṁ sutvā “mama vinicchaye ṭhassathā”ti vatvā “āma,",
  "atk-s0514a2:2350_1": "ṭhassāmā”ti vutte paṭhamaṁ dīghapiṭṭhiṁ pakkosāpetvā “tvaṁ konāmosī”ti pucchi.",
  "atk-s0514a2:2350_2": "“Dīghapiṭṭhiko nāma, sāmī”ti.",
  "atk-s0514a2:2350_3": "“Bhariyā te kā nāmā”ti?",
  "atk-s0514a2:2350_4": "So tassā nāmaṁ ajānanto aññaṁ kathesi.",
  "atk-s0514a2:2350_5": "“Mātāpitaro te ke nāmā”ti?",
  "atk-s0514a2:2350_6": "“Asukā nāmā”ti.",
  "atk-s0514a2:2350_7": "“Bhariyāya pana te mātāpitaro ke nāmā”ti?",
  "atk-s0514a2:2350_8": "So ajānitvā aññaṁ kathesi.",
  "atk-s0514a2:2350_9": "Tassa kathaṁ parisaṁ gāhāpetvā taṁ apanetvā itaraṁ pakkosāpetvā purimanayeneva sabbesaṁ nāmāni pucchi.",
  "atk-s0514a2:2350_10": "So yathābhūtaṁ jānanto avirajjhitvā kathesi.",
  "atk-s0514a2:2350_11": "Tampi apanetvā dīghatālaṁ pakkosāpetvā “tvaṁ kā nāmā”ti pucchi.",
  "atk-s0514a2:2350_12": "“Dīghatālā nāma sāmī”ti.",
  "atk-s0514a2:2350_13": "“Sāmiko te konāmo”ti?",
  "atk-s0514a2:2350_14": "Sā ajānantī aññaṁ kathesi.",
  "atk-s0514a2:2350_15": "“Mātāpitaro te ke nāmā”ti.",
  "atk-s0514a2:2350_16": "“Asukā nāma sāmī”ti.",
  "atk-s0514a2:2350_17": "“Sāmikassa pana te mātāpitaro ke nāmā”ti?",
  "atk-s0514a2:2350_18": "Sāpi vilapantī aññaṁ kathesi.",
  "atk-s0514a2:2350_19": "Itare dve pakkosāpetvā mahājanaṁ pucchi “kiṁ imissā dīghapiṭṭhissa vacanena sameti,",
  "atk-s0514a2:2350_20": "udāhu gotakāḷassā”ti.",
  "atk-s0514a2:2350_21": "“Gotakāḷassa paṇḍitā”ti.",
  "atk-s0514a2:2350_22": "“Ayaṁ etissā sāmiko,",
  "atk-s0514a2:2350_23": "itaro coro”ti.",
  "atk-s0514a2:2350_24": "Atha naṁ “corosi,",
  "atk-s0514a2:2350_25": "na corosī”ti pucchi. “Āma, sāmi,",
  "atk-s0514a2:2350_26": "coromhī”ti corabhāvaṁ sampaṭicchi.",
  "atk-s0514a2:2350_27": "Paṇḍitassa vinicchayena gotakāḷo attano bhariyaṁ labhitvā mahāsattaṁ thometvā taṁ ādāya pakkāmi.",
  "atk-s0514a2:2350_28": "Paṇḍito dīghapiṭṭhimāha “mā puna evamakāsī”ti.",
  "atk-s0514a2:2351_0": "Rathena cāti ekadivasaṁ eko pana puriso rathe nisīditvā mukhadhovanatthāya nikkhami.",
  "atk-s0514a2:2351_1": "Tasmiṁ khaṇe sakko āvajjento paṇḍitaṁ disvā “mahosadhabuddhaṅkurassa paññānubhāvaṁ pākaṭaṁ karissāmī”ti",
  "atk-s0514a2:2351_2": "cintetvā manussavesenāgantvā rathassa pacchābhāgaṁ gahetvā pāyāsi.",
  "atk-s0514a2:2351_3": "Rathe nisinno puriso “tāta,",
  "atk-s0514a2:2351_4": "kenatthenāgatosī”ti pucchitvā “tumhe upaṭṭhātu”nti vutte “sādhū”ti sampaṭicchitvā yānā oruyha sarīrakiccatthāya gato.",
  "atk-s0514a2:2351_5": "Tasmiṁ khaṇe sakko rathaṁ abhiruhitvā vegena pājesi.",
  "atk-s0514a2:2351_6": "Rathasāmiko pana sarīrakiccaṁ katvā nikkhanto sakkaṁ rathaṁ gahetvā palāyantaṁ disvā vegena gantvā “tiṭṭha tiṭṭha,",
  "atk-s0514a2:2351_7": "kuhiṁ me rathaṁ nesī”ti vatvā “tava ratho añño bhavissati,",
  "atk-s0514a2:2351_8": "ayaṁ pana mama ratho”ti vutte tena saddhiṁ kalahaṁ karonto sālādvāraṁ patto.",
  "atk-s0514a2:2351_9": "Paṇḍito “kiṁ nāmeta”nti pucchitvā te pakkosāpetvā āgacchante disvā nibbhayatāya ceva akkhīnaṁ animisatāya ca “ayaṁ sakko,",
  "atk-s0514a2:2351_10": "ayaṁ rathasāmiko”ti aññāsi,",
  "atk-s0514a2:2351_11": "evaṁ santepi vivādakāraṇaṁ pucchitvā “mama vinicchaye ṭhassathā”ti vatvā “āma,",
  "atk-s0514a2:2351_12": "ṭhassāmā”ti vutte “ahaṁ rathaṁ pājessāmi,",
  "atk-s0514a2:2351_13": "tumhe dvepi rathaṁ pacchato gahetvā gacchatha,",
  "atk-s0514a2:2351_14": "rathasāmiko na vissajjessati,",
  "atk-s0514a2:2351_15": "itaro vissajjessatī”ti vatvā purisaṁ āṇāpesi “rathaṁ pājehī”ti.",
  "atk-s0514a2:2351_16": "So tathā akāsi.",
  "atk-s0514a2:2352_0": "Itarepi dve pacchato gahetvā gacchanti.",
  "atk-s0514a2:2352_1": "Rathasāmiko thokaṁ gantvā vissajjetvā ṭhito,",
  "atk-s0514a2:2352_2": "sakko pana rathena saddhiṁ gantvā ratheneva saddhiṁ nivatti.",
  "atk-s0514a2:2352_3": "Paṇḍito manusse ācikkhi “ayaṁ puriso thokaṁ gantvā rathaṁ vissajjetvā ṭhito,",
  "atk-s0514a2:2352_4": "ayaṁ pana rathena saddhiṁ dhāvitvā ratheneva saddhiṁ nivatti,",
  "atk-s0514a2:2352_5": "nevassa sarīre sedabindumattampi atthi,",
  "atk-s0514a2:2352_6": "assāsapassāsopi natthi,",
  "atk-s0514a2:2352_7": "abhīto animisanetto,",
  "atk-s0514a2:2352_8": "esa sakko devarājā”ti.",
  "atk-s0514a2:2352_9": "Atha naṁ “sakko devarājāsī”ti pucchitvā “āma,",
  "atk-s0514a2:2352_10": "paṇḍitā”ti vutte “kasmā āgatosī”ti vatvā “taveva paññāpakāsanatthaṁ paṇḍitā”ti vutte “tena hi mā puna evamakāsī”ti ovadati.",
  "atk-s0514a2:2352_11": "Sakkopi sakkānubhāvaṁ dassento ākāse ṭhatvā “suvinicchito paṇḍitena aḍḍo”ti paṇḍitassa thutiṁ katvā sakaṭṭhānameva gato.",
  "atk-s0514a2:2352_12": "Tadā so amacco sayameva rañño santikaṁ gantvā “mahārāja,",
  "atk-s0514a2:2352_13": "paṇḍitena evaṁ rathaaḍḍo suvinicchito,",
  "atk-s0514a2:2352_14": "sakkopi tena parājito,",
  "atk-s0514a2:2352_15": "kasmā purisavisesaṁ na jānāsi,",
  "atk-s0514a2:2352_16": "devā”ti āha.",
  "atk-s0514a2:2352_17": "Rājā senakaṁ pucchi “kiṁ, senaka,",
  "atk-s0514a2:2352_18": "ānema paṇḍita”nti.",
  "atk-s0514a2:2352_19": "So lābhamaccharena “mahārāja,",
  "atk-s0514a2:2352_20": "ettakena paṇḍito nāma na hoti,",
  "atk-s0514a2:2352_21": "āgametha tāva vīmaṁsitvā jānissāmā”ti āha.",
  "atk-s0514a2:2353_0": "Sattadārakapañho niṭṭhito.",
  "atk-s0514a2:2354_0": "Gadrabhapañho",
  "atk-s0514a2:2355_0": "Daṇḍoti athekadivasaṁ rājā “paṇḍitaṁ vīmaṁsissāmā”ti khadiradaṇḍaṁ āharāpetvā tato vidatthiṁ gahetvā",
  "atk-s0514a2:2355_1": "cundakāre pakkosāpetvā suṭṭhu likhāpetvā pācīnayavamajjhakagāmaṁ pesesi “pācīnayavamajjhakagāmavāsino",
  "atk-s0514a2:2355_2": "kira paṇḍitā,",
  "atk-s0514a2:2355_3": "‘imassa khadiradaṇḍassa idaṁ aggaṁ,",
  "atk-s0514a2:2355_4": "idaṁ mūla’nti jānantu,",
  "atk-s0514a2:2355_5": "ajānantānaṁ sahassadaṇḍo”ti.",
  "atk-s0514a2:2355_6": "Gāmavāsino sannipatitvā jānituṁ asakkontā seṭṭhino kathayiṁsu “kadāci mahosadhapaṇḍito jāneyya,",
  "atk-s0514a2:2355_7": "pakkosāpetvā taṁ pucchathā”ti.",
  "atk-s0514a2:2355_8": "Seṭṭhi paṇḍitaṁ kīḷāmaṇḍalā pakkosāpetvā tamatthaṁ ārocetvā “tāta,",
  "atk-s0514a2:2355_9": "mayaṁ jānituṁ na sakkoma,",
  "atk-s0514a2:2355_10": "api nu tvaṁ sakkhissasī”ti pucchi.",
  "atk-s0514a2:2355_11": "Taṁ sutvā paṇḍito cintesi “rañño imassa aggena vā mūlena vā payojanaṁ natthi,",
  "atk-s0514a2:2355_12": "mama vīmaṁsanatthāya pesitaṁ bhavissatī”ti.",
  "atk-s0514a2:2355_13": "Cintetvā ca pana “āharatha, tāta,",
  "atk-s0514a2:2355_14": "jānissāmī”ti āharāpetvā hatthena gahetvāva “idaṁ aggaṁ idaṁ mūla”nti ñatvāpi mahājanassa hadayaggahaṇatthaṁ",
  "atk-s0514a2:2355_15": "udakapātiṁ āharāpetvā khadiradaṇḍakassa majjhe suttena bandhitvā suttakoṭiyaṁ gahetvā khadiradaṇḍakaṁ",
  "atk-s0514a2:2355_16": "udakapiṭṭhe ṭhapesi.",
  "atk-s0514a2:2355_17": "Mūlaṁ bhāriyatāya paṭhamaṁ udake nimujji.",
  "atk-s0514a2:2355_18": "Tato mahājanaṁ pucchi “rukkhassa nāma mūlaṁ bhāriyaṁ hoti,",
  "atk-s0514a2:2355_19": "udāhu agga”nti?",
  "atk-s0514a2:2355_20": "“Mūlaṁ paṇḍitā”ti.",
  "atk-s0514a2:2355_21": "Tena hi imassa paṭhamaṁ nimuggaṁ passatha,",
  "atk-s0514a2:2355_22": "etaṁ mūlanti imāya saññāya aggañca mūlañca ācikkhi.",
  "atk-s0514a2:2355_23": "Gāmavāsino “idaṁ aggaṁ idaṁ mūla”nti rañño pahiṇiṁsu.",
  "atk-s0514a2:2355_24": "Rājā “ko imaṁ jānātī”ti pucchitvā “sirivaḍḍhanaseṭṭhino putto mahosadhapaṇḍito”ti sutvā “kiṁ, senaka,",
  "atk-s0514a2:2355_25": "ānema paṇḍita”nti pucchi.",
  "atk-s0514a2:2355_26": "Adhivāsehi, deva,",
  "atk-s0514a2:2355_27": "aññenapi upāyena naṁ vīmaṁsissāmāti.",
  "atk-s0514a2:2356_0": "Sīsanti athekadivasaṁ itthiyā ca purisassa cāti dve sīsāni āharāpetvā “idaṁ itthisīsaṁ,",
  "atk-s0514a2:2356_1": "idaṁ purisasīsanti jānantu,",
  "atk-s0514a2:2356_2": "ajānantānaṁ sahassadaṇḍo”ti pahiṇiṁsu.",
  "atk-s0514a2:2356_3": "Gāmavāsino ajānantā paṇḍitaṁ pucchiṁsu.",
  "atk-s0514a2:2356_4": "So disvāva aññāsi.",
  "atk-s0514a2:2356_5": "Kathaṁ jānāti?",
  "atk-s0514a2:2356_6": "Purisasīse kira sibbinī ujukāva hoti,",
  "atk-s0514a2:2356_7": "itthisīse sibbinī vaṅkā hoti,",
  "atk-s0514a2:2356_8": "parivattitvā gacchati.",
  "atk-s0514a2:2356_9": "So iminā abhiññāṇena “idaṁ itthiyā sīsaṁ,",
  "atk-s0514a2:2356_10": "idaṁ purisassa sīsa”nti ācikkhi.",
  "atk-s0514a2:2356_11": "Gāmavāsinopi rañño pahiṇiṁsu.",
  "atk-s0514a2:2356_12": "Sesaṁ purimasadisameva.",
  "atk-s0514a2:2357_0": "Ahīti athekadivasaṁ sappañca sappiniñca āharāpetvā “ayaṁ sappo,",
  "atk-s0514a2:2357_1": "ayaṁ sappinīti jānantu,",
  "atk-s0514a2:2357_2": "ajānantānaṁ sahassadaṇḍo”ti vatvā gāmavāsīnaṁ pesesuṁ.",
  "atk-s0514a2:2357_3": "Gāmavāsino ajānantā paṇḍitaṁ pucchiṁsu.",
  "atk-s0514a2:2357_4": "So disvāva jānāti.",
  "atk-s0514a2:2357_5": "Sappassa hi naṅguṭṭhaṁ thūlaṁ hoti,",
  "atk-s0514a2:2357_6": "sappiniyā tanukaṁ hoti,",
  "atk-s0514a2:2357_7": "sappassa sīsaṁ puthulaṁ hoti,",
  "atk-s0514a2:2357_8": "sappiniyā tanukaṁ hoti,",
  "atk-s0514a2:2357_9": "sappassa akkhīni mahantāni,",
  "atk-s0514a2:2357_10": "sappiniyā khuddakāni,",
  "atk-s0514a2:2357_11": "sappassa sovattiko parābaddho hoti,",
  "atk-s0514a2:2357_12": "sappiniyā vicchinnako.",
  "atk-s0514a2:2357_13": "So imehi abhiññāṇehi “ayaṁ sappo,",
  "atk-s0514a2:2357_14": "ayaṁ sappinī”ti ācikkhi.",
  "atk-s0514a2:2357_15": "Sesaṁ vuttanayameva.",
  "atk-s0514a2:2358_0": "Kukkuṭoti athekadivasaṁ “pācīnayavamajjhakagāmavāsino amhākaṁ sabbasetaṁ pādavisāṇaṁ sīsakakudhaṁ tayo kāle anatikkamitvā nadantaṁ usabhaṁ pesentu,",
  "atk-s0514a2:2358_1": "no ce pesenti,",
  "atk-s0514a2:2358_2": "sahassadaṇḍo”ti pahiṇiṁsu.",
  "atk-s0514a2:2358_3": "Te ajānantā paṇḍitaṁ pucchiṁsu. So āha –",
  "atk-s0514a2:2358_4": "“rājā vo sabbasetaṁ kukkuṭaṁ āharāpesi,",
  "atk-s0514a2:2358_5": "so hi pādanakhasikhatāya pādavisāṇo nāma,",
  "atk-s0514a2:2358_6": "sīsacūḷatāya sīsakakudho nāma,",
  "atk-s0514a2:2358_7": "tikkhattuṁ vassanato tayo kāle anatikkamitvā nadati nāma,",
  "atk-s0514a2:2358_8": "tasmā evarūpaṁ kukkuḷaṁ pesethā”ti āha.",
  "atk-s0514a2:2358_9": "Te pesayiṁsu.",
  "atk-s0514a2:2359_0": "Maṇīti sakkena kusarañño dinno maṇikkhandho aṭṭhasu ṭhānesu vaṅko hoti.",
  "atk-s0514a2:2359_1": "Tassa purāṇasuttaṁ chinnaṁ,",
  "atk-s0514a2:2359_2": "koci purāṇasuttaṁ nīharitvā navasuttaṁ pavesetuṁ na sakkoti,",
  "atk-s0514a2:2359_3": "tasmā ekadivasaṁ “imasmā maṇikkhandhā purāṇasuttaṁ nīharitvā navasuttaṁ pavesentū”ti pesayiṁsu.",
  "atk-s0514a2:2359_4": "Gāmavāsino purāṇasuttaṁ nīharitvā navasuttaṁ pavesetuṁ asakkontā paṇḍitassa ācikkhiṁsu.",
  "atk-s0514a2:2359_5": "So “mā cintayittha,",
  "atk-s0514a2:2359_6": "madhuṁ āharathā”ti āharāpetvā maṇino dvīsu passesu madhunā chiddaṁ makkhetvā kambalasuttaṁ vaṭṭetvā koṭiyaṁ",
  "atk-s0514a2:2359_7": "madhunā makkhetvā thokaṁ chidde pavesetvā kipillikānaṁ nikkhamanaṭṭhāne ṭhapesi.",
  "atk-s0514a2:2359_8": "Kipillikā madhugandhena nikkhamitvā maṇimhi purāṇasuttaṁ khādamānā gantvā kambalasuttakoṭiyaṁ ḍaṁsitvā kaḍḍhantā ekena passena nīhariṁsu.",
  "atk-s0514a2:2359_9": "Paṇḍito pavesitabhāvaṁ ñatvā “rañño dethā”ti gāmavāsīnaṁ adāsi.",
  "atk-s0514a2:2359_10": "Te rañño pesayiṁsu.",
  "atk-s0514a2:2359_11": "So pavesitaupāyaṁ sutvā tussi.",
  "atk-s0514a2:2360_0": "Vijāyananti athekadivasaṁ rañño maṅgalausabhaṁ bahū māse khādāpetvā mahodaraṁ katvā visāṇāni dhovitvā",
  "atk-s0514a2:2360_1": "telena makkhetvā haliddiyā nhāpetvā gāmavāsīnaṁ pahiṇiṁsu “tumhe kira paṇḍitā,",
  "atk-s0514a2:2360_2": "ayañca rañño maṅgalausabho patiṭṭhitagabbho,",
  "atk-s0514a2:2360_3": "etaṁ vijāyāpetvā savacchakaṁ pesetha,",
  "atk-s0514a2:2360_4": "apesentānaṁ sahassadaṇḍo”ti.",
  "atk-s0514a2:2360_5": "Gāmavāsino “na sakkā idaṁ kātuṁ,",
  "atk-s0514a2:2360_6": "kiṁ nu kho karissāmā”ti paṇḍitaṁ pucchiṁsu.",
  "atk-s0514a2:2360_7": "So “iminā ekena pañhapaṭibhāgena bhavitabba”nti cintetvā “sakkhissatha panekaṁ raññā saddhiṁ kathanasamatthaṁ visāradaṁ purisaṁ laddhu”nti pucchi.",
  "atk-s0514a2:2360_8": "“Na garu etaṁ,",
  "atk-s0514a2:2360_9": "paṇḍitā”ti.",
  "atk-s0514a2:2360_10": "“Tena hi naṁ pakkosathā”ti.",
  "atk-s0514a2:2360_11": "Te pakkosiṁsu.",
  "atk-s0514a2:2360_12": "Atha naṁ mahāsatto “ehi,",
  "atk-s0514a2:2360_13": "bho purisa,",
  "atk-s0514a2:2360_14": "tvaṁ tava kese piṭṭhiyaṁ vikiritvā nānappakāraṁ balavaparidevaṁ paridevanto rājadvāraṁ gaccha,",
  "atk-s0514a2:2360_15": "aññehi pucchitopi kiñci avatvāva parideva,",
  "atk-s0514a2:2360_16": "raññā pana pakkosāpetvā paridevakāraṇaṁ pucchitova samāno ‘pitā me deva vijāyituṁ na sakkoti,",
  "atk-s0514a2:2360_17": "ajja sattamo divaso,",
  "atk-s0514a2:2360_18": "paṭisaraṇaṁ me hohi,",
  "atk-s0514a2:2360_19": "vijāyanupāyamassa karohī’ti vatvā raññā ‘kiṁ vilapasi aṭṭhānametaṁ,",
  "atk-s0514a2:2360_20": "purisā nāma vijāyantā natthī’ti vutte ‘sace deva,",
  "atk-s0514a2:2360_21": "evaṁ natthi,",
  "atk-s0514a2:2360_22": "atha kasmā pācīnayavamajjhakagāmavāsino kathaṁ maṅgalausabhaṁ vijāyāpessantī’ti vadeyyāsī”ti āha.",
  "atk-s0514a2:2360_23": "So “sādhū”ti sampaṭicchitvā tathā akāsi.",
  "atk-s0514a2:2360_24": "Rājā “kenidaṁ pañhapaṭibhāgaṁ cintita”nti pucchitvā “mahosadhapaṇḍitenā”ti sutvā tussi.",
  "atk-s0514a2:2361_0": "Odananti aparasmiṁ divase “paṇḍitaṁ vīmaṁsissāmā”ti “pācīnayavamajjhakagāmavāsino amhākaṁ aṭṭhaṅgasamannāgataṁ ambilodanaṁ pacitvā pesentu.",
  "atk-s0514a2:2361_1": "Tatrimāni aṭṭhaṅgāni –",
  "atk-s0514a2:2361_2": "na taṇḍulehi,",
  "atk-s0514a2:2361_3": "na udakena,",
  "atk-s0514a2:2361_4": "na ukkhaliyā,",
  "atk-s0514a2:2361_5": "na uddhanena,",
  "atk-s0514a2:2361_6": "na agginā,",
  "atk-s0514a2:2361_7": "na dārūhi,",
  "atk-s0514a2:2361_8": "na itthiyā na purisena,",
  "atk-s0514a2:2361_9": "na maggenāti.",
  "atk-s0514a2:2361_10": "Apesentānaṁ sahassadaṇḍo”ti pahiṇiṁsu.",
  "atk-s0514a2:2361_11": "Gāmavāsino taṁ kāraṇaṁ ajānantā paṇḍitaṁ pucchiṁsu.",
  "atk-s0514a2:2361_12": "So “mā cintayitthā”ti vatvā “na taṇḍulehīti kaṇikaṁ gāhāpetvā,",
  "atk-s0514a2:2361_13": "na udakenāti himaṁ gāhāpetvā,",
  "atk-s0514a2:2361_14": "na ukkhaliyāti aññaṁ navamattikābhājanaṁ gāhāpetvā,",
  "atk-s0514a2:2361_15": "na uddhanenāti khāṇuke koṭṭāpetvā,",
  "atk-s0514a2:2361_16": "na aggināti pakatiaggiṁ pahāya araṇiaggiṁ gāhāpetvā,",
  "atk-s0514a2:2361_17": "na dārūhīti paṇṇāni gāhāpetvā ambilodanaṁ pacāpetvā navabhājane pakkhipitvā lañchitvā,",
  "atk-s0514a2:2361_18": "na itthiyā na purisenāti paṇḍakena ukkhipāpetvā,",
  "atk-s0514a2:2361_19": "na maggenāti mahāmaggaṁ pahāya jaṅghamaggena rañño pesethā”ti āha.",
  "atk-s0514a2:2361_20": "Te tathā kariṁsu.",
  "atk-s0514a2:2361_21": "Rājā “kena panesa pañho ñāto”ti pucchitvā “mahosadhapaṇḍitenā”ti sutvā tussi.",
  "atk-s0514a2:2362_0": "Vālukanti aparasmiṁ divase paṇḍitassa vīmaṁsanatthaṁ gāmavāsīnaṁ pahiṇiṁsu “rājā dolāya kīḷitukāmo,",
  "atk-s0514a2:2362_1": "rājakule purāṇayottaṁ chinnaṁ,",
  "atk-s0514a2:2362_2": "ekaṁ vālukayottaṁ vaṭṭetvā pesentu,",
  "atk-s0514a2:2362_3": "apesentānaṁ sahassadaṇḍo”ti.",
  "atk-s0514a2:2362_4": "Te paṇḍitaṁ pucchiṁsu.",
  "atk-s0514a2:2362_5": "Paṇḍito “imināpi pañhapaṭibhāgeneva bhavitabba”nti gāmavāsino assāsetvā vacanakusale dve tayo purise pakkosāpetvā “gacchatha tumhe,",
  "atk-s0514a2:2362_6": "rājānaṁ vadetha ‘deva,",
  "atk-s0514a2:2362_7": "gāmavāsino tassa yottassa tanukaṁ vā thūlaṁ vā pamāṇaṁ na jānanti,",
  "atk-s0514a2:2362_8": "purāṇavālukayottato vidatthimattaṁ vā caturaṅgulamattaṁ vā khaṇḍaṁ pesetha,",
  "atk-s0514a2:2362_9": "taṁ oloketvā tena pamāṇena vaṭṭessantī’ti. Sace,",
  "atk-s0514a2:2362_10": "vo rājā ‘amhākaṁ ghare vālukayottaṁ nāma na kadāci sutapubba’nti vadati,",
  "atk-s0514a2:2362_11": "atha naṁ ‘sace, mahārāja,",
  "atk-s0514a2:2362_12": "vo evarūpaṁ na sakkā kātuṁ,",
  "atk-s0514a2:2362_13": "pācīnayavamajjhakagāmavāsino kathaṁ karissantī’ti vadeyyāthā”ti pesesi.",
  "atk-s0514a2:2362_14": "Te tathā kariṁsu.",
  "atk-s0514a2:2362_15": "Rājā “kena cintitaṁ pañhapaṭibhāga”nti pucchitvā “mahosadhapaṇḍitenā”ti sutvā tussi.",
  "atk-s0514a2:2363_0": "Taḷākanti aparasmiṁ divase paṇḍitassa vīmaṁsanatthaṁ “rājā udakakīḷaṁ kīḷitukāmo,",
  "atk-s0514a2:2363_1": "pañcavidhapadumasacchannaṁ pokkharaṇiṁ pesentu,",
  "atk-s0514a2:2363_2": "apesentānaṁ sahassadaṇḍo”ti gāmavāsīnaṁ pesayiṁsu.",
  "atk-s0514a2:2363_3": "Te paṇḍitassa ārocesuṁ.",
  "atk-s0514a2:2363_4": "So “imināpi pañhapaṭibhāgeneva bhavitabba”nti cintetvā vacanakusale katipaye manusse pakkosāpetvā “etha",
  "atk-s0514a2:2363_5": "tumhe udakakīḷaṁ kīḷitvā akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā",
  "atk-s0514a2:2363_6": "rājadvāraṁ gantvā dvāre ṭhitabhāvaṁ rañño ārocāpetvā katokāsā pavisitvā ‘mahārāja,",
  "atk-s0514a2:2363_7": "tumhehi kira pācīnayavamajjhakagāmavāsino pokkharaṇiṁ pesentūti pahitā mayaṁ tumhākaṁ anucchavikaṁ mahantaṁ pokkharaṇiṁ ādāya āgatā.",
  "atk-s0514a2:2363_8": "Sā pana araññavāsikattā nagaraṁ disvā dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva paviṭṭhā,",
  "atk-s0514a2:2363_9": "mayaṁ leḍḍudaṇḍādīhi pothentāpi nivattetuṁ na sakkhimhā,",
  "atk-s0514a2:2363_10": "tumhākaṁ araññā ānītaṁ purāṇapokkharaṇiṁ pesetha,",
  "atk-s0514a2:2363_11": "tāya saddhiṁ yojetvā harissāmā’ti vatvā raññāna kadāci mama araññato ānītapokkharaṇī nāma bhūtapubbā,",
  "atk-s0514a2:2363_12": "na ca mayā kassaci yojetvā āharaṇatthāya pokkharaṇī pesitapubbā’ti vutte ‘sace, deva,",
  "atk-s0514a2:2363_13": "vo evaṁ na sakkā kātuṁ,",
  "atk-s0514a2:2363_14": "pācīnayavamajjhakagāmavāsino kathaṁ pokkharaṇiṁ pesessantī’ti vadeyyāthā”ti vatvā pesesi.",
  "atk-s0514a2:2363_15": "Te tathā kariṁsu.",
  "atk-s0514a2:2363_16": "Rājā paṇḍitena ñātabhāvaṁ sutvā tussi.",
  "atk-s0514a2:2364_0": "Uyyānanti punekadivasaṁ “mayaṁ uyyānakīḷaṁ kīḷitukāmā,",
  "atk-s0514a2:2364_1": "amhākañca purāṇauyyānaṁ parijiṇṇaṁ,",
  "atk-s0514a2:2364_2": "obhaggaṁ jātaṁ,",
  "atk-s0514a2:2364_3": "pācīnayavamajjhakagāmavāsino supupphitataruṇarukkhasañchannaṁ navauyyānaṁ pesentū”ti pahiṇiṁsu.",
  "atk-s0514a2:2364_4": "Gāmavāsino paṇḍitassa ārocesuṁ.",
  "atk-s0514a2:2364_5": "Paṇḍito “imināpi pañhapaṭibhāgeneva bhavitabba”nti te samassāsetvā manusse pesetvā purimanayeneva kathāpesi.",
  "atk-s0514a2:2365_0": "Tadāpi rājā tussitvā senakaṁ pucchi “kiṁ, senaka,",
  "atk-s0514a2:2365_1": "ānema paṇḍita”nti.",
  "atk-s0514a2:2365_2": "So lābhamacchariyena “ettakena paṇḍito nāma na hoti, āgametha,",
  "atk-s0514a2:2365_3": "devā”ti āha.",
  "atk-s0514a2:2365_4": "Tassa taṁ vacanaṁ sutvā rājā cintesi “mahosadhapaṇḍito sattadārakapañhehi mama manaṁ gaṇhi,",
  "atk-s0514a2:2365_5": "evarūpesupissa guyhapañhavissajjanesu ceva pañhapaṭibhāgesu ca buddhassa viya byākaraṇaṁ,",
  "atk-s0514a2:2365_6": "senako evarūpaṁ paṇḍitaṁ ānetuṁ na deti,",
  "atk-s0514a2:2365_7": "kiṁ me senakena,",
  "atk-s0514a2:2365_8": "ānessāmi na”nti.",
  "atk-s0514a2:2365_9": "So mahantena parivārena taṁ gāmaṁ pāyāsi.",
  "atk-s0514a2:2365_10": "Tassa maṅgalaassaṁ abhiruhitvā gacchantassa assassa pādo phalitabhūmiyā antaraṁ pavisitvā bhijji.",
  "atk-s0514a2:2365_11": "Rājā tatova nivattitvā nagaraṁ pāvisi.",
  "atk-s0514a2:2365_12": "Atha naṁ senako upasaṅkamitvā pucchi “mahārāja,",
  "atk-s0514a2:2365_13": "paṇḍitaṁ kiṁ ānetuṁ pācīnayavamajjhakagāmaṁ agamitthā”ti. “Āma,",
  "atk-s0514a2:2365_14": "paṇḍitā”ti.",
  "atk-s0514a2:2365_15": "“Mahārāja,",
  "atk-s0514a2:2365_16": "tumhe maṁ anatthakāmaṁ katvā passatha,",
  "atk-s0514a2:2365_17": "‘āgametha tāvā’ti vuttepi atituritā nikkhamittha,",
  "atk-s0514a2:2365_18": "paṭhamagamaneneva maṅgalaassassa pādo bhinno”ti.",
  "atk-s0514a2:2366_0": "So tassa vacanaṁ sutvā tuṇhī hutvā punekadivasaṁ tena saddhiṁ mantesi “kiṁ, senaka,",
  "atk-s0514a2:2366_1": "ānema paṇḍita”nti. Deva,",
  "atk-s0514a2:2366_2": "sayaṁ agantvā dūtaṁ pesetha “paṇḍita,",
  "atk-s0514a2:2366_3": "amhākaṁ tava santikaṁ āgacchantānaṁ assassa pādo bhinno,",
  "atk-s0514a2:2366_4": "assataraṁ vā no pesetu seṭṭhataraṁ vā”ti.",
  "atk-s0514a2:2366_5": "“Yadi assataraṁ pesessati,",
  "atk-s0514a2:2366_6": "sayaṁ āgamissati.",
  "atk-s0514a2:2366_7": "Seṭṭhataraṁ pesento pitaraṁ pesessati,",
  "atk-s0514a2:2366_8": "ayameko no pañho bhavissatī”ti.",
  "atk-s0514a2:2366_9": "Rājā “sādhū”ti sampaṭicchitvā tathā katvā dūtaṁ pesesi.",
  "atk-s0514a2:2366_10": "Paṇḍito dūtassa vacanaṁ sutvā “rājā mamañceva pitarañca passitukāmo”ti cintetvā pitu santikaṁ gantvā vanditvā “tāta,",
  "atk-s0514a2:2366_11": "rājā tumhe ceva mamañca daṭṭhukāmo,",
  "atk-s0514a2:2366_12": "tumhe paṭhamataraṁ seṭṭhisahassaparivutā gacchatha,",
  "atk-s0514a2:2366_13": "gacchantā ca tucchahatthā agantvā navasappipūraṁ candanakaraṇḍakaṁ ādāya gacchatha.",
  "atk-s0514a2:2366_14": "Rājā tumhehi saddhiṁ paṭisanthāraṁ katvā ‘gahapati patirūpaṁ āsanaṁ ñatvā nisīdāhī’ti vakkhati,",
  "atk-s0514a2:2366_15": "atha tumhe tathārūpaṁ āsanaṁ ñatvā nisīdeyyātha.",
  "atk-s0514a2:2366_16": "Tumhākaṁ nisinnakāle ahaṁ āgamissāmi,",
  "atk-s0514a2:2366_17": "rājā mayāpi saddhiṁ paṭisanthāraṁ katvā ‘paṇḍita,",
  "atk-s0514a2:2366_18": "tavānurūpaṁ āsanaṁ ñatvā nisīdā’ti vakkhati,",
  "atk-s0514a2:2366_19": "athāhaṁ tumhe olokessāmi,",
  "atk-s0514a2:2366_20": "tumhe tāya saññāya āsanā vuṭṭhāya ‘tāta mahosadha,",
  "atk-s0514a2:2366_21": "imasmiṁ āsane nisīdā’ti vadeyyātha,",
  "atk-s0514a2:2366_22": "ajja no eko pañho matthakaṁ pāpuṇissatī”ti āha.",
  "atk-s0514a2:2366_23": "So “sādhū”ti sampaṭicchitvā vuttanayeneva gantvā attano dvāre ṭhitabhāvaṁ rañño ārocāpetvā “pavisatū”ti",
  "atk-s0514a2:2366_24": "vutte pavisitvā rājānaṁ vanditvā ekamantaṁ aṭṭhāsi.",
  "atk-s0514a2:2367_0": "Rājā tena saddhiṁ paṭisanthāraṁ katvā “gahapati,",
  "atk-s0514a2:2367_1": "tavaputto mahosadhapaṇḍito kuhi”nti pucchi.",
  "atk-s0514a2:2367_2": "“Pacchato āgacchati, devā”ti.",
  "atk-s0514a2:2367_3": "Rājā “pacchato āgacchatī”ti sutvā tuṭṭhamānaso hutvā “mahāseṭṭhi attano yuttāsanaṁ ñatvā nisīdā”ti āha.",
  "atk-s0514a2:2367_4": "So attano yuttāsanaṁ ñatvā ekamantaṁ nisīdi.",
  "atk-s0514a2:2367_5": "Mahāsattopi alaṅkatapaṭiyatto dārakasahassaparivuto alaṅkatarathe nisīditvā nagaraṁ pavisanto parikhāpiṭṭhe",
  "atk-s0514a2:2367_6": "caramānaṁ ekaṁ gadrabhaṁ disvā thāmasampanne māṇave pesesi “ambho,",
  "atk-s0514a2:2367_7": "etaṁ gadrabhaṁ anubandhitvā yathā saddaṁ na karoti,",
  "atk-s0514a2:2367_8": "evamassa mukhabandhanaṁ katvā kilañjena veṭhetvā tasmiṁ ekenattharaṇena paṭicchādetvā aṁsenādāya āgacchathā”ti.",
  "atk-s0514a2:2367_9": "Te tathā kariṁsu.",
  "atk-s0514a2:2367_10": "Bodhisattopi mahantena parivārena nagaraṁ pāvisi.",
  "atk-s0514a2:2367_11": "Mahājano “esa kira sirivaḍḍhanaseṭṭhino putto mahosadhapaṇḍito nāma,",
  "atk-s0514a2:2367_12": "esa kira jāyamāno osadhaghaṭikaṁ hatthena gahetvā jāto,",
  "atk-s0514a2:2367_13": "iminā kira ettakānaṁ vīmaṁsanapañhānaṁ pañhapaṭibhāgo ñāto”ti mahāsattaṁ abhitthavanto olokentopi tittiṁ na gacchati.",
  "atk-s0514a2:2367_14": "So rājadvāraṁ gantvā paṭivedesi.",
  "atk-s0514a2:2367_15": "Rājā sutvāva haṭṭhatuṭṭho “mama putto mahosadhapaṇḍito khippaṁ āgacchatū”ti āha.",
  "atk-s0514a2:2367_16": "So dārakasahassaparivuto pāsādaṁ abhiruhitvā rājānaṁ vanditvā ekamantaṁ aṭṭhāsi.",
  "atk-s0514a2:2367_17": "Rājā taṁ disvāva somanassappatto hutvā madhurapaṭisanthāraṁ katvā “paṇḍita,",
  "atk-s0514a2:2367_18": "patirūpaṁ āsanaṁ ñatvā nisīdā”ti āha.",
  "atk-s0514a2:2367_19": "Atha so pitaraṁ olokesi.",
  "atk-s0514a2:2367_20": "Athassa pitāpi olokitasaññāya uṭṭhāya “paṇḍita,",
  "atk-s0514a2:2367_21": "imasmiṁ āsane nisīdā”ti āha.",
  "atk-s0514a2:2367_22": "So tasmiṁ āsane nisīdi.",
  "atk-s0514a2:2368_0": "Taṁ tattha nisinnaṁ disvāva senakapukkusakāmindadevindā ceva aññe ca andhabālā pāṇiṁ paharitvā mahāhasitaṁ",
  "atk-s0514a2:2368_1": "hasitvā “imaṁ andhabālaṁ ‘paṇḍito’ti vadiṁsu,",
  "atk-s0514a2:2368_2": "so pitaraṁ āsanā vuṭṭhāpetvā sayaṁ nisīdati,",
  "atk-s0514a2:2368_3": "imaṁ ‘paṇḍito’ti vattuṁ ayutta”nti parihāsaṁ kariṁsu.",
  "atk-s0514a2:2368_4": "Rājāpi dummukho anattamano ahosi.",
  "atk-s0514a2:2368_5": "Atha naṁ mahāsatto pucchi “kiṁ, mahārāja,",
  "atk-s0514a2:2368_6": "dummukhatthā”ti ?",
  "atk-s0514a2:2368_7": "“Āma paṇḍita,",
  "atk-s0514a2:2368_8": "dummukhomhi,",
  "atk-s0514a2:2368_9": "savanameva te manāpaṁ,",
  "atk-s0514a2:2368_10": "dassanaṁ pana amanāpaṁ jāta”nti.",
  "atk-s0514a2:2368_11": "“Kiṁ kāraṇā,",
  "atk-s0514a2:2368_12": "mahārājā”ti?",
  "atk-s0514a2:2368_13": "“Pitaraṁ āsanā vuṭṭhāpetvā nisinnattā”ti.",
  "atk-s0514a2:2368_14": "“Kiṁ pana tvaṁ, mahārāja,",
  "atk-s0514a2:2368_15": "‘sabbaṭṭhānesu puttehi pitarova uttamā’ti maññasī”ti. “Āma,",
  "atk-s0514a2:2368_16": "paṇḍitā”ti.",
  "atk-s0514a2:2368_17": "Atha mahāsatto “nanu, mahārāja,",
  "atk-s0514a2:2368_18": "tumhehi amhākaṁ ‘assataraṁ vā pesetu seṭṭhataraṁ vā’ti sāsanaṁ pahita”nti vatvā āsanā vuṭṭhāya te māṇave",
  "atk-s0514a2:2368_19": "oloketvā “tumhehi gahitaṁ gadrabhaṁ ānethā”ti āṇāpetvā rañño pādamūle nipajjāpetvā “mahārāja,",
  "atk-s0514a2:2368_20": "ayaṁ gadrabho kiṁ agghatī”ti pucchi. “Paṇḍita,",
  "atk-s0514a2:2368_21": "sace upakārako,",
  "atk-s0514a2:2368_22": "aṭṭha kahāpaṇe agghatī”ti.",
  "atk-s0514a2:2368_23": "“Imaṁ paṭicca jāto ājānīyavaḷavāya kucchimhi vuṭṭhaassataro kiṁ agghatī”ti?",
  "atk-s0514a2:2368_24": "“Anaggho paṇḍitā”ti. “Deva,",
  "atk-s0514a2:2368_25": "kasmā evaṁ kathetha,",
  "atk-s0514a2:2368_26": "nanu tumhehi idāneva vuttaṁ ‘sabbaṭṭhānesu puttehi pitarova uttamā’ti.",
  "atk-s0514a2:2368_27": "Sace taṁ saccaṁ,",
  "atk-s0514a2:2368_28": "tumhākaṁ vāde assatarato gadrabhova uttamo hoti, kiṁ pana, mahārāja,",
  "atk-s0514a2:2368_29": "tumhākaṁ paṇḍitā ettakampi jānituṁ asakkontā pāṇiṁ paharitvā hasanti,",
  "atk-s0514a2:2368_30": "aho tumhākaṁ paṇḍitānaṁ paññāsampatti,",
  "atk-s0514a2:2368_31": "kuto vo ete laddhā”ti cattāro paṇḍite parihasitvā rājānaṁ imāya ekakanipāte gāthāya ajjhabhāsi –",
  "atk-s0514a2:2369_0": "“Haṁci tuvaṁ evamaññasi ‘seyyo, puttena pitā’ti rājaseṭṭha;",
  "atk-s0514a2:2370_0": "Handassatarassa te ayaṁ, assatarassa hi gadrabho pitā”ti. ;",
  "atk-s0514a2:2371_0": "Tassattho – yadi,",
  "atk-s0514a2:2371_1": "tvaṁ rājaseṭṭha,",
  "atk-s0514a2:2371_2": "sabbaṭṭhānesu seyyo puttena pitāti evaṁ maññasi,",
  "atk-s0514a2:2371_3": "tava assataratopi ayaṁ gadrabho seyyo hotu.",
  "atk-s0514a2:2371_4": "Kiṁ kāraṇā?",
  "atk-s0514a2:2371_5": "Assatarassa hi gadrabho pitāti.",
  "atk-s0514a2:2372_0": "Evañca pana vatvā mahāsatto āha –",
  "atk-s0514a2:2372_1": "“mahārāja,",
  "atk-s0514a2:2372_2": "sace puttato pitā seyyo,",
  "atk-s0514a2:2372_3": "mama pitaraṁ gaṇhatha.",
  "atk-s0514a2:2372_4": "Sace pitito putto seyyo,",
  "atk-s0514a2:2372_5": "maṁ gaṇhatha tumhākaṁ atthāyā”ti.",
  "atk-s0514a2:2372_6": "Rājā somanassappatto ahosi.",
  "atk-s0514a2:2372_7": "Sabbā rājaparisāpi “sukathito paṇḍitena pañho”ti unnadantā sādhukārasahassāni adaṁsu,",
  "atk-s0514a2:2372_8": "aṅguliphoṭā ceva celukkhepā ca pavattiṁsu.",
  "atk-s0514a2:2372_9": "Cattāro paṇḍitāpi dummukhā pajjhāyantāva ahesuṁ.",
  "atk-s0514a2:2372_10": "Nanu mātāpitūnaṁ guṇaṁ jānanto bodhisattena sadiso nāma natthi,",
  "atk-s0514a2:2372_11": "atha so kasmā evamakāsīti?",
  "atk-s0514a2:2372_12": "Na so pitu avamānanatthāya,",
  "atk-s0514a2:2372_13": "raññā pana “assataraṁ vā pesetu seṭṭhataraṁ vā”ti pesitaṁ,",
  "atk-s0514a2:2372_14": "tasmā tasseva pañhassa āvibhāvatthaṁ attano ca paṇḍitabhāvassa ñāpanatthaṁ catunnañca paṇḍitānaṁ appaṭibhānakaraṇatthaṁ evamakāsīti.",
  "atk-s0514a2:2373_0": "Gadrabhapañho niṭṭhito.",
  "atk-s0514a2:2374_0": "Ekūnavīsatimapañho",
  "atk-s0514a2:2375_0": "Rājā tussitvā gandhodakapuṇṇaṁ suvaṇṇabhiṅkāraṁ ādāya “pācīnayavamajjhakagāmaṁ rājabhogena paribhuñjatū”ti",
  "atk-s0514a2:2375_1": "seṭṭhissa hatthe udakaṁ pātetvā “sesaseṭṭhino etasseva upaṭṭhākā hontū”ti vatvā bodhisattassa mātu ca",
  "atk-s0514a2:2375_2": "sabbālaṅkāre pesetvā gadrabhapañhe pasanno bodhisattaṁ puttaṁ katvā gaṇhituṁ seṭṭhiṁ avoca –",
  "atk-s0514a2:2375_3": "“gahapati,",
  "atk-s0514a2:2375_4": "mahosadhapaṇḍitaṁ mama puttaṁ katvā dehī”ti. “Deva,",
  "atk-s0514a2:2375_5": "atitaruṇo ayaṁ,",
  "atk-s0514a2:2375_6": "ajjāpissa mukhe khīragandho vāyati,",
  "atk-s0514a2:2375_7": "mahallakakāle tumhākaṁ santike bhavissatī”ti.",
  "atk-s0514a2:2375_8": "“Gahapati,",
  "atk-s0514a2:2375_9": "tvaṁ ito paṭṭhāya etasmiṁ nirālayo hohi,",
  "atk-s0514a2:2375_10": "ayaṁ ajjatagge mama putto,",
  "atk-s0514a2:2375_11": "ahaṁ mama puttaṁ posetuṁ sakkhissāmi,",
  "atk-s0514a2:2375_12": "gaccha tva”nti taṁ uyyojesi.",
  "atk-s0514a2:2375_13": "So rājānaṁ vanditvā paṇḍitaṁ āliṅgitvā ure nipajjāpetvā sīse cumbitvā “tāta,",
  "atk-s0514a2:2375_14": "appamatto hohī”ti ovādamassa adāsi.",
  "atk-s0514a2:2375_15": "Sopi pitaraṁ vanditvā “tāta,",
  "atk-s0514a2:2375_16": "mā cintayitthā”ti assāsetvā pitaraṁ uyyojesi.",
  "atk-s0514a2:2375_17": "Rājā paṇḍitaṁ pucchi “tāta,",
  "atk-s0514a2:2375_18": "antobhattiko bhavissasi,",
  "atk-s0514a2:2375_19": "udāhu bahibhattiko”ti.",
  "atk-s0514a2:2375_20": "So “mahā me parivāro,",
  "atk-s0514a2:2375_21": "tasmā bahibhattikena mayā bhavituṁ vaṭṭatī”ti cintetvā “bahibhattiko bhavissāmi,",
  "atk-s0514a2:2375_22": "devā”ti āha.",
  "atk-s0514a2:2375_23": "Athassa rājā anurūpaṁ gehaṁ dāpetvā dārakasahassaṁ ādiṁ katvā paribbayaṁ dāpetvā sabbaparibhoge dāpesi.",
  "atk-s0514a2:2375_24": "So tato paṭṭhāya rājānaṁ upaṭṭhāsi.",
  "atk-s0514a2:2376_0": "Rājāpi naṁ vīmaṁsitukāmo ahosi.",
  "atk-s0514a2:2376_1": "Tadā ca nagarassa dakkhiṇadvārato avidūre pokkharaṇitīre ekasmiṁ tālarukkhe kākakulāvake maṇiratanaṁ ahosi.",
  "atk-s0514a2:2376_2": "Tassa chāyā pokkharaṇiyaṁ paññāyi.",
  "atk-s0514a2:2376_3": "Mahājano “pokkharaṇiyaṁ maṇi atthī”ti rañño ārocesi.",
  "atk-s0514a2:2376_4": "So senakaṁ āmantetvā “pokkharaṇiyaṁ kira maṇiratanaṁ paññāyati,",
  "atk-s0514a2:2376_5": "kathaṁ taṁ gaṇhāpessāmā”ti pucchitvā “mahārāja,",
  "atk-s0514a2:2376_6": "udakaṁ nīharāpetvā gaṇhituṁ vaṭṭatī”ti vutte “tena hi, ācariya,",
  "atk-s0514a2:2376_7": "evaṁ karohī”ti tasseva bhāramakāsi.",
  "atk-s0514a2:2376_8": "So bahū manusse sannipātāpetvā udakañca kaddamañca nīharāpetvā bhūmiṁ bhinditvāpi maṇiṁ nāddasa.",
  "atk-s0514a2:2376_9": "Puna puṇṇāya pokkharaṇiyā maṇicchāyā paññāyi.",
  "atk-s0514a2:2376_10": "So punapi tathā katvā na ca addasa.",
  "atk-s0514a2:2376_11": "Tato rājā paṇḍitaṁ āmantetvā “tāta,",
  "atk-s0514a2:2376_12": "pokkharaṇiyaṁ eko maṇi paññāyati,",
  "atk-s0514a2:2376_13": "senako udakañca kaddamañca nīharāpetvā bhūmiṁ bhinditvāpi nāddasa,",
  "atk-s0514a2:2376_14": "puna puṇṇāya pokkharaṇiyā paññāyati,",
  "atk-s0514a2:2376_15": "sakkhissasi taṁ maṇiṁ gaṇhāpetu”nti pucchi.",
  "atk-s0514a2:2376_16": "So “netaṁ, mahārāja, garu,",
  "atk-s0514a2:2376_17": "etha dassessāmī”ti āha.",
  "atk-s0514a2:2376_18": "Rājā tassa vacanaṁ tussitvā “passissāmi ajja paṇḍitassa ñāṇabala”nti mahājanaparivuto pokkharaṇitīraṁ gato.",
  "atk-s0514a2:2377_0": "Mahāsatto tīre ṭhatvā maṇiṁ olokento “nāyaṁ maṇi pokkharaṇiyaṁ,",
  "atk-s0514a2:2377_1": "tālarukkhe kākakulāvake maṇinā bhavitabba”nti ñatvā “natthi, deva,",
  "atk-s0514a2:2377_2": "pokkharaṇiyaṁ maṇī”ti vatvā “nanu udake paññāyatī”ti vutte “tena hi udakapātiṁ āharā”ti udakapātiṁ āharāpetvā “passatha, deva,",
  "atk-s0514a2:2377_3": "nāyaṁ maṇi pokkharaṇiyaṁyeva paññāyati,",
  "atk-s0514a2:2377_4": "pātiyampi paññāyatī”ti vatvā “paṇḍita,",
  "atk-s0514a2:2377_5": "kattha pana maṇinā bhavitabba”nti vutte “deva,",
  "atk-s0514a2:2377_6": "pokkharaṇiyampi pātiyampi chāyāva paññāyati, na maṇi,",
  "atk-s0514a2:2377_7": "maṇi pana tālarukkhe kākakulāvake atthi,",
  "atk-s0514a2:2377_8": "purisaṁ āṇāpetvā āharāpehī”ti āha.",
  "atk-s0514a2:2377_9": "Rājā tathā katvā maṇiṁ āharāpesi.",
  "atk-s0514a2:2377_10": "So āharitvā paṇḍitassa adāsi.",
  "atk-s0514a2:2377_11": "Paṇḍito taṁ gahetvā rañño hatthe ṭhapesi.",
  "atk-s0514a2:2377_12": "Taṁ disvā mahājano paṇḍitassa sādhukāraṁ datvā senakaṁ paribhāsanto “maṇiratanaṁ tālarukkhe kākakulāvake atthi,",
  "atk-s0514a2:2377_13": "senakabālo bahū manusse pokkharaṇimeva bhindāpesi,",
  "atk-s0514a2:2377_14": "paṇḍitena nāma mahosadhasadisena bhavitabba”nti mahāsattassa thutimakāsi.",
  "atk-s0514a2:2377_15": "Rājāpissa tuṭṭho attano gīvāya piḷandhanaṁ muttāhāraṁ datvā dārakasahassānampi muttāvaliyo dāpesi.",
  "atk-s0514a2:2377_16": "Bodhisattassa ca parivārassa ca iminā parihārena upaṭṭhānaṁ anujānīti.",
  "atk-s0514a2:2378_0": "Ekūnavīsatimapañho niṭṭhito.",
  "atk-s0514a2:2379_0": "Kakaṇṭakapañho",
  "atk-s0514a2:2380_0": "Punekadivasaṁ rājā paṇḍitena saddhiṁ uyyānaṁ agamāsi.",
  "atk-s0514a2:2380_1": "Tadā eko kakaṇṭako toraṇagge vasati.",
  "atk-s0514a2:2380_2": "So rājānaṁ āgacchantaṁ disvā otaritvā bhūmiyaṁ nipajji.",
  "atk-s0514a2:2380_3": "Rājā tassa taṁ kiriyaṁ oloketvā “paṇḍita,",
  "atk-s0514a2:2380_4": "ayaṁ kakaṇṭako kiṁ karotī”ti pucchi.",
  "atk-s0514a2:2380_5": "Mahāsatto “mahārāja,",
  "atk-s0514a2:2380_6": "tumhe sevatī”ti āha.",
  "atk-s0514a2:2380_7": "“Sace evaṁ amhākaṁ sevati,",
  "atk-s0514a2:2380_8": "etassa mā nipphalo hotu,",
  "atk-s0514a2:2380_9": "bhogamassa dāpehī”ti. “Deva,",
  "atk-s0514a2:2380_10": "tassa bhogena kiccaṁ natthi,",
  "atk-s0514a2:2380_11": "khādanīyamattaṁ alametassā”ti.",
  "atk-s0514a2:2380_12": "“Kiṁ panesa,",
  "atk-s0514a2:2380_13": "khādatī”ti?",
  "atk-s0514a2:2380_14": "“Maṁsaṁ devā”ti.",
  "atk-s0514a2:2380_15": "“Kittakaṁ laddhuṁ vaṭṭatī”ti?",
  "atk-s0514a2:2380_16": "“Kākaṇikamattagghanakaṁ devā”ti.",
  "atk-s0514a2:2380_17": "Rājā ekaṁ purisaṁ āṇāpesi “rājadāyo nāma kākaṇikamattaṁ na vaṭṭati,",
  "atk-s0514a2:2380_18": "imassa nibaddhaṁ aḍḍhamāsagghanakaṁ maṁsaṁ āharitvā dehī”ti.",
  "atk-s0514a2:2380_19": "So “sādhū”ti sampaṭicchitvā tato paṭṭhāya tathā akāsi.",
  "atk-s0514a2:2380_20": "So ekadivasaṁ uposathe māghāte maṁsaṁ alabhitvā tameva aḍḍhamāsakaṁ vijjhitvā suttena āvunitvā tassa gīvāyaṁ piḷandhi.",
  "atk-s0514a2:2380_21": "Athassa taṁ nissāya māno uppajji.",
  "atk-s0514a2:2380_22": "Taṁ divasameva rājā puna mahosadhena saddhiṁ uyyānaṁ agamāsi.",
  "atk-s0514a2:2380_23": "So rājānaṁ āgacchantaṁ disvāpi dhanaṁ nissāya uppannamānavasena “vedeha,",
  "atk-s0514a2:2380_24": "tvaṁ nu kho mahaddhano,",
  "atk-s0514a2:2380_25": "ahaṁ nu kho”ti raññā saddhiṁ attānaṁ samaṁ karonto anotaritvā toraṇaggeyeva sīsaṁ cālento nipajji.",
  "atk-s0514a2:2380_26": "Rājā tassa taṁ kiriyaṁ oloketvā “paṇḍita,",
  "atk-s0514a2:2380_27": "esa pubbe viya ajja na otarati,",
  "atk-s0514a2:2380_28": "kiṁ nu kho kāraṇa”nti pucchanto imaṁ gāthamāha –",
  "atk-s0514a2:2381_0": "“Nāyaṁ pure unnamati, toraṇagge kakaṇṭako;",
  "atk-s0514a2:2382_0": "Mahosadha vijānāhi, kena thaddho kakaṇṭako”ti. ;",
  "atk-s0514a2:2383_0": "Tattha unnamatīti yathā ajja anotaritvā toraṇaggeyeva sīsaṁ cālento unnamati,",
  "atk-s0514a2:2383_1": "evaṁ pure na unnamati.",
  "atk-s0514a2:2383_2": "Kena thaddhoti kena kāraṇena thaddhabhāvaṁ āpannoti.",
  "atk-s0514a2:2384_0": "Paṇḍito tassa vacanaṁ sutvā “mahārāja,",
  "atk-s0514a2:2384_1": "uposathe māghāte maṁsaṁ alabhantena rājapurisena gīvāya baddhaṁ aḍḍhamāsakaṁ nissāya tassa mānena bhavitabba”nti ñatvā imaṁ gāthamāha –",
  "atk-s0514a2:2385_0": "“Aladdhapubbaṁ laddhāna, aḍḍhamāsaṁ kakaṇṭako;",
  "atk-s0514a2:2386_0": "Atimaññati rājānaṁ, vedehaṁ mithilaggaha”nti. ;",
  "atk-s0514a2:2387_0": "Rājā tassa vacanaṁ sutvā taṁ purisaṁ pakkosāpetvā pucchi.",
  "atk-s0514a2:2387_1": "So yathābhūtaṁ rañño ārocesi.",
  "atk-s0514a2:2387_2": "Rājā taṁ kathaṁ sutvā “kañci apucchitvāva sabbaññubuddhena viya paṇḍitena kakaṇṭakassa ajjhāsayo ñāto”ti",
  "atk-s0514a2:2387_3": "ativiya pasīditvā paṇḍitassa catūsu dvāresu suṅkaṁ dāpesi.",
  "atk-s0514a2:2387_4": "Kakaṇṭakassa pana kujjhitvā vattaṁ hāretuṁ ārabhi.",
  "atk-s0514a2:2387_5": "Paṇḍito pana “mā hārehi mahārājā”ti taṁ nivāresi.",
  "atk-s0514a2:2388_0": "Kakaṇṭakapañho niṭṭhito.",
  "atk-s0514a2:2389_0": "Sirikāḷakaṇṇipañho",
  "atk-s0514a2:2390_0": "Atheko mithilavāsī piṅguttaro nāma māṇavo takkasilaṁ gantvā disāpāmokkhācariyassa santike sippaṁ sikkhanto khippameva sikkhi.",
  "atk-s0514a2:2390_1": "So anuyogaṁ datvā “gacchāmaha”nti ācariyaṁ āpucchi.",
  "atk-s0514a2:2390_2": "Tasmiṁ pana kule “sace vayappattā dhītā hoti,",
  "atk-s0514a2:2390_3": "jeṭṭhantevāsikassa dātabbā”ti vattaṁva,",
  "atk-s0514a2:2390_4": "tasmā tassa ācariyassa vayappattā ekā dhītā atthi,",
  "atk-s0514a2:2390_5": "sā abhirūpā devaccharāpaṭibhāgā.",
  "atk-s0514a2:2390_6": "Atha naṁ ācariyo “dhītaraṁ te, tāta, dassāmi,",
  "atk-s0514a2:2390_7": "taṁ ādāya gamissasī”ti āha.",
  "atk-s0514a2:2390_8": "So pana māṇavo dubbhago kāḷakaṇṇī,",
  "atk-s0514a2:2390_9": "kumārikā pana mahāpuññā.",
  "atk-s0514a2:2390_10": "Tassa taṁ disvā cittaṁ na allīyati.",
  "atk-s0514a2:2390_11": "So taṁ arocentopi “ācariyassa vacanaṁ na bhindissāmī”ti sampaṭicchi.",
  "atk-s0514a2:2390_12": "Ācariyo dhītaraṁ tassa adāsi.",
  "atk-s0514a2:2390_13": "So rattibhāge alaṅkatasirisayane nipanno tāya āgantvā sayanaṁ abhiruḷhamattāya aṭṭīyamāno harāyamāno",
  "atk-s0514a2:2390_14": "jigucchamāno pakampamāno otaritvā bhūmiyaṁ nipajji.",
  "atk-s0514a2:2390_15": "Sāpi otaritvā tassa santikaṁ gantvā nipajji,",
  "atk-s0514a2:2390_16": "so uṭṭhāya sayanaṁ abhiruhi.",
  "atk-s0514a2:2390_17": "Sāpi puna sayanaṁ abhiruhi,",
  "atk-s0514a2:2390_18": "so puna sayanā otaritvā bhūmiyaṁ nipajji.",
  "atk-s0514a2:2390_19": "Kāḷakaṇṇī nāma siriyā saddhiṁ na sameti.",
  "atk-s0514a2:2390_20": "Kumārikā sayaneyeva nipajji,",
  "atk-s0514a2:2390_21": "so bhūmiyaṁ sayi.",
  "atk-s0514a2:2391_0": "Evaṁ sattāhaṁ vītināmetvā taṁ ādāya ācariyaṁ vanditvā nikkhami,",
  "atk-s0514a2:2391_1": "antarāmagge ālāpasallāpamattampi natthi.",
  "atk-s0514a2:2391_2": "Anicchamānāva ubhopi mithilaṁ sampattā.",
  "atk-s0514a2:2391_3": "Atha piṅguttaro nagarā avidūre phalasampannaṁ udumbararukkhaṁ disvā khudāya pīḷito taṁ abhiruhitvā phalāni khādi.",
  "atk-s0514a2:2391_4": "Sāpi chātajjhattā rukkhamūlaṁ gantvā “sāmi,",
  "atk-s0514a2:2391_5": "mayhampi phalāni pātethā”ti āha.",
  "atk-s0514a2:2391_6": "Kiṁ tava hatthapādā natthi,",
  "atk-s0514a2:2391_7": "sayaṁ abhiruhitvā khādāti.",
  "atk-s0514a2:2391_8": "Sā abhiruhitvā khādi.",
  "atk-s0514a2:2391_9": "So tassā abhiruḷhabhāvaṁ ñatvā khippaṁ otaritvā rukkhaṁ kaṇṭakehi parikkhipitvā “muttomhi kāḷakaṇṇiyā”ti vatvā palāyi.",
  "atk-s0514a2:2391_10": "Sāpi otarituṁ asakkontī tattheva nisīdi.",
  "atk-s0514a2:2391_11": "Atha rājā uyyāne kīḷitvā hatthikkhandhe nisinno sāyanhasamaye nagaraṁ pavisanto taṁ disvā paṭibaddhacitto hutvā “sapariggahā,",
  "atk-s0514a2:2391_12": "apariggahā”ti pucchāpesi.",
  "atk-s0514a2:2391_13": "Sāpi “atthi me, sāmi,",
  "atk-s0514a2:2391_14": "kuladattiko pati,",
  "atk-s0514a2:2391_15": "so pana maṁ idha nisīdāpetvā chaḍḍetvā palāto”ti āha.",
  "atk-s0514a2:2391_16": "Amacco taṁ kāraṇaṁ rañño ārocesi.",
  "atk-s0514a2:2391_17": "Rājā “asāmikabhaṇḍaṁ nāma rañño pāpuṇātī”ti taṁ otāretvā hatthikkhandhaṁ āropetvā nivesanaṁ netvā abhisiñcitvā aggamahesiṭṭhāne ṭhapesi.",
  "atk-s0514a2:2391_18": "Sā tassa piyā ahosi manāpā.",
  "atk-s0514a2:2391_19": "Udumbararukkhe laddhattā “udumbaradevī”tvevassā nāmaṁ sañjāniṁsu.",
  "atk-s0514a2:2392_0": "Athekadivasaṁ rañño uyyānagamanatthāya dvāragāmavāsikehi maggaṁ paṭijaggāpesuṁ.",
  "atk-s0514a2:2392_1": "Piṅguttaropi bhatiṁ karonto kacchaṁ bandhitvā kuddālena maggaṁ tacchi.",
  "atk-s0514a2:2392_2": "Magge aniṭṭhiteyeva rājā udumbaradeviyā saddhiṁ rathe nisīditvā nikkhami.",
  "atk-s0514a2:2392_3": "Udumbaradevī kāḷakaṇṇiṁ maggaṁ tacchantaṁ disvā “evarūpaṁ siriṁ dhāretuṁ nāsakkhi ayaṁ kāḷakaṇṇī”ti taṁ olokentī hasi.",
  "atk-s0514a2:2392_4": "Rājā hasamānaṁ disvā kujjhitvā “kasmā hasī”ti pucchi. Deva,",
  "atk-s0514a2:2392_5": "ayaṁ maggatacchako puriso mayhaṁ porāṇakasāmiko,",
  "atk-s0514a2:2392_6": "esa maṁ udumbararukkhaṁ āropetvā kaṇṭakehi parikkhipitvā gato,",
  "atk-s0514a2:2392_7": "imāhaṁ oloketvā “evarūpaṁ siriṁ dhāretuṁ nāsakkhi kāḷakaṇṇī aya”nti cintetvā hasinti.",
  "atk-s0514a2:2392_8": "Rājā “tvaṁ musāvādaṁ kathesi,",
  "atk-s0514a2:2392_9": "aññaṁ kañci purisaṁ disvā tayā hasitaṁ bhavissati,",
  "atk-s0514a2:2392_10": "taṁ māressāmī”ti asiṁ aggahesi.",
  "atk-s0514a2:2392_11": "Sā bhayappattā “deva,",
  "atk-s0514a2:2392_12": "paṇḍite tāva pucchathā”ti āha.",
  "atk-s0514a2:2392_13": "Rājā senakaṁ pucchi “senaka,",
  "atk-s0514a2:2392_14": "imissā vacanaṁ tvaṁ saddahasī”ti.",
  "atk-s0514a2:2392_15": "“Na saddahāmi, deva,",
  "atk-s0514a2:2392_16": "ko nāma evarūpaṁ itthiratanaṁ pahāya gamissatī”ti.",
  "atk-s0514a2:2392_17": "Sā tassa kathaṁ sutvā atirekataraṁ bhītā ahosi.",
  "atk-s0514a2:2392_18": "Atha rājā “senako kiṁ jānāti,",
  "atk-s0514a2:2392_19": "paṇḍitaṁ pucchissāmī”ti cintetvā taṁ pucchanto imaṁ gāthamāha –",
  "atk-s0514a2:2393_0": "“Itthī siyā rūpavatī, sā ca sīlavatī siyā;",
  "atk-s0514a2:2394_0": "Puriso taṁ na iccheyya, saddahāsi mahosadhā”ti. ;",
  "atk-s0514a2:2395_0": "Tattha sīlavatīti ācāraguṇasampannā.",
  "atk-s0514a2:2396_0": "Taṁ sutvā paṇḍito gāthamāha –",
  "atk-s0514a2:2397_0": "“Saddahāmi mahārāja, puriso dubbhago siyā;",
  "atk-s0514a2:2398_0": "Sirī ca kāḷakaṇṇī ca, na samenti kudācana”nti. ;",
  "atk-s0514a2:2399_0": "Tattha na samentīti samuddassa orimatīrapārimatīrāni viya ca gaganatalapathavitalāni viya ca na samāgacchanti.",
  "atk-s0514a2:2400_0": "Rājā tassa vacanena taṁ kāraṇaṁ sutvā tassā na kujjhi,",
  "atk-s0514a2:2400_1": "hadayamassa nibbāyi.",
  "atk-s0514a2:2400_2": "So tassa tussitvā “sace paṇḍito nābhavissa,",
  "atk-s0514a2:2400_3": "ajjāhaṁ bālasenakassa kathāya evarūpaṁ itthiratanaṁ hīno assaṁ,",
  "atk-s0514a2:2400_4": "taṁ nissāya mayā esā laddhā”ti satasahassena pūjaṁ kāresi.",
  "atk-s0514a2:2400_5": "Devīpi rājānaṁ vanditvā “deva,",
  "atk-s0514a2:2400_6": "paṇḍitaṁ nissāya mayā jīvitaṁ laddhaṁ,",
  "atk-s0514a2:2400_7": "imāhaṁ kaniṭṭhabhātikaṭṭhāne ṭhapetuṁ varaṁ yācāmī”ti āha. “Sādhu, devi, gaṇhāhi,",
  "atk-s0514a2:2400_8": "dammi te vara”nti. “Deva,",
  "atk-s0514a2:2400_9": "ajja paṭṭhāya mama kaniṭṭhaṁ vinā kiñci madhurarasaṁ na khādissāmi,",
  "atk-s0514a2:2400_10": "ito paṭṭhāya velāya vā avelāya vā dvāraṁ vivarāpetvā imassa madhurarasaṁ pesetuṁ labhanakavaraṁ gaṇhāmī”ti. “Sādhu, bhadde,",
  "atk-s0514a2:2400_11": "imañca varaṁ gaṇhāhī”ti.",
  "atk-s0514a2:2401_0": "Sirikāḷakaṇṇipañho niṭṭhito.",
  "atk-s0514a2:2402_0": "Meṇḍakapañho",
  "atk-s0514a2:2403_0": "Aparasmiṁ divase rājā katapātarāso pāsādassa dīghantare caṅkamanto vātapānantarena olokento ekaṁ eḷakañca sunakhañca mittasanthavaṁ karontaṁ addasa.",
  "atk-s0514a2:2403_1": "So kira eḷako hatthisālaṁ gantvā hatthissa purato khittaṁ anāmaṭṭhatiṇaṁ khādi.",
  "atk-s0514a2:2403_2": "Atha naṁ hatthigopakā pothetvā nīhariṁsu.",
  "atk-s0514a2:2403_3": "So viravitvā palāyi.",
  "atk-s0514a2:2403_4": "Atha naṁ eko puriso vegenāgantvā piṭṭhiyaṁ daṇḍena tiriyaṁ pahari.",
  "atk-s0514a2:2403_5": "So piṭṭhiṁ onāmetvā vedanāppatto hutvā gantvā rājagehassa mahābhittiṁ nissāya piṭṭhikāya nipajji.",
  "atk-s0514a2:2403_6": "Taṁ divasameva rañño mahānase aṭṭhicammādīni khāditvā vaḍḍhitasunakho bhattakārake bhattaṁ sampādetvā",
  "atk-s0514a2:2403_7": "bahi ṭhatvā sarīre sedaṁ nibbāpente macchamaṁsagandhaṁ ghāyitvā taṇhaṁ adhivāsetuṁ asakkonto mahānasaṁ",
  "atk-s0514a2:2403_8": "pavisitvā bhājanapidhānaṁ pātetvā maṁsaṁ khādi.",
  "atk-s0514a2:2403_9": "Atha bhattakārako bhājanasaddena pavisitvā taṁ disvā dvāraṁ pidahitvā taṁ leḍḍudaṇḍādīhi pothesi.",
  "atk-s0514a2:2403_10": "So khāditamaṁsaṁ mukheneva chaḍḍetvā viravitvā nikkhami.",
  "atk-s0514a2:2403_11": "Bhattakārakopi tassa nikkhantabhāvaṁ ñatvā anubandhitvā piṭṭhiyaṁ daṇḍena tiriyaṁ pahari.",
  "atk-s0514a2:2403_12": "So vedanāppatto piṭṭhiṁ onāmetvā ekaṁ pādaṁ ukkhipitvā eḷakassa nipannaṭṭhānameva pāvisi.",
  "atk-s0514a2:2403_13": "Atha naṁ eḷako “samma,",
  "atk-s0514a2:2403_14": "kiṁ piṭṭhiṁ onāmetvā āgacchasi,",
  "atk-s0514a2:2403_15": "kiṁ te vāto vijjhatī”ti pucchi.",
  "atk-s0514a2:2403_16": "Sunakhopi “tvampi piṭṭhiṁ onāmetvā nipannosi,",
  "atk-s0514a2:2403_17": "kiṁ te vāto vijjhatī”ti pucchi.",
  "atk-s0514a2:2403_18": "Te aññamaññaṁ attano pavattiṁ ārocesuṁ.",
  "atk-s0514a2:2404_0": "Atha naṁ eḷako pucchi “kiṁ pana tvaṁ puna bhattagehaṁ gantuṁ sakkhissasi sammā”ti?",
  "atk-s0514a2:2404_1": "“Na sakkhissāmi, samma,",
  "atk-s0514a2:2404_2": "gatassa me jīvitaṁ natthī”ti.",
  "atk-s0514a2:2404_3": "“Tvaṁ pana puna hatthisālaṁ gantuṁ sakkhissasī”ti.",
  "atk-s0514a2:2404_4": "“Mayāpi tattha gantuṁ na sakkā,",
  "atk-s0514a2:2404_5": "gatassa me jīvitaṁ natthī”ti.",
  "atk-s0514a2:2404_6": "Te “kathaṁ nu kho mayaṁ idāni jīvissāmā”ti upāyaṁ cintesuṁ.",
  "atk-s0514a2:2404_7": "Atha naṁ eḷako āha –",
  "atk-s0514a2:2404_8": "“sace mayaṁ samaggavāsaṁ vasituṁ sakkoma,",
  "atk-s0514a2:2404_9": "attheko upāyo”ti.",
  "atk-s0514a2:2404_10": "“Tena hi kathehī”ti. “Samma,",
  "atk-s0514a2:2404_11": "tvaṁ ito paṭṭhāya hatthisālaṁ yāhi,",
  "atk-s0514a2:2404_12": "“nāyaṁ tiṇaṁ khādatī”ti tayi hatthigopakā āsaṅkaṁ na karissanti,",
  "atk-s0514a2:2404_13": "tvaṁ mama tiṇaṁ āhareyyāsi.",
  "atk-s0514a2:2404_14": "Ahampi bhattagehaṁ pavisissāmi,",
  "atk-s0514a2:2404_15": "“nāyaṁ maṁsakhādako”ti bhattakārako mayi āsaṅkaṁ na karissati,",
  "atk-s0514a2:2404_16": "ahaṁ te maṁsaṁ āharissāmī”ti.",
  "atk-s0514a2:2404_17": "Te “sundaro upāyo”ti ubhopi sampaṭicchiṁsu.",
  "atk-s0514a2:2404_18": "Sunakho hatthisālaṁ gantvā tiṇakalāpaṁ ḍaṁsitvā āgantvā mahābhittipiṭṭhikāya ṭhapesi.",
  "atk-s0514a2:2404_19": "Itaropi bhattagehaṁ gantvā maṁsakhaṇḍaṁ mukhapūraṁ ḍaṁsitvā ānetvā tattheva ṭhapesi.",
  "atk-s0514a2:2404_20": "Sunakho maṁsaṁ khādi,",
  "atk-s0514a2:2404_21": "eḷako tiṇaṁ khādi.",
  "atk-s0514a2:2404_22": "Te iminā upāyena samaggā sammodamānā mahābhittipiṭṭhikāya vasanti.",
  "atk-s0514a2:2404_23": "Rājā tesaṁ mittasanthavaṁ disvā cintesi “adiṭṭhapubbaṁ vata me kāraṇaṁ diṭṭhaṁ,",
  "atk-s0514a2:2404_24": "ime paccāmittā hutvāpi samaggavāsaṁ vasanti.",
  "atk-s0514a2:2404_25": "Idaṁ kāraṇaṁ gahetvā pañhaṁ katvā pañca paṇḍite pucchissāmi,",
  "atk-s0514a2:2404_26": "imaṁ pañhaṁ ajānantaṁ raṭṭhā pabbājessāmi,",
  "atk-s0514a2:2404_27": "taṁ jānantassa ‘evarūpo paṇḍito natthī’ti mahāsakkāraṁ karissāmi.",
  "atk-s0514a2:2404_28": "Ajja tāva avelā,",
  "atk-s0514a2:2404_29": "sve upaṭṭhānaṁ āgatakāle pucchissāmī”ti.",
  "atk-s0514a2:2404_30": "So punadivase paṇḍitesu āgantvā nisinnesu pañhaṁ pucchanto imaṁ gāthamāha –",
  "atk-s0514a2:2405_0": "“Yesaṁ na kadāci bhūtapubbaṁ, sakhyaṁ sattapadampimasmi loke;",
  "atk-s0514a2:2406_0": "Jātā amittā duve sahāyā, paṭisandhāya caranti kissa hetū”ti. ;",
  "atk-s0514a2:2407_0": "Tattha paṭisandhāyāti saddahitvā ghaṭitā hutvā.",
  "atk-s0514a2:2408_0": "Idañca pana vatvā puna evamāha –",
  "atk-s0514a2:2409_0": "“Yadi me ajja pātarāsakāle, pañhaṁ na sakkuṇeyyātha vattumetaṁ;",
  "atk-s0514a2:2410_0": "Raṭṭhā pabbājayissāmi vo sabbe, na hi mattho duppaññajātikehī”ti. ;",
  "atk-s0514a2:2411_0": "Tadā pana senako aggāsane nisinno ahosi,",
  "atk-s0514a2:2411_1": "paṇḍito pana pariyante nisinno.",
  "atk-s0514a2:2411_2": "So taṁ pañhaṁ upadhārento tamatthaṁ adisvā cintesi “ayaṁ rājā dandhadhātuko imaṁ pañhaṁ cintetvā saṅkharituṁ asamattho,",
  "atk-s0514a2:2411_3": "kiñcideva,",
  "atk-s0514a2:2411_4": "tena diṭṭhaṁ bhavissati,",
  "atk-s0514a2:2411_5": "ekadivasaṁ okāsaṁ labhanto imaṁ pañhaṁ nīharissāmi,",
  "atk-s0514a2:2411_6": "senako kenaci upāyena ajjekadivasamattaṁ adhivāsāpetū”ti.",
  "atk-s0514a2:2411_7": "Itarepi cattāro paṇḍitā andhakāragabbhaṁ paviṭṭhā viya na kiñci passiṁsu.",
  "atk-s0514a2:2411_8": "Senako “kā nu kho mahosadhassa pavattī”ti bodhisattaṁ olokesi.",
  "atk-s0514a2:2411_9": "Sopi taṁ olokesi.",
  "atk-s0514a2:2411_10": "Senako bodhisattassa olokitākāreneva tassa adhippāyaṁ ñatvā “paṇḍitassapi na upaṭṭhāti,",
  "atk-s0514a2:2411_11": "tenekadivasaṁ okāsaṁ icchati,",
  "atk-s0514a2:2411_12": "pūressāmissa manoratha”nti cintetvā raññā saddhiṁ vissāsena mahāhasitaṁ hasitvā “kiṁ, mahārāja,",
  "atk-s0514a2:2411_13": "sabbeva amhe pañhaṁ kathetuṁ asakkonte raṭṭhā pabbājessasi,",
  "atk-s0514a2:2411_14": "etampi ‘eko gaṇṭhipañho’ti tvaṁ sallakkhesi,",
  "atk-s0514a2:2411_15": "na mayaṁ etaṁ kathetuṁ na sakkoma,",
  "atk-s0514a2:2411_16": "apica kho thokaṁ adhivāsehi.",
  "atk-s0514a2:2411_17": "Gaṇṭhipañho esa,",
  "atk-s0514a2:2411_18": "na sakkoma mahājanamajjhe kathetuṁ,",
  "atk-s0514a2:2411_19": "ekamante cintetvā pacchā tumhākaṁ kathessāma,",
  "atk-s0514a2:2411_20": "okāsaṁ no dehī”ti mahāsattaṁ oloketvā imaṁ gāthādvayamāha –",
  "atk-s0514a2:2412_0": "“Mahājanasamāgamamhi ghore, janakolāhalasaṅgamamhi jāte;",
  "atk-s0514a2:2413_0": "Vikkhittamanā anekacittā, pañhaṁ na sakkuṇoma vattumetaṁ.",
  "atk-s0514a2:2414_0": "“Ekaggacittāva ekamekā, rahasi gatā atthaṁ nicintayitvā;",
  "atk-s0514a2:2415_0": "Paviveke sammasitvāna dhīrā, atha vakkhanti janinda etamattha”nti. ;",
  "atk-s0514a2:2416_0": "Tattha sammasitvānāti kāyacittaviveke ṭhitā ime dhīrā imaṁ pañhaṁ sammasitvā atha vo etaṁ atthaṁ vakkhanti.",
  "atk-s0514a2:2417_0": "Rājā tassa kathaṁ sutvā anattamano hutvāpi “sādhu cintetvā kathetha,",
  "atk-s0514a2:2417_1": "akathente pana vo pabbājessāmī”ti tajjesiyeva.",
  "atk-s0514a2:2417_2": "Cattāro paṇḍitā pāsādā otariṁsu.",
  "atk-s0514a2:2417_3": "Senako itare āha – “sammā,",
  "atk-s0514a2:2417_4": "rājā sukhumapañhaṁ pucchi,",
  "atk-s0514a2:2417_5": "akathite mahantaṁ bhayaṁ bhavissati,",
  "atk-s0514a2:2417_6": "sappāyabhojanaṁ bhuñjitvā sammā upadhārethā”ti.",
  "atk-s0514a2:2417_7": "Te attano attano gehaṁ gatā.",
  "atk-s0514a2:2417_8": "Paṇḍitopi uṭṭhāya udumbaradeviyā santikaṁ gantvā “devi,",
  "atk-s0514a2:2417_9": "ajja vā hiyyo vā rājā kattha ciraṁ aṭṭhāsī”ti pucchi. “Tāta,",
  "atk-s0514a2:2417_10": "dīghantare vātapānena olokento caṅkamatī”ti.",
  "atk-s0514a2:2417_11": "Tato paṇḍito cintesi “raññā iminā passena kiñci diṭṭhaṁ bhavissatī”ti.",
  "atk-s0514a2:2417_12": "So tattha gantvā bahi olokento eḷakasunakhānaṁ kiriyaṁ disvā “ime disvā raññā pañho abhisaṅkhato”ti sanniṭṭhānaṁ katvā gehaṁ gato.",
  "atk-s0514a2:2417_13": "Itarepi tayo cintetvā kiñci adisvā senakassa santikaṁ agamaṁsu.",
  "atk-s0514a2:2417_14": "So te pucchi “diṭṭho vo pañho”ti.",
  "atk-s0514a2:2417_15": "“Na diṭṭho ācariyā”ti.",
  "atk-s0514a2:2417_16": "“Yadi evaṁ rājā vo pabbājessati,",
  "atk-s0514a2:2417_17": "kiṁ karissathā”ti?",
  "atk-s0514a2:2417_18": "“Tumhehi pana diṭṭho”ti?",
  "atk-s0514a2:2417_19": "“Ahampi na passāmī”ti.",
  "atk-s0514a2:2417_20": "“Tumhesu apassantesu mayaṁ kiṁ passāma,",
  "atk-s0514a2:2417_21": "rañño pana santike ‘cintetvā kathessāmā’ti sīhanādaṁ naditvā āgatamhā,",
  "atk-s0514a2:2417_22": "akathite amhe rājā kujjhissati,",
  "atk-s0514a2:2417_23": "kiṁ karoma,",
  "atk-s0514a2:2417_24": "ayaṁ pañho na sakkā amhehi daṭṭhuṁ,",
  "atk-s0514a2:2417_25": "paṇḍitena pana sataguṇaṁ sahassaguṇaṁ satasahassaguṇaṁ katvā cintito bhavissati,",
  "atk-s0514a2:2417_26": "etha tassa santikaṁ gacchāmā”ti te cattāro paṇḍitā bodhisattassa gharadvāraṁ āgatabhāvaṁ ārocāpetvā “pavisantu",
  "atk-s0514a2:2417_27": "paṇḍitā”ti vutte gehaṁ pavisitvā paṭisanthāraṁ katvā ekamantaṁ ṭhitā mahāsattaṁ pucchiṁsu “kiṁ pana,  paṇḍita,",
  "atk-s0514a2:2417_28": "cintito pañho”ti? “Āma, cintito,",
  "atk-s0514a2:2417_29": "mayi acintente añño ko cintayissatī”ti.",
  "atk-s0514a2:2417_30": "“Tena hi paṇḍita amhākampi kathethā”ti.",
  "atk-s0514a2:2418_0": "Paṇḍito “sacāhaṁ etesaṁ na kathessāmi,",
  "atk-s0514a2:2418_1": "rājā te raṭṭhā pabbājessati,",
  "atk-s0514a2:2418_2": "maṁ pana sattahi ratanehi pūjessati,",
  "atk-s0514a2:2418_3": "ime andhabālā mā vinassantu,",
  "atk-s0514a2:2418_4": "kathessāmi tesa”nti cintetvā te cattāropi nīcāsane nisīdāpetvā añjaliṁ paggaṇhāpetvā raññā diṭṭhataṁ",
  "atk-s0514a2:2418_5": "ajānāpetvā “raññā pucchitakāle evaṁ katheyyāthā”ti catunnampi catasso gāthāyo bandhitvā pāḷimeva uggaṇhāpetvā uyyojesi.",
  "atk-s0514a2:2418_6": "Te dutiyadivase rājupaṭṭhānaṁ gantvā paññattāsane nisīdiṁsu.",
  "atk-s0514a2:2418_7": "Rājā senakaṁ pucchi “ñāto te, senaka, pañho”ti?",
  "atk-s0514a2:2418_8": "“Mahārāja,",
  "atk-s0514a2:2418_9": "mayi ajānante añño ko jānissatī”ti.",
  "atk-s0514a2:2418_10": "“Tena hi kathehī”ti.",
  "atk-s0514a2:2418_11": "“Suṇātha devā”ti so uggahitaniyāmeneva gāthamāha –",
  "atk-s0514a2:2419_0": "“Uggaputtarājaputtiyānaṁ, urabbhassa maṁsaṁ piyaṁ manāpaṁ;",
  "atk-s0514a2:2420_0": "Na sunakhassa te adenti maṁsaṁ, atha meṇḍassa suṇena sakhyamassā”ti. ;",
  "atk-s0514a2:2421_0": "Tattha uggaputtarājaputtiyānanti uggatānaṁ amaccaputtānañceva rājaputtānañca.",
  "atk-s0514a2:2422_0": "Gāthaṁ vatvāpi senako atthaṁ na jānāti.",
  "atk-s0514a2:2422_1": "Rājā pana attano diṭṭhabhāvena pajānāti,",
  "atk-s0514a2:2422_2": "tasmā “senakena tāva ñāto”ti pukkusaṁ pucchi.",
  "atk-s0514a2:2422_3": "Sopissa “kiṁ ahampi apaṇḍito”ti vatvā uggahitaniyāmeneva gāthamāha –",
  "atk-s0514a2:2423_0": "“Cammaṁ vihananti eḷakassa, assapiṭṭhattharassukhassa hetu;",
  "atk-s0514a2:2424_0": "Na ca te sunakhassa attharanti, atha meṇḍassa suṇena sakhyamassā”ti. ;",
  "atk-s0514a2:2425_0": "Tassapi attho apākaṭoyeva.",
  "atk-s0514a2:2425_1": "Rājā pana attano pākaṭattā “imināpi pukkusena ñāto”ti kāmindaṁ pucchi.",
  "atk-s0514a2:2425_2": "Sopi uggahitaniyāmeneva gāthamāha –",
  "atk-s0514a2:2426_0": "“Āvellitasiṅgiko hi meṇḍo, na ca sunakhassa visāṇakāni atthi;",
  "atk-s0514a2:2427_0": "Tiṇabhakkho maṁsabhojano ca, atha meṇḍassa suṇena sakhyamassā”ti. ;",
  "atk-s0514a2:2428_0": "Rājā “imināpi ñāto”ti devindaṁ pucchi. Sopi uggahitaniyāmeneva gāthamāha –",
  "atk-s0514a2:2429_0": "“Tiṇamāsi palāsamāsi meṇḍo, na ca sunakho tiṇamāsi no palāsaṁ;",
  "atk-s0514a2:2430_0": "Gaṇheyya suṇo sasaṁ biḷāraṁ, atha meṇḍassa suṇena sakhyamassā”ti. ;",
  "atk-s0514a2:2431_0": "Tattha tiṇamāsi palāsamāsīti tiṇakhādako ceva paṇṇakhādako ca. No palāsanti paṇṇampi na khādati.",
  "atk-s0514a2:2432_0": "Atha rājā paṇḍitaṁ pucchi – “tāta,",
  "atk-s0514a2:2432_1": "tvampi imaṁ pañhaṁ jānāsī”ti?",
  "atk-s0514a2:2432_2": "“Mahārāja,",
  "atk-s0514a2:2432_3": "avīcito yāva bhavaggā maṁ ṭhapetvā ko añño etaṁ jānissatī”ti.",
  "atk-s0514a2:2432_4": "“Tena hi kathehī”ti.",
  "atk-s0514a2:2432_5": "“Suṇa mahārājā”ti tassa pañhassa attano pākaṭabhāvaṁ pakāsento gāthādvayamāha –",
  "atk-s0514a2:2433_0": "“Aṭṭhaḍḍhapado catuppadassa, meṇḍo aṭṭhanakho adissamāno;",
  "atk-s0514a2:2434_0": "Chādiyamāharatī ayaṁ imassa, maṁsaṁ āharatī ayaṁ amussa.",
  "atk-s0514a2:2435_0": "“Pāsādavaragato videhaseṭṭho, vītihāraṁ aññamaññabhojanānaṁ;",
  "atk-s0514a2:2436_0": "Addakkhi kira sakkhikaṁ janindo, bubhukkassa puṇṇaṁmukhassa ceta”nti. ;",
  "atk-s0514a2:2437_0": "Tattha aṭṭhaḍḍhapadoti byañjanakusalatāya eḷakassa catuppādaṁ sandhāyāha.",
  "atk-s0514a2:2437_1": "Meṇḍoti eḷako.",
  "atk-s0514a2:2437_2": "Aṭṭhanakhoti ekekasmiṁ pāde dvinnaṁ dvinnaṁ khurānaṁ vasenetaṁ vuttaṁ.",
  "atk-s0514a2:2437_3": "Adissamānoti maṁsaṁ āharaṇakāle apaññāyamāno.",
  "atk-s0514a2:2437_4": "Chādiyanti gehacchadanaṁ.",
  "atk-s0514a2:2437_5": "Tiṇanti attho.",
  "atk-s0514a2:2437_6": "Ayaṁ imassāti sunakho eḷakassa.",
  "atk-s0514a2:2437_7": "Vītihāranti vītiharaṇaṁ.",
  "atk-s0514a2:2437_8": "Aññamaññabhojanānanti aññamaññassa bhojanānaṁ.",
  "atk-s0514a2:2437_9": "Meṇḍo hi sunakhassa bhojanaṁ harati,",
  "atk-s0514a2:2437_10": "so tassa vītiharati,",
  "atk-s0514a2:2437_11": "sunakhopi tassa harati,",
  "atk-s0514a2:2437_12": "itaro vītiharati.",
  "atk-s0514a2:2437_13": "Addakkhīti taṁ tesaṁ aññamaññabhojanānaṁ vītiharaṇaṁ sakkhikaṁ attano paccakkhaṁ katvā addasa.",
  "atk-s0514a2:2437_14": "Bubhukkassāti bhubhūti saddakaraṇasunakhassa.",
  "atk-s0514a2:2437_15": "Puṇṇaṁmukhassāti meṇḍassa.",
  "atk-s0514a2:2437_16": "Imesaṁ etaṁ mittasanthavaṁ rājā sayaṁ passīti.",
  "atk-s0514a2:2438_0": "Rājā itarehi bodhisattaṁ nissāya ñātabhāvaṁ ajānanto “pañca paṇḍitā attano attano ñāṇabalena jāniṁsū”ti",
  "atk-s0514a2:2438_1": "maññamāno somanassappatto hutvā imaṁ gāthamāha –",
  "atk-s0514a2:2439_0": "“Lābhā vata me anapparūpā, yassa medisā paṇḍitā kulamhi;",
  "atk-s0514a2:2440_0": "Pañhassa gambhīragataṁ nipuṇamatthaṁ, paṭivijjhanti subhāsitena dhīrā”ti. ;",
  "atk-s0514a2:2441_0": "Tattha paṭivijjhantīti subhāsitena te viditvā kathenti.",
  "atk-s0514a2:2442_0": "Atha nesaṁ “tuṭṭhena nāma tuṭṭhākāro kattabbo”ti taṁ karonto imaṁ gāthamāha –",
  "atk-s0514a2:2443_0": "“Assatarirathañca ekamekaṁ, phītaṁ gāmavarañca ekamekaṁ;",
  "atk-s0514a2:2444_0": "Sabbesaṁ vo dammi paṇḍitānaṁ, paramappatītamano subhāsitenā”ti. ;",
  "atk-s0514a2:2445_0": "Iti vatvā tesaṁ taṁ sabbaṁ dāpesi.",
  "atk-s0514a2:2446_0": "Dvādasanipāte meṇḍakapañho niṭṭhito.",
  "atk-s0514a2:2447_0": "Sirimantapañho",
  "atk-s0514a2:2448_0": "Udumbaradevī pana itarehi paṇḍitaṁ nissāya pañhassa ñātabhāvaṁ ñatvā “raññā muggaṁ māsena nibbisesakaṁ",
  "atk-s0514a2:2448_1": "karontena viya pañcannaṁ samakova sakkāro kato,",
  "atk-s0514a2:2448_2": "nanu mayhaṁ kaniṭṭhassa visesaṁ sakkāraṁ kātuṁ vaṭṭatī”ti cintetvā rañño santikaṁ gantvā pucchi “deva,",
  "atk-s0514a2:2448_3": "kena vo pañho kathito”ti?",
  "atk-s0514a2:2448_4": "“Pañcahi paṇḍitehi,",
  "atk-s0514a2:2448_5": "bhadde”ti. “Deva,",
  "atk-s0514a2:2448_6": "cattāro janā taṁ pañhaṁ kaṁ nissāya jāniṁsū”ti?",
  "atk-s0514a2:2448_7": "“Na jānāmi,",
  "atk-s0514a2:2448_8": "bhadde”ti.",
  "atk-s0514a2:2448_9": "“Mahārāja,",
  "atk-s0514a2:2448_10": "kiṁ te jānanti,",
  "atk-s0514a2:2448_11": "paṇḍito pana ‘mā nassantu ime bālā’ti pañhaṁ uggaṇhāpesi,",
  "atk-s0514a2:2448_12": "tumhe sabbesaṁ samakaṁ sakkāraṁ karotha,",
  "atk-s0514a2:2448_13": "ayuttametaṁ,",
  "atk-s0514a2:2448_14": "paṇḍitassa visesakaṁ kātuṁ vaṭṭatī”ti.",
  "atk-s0514a2:2448_15": "Rājā “attānaṁ nissāya ñātabhāvaṁ na kathesī”ti paṇḍitassa tussitvā atirekataraṁ sakkāraṁ kātukāmo cintesi",
  "atk-s0514a2:2448_16": "“hotu mama puttaṁ ekaṁ pañhaṁ pucchitvā kathitakāle mahantaṁ sakkāraṁ karissāmī”ti.",
  "atk-s0514a2:2448_17": "So pañhaṁ cintento sirimantapañhaṁ cintetvā ekadivasaṁ pañcannaṁ paṇḍitānaṁ upaṭṭhānaṁ āgantvā sukhanisinnakāle senakaṁ āha – “senaka,",
  "atk-s0514a2:2448_18": "pañhaṁ pucchissāmī”ti.",
  "atk-s0514a2:2448_19": "“Puccha devā”ti.",
  "atk-s0514a2:2448_20": "Rājā sirimantapañhe paṭhamaṁ gāthamāha –",
  "atk-s0514a2:2449_0": "“Paññāyupetaṁ siriyā vihīnaṁ, yasassinaṁ vāpi apetapaññaṁ;",
  "atk-s0514a2:2450_0": "Pucchāmi taṁ senaka etamatthaṁ, kamettha seyyo kusalā vadantī”ti. ;",
  "atk-s0514a2:2451_0": "Tattha kamettha seyyoti imesu dvīsu kataraṁ paṇḍitā seyyoti vadanti.",
  "atk-s0514a2:2452_0": "Ayañca kira pañho senakassa vaṁsānugato, tena naṁ khippameva kathesi –",
  "atk-s0514a2:2453_0": "“Dhīrā ca bālā ca have janinda, sippūpapannā ca asippino ca;",
  "atk-s0514a2:2454_0": "Sujātimantopi ajātimassa, yasassino pesakarā bhavanti;",
  "atk-s0514a2:2455_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2456_0": "Tattha pañño nihīnoti paññavā nihīno, issarova uttamoti attho.",
  "atk-s0514a2:2457_0": "Rājā tassa vacanaṁ sutvā itare tayo apucchitvā saṅghanavakaṁ hutvā nisinnaṁ mahosadhapaṇḍitaṁ āha –",
  "atk-s0514a2:2458_0": "“Tuvampi pucchāmi anomapañña, mahosadha kevaladhammadassi;",
  "atk-s0514a2:2459_0": "Bālaṁ yasassiṁ paṇḍitaṁ appabhogaṁ, kamettha seyyo kusalā vadantī”ti. ;",
  "atk-s0514a2:2460_0": "Tattha kevaladhammadassīti sabbadhammadassi.",
  "atk-s0514a2:2461_0": "Athassa mahāsatto “suṇa, mahārājā”ti vatvā kathesi –",
  "atk-s0514a2:2462_0": "“Pāpāni kammāni karoti bālo, idhameva seyyo iti maññamāno;",
  "atk-s0514a2:2463_0": "Idhalokadassī paralokamadassī, ubhayattha bālo kalimaggahesi;",
  "atk-s0514a2:2464_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2465_0": "Tattha idhameva seyyoti idhaloke issariyameva mayhaṁ seṭṭhanti maññamāno.",
  "atk-s0514a2:2465_1": "Kalimaggahesīti bālo issariyamānena pāpakammaṁ katvā nirayādiṁ upapajjanto paraloke ca puna tato āgantvā",
  "atk-s0514a2:2465_2": "nīcakule dukkhabhāvaṁ patvā nibbattamāno idhaloke cāti ubhayattha parājayameva gaṇhāti.",
  "atk-s0514a2:2465_3": "Etampi kāraṇaṁ ahaṁ disvā paññāsampannova uttamo,",
  "atk-s0514a2:2465_4": "issaro pana bālo na uttamoti vadāmi.",
  "atk-s0514a2:2466_0": "Evaṁ vutte rājā senakaṁ oloketvā “nanu mahosadho paññavantameva uttamoti vadatī”ti āha.",
  "atk-s0514a2:2466_1": "Senako “mahārāja,",
  "atk-s0514a2:2466_2": "mahosadho daharo,",
  "atk-s0514a2:2466_3": "ajjāpissa mukhe khīragandho vāyati,",
  "atk-s0514a2:2466_4": "kimesa jānātī”ti vatvā imaṁ gāthamāha –",
  "atk-s0514a2:2467_0": "“Nisippametaṁ vidadhāti bhogaṁ, na bandhuvā na sarīravaṇṇo yo;",
  "atk-s0514a2:2468_0": "Passeḷamūgaṁ sukhamedhamānaṁ, sirī hi naṁ bhajate goravindaṁ;",
  "atk-s0514a2:2469_0": "Etampi disvāna ahaṁ vadāmi, pañño nihīno sirīmāva seyyo”ti.",
  "atk-s0514a2:2470_0": "Tattha eḷamūganti paggharitalālamukhaṁ.",
  "atk-s0514a2:2470_1": "Goravindanti so kira tasmiṁyeva nagare asītikoṭivibhavo seṭṭhi virūpo.",
  "atk-s0514a2:2470_2": "Nāssa putto na ca dhītā,",
  "atk-s0514a2:2470_3": "na kiñci sippaṁ jānāti.",
  "atk-s0514a2:2470_4": "Kathentassapissa hanukassa ubhohipi passehi lālādhārā paggharati.",
  "atk-s0514a2:2470_5": "Devaccharā viya dve itthiyo sabbālaṅkārehi vibhūsitā supupphitāni nīluppalāni gahetvā ubhosu passesu",
  "atk-s0514a2:2470_6": "ṭhitā taṁ lālaṁ nīluppalehi sampaṭicchitvā nīluppalāni vātapānena chaḍḍenti.",
  "atk-s0514a2:2470_7": "Surāsoṇḍāpi pānāgāraṁ pavisantā nīluppalehi atthe sati tassa gehadvāraṁ gantvā “sāmi goravinda,",
  "atk-s0514a2:2470_8": "seṭṭhī”ti vadanti.",
  "atk-s0514a2:2470_9": "So tesaṁ saddaṁ sutvā vātapāne ṭhatvā “kiṁ,",
  "atk-s0514a2:2470_10": "tātā”ti vadati.",
  "atk-s0514a2:2470_11": "Athassa lālādhārā paggharati.",
  "atk-s0514a2:2470_12": "Tā itthiyo taṁ nīluppalehi sampaṭicchitvā nīluppalāni antaravīthiyaṁ khipanti.",
  "atk-s0514a2:2470_13": "Surādhuttā tāni gahetvā udakena vikkhāletvā piḷandhitvā pānāgāraṁ pavisanti.",
  "atk-s0514a2:2470_14": "Evaṁ sirisampanno ahosi.",
  "atk-s0514a2:2470_15": "Senako taṁ udāharaṇaṁ katvā dassento evamāha.",
  "atk-s0514a2:2471_0": "Taṁ sutvā rājā “kīdisaṁ, tāta,",
  "atk-s0514a2:2471_1": "mahosadhapaṇḍitā”ti āha.",
  "atk-s0514a2:2471_2": "Paṇḍito “deva,",
  "atk-s0514a2:2471_3": "kiṁ senako jānāti,",
  "atk-s0514a2:2471_4": "odanasitthaṭṭhāne kāko viya dadhiṁ pātuṁ āraddhasunakho viya ca yasameva passati,",
  "atk-s0514a2:2471_5": "sīse patantaṁ mahāmuggaraṁ na passati, suṇa,",
  "atk-s0514a2:2471_6": "devā”ti vatvā imaṁ gāthamāha –",
  "atk-s0514a2:2472_0": "“Laddhā sukhaṁ majjati appapañño, dukkhena phuṭṭhopi pamohameti;",
  "atk-s0514a2:2473_0": "Āgantunā dukkhasukhena phuṭṭho, pavedhati vāricarova ghamme;",
  "atk-s0514a2:2474_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2475_0": "Tattha sukhanti issariyasukhaṁ labhitvā bālo pamajjati,",
  "atk-s0514a2:2475_1": "pamatto samāno pāpaṁ karoti.",
  "atk-s0514a2:2475_2": "Dukkhenāti kāyikacetasikadukkhena.",
  "atk-s0514a2:2475_3": "Āgantunāti na ajjhattikena.",
  "atk-s0514a2:2475_4": "Sattānañhi sukhampi dukkhampi āgantukameva,",
  "atk-s0514a2:2475_5": "na niccapavattaṁ.",
  "atk-s0514a2:2475_6": "Ghammeti udakā uddharitvā ātape khittamaccho viya.",
  "atk-s0514a2:2476_0": "Taṁ sutvā rājā “kīdisaṁ ācariyā”ti āha.",
  "atk-s0514a2:2476_1": "Senako “deva,",
  "atk-s0514a2:2476_2": "kimesa jānāti,",
  "atk-s0514a2:2476_3": "tiṭṭhantu tāva manussā,",
  "atk-s0514a2:2476_4": "araññe jātarukkhesupi phalasampannameva bahū vihaṅgamā bhajantī”ti vatvā imaṁ gāthamāha –",
  "atk-s0514a2:2477_0": "“Dumaṁ yathā sāduphalaṁ araññe, samantato samabhisaranti pakkhī;",
  "atk-s0514a2:2478_0": "Evampi aḍḍhaṁ sadhanaṁ sabhogaṁ, bahujjano bhajati atthahetu;",
  "atk-s0514a2:2479_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2480_0": "Tattha bahujjanoti mahājano.",
  "atk-s0514a2:2481_0": "Taṁ sutvā rājā “kīdisaṁ tātā”ti āha.",
  "atk-s0514a2:2481_1": "Paṇḍito “kimesa mahodaro jānāti, suṇa,",
  "atk-s0514a2:2481_2": "devā”ti vatvā imaṁ gāthamāha –",
  "atk-s0514a2:2482_0": "“Na sādhu balavā bālo, sāhasā vindate dhanaṁ;",
  "atk-s0514a2:2483_0": "Kandantametaṁ dummedhaṁ, kaḍḍhanti nirayaṁ bhusaṁ;",
  "atk-s0514a2:2484_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2485_0": "Tattha sāhasāti sāhasena sāhasikakammaṁ katvā janaṁ pīḷetvā dhanaṁ vindati.",
  "atk-s0514a2:2485_1": "Atha naṁ nirayapālā kandantameva dummedhaṁ balavavedanaṁ nirayaṁ kaḍḍhanti.",
  "atk-s0514a2:2486_0": "Puna raññā “kiṁ senakā”ti vutte senako imaṁ gāthamāha –",
  "atk-s0514a2:2487_0": "“Yā kāci najjo gaṅgamabhissavanti, sabbāva tā nāmagottaṁ jahanti;",
  "atk-s0514a2:2488_0": "Gaṅgā samuddaṁ paṭipajjamānā, na khāyate iddhiṁ paññopi loke;",
  "atk-s0514a2:2489_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2490_0": "Tattha najjoti ninnā hutvā sandamānā antamaso kunnadiyopi gaṅgaṁ abhissavanti.",
  "atk-s0514a2:2490_1": "Jahantīti gaṅgātveva saṅkhyaṁ gacchanti,",
  "atk-s0514a2:2490_2": "attano nāmagottaṁ jahanti.",
  "atk-s0514a2:2490_3": "Na khāyateti sāpi gaṅgā samuddaṁ paṭipajjamānā na paññāyati,",
  "atk-s0514a2:2490_4": "samuddotveva nāmaṁ labhati.",
  "atk-s0514a2:2490_5": "Evameva mahāpaññopi issarasantikaṁ patto na khāyati na paññāyati,samuddaṁ paviṭṭhagaṅgā viya hoti.",
  "atk-s0514a2:2491_0": "Puna rājā “kiṁ paṇḍitā”ti āha. So “suṇa, mahārājā”ti vatvā imaṁ gāthādvayamāha –",
  "atk-s0514a2:2492_0": "“Yametamakkhā udadhiṁ mahantaṁ, savanti najjo sabbakālamasaṅkhyaṁ;",
  "atk-s0514a2:2493_0": "So sāgaro niccamuḷāravego, velaṁ na acceti mahāsamuddo.",
  "atk-s0514a2:2494_0": "“Evampi bālassa pajappitāni, paññaṁ na acceti sirī kadāci;",
  "atk-s0514a2:2495_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2496_0": "Tattha yametamakkhāti yaṁ etaṁ akkhāsi vadesi.",
  "atk-s0514a2:2496_1": "Asaṅkhyanti agaṇanaṁ.",
  "atk-s0514a2:2496_2": "Velaṁ na accetīti uḷāravegopi hutvā ūmisahassaṁ ukkhipitvāpi velaṁ atikkamituṁ na sakkoti,",
  "atk-s0514a2:2496_3": "velaṁ patvā avassaṁ sabbā ūmiyo bhijjanti.",
  "atk-s0514a2:2496_4": "Evampi bālassa pajappitānīti bālassa vacanānipi evameva paññavantaṁ atikkamituṁ na sakkonti,",
  "atk-s0514a2:2496_5": "taṁ patvāva bhijjanti.",
  "atk-s0514a2:2496_6": "Paññaṁ na accetīti paññavantaṁ sirimā nāma nātikkamati.",
  "atk-s0514a2:2496_7": "Na hi koci manujo atthānatthe uppannakaṅkho taṁchindanatthāya paññavantaṁ atikkamitvā bālassa issarassa pādamūlaṁ gacchati,",
  "atk-s0514a2:2496_8": "paññavantassa pana pādamūleyeva vinicchayo nāma labbhatīti.",
  "atk-s0514a2:2497_0": "Taṁ sutvā rājā “kathaṁ senakā”ti āha. So “suṇa, devā”ti vatvā imaṁ gāthamāha –",
  "atk-s0514a2:2498_0": "“Asaññato cepi paresamatthaṁ, bhaṇāti sandhānagato yasassī;",
  "atk-s0514a2:2499_0": "Tasseva taṁ rūhati ñātimajjhe, sirī hi naṁ kārayate na paññā;",
  "atk-s0514a2:2500_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2501_0": "Tattha asaññato cepīti issaro hi sacepi kāyādīhi asaññato dussīlo.",
  "atk-s0514a2:2501_1": "Sandhānagatoti vinicchaye ṭhito hutvā paresaṁ atthaṁ bhaṇati,",
  "atk-s0514a2:2501_2": "tasmiṁ vinicchayamaṇḍale mahāparivāraparivutassa musāvādaṁ vatvā sāmikampi assāmikaṁ karontassa tasseva taṁ vacanaṁ ruhati.",
  "atk-s0514a2:2501_3": "Sirī hi naṁ tathā kārayate na paññā,",
  "atk-s0514a2:2501_4": "tasmā pañño nihīno,",
  "atk-s0514a2:2501_5": "sirimāva seyyoti vadāmi.",
  "atk-s0514a2:2502_0": "Puna raññā “kiṁ, tātā”ti vutte paṇḍito “suṇa, deva, bālasenako kiṁ jānātī”ti vatvā imaṁ gāthamāha –",
  "atk-s0514a2:2503_0": "“Parassa vā attano vāpi hetu, bālo musā bhāsati appapañño;",
  "atk-s0514a2:2504_0": "So nindito hoti sabhāya majjhe, pacchāpi so duggatigāmī hoti;",
  "atk-s0514a2:2505_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2506_0": "Tato senako imaṁ gāthamāha –",
  "atk-s0514a2:2507_0": "“Atthampi ce bhāsati bhūripañño, anāḷhiyo appadhano daliddo;",
  "atk-s0514a2:2508_0": "Na tassa taṁ rūhati ñātimajjhe, sirī ca paññāṇavato na hoti;",
  "atk-s0514a2:2509_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2510_0": "Tattha atthampīti kāraṇampi ce bhāsati.",
  "atk-s0514a2:2510_1": "Ñātimajjheti parisamajjhe.",
  "atk-s0514a2:2510_2": "Paññāṇavatoti mahārāja,",
  "atk-s0514a2:2510_3": "paññāṇavantassa sirisobhaggappattassa santikaṁ gantvā pakatiyā vijjamānāpi sirī nāma na hoti.",
  "atk-s0514a2:2510_4": "So hi tassa santike sūriyuggamane khajjopanako viya khāyatīti dasseti.",
  "atk-s0514a2:2511_0": "Puna raññā “kīdisaṁ,",
  "atk-s0514a2:2511_1": "tātā”ti vutte paṇḍito “kiṁ jānāti, senako,",
  "atk-s0514a2:2511_2": "idhalokamattameva oloketi,",
  "atk-s0514a2:2511_3": "na paraloka”nti vatvā imaṁ gāthamāha –",
  "atk-s0514a2:2512_0": "“Parassa vā attano vāpi hetu, na bhāsati alikaṁ bhūripañño;",
  "atk-s0514a2:2513_0": "So pūjito hoti sabhāya majjhe, pacchāpi so suggatigāmī hoti;",
  "atk-s0514a2:2514_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2515_0": "Tato senako gāthamāha –",
  "atk-s0514a2:2516_0": "“Hatthī gavāssā maṇikuṇḍalā ca, thiyo ca iddhesu kulesu jātā;",
  "atk-s0514a2:2517_0": "Sabbāva tā upabhogā bhavanti, iddhassa posassa aniddhimanto;",
  "atk-s0514a2:2518_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2519_0": "Tattha iddhassāti issarassa.",
  "atk-s0514a2:2519_1": "Aniddhimantoti na kevalaṁ tā nāriyova,",
  "atk-s0514a2:2519_2": "atha kho sabbe aniddhimantopi sattā tassa upabhogā bhavanti.",
  "atk-s0514a2:2520_0": "Tato paṇḍito “kiṁ esa jānātī”ti vatvā ekaṁ kāraṇaṁ āharitvā dassento imaṁ gāthamāha –",
  "atk-s0514a2:2521_0": "“Asaṁvihitakammantaṁ, bālaṁ dummedhamantinaṁ;",
  "atk-s0514a2:2522_0": "Sirī jahati dummedhaṁ, jiṇṇaṁva urago tacaṁ;",
  "atk-s0514a2:2523_0": "Etampi disvāna ahaṁ vadāmi;",
  "atk-s0514a2:2524_0": "Paññova seyyo na yasassi bālo”ti. ;",
  "atk-s0514a2:2525_0": "Tattha “sirī jahatī”ti padassa cetiyajātakena attho vaṇṇetabbo.",
  "atk-s0514a2:2526_0": "Atha senako raññā “kīdisa”nti vutte “deva,",
  "atk-s0514a2:2526_1": "kiṁ esa taruṇadārako jānāti,",
  "atk-s0514a2:2526_2": "suṇāthā”ti vatvā “paṇḍitaṁ appaṭibhānaṁ karissāmī”ti cintetvā imaṁ gāthamāha –",
  "atk-s0514a2:2527_0": "“Pañca paṇḍitā mayaṁ bhaddante, sabbe pañjalikā upaṭṭhitā;",
  "atk-s0514a2:2528_0": "Tvaṁ no abhibhuyya issarosi, sakkova bhūtapati devarājā;",
  "atk-s0514a2:2529_0": "Etampi disvāna ahaṁ vadāmi, pañño nihīno sirīmāva seyyo”ti. ;",
  "atk-s0514a2:2530_0": "Idaṁ kira sutvā rājā “sādhurūpaṁ senakena kāraṇaṁ ābhataṁ,",
  "atk-s0514a2:2530_1": "sakkhissati nu kho me putto imassa vādaṁ bhinditvā aññaṁ kāraṇaṁ āharitu”nti cintetvā “kīdisaṁ paṇḍitā”ti āha.",
  "atk-s0514a2:2530_2": "Senakena kira imasmiṁ kāraṇe ābhate ṭhapetvā bodhisattaṁ añño taṁ vādaṁ bhindituṁ samattho nāma natthi,",
  "atk-s0514a2:2530_3": "tasmā mahāsatto attano ñāṇabalena tassa vādaṁ bhindanto “mahārāja,",
  "atk-s0514a2:2530_4": "kimesa bālo jānāti,",
  "atk-s0514a2:2530_5": "yasameva oloketi,",
  "atk-s0514a2:2530_6": "paññāya visesaṁ na jānāti,",
  "atk-s0514a2:2530_7": "suṇāthā”ti vatvā imaṁ gāthamāha –",
  "atk-s0514a2:2531_0": "“Dāsova paññassa yasassi bālo, atthesu jātesu tathāvidhesu;",
  "atk-s0514a2:2532_0": "Yaṁ paṇḍito nipuṇaṁ saṁvidheti, sammohamāpajjati tattha bālo;",
  "atk-s0514a2:2533_0": "Etampi disvāna ahaṁ vadāmi, paññova seyyo na yasassi bālo”ti. ;",
  "atk-s0514a2:2534_0": "Tattha atthesūti kiccesu jātesu. Saṁvidhetīti saṁvidahati.",
  "atk-s0514a2:2535_0": "Iti mahāsatto sinerupādato suvaṇṇavālukaṁ uddharanto viya gaganatale puṇṇacandaṁ uṭṭhāpento viya ca nayakāraṇaṁ dassesi.",
  "atk-s0514a2:2535_1": "Evaṁ mahāsattena paññānubhāvaṁ dassetvā kathite rājā senakaṁ āha – “kīdisaṁ, senaka,",
  "atk-s0514a2:2535_2": "sakkonto uttaripi kathehī”ti.",
  "atk-s0514a2:2535_3": "So koṭṭhe ṭhapitadhaññaṁ viya uggahitakaṁ khepetvā appaṭibhāno maṅkubhūto pajjhāyanto nisīdi.",
  "atk-s0514a2:2535_4": "Sace hi so aññaṁ kāraṇaṁ āhareyya,",
  "atk-s0514a2:2535_5": "na gāthāsahassenapi imaṁ jātakaṁ niṭṭhāyetha.",
  "atk-s0514a2:2535_6": "Tassa pana appaṭibhānassa ṭhitakāle gambhīraṁ oghaṁ ānento viya mahāsatto uttaripi paññameva vaṇṇento imaṁ gāthamāha –",
  "atk-s0514a2:2536_0": "“Addhā hi paññāva sataṁ pasatthā, kantā sirī bhogaratā manussā;",
  "atk-s0514a2:2537_0": "Ñāṇañca buddhānamatulyarūpaṁ, paññaṁ na acceti sirī kadācī”ti. ;",
  "atk-s0514a2:2538_0": "Tattha satanti buddhādīnaṁ sappurisānaṁ.",
  "atk-s0514a2:2538_1": "Bhogaratāti mahārāja,",
  "atk-s0514a2:2538_2": "yasmā andhabālamanussā bhogaratāva,",
  "atk-s0514a2:2538_3": "tasmā tesaṁ sirī kantā.",
  "atk-s0514a2:2538_4": "Yaso nāmesa paṇḍitehi garahito bālānaṁ kantoti cāyaṁ attho bhisajātakena vaṇṇetabbo.",
  "atk-s0514a2:2538_5": "Buddhānanti sabbaññubuddhānañca ñāṇaṁ.",
  "atk-s0514a2:2538_6": "Kadācīti kismiñci kāle ñāṇavantaṁ sirī nāma nātikkamati, devāti.",
  "atk-s0514a2:2539_0": "Taṁ sutvā rājā mahāsattassa pañhabyākaraṇena tuṭṭho ghanavassaṁ vassento viya mahāsattaṁ dhanena pūjento imaṁ gāthamāha –",
  "atk-s0514a2:2540_0": "“Yaṁ taṁ apucchimha akittayī no, mahosadha kevaladhammadassī;",
  "atk-s0514a2:2541_0": "Gavaṁ sahassaṁ usabhañca nāgaṁ, ājaññayutte ca rathe dasa ime;",
  "atk-s0514a2:2542_0": "Pañhassa veyyākaraṇena tuṭṭho, dadāmi te gāmavarāni soḷasā”ti. ;",
  "atk-s0514a2:2543_0": "Tattha usabhañca nāganti tassa gavaṁ sahassassa usabhaṁ katvā alaṅkatapaṭiyattaṁ ārohanīyaṁ nāgaṁ dammīti.",
  "atk-s0514a2:2544_0": "Vīsatinipāte sirimantapañho niṭṭhito.",
  "atk-s0514a2:2545_0": "Channapathapañho",
  "atk-s0514a2:2546_0": "Tato paṭṭhāya bodhisattassa yaso mahā ahosi.",
  "atk-s0514a2:2546_1": "Taṁ sabbaṁ udumbaradevīyeva vicāresi.",
  "atk-s0514a2:2546_2": "Sā tassa soḷasavassikakāle cintesi “mama kaniṭṭho mahallako jāto,",
  "atk-s0514a2:2546_3": "yasopissa mahā ahosi,",
  "atk-s0514a2:2546_4": "āvāhamassa kātuṁ vaṭṭatī”ti.",
  "atk-s0514a2:2546_5": "Sā rañño tamatthaṁ ārocesi.",
  "atk-s0514a2:2546_6": "Rājā “sādhu jānāpehi na”nti āha.",
  "atk-s0514a2:2546_7": "Sā taṁ jānāpetvā tena sampaṭicchite “tena hi, tāta,",
  "atk-s0514a2:2546_8": "te kumārikaṁ ānemī”ti āha.",
  "atk-s0514a2:2546_9": "Atha mahāsatto “kadāci imehi ānītā mama na rucceyya,",
  "atk-s0514a2:2546_10": "sayameva tāva upadhāremī”ti cintetvā evamāha – “devi,",
  "atk-s0514a2:2546_11": "katipāhaṁ mā kiñci rañño vadetha,",
  "atk-s0514a2:2546_12": "ahaṁ ekaṁ kumārikaṁ sayaṁ pariyesitvā mama cittarucitaṁ tumhākaṁ ācikkhissāmī”ti.",
  "atk-s0514a2:2546_13": "“Evaṁ karohi, tātā”ti.",
  "atk-s0514a2:2546_14": "So deviṁ vanditvā attano gharaṁ gantvā sahāyakānaṁ saññaṁ datvā aññātakavesena tunnavāyaupakaraṇāni gahetvā",
  "atk-s0514a2:2546_15": "ekakova uttaradvārena nikkhamitvā uttarayavamajjhakaṁ pāyāsi.",
  "atk-s0514a2:2546_16": "Tadā pana tattha ekaṁ porāṇaseṭṭhikulaṁ parikkhīṇaṁ ahosi.",
  "atk-s0514a2:2546_17": "Tassa kulassa dhītā amarādevī nāma abhirūpā dassanīyā pāsādikā sabbalakkhaṇasampannā puññavatī.",
  "atk-s0514a2:2546_18": "Sā taṁ divasaṁ pātova yāguṁ pacitvā ādāya “pitu kasanaṭṭhānaṁ gamissāmī”ti nikkhamitvā tameva maggaṁ paṭipajji.",
  "atk-s0514a2:2546_19": "Mahāsatto taṁ āgacchantiṁ disvā “sabbalakkhaṇasampannāyaṁ itthī,",
  "atk-s0514a2:2546_20": "sace apariggahā,",
  "atk-s0514a2:2546_21": "imāya me pādaparicārikāya bhavituṁ vaṭṭatī”ti cintesi.",
  "atk-s0514a2:2547_0": "Sāpi taṁ disvāva “sace evarūpassa purisassa gehe bhaveyyaṁ,",
  "atk-s0514a2:2547_1": "sakkā mayā kuṭumbaṁ saṇṭhāpetu”nti cintesi.",
  "atk-s0514a2:2548_0": "Atha mahāsatto –",
  "atk-s0514a2:2548_1": "“imissā sapariggahāpariggahabhāvaṁ na jānāmi,",
  "atk-s0514a2:2548_2": "hatthamuṭṭhiyā naṁ pucchissāmi,",
  "atk-s0514a2:2548_3": "sace esā paṇḍitā bhavissati,",
  "atk-s0514a2:2548_4": "jānissati. No ce,",
  "atk-s0514a2:2548_5": "na jānissati,",
  "atk-s0514a2:2548_6": "idheva naṁ chaḍḍetvā gacchāmī”ti cintetvā dūre ṭhitova hatthamuṭṭhimakāsi.",
  "atk-s0514a2:2548_7": "Sāpi “ayaṁ mama sasāmikāsāmikabhāvaṁ pucchatī”ti ñatvā hatthaṁ pasāresi.",
  "atk-s0514a2:2548_8": "So apariggahabhāvaṁ ñatvā samīpaṁ gantvā “bhadde,",
  "atk-s0514a2:2548_9": "kā nāma tva”nti pucchi. “Sāmi,",
  "atk-s0514a2:2548_10": "ahaṁ atīte vā anāgate vā etarahi vā yaṁ natthi,",
  "atk-s0514a2:2548_11": "tannāmikā”ti. “Bhadde,",
  "atk-s0514a2:2548_12": "loke amarā nāma natthi,",
  "atk-s0514a2:2548_13": "tvaṁ amarā nāma bhavissasī”ti. “Evaṁ, sāmī”ti. “Bhadde,",
  "atk-s0514a2:2548_14": "kassa yāguṁ harissasī”ti?",
  "atk-s0514a2:2548_15": "“Pubbadevatāya, sāmī”ti. “Bhadde,",
  "atk-s0514a2:2548_16": "pubbadevatā nāma mātāpitaro,",
  "atk-s0514a2:2548_17": "tava pitu yāguṁ harissasi maññe”ti. “Evaṁ, sāmī”ti. “Bhadde,",
  "atk-s0514a2:2548_18": "tava pitā kiṁ karotī”ti? “Sāmi,",
  "atk-s0514a2:2548_19": "ekaṁ dvidhā karotī”ti.",
  "atk-s0514a2:2548_20": "“Ekassa dvidhākaraṇaṁ nāma kasanaṁ,",
  "atk-s0514a2:2548_21": "tava pitā kasatī”ti. “Evaṁ, sāmī”ti.",
  "atk-s0514a2:2548_22": "“Katarasmiṁ pana ṭhāne te pitā kasatī”ti?",
  "atk-s0514a2:2548_23": "“Yattha sakiṁ gatā na enti,",
  "atk-s0514a2:2548_24": "tasmiṁ ṭhāne, sāmī”ti.",
  "atk-s0514a2:2548_25": "“Sakiṁ gatānaṁ na paccāgamanaṭṭhānaṁ nāma susānaṁ,",
  "atk-s0514a2:2548_26": "susānasantike kasati,",
  "atk-s0514a2:2548_27": "bhadde”ti. “Evaṁ, sāmī”ti. “Bhadde,",
  "atk-s0514a2:2548_28": "ajjeva essasī”ti.",
  "atk-s0514a2:2548_29": "“Sace essati,",
  "atk-s0514a2:2548_30": "na essā”mi.",
  "atk-s0514a2:2548_31": "“No ce essati, essāmi, sāmī”ti. “Bhadde,",
  "atk-s0514a2:2548_32": "pitā te maññe nadīpāre kasati,",
  "atk-s0514a2:2548_33": "udake ente na essasi,",
  "atk-s0514a2:2548_34": "anente essasī”ti. “Evaṁ, sāmī”ti.",
  "atk-s0514a2:2548_35": "Ettakaṁ nāma mahāsatto ālāpasallāpaṁ karoti.",
  "atk-s0514a2:2549_0": "Atha naṁ amarādevī “yāguṁ pivissasi,",
  "atk-s0514a2:2549_1": "sāmī”ti nimantesi.",
  "atk-s0514a2:2549_2": "Mahāsatto “paṭhamameva paṭikkhipanaṁ nāma avamaṅgala”nti cintetvā “āma,",
  "atk-s0514a2:2549_3": "pivissāmī”ti āha.",
  "atk-s0514a2:2549_4": "Sā pana yāgughaṭaṁ otāresi.",
  "atk-s0514a2:2549_5": "Mahāsatto cintesi “sace pātiṁ adhovitvā hatthadhovanaṁ adatvā dassati,",
  "atk-s0514a2:2549_6": "ettheva naṁ pahāya gamissāmī”ti.",
  "atk-s0514a2:2549_7": "Sā pana pātiṁ dhovitvā pātiyā udakaṁ āharitvā hatthadhovanaṁ datvā tucchapātiṁ hatthe aṭṭhapetvā bhūmiyaṁ ṭhapetvā ghaṭaṁ āluḷetvā yāguyā pūresi,",
  "atk-s0514a2:2549_8": "tattha pana sitthāni mahantāni.",
  "atk-s0514a2:2549_9": "Atha naṁ mahāsatto āha “kiṁ, bhadde,",
  "atk-s0514a2:2549_10": "atibahalā yāgū”ti.",
  "atk-s0514a2:2549_11": "“Udakaṁ na laddhaṁ, sāmī”ti.",
  "atk-s0514a2:2549_12": "“Kedāre udakaṁ na laddhaṁ bhavissati maññe”ti. “Evaṁ, sāmī”ti.",
  "atk-s0514a2:2549_13": "Sā pitu yāguṁ ṭhapetvā bodhisattassa adāsi.",
  "atk-s0514a2:2549_14": "So yāguṁ pivitvā mukhaṁ vikkhāletvā “bhadde,",
  "atk-s0514a2:2549_15": "tuyhaṁ mātu gehaṁ gamissāmi,",
  "atk-s0514a2:2549_16": "maggaṁ me ācikkhā”ti āha.",
  "atk-s0514a2:2549_17": "Sā “sādhū”ti vatvā maggaṁ ācikkhantī ekakanipāte imaṁ gāthamāha –",
  "atk-s0514a2:2550_0": "“Yena sattubilaṅgā ca, diguṇapalāso ca pupphito;",
  "atk-s0514a2:2551_0": "Yena dadāmi tena vadāmi, yena na dadāmi na tena vadāmi;",
  "atk-s0514a2:2552_0": "Esa maggo yavamajjhakassa, etaṁ annapathaṁ vijānāhī”ti. ;",
  "atk-s0514a2:2553_0": "Tassattho – “sāmi,",
  "atk-s0514a2:2553_1": "antogāmaṁ pavisitvā ekaṁ sattuāpaṇaṁ passissasi,",
  "atk-s0514a2:2553_2": "tato kañjikāpaṇaṁ,",
  "atk-s0514a2:2553_3": "tesaṁ purato diguṇapaṇṇo koviḷāro supupphito,",
  "atk-s0514a2:2553_4": "tasmā tvaṁ yena sattubilaṅgā ca koviḷāro ca pupphito,",
  "atk-s0514a2:2553_5": "tena gantvā koviḷāramūle ṭhatvā dakkhiṇaṁ gaṇha vāmaṁ muñca,",
  "atk-s0514a2:2553_6": "esa maggo yavamajjhakassa yavamajjhakagāme ṭhitassa amhākaṁ gehassa,",
  "atk-s0514a2:2553_7": "etaṁ evaṁ paṭicchādetvā mayā vuttaṁ channapathaṁ paṭicchannapathaṁ channapathaṁ vā paṭicchannakāraṇaṁ vijānāhī”ti.",
  "atk-s0514a2:2553_8": "Ettha hi yena dadāmīti yena hatthena dadāmi,",
  "atk-s0514a2:2553_9": "idaṁ dakkhiṇahatthaṁ sandhāya vuttaṁ,",
  "atk-s0514a2:2553_10": "itaraṁ vāmahatthaṁ.",
  "atk-s0514a2:2553_11": "Evaṁ sā tassa maggaṁ ācikkhitvā pitu yāguṁ gahetvā agamāsi.",
  "atk-s0514a2:2554_0": "Channapathapañho niṭṭhito.",
  "atk-s0514a2:2555_0": "Amarādevipariyesanā",
  "atk-s0514a2:2556_0": "Sopi tāya kathitamaggeneva taṁ gehaṁ gato.",
  "atk-s0514a2:2556_1": "Atha naṁ amarādeviyā mātā disvā āsanaṁ datvā “yāguṁ pivissasi,",
  "atk-s0514a2:2556_2": "sāmī”ti āha. “Amma,",
  "atk-s0514a2:2556_3": "kaniṭṭhabhaginiyā me amarādeviyā thokā yāgu me dinnā”ti.",
  "atk-s0514a2:2556_4": "Taṁ sutvā sā “dhītu me atthāya āgato bhavissatī”ti aññāsi.",
  "atk-s0514a2:2556_5": "Mahāsatto tesaṁ duggatabhāvaṁ jānantopi “amma,",
  "atk-s0514a2:2556_6": "ahaṁ tunnavāyo,",
  "atk-s0514a2:2556_7": "kiñci sibbitabbayuttakaṁ atthī”ti pucchi. “Atthi, sāmi,",
  "atk-s0514a2:2556_8": "mūlaṁ pana natthī”ti?",
  "atk-s0514a2:2556_9": "“Amma mūlena kammaṁ natthi, ānehi,",
  "atk-s0514a2:2556_10": "sibbissāmi na”nti.",
  "atk-s0514a2:2556_11": "Sā jiṇṇasāṭakāni āharitvā adāsi.",
  "atk-s0514a2:2556_12": "Bodhisatto āhaṭāhaṭaṁ niṭṭhāpesiyeva.",
  "atk-s0514a2:2556_13": "Puññavato hi kiriyā nāma samijjhatiyeva.",
  "atk-s0514a2:2556_14": "Atha naṁ āha “amma,",
  "atk-s0514a2:2556_15": "vīthibhāgena āroceyyāsī”ti.",
  "atk-s0514a2:2556_16": "Sā sakalagāmaṁ ārocesi.",
  "atk-s0514a2:2556_17": "Mahāsatto tunnavāyakammaṁ katvā ekāheneva sahassaṁ kahāpaṇaṁ uppādesi.",
  "atk-s0514a2:2556_18": "Mahallikāpissa pātarāsabhattaṁ pacitvā datvā “tāta,",
  "atk-s0514a2:2556_19": "sāyamāsaṁ kittakaṁ pacāmī”ti āha. “Amma,",
  "atk-s0514a2:2556_20": "yattakā imasmiṁ gehe bhuñjanti,",
  "atk-s0514a2:2556_21": "tesaṁ pamāṇenā”ti.",
  "atk-s0514a2:2556_22": "Sā anekasūpabyañjanaṁ bahubhattaṁ paci.",
  "atk-s0514a2:2556_23": "Amarādevīpi sāyaṁ sīsena dārukalāpaṁ,",
  "atk-s0514a2:2556_24": "ucchaṅgena paṇṇaṁ ādāya araññato āgantvā puragehadvāre dārukalāpaṁ nikkhipitvā pacchimadvārena gehaṁ pāvisi.",
  "atk-s0514a2:2556_25": "Pitāpissā sāyataraṁ āgamāsi.",
  "atk-s0514a2:2556_26": "Mahāsatto nānaggarasabhojanaṁ bhuñji.",
  "atk-s0514a2:2556_27": "Itarā mātāpitaro bhojetvā pacchā sayaṁ bhuñjitvā mātāpitūnaṁ pāde dhovitvā mahāsattassa pāde dhovi.",
  "atk-s0514a2:2557_0": "So taṁ pariggaṇhanto katipāhaṁ tattheva vasi.",
  "atk-s0514a2:2557_1": "Atha naṁ vīmaṁsanto ekadivasaṁ āha – “bhadde,",
  "atk-s0514a2:2557_2": "aḍḍhanāḷikataṇḍule gahetvā tato mayhaṁ yāguñca pūvañca bhattañca pacāhī”ti.",
  "atk-s0514a2:2557_3": "Sā “sādhū”ti sampaṭicchitvā taṇḍule koṭṭetvā mūlataṇḍulehi bhattaṁ,",
  "atk-s0514a2:2557_4": "majjhimataṇḍulehi yāguṁ,",
  "atk-s0514a2:2557_5": "kaṇakāhi pūvaṁ pacitvā tadanurūpaṁ sūpabyañjanaṁ sampādetvā mahāsattassa sabyañjanaṁ yāguṁ adāsi.",
  "atk-s0514a2:2557_6": "Sā yāgu mukhe ṭhapitamattāva satta rasaharaṇisahassāni pharitvā aṭṭhāsi.",
  "atk-s0514a2:2557_7": "So tassā vīmaṁsanatthameva “bhadde,",
  "atk-s0514a2:2557_8": "yāguṁ pacituṁ ajānantī kimatthaṁ mama taṇḍule nāsesī”ti kuddho viya saha kheḷena niṭṭhubhitvā bhūmiyaṁ pātesi.",
  "atk-s0514a2:2557_9": "Sā tassa akujjhitvāva “sāmi,",
  "atk-s0514a2:2557_10": "sace yāgu na sundarā,",
  "atk-s0514a2:2557_11": "pūvaṁ khādā”ti pūvaṁ adāsi.",
  "atk-s0514a2:2557_12": "Tampi tatheva akāsi. “Sace, sāmi,",
  "atk-s0514a2:2557_13": "pūvaṁ na sundaraṁ,",
  "atk-s0514a2:2557_14": "bhattaṁ bhuñjā”ti bhattaṁ adāsi.",
  "atk-s0514a2:2557_15": "Bhattampi tatheva katvā “bhadde,",
  "atk-s0514a2:2557_16": "tvaṁ pacituṁ ajānantī mama santakaṁ kimatthaṁ nāsesī”ti kuddho viya tīṇipi ekato madditvā sīsato paṭṭhāya sakalasarīraṁ limpitvā “gaccha,",
  "atk-s0514a2:2557_17": "dvāre nisīdāhī”ti āha.",
  "atk-s0514a2:2557_18": "Sā akujjhitvāva “sādhu,",
  "atk-s0514a2:2557_19": "sāmī”ti gantvā tathā akāsi.",
  "atk-s0514a2:2557_20": "So tassā nihatamānabhāvaṁ ñatvā “bhadde,",
  "atk-s0514a2:2557_21": "ehī”ti āha.",
  "atk-s0514a2:2557_22": "Sā akujjhitvā ekavacaneneva āgatā.",
  "atk-s0514a2:2557_23": "Mahāsatto pana āgacchanto kahāpaṇasahassena saddhiṁ ekasāṭakayugaṁ tambūlapasibbake ṭhapetvā āgato.",
  "atk-s0514a2:2557_24": "Atha so taṁ sāṭakaṁ nīharitvā tassā hatthe ṭhapetvā “bhadde,",
  "atk-s0514a2:2557_25": "tava sahāyikāhi saddhiṁ nhāyitvā imaṁ sāṭakaṁ nivāsetvā ehī”ti āha.",
  "atk-s0514a2:2557_26": "Sā tathā akāsi.",
  "atk-s0514a2:2558_0": "Paṇḍito uppāditadhanañca,",
  "atk-s0514a2:2558_1": "ābhatadhanañca sabbaṁ tassā mātāpitūnaṁ datvā samassāsetvā sasure āpucchitvā taṁ ādāya nagarābhimukho agamāsi.",
  "atk-s0514a2:2558_2": "Antarāmagge tassā vīmaṁsanatthāya chattañca upāhanañca datvā evamāha – “bhadde,",
  "atk-s0514a2:2558_3": "imaṁ chattaṁ gahetvā attānaṁ dhārehi,",
  "atk-s0514a2:2558_4": "upāhanaṁ abhiruhitvā yāhī”ti.",
  "atk-s0514a2:2558_5": "Sā taṁ gahetvā tathā akatvā abbhokāse sūriyasantāpe chattaṁ adhāretvā vanante dhāretvā gacchati,",
  "atk-s0514a2:2558_6": "thalaṭṭhāne upāhanaṁ paṭimuñcitvā udakaṭṭhānaṁ sampattakāle abhiruhitvā gacchati.",
  "atk-s0514a2:2558_7": "Bodhisatto taṁ kāraṇaṁ disvā pucchi “kiṁ, bhadde,",
  "atk-s0514a2:2558_8": "thalaṭṭhāne upāhanaṁ paṭimuñcitvā udakaṭṭhāne abhiruhitvā gacchasi,",
  "atk-s0514a2:2558_9": "sūriyasantāpe chattaṁ adhāretvā vanante dhāretvā”ti? Sā āha – “sāmi,",
  "atk-s0514a2:2558_10": "thalaṭṭhāne kaṇṭakādīni passāmi,",
  "atk-s0514a2:2558_11": "udakaṭṭhāne macchakacchapakaṇṭakādīni na passāmi,",
  "atk-s0514a2:2558_12": "tesu pāde paviṭṭhesu dukkhavedanā bhaveyya,",
  "atk-s0514a2:2558_13": "abbhokāse sukkharukkhakaṇṭakādīni natthi,",
  "atk-s0514a2:2558_14": "vanantaraṁ paviṭṭhānaṁ pana sukkharukkhadaṇḍādikesu matthake patitesu dukkhavedanā bhaveyya,",
  "atk-s0514a2:2558_15": "tasmā tāni paṭighātanatthāya evaṁ karomī”ti.",
  "atk-s0514a2:2559_0": "Bodhisatto dvīhi kāraṇehi tassā kathaṁ sutvā tussitvā gacchanto ekasmiṁ ṭhāne phalasampannaṁ ekaṁ badararukkhaṁ disvā badararukkhamūle nisīdi.",
  "atk-s0514a2:2559_1": "Sā badararukkhamūle nisinnaṁ mahāsattaṁ disvā “sāmi,",
  "atk-s0514a2:2559_2": "abhiruhitvā badaraphalaṁ gahetvā khādāhi,",
  "atk-s0514a2:2559_3": "mayhampi dehī”ti āha. “Bhadde,",
  "atk-s0514a2:2559_4": "ahaṁ kilamāmi,",
  "atk-s0514a2:2559_5": "abhiruhituṁ na sakkomi,",
  "atk-s0514a2:2559_6": "tvameva abhiruhā”ti.",
  "atk-s0514a2:2559_7": "Sā tassa vacanaṁ sutvā badararukkhaṁ abhiruyha sākhantare nisīditvā phalaṁ ocini.",
  "atk-s0514a2:2559_8": "Bodhisatto taṁ āha – “bhadde,",
  "atk-s0514a2:2559_9": "phalaṁ mayhaṁ dehī”ti.",
  "atk-s0514a2:2559_10": "Sā “ayaṁ puriso paṇḍito vā apaṇḍito vā vīmaṁsissāmī”ti cintetvā taṁ āha “sāmi,",
  "atk-s0514a2:2559_11": "uṇhaphalaṁ khādissasi,",
  "atk-s0514a2:2559_12": "udāhu sītaphala”nti?",
  "atk-s0514a2:2559_13": "So taṁ kāraṇaṁ ajānanto viya evamāha – “bhadde,",
  "atk-s0514a2:2559_14": "uṇhaphalena me attho”ti.",
  "atk-s0514a2:2559_15": "Sā phalāni bhūmiyaṁ khipitvā “sāmi,",
  "atk-s0514a2:2559_16": "khādā”ti āha.",
  "atk-s0514a2:2559_17": "Bodhisatto taṁ gahetvā dhamento khādi.",
  "atk-s0514a2:2559_18": "Puna vīmaṁsamāno naṁ evamāha – “bhadde,",
  "atk-s0514a2:2559_19": "sītalaṁ me dehī”ti.",
  "atk-s0514a2:2559_20": "Atha sā badaraphalāni tiṇabhūmiyā upari khipi.",
  "atk-s0514a2:2559_21": "So taṁ gahetvā khāditvā “ayaṁ dārikā ativiya paṇḍitā”ti cintetvā tussi.",
  "atk-s0514a2:2559_22": "Atha mahāsatto taṁ āha – “bhadde,",
  "atk-s0514a2:2559_23": "badararukkhato otarāhī”ti.",
  "atk-s0514a2:2559_24": "Sā mahāsattassa vacanaṁ sutvā rukkhato otaritvā ghaṭaṁ gahetvā nadiṁ gantvā udakaṁ ānetvā mahāsattassa adāsi.",
  "atk-s0514a2:2559_25": "Mahāsatto pivitvā mukhaṁ vikkhāletvā tato uṭṭhāya gacchanto nagarameva sampatto.",
  "atk-s0514a2:2560_0": "Atha so taṁ vīmaṁsanatthāya dovārikassa gehe ṭhapetvā dovārikassa bhariyāya ācikkhitvā attano nivesanaṁ",
  "atk-s0514a2:2560_1": "gantvā purise āmantetvā “asukagehe itthiṁ ṭhapetvā āgatomhi,",
  "atk-s0514a2:2560_2": "imaṁ sahassaṁ ādāya gantvā taṁ vīmaṁsathā”ti sahassaṁ datvā pesesi.",
  "atk-s0514a2:2560_3": "Te tathā kariṁsu. Sā āha –",
  "atk-s0514a2:2560_4": "“idaṁ mama sāmikassa pādarajampi na agghatī”ti.",
  "atk-s0514a2:2560_5": "Te āgantvā paṇḍitassa ārocesuṁ.",
  "atk-s0514a2:2560_6": "Punapi yāvatatiyaṁ pesetvā catutthe vāre mahāsatto teyeva “tena hi naṁ hatthe gahetvā kaḍḍhantā ānethā”ti āha.",
  "atk-s0514a2:2560_7": "Te tathā kariṁsu.",
  "atk-s0514a2:2560_8": "Sā mahāsattaṁ mahāsampattiyaṁ ṭhitaṁ na sañjāni,",
  "atk-s0514a2:2560_9": "naṁ oloketvā ca pana hasi ceva rodi ca.",
  "atk-s0514a2:2560_10": "So ubhayakāraṇaṁ pucchi.",
  "atk-s0514a2:2560_11": "Atha naṁ sā āha – “sāmi,",
  "atk-s0514a2:2560_12": "ahaṁ hasamānā tava sampattiṁ oloketvā ‘ayaṁ akāraṇena na laddhā,",
  "atk-s0514a2:2560_13": "purimabhave kusalaṁ katvā laddhā,",
  "atk-s0514a2:2560_14": "aho puññānaṁ phalaṁ nāmā’ti hasiṁ.",
  "atk-s0514a2:2560_15": "Rodamānā pana ‘idāni parassa rakkhitagopitavatthumhi aparajjhitvā nirayaṁ gamissatī’ti tayi kāruññena rodi”nti.",
  "atk-s0514a2:2561_0": "So taṁ vīmaṁsitvā suddhabhāvaṁ ñatvā “gacchatha naṁ tattheva nethā”ti vatvā pesetvā puna tunnavāyavesaṁ",
  "atk-s0514a2:2561_1": "gahetvā gantvā tāya saddhiṁ sayitvā punadivase pātova rājakulaṁ pavisitvā udumbaradeviyā ārocesi.",
  "atk-s0514a2:2561_2": "Sā rañño ārocetvā amarādeviṁ sabbālaṅkārehi alaṅkaritvā mahāyogge nisīdāpetvā mahantena sakkārena mahāsattassa gehaṁ netvā maṅgalaṁ kāresi.",
  "atk-s0514a2:2561_3": "Rājā bodhisattassa sahassamūlaṁ paṇṇākāraṁ pesesi.",
  "atk-s0514a2:2561_4": "Dovārike ādiṁ katvā sakalanagaravāsino paṇṇākāre pahiṇiṁsu.",
  "atk-s0514a2:2561_5": "Amarādevīpi raññā pahitaṁ paṇṇākāraṁ dvidhā bhinditvā ekaṁ koṭṭhāsaṁ rañño pesesi.",
  "atk-s0514a2:2561_6": "Etenupāyena sakalanagaravāsīnampi paṇṇākāraṁ pesetvā nagaraṁ saṅgaṇhi.",
  "atk-s0514a2:2561_7": "Tato paṭṭhāya mahāsatto tāya saddhiṁ samaggavāsaṁ vasanto rañño atthañca dhammañca anusāsi.",
  "atk-s0514a2:2562_0": "Amarādevipariyesanā niṭṭhitā.",
  "atk-s0514a2:2563_0": "Sabbaratanathenavaṇṇanā",
  "atk-s0514a2:2564_0": "Athekadivasaṁ senako itare tayo attano santikaṁ āgate āmantesi “ambho,",
  "atk-s0514a2:2564_1": "mayaṁ gahapatiputtassa mahosadhasseva nappahoma,",
  "atk-s0514a2:2564_2": "idāni pana tena attanā byattatarā bhariyā ānītā,",
  "atk-s0514a2:2564_3": "kinti naṁ rañño antare paribhindeyyāmā”ti. “Ācariya,",
  "atk-s0514a2:2564_4": "mayaṁ kiṁ jānāma,",
  "atk-s0514a2:2564_5": "tvaṁyeva jānāhī”ti.",
  "atk-s0514a2:2564_6": "“Hotu mā cintayittha,",
  "atk-s0514a2:2564_7": "attheko upāyo,",
  "atk-s0514a2:2564_8": "ahaṁ rañño cūḷāmaṇiṁ thenetvā āharissāmi, pukkusa,",
  "atk-s0514a2:2564_9": "tvaṁ suvaṇṇamālaṁ āhara, kāminda,",
  "atk-s0514a2:2564_10": "tvaṁ kambalaṁ, devinda,",
  "atk-s0514a2:2564_11": "tvaṁ suvaṇṇapādukanti evaṁ mayaṁ cattāropi upāyena tāni āharissāma,",
  "atk-s0514a2:2564_12": "tato amhākaṁ gehe aṭṭhapetvā gahapatiputtassa gehaṁ pesessāmā”ti.",
  "atk-s0514a2:2564_13": "Atha kho te cattāropi tathā kariṁsu.",
  "atk-s0514a2:2564_14": "Tesu senako tāva cūḷāmaṇiṁ takkaghaṭe pakkhipitvā dāsiyā hatthe ṭhapetvā pesesi “imaṁ takkaghaṭaṁ aññesaṁ",
  "atk-s0514a2:2564_15": "gaṇhantānaṁ adatvā sace mahosadhassa gehe gaṇhāti,",
  "atk-s0514a2:2564_16": "ghaṭeneva saddhiṁ dehī”ti.",
  "atk-s0514a2:2564_17": "Sā paṇḍitassa gharadvāraṁ gantvā “takkaṁ gaṇhatha,",
  "atk-s0514a2:2564_18": "takkaṁ gaṇhathā”ti aparāparaṁ carati.",
  "atk-s0514a2:2565_0": "Amarādevī dvāre ṭhitā tassā kiriyaṁ disvā “ayaṁ aññattha na gacchati,",
  "atk-s0514a2:2565_1": "bhavitabbamettha kāraṇenā”ti iṅgitasaññāya dāsiyo paṭikkamāpetvā sayameva “amma,",
  "atk-s0514a2:2565_2": "ehi takkaṁ gaṇhissāmī”ti pakkositvā tassā āgatakāle dāsīnaṁ saññaṁ datvā tāsu anāgacchantīsu “gaccha, amma,",
  "atk-s0514a2:2565_3": "dāsiyo pakkosāhī”ti tameva pesetvā takkaghaṭe hatthaṁ otāretvā maṇiṁ disvā taṁ dāsiṁ pucchi “amma,",
  "atk-s0514a2:2565_4": "tvaṁ kassa santakā”ti? “Ayye,",
  "atk-s0514a2:2565_5": "senakapaṇḍitassa dāsīmhī”ti.",
  "atk-s0514a2:2565_6": "Tato tassā nāmaṁ tassā ca mātuyā nāmaṁ pucchitvā “asukā nāmā”ti vutte “amma,",
  "atk-s0514a2:2565_7": "imaṁ takkaṁ katimūla”nti pucchi. “Ayye,",
  "atk-s0514a2:2565_8": "catunāḷika”nti. “Tena hi, amma,",
  "atk-s0514a2:2565_9": "imaṁ takkaṁ me dehī”ti vatvā “ayye,",
  "atk-s0514a2:2565_10": "tumhesu gaṇhantīsu mūlena me ko attho,",
  "atk-s0514a2:2565_11": "ghaṭeneva saddhiṁ gaṇhathā”ti vutte “tena hi yāhī”ti taṁ uyyojetvā sā “asukamāse asukadivase senakācariyo",
  "atk-s0514a2:2565_12": "asukāya nāma dāsiyā dhītāya asukāya nāma hatthe rañño cūḷāmaṇiṁ pahenakatthāya pahiṇī”ti paṇṇe likhitvā",
  "atk-s0514a2:2565_13": "takkaṁ gaṇhi.",
  "atk-s0514a2:2565_14": "Pukkusopi suvaṇṇamālaṁ sumanapupphacaṅkoṭake ṭhapetvā sumanapupphena paṭicchādetvā tatheva pesesi.",
  "atk-s0514a2:2565_15": "Kāmindopi kambalaṁ paṇṇapacchiyaṁ ṭhapetvā paṇṇehi chādetvā pesesi.",
  "atk-s0514a2:2565_16": "Devindopi suvaṇṇapādukaṁ yavakalāpantare bandhitvā pesesi.",
  "atk-s0514a2:2565_17": "Sā sabbānipi tāni gahetvā paṇṇe akkharāni āropetvā mahāsattassa ācikkhitvā ṭhapesi.",
  "atk-s0514a2:2566_0": "Tepi cattāro paṇḍitā rājakulaṁ gantvā “kiṁ, deva,",
  "atk-s0514a2:2566_1": "tumhe cūḷāmaṇiṁ na piḷandhathā”ti āhaṁsu.",
  "atk-s0514a2:2566_2": "Rājā “piḷandhissāmi āharathā”ti purise āha.",
  "atk-s0514a2:2566_3": "Te maṇiṁ na passiṁsu,",
  "atk-s0514a2:2566_4": "itarānipi na passiṁsuyeva.",
  "atk-s0514a2:2566_5": "Atha te cattāro paṇḍitā “deva,",
  "atk-s0514a2:2566_6": "tumhākaṁ ābharaṇāni mahosadhassa gehe atthi,",
  "atk-s0514a2:2566_7": "so tāni sayaṁ vaḷañjeti,",
  "atk-s0514a2:2566_8": "paṭisattu te mahārāja,",
  "atk-s0514a2:2566_9": "gahapatiputto”ti taṁ bhindiṁsu.",
  "atk-s0514a2:2566_10": "Athassa atthacarakā manussā sīghaṁ gantvā ārocesuṁ.",
  "atk-s0514a2:2566_11": "So “rājānaṁ disvā jānissāmī”ti rājupaṭṭhānaṁ agamāsi.",
  "atk-s0514a2:2566_12": "Rājā kujjhitvā “ko jānissati,",
  "atk-s0514a2:2566_13": "kiṁ bhavissati kiṁ karissatī”ti attānaṁ passituṁ nādāsi.",
  "atk-s0514a2:2566_14": "Paṇḍito rañño kuddhabhāvaṁ ñatvā attano nivesanameva gato.",
  "atk-s0514a2:2566_15": "Rājā “naṁ gaṇhathā”ti āṇāpesi.",
  "atk-s0514a2:2566_16": "Paṇḍito atthacarakānaṁ vacanaṁ sutvā “mayā apagantuṁ vaṭṭatī”ti amarādeviyā saññaṁ datvā aññātakavesena",
  "atk-s0514a2:2566_17": "nagarā nikkhamitvā dakkhiṇayavamajjhakagāmaṁ gantvā tasmiṁ kumbhakārakammaṁ akāsi.",
  "atk-s0514a2:2566_18": "Nagare “paṇḍito palāto”ti ekakolāhalaṁ jātaṁ.",
  "atk-s0514a2:2567_0": "Senakādayopi cattāro janā tassa palātabhāvaṁ ñatvā “mā cintayittha,",
  "atk-s0514a2:2567_1": "mayaṁ kiṁ apaṇḍitā”ti aññamaññaṁ ajānāpetvāva amarādeviyā paṇṇākāraṁ pahiṇiṁsu sā tehi catūhi pesitapaṇṇākāraṁ gahetvā “asuka-",
  "atk-s0514a2:2567_2": "asukavelāya āgacchatū”ti vatvā ekaṁ kūpaṁ khaṇāpetvā gūtharāsino saha udakena tattha pūretvā gūthakūpassa",
  "atk-s0514a2:2567_3": "uparitale yantaphalakāhi pidahitvā kiḷañjena paṭicchādetvā sabbaṁ niṭṭhāpesi.",
  "atk-s0514a2:2567_4": "Atha senako sāyanhasamaye nhatvā attānaṁ alaṅkaritvā nānaggarasabhojanaṁ bhuñjitvā bodhisattassa gehaṁ agamāsi.",
  "atk-s0514a2:2567_5": "So gharadvāre ṭhatvā attano āgatabhāvaṁ jānāpesi. Sā “ehi,",
  "atk-s0514a2:2567_6": "ācariyā”ti āha.",
  "atk-s0514a2:2567_7": "So gantvā tassā santike aṭṭhāsi.",
  "atk-s0514a2:2567_8": "Sā evamāha – “sāmi,",
  "atk-s0514a2:2567_9": "idāni ahaṁ tava vasaṁ gatā,",
  "atk-s0514a2:2567_10": "attano sarīraṁ anhāyitvā sayituṁ ayutta”nti.",
  "atk-s0514a2:2567_11": "So tassā vacanaṁ sutvā “sādhū”ti sampaṭicchi.",
  "atk-s0514a2:2567_12": "Sā nikkhamitvā udakapūraṁ ghaṭaṁ gahetvā āsittā viya “ehi, ācariya,",
  "atk-s0514a2:2567_13": "nhānatthāya phalakāni āruhā”ti vatvā tassa phalakāni abhiruyha ṭhitakāle gehaṁ pavisitvā phalakakoṭiyaṁ akkamitvā gūthakūpe pātesi.",
  "atk-s0514a2:2568_0": "Pukkusopi sāyanhasamaye nhatvā alaṅkaritvā nānaggarasabhojanaṁ bhuñjitvā bodhisattassa gehaṁ gantvā gharadvāre ṭhatvā attano āgatabhāvaṁ jānāpesi.",
  "atk-s0514a2:2568_1": "Ekā paricārikā itthī amarādeviyā ārocesi.",
  "atk-s0514a2:2568_2": "Sā tassā vacanaṁ sutvā “ehi, ācariya,",
  "atk-s0514a2:2568_3": "attano sarīraṁ anhāyitvā sayituṁ ayutta”nti āha.",
  "atk-s0514a2:2568_4": "So “sādhū”ti sampaṭicchi.",
  "atk-s0514a2:2568_5": "Sā nikkhamitvā udakapūraṁ ghaṭaṁ gahetvā āsiñcamānā viya “ehi, ācariya,",
  "atk-s0514a2:2568_6": "nhānatthāya phalakāni abhiruhā”ti āha.",
  "atk-s0514a2:2568_7": "Tassa phalakāni abhiruyha ṭhitakāle sā gehaṁ pavisitvā phalakāni ākaḍḍhitvā gūthakūpe pātesi.",
  "atk-s0514a2:2568_8": "Pukkusaṁ senako “ko eso”ti pucchi.",
  "atk-s0514a2:2568_9": "“Ahaṁ pukkuso”ti.",
  "atk-s0514a2:2568_10": "“Tvaṁ ko nāma manusso”ti?",
  "atk-s0514a2:2568_11": "“Ahaṁ senako”ti aññamaññaṁ pucchitvā aṭṭhaṁsu.",
  "atk-s0514a2:2568_12": "Tathā itare dvepi tattheva pātesi.",
  "atk-s0514a2:2568_13": "Sabbepi te jegucche gūthakūpe aṭṭhaṁsu.",
  "atk-s0514a2:2568_14": "Sā vibhātāya rattiyā tato ukkhipāpetvā,",
  "atk-s0514a2:2568_15": "cattāropi jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṁ bahalayāguṁ",
  "atk-s0514a2:2568_16": "pacāpetvā madditvā sīsato paṭṭhāya sakalasarīraṁ vilimpāpetvā tūlapicūni gāhāpetvā tatheva sīsato paṭṭhāya",
  "atk-s0514a2:2568_17": "okirāpetvā mahādukkhaṁ pāpetvā kilañjakucchiyaṁ nipajjāpetvā veṭhetvā rañño ārocetukāmā hutvā tehi saddhiṁ",
  "atk-s0514a2:2568_18": "cattāri ratanāni gāhāpetvā rañño santikaṁ gantvā rājānaṁ vanditvā ekamantaṁ nisīditvā – “deva,",
  "atk-s0514a2:2568_19": "setavānaraṁ nāma mahāpaṇṇākāraṁ paṭiggaṇhathā”ti vatvā cattāri kilañjāni rañño pādamūle ṭhapāpesi.",
  "atk-s0514a2:2568_20": "Atha rājā vivarāpetvā setamakkaṭasadise cattāropi jane passi.",
  "atk-s0514a2:2568_21": "Atha sabbe manussā “aho adiṭṭhapubbā,",
  "atk-s0514a2:2568_22": "aho mahāsetavānarā”ti vatvā mahāhasitaṁ hasiṁsu.",
  "atk-s0514a2:2568_23": "Te cattāropi mahālajjā ahesuṁ.",
  "atk-s0514a2:2569_0": "Atha amarādevī attano sāmino niddosabhāvaṁ kathentī rājānaṁ āha – “deva,",
  "atk-s0514a2:2569_1": "mahosadhapaṇḍito na coro,",
  "atk-s0514a2:2569_2": "ime cattārova corā.",
  "atk-s0514a2:2569_3": "Etesu hi senako maṇicoro,",
  "atk-s0514a2:2569_4": "pukkuso suvaṇṇamālācoro,",
  "atk-s0514a2:2569_5": "kāmindo kambalacoro,",
  "atk-s0514a2:2569_6": "devindo suvaṇṇapādukācoro.",
  "atk-s0514a2:2569_7": "Ime corā asukamāse asukadivase asukadāsidhītānaṁ asukadāsīnaṁ hatthe imāni ratanāni pahiṇanti.",
  "atk-s0514a2:2569_8": "Imaṁ paṇṇaṁ passatha,",
  "atk-s0514a2:2569_9": "attano santakañca gaṇhatha, core ca, deva,",
  "atk-s0514a2:2569_10": "paṭicchathā”ti.",
  "atk-s0514a2:2569_11": "Sā cattāropi jane mahāvippakāraṁ pāpetvā rājānaṁ vanditvā attano gehameva gatā.",
  "atk-s0514a2:2569_12": "Rājā bodhisattassa palātabhāvena tasmiṁ āsaṅkāya ca aññesaṁ paṇḍitapatimantīnaṁ abhāvena ca tesaṁ kiñci",
  "atk-s0514a2:2569_13": "avatvā “paṇḍitā nhāpetvā attano gehāni gacchathā”ti pesesi.",
  "atk-s0514a2:2569_14": "Cattāro janā mahāvippakāraṁ patvā rājānaṁ vanditvā attano gehameva gatā.",
  "atk-s0514a2:2570_0": "Sabbaratanathenā niṭṭhitā.",
  "atk-s0514a2:2571_0": "Khajjopanakapañho",
  "atk-s0514a2:2572_0": "Athassa chatte adhivatthā devatā bodhisattassa dhammadesanaṁ assuṇantī “kiṁ nu kho kāraṇa”nti āvajjamānā",
  "atk-s0514a2:2572_1": "taṁ kāraṇaṁ ñatvā “paṇḍitassa ānayanakāraṇaṁ karissāmī”ti cintetvā rattibhāge chattapiṇḍikaṁ vivaritvā",
  "atk-s0514a2:2572_2": "rājānaṁ catukkanipāte devatāya pucchitapañhe āgate “hanti hatthehi pādehī”tiādike cattāro pañhe pucchi.",
  "atk-s0514a2:2572_3": "Rājā ajānanto “ahaṁ na jānāmi,",
  "atk-s0514a2:2572_4": "aññe paṇḍite pucchissāmī”ti ekadivasaṁ okāsaṁ yācitvā punadivase “āgacchantū”ti catunnaṁ paṇḍitānaṁ sāsanaṁ pesesi.",
  "atk-s0514a2:2572_5": "Tehi “mayaṁ khuramuṇḍā vīthiṁ otarantā lajjāmā”ti vutte rājā cattāro nāḷipaṭṭe pesesi “ime sīsesu katvā āgacchantū”ti.",
  "atk-s0514a2:2572_6": "Tadā kira te nāḷipaṭṭā uppannā.",
  "atk-s0514a2:2572_7": "Te āgantvā paññattāsane nisīdiṁsu.",
  "atk-s0514a2:2572_8": "Atha rājā “senaka,",
  "atk-s0514a2:2572_9": "ajja rattibhāge chatte adhivatthā devatā maṁ cattāro pañhe pucchi,",
  "atk-s0514a2:2572_10": "ahaṁ pana ajānanto ‘paṇḍite pucchissāmī’ti avacaṁ,",
  "atk-s0514a2:2572_11": "kathehi me te pañhe”ti vatvā imaṁ gāthamāha –",
  "atk-s0514a2:2573_0": "“Hanti hatthehi pādehi, mukhañca parisumbhati;",
  "atk-s0514a2:2574_0": "Sa ve rāja piyo hoti, kaṁ tena tvābhipassasī”ti. ;",
  "atk-s0514a2:2575_0": "Senako ajānanto “kiṁ hanti,",
  "atk-s0514a2:2575_1": "kathaṁ hantī”ti taṁ taṁ vilapitvā neva antaṁ passi,",
  "atk-s0514a2:2575_2": "na koṭiṁ passi.",
  "atk-s0514a2:2575_3": "Sesāpi appaṭibhānā ahesuṁ.",
  "atk-s0514a2:2575_4": "Atha rājā vippaṭisārī hutvā puna rattibhāge devatāya “pañho te ñāto”ti puṭṭho “mayā cattāro paṇḍitā puṭṭhā,",
  "atk-s0514a2:2575_5": "tepi na jāniṁsū”ti āha.",
  "atk-s0514a2:2575_6": "Devatā “kiṁ te jānissanti,",
  "atk-s0514a2:2575_7": "ṭhapetvā mahosadhapaṇḍitaṁ añño koci ete pañhe kathetuṁ samattho nāma natthi.",
  "atk-s0514a2:2575_8": "Sace taṁ pakkosāpetvā ete pañhe na kathāpessasi,",
  "atk-s0514a2:2575_9": "iminā te jalitena ayakūṭena sīsaṁ bhindissāmī”ti rājānaṁ tajjetvā “mahārāja,",
  "atk-s0514a2:2575_10": "agginā atthe sati khajjopanakaṁ dhamituṁ na vaṭṭati,",
  "atk-s0514a2:2575_11": "khīrena atthe sati visāṇaṁ duhituṁ na vaṭṭatī”ti vatvā imaṁ pañcakanipāte khajjopanakapañhaṁ udāhari –",
  "atk-s0514a2:2576_0": "“Ko nu santamhi pajjote, aggipariyesanaṁ caraṁ;",
  "atk-s0514a2:2577_0": "Addakkhi ratti khajjotaṁ, jātavedaṁ amaññatha.",
  "atk-s0514a2:2578_0": "“Svassa gomayacuṇṇāni, abhimatthaṁ tiṇāni ca;",
  "atk-s0514a2:2579_0": "Viparītāya saññāya, nāsakkhi pajjaletave.",
  "atk-s0514a2:2580_0": "“Evampi anupāyena, atthaṁ na labhate migo;",
  "atk-s0514a2:2581_0": "Visāṇato gavaṁ dohaṁ, yattha khīraṁ na vindati.",
  "atk-s0514a2:2582_0": "“Vividhehi upāyehi, atthaṁ papponti māṇavā;",
  "atk-s0514a2:2583_0": "Niggahena amittānaṁ, mittānaṁ paggahena ca.",
  "atk-s0514a2:2584_0": "“Senāmokkhapalābhena, vallabhānaṁ nayena ca;",
  "atk-s0514a2:2585_0": "Jagatiṁ jagatipālā, āvasanti vasundhara”nti. ;",
  "atk-s0514a2:2586_0": "Tattha santamhi pajjoteti aggimhi sante.",
  "atk-s0514a2:2586_1": "Caranti caranto.",
  "atk-s0514a2:2586_2": "Addakkhīti passi,",
  "atk-s0514a2:2586_3": "disvā ca pana vaṇṇasāmaññatāya khajjopanakaṁ “jātavedo ayaṁ bhavissatī”ti amaññittha.",
  "atk-s0514a2:2586_4": "Svassāti so assa khajjopanakassa upari sukhumāni gomayacuṇṇāni ceva tiṇāni ca.",
  "atk-s0514a2:2586_5": "Abhimatthanti hatthehi ghaṁsitvā ākiranto jaṇṇukehi bhūmiyaṁ patiṭṭhāya mukhena dhamanto jālessāmi nanti",
  "atk-s0514a2:2586_6": "viparītāya saññāya vāyamantopi jāletuṁ nāsakkhi.",
  "atk-s0514a2:2586_7": "Migoti migasadiso andhabālo evaṁ anupāyena pariyesanto atthaṁ na labhati.",
  "atk-s0514a2:2586_8": "Yatthāti yasmiṁ visāṇe khīrameva natthi,",
  "atk-s0514a2:2586_9": "tato gāviṁ duhanto viya ca atthaṁ na vindati.",
  "atk-s0514a2:2586_10": "Senāmokkhapalābhenāti senāmokkhānaṁ amaccānaṁ lābhena.",
  "atk-s0514a2:2586_11": "Vallabhānanti piyamanāpānaṁ vissāsikānaṁ amaccānaṁ nayena ca.",
  "atk-s0514a2:2586_12": "Vasundharanti vasusaṅkhātānaṁ ratanānaṁ dhāraṇato vasundharanti laddhanāmaṁ jagatiṁ jagatipālā rājāno āvasanti.",
  "atk-s0514a2:2587_0": "Na te tayā sadisā hutvā aggimhi vijjamāneyeva khajjopanakaṁ dhamanti. Mahārāja,",
  "atk-s0514a2:2587_1": "tvaṁ pana aggimhi sati khajjopanakaṁ dhamanto viya,",
  "atk-s0514a2:2587_2": "tulaṁ chaḍḍetvā hatthena tulayanto viya,",
  "atk-s0514a2:2587_3": "khīrena atthe jāte visāṇato duhanto viya ca,",
  "atk-s0514a2:2587_4": "senakādayo pucchasi,",
  "atk-s0514a2:2587_5": "ete kiṁ jānanti.",
  "atk-s0514a2:2587_6": "Khajjopanakasadisā hete.",
  "atk-s0514a2:2587_7": "Aggikkhandhasadiso mahosadho paññāya jalati,",
  "atk-s0514a2:2587_8": "taṁ pakkosāpetvā puccha.",
  "atk-s0514a2:2587_9": "Ime te pañhe ajānantassa jīvitaṁ natthīti rājānaṁ tajjetvā antaradhāyi.",
  "atk-s0514a2:2588_0": "Khajjopanakapañho niṭṭhito.",
  "atk-s0514a2:2589_0": "Bhūripañho",
  "atk-s0514a2:2590_0": "Atha rājā maraṇabhayatajjito punadivase cattāro amacce pakkosāpetvā “tātā,",
  "atk-s0514a2:2590_1": "tumhe cattāro catūsu rathesu ṭhatvā catūhi nagaradvārehi nikkhamitvā yattha mama puttaṁ mahosadhapaṇḍitaṁ passatha,",
  "atk-s0514a2:2590_2": "tatthevassa sakkāraṁ katvā khippaṁ ānethā”ti āṇāpesi.",
  "atk-s0514a2:2590_3": "Tepi cattāro ekekena dvārena nikkhamiṁsu.",
  "atk-s0514a2:2590_4": "Tesu tayo janā paṇḍitaṁ na passiṁsu.",
  "atk-s0514a2:2590_5": "Dakkhiṇadvārena nikkhanto pana dakkhiṇayavamajjhakagāme mahāsattaṁ mattikaṁ āharitvā ācariyassa cakkaṁ",
  "atk-s0514a2:2590_6": "vaṭṭetvā mattikāmakkhitasarīraṁ palālapiṭṭhake nisīditvā muṭṭhiṁ muṭṭhiṁ katvā appasūpaṁ yavabhattaṁ",
  "atk-s0514a2:2590_7": "bhuñjamānaṁ passi.",
  "atk-s0514a2:2590_8": "Kasmā panesa etaṁ kammaṁ akāsīti?",
  "atk-s0514a2:2590_9": "Rājā kira “nissaṁsayaṁ paṇḍito rajjaṁ gaṇhissatī”ti āsaṅkati.",
  "atk-s0514a2:2590_10": "“So ‘kumbhakārakammena jīvatī’ti sutvā nirāsaṅko bhavissatī”ti cintetvā evamakāsīti.",
  "atk-s0514a2:2590_11": "So amaccaṁ disvā attano santikaṁ āgatabhāvaṁ ñatvā “ajja mayhaṁ yaso puna pākatiko bhavissati,",
  "atk-s0514a2:2590_12": "amarādeviyā sampāditaṁ nānaggarasabhojanameva bhuñjissāmī”ti cintetvā gahitaṁ yavabhattapiṇḍaṁ chaḍḍetvā uṭṭhāya mukhaṁ vikkhāletvā nisīdi.",
  "atk-s0514a2:2590_13": "Tasmiṁ khaṇe so amacco taṁ upasaṅkami.",
  "atk-s0514a2:2590_14": "So pana senakapakkhiko,",
  "atk-s0514a2:2590_15": "tasmā naṁ ghaṭento “paṇḍita,",
  "atk-s0514a2:2590_16": "ācariyasenakassa vacanaṁ niyyānikaṁ,",
  "atk-s0514a2:2590_17": "tava nāma yase parihīne tathārūpā paññā patiṭṭhā hotuṁ nāsakkhi,",
  "atk-s0514a2:2590_18": "idāni mattikāmakkhito palālapiṭṭhe nisīditvā evarūpaṁ bhattaṁ bhuñjasī”ti vatvā dasakanipāte bhūripañhe paṭhamaṁ gāthamāha –",
  "atk-s0514a2:2591_0": "“Saccaṁ kira, tvaṁ api bhūripañña, yā tādisī sirī dhitī matī ca;",
  "atk-s0514a2:2592_0": "Na tāyatebhāvavasūpanitaṁ, yo yavakaṁ bhuñjasi appasūpa”nti. ;",
  "atk-s0514a2:2593_0": "Tattha saccaṁ kirāti yaṁ ācariyasenako āha,",
  "atk-s0514a2:2593_1": "taṁ kira saccameva.",
  "atk-s0514a2:2593_2": "Sirīti issariyaṁ.",
  "atk-s0514a2:2593_3": "Dhitīti abbhocchinnavīriyaṁ.",
  "atk-s0514a2:2593_4": "Na tāyatebhāvavasūpanitanti abhāvassa avuḍḍhiyā vasaṁ upanītaṁ taṁ na rakkhati na gopeti,",
  "atk-s0514a2:2593_5": "patiṭṭhā hotuṁ na sakkoti.",
  "atk-s0514a2:2593_6": "Yavakanti yavabhattaṁ.",
  "atk-s0514a2:2594_0": "Atha naṁ mahāsatto “andhabāla,",
  "atk-s0514a2:2594_1": "ahaṁ attano paññābalena puna taṁ yasaṁ pākatikaṁ kātukāmo evaṁ karomī”ti vatvā imaṁ gāthādvayamāha –",
  "atk-s0514a2:2595_0": "“Sukhaṁ dukkhena paripācayanto, kālākālaṁ vicinaṁ chandachanno;",
  "atk-s0514a2:2596_0": "Atthassa dvārāni avāpuranto, tenāhaṁ tussāmi yavodanena.",
  "atk-s0514a2:2597_0": "“Kālañca ñatvā abhijīhanāya, mantehi atthaṁ paripācayitvā;",
  "atk-s0514a2:2598_0": "Vijambhissaṁ sīhavijambhitāni, tāyiddhiyā dakkhasi maṁ punāpī”ti. ;",
  "atk-s0514a2:2599_0": "Tattha dukkhenāti iminā kāyikacetasikadukkhena attano porāṇakasukhaṁ paṭipākatikakaraṇena paripācayantovaḍḍhento.",
  "atk-s0514a2:2599_1": "Kālākālanti ayaṁ paṭicchanno hutvā caraṇakālo,",
  "atk-s0514a2:2599_2": "ayaṁ appaṭicchannoti evaṁ kālañca akālañca vicinanto rañño kuddhakāle channena caritabbanti ñatvā chandena",
  "atk-s0514a2:2599_3": "attano ruciyā channo paṭicchanno hutvā kumbhakārakammena jīvanto attano atthassa kāraṇasaṅkhātāni dvārāni",
  "atk-s0514a2:2599_4": "avāpuranto viharāmi,",
  "atk-s0514a2:2599_5": "tena kāraṇenāhaṁ yavodanena tussāmīti attho.",
  "atk-s0514a2:2599_6": "Abhijīhanāyāti vīriyakaraṇassa.",
  "atk-s0514a2:2599_7": "Mantehi atthaṁ paripācayitvāti attano ñāṇabalena mama yasaṁ vaḍḍhetvā manosilātale vijambhamāno sīho viya vijambhissaṁ,",
  "atk-s0514a2:2599_8": "tāya iddhiyā maṁ punapi tvaṁ passissasīti.",
  "atk-s0514a2:2600_0": "Atha naṁ amacco āha – “paṇḍita,",
  "atk-s0514a2:2600_1": "chatte adhivatthā devatā rājānaṁ pañhaṁ pucchi.",
  "atk-s0514a2:2600_2": "Rājā cattāro paṇḍite pucchi.",
  "atk-s0514a2:2600_3": "Tesu ekopi taṁ pañhaṁ kathetuṁ nāsakkhi,",
  "atk-s0514a2:2600_4": "tasmā rājā tava santikaṁ maṁ pahiṇī”ti.",
  "atk-s0514a2:2600_5": "“Evaṁ sante paññāya ānubhāvaṁ kasmā na passasi,",
  "atk-s0514a2:2600_6": "evarūpe hi kāle na issariyaṁ patiṭṭhā hoti,",
  "atk-s0514a2:2600_7": "paññāsampannova patiṭṭhā hotī”ti mahāsatto paññāya ānubhāvaṁ vaṇṇesi.",
  "atk-s0514a2:2600_8": "Amacco raññā “paṇḍitaṁ diṭṭhaṭṭhāneyeva sakkāraṁ katvā ānethā”ti dinnaṁ kahāpaṇasahassaṁ mahāsattassa hatthe ṭhapesi.",
  "atk-s0514a2:2600_9": "Kumbhakāro “mahosadhapaṇḍito kira mayā pesakārakammaṁ kārito”ti bhayaṁ āpajji.",
  "atk-s0514a2:2600_10": "Atha naṁ mahāsatto “mā bhāyi, ācariya,",
  "atk-s0514a2:2600_11": "bahūpakāro tvaṁ amhāka”nti assāsetvā sahassaṁ datvā mattikāmakkhiteneva sarīrena rathe nisīditvā nagaraṁ pāvisi.",
  "atk-s0514a2:2600_12": "Amacco rañño ārocetvā “tāta,",
  "atk-s0514a2:2600_13": "kuhiṁ paṇḍito diṭṭho”ti vutte “deva,",
  "atk-s0514a2:2600_14": "dakkhiṇayavamajjhakagāme kumbhakārakammaṁ katvā jīvati,",
  "atk-s0514a2:2600_15": "tumhe pakkosathāti sutvāva anhāyitvā mattikāmakkhiteneva sarīrena āgato”ti āha.",
  "atk-s0514a2:2600_16": "Rājā “sace mayhaṁ paccatthiko assa,",
  "atk-s0514a2:2600_17": "issariyavidhinā careyya,",
  "atk-s0514a2:2600_18": "nāyaṁ mama paccatthiko”ti cintetvā “mama puttassa ‘attano gharaṁ gantvā nhatvā alaṅkaritvā mayā dinnavidhānena āgacchatū’ti vadeyyāthā”ti āha.",
  "atk-s0514a2:2600_19": "Taṁ sutvā paṇḍito tathā katvā āgantvā “pavisatū”ti vutte pavisitvā rājānaṁ vanditvā ekamantaṁ aṭṭhāsi.",
  "atk-s0514a2:2600_20": "Rājā paṭisanthāraṁ katvā paṇḍitaṁ vīmaṁsanto imaṁ gāthamāha –",
  "atk-s0514a2:2601_0": "“Sukhīpi heke na karonti pāpaṁ, avaṇṇasaṁsaggabhayā puneke;",
  "atk-s0514a2:2602_0": "Pahū samāno vipulatthacintī, kiṁ kāraṇā me na karosi dukkha”nti. ;",
  "atk-s0514a2:2603_0": "Tattha sukhīti paṇḍita,",
  "atk-s0514a2:2603_1": "ekacce “mayaṁ sukhino sampannaissariyā,",
  "atk-s0514a2:2603_2": "alaṁ no ettakenā”ti uttari issariyakāraṇā pāpaṁ na karonti,",
  "atk-s0514a2:2603_3": "ekacce “evarūpassa no yasadāyakassa sāmikassa aparajjhantānaṁ avaṇṇo bhavissatī”ti avaṇṇasaṁsaggabhayā na karonti.",
  "atk-s0514a2:2603_4": "Eko na samattho hoti,",
  "atk-s0514a2:2603_5": "eko mandapañño,",
  "atk-s0514a2:2603_6": "tvaṁ pana samattho ca vipulatthacintī ca,",
  "atk-s0514a2:2603_7": "icchanto pana sakalajambudīpe rajjampi kāreyyāsi.",
  "atk-s0514a2:2603_8": "Kiṁ kāraṇā mama rajjaṁ gahetvā dukkhaṁ na karosīti.",
  "atk-s0514a2:2604_0": "Atha naṁ bodhisatto āha –",
  "atk-s0514a2:2605_0": "“Na paṇḍitā attasukhassa hetu, pāpāni kammāni samācaranti;",
  "atk-s0514a2:2606_0": "Dukkhena phuṭṭhā khalitāpi santā, chandā ca dosā na jahanti dhamma”nti. ;",
  "atk-s0514a2:2607_0": "Tattha khalitāpīti sampattito khalitvā vipattiyaṁ ṭhitasabhāvā hutvāpi.",
  "atk-s0514a2:2607_1": "Na jahanti dhammanti paveṇiyadhammampi sucaritadhammampi na jahanti.",
  "atk-s0514a2:2608_0": "Puna rājā tassa vīmaṁsanatthaṁ khattiyamāyaṁ kathento imaṁ gāthamāha –",
  "atk-s0514a2:2609_0": "“Yena kenaci vaṇṇena, mudunā dāruṇena vā;",
  "atk-s0514a2:2610_0": "Uddhare dīnamattānaṁ, pacchā dhammaṁ samācare”ti. ;",
  "atk-s0514a2:2611_0": "Tattha dīnanti duggataṁ attānaṁ uddharitvā sampattiyaṁ ṭhapeyyāti.",
  "atk-s0514a2:2612_0": "Athassa mahāsatto rukkhūpamaṁ dassento imaṁ gāthamāha –",
  "atk-s0514a2:2613_0": "“Yassa rukkhassa chāyāya, nisīdeyya sayeyya vā;",
  "atk-s0514a2:2614_0": "Na tassa sākhaṁ bhañjeyya, mittadubbho hi pāpako”ti. ;",
  "atk-s0514a2:2615_0": "Evañca pana vatvā –",
  "atk-s0514a2:2615_1": "“mahārāja,",
  "atk-s0514a2:2615_2": "yadi paribhuttarukkhassa sākhaṁ bhañjantopi mittadubbhī hoti,",
  "atk-s0514a2:2615_3": "yehi tumhehi mama pitā uḷāre issariye patiṭṭhāpito,",
  "atk-s0514a2:2615_4": "ahañca mahantena anuggahena anuggahito,",
  "atk-s0514a2:2615_5": "tesu tumhesu aparajjhanto ahaṁ kathaṁ nāma mittadubbho na bhaveyya”nti sabbathāpi attano amittadubbhibhāvaṁ",
  "atk-s0514a2:2615_6": "kathetvā rañño cittācāraṁ codento imaṁ gāthamāha –",
  "atk-s0514a2:2616_0": "“Yassāpi dhammaṁ puriso vijaññā, ye cassa kaṅkhaṁ vinayanti santo;",
  "atk-s0514a2:2617_0": "Taṁ hissa dīpañca parāyaṇañca, na tena mettiṁ jarayetha pañño”ti. ;",
  "atk-s0514a2:2618_0": "Tassattho – mahārāja,",
  "atk-s0514a2:2618_1": "yassa ācariyassa santikā yo puriso appamattakampi dhammaṁ kāraṇaṁ jāneyya,",
  "atk-s0514a2:2618_2": "ye cassa santo uppannaṁ kaṅkhaṁ vinayanti,",
  "atk-s0514a2:2618_3": "taṁ tassa patiṭṭhānaṭṭhena dīpañceva parāyaṇañca,",
  "atk-s0514a2:2618_4": "tādisena ācariyena saddhiṁ paṇḍito mittabhāvaṁ nāma na jīreyya na nāseyya.",
  "atk-s0514a2:2619_0": "Idāni taṁ ovadanto imaṁ gāthādvayamāha –",
  "atk-s0514a2:2620_0": "“Alaso gihī kāmabhogī na sādhu, asaññato pabbajito na sādhu;",
  "atk-s0514a2:2621_0": "Rājā na sādhu anisammakārī, yo paṇḍito kodhano taṁ na sādhu.",
  "atk-s0514a2:2622_0": "“Nisamma khattiyo kayirā, nānisamma disampati;",
  "atk-s0514a2:2623_0": "Nisammakārino rāja, yaso kitti ca vaḍḍhatī”ti. ;",
  "atk-s0514a2:2624_0": "Tattha na sādhūti na sundaro.",
  "atk-s0514a2:2624_1": "Anisammakārīti kiñci sutvā anupadhāretvā attano paccakkhaṁ akatvā kārako.",
  "atk-s0514a2:2624_2": "Yaso kitti cāti issariyaparivāro ca guṇakitti ca ekantena vaḍḍhatīti.",
  "atk-s0514a2:2625_0": "Bhūripañho niṭṭhito.",
  "atk-s0514a2:2626_0": "Devatāpañho",
  "atk-s0514a2:2627_0": "Evaṁ vutte rājā mahāsattaṁ samussitasetacchatte rājapallaṅke nisīdāpetvā sayaṁ nīcāsane nisīditvā āha – “paṇḍita,",
  "atk-s0514a2:2627_1": "setacchatte adhivatthā devatā maṁ cattāro pañhe pucchi,",
  "atk-s0514a2:2627_2": "te ahaṁ na jānāmi.",
  "atk-s0514a2:2627_3": "Cattāropi paṇḍitā na jāniṁsu,",
  "atk-s0514a2:2627_4": "kathehi me, tāta,",
  "atk-s0514a2:2627_5": "te pañhe”ti. Mahārāja,",
  "atk-s0514a2:2627_6": "chatte adhivatthā devatā vā hotu,",
  "atk-s0514a2:2627_7": "cātumahārājikādayo vā hontu,",
  "atk-s0514a2:2627_8": "yena kenaci pucchitapañhaṁ ahaṁ kathetuṁ sakkomi. Vada, mahārāja,",
  "atk-s0514a2:2627_9": "devatāya pucchitapañheti.",
  "atk-s0514a2:2627_10": "Atha rājā devatāya pucchitaniyāmeneva kathento paṭhamaṁ gāthamāha –",
  "atk-s0514a2:2628_0": "“Hanti hatthehi pādehi, mukhañca parisumbhati;",
  "atk-s0514a2:2629_0": "Sa ve rāja piyo hoti, kaṁ tena tvābhipassasī”ti. ;",
  "atk-s0514a2:2630_0": "Tattha hantīti paharati.",
  "atk-s0514a2:2630_1": "Parisumbhatīti paharatiyeva.",
  "atk-s0514a2:2630_2": "Sa veti so evaṁ karonto piyo hoti.",
  "atk-s0514a2:2630_3": "Kaṁ tena tvābhipassasīti tena paharaṇakāraṇena piyaṁ katamaṁ puggalaṁ tvaṁ, rāja,",
  "atk-s0514a2:2630_4": "abhipassasīti.",
  "atk-s0514a2:2631_0": "Mahāsattassa taṁ kathaṁ sutvāva gaganatale puṇṇacando viya attho pākaṭo ahosi.",
  "atk-s0514a2:2631_1": "Atha mahāsatto “suṇa, mahārāja,",
  "atk-s0514a2:2631_2": "yadā hi mātuaṅke nipanno daharakumāro haṭṭhatuṭṭho kīḷanto mātaraṁ hatthapādehi paharati,",
  "atk-s0514a2:2631_3": "kese luñcati,",
  "atk-s0514a2:2631_4": "muṭṭhinā mukhaṁ paharati,",
  "atk-s0514a2:2631_5": "tadā naṁ mātā ‘coraputtaka,",
  "atk-s0514a2:2631_6": "kathaṁ tvaṁ no evaṁ paharasī’tiādīni pemasinehavaseneva vatvā pemaṁ sandhāretuṁ asakkontī āliṅgitvā thanantare nipajjāpetvā mukhaṁ paricumbati.",
  "atk-s0514a2:2631_7": "Iti so tassā evarūpe kāle piyataro hoti,",
  "atk-s0514a2:2631_8": "tathā pitunopī”ti evaṁ gaganamajjhe sūriyaṁ uṭṭhāpento viya pākaṭaṁ katvā pañhaṁ kathesi.",
  "atk-s0514a2:2631_9": "Taṁ sutvā devatā chattapiṇḍikaṁ vivaritvā nikkhamitvā upaḍḍhaṁ sarīraṁ dassetvā “sukathito paṇḍitena",
  "atk-s0514a2:2631_10": "pañho”ti madhurassarena sādhukāraṁ datvā ratanacaṅkoṭakaṁ pūretvā dibbapupphagandhavāsehi bodhisattaṁ",
  "atk-s0514a2:2631_11": "pūjetvā antaradhāyi.",
  "atk-s0514a2:2631_12": "Rājāpi paṇḍitaṁ pupphādīhi pūjetvā itaraṁ pañhaṁ yācitvā “vada,",
  "atk-s0514a2:2631_13": "mahārājā”ti vutte dutiyaṁ gāthamāha –",
  "atk-s0514a2:2632_0": "“Akkosati yathākāmaṁ, āgamañcassa icchati;",
  "atk-s0514a2:2633_0": "Sa ve rāja piyo hoti, kaṁ tena tvābhipassasī”ti. ;",
  "atk-s0514a2:2634_0": "Athassa mahāsatto –",
  "atk-s0514a2:2634_1": "“mahārāja,",
  "atk-s0514a2:2634_2": "mātā vacanapesanaṁ kātuṁ samatthaṁ sattaṭṭhavassikaṁ puttaṁ ‘tāta,",
  "atk-s0514a2:2634_3": "khettaṁ gaccha,",
  "atk-s0514a2:2634_4": "antarāpaṇaṁ gacchā’tiādīni vatvā ‘amma,",
  "atk-s0514a2:2634_5": "sace idañcidañca khādanīyaṁ bhojanīyaṁ dassasi,",
  "atk-s0514a2:2634_6": "gamissāmī’ti vutte ‘sādhu, putta,",
  "atk-s0514a2:2634_7": "gaṇhāhī’ti vatvā deti.",
  "atk-s0514a2:2634_8": "So dārako taṁ khāditvā bahi gantvā dārakehi saddhiṁ kīḷitvā mātupesanaṁ na gacchati.",
  "atk-s0514a2:2634_9": "Mātarā “tāta,",
  "atk-s0514a2:2634_10": "gacchāhī’ti vutte so mātaraṁ ‘amma,",
  "atk-s0514a2:2634_11": "tvaṁ sītāya gharacchāyāya nisīdasi,",
  "atk-s0514a2:2634_12": "kiṁ pana ahaṁ tava bahi pesanakammaṁ karissāmi,",
  "atk-s0514a2:2634_13": "ahaṁ taṁ vañcemī’ti vatvā hatthavikāramukhavikāre katvā gato.",
  "atk-s0514a2:2634_14": "Sā gacchantaṁ disvā kujjhitvā daṇḍakaṁ gahetvā ‘tvaṁ mama santakaṁ khāditvā khette kiccaṁ kātuṁ na icchasī’ti",
  "atk-s0514a2:2634_15": "tajjentī vegena palāyantaṁ anubandhitvā pāpuṇituṁ asakkontī ‘corā taṁ khaṇḍākhaṇḍaṁ chindantū’tiādīni",
  "atk-s0514a2:2634_16": "vatvā yathākāmaṁ akkosati paribhāsati.",
  "atk-s0514a2:2634_17": "Yaṁ pana mukhena bhaṇati,",
  "atk-s0514a2:2634_18": "tathā hadaye appamattakampi na icchati,",
  "atk-s0514a2:2634_19": "āgamanañcassa icchati,",
  "atk-s0514a2:2634_20": "so divasabhāgaṁ kīḷitvā sāyaṁ gehaṁ pavisituṁ avisahanto ñātakānaṁ santikaṁ gacchati.",
  "atk-s0514a2:2634_21": "Mātāpissa āgamanamaggaṁ olokentī anāgacchantaṁ disvā ‘pavisituṁ na visahati maññe’ti sokassa hadayaṁ",
  "atk-s0514a2:2634_22": "pūretvā assupuṇṇehi nettehi ñātighare upadhārentī puttaṁ disvā āliṅgitvā sīse cumbitvā ubhohi hatthehi",
  "atk-s0514a2:2634_23": "daḷhaṁ gahetvā ‘tāta piyaputtaka,",
  "atk-s0514a2:2634_24": "mama vacanaṁ hadaye ṭhapesī’ti atirekataraṁ pemaṁ uppādesi. Evaṁ, mahārāja,",
  "atk-s0514a2:2634_25": "mātuyā kuddhakāle putto piyataro nāma hotī”ti dutiyaṁ pañhaṁ kathesi.",
  "atk-s0514a2:2634_26": "Devatā tatheva pūjesi.",
  "atk-s0514a2:2635_0": "Rājāpi pūjetvā tatiyaṁ pañhaṁ yācitvā “vada, mahārājā”ti vutte tatiyaṁ gāthamāha –",
  "atk-s0514a2:2636_0": "“Abbhakkhāti abhūtena, alikenābhisāraye;",
  "atk-s0514a2:2637_0": "Sa ve rāja piyo hoti, kaṁ tena tvābhipassasī”ti. ;",
  "atk-s0514a2:2638_0": "Athassa mahāsatto “rāja,",
  "atk-s0514a2:2638_1": "yadā ubho jayampatikā rahogatā lokassādaratiyā kīḷantā ‘bhadde,",
  "atk-s0514a2:2638_2": "tava mayi pemaṁ natthi,",
  "atk-s0514a2:2638_3": "hadayaṁ te bahi gata’nti evaṁ aññamaññaṁ abhūtena abbhācikkhanti,",
  "atk-s0514a2:2638_4": "alikena sārenti codenti,",
  "atk-s0514a2:2638_5": "tadā te atirekataraṁ aññamaññaṁ piyāyanti.",
  "atk-s0514a2:2638_6": "Evamassa pañhassa atthaṁ jānāhī”ti kathesi.",
  "atk-s0514a2:2638_7": "Devatā tatheva pūjesi.",
  "atk-s0514a2:2639_0": "Rājāpi pūjetvā itaraṁ pañhaṁ yācitvā “vada, mahārājā”ti vutte catutthaṁ gāthamāha –",
  "atk-s0514a2:2640_0": "“Haraṁ annañca pānañca, vatthasenāsanāni ca;",
  "atk-s0514a2:2641_0": "Aññadatthuharā santā, te ve rāja piyā honti;",
  "atk-s0514a2:2642_0": "Kaṁ tena tvābhipassasī”ti. ;",
  "atk-s0514a2:2643_0": "Athassa mahāsatto “mahārāja,",
  "atk-s0514a2:2643_1": "ayaṁ pañho dhammikasamaṇabrāhmaṇe sandhāya vutto.",
  "atk-s0514a2:2643_2": "Saddhāni hi kulāni idhalokaparalokaṁ saddahitvā denti ceva dātukāmāni ca honti,",
  "atk-s0514a2:2643_3": "tāni tathārūpe samaṇabrāhmaṇe yācantepi laddhaṁ harante bhuñjantepi disvā ‘amheyeva yācanti,",
  "atk-s0514a2:2643_4": "amhākaṁyeva santakāni annapānādīni paribhuñjantī’ti tesu atirekataraṁ pemaṁ karonti. Evaṁ kho, mahārāja,",
  "atk-s0514a2:2643_5": "aññadatthuharā santā ekaṁsena yācantā ceva laddhaṁ harantā ca samānā piyā hontī”ti kathesi.",
  "atk-s0514a2:2643_6": "Imasmiṁ pana pañhe kathite devatā tatheva pūjetvā sādhukāraṁ datvā sattaratanapūraṁ ratanacaṅkoṭakaṁ “gaṇha,",
  "atk-s0514a2:2643_7": "mahāpaṇḍitā”ti mahāsattassa pādamūle khipi.",
  "atk-s0514a2:2643_8": "Rājāpissa atirekataraṁ pūjaṁ karonto ativiya pasīditvā senāpatiṭṭhānaṁ adāsi.",
  "atk-s0514a2:2643_9": "Tato paṭṭhāya mahāsattassa yaso mahā ahosi.",
  "atk-s0514a2:2644_0": "Devatāpañho niṭṭhito.",
  "atk-s0514a2:2645_0": "Pañcapaṇḍitapañho",
  "atk-s0514a2:2646_0": "Puna te cattāro paṇḍitā “ambho,",
  "atk-s0514a2:2646_1": "gahapatiputto idāni mahantataro jāto,",
  "atk-s0514a2:2646_2": "kiṁ karomā”ti mantayiṁsu.",
  "atk-s0514a2:2646_3": "Atha ne senako āha –",
  "atk-s0514a2:2646_4": "“hotu diṭṭho me upāyo,",
  "atk-s0514a2:2646_5": "mayaṁ gahapatiputtaṁ upasaṅkamitvā ‘rahassaṁ nāma kassa kathetuṁ vaṭṭatī’ti pucchissāma,",
  "atk-s0514a2:2646_6": "so ‘na kassaci kathetabba’nti vakkhati.",
  "atk-s0514a2:2646_7": "Atha naṁ ‘gahapatiputto te, deva,",
  "atk-s0514a2:2646_8": "paccatthiko jāto’ti paribhindissāmā”ti.",
  "atk-s0514a2:2646_9": "Te cattāropi paṇḍitā tassa gharaṁ gantvā paṭisanthāraṁ katvā “paṇḍita,",
  "atk-s0514a2:2646_10": "pañhaṁ pucchitukāmamhā”ti vatvā “pucchathā”ti vutte senako pucchi “paṇḍita,",
  "atk-s0514a2:2646_11": "purisena nāma kattha patiṭṭhātabba”nti?",
  "atk-s0514a2:2646_12": "“Sacce patiṭṭhātabba”nti.",
  "atk-s0514a2:2646_13": "“Sacce patiṭṭhitena kiṁ uppādetabba”nti?",
  "atk-s0514a2:2646_14": "“Dhanaṁ uppādetabba”nti.",
  "atk-s0514a2:2646_15": "“Dhanaṁ uppādetvā kiṁ kātabba”nti?",
  "atk-s0514a2:2646_16": "“Manto gahetabbo”ti.",
  "atk-s0514a2:2646_17": "“Mantaṁ gahetvā kiṁ kātabba”nti?",
  "atk-s0514a2:2646_18": "“Attano rahassaṁ parassa na kathetabba”nti.",
  "atk-s0514a2:2646_19": "Te “sādhu paṇḍitā”ti vatvā tuṭṭhamānasā hutvā “idāni gahapatiputtassa piṭṭhiṁ passissāmā”ti rañño santikaṁ gantvā “mahārāja,",
  "atk-s0514a2:2646_20": "gahapatiputto te paccatthiko jāto”ti vadiṁsu.",
  "atk-s0514a2:2646_21": "“Nāhaṁ tumhākaṁ vacanaṁ saddahāmi,",
  "atk-s0514a2:2646_22": "na so mayhaṁ paccatthiko bhavissatī”ti. Saccaṁ, mahārāja,",
  "atk-s0514a2:2646_23": "saddahatha,",
  "atk-s0514a2:2646_24": "asaddahanto pana tameva pucchatha “paṇḍita,",
  "atk-s0514a2:2646_25": "attano rahassaṁ nāma kassa kathetabba”nti?",
  "atk-s0514a2:2646_26": "Sace paccatthiko na bhavissati,",
  "atk-s0514a2:2646_27": "“asukassa nāma kathetabba”nti vakkhati.",
  "atk-s0514a2:2646_28": "Sace paccatthiko bhavissati,",
  "atk-s0514a2:2646_29": "“kassaci na kathetabbaṁ,",
  "atk-s0514a2:2646_30": "manorathe paripuṇṇe kathetabba”nti vakkhati.",
  "atk-s0514a2:2646_31": "Tadā amhākaṁ vacanaṁ saddahitvā nikkaṅkhā bhaveyyāthāti.",
  "atk-s0514a2:2646_32": "So “sādhū”ti sampaṭicchitvā ekadivasaṁ sabbesu samāgantvā nisinnesu vīsatinipāte pañcapaṇḍitapañhe paṭhamaṁ gāthamāha –",
  "atk-s0514a2:2647_0": "“Pañca paṇḍitā samāgatāttha, pañhā me paṭibhāti taṁ suṇātha;",
  "atk-s0514a2:2648_0": "Nindiyamatthaṁ pasaṁsiyaṁ vā, kassevāvikareyya guyhamattha”nti. ;",
  "atk-s0514a2:2649_0": "Evaṁ vutte senako “rājānampi amhākaṁyeva abbhantare pakkhipissāmī”ti cintetvā imaṁ gāthamāha –",
  "atk-s0514a2:2650_0": "“Tvaṁ āvikarohi bhūmipāla, bhattā bhārasaho tuvaṁ vadetaṁ;",
  "atk-s0514a2:2651_0": "Tava chandarucīni sammasitvā, atha vakkhanti janinda pañca dhīrā”ti. ;",
  "atk-s0514a2:2652_0": "Tattha bhattāti tvaṁ amhākaṁ sāmiko ceva uppannassa ca bhārassa saho,",
  "atk-s0514a2:2652_1": "paṭhamaṁ tāva tvameva etaṁ vadehi.",
  "atk-s0514a2:2652_2": "Tava chandarucīnīti pacchā tava chandañceva ruccanakāraṇāni ca sammasitvā ime pañca paṇḍitā vakkhanti.",
  "atk-s0514a2:2653_0": "Atha rājā attano kilesavasikatāya imaṁ gāthamāha –",
  "atk-s0514a2:2654_0": "“Yā sīlavatī anaññatheyyā, bhattucchandavasānugā piyā manāpā;",
  "atk-s0514a2:2655_0": "Nindiyamatthaṁ pasaṁsiyaṁ vā, bhariyāyāvikareyya guyhamattha”nti. ;",
  "atk-s0514a2:2656_0": "Tattha anaññatheyyāti kilesavasena aññena na thenitabbā.",
  "atk-s0514a2:2657_0": "Tato senako “idāni rājānaṁ amhākaṁ abbhantare pakkhipimhā”ti tussitvā sayaṁkatakāraṇameva dīpento imaṁ gāthamāha –",
  "atk-s0514a2:2658_0": "“Yo kicchagatassa āturassa, saraṇaṁ hoti gatī parāyaṇañca;",
  "atk-s0514a2:2659_0": "Nindiyamatthaṁ pasaṁsiyaṁ vā, sakhinovāvikareyya guyhamattha”nti. ;",
  "atk-s0514a2:2660_0": "Atha rājā pukkusaṁ pucchi “kathaṁ, pukkusa, passasi,",
  "atk-s0514a2:2660_1": "nindiyaṁ vā pasaṁsiyaṁ vā rahassaṁ kassa kathetabba”nti?",
  "atk-s0514a2:2660_2": "So kathento imaṁ gāthamāha –",
  "atk-s0514a2:2661_0": "“Jeṭṭho atha majjhimo kaniṭṭho, yo ce sīlasamāhito ṭhitatto;",
  "atk-s0514a2:2662_0": "Nindiyamatthaṁ pasaṁsiyaṁ vā, bhātuvāvikareyya guyhamattha”nti. ;",
  "atk-s0514a2:2663_0": "Tattha ṭhitattoti ṭhitasabhāvo nibbisevano.",
  "atk-s0514a2:2664_0": "Tato rājā kāmindaṁ pucchi “kathaṁ kāminda passasi,",
  "atk-s0514a2:2664_1": "rahassaṁ kassa kathetabba”nti?",
  "atk-s0514a2:2664_2": "So kathento imaṁ gāthamāha –",
  "atk-s0514a2:2665_0": "“Yo ve pituhadayassa paddhagū, anujāto pitaraṁ anomapañño;",
  "atk-s0514a2:2666_0": "Nindiyamatthaṁ pasaṁsiyaṁ vā, puttassāvikareyya guyhamattha”nti. ;",
  "atk-s0514a2:2667_0": "Tattha paddhagūti pesanakārako yo pitussa pesanaṁ karoti,",
  "atk-s0514a2:2667_1": "pitu cittassa vase vattati,",
  "atk-s0514a2:2667_2": "ovādakkhamo hotīti attho.",
  "atk-s0514a2:2667_3": "Anujātoti tayo puttā atijāto ca anujāto ca avajāto cāti.",
  "atk-s0514a2:2667_4": "Anuppannaṁ yasaṁ uppādento atijāto,",
  "atk-s0514a2:2667_5": "kulabhāro avajāto,",
  "atk-s0514a2:2667_6": "kulapaveṇirakkhako pana anujāto.",
  "atk-s0514a2:2667_7": "Taṁ sandhāya evamāha.",
  "atk-s0514a2:2668_0": "Tato rājā devindaṁ pucchi –",
  "atk-s0514a2:2668_1": "“kathaṁ devinda, passasi,",
  "atk-s0514a2:2668_2": "rahassaṁ kassa kathetabba”nti?",
  "atk-s0514a2:2668_3": "So attano katakāraṇameva kathento imaṁ gāthamāha –",
  "atk-s0514a2:2669_0": "“Mātā dvipadājanindaseṭṭha, yā naṁ poseti chandasā piyena;",
  "atk-s0514a2:2670_0": "Nindiyamatthaṁ pasaṁsiyaṁ vā, mātuyāvikareyya guyhamattha”nti. ;",
  "atk-s0514a2:2671_0": "Tattha dvipadājanindaseṭṭhāti dvipadānaṁ seṭṭha, janinda. Chandasā piyenāti chandena ceva pemena ca.",
  "atk-s0514a2:2672_0": "Evaṁ te pucchitvā rājā paṇḍitaṁ pucchi “kathaṁ passasi, paṇḍita,",
  "atk-s0514a2:2672_1": "rahassaṁ kassa kathetabba”nti.",
  "atk-s0514a2:2672_2": "“Mahārāja,",
  "atk-s0514a2:2672_3": "yāva attano icchitaṁ na nipphajjati,",
  "atk-s0514a2:2672_4": "tāva paṇḍito adhivāseyya,",
  "atk-s0514a2:2672_5": "kassaci na katheyyā”ti so imaṁ gāthamāha –",
  "atk-s0514a2:2673_0": "“Guyhassa hi guyhameva sādhu, na hi guyhassa pasatthamāvikammaṁ;",
  "atk-s0514a2:2674_0": "Anipphannatā saheyya dhīro, nipphannova yathāsukhaṁ bhaṇeyyā”ti. ;",
  "atk-s0514a2:2675_0": "Tattha anipphannatāti mahārāja,",
  "atk-s0514a2:2675_1": "yāva attano icchitaṁ na nipphajjati,",
  "atk-s0514a2:2675_2": "tāva paṇḍito adhivāseyya,",
  "atk-s0514a2:2675_3": "na kassaci katheyyāti.",
  "atk-s0514a2:2676_0": "Paṇḍitena pana evaṁ vutte rājā anattamano ahosi.",
  "atk-s0514a2:2676_1": "Senako rājānaṁ olokesi,",
  "atk-s0514a2:2676_2": "rājāpi senakamukhaṁ olokesi.",
  "atk-s0514a2:2676_3": "Bodhisatto tesaṁ kiriyaṁ disvāva jāni “ime cattāro janā paṭhamameva maṁ rañño antare paribhindiṁsu,",
  "atk-s0514a2:2676_4": "vīmaṁsanavasena pañho pucchito bhavissatī”ti.",
  "atk-s0514a2:2676_5": "Tesaṁ pana kathentānaññeva sūriyo atthaṅgato,",
  "atk-s0514a2:2676_6": "dīpā jalitā.",
  "atk-s0514a2:2676_7": "Paṇḍito “rājakammāni nāma bhāriyāni,",
  "atk-s0514a2:2676_8": "na paññāyati ‘kiṁ bhavissatī’ti,",
  "atk-s0514a2:2676_9": "khippameva gantuṁ vaṭṭatī”ti uṭṭhāyāsanā rājānaṁ vanditvā nikkhamitvā cintesi “imesu eko ‘sahāyakassa kathetuṁ vaṭṭatī’ti āha,",
  "atk-s0514a2:2676_10": "eko ‘bhātussa,",
  "atk-s0514a2:2676_11": "eko puttassa,",
  "atk-s0514a2:2676_12": "eko mātu kathetuṁ vaṭṭatī’ti āha.",
  "atk-s0514a2:2676_13": "Imehi etaṁ katameva bhavissati,",
  "atk-s0514a2:2676_14": "diṭṭhameva kathitanti maññāmi,",
  "atk-s0514a2:2676_15": "hotu ajjeva etaṁ jānissāmī”ti.",
  "atk-s0514a2:2676_16": "Te pana cattāropi aññesu divasesu rājakulā nikkhamitvā rājanivesanadvāre ekassa bhattaambaṇassa piṭṭhe",
  "atk-s0514a2:2676_17": "nisīditvā kiccakaraṇīyāni mantetvā gharāni gacchanti.",
  "atk-s0514a2:2676_18": "Tasmā paṇḍito “ahaṁ etesaṁ catunnaṁ rahassaṁ ambaṇassa heṭṭhā nipajjitvā jānituṁ sakkuṇeyya”nti cintetvā",
  "atk-s0514a2:2676_19": "taṁ ambaṇaṁ ukkhipāpetvā attharaṇaṁ attharāpetvā ambaṇassa heṭṭhā pavisitvā purisānaṁ saññaṁ adāsi “tumhe",
  "atk-s0514a2:2676_20": "catūsu paṇḍitesu mantetvā gatesu āgantvā maṁ āneyyāthā”ti.",
  "atk-s0514a2:2676_21": "Te “sādhū”ti sampaṭicchitvā pakkamiṁsu.",
  "atk-s0514a2:2676_22": "Senakopi rājānaṁ āha –",
  "atk-s0514a2:2676_23": "“mahārāja,",
  "atk-s0514a2:2676_24": "amhākaṁ vacanaṁ na saddahatha,",
  "atk-s0514a2:2676_25": "idāni kiṁ karissathā”ti.",
  "atk-s0514a2:2676_26": "So tassa vacanaṁ gahetvā anisāmetvāva bhītatasito hutvā “idāni kiṁ karoma,",
  "atk-s0514a2:2676_27": "senaka paṇḍitā”ti pucchi.",
  "atk-s0514a2:2676_28": "“Mahārāja,",
  "atk-s0514a2:2676_29": "papañcaṁ akatvā kañci ajānāpetvā gahapatiputtaṁ māretuṁ vaṭṭatī”ti.",
  "atk-s0514a2:2676_30": "Rājā “senaka,",
  "atk-s0514a2:2676_31": "ṭhapetvā tumhe añño mama atthakāmo nāma natthi,",
  "atk-s0514a2:2676_32": "tumhe attano suhade gahetvā dvārantare ṭhatvā gahapatiputtassa pātova upaṭṭhānaṁ āgacchantassa khaggena sīsaṁ chindathā”ti attano khaggaratanaṁ adāsi.",
  "atk-s0514a2:2676_33": "Te “sādhu, deva, mā bhāyi,",
  "atk-s0514a2:2676_34": "mayaṁ taṁ māressāmā”ti vatvā nikkhamitvā “diṭṭhā no paccāmittassa piṭṭhī”ti bhattaambaṇassa piṭṭhe nisīdiṁsu.",
  "atk-s0514a2:2676_35": "Tato senako āha “ambho,",
  "atk-s0514a2:2676_36": "ko gahapatiputtaṁ māressatī”ti.",
  "atk-s0514a2:2676_37": "Itare “tumheyeva ācariya,",
  "atk-s0514a2:2676_38": "mārethā”ti tasseva bhāraṁ kariṁsu.",
  "atk-s0514a2:2677_0": "Atha ne senako pucchi “tumhe ‘rahassaṁ nāma asukassa asukassa kathetabba’nti vadatha,",
  "atk-s0514a2:2677_1": "kiṁ vo etaṁ kataṁ,",
  "atk-s0514a2:2677_2": "udāhu diṭṭhaṁ suta”nti?",
  "atk-s0514a2:2677_3": "“Kataṁ etaṁ,",
  "atk-s0514a2:2677_4": "ācariyā”ti.",
  "atk-s0514a2:2677_5": "Tumhe “rahassaṁ nāma sahāyakassa kathetabba”nti vadatha,",
  "atk-s0514a2:2677_6": "“kiṁ vo etaṁ kataṁ,",
  "atk-s0514a2:2677_7": "udāhu diṭṭhaṁ suta”nti?",
  "atk-s0514a2:2677_8": "“Kataṁ etaṁ mayā”ti?",
  "atk-s0514a2:2677_9": "“Kathetha,",
  "atk-s0514a2:2677_10": "ācariyā”ti.",
  "atk-s0514a2:2677_11": "“Imasmiṁ rahasse raññā ñāte jīvitaṁ me natthī”ti.",
  "atk-s0514a2:2677_12": "“Mā bhāyatha ācariya,",
  "atk-s0514a2:2677_13": "idha tumhākaṁ rahassabhedako natthi,",
  "atk-s0514a2:2677_14": "kathethā”ti.",
  "atk-s0514a2:2677_15": "So nakhena ambaṇaṁ koṭṭetvā “atthi nu kho imassa heṭṭhā gahapatiputto”ti āha. “Ācariya,",
  "atk-s0514a2:2677_16": "gahapatiputto attano issariyena evarūpaṁ ṭhānaṁ na pavisissati,",
  "atk-s0514a2:2677_17": "idāni yasena matto bhavissati,",
  "atk-s0514a2:2677_18": "kathetha tumhe”ti.",
  "atk-s0514a2:2677_19": "Senako tāva attano rahassaṁ kathento āha –",
  "atk-s0514a2:2677_20": "“tumhe imasmiṁ nagare asukaṁ nāma vesiṁ jānāthā”ti? “Āma,",
  "atk-s0514a2:2677_21": "ācariyā”ti.",
  "atk-s0514a2:2677_22": "“Idāni sā paññāyatī”ti.",
  "atk-s0514a2:2677_23": "“Na paññāyati,",
  "atk-s0514a2:2677_24": "ācariyā”ti.",
  "atk-s0514a2:2677_25": "“Ahaṁ sālavanuyyāne tāya saddhiṁ purisakiccaṁ katvā tassā piḷandhanesu lobhena taṁ māretvā tassāyeva",
  "atk-s0514a2:2677_26": "sāṭakena bhaṇḍikaṁ katvā āharitvā amhākaṁ ghare asukabhūmikāya asuke nāma gabbhe nāgadantake laggesiṁ,",
  "atk-s0514a2:2677_27": "vaḷañjetuṁ 3 visahāmi,",
  "atk-s0514a2:2677_28": "purāṇabhāvamassa olokemi,",
  "atk-s0514a2:2677_29": "evarūpaṁ aparādhakammaṁ katvā mayā ekassa sahāyakassa kathitaṁ,",
  "atk-s0514a2:2677_30": "na tena kassaci kathitapubbaṁ,",
  "atk-s0514a2:2677_31": "iminā kāraṇena ‘sahāyakassa guyhaṁ kathetabba’nti mayā kathita”nti.",
  "atk-s0514a2:2677_32": "Paṇḍito tassa rahassaṁ sādhukaṁ vavatthapetvā sallakkhesi.",
  "atk-s0514a2:2678_0": "Pukkusopi attano rahassaṁ kathento āha –",
  "atk-s0514a2:2678_1": "“mama ūruyā kuṭṭhaṁ atthi,",
  "atk-s0514a2:2678_2": "kaniṭṭho me pātova kañci ajānāpetvā taṁ dhovitvā bhesajjena makkhetvā upari pilotikaṁ datvā bandhati.",
  "atk-s0514a2:2678_3": "Rājā mayi muducitto ‘ehi pukkusā’ti maṁ pakkositvā yebhuyyena mama ūruyāyeva sayati,",
  "atk-s0514a2:2678_4": "sace pana etaṁ rājā jāneyya,",
  "atk-s0514a2:2678_5": "maṁ māreyya.",
  "atk-s0514a2:2678_6": "Taṁ mama kaniṭṭhaṁ ṭhapetvā añño jānanto nāma natthi,",
  "atk-s0514a2:2678_7": "tena kāraṇena ‘rahassaṁ nāma bhātu kathetabba’nti mayā vutta”nti.",
  "atk-s0514a2:2678_8": "Kāmindopi attano rahassaṁ kathento āha –",
  "atk-s0514a2:2678_9": "“maṁ kāḷapakkhe uposathadivase naradevo nāma yakkho gaṇhāti,",
  "atk-s0514a2:2678_10": "ahaṁ ummattakasunakho viya viravāmi,",
  "atk-s0514a2:2678_11": "svāhaṁ tamatthaṁ puttassa kathesiṁ.",
  "atk-s0514a2:2678_12": "So mama yakkhena gahitabhāvaṁ ñatvā maṁ antogehagabbhe nipajjāpetvā dvāraṁ pidahitvā nikkhamitvā mama saddaṁ paṭicchādanatthaṁ dvāre samajjaṁ kāresi,",
  "atk-s0514a2:2678_13": "iminā kāraṇena ‘rahassaṁ nāma puttassa kathetabba’nti mayā vutta”nti.",
  "atk-s0514a2:2678_14": "Tato tayopi devindaṁ pucchiṁsu.",
  "atk-s0514a2:2678_15": "So attano rahassaṁ kathento āha –",
  "atk-s0514a2:2678_16": "“mayā maṇipahaṁsanakammaṁ karontena rañño santakaṁ sakkena kusarañño dinnaṁ,",
  "atk-s0514a2:2678_17": "siripavesanaṁ maṅgalamaṇiratanaṁ thenetvā mātuyā dinnaṁ.",
  "atk-s0514a2:2678_18": "Sā kañci ajānāpetvā mama rājakulaṁ pavisanakāle taṁ mayhaṁ deti,",
  "atk-s0514a2:2678_19": "ahaṁ tena maṇinā siriṁ pavesetvā rājanivesanaṁ gacchāmi.",
  "atk-s0514a2:2678_20": "Rājā tumhehi saddhiṁ akathetvā paṭhamataraṁ mayā saddhiṁ kathesi.",
  "atk-s0514a2:2678_21": "Devasikaṁ aṭṭha, soḷasa,",
  "atk-s0514a2:2678_22": "dvattiṁsa,",
  "atk-s0514a2:2678_23": "catusaṭṭhi kahāpaṇe mama paribbayatthāya deti.",
  "atk-s0514a2:2678_24": "Sace tassa maṇiratanassa channabhāvaṁ rājā jāneyya,",
  "atk-s0514a2:2678_25": "mayhaṁ jīvitaṁ natthi,",
  "atk-s0514a2:2678_26": "iminā kāraṇena ‘rahassaṁ nāma mātu kathetabba’nti mayā vutta”nti.",
  "atk-s0514a2:2679_0": "Mahāsatto sabbesampi guyhaṁ attano paccakkhaṁ akāsi.",
  "atk-s0514a2:2679_1": "Te pana attano udaraṁ phāletvā antaṁ bāhiraṁ karontā viya rahassaṁ aññamaññaṁ kathetvā “tumhe appamattā pātova āgacchatha,",
  "atk-s0514a2:2679_2": "gahapatiputtaṁ māressāmā”ti uṭṭhāya pakkamiṁsu.",
  "atk-s0514a2:2679_3": "Tesaṁ gatakāle paṇḍitassa purisā āgantvā ambaṇaṁ ukkhipitvā mahāsattaṁ ādāya pakkamiṁsu.",
  "atk-s0514a2:2679_4": "So gharaṁ gantvā nhatvā alaṅkaritvā subhojanaṁ bhuñjitvā “ajja me bhaginī udumbaradevī rājagehato sāsanaṁ",
  "atk-s0514a2:2679_5": "pesessatī”ti ñatvā dvāre paccāyikaṁ purisaṁ ṭhapesi “rājagehato āgataṁ sīghaṁ pavesetvā mama dasseyyāsī”ti.",
  "atk-s0514a2:2679_6": "Evañca pana vatvā sayanapiṭṭhe nipajji.",
  "atk-s0514a2:2679_7": "Tasmiṁ khaṇe rājāpi sayanapiṭṭhe nipannova paṇḍitassa guṇaṁ saritvā “mahosadhapaṇḍito sattavassikakālato",
  "atk-s0514a2:2679_8": "paṭṭhāya maṁ upaṭṭhahanto na kiñci mayhaṁ anatthaṁ akāsi,",
  "atk-s0514a2:2679_9": "devatāya pucchitapañhepi paṇḍite asati jīvitaṁ me laddhaṁ na siyā.",
  "atk-s0514a2:2679_10": "Veripaccāmittānaṁ vacanaṁ gahetvā ‘asamadhuraṁ paṇḍitaṁ mārethā’ti khaggaṁ dentena ayuttaṁ mayā kataṁ,",
  "atk-s0514a2:2679_11": "sve dāni naṁ passituṁ na labhissāmī”ti sokaṁ uppādesi.",
  "atk-s0514a2:2679_12": "Sarīrato sedā mucciṁsu.",
  "atk-s0514a2:2679_13": "So sokasamappito cittassādaṁ na labhi.",
  "atk-s0514a2:2679_14": "Udumbaradevīpi tena saddhiṁ ekasayanagatā taṁ ākāraṁ disvā “kiṁ nu kho mayhaṁ koci aparādho atthi,",
  "atk-s0514a2:2679_15": "udāhu devassa kiñci sokakāraṇaṁ uppannaṁ,",
  "atk-s0514a2:2679_16": "pucchissāmi tāva na”nti imaṁ gāthamāha –",
  "atk-s0514a2:2680_0": "“Kiṁ tvaṁ vimanosi rājaseṭṭha, dvipadajaninda vacanaṁ suṇoma metaṁ;",
  "atk-s0514a2:2681_0": "Kiṁ cintayamāno dummanosi, nūna deva aparādho atthi mayha”nti. ;",
  "atk-s0514a2:2682_0": "Atha rājā kathento gāthamāha –",
  "atk-s0514a2:2683_0": "“Paṇhe vajjho mahosadhoti, āṇatto me vamāya bhūripañño;",
  "atk-s0514a2:2684_0": "Taṁ cintayamāno dummanosmi, na hi devī aparādho atthi tuyha”nti. ;",
  "atk-s0514a2:2685_0": "Tattha āṇattoti bhadde,",
  "atk-s0514a2:2685_1": "cattāro paṇḍitā “mahosadho mama paccatthiko”ti kathayiṁsu.",
  "atk-s0514a2:2685_2": "Mayā tathato avicinitvā “vadhetha na”nti bhūripañño vadhāya āṇatto.",
  "atk-s0514a2:2685_3": "Taṁ kāraṇaṁ cintayamāno dummanosmīti.",
  "atk-s0514a2:2686_0": "Tassā tassa vacanaṁ sutvāva mahāsatte sinehena pabbatamatto soko uppajji.",
  "atk-s0514a2:2686_1": "Tato sā cintesi “ekena upāyena rājānaṁ assāsetvā rañño niddaṁ okkamanakāle mama kaniṭṭhassa sāsanaṁ pahiṇissāmī”ti.",
  "atk-s0514a2:2686_2": "Atha sā “mahārāja,",
  "atk-s0514a2:2686_3": "tayāvetaṁ kataṁ gahapatiputtaṁ mahante issariye patiṭṭhāpentena,",
  "atk-s0514a2:2686_4": "tumhehi so senāpatiṭṭhāne ṭhapito,",
  "atk-s0514a2:2686_5": "idāni kira so tumhākaṁyeva paccatthiko jāto,",
  "atk-s0514a2:2686_6": "na kho pana paccatthiko khuddako nāma atthi,",
  "atk-s0514a2:2686_7": "māretabbova,",
  "atk-s0514a2:2686_8": "tumhe mā cintayitthā”ti rājānaṁ assāsesi.",
  "atk-s0514a2:2686_9": "So tanubhūtasoko niddaṁ okkami.",
  "atk-s0514a2:2686_10": "Devī uṭṭhāya gabbhaṁ pavisitvā “tāta mahosadha,",
  "atk-s0514a2:2686_11": "cattāro paṇḍitā taṁ paribhindiṁsu,",
  "atk-s0514a2:2686_12": "rājā kuddho sve dvārantare taṁ vadhāya āṇāpesi,",
  "atk-s0514a2:2686_13": "sve rājakulaṁ mā āgaccheyyāsi,",
  "atk-s0514a2:2686_14": "āgacchanto pana nagaraṁ hatthagataṁ katvā samattho hutvā āgaccheyyāsī”ti paṇṇaṁ likhitvā modakassa anto",
  "atk-s0514a2:2686_15": "pakkhipitvā modakaṁ suttena veṭhetvā navabhājane katvā chādetvā lañchetvā atthacārikāya dāsiyā adāsi",
  "atk-s0514a2:2686_16": "“imaṁ modakaṁ gahetvā mama kaniṭṭhassa dehī”ti.",
  "atk-s0514a2:2686_17": "Sā tathā akāsi.",
  "atk-s0514a2:2686_18": "“Rattiṁ kathaṁ nikkhantā”ti na cintetabbaṁ.",
  "atk-s0514a2:2686_19": "Raññā paṭhamameva deviyā varo dinno,",
  "atk-s0514a2:2686_20": "tena na naṁ koci nivāresi.",
  "atk-s0514a2:2686_21": "Bodhisatto paṇṇākāraṁ gahetvā naṁ uyyojesi.",
  "atk-s0514a2:2686_22": "Sā puna āgantvā dinnabhāvaṁ ārocesi.",
  "atk-s0514a2:2686_23": "Tasmiṁ khaṇe devī āgantvā raññā saddhiṁ nipajji.",
  "atk-s0514a2:2686_24": "Mahāsattopi modakaṁ bhinditvā paṇṇaṁ vācetvā tamatthaṁ ñatvā kattabbakiccaṁ vicāretvā sayane nipajji.",
  "atk-s0514a2:2687_0": "Itarepi cattāro janā pātova khaggaṁ gahetvā dvārantare ṭhatvā paṇḍitaṁ apassantā dummanā hutvā rañño",
  "atk-s0514a2:2687_1": "santikaṁ gantvā “kiṁ paṇḍitā mārito vo gahapatiputto”ti vutte “na passāma,",
  "atk-s0514a2:2687_2": "devā”ti āhaṁsu.",
  "atk-s0514a2:2687_3": "Mahāsattopi aruṇuggamaneyeva nagaraṁ attano hatthagataṁ katvā tattha tattha ārakkhaṁ ṭhapetvā mahājanaparivuto",
  "atk-s0514a2:2687_4": "rathaṁ āruyha mahantena parivārena rājadvāraṁ agamāsi.",
  "atk-s0514a2:2687_5": "Rājā sīhapañjaraṁ ugghāṭetvā bahi olokento aṭṭhāsi.",
  "atk-s0514a2:2687_6": "Atha mahāsatto rathā otaritvā rājānaṁ vanditvā aṭṭhāsi.",
  "atk-s0514a2:2687_7": "Rājā taṁ disvā cintesi “sace ayaṁ mama paccatthiko bhaveyya,",
  "atk-s0514a2:2687_8": "na maṁ vandeyyā”ti.",
  "atk-s0514a2:2687_9": "Atha naṁ pakkosāpetvā rājā āsane nisīdi.",
  "atk-s0514a2:2687_10": "Mahāsattopi ekamantaṁ nisīdi.",
  "atk-s0514a2:2687_11": "Cattāropi paṇḍitā tattheva nisīdiṁsu.",
  "atk-s0514a2:2687_12": "Atha naṁ rājā kiñci ajānanto viya “tāta,",
  "atk-s0514a2:2687_13": "tvaṁ hiyyo gantvā idāni āgacchasi,",
  "atk-s0514a2:2687_14": "kiṁ maṁ pariccajasī”ti vatvā imaṁ gāthamāha –",
  "atk-s0514a2:2688_0": "“Abhidosagato dāni ehisi, kiṁ sutvā kiṁ saṅkate mano te;",
  "atk-s0514a2:2689_0": "Ko te kimavoca bhūripañña, iṅgha vacanaṁ suṇoma brūhi meta”nti. ;",
  "atk-s0514a2:2690_0": "Tattha abhidosagatoti hiyyo paṭhamayāme gato idāni āgato.",
  "atk-s0514a2:2690_1": "Kiṁ saṅkateti kiṁ āsaṅkate.",
  "atk-s0514a2:2690_2": "Kimavocāti kiṁ rañño santikaṁ mā gamīti taṁ koci avoca.",
  "atk-s0514a2:2691_0": "Atha naṁ mahāsatto “mahārāja,",
  "atk-s0514a2:2691_1": "tayā me catunnaṁ paṇḍitānaṁ vacanaṁ gahetvā vadho āṇatto,",
  "atk-s0514a2:2691_2": "tenāhaṁ na emī”ti codento imaṁ gāthamāha –",
  "atk-s0514a2:2692_0": "“Paṇhe vajjho mahosadhoti, yadi te mantayitaṁ janinda dosaṁ;",
  "atk-s0514a2:2693_0": "Bhariyāya rahogato asaṁsi, guyhaṁ pātukataṁ sutaṁ mameta”nti. ;",
  "atk-s0514a2:2694_0": "Tattha yadi teti yasmā tayā.",
  "atk-s0514a2:2694_1": "Mantayitanti kathitaṁ.",
  "atk-s0514a2:2694_2": "Dosanti abhidosaṁ,",
  "atk-s0514a2:2694_3": "rattibhāgeti attho.",
  "atk-s0514a2:2694_4": "Kassa kathitanti?",
  "atk-s0514a2:2694_5": "Bhariyāya.",
  "atk-s0514a2:2694_6": "Tvañhi hiyyo tassā imamatthaṁ rahogato asaṁsi.",
  "atk-s0514a2:2694_7": "Guyhaṁ pātukatanti tassā evarūpaṁ attano rahassaṁ pātukataṁ.",
  "atk-s0514a2:2694_8": "Sutaṁ mametanti mayā panetaṁ tasmiṁ khaṇeyeva sutaṁ.",
  "atk-s0514a2:2695_0": "Rājā taṁ sutvā “imāya taṅkhaṇaññeva sāsanaṁ pahitaṁ bhavissatī”ti kuddho deviṁ olokesi.",
  "atk-s0514a2:2695_1": "Taṁ ñatvā mahāsatto “kiṁ, deva,",
  "atk-s0514a2:2695_2": "deviyā kujjhatha,",
  "atk-s0514a2:2695_3": "ahaṁ atītānāgatapaccuppannaṁ sabbaṁ jānāmi. Deva,",
  "atk-s0514a2:2695_4": "tumhākaṁ tāva rahassaṁ deviyā kathitaṁ hotu,",
  "atk-s0514a2:2695_5": "ācariyasenakassa pukkusādīnaṁ vā rahassaṁ mama kena kathitaṁ,",
  "atk-s0514a2:2695_6": "ahaṁ etesampi rahassaṁ jānāmiyevā”ti senakassa tāva rahassaṁ kathento imaṁ gāthamāha –",
  "atk-s0514a2:2696_0": "“Yaṁ sālavanasmiṁ senako, pāpakammaṁ akāsi asabbhirūpaṁ;",
  "atk-s0514a2:2697_0": "Sakhinova rahogato asaṁsi, guyhaṁ pātukataṁ sutaṁ mameta”nti. ;",
  "atk-s0514a2:2698_0": "Tattha asabbhirūpanti asādhujātikaṁ lāmakaṁ akusalakammaṁ akāsi.",
  "atk-s0514a2:2698_1": "Imasmiṁyeva hi nagare asukaṁ nāma vesiṁ sālavanuyyāne purisakiccaṁ katvā taṁ māretvā alaṅkāraṁ gahetvā",
  "atk-s0514a2:2698_2": "tassāyeva sāṭakena bhaṇḍikaṁ katvā attano ghare asukaṭṭhāne nāgadantake laggetvā ṭhapesi.",
  "atk-s0514a2:2698_3": "Sakhinovāti atha naṁ, mahārāja,",
  "atk-s0514a2:2698_4": "ekassa sahāyakassa rahogato hutvā akkhāsi,",
  "atk-s0514a2:2698_5": "tampi mayā sutaṁ.",
  "atk-s0514a2:2698_6": "Nāhaṁ devassa paccatthiko,",
  "atk-s0514a2:2698_7": "senakoyeva.",
  "atk-s0514a2:2698_8": "Yadi te paccatthikena kammaṁ atthi,",
  "atk-s0514a2:2698_9": "senakaṁ gaṇhāpehīti.",
  "atk-s0514a2:2699_0": "Rājā senakaṁ oloketvā “saccaṁ,",
  "atk-s0514a2:2699_1": "senakā”ti pucchitvā “saccaṁ,",
  "atk-s0514a2:2699_2": "devā”ti vutte tassa bandhanāgārappavesanaṁ āṇāpesi.",
  "atk-s0514a2:2699_3": "Paṇḍito pukkusassa rahassaṁ kathento imaṁ gāthamāha –",
  "atk-s0514a2:2700_0": "“Pukkusapurisassa te janinda, uppanno rogo arājayutto;",
  "atk-s0514a2:2701_0": "Bhātucca rahogato asaṁsi, guyhaṁ pātukataṁ sutaṁ mameta”nti. ;",
  "atk-s0514a2:2702_0": "Tattha arājayuttoti mahārāja,",
  "atk-s0514a2:2702_1": "etassa kuṭṭharogo uppanno,",
  "atk-s0514a2:2702_2": "so rājānaṁ pattuṁ ayutto,",
  "atk-s0514a2:2702_3": "chupanānucchaviko na hoti.",
  "atk-s0514a2:2702_4": "Tumhe ca “pukkusassa ūru muduko”ti yebhuyyena tassa ūrumhi nipajjatha.",
  "atk-s0514a2:2702_5": "So panesa vaṇabandhapilotikāya phasso, devāti.",
  "atk-s0514a2:2703_0": "Rājā tampi oloketvā “saccaṁ pukkusā”ti pucchitvā “saccaṁ devā”ti vutte tampi bandhanāgāraṁ pavesāpesi.",
  "atk-s0514a2:2703_1": "Paṇḍito kāmindassapi rahassaṁ kathento imaṁ gāthamāha –",
  "atk-s0514a2:2704_0": "“Ābādhoyaṁ asabbhirūpo, kāmindo naradevena phuṭṭho;",
  "atk-s0514a2:2705_0": "Puttassa rahogato asaṁsi, guyhaṁ pātukataṁ sutaṁ mameta”nti. ;",
  "atk-s0514a2:2706_0": "Tattha asabbhirūpoti yena so ābādhena phuṭṭho ummattakasunakho viya viravati,",
  "atk-s0514a2:2706_1": "so naradevayakkhābādho asabbhijātiko lāmako,",
  "atk-s0514a2:2706_2": "rājakulaṁ pavisituṁ na yutto,",
  "atk-s0514a2:2706_3": "mahārājāti vadati.",
  "atk-s0514a2:2707_0": "Rājā tampi oloketvā “saccaṁ kāmindā”ti pucchitvā “saccaṁ devā”ti vutte tampi bandhanāgāraṁ pavesāpesi.",
  "atk-s0514a2:2707_1": "Paṇḍito devindassapi rahassaṁ kathento imaṁ gāthamāha –",
  "atk-s0514a2:2708_0": "“Aṭṭhavaṅkaṁ maṇiratanaṁ uḷāraṁ, sakko te adadā pitāmahassa;",
  "atk-s0514a2:2709_0": "Devindassa gataṁ tadajja hatthaṁ, mātucca rahogato asaṁsi;",
  "atk-s0514a2:2710_0": "Guyhaṁ pātukataṁ sutaṁ mameta”nti. ;",
  "atk-s0514a2:2711_0": "Tattha pitāmahassāti tava pitāmahassa kusarājassa.",
  "atk-s0514a2:2711_1": "Tadajja hatthanti taṁ maṅgalasammataṁ maṇiratanaṁ ajja devindassa hatthagataṁ,",
  "atk-s0514a2:2711_2": "mahārājāti.",
  "atk-s0514a2:2712_0": "Rājā tampi oloketvā “saccaṁ devindā”ti pucchitvā “saccaṁ devā”ti vutte tampi bandhanāgāraṁ pavesāpesi.",
  "atk-s0514a2:2712_1": "Evaṁ “bodhisattaṁ vadhissāmā”ti cintetvā sabbepi te bandhanāgāraṁ paviṭṭhā.",
  "atk-s0514a2:2712_2": "Bodhisatto “mahārāja,",
  "atk-s0514a2:2712_3": "iminā kāraṇenāhaṁ ‘attano guyhaṁ parassa na kathetabba’nti vadāmi,",
  "atk-s0514a2:2712_4": "vadantā pana mahāvināsaṁ pattā”ti vatvā uttari dhammaṁ desento imā gāthā abhāsi –",
  "atk-s0514a2:2713_0": "“Guyhassa hi guyhameva sādhu, na guyhassa pasatthamāvikammaṁ;",
  "atk-s0514a2:2714_0": "Anipphannatā saheyya dhīro, nipphannova yathāsukhaṁ bhaṇeyya.",
  "atk-s0514a2:2715_0": "“Na guyhamatthaṁ vivareyya, rakkheyya naṁ yathā nidhiṁ;",
  "atk-s0514a2:2716_0": "Na hi pātukato sādhu, guyho attho pajānatā.",
  "atk-s0514a2:2717_0": "“Thiyā guyhaṁ na saṁseyya, amittassa ca paṇḍito;",
  "atk-s0514a2:2718_0": "Yo cāmisena saṁhīro, hadayattheno ca yo naro.",
  "atk-s0514a2:2719_0": "“Guyhamatthaṁ asambuddhaṁ, sambodhayati yo naro;",
  "atk-s0514a2:2720_0": "Mantabhedabhayā tassa, dāsabhūto titikkhati.",
  "atk-s0514a2:2721_0": "“Yāvanto purisassatthaṁ, guyhaṁ jānanti mantinaṁ;",
  "atk-s0514a2:2722_0": "Tāvanto tassa ubbegā, tasmā guyhaṁ na vissaje.",
  "atk-s0514a2:2723_0": "“Vivicca bhāseyya divā rahassaṁ, rattiṁ giraṁ nātivelaṁ pamuñce;",
  "atk-s0514a2:2724_0": "Upassutikā hi suṇanti mantaṁ, tasmā manto khippamupeti bheda”nti. ;",
  "atk-s0514a2:2725_0": "Tattha amittassa cāti itthiyā ca paccatthikassa ca na katheyya.",
  "atk-s0514a2:2725_1": "Saṁhīroti yo ca yena kenaci āmisena saṁhīrati upalāpati saṅgahaṁ gacchati,",
  "atk-s0514a2:2725_2": "tassapi na saṁseyya.",
  "atk-s0514a2:2725_3": "Hadayatthenoti yo ca amitto mittapatirūpako mukhena aññaṁ katheti,",
  "atk-s0514a2:2725_4": "hadayena aññaṁ cinteti,",
  "atk-s0514a2:2725_5": "tassapi na saṁseyya.",
  "atk-s0514a2:2725_6": "Asambuddhanti parehi aññātaṁ.",
  "atk-s0514a2:2725_7": "“Asambodha”ntipi pāṭho,",
  "atk-s0514a2:2725_8": "paresaṁ bodhetuṁ ayuttanti attho.",
  "atk-s0514a2:2725_9": "Titikkhatīti tassa akkosampi paribhāsampi pahārampi dāso viya hutvā adhivāseti.",
  "atk-s0514a2:2725_10": "Mantinanti mantitaṁ,",
  "atk-s0514a2:2725_11": "mantīnaṁ vā antare yāvanto jānantīti attho.",
  "atk-s0514a2:2725_12": "Tāvantoti te guyhajānanake paṭicca tattakā tassa ubbegā santāsā uppajjanti.",
  "atk-s0514a2:2725_13": "Na vissajeti na vissajjeyya paraṁ na jānāpeyya.",
  "atk-s0514a2:2725_14": "Viviccāti sace divā rahassaṁ mantetukāmo hoti,",
  "atk-s0514a2:2725_15": "vivittaṁ okāsaṁ kāretvā suppaṭicchannaṭṭhāne manteyya.",
  "atk-s0514a2:2725_16": "Nātivelanti rattiṁ rahassaṁ kathento pana ativelaṁ mariyādātikkantaṁ mahāsaddaṁ karonto giraṁ nappamuñceyya.",
  "atk-s0514a2:2725_17": "Upassutikā hīti mantanaṭṭhānaṁ upagantvā tirokuṭṭādīsu ṭhatvā sotāro.",
  "atk-s0514a2:2725_18": "Tasmāti mahārāja,",
  "atk-s0514a2:2725_19": "tena kāraṇena so manto khippameva bhedamupāgamīti.",
  "atk-s0514a2:2726_0": "Rājā mahāsattassa kathaṁ sutvā “ete sayaṁ rājaverino hutvā paṇḍitaṁ mama veriṁ karontī”ti kujjhitvā “gacchatha",
  "atk-s0514a2:2726_1": "ne nagarā nikkhamāpetvā sūlesu vā uttāsetha,",
  "atk-s0514a2:2726_2": "sīsāni vā tesaṁ chindathā”ti āṇāpesi.",
  "atk-s0514a2:2726_3": "Tesu pacchābāhaṁ bandhitvā catukke catukke kasāhi pahārasahassaṁ datvā nīyamānesu paṇḍito “deva,",
  "atk-s0514a2:2726_4": "ime tumhākaṁ porāṇakā amaccā,",
  "atk-s0514a2:2726_5": "khamatha nesaṁ aparādha”nti rājānaṁ khamāpesi.",
  "atk-s0514a2:2726_6": "Rājā tassa vacanaṁ sutvā “sādhū”ti te pakkosāpetvā tasseva dāse katvā adāsi.",
  "atk-s0514a2:2726_7": "So pana te tattheva bhujisse akāsi.",
  "atk-s0514a2:2726_8": "Rājā “tena hi mama vijite mā vasantū”ti pabbājanīyakammaṁ āṇāpesi.",
  "atk-s0514a2:2726_9": "Paṇḍito “khamatha, deva,",
  "atk-s0514a2:2726_10": "etesaṁ andhabālānaṁ dosa”nti khamāpetvā tesaṁ ṭhānantarāni puna pākatikāni kāresi.",
  "atk-s0514a2:2726_11": "Rājā “paccāmittesupi tāvassa evarūpā mettā bhavati,",
  "atk-s0514a2:2726_12": "aññesu janesu kathaṁ na bhavissatī”ti paṇḍitassa ativiya pasanno ahosi.",
  "atk-s0514a2:2726_13": "Tato paṭṭhāya cattāro paṇḍitā uddhatadāṭhā viya sappā nibbisā hutvā kiñci kathetuṁ nāsakkhiṁsu.",
  "atk-s0514a2:2727_0": "Pañcapaṇḍitapañho niṭṭhito.",
  "atk-s0514a2:2728_0": "Niṭṭhitā ca paribhindakathā.",
  "atk-s0514a2:2729_0": "Yuddhaparājayakaṇḍaṁ",
  "atk-s0514a2:2730_0": "Tato paṭṭhāya paṇḍitova rañño atthañca dhammañca anusāsati.",
  "atk-s0514a2:2730_1": "So cintesi “rañño setachattamattameva,",
  "atk-s0514a2:2730_2": "rajjaṁ pana ahameva vicāremi,",
  "atk-s0514a2:2730_3": "mayā appamattena bhavituṁ vaṭṭatī”ti.",
  "atk-s0514a2:2730_4": "So nagare mahāpākāraṁ nāma kāresi,",
  "atk-s0514a2:2730_5": "tathā anupākārañca dvāraṭṭālake antaraṭṭālake udakaparikhaṁ kaddamaparikhaṁ sukkhaparikhanti tisso parikhāyo kāresi,",
  "atk-s0514a2:2730_6": "antonagare jiṇṇagehāni paṭisaṅkharāpesi,",
  "atk-s0514a2:2730_7": "mahāpokkharaṇiyo kāretvā tāsu udakanidhānaṁ kāresi,",
  "atk-s0514a2:2730_8": "nagare sabbakoṭṭhāgārāni dhaññassa pūrāpesi,",
  "atk-s0514a2:2730_9": "himavantappadesato kulupakatāpasehi kudrūsakumudabījāni āharāpesi,",
  "atk-s0514a2:2730_10": "udakaniddhamanāni sodhāpetvā tattha ropāpesi,",
  "atk-s0514a2:2730_11": "bahinagarepi jiṇṇasālāpaṭisaṅkharaṇakammaṁ kāresi.",
  "atk-s0514a2:2730_12": "Kiṁ kāraṇā?",
  "atk-s0514a2:2730_13": "Anāgatabhayapaṭibāhanatthaṁ.",
  "atk-s0514a2:2730_14": "Tato tato āgatavāṇijakepi “sammā,",
  "atk-s0514a2:2730_15": "tumhe kuto āgatatthā”ti pucchitvā “asukaṭṭhānato”ti vutte “tumhākaṁ raññā kiṁ piya”nti pucchitvā “asukaṁ",
  "atk-s0514a2:2730_16": "nāmā”ti vutte tesaṁ sammānaṁ kāretvā uyyojetvā attano ekasate yodhe pakkosāpetvā “sammā,",
  "atk-s0514a2:2730_17": "mayā dinne paṇṇākāre gahetvā ekasatarājadhāniyo gantvā ime paṇṇākāre attano piyakāmatāya tesaṁ rājūnaṁ",
  "atk-s0514a2:2730_18": "datvā teyeva upaṭṭhahantā tesaṁ kiriyaṁ vā mantaṁ vā ñatvā mayhaṁ sāsanaṁ pesentā tattheva vasatha,",
  "atk-s0514a2:2730_19": "ahaṁ vo puttadāraṁ posessāmī”ti vatvā kesañci kuṇḍale,",
  "atk-s0514a2:2730_20": "kesañci pādukāyo,",
  "atk-s0514a2:2730_21": "kesañci khagge,",
  "atk-s0514a2:2730_22": "kesañci suvaṇṇamālāyo akkharāni chinditvā “yadā mama kiccaṁ atthi,",
  "atk-s0514a2:2730_23": "tadā paññāyantū”ti adhiṭṭhahitvā tesaṁ hatthe datvā pesesi.",
  "atk-s0514a2:2730_24": "Te tattha tattha gantvā tesaṁ tesaṁ rājūnaṁ paṇṇākāraṁ datvā “kenatthenāgatā”ti vutte “tumheva upaṭṭhātuṁ",
  "atk-s0514a2:2730_25": "āgatamhā”ti vatvā “kuto āgatatthā”ti puṭṭhā āgataṭṭhānaṁ avatvā aññāni ṭhānāni ācikkhitvā “tena hi sādhū”ti",
  "atk-s0514a2:2730_26": "sampaṭicchite upaṭṭhahantā tesaṁ abbhantarikā ahesuṁ.",
  "atk-s0514a2:2731_0": "Tadā kapilaraṭṭhe saṅkhabalako nāma rājā āvudhāni sajjāpesi,",
  "atk-s0514a2:2731_1": "senaṁ saṅkaḍḍhi.",
  "atk-s0514a2:2731_2": "Tassa santike upanikkhittakapuriso paṇḍitassa sāsanaṁ pesesi “sāmi,",
  "atk-s0514a2:2731_3": "mayaṁ idha pavattiṁ ‘idaṁ nāma karissatī’ti na jānāma,",
  "atk-s0514a2:2731_4": "āvudhāni sajjāpeti,",
  "atk-s0514a2:2731_5": "senaṁ saṅkaḍḍhati,",
  "atk-s0514a2:2731_6": "tumhe purisavisese pesetvā idaṁ pavattiṁ tathato jānāthā”ti.",
  "atk-s0514a2:2731_7": "Atha mahāsatto suvapotakaṁ āmantetvā “samma,",
  "atk-s0514a2:2731_8": "kapilaraṭṭhe saṅkhabalako nāma rājā āvudhāni sajjāpesi,",
  "atk-s0514a2:2731_9": "tvaṁ tattha gantvā ‘imaṁ nāma karotī’ti tathato ñatvā sakalajambudīpaṁ āhiṇḍitvā mayhaṁ pavattiṁ āharāhī”ti",
  "atk-s0514a2:2731_10": "vatvā madhulāje khādāpetvā madhupānīyaṁ pāyetvā satapākasahassapākehi telehi pakkhantaraṁ makkhetvā pācīnasīhapañjare",
  "atk-s0514a2:2731_11": "ṭhatvā vissajjesi.",
  "atk-s0514a2:2731_12": "Sopi tattha gantvā tassa purisassa santikā tassa rañño pavattiṁ tathato ñatvā sakalajambudīpaṁ pariggaṇhanto kapilaraṭṭhe uttarapañcālanagaraṁ pāpuṇi.",
  "atk-s0514a2:2731_13": "Tadā tattha cūḷanibrahmadatto nāma rājā rajjaṁ kāresi.",
  "atk-s0514a2:2731_14": "Tassa kevaṭṭo nāma brāhmaṇo atthañca dhammañca anusāsati,",
  "atk-s0514a2:2731_15": "paṇḍito byatto.",
  "atk-s0514a2:2731_16": "So paccūsakāle pabujjhitvā dīpālokena alaṅkatappaṭiyattaṁ sirigabbhaṁ olokento attano mahantaṁ yasaṁ disvā “ayaṁ mama yaso,",
  "atk-s0514a2:2731_17": "kassa santako”ti cintetvā “na aññassa santako cūḷanibrahmadattassa,",
  "atk-s0514a2:2731_18": "evarūpaṁ pana yasadāyakaṁ rājānaṁ sakalajambudīpe aggarājānaṁ kātuṁ vaṭṭati,",
  "atk-s0514a2:2731_19": "ahañca aggapurohito bhavissāmī”ti cintetvā pātova nhatvā bhuñjitvā alaṅkaritvā rañño santikaṁ gantvā “mahārāja,",
  "atk-s0514a2:2731_20": "sukhaṁ sayathā”ti sukhaseyyaṁ pucchitvā “āma,",
  "atk-s0514a2:2731_21": "paṇḍitā”ti vutte rājānaṁ “deva,",
  "atk-s0514a2:2731_22": "mantetabbaṁ atthī”ti āha. “Vada,",
  "atk-s0514a2:2731_23": "ācariyā”ti. “Deva,",
  "atk-s0514a2:2731_24": "antonagare raho nāma na sakkā laddhuṁ,",
  "atk-s0514a2:2731_25": "uyyānaṁ gacchāmā”ti. “Sādhu,",
  "atk-s0514a2:2731_26": "ācariyā”ti rājā tena saddhiṁ uyyānaṁ gantvā balakāyaṁ bahi ṭhapetvā ārakkhaṁ kāretvā brāhmaṇena saddhiṁ uyyānaṁ pavisitvā maṅgalasilāpaṭṭe nisīdi.",
  "atk-s0514a2:2732_0": "Tadā suvapotakopi taṁ kiriyaṁ disvā “bhavitabbamettha kāraṇena,",
  "atk-s0514a2:2732_1": "ajja paṇḍitassa ācikkhitabbayuttakaṁ kiñci suṇissāmī”ti uyyānaṁ pavisitvā maṅgalasālarukkhassa pattantare nilīyitvā nisīdi.",
  "atk-s0514a2:2732_2": "Rājā “kathetha,",
  "atk-s0514a2:2732_3": "ācariyā”ti āha.",
  "atk-s0514a2:2732_4": "“Mahārāja,",
  "atk-s0514a2:2732_5": "tava kaṇṇe ito karohi,",
  "atk-s0514a2:2732_6": "catukkaṇṇova manto bhavissati. Sace, mahārāja,",
  "atk-s0514a2:2732_7": "mama vacanaṁ kareyyāsi,",
  "atk-s0514a2:2732_8": "sakalajambudīpe taṁ aggarājānaṁ karomī”ti.",
  "atk-s0514a2:2732_9": "So mahātaṇhatāya tassa vacanaṁ sutvā somanassappatto hutvā “kathetha, ācariya,",
  "atk-s0514a2:2732_10": "karissāmi te vacana”nti āha. “Deva,",
  "atk-s0514a2:2732_11": "mayaṁ senaṁ saṅkaḍḍhitvā paṭhamaṁ khuddakanagaraṁ rumbhitvā gaṇhissāma,",
  "atk-s0514a2:2732_12": "ahañhi cūḷadvārena nagaraṁ pavisitvā rājānaṁ vakkhāmi – mahārāja,",
  "atk-s0514a2:2732_13": "tava yuddhena kiccaṁ natthi,",
  "atk-s0514a2:2732_14": "kevalaṁ amhākaṁ rañño santako hohi,",
  "atk-s0514a2:2732_15": "tava rajjaṁ taveva bhavissati,",
  "atk-s0514a2:2732_16": "yujjhanto pana amhākaṁ balavāhanassa mahantatāya ekantena parājissasī”ti.",
  "atk-s0514a2:2732_17": "“Sace me vacanaṁ karissati,",
  "atk-s0514a2:2732_18": "saṅgaṇhissāma naṁ. No ce,",
  "atk-s0514a2:2732_19": "yujjhitvā jīvitakkhayaṁ pāpetvā dve senā gahetvā aññaṁ nagaraṁ gaṇhissāma,",
  "atk-s0514a2:2732_20": "tato aññanti etenupāyena sakalajambudīpe rajjaṁ gahetvā ‘jayapānaṁ pivissāmā’ti vatvā ekasatarājāno amhākaṁ",
  "atk-s0514a2:2732_21": "nagaraṁ ānetvā uyyāne āpānamaṇḍapaṁ kāretvā tattha nisinne visamissakaṁ suraṁ pāyetvā sabbepi te rājāno",
  "atk-s0514a2:2732_22": "jīvitakkhayaṁ pāpetvā ekasatarājadhānīsu rajjaṁ amhākaṁ hatthagataṁ karissāma.",
  "atk-s0514a2:2732_23": "Evaṁ tvaṁ sakalajambudīpe aggarājā bhavissasī”ti.",
  "atk-s0514a2:2732_24": "Sopi “sādhu, ācariya,",
  "atk-s0514a2:2732_25": "evaṁ karissāmī”ti vadati.",
  "atk-s0514a2:2732_26": "“Mahārāja,",
  "atk-s0514a2:2732_27": "catukkaṇṇo manto nāma,",
  "atk-s0514a2:2732_28": "ayañhi manto na sakkā aññena jānituṁ,",
  "atk-s0514a2:2732_29": "tasmā papañcaṁ akatvā sīghaṁ nikkhamathā”ti.",
  "atk-s0514a2:2732_30": "Rājā tussitvā “sādhū”ti sampaṭicchi.",
  "atk-s0514a2:2733_0": "Suvapotako taṁ sutvā tesaṁ mantapariyosāne sākhāyaṁ olambakaṁ otārento viya kevaṭṭassa sīse chakaṇapiṇḍaṁ",
  "atk-s0514a2:2733_1": "pātetvā “kimeta”nti mukhaṁ vivaritvā uddhaṁ olokentassa aparampi mukhe pātetvā “kiri kirī”ti saddaṁ viravanto",
  "atk-s0514a2:2733_2": "sākhato uppatitvā “kevaṭṭa,",
  "atk-s0514a2:2733_3": "tvaṁ catukkaṇṇamantoti maññasi,",
  "atk-s0514a2:2733_4": "idāneva chakkaṇṇo jāto,",
  "atk-s0514a2:2733_5": "puna aṭṭhakaṇṇo bhavitvā anekasatakaṇṇopi bhavissatī”ti vatvā “gaṇhatha,",
  "atk-s0514a2:2733_6": "gaṇhathā”ti vadantānaññeva vātavegena mithilaṁ gantvā paṇḍitassa nivesanaṁ pāvisi.",
  "atk-s0514a2:2733_7": "Tassa pana idaṁ vattaṁ –",
  "atk-s0514a2:2733_8": "sace kutoci ābhatasāsanaṁ paṇḍitasseva kathetabbaṁ hoti,",
  "atk-s0514a2:2733_9": "athassa aṁsakūṭe otarati,",
  "atk-s0514a2:2733_10": "sace amarādeviyāpi sotuṁ vaṭṭati,",
  "atk-s0514a2:2733_11": "ucchaṅge otarati,",
  "atk-s0514a2:2733_12": "sace mahājanena sotabbaṁ,",
  "atk-s0514a2:2733_13": "bhūmiyaṁ otarati.",
  "atk-s0514a2:2733_14": "Tadā so paṇḍitassa aṁsakūṭe otari.",
  "atk-s0514a2:2733_15": "Tāya saññāya “rahassena bhavitabba”nti mahājano paṭikkami.",
  "atk-s0514a2:2733_16": "Paṇḍito taṁ gahetvā uparipāsādatalaṁ abhiruyha “kiṁ te, tāta,",
  "atk-s0514a2:2733_17": "diṭṭhaṁ suta”nti pucchi.",
  "atk-s0514a2:2733_18": "Athassa so “ahaṁ, deva,",
  "atk-s0514a2:2733_19": "sakalajambudīpe vicaranto aññassa rañño santike kiñci guyhaṁ na passāmi,",
  "atk-s0514a2:2733_20": "uttarapañcālanagare pana cūḷanibrahmadattassa purohito kevaṭṭo nāma brāhmaṇo rājānaṁ uyyānaṁ netvā catukkaṇṇamantaṁ gaṇhi.",
  "atk-s0514a2:2733_21": "Athāhaṁ sākhantare nisīditvā tesaṁ mantaṁ suṇitvā mantapariyosāne tassa sīse ca mukhe ca chakaṇapiṇḍaṁ pātetvā āgatomhī”ti vatvā sabbaṁ kathesi.",
  "atk-s0514a2:2733_22": "‘Raññā sampaṭicchita”nti vutte “sampaṭicchi,",
  "atk-s0514a2:2733_23": "devā”ti āha.",
  "atk-s0514a2:2734_0": "Athassa paṇḍito kattabbayuttakaṁ sakkāraṁ karitvā taṁ mudupaccattharaṇe suvaṇṇapañjare suṭṭhu sayāpetvā",
  "atk-s0514a2:2734_1": "“kevaṭṭo mama mahosadhassa paṇḍitabhāvaṁ na jānāti maññe,",
  "atk-s0514a2:2734_2": "ahaṁ na dānissa mantassa matthakaṁ pāpuṇituṁ dassāmī”ti cintetvā nagarato duggatakulāni nīharāpetvā bahi nivāsāpesi,",
  "atk-s0514a2:2734_3": "raṭṭhajanapadadvāragāmesu samiddhāni issariyakulāni āharitvā antonagare nivāsāpesi,",
  "atk-s0514a2:2734_4": "bahuṁ dhanadhaññaṁ kāresi.",
  "atk-s0514a2:2734_5": "Cūḷanibrahmadattopi kevaṭṭassa vacanaṁ gahetvā senaṅgaparivuto gantvā ekaṁ khuddakanagaraṁ parikkhipi.",
  "atk-s0514a2:2734_6": "Kevaṭṭopi vuttanayeneva tattha pavisitvā taṁ rājānaṁ saññāpetvā attano santakamakāsi.",
  "atk-s0514a2:2734_7": "Dve senā ekato katvā tato aññaṁ nagaraṁ rumbhati.",
  "atk-s0514a2:2734_8": "Etenupāyena paṭipāṭiyā sabbāni tāni nagarāni gaṇhi.",
  "atk-s0514a2:2734_9": "Evaṁ cūḷanibrahmadatto kevaṭṭassa ovāde ṭhito,",
  "atk-s0514a2:2734_10": "ṭhapetvā vedeharājānaṁ sesarājāno sakalajambudīpe attano santake akāsi.",
  "atk-s0514a2:2734_11": "Bodhisattassa pana upanikkhittakapurisā “cūḷanibrahmadattena ettakāni nagarāni gahitāni,",
  "atk-s0514a2:2734_12": "appamatto hotū”ti niccaṁ sāsanaṁ pahiṇiṁsu.",
  "atk-s0514a2:2734_13": "Sopi tesaṁ “ahaṁ idha appamatto vasāmi,",
  "atk-s0514a2:2734_14": "tumhepi anukkaṇṭhantā appamatto hutvā vasathā”ti paṭipesesi.",
  "atk-s0514a2:2735_0": "Cūḷanibrahmadatto sattadivasasattamāsādhikehi sattasaṁvaccharehi videharajjaṁ vajjetvā sesaṁ sakalajambudīpe rajjaṁ gahetvā kevaṭṭaṁ āha – “ācariya,",
  "atk-s0514a2:2735_1": "mithilāyaṁ videharajjaṁ gaṇhāmā”ti.",
  "atk-s0514a2:2735_2": "“Mahārāja,",
  "atk-s0514a2:2735_3": "mahosadhapaṇḍitassa vasananagare rajjaṁ gaṇhituṁ na sakkhissāma.",
  "atk-s0514a2:2735_4": "So hi evaṁ ñāṇasampanno evaṁ upāyakusalo”ti so vitthāretvā candamaṇḍalaṁ uṭṭhāpento viya mahosadhassa guṇe kathesi.",
  "atk-s0514a2:2735_5": "Ayañhi sayampi upāyakusalova,",
  "atk-s0514a2:2735_6": "tasmā “mithilanagaraṁ nāma deva appamattakaṁ,",
  "atk-s0514a2:2735_7": "sakalajambudīpe rajjaṁ amhākaṁ pahoti,",
  "atk-s0514a2:2735_8": "kiṁ no etenā”ti upāyeneva rājānaṁ sallakkhāpesi.",
  "atk-s0514a2:2735_9": "Sesarājānopi “mayaṁ mithilarajjaṁ gahetvāva jayapānaṁ pivissāmā”ti vadanti.",
  "atk-s0514a2:2735_10": "Kevaṭṭo tepi nivāretvā “videharajjaṁ gahetvā kiṁ karissāma,",
  "atk-s0514a2:2735_11": "sopi rājā amhākaṁ santakova,",
  "atk-s0514a2:2735_12": "tasmā nivattathā”ti te upāyeneva bodhesi.",
  "atk-s0514a2:2735_13": "Te tassa vacanaṁ sutvā nivattiṁsu.",
  "atk-s0514a2:2735_14": "Mahāsattassa upanikkhittakapurisā sāsanaṁ pesayiṁsu “brahmadatto ekasatarājaparivuto mithilaṁ āgacchantova nivattitvā attano nagarameva gato”ti.",
  "atk-s0514a2:2735_15": "Sopi tesaṁ “ito paṭṭhāya tassa kiriyaṁ jānantū”ti paṭipesesi.",
  "atk-s0514a2:2735_16": "Brahmadattopi kevaṭṭena saddhiṁ “idāni kiṁ karissāmī”ti mantetvā “jayapānaṁ pivissāmā”ti vutte uyyānaṁ",
  "atk-s0514a2:2735_17": "alaṅkaritvā cāṭisatesu cāṭisahassesu suraṁ ṭhapetha,",
  "atk-s0514a2:2735_18": "nānāvidhāni ca macchamaṁsādīni upanethā”ti sevake āṇāpesi.",
  "atk-s0514a2:2735_19": "Upanikkhittakapurisā taṁ pavattiṁ paṇḍitassa ārocesuṁ.",
  "atk-s0514a2:2735_20": "Te pana “visena suraṁ yojetvā rājāno māretukāmo”ti na jāniṁsu.",
  "atk-s0514a2:2735_21": "Mahāsatto pana suvapotakassa santikā sutattā tathato jānitvā “nesaṁ surāpānadivasaṁ tathato jānitvā mama pesethā”ti paṭisāsanaṁ pesesi.",
  "atk-s0514a2:2735_22": "Te tathā kariṁsu.",
  "atk-s0514a2:2736_0": "Paṇḍito “mādise dharamāne ettakānaṁ rājūnaṁ maraṇaṁ ayuttaṁ,",
  "atk-s0514a2:2736_1": "avassayo nesaṁ bhavissāmī”ti cintetvā sahajātaṁ yodhasahassaṁ pakkosāpetvā “sammā,",
  "atk-s0514a2:2736_2": "cūḷanibrahmadatto kira uyyānaṁ alaṅkārāpetvā ekasatarājaparivuto suraṁ pātukāmo,",
  "atk-s0514a2:2736_3": "tumhe tattha gantvā rājūnaṁ āsanesu paññattesu kismiñci anisinneyeva ‘cūḷanibrahmadattassa anantaraṁ",
  "atk-s0514a2:2736_4": "mahārahaṁ āsanaṁ amhākaṁ raññova dethā’ti vadantā gahetvā tesaṁ purisehi ‘tumhe kassa purisā’ti vutte",
  "atk-s0514a2:2736_5": "‘videharājassā’ti vadeyyātha.",
  "atk-s0514a2:2736_6": "Te tumhehi saddhiṁ ‘mayaṁ sattadivasasattamāsādhikāni sattavassāni rajjaṁ gaṇhantā ekadivasampi videharājānaṁ na passāma,",
  "atk-s0514a2:2736_7": "kiṁ rājā nāmesa,",
  "atk-s0514a2:2736_8": "gacchatha pariyante āsanaṁ gaṇhathā’ti vadantā kalahaṁ karissanti.",
  "atk-s0514a2:2736_9": "Atha tumhe ‘ṭhapetvā brahmadattaṁ añño amhākaṁ rañño uttaritaro idha natthī’ti kalahaṁ vaḍḍhetvā amhākaṁ",
  "atk-s0514a2:2736_10": "rañño āsanamattampi alabhantā ‘na dāni vo suraṁ pātuṁ macchamaṁsaṁ khādituṁ dassāmā’ti nadantā vaggantā",
  "atk-s0514a2:2736_11": "mahāghosaṁ karontā tesaṁ santāsaṁ janentā mahantehi leḍḍudaṇḍehi sabbacāṭiyo bhinditvā macchamaṁsaṁ vippakiritvā",
  "atk-s0514a2:2736_12": "aparibhogaṁ katvā javena senāya antaraṁ pavisitvā devanagaraṁ paviṭṭhā asurā viya ulloḷaṁ uṭṭhāpetvā",
  "atk-s0514a2:2736_13": "‘mayaṁ mithilanagare mahosadhapaṇḍitassa purisā,",
  "atk-s0514a2:2736_14": "sakkontā amhe gaṇhathā’ti tumhākaṁ āgatabhāvaṁ jānāpetvā āgacchathā”ti pesesi.",
  "atk-s0514a2:2736_15": "Te “sādhū”ti tassa vacanaṁ sampaṭicchitvā vanditvā sannaddhapañcāvudhā nikkhamitvā tattha gantvā nandanavanamiva",
  "atk-s0514a2:2736_16": "alaṅkatauyyānaṁ pavisitvā samussitasetacchatte ekasatarājapallaṅke ādiṁ katvā alaṅkatappaṭiyattaṁ sirivibhavaṁ",
  "atk-s0514a2:2736_17": "disvā mahāsattena vuttaniyāmeneva sabbaṁ katvā mahājanaṁ saṅkhobhetvā mithilābhimukhā pakkamiṁsu.",
  "atk-s0514a2:2736_18": "Rājapurisāpi taṁ pavattiṁ tesaṁ rājūnaṁ ārocesuṁ.",
  "atk-s0514a2:2736_19": "Cūḷanibrahmadattopi “evarūpassa nāma me visayogassa antarāyo kato”ti kujjhi.",
  "atk-s0514a2:2736_20": "Rājānopi “amhākaṁ jayapānaṁ pātuṁ nādāsī”ti kujjhiṁsu.",
  "atk-s0514a2:2736_21": "Balakāyāpi “mayaṁ amūlakaṁ suraṁ pātuṁ na labhimhā”ti kujjhiṁsu.",
  "atk-s0514a2:2737_0": "Cūḷanibrahmadatto te rājāno āmantetvā “etha, bho,",
  "atk-s0514a2:2737_1": "mithilaṁ gantvā videharājassa khaggena sīsaṁ chinditvā pādehi akkamitvā nisinnā jayapānaṁ pivissāma,",
  "atk-s0514a2:2737_2": "senaṁ gamanasajjaṁ karothā”ti vatvā puna rahogato kevaṭṭassapi etamatthaṁ kathetvā “amhākaṁ evarūpassa mantassa antarāyakaraṁ paccāmittaṁ gaṇhissāma,",
  "atk-s0514a2:2737_3": "ekasatarājūnaṁ aṭṭhārasaakkhobhaṇisaṅkhāya senāya parivutā gacchāma, etha,",
  "atk-s0514a2:2737_4": "ācariyā”ti āha.",
  "atk-s0514a2:2737_5": "Brāhmaṇo attano paṇḍitabhāvena cintesi “mahosadhapaṇḍitaṁ jinituṁ nāma na sakkā,",
  "atk-s0514a2:2737_6": "amhākaṁyeva lajjitabbaṁ bhavissati,",
  "atk-s0514a2:2737_7": "nivattāpessāmi na”nti.",
  "atk-s0514a2:2737_8": "Atha naṁ evamāha –",
  "atk-s0514a2:2737_9": "“mahārāja,",
  "atk-s0514a2:2737_10": "na esa videharājassa thāmo,",
  "atk-s0514a2:2737_11": "mahosadhapaṇḍitassa saṁvidhānametaṁ,",
  "atk-s0514a2:2737_12": "mahānubhāvo panesa,",
  "atk-s0514a2:2737_13": "tena rakkhitā mithilā sīharakkhitaguhā viya na sakkā kenaci gahetuṁ,",
  "atk-s0514a2:2737_14": "kevalaṁ amhākaṁ lajjanakaṁ bhavissati,",
  "atk-s0514a2:2737_15": "alaṁ tattha gamanenā”ti.",
  "atk-s0514a2:2737_16": "Rājā pana khattiyamānena issariyamadena matto hutvā “kiṁ so karissatī”ti vatvā ekasatarājaparivuto aṭṭhārasaakkhobhaṇisaṅkhāya",
  "atk-s0514a2:2737_17": "senāya saddhiṁ nikkhami.",
  "atk-s0514a2:2737_18": "Kevaṭṭopi attano kathaṁ gaṇhāpetuṁ asakkonto “rañño paccanīkavutti nāma ayuttā”ti tena saddhiṁyeva nikkhami.",
  "atk-s0514a2:2737_19": "Tepi yodhā ekaratteneva mithilaṁ patvā attanā katakiccaṁ paṇḍitassa kathayiṁsu.",
  "atk-s0514a2:2737_20": "Paṭhamaṁ upanikkhittakapurisāpissa sāsanaṁ pahiṇiṁsu.",
  "atk-s0514a2:2737_21": "“Cūḷanibrahmadatto ‘videharājānaṁ gaṇhissāmī’ti ekasatarājaparivuto āgacchati,",
  "atk-s0514a2:2737_22": "paṇḍito appamatto hotu,",
  "atk-s0514a2:2737_23": "ajja asukaṭṭhānaṁ nāma āgato,",
  "atk-s0514a2:2737_24": "ajja asukaṭṭhānaṁ,",
  "atk-s0514a2:2737_25": "ajja nagaraṁ pāpuṇissatī”ti paṇḍitassa nibaddhaṁ pesentiyeva.",
  "atk-s0514a2:2737_26": "Taṁ sutvā mahāsatto appamatto ahosi.",
  "atk-s0514a2:2737_27": "Videharājā pana “brahmadatto kira imaṁ nagaraṁ gahetuṁ āgacchatī”ti paramparaghosena assosi.",
  "atk-s0514a2:2738_0": "Atha brahmadatto aggapadoseyeva ukkāsatasahassena dhāriyamānena āgantvā sakalanagaraṁ parivāresi.",
  "atk-s0514a2:2738_1": "Atha naṁ hatthipākārarathapākārādīhi parikkhipāpetvā tesu tesu ṭhānesu balagumbaṁ ṭhapesi.",
  "atk-s0514a2:2738_2": "Manussā unnādentā apphoṭentā seḷentā naccantā gajjantā tajjentā mahāghosaṁ karontā aṭṭhaṁsu.",
  "atk-s0514a2:2738_3": "Dīpobhāsena ceva alaṅkārobhāsena ca sakalasattayojanikā mithilā ekobhāsā ahosi.",
  "atk-s0514a2:2738_4": "Hatthiassarathatūriyānaṁ saddena pathaviyā bhijjanakālo viya ahosi.",
  "atk-s0514a2:2738_5": "Cattāro paṇḍitā ulloḷasaddaṁ sutvā ajānantā rañño santikaṁ gantvā “mahārāja,",
  "atk-s0514a2:2738_6": "ulloḷasaddo jāto,",
  "atk-s0514a2:2738_7": "na kho pana mayaṁ jānāma,",
  "atk-s0514a2:2738_8": "kiṁ nāmetaṁ,",
  "atk-s0514a2:2738_9": "vīmaṁsituṁ vaṭṭatī”ti āhaṁsu.",
  "atk-s0514a2:2738_10": "Taṁ sutvā rājā “cūḷanibrahmadatto nu kho āgato bhaveyyā”ti sīhapañjaraṁ vivaritvā olokento tassāgamanabhāvaṁ",
  "atk-s0514a2:2738_11": "ñatvā bhītatasito “natthi amhākaṁ jīvitaṁ,",
  "atk-s0514a2:2738_12": "sabbe no jīvitakkhayaṁ pāpessatī”ti tehi saddhiṁ sallapanto nisīdi.",
  "atk-s0514a2:2738_13": "Mahāsatto pana tassāgatabhāvaṁ ñatvā sīho viya achambhito sakalanagare ārakkhaṁ saṁvidahitvā “rājānaṁ",
  "atk-s0514a2:2738_14": "assāsessāmī”ti rājanivesanaṁ abhiruhitvā ekamantaṁ aṭṭhāsi.",
  "atk-s0514a2:2738_15": "Rājā taṁ disvāva paṭiladdhassāso hutvā “ṭhapetvā mama puttaṁ mahosadhapaṇḍitaṁ añño maṁ imamhā dukkhā",
  "atk-s0514a2:2738_16": "mocetuṁ samattho nāma natthī”ti cintetvā tena saddhiṁ sallapanto āha –",
  "atk-s0514a2:2739_0": "590.",
  "atk-s0514a2:2740_0": "“Pañcālo sabbasenāya, brahmadattoyamāgato;",
  "atk-s0514a2:2741_0": "Sāyaṁ pañcāliyā senā, appameyyo mahosadha.",
  "atk-s0514a2:2742_0": "591.",
  "atk-s0514a2:2743_0": "“Vīthimatī pattimatī, sabbasaṅgāmakovidā;",
  "atk-s0514a2:2744_0": "Ohārinī saddavatī, bherisaṅkhappabodhanā.",
  "atk-s0514a2:2745_0": "592.",
  "atk-s0514a2:2746_0": "“Lohavijjālaṅkārābhā, dhajinī vāmarohinī;",
  "atk-s0514a2:2747_0": "Sippiyehi susampannā, sūrehi suppatiṭṭhitā.",
  "atk-s0514a2:2748_0": "593.",
  "atk-s0514a2:2749_0": "“Dasettha paṇḍitā āhu, bhūripaññā rahogamā;",
  "atk-s0514a2:2750_0": "Mātā ekādasī rañño, pañcāliyaṁ pasāsati.",
  "atk-s0514a2:2751_0": "594.",
  "atk-s0514a2:2752_0": "“Athetthekasataṁ khatyā, anuyantā yasassino;",
  "atk-s0514a2:2753_0": "Acchinnaraṭṭhā byathitā, pañcāliyaṁ vasaṁ gatā.",
  "atk-s0514a2:2754_0": "595.",
  "atk-s0514a2:2755_0": "“Yaṁvadā takkarā rañño, akāmā piyabhāṇino;",
  "atk-s0514a2:2756_0": "Pañcālamanuyāyanti, akāmā vasino gatā.",
  "atk-s0514a2:2757_0": "596.",
  "atk-s0514a2:2758_0": "“Tāya senāya mithilā, tisandhiparivāritā;",
  "atk-s0514a2:2759_0": "Rājadhānī videhānaṁ, samantā parikhaññati.",
  "atk-s0514a2:2760_0": "597.",
  "atk-s0514a2:2761_0": "“Uddhaṁ tārakajātāva, samantā parivāritā;",
  "atk-s0514a2:2762_0": "Mahosadha vijānāhi, kathaṁ mokkho bhavissatī”ti.",
  "atk-s0514a2:2763_0": "Tattha sabbasenāyāti sabbāya ekasatarājanāyikāya aṭṭhārasaakkhobhaṇisaṅkhāya senāya saddhiṁ āgato kira,",
  "atk-s0514a2:2763_1": "tātāti vadati.",
  "atk-s0514a2:2763_2": "Pañcāliyāti pañcālarañño santakā.",
  "atk-s0514a2:2763_3": "Vīthimatīti vīthiyā ānīte dabbasambhāre gahetvā vicarantena vaḍḍhakigaṇena samannāgatā.",
  "atk-s0514a2:2763_4": "Pattimatīti padasañcarena balakāyena samannāgatā.",
  "atk-s0514a2:2763_5": "Sabbasaṅgāmakovidāti sabbasaṅgāme kusalā.",
  "atk-s0514a2:2763_6": "Ohārinīti parasenāya antaraṁ pavisitvā apaññāyantāva parasīsaṁ āharituṁ samatthā.",
  "atk-s0514a2:2763_7": "Saddavatīti dasahi saddehi avivittā.",
  "atk-s0514a2:2763_8": "Bherisaṅkhappabodhanāti “etha yātha yujjhathā”tiādīni tattha vacībhedena jānāpetuṁ na sakkā,",
  "atk-s0514a2:2763_9": "tādisāni panettha kiccāni bherisaṅkhasaddeheva bodhentīti bherisaṅkhappabodhanā.",
  "atk-s0514a2:2763_10": "Lohavijjālaṅkārābhāti ettha lohavijjāti lohasippāni.",
  "atk-s0514a2:2763_11": "Sattaratanapaṭimaṇḍitānaṁ kavacacammajālikāsīsakareṇikādīnaṁ etaṁ nāmaṁ.",
  "atk-s0514a2:2763_12": "Alaṅkārāti rājamahāmattādīnaṁ alaṅkārā.",
  "atk-s0514a2:2763_13": "Tasmā lohavijjāhi ceva alaṅkārehi ca bhāsatīti lohavijjālaṅkārābhāti ayamettha attho.",
  "atk-s0514a2:2763_14": "Dhajinīti suvaṇṇādipaṭimaṇḍitehi nānāvatthasamujjalehi rathādīsu samussitadhajehi samannāgatā.",
  "atk-s0514a2:2763_15": "Vāmarohinīti hatthī ca asse ca ārohantā vāmapassena ārohanti,",
  "atk-s0514a2:2763_16": "tena “vāmarohinī”ti vuccanti,",
  "atk-s0514a2:2763_17": "tehi samannāgatā,",
  "atk-s0514a2:2763_18": "aparimitahatthiassasamākiṇṇāti attho.",
  "atk-s0514a2:2763_19": "Sippiyehīti hatthisippaassasippādīsu aṭṭhārasasu sippesu nipphattiṁ pattehi suṭṭhu samannāgatā susamākiṇṇā.",
  "atk-s0514a2:2763_20": "Sūrehīti tāta,",
  "atk-s0514a2:2763_21": "esā kira senā sīhasamānaparakkamehi sūrayodhehi suppatiṭṭhitā.",
  "atk-s0514a2:2764_0": "Āhūti dasa kirettha senāya paṇḍitāti vadanti.",
  "atk-s0514a2:2764_1": "Bhūripaññāti pathavisamāya vipulāya paññāya samannāgatā.",
  "atk-s0514a2:2764_2": "Rahogamāti raho gamanasīlā raho nisīditvā mantanasīlā.",
  "atk-s0514a2:2764_3": "Te kira ekāhadvīhaṁ cintetuṁ labhantā pathaviṁ parivattetuṁ ākāse gaṇhituṁ samatthā.",
  "atk-s0514a2:2764_4": "Ekādasīti tehi kira paṇḍitehi atirekatarapaññā pañcālarañño mātā.",
  "atk-s0514a2:2764_5": "Sā tesaṁ ekādasī hutvā pañcāliyaṁ senaṁ pasāsati anusāsati.",
  "atk-s0514a2:2765_0": "Ekadivasaṁ kireko puriso ekaṁ taṇḍulanāḷiñca puṭakabhattañca kahāpaṇasahassañca gahetvā “nadiṁ tarissāmī”ti",
  "atk-s0514a2:2765_1": "otiṇṇo nadimajjhaṁ patvā tarituṁ asakkonto tīre ṭhite manusse evamāha – “ambho,",
  "atk-s0514a2:2765_2": "mama hatthe ekā taṇḍulanāḷi puṭakabhattaṁ kahāpaṇasahassañca atthi,",
  "atk-s0514a2:2765_3": "ito yaṁ mayhaṁ ruccati,",
  "atk-s0514a2:2765_4": "taṁ dassāmi.",
  "atk-s0514a2:2765_5": "Yo sakkoti,",
  "atk-s0514a2:2765_6": "so maṁ uttāretū”ti.",
  "atk-s0514a2:2765_7": "Atheko thāmasampanno puriso gāḷhaṁ nivāsetvā nadiṁ ogāhetvā taṁ hatthe gahetvā paratīraṁ uttāretvā “dehi me dātabba”nti āha.",
  "atk-s0514a2:2765_8": "“So taṇḍulanāḷiṁ vā puṭakabhattaṁ vā gaṇhāhī”ti. “Samma,",
  "atk-s0514a2:2765_9": "ahaṁ jīvitaṁ agaṇetvā taṁ uttāresiṁ,",
  "atk-s0514a2:2765_10": "na me etehi attho,",
  "atk-s0514a2:2765_11": "kahāpaṇaṁ me dehī”ti.",
  "atk-s0514a2:2765_12": "Ahaṁ “ito mayhaṁ yaṁ ruccati,",
  "atk-s0514a2:2765_13": "taṁ dassāmī”ti avacaṁ,",
  "atk-s0514a2:2765_14": "idāni mayhaṁ yaṁ ruccati,",
  "atk-s0514a2:2765_15": "taṁ dammi,",
  "atk-s0514a2:2765_16": "icchanto gaṇhāti.",
  "atk-s0514a2:2765_17": "So samīpe ṭhitassa ekassa kathesi.",
  "atk-s0514a2:2765_18": "Sopi taṁ “esa attano ruccanakaṁ tava deti,",
  "atk-s0514a2:2765_19": "gaṇhā”ti āha.",
  "atk-s0514a2:2765_20": "So “ahaṁ na gaṇhissāmī”ti taṁ ādāya vinicchayaṁ gantvā vinicchayāmaccānaṁ ārocesi.",
  "atk-s0514a2:2765_21": "Tepi sabbaṁ sutvā tathevāhaṁsu.",
  "atk-s0514a2:2765_22": "So tesaṁ vinicchayena atuṭṭho rañño santikaṁ gantvā tamatthaṁ ārocesi.",
  "atk-s0514a2:2765_23": "Rājāpi vinicchayāmacce pakkosāpetvā tesaṁ santike ubhinnaṁ vacanaṁ sutvā vinicchinituṁ ajānanto attano jīvitaṁ pahāya nadiṁ otiṇṇaṁ parajjāpesi.",
  "atk-s0514a2:2766_0": "Tasmiṁ khaṇe rañño mātā calākadevī nāma avidūre nisinnā ahosi.",
  "atk-s0514a2:2766_1": "Sā rañño dubbinicchitabhāvaṁ ñatvā “tāta,",
  "atk-s0514a2:2766_2": "imaṁ aḍḍaṁ ñatvāva suṭṭhu vinicchita”nti āha. “Amma,",
  "atk-s0514a2:2766_3": "ahaṁ ettakaṁ jānāmi.",
  "atk-s0514a2:2766_4": "Sace tumhe uttaritaraṁ jānātha,",
  "atk-s0514a2:2766_5": "tumheva vinicchinathā”ti.",
  "atk-s0514a2:2766_6": "Sā “evaṁ karissāmī”ti vatvā taṁ purisaṁ pakkosāpetvā “ehi, tāta,",
  "atk-s0514a2:2766_7": "tava hatthagatāni tīṇipi bhūmiyaṁ ṭhapehī”ti paṭipāṭiyā ṭhapāpetvā “tāta,",
  "atk-s0514a2:2766_8": "tvaṁ udake vuyhamāno imassa kiṁ kathesī”ti pucchitvā “idaṁ nāmayye”ti vutte “tena hi tava ruccanakaṁ gaṇhā”ti āha.",
  "atk-s0514a2:2766_9": "So sahassatthavikaṁ gaṇhi.",
  "atk-s0514a2:2766_10": "Atha naṁ sā thokaṁ gatakāle pakkosāpetvā “tāta,",
  "atk-s0514a2:2766_11": "sahassaṁ te ruccatī”ti pucchitvā “āma,",
  "atk-s0514a2:2766_12": "ruccatī”ti vutte “tāta,",
  "atk-s0514a2:2766_13": "tayā ‘ito yaṁ mayhaṁ ruccati,",
  "atk-s0514a2:2766_14": "taṁ dassāmī’ti imassa vuttaṁ,",
  "atk-s0514a2:2766_15": "na vutta”nti pucchitvā “vuttaṁ devī”ti vutte “tena hi imaṁ sahassaṁ etassa dehī”ti vatvā dāpesi.",
  "atk-s0514a2:2766_16": "So rodanto paridevanto adāsi.",
  "atk-s0514a2:2766_17": "Tasmiṁ khaṇe rājā amaccā ca tussitvā sādhukāraṁ pavattayiṁsu.",
  "atk-s0514a2:2766_18": "Tato paṭṭhāya tassā paṇḍitabhāvo sabbattha pākaṭo jāto.",
  "atk-s0514a2:2766_19": "Taṁ sandhāya videharājā “mātā ekādasī rañño”ti āha.",
  "atk-s0514a2:2767_0": "Khatyāti khattiyā.",
  "atk-s0514a2:2767_1": "Acchinnaraṭṭhāti cūḷanibrahmadattena acchinditvā gahitaraṭṭhā.",
  "atk-s0514a2:2767_2": "Byathitāti maraṇabhayabhītā aññaṁ gahetabbagahaṇaṁ apassantā.",
  "atk-s0514a2:2767_3": "Pañcāliyaṁ vasaṁ gatāti etassa pañcālarañño vasaṁ gatāti attho.",
  "atk-s0514a2:2767_4": "Sāmivacanatthe hi etaṁ upayogavacanaṁ.",
  "atk-s0514a2:2767_5": "Yaṁvadā takkarāti yaṁ mukhena vadanti,",
  "atk-s0514a2:2767_6": "taṁ rañño kātuṁ sakkontāva.",
  "atk-s0514a2:2767_7": "Vasino gatāti pubbe sayaṁvasino idāni panassa vasaṁ gatāti attho.",
  "atk-s0514a2:2767_8": "Tisandhīti paṭhamaṁ hatthipākārena parikkhittā,",
  "atk-s0514a2:2767_9": "tato rathapākārena,",
  "atk-s0514a2:2767_10": "tato assapākārena,",
  "atk-s0514a2:2767_11": "tato yodhapattipākārena parikkhittāti imehi catūhi saṅkhepehi tisandhīhi parivāritā.",
  "atk-s0514a2:2767_12": "Hatthirathānañhi antaraṁ eko sandhi,",
  "atk-s0514a2:2767_13": "rathaassānaṁ antaraṁ eko sandhi,",
  "atk-s0514a2:2767_14": "assapattīnaṁ antaraṁ eko sandhi.",
  "atk-s0514a2:2767_15": "Parikhaññatīti khanīyati.",
  "atk-s0514a2:2767_16": "Imañhi idāni uppāṭetvā gaṇhitukāmā viya samantato khananti.",
  "atk-s0514a2:2767_17": "Uddhaṁ tārakajātāvāti tāta,",
  "atk-s0514a2:2767_18": "yāya senāya samantā parivāritā,",
  "atk-s0514a2:2767_19": "sā anekasatasahassadaṇḍadīpikāhi uddhaṁ tārakajātā viya khāyati.",
  "atk-s0514a2:2767_20": "Vijānāhīti tāta mahosadhapaṇḍita,",
  "atk-s0514a2:2767_21": "avīcito yāva bhavaggā añño tayā sadiso upāyakusalo paṇḍito nāma natthi,",
  "atk-s0514a2:2767_22": "paṇḍitabhāvo nāma evarūpesu ṭhānesu paññāyati,",
  "atk-s0514a2:2767_23": "tasmā tvameva jānāhi,",
  "atk-s0514a2:2767_24": "kathaṁ amhākaṁ ito dukkhā pamokkho bhavissatīti.",
  "atk-s0514a2:2768_0": "Imaṁ rañño kathaṁ sutvā mahāsatto cintesi “ayaṁ rājā ativiya maraṇabhayabhīto,",
  "atk-s0514a2:2768_1": "gilānassa kho pana vejjo paṭisaraṇaṁ,",
  "atk-s0514a2:2768_2": "chātassa bhojanaṁ,",
  "atk-s0514a2:2768_3": "pipāsitassa pānīyaṁ,",
  "atk-s0514a2:2768_4": "imassapi maṁ ṭhapetvā aññaṁ paṭisaraṇaṁ natthi,",
  "atk-s0514a2:2768_5": "assāsessāmi na”nti.",
  "atk-s0514a2:2768_6": "Atha mahāsatto manosilātale nadanto sīho viya “mā bhāyi, mahārāja,",
  "atk-s0514a2:2768_7": "rajjasukhaṁ anubhava,",
  "atk-s0514a2:2768_8": "ahaṁ leḍḍuṁ",
  "atk-s0514a2:2769_0": "Gahetvā kākaṁ viya,",
  "atk-s0514a2:2769_1": "dhanuṁ gahetvā makkaṭaṁ viya ca,",
  "atk-s0514a2:2769_2": "imaṁ aṭṭhārasaakkhobhaṇisaṅkhaṁ senaṁ udare bandhasāṭakānampi assāmikaṁ katvā palāpessāmī”ti vatvā navamaṁ gāthamāha –",
  "atk-s0514a2:2770_0": "598.",
  "atk-s0514a2:2771_0": "“Pāde deva pasārehi, bhuñja kāme ramassu ca;",
  "atk-s0514a2:2772_0": "Hitvā pañcāliyaṁ senaṁ, brahmadatto palāyitī”ti.",
  "atk-s0514a2:2773_0": "Tassattho – “deva,",
  "atk-s0514a2:2773_1": "tvaṁ yathāsukhaṁ attano rajjasukhasaṅkhāte te pāde pasārehi,",
  "atk-s0514a2:2773_2": "pasārento ca saṅgāme cittaṁ akatvā bhuñja,",
  "atk-s0514a2:2773_3": "kāme ramassu ca,",
  "atk-s0514a2:2773_4": "esa brahmadatto imaṁ senaṁ chaḍḍetvā palāyissatī”ti.",
  "atk-s0514a2:2774_0": "Evaṁ paṇḍito rājānaṁ samassāsetvā vanditvā rājanivesanā nikkhamitvā nagare chaṇabheriṁ carāpetvā nāgare āha – “ambho,",
  "atk-s0514a2:2774_1": "tumhe mā cintayittha,",
  "atk-s0514a2:2774_2": "sattāhaṁ mālāgandhavilepanapānabhojanādīni sampādetvā chaṇakīḷaṁ paṭṭhapetha.",
  "atk-s0514a2:2774_3": "Tattha tattha manussā yathārūpaṁ mahāpānaṁ pivantu,",
  "atk-s0514a2:2774_4": "gandhabbaṁ karontu,",
  "atk-s0514a2:2774_5": "vādentu vaggantu seḷentu nadantu naccantu gāyantu apphoṭentu,",
  "atk-s0514a2:2774_6": "paribbayo pana vo mama santakova hotu,",
  "atk-s0514a2:2774_7": "ahaṁ mahosadhapaṇḍito nāma,",
  "atk-s0514a2:2774_8": "passissatha me ānubhāva”nti.",
  "atk-s0514a2:2774_9": "Te tathā kariṁsu.",
  "atk-s0514a2:2774_10": "Tadā gītavāditādisaddaṁ bahinagare ṭhitā suṇanti,",
  "atk-s0514a2:2774_11": "cūḷadvārena manussā nagaraṁ pavisanti.",
  "atk-s0514a2:2774_12": "Ṭhapetvā paṭisattuṁ diṭṭhaṁ diṭṭhaṁ na gaṇhanti,",
  "atk-s0514a2:2774_13": "tasmā sañcāro na chijjati,",
  "atk-s0514a2:2774_14": "nagaraṁ paviṭṭhamanussā chaṇakīḷanissitaṁ janaṁ passanti.",
  "atk-s0514a2:2775_0": "Cūḷanibrahmadattopi nagare kolāhalaṁ sutvā amacce evamāha – “ambho,",
  "atk-s0514a2:2775_1": "amhesu aṭṭhārasaakkhobhaṇiyā senāya nagaraṁ parivāretvā ṭhitesu nagaravāsīnaṁ bhayaṁ vā sārajjaṁ vā natthi,",
  "atk-s0514a2:2775_2": "ānanditā somanassappattā apphoṭenti nadanti seḷenti naccanti gāyanti,",
  "atk-s0514a2:2775_3": "kiṁ nāmeta”nti?",
  "atk-s0514a2:2775_4": "Atha naṁ upanikkhittakapurisā musāvādaṁ katvā evamāhaṁsu “deva,",
  "atk-s0514a2:2775_5": "mayaṁ ekena kammena cūḷadvārena nagaraṁ pavisitvā chaṇanissitaṁ mahājanaṁ disvā pucchimhā ‘ambho,",
  "atk-s0514a2:2775_6": "sakalajambudīparājāno āgantvā tumhākaṁ nagaraṁ parikkhipitvā ṭhitā,",
  "atk-s0514a2:2775_7": "tumhe pana atipamattā,",
  "atk-s0514a2:2775_8": "kiṁ nāmeta’nti?",
  "atk-s0514a2:2775_9": "Te evamāhaṁsu ‘ambho,",
  "atk-s0514a2:2775_10": "amhākaṁ rañño kumārakāle eko manoratho ahosi sakalajambudīparājūhi nagare parivārite chaṇaṁ karissāmīti,",
  "atk-s0514a2:2775_11": "tassa ajja manoratho matthakaṁ patto,",
  "atk-s0514a2:2775_12": "tasmā chaṇabheriṁ carāpetvā sayaṁ mahātale mahāpānaṁ pivatī”’ti.",
  "atk-s0514a2:2776_0": "Rājā tesaṁ kathaṁ sutvā kujjhitvā senaṁ āṇāpesi – “bhonto,",
  "atk-s0514a2:2776_1": "gacchatha,",
  "atk-s0514a2:2776_2": "khippaṁ ito cito ca nagaraṁ avattharitvā parikhaṁ bhinditvā pākāraṁ maddantā dvāraṭṭālake bhindantā nagaraṁ",
  "atk-s0514a2:2776_3": "pavisitvā sakaṭehi kumbhaṇḍāni viya mahājanassa sīsāni gaṇhatha,",
  "atk-s0514a2:2776_4": "videharañño sīsaṁ āharathā”ti.",
  "atk-s0514a2:2776_5": "Taṁ sutvā sūrayodhā nānāvudhahatthā dvārasamīpaṁ gantvā paṇḍitassa purisehi sakkharavālukakalalasiñcanapāsāṇapatanādīhi upaddutā paṭikkamanti.",
  "atk-s0514a2:2776_6": "“Pākāraṁ bhindissāmā”ti parikhaṁ otiṇṇepi antaraṭṭālakesu ṭhitā ususattitomarādīhi vijjhantā mahāvināsaṁ pāpenti.",
  "atk-s0514a2:2776_7": "Paṇḍitassa yodhā cūḷanibrahmadattassa yodhe hatthavikārādīni dassetvā nānappakārehi akkosanti paribhāsanti tajjenti.",
  "atk-s0514a2:2776_8": "“Tumhe kilamantā bhattaṁ alabhantā thokaṁ pivissatha khādissathā”ti surāpiṭṭhakāni ceva macchamaṁsasūlāni ca pasāretvā sayameva pivanti khādanti,",
  "atk-s0514a2:2776_9": "anupākāre caṅkamanti.",
  "atk-s0514a2:2776_10": "Itare kiñci kātuṁ asakkontā cūḷanibrahmadattassa santikaṁ gantvā “deva,",
  "atk-s0514a2:2776_11": "ṭhapetvā iddhimante aññehi niddharituṁ na sakkā”ti vadiṁsu.",
  "atk-s0514a2:2777_0": "Rājā catupañcāhaṁ vasitvā gahetabbayuttakaṁ apassanto kevaṭṭaṁ pucchi “ācariya,",
  "atk-s0514a2:2777_1": "nagaraṁ gaṇhituṁ na sakkoma,",
  "atk-s0514a2:2777_2": "ekopi upasaṅkamituṁ samattho natthi,",
  "atk-s0514a2:2777_3": "kiṁ kātabba”nti.",
  "atk-s0514a2:2777_4": "Kevaṭṭo “hotu, mahārāja,",
  "atk-s0514a2:2777_5": "nagaraṁ nāma bahiudakaṁ hoti,",
  "atk-s0514a2:2777_6": "udakakkhayena naṁ gaṇhissāma,",
  "atk-s0514a2:2777_7": "manussā udakena kilamantā dvāraṁ vivarissantī”ti āha.",
  "atk-s0514a2:2777_8": "So “attheso upāyo”ti sampaṭicchi.",
  "atk-s0514a2:2777_9": "Tato paṭṭhāya udakaṁ pavesetuṁ na denti.",
  "atk-s0514a2:2777_10": "Paṇḍitassa upanikkhittakapurisā paṇṇaṁ likhitvā kaṇḍe bandhitvā taṁ pavattiṁ pesesuṁ.",
  "atk-s0514a2:2777_11": "Tenapi paṭhamameva āṇattaṁ “yo yo kaṇḍe paṇṇaṁ passati,",
  "atk-s0514a2:2777_12": "so so me āharatū”ti.",
  "atk-s0514a2:2777_13": "Atheko puriso taṁ disvā paṇḍitassa dassesi.",
  "atk-s0514a2:2777_14": "So taṁ pavattiṁ ñatvā “na me paṇḍitabhāvaṁ jānantī”ti saṭṭhihatthaṁ veḷuṁ dvidhā phāletvā parisuddhaṁ",
  "atk-s0514a2:2777_15": "sodhāpetvā puna ekato katvā cammena bandhitvā upari kalalena makkhetvā himavantato iddhimantatāpasehi",
  "atk-s0514a2:2777_16": "ānītaṁ kudrūsakumudabījaṁ pokkharaṇitīre kalalesu ropāpetvā upari veḷuṁ ṭhapāpetvā udakassa pūrāpesi.",
  "atk-s0514a2:2777_17": "Ekaratteneva vaḍḍhitvā pupphaṁ veḷumatthakato uggantvā ratanamattaṁ aṭṭhāsi.",
  "atk-s0514a2:2778_0": "Atha naṁ uppāṭetvā “idaṁ cūḷanibrahmadattassa dethā”ti attano purisānaṁ dāpesi.",
  "atk-s0514a2:2778_1": "Te tassa daṇḍakaṁ valayaṁ katvā “ambho,",
  "atk-s0514a2:2778_2": "brahmadattassa pādamūlikā chātakena mā marittha,",
  "atk-s0514a2:2778_3": "gaṇhathetaṁ uppalaṁ piḷandhitvā daṇḍakaṁ kucchipūraṁ khādathā”ti vatvā khipiṁsu.",
  "atk-s0514a2:2778_4": "Tameko paṇḍitassa upanikkhittakapuriso uṭṭhāya gaṇhi,",
  "atk-s0514a2:2778_5": "atha taṁ rañño santikaṁ āharitvā “passatha, deva,",
  "atk-s0514a2:2778_6": "imassa daṇḍakaṁ,",
  "atk-s0514a2:2778_7": "na no ito pubbe evaṁ dīghadaṇḍako diṭṭhapubbo”ti vatvā “minatha na”nti vutte paṇḍitassa purisā saṭṭhihatthaṁ daṇḍakaṁ asītihatthaṁ katvā miniṁsu.",
  "atk-s0514a2:2778_8": "Puna raññā “katthetaṁ jāta”nti vutte eko musāvādaṁ katvā evamāha – “deva,",
  "atk-s0514a2:2778_9": "ahaṁ ekadivasaṁ pipāsito hutvā ‘suraṁ pivissāmī’ti cūḷadvārena nagaraṁ paviṭṭho,",
  "atk-s0514a2:2778_10": "nāgarānaṁ udakakīḷatthāya kataṁ mahāpokkharaṇiṁ passiṁ,",
  "atk-s0514a2:2778_11": "mahājano nāvāya nisīditvā pupphāni gaṇhāti.",
  "atk-s0514a2:2778_12": "Tattha idaṁ tīrappadese jātaṁ,",
  "atk-s0514a2:2778_13": "gambhīraṭṭhāne jātassa pana daṇḍako satahattho bhavissatī”ti.",
  "atk-s0514a2:2779_0": "Taṁ sutvā rājā kevaṭṭaṁ āha – “ācariya,",
  "atk-s0514a2:2779_1": "na sakkā udakakkhayena idaṁ gaṇhituṁ,",
  "atk-s0514a2:2779_2": "harathekaṁ upāya”nti. “Tena hi, deva,",
  "atk-s0514a2:2779_3": "dhaññakkhayena gaṇhissāma,",
  "atk-s0514a2:2779_4": "nagaraṁ nāma bahidhaññaṁ hotī”ti.",
  "atk-s0514a2:2779_5": "Evaṁ hotu ācariyāti,",
  "atk-s0514a2:2779_6": "paṇḍito purimanayeneva taṁ pavattiṁ ñatvā “na me kevaṭṭabrāhmaṇo paṇḍitabhāvaṁ jānātī”ti anupākāramatthake kalalaṁ katvā vīhiṁ tattha ropāpesi.",
  "atk-s0514a2:2779_7": "Bodhisattānaṁ adhippāyo nāma samijjhatīti vīhī ekaratteneva vuṭṭhāya pākāramatthake nīlā hutvā paññāyanti.",
  "atk-s0514a2:2779_8": "Taṁ disvā cūḷanibrahmadatto “ambho,",
  "atk-s0514a2:2779_9": "kimetaṁ pākāramatthake nīlaṁ hutvā paññāyatī”ti pucchi.",
  "atk-s0514a2:2779_10": "Paṇḍitassa upanikkhittakapuriso rañño vacanaṁ mukhato jivhaṁ luñcanto viya gahetvā “deva,",
  "atk-s0514a2:2779_11": "gahapatiputto mahosadhapaṇḍito anāgatabhayaṁ disvā pubbeva raṭṭhato dhaññaṁ āharāpetvā koṭṭhāgārādīni pūrāpetvā sesadhaññaṁ pākārapasse nikkhipāpesi.",
  "atk-s0514a2:2779_12": "Te kira vīhayo ātapena sukkhantā vassena tementā tattheva sassaṁ janesuṁ.",
  "atk-s0514a2:2779_13": "Ahaṁ ekadivasaṁ ekena kammena cūḷadvārena pavisitvā pākāramatthake vīhirāsito vīhiṁ hatthena gahetvā vīthiyaṁ chaḍḍente passiṁ.",
  "atk-s0514a2:2779_14": "Atha te maṁ parihāsantā ‘chātosi maññe,",
  "atk-s0514a2:2779_15": "vīhiṁsāṭakadasante bandhitvā tava gehaṁ haritvā koṭṭetvā pacāpetvā bhuñjāhī’ti vadiṁsū”ti ārocesi.",
  "atk-s0514a2:2780_0": "Taṁ sutvā rājā kevaṭṭaṁ “ācariya,",
  "atk-s0514a2:2780_1": "dhaññakkhayenapi gaṇhituṁ na sakkā,",
  "atk-s0514a2:2780_2": "ayampi anupāyo”ti āha. “Tena hi, deva,",
  "atk-s0514a2:2780_3": "dārukkhayena gaṇhissāma,",
  "atk-s0514a2:2780_4": "nagaraṁ nāma bahidārukaṁ hotī”ti.",
  "atk-s0514a2:2780_5": "“Evaṁ hotu,",
  "atk-s0514a2:2780_6": "ācariyā”ti.",
  "atk-s0514a2:2780_7": "Paṇḍito purimanayeneva taṁ pavattiṁ ñatvā pākāramatthake vīhiṁ atikkamitvā paññāyamānaṁ dārurāsiṁ kāresi.",
  "atk-s0514a2:2780_8": "Paṇḍitassa manussā cūḷanibrahmadattassa purisehi saddhiṁ parihāsaṁ karontā “sace chātattha,",
  "atk-s0514a2:2780_9": "yāgubhattaṁ pacitvā bhuñjathā”ti mahantamahantāni dārūni khipiṁsu.",
  "atk-s0514a2:2780_10": "Rājā “pākāramatthakena dārūni paññāyanti,",
  "atk-s0514a2:2780_11": "kimeta”nti pucchitvā “deva,",
  "atk-s0514a2:2780_12": "gahapatiputto kira mahosadhapaṇḍito anāgatabhayaṁ disvā dārūni āharāpetvā kulānaṁ pacchāgehesu ṭhapāpetvā",
  "atk-s0514a2:2780_13": "atirekāni pākāraṁ nissāya ṭhapāpesī”ti upanikkhittakānaññeva santikā vacanaṁ sutvā kevaṭṭaṁ āha – “ācariya,",
  "atk-s0514a2:2780_14": "dārukkhayenapi na sakkā amhehi gaṇhituṁ,",
  "atk-s0514a2:2780_15": "āharathekaṁ upāya”nti.",
  "atk-s0514a2:2780_16": "“Mā cintayittha, mahārāja,",
  "atk-s0514a2:2780_17": "añño upāyo atthī”ti. “Ācariya,",
  "atk-s0514a2:2780_18": "kiṁ upāyo nāmesa,",
  "atk-s0514a2:2780_19": "nāhaṁ tava upāyassa antaṁ passāmi,",
  "atk-s0514a2:2780_20": "na sakkā amhehi vedehaṁ gaṇhituṁ,",
  "atk-s0514a2:2780_21": "amhākaṁ nagarameva gamissāmā”ti. “Deva,",
  "atk-s0514a2:2780_22": "‘cūḷanibrahmadatto ekasatakhattiyehi saddhiṁ vedehaṁ gaṇhituṁ nāsakkhī’ti amhākaṁ lajjanakaṁ bhavissati,",
  "atk-s0514a2:2780_23": "kiṁ pana mahosadhova paṇḍito,",
  "atk-s0514a2:2780_24": "ahampi paṇḍitoyeva,",
  "atk-s0514a2:2780_25": "ekaṁ lesaṁ karissāmī”ti.",
  "atk-s0514a2:2780_26": "“Kiṁ leso nāma,",
  "atk-s0514a2:2780_27": "ācariyā”ti.",
  "atk-s0514a2:2780_28": "“Dhammayuddhaṁ nāma karissāma, devā”ti.",
  "atk-s0514a2:2780_29": "“Kimetaṁ dhammayuddhaṁ nāmā”ti?",
  "atk-s0514a2:2780_30": "“Mahārāja na senā yujjhissanti,",
  "atk-s0514a2:2780_31": "dvinnaṁ pana rājūnaṁ dve paṇḍitā ekaṭṭhāne bhavissanti.",
  "atk-s0514a2:2780_32": "Tesu yo vandissati,",
  "atk-s0514a2:2780_33": "tassa parājayo bhavissati.",
  "atk-s0514a2:2780_34": "Mahosadho pana imaṁ mantaṁ na jānāti,",
  "atk-s0514a2:2780_35": "ahaṁ mahallako,",
  "atk-s0514a2:2780_36": "so daharo,",
  "atk-s0514a2:2780_37": "maṁ disvāva vandissati,",
  "atk-s0514a2:2780_38": "tadā videho parājito nāma bhavissati,",
  "atk-s0514a2:2780_39": "atha mayaṁ videhaṁ parājetvā attano nagarameva gamissāma,",
  "atk-s0514a2:2780_40": "evaṁ no lajjanakaṁ na bhavissati.",
  "atk-s0514a2:2780_41": "Idaṁ dhammayuddhaṁ nāmā”ti.",
  "atk-s0514a2:2781_0": "Paṇḍito tampi rahassaṁ purimanayeneva ñatvā “sace kevaṭṭassa parajjāmi,",
  "atk-s0514a2:2781_1": "nāhaṁ paṇḍitosmī”ti cintesi.",
  "atk-s0514a2:2781_2": "Cūḷanibrahmadattopi “sobhano, ācariya,",
  "atk-s0514a2:2781_3": "upāyo”ti vatvā “sve dhammayuddhaṁ bhavissati,",
  "atk-s0514a2:2781_4": "dvinnampi paṇḍitānaṁ dhammena jayaparājayo bhavissati.",
  "atk-s0514a2:2781_5": "Yo dhammayuddhaṁ na karissati,",
  "atk-s0514a2:2781_6": "sopi parājito nāma bhavissatī”ti paṇṇaṁ likhāpetvā cūḷadvārena vedehassa pesesi.",
  "atk-s0514a2:2781_7": "Taṁ sutvā vedeho paṇḍitaṁ pakkosāpetvā tamatthaṁ ācikkhi.",
  "atk-s0514a2:2781_8": "Taṁ pavattiṁ sutvā paṇḍito “sādhu, deva,",
  "atk-s0514a2:2781_9": "sve pātova pacchimadvāre dhammayuddhamaṇḍalaṁ sajjessanti,",
  "atk-s0514a2:2781_10": "‘dhammayuddhamaṇḍalaṁ āgacchatū’ti pesethā”ti āha.",
  "atk-s0514a2:2781_11": "Taṁ sutvā rājā āgatadūtasseva hatthe paṇṇakaṁ adāsi.",
  "atk-s0514a2:2781_12": "Paṇḍito punadivase “kevaṭṭasseva parājayo hotū”ti pacchimadvāre dhammayuddhamaṇḍalaṁ sajjāpesi.",
  "atk-s0514a2:2781_13": "Tepi kho ekasatapurisā “ko jānāti,",
  "atk-s0514a2:2781_14": "kiṁ bhavissatī”ti paṇḍitassa ārakkhatthāya kevaṭṭaṁ parivārayiṁsu.",
  "atk-s0514a2:2781_15": "Tepi ekasatarājāno dhammayuddhamaṇḍalaṁ gantvā pācīnadisaṁ olokentā aṭṭhaṁsu,",
  "atk-s0514a2:2781_16": "tathā kevaṭṭabrāhmaṇopi.",
  "atk-s0514a2:2782_0": "Bodhisatto pana pātova gandhodakena nhatvā satasahassagghanakaṁ kāsikavatthaṁ nivāsetvā sabbālaṅkārapaṭimaṇḍito",
  "atk-s0514a2:2782_1": "nānaggarasabhojanaṁ bhuñjitvā mahantena parivārena rājadvāraṁ gantvā “pavisatu me putto”ti vutte pavisitvā",
  "atk-s0514a2:2782_2": "rājānaṁ vanditvā ekamantaṁ ṭhatvā “kuhiṁ gamissasi,",
  "atk-s0514a2:2782_3": "tātā”ti vutte “dhammayuddhamaṇḍalaṁ gamissāmī”ti āha.",
  "atk-s0514a2:2782_4": "“Kiṁ laddhuṁ vaṭṭatī”ti? “Deva,",
  "atk-s0514a2:2782_5": "kevaṭṭabrāhmaṇaṁ maṇiratanena vañcetukāmomhi,",
  "atk-s0514a2:2782_6": "aṭṭhavaṅkaṁ maṇiratanaṁ laddhuṁ vaṭṭatī”ti. “Gaṇha, tātā”ti.",
  "atk-s0514a2:2782_7": "So taṁ gahetvā rājānaṁ vanditvā rājanivesanā otiṇṇo sahajātehi yodhasahassehi parivuto navutikahāpaṇasahassagghanakaṁ",
  "atk-s0514a2:2782_8": "setasindhavayuttaṁ rathavaramāruyha pātarāsavelāya dvārasamīpaṁ pāpuṇi.",
  "atk-s0514a2:2782_9": "Kevaṭṭo pana “idāni āgamissati,",
  "atk-s0514a2:2782_10": "idāni āgamissatī”ti tassāgamanaṁ olokentoyeva aṭṭhāsi,",
  "atk-s0514a2:2782_11": "olokanena dīghagīvataṁ patto viya ahosi,",
  "atk-s0514a2:2782_12": "sūriyatejena sedā muccanti.",
  "atk-s0514a2:2782_13": "Mahāsattopi mahāparivāratāya mahāsamuddo viya ajjhottharanto kesarasīho viya achambhito vigatalomahaṁso",
  "atk-s0514a2:2782_14": "dvāraṁ vivarāpetvā nagarā nikkhamma rathā oruyha sīho viya vijambhamāno pāyāsi.",
  "atk-s0514a2:2782_15": "Ekasatarājānopi tassa rūpasiriṁ disvā “esa kira sirivaḍḍhanaseṭṭhiputto mahosadhapaṇḍito paññāya sakalajambudīpe",
  "atk-s0514a2:2782_16": "adutiyo”ti ukkuṭṭhisahassāni pavattayiṁsu.",
  "atk-s0514a2:2783_0": "Sopi marugaṇaparivuto viya sakko anomena sirivibhavena taṁ maṇiratanaṁ hatthena gahetvā kevaṭṭābhimukho agamāsi.",
  "atk-s0514a2:2783_1": "Kevaṭṭopi taṁ disvāva sakabhāvena saṇṭhātuṁ asakkonto paccuggamanaṁ katvā evamāha –",
  "atk-s0514a2:2783_2": "“paṇḍita mahosadha,",
  "atk-s0514a2:2783_3": "mayaṁ dve paṇḍitā,",
  "atk-s0514a2:2783_4": "amhākaṁ tumhe nissāya ettakaṁ kālaṁ vasantānaṁ tumhehi paṇṇākāramattampi na pesitapubbaṁ,",
  "atk-s0514a2:2783_5": "kasmā evamakatthā”ti?",
  "atk-s0514a2:2783_6": "Atha naṁ mahāsatto “paṇḍita,",
  "atk-s0514a2:2783_7": "tumhākaṁ anucchavikaṁ paṇṇākāraṁ olokentā ajja mayaṁ imaṁ maṇiratanaṁ labhimhā, handa,",
  "atk-s0514a2:2783_8": "imaṁ maṇiratanaṁ gaṇhatha,",
  "atk-s0514a2:2783_9": "evarūpaṁ nāma aññaṁ maṇiratanaṁ natthī”ti āha.",
  "atk-s0514a2:2783_10": "So tassa hatthe jalamānaṁ maṇiratanaṁ disvā “dātukāmo me bhavissatī”ti cintetvā “tena hi, paṇḍita,",
  "atk-s0514a2:2783_11": "dehī”ti hatthaṁ pasāresi.",
  "atk-s0514a2:2783_12": "Mahāsatto “gaṇhāhi,",
  "atk-s0514a2:2783_13": "ācariyā”ti khipitvā pasāritahatthassa aṅgulīsu pātesi.",
  "atk-s0514a2:2783_14": "Brāhmaṇo garuṁ maṇiratanaṁ aṅgulīhi dhāretuṁ nāsakkhi.",
  "atk-s0514a2:2783_15": "Maṇiratanaṁ parigaḷitvā mahāsattassa pādamūle pati.",
  "atk-s0514a2:2783_16": "Brāhmaṇo lobhena “gaṇhissāmi na”nti tassa pādamūle oṇato ahosi.",
  "atk-s0514a2:2783_17": "Athassa mahāsatto uṭṭhātuṁ adatvā ekena hatthena khandhaṭṭhike,",
  "atk-s0514a2:2783_18": "ekena piṭṭhikacchāyaṁ gahetvā “uṭṭhetha ācariya,",
  "atk-s0514a2:2783_19": "uṭṭhetha ācariya,",
  "atk-s0514a2:2783_20": "ahaṁ atidaharo tumhākaṁ nattumatto,",
  "atk-s0514a2:2783_21": "mā maṁ vandathā”ti vadanto aparāparaṁ katvā mukhaṁ bhūmiyaṁ ghaṁsitvā lohitamakkhitaṁ katvā “andhabāla,",
  "atk-s0514a2:2783_22": "tvaṁ mama santikā vandanaṁ paccāsīsasī”ti gīvāyaṁ gahetvā khipi.",
  "atk-s0514a2:2783_23": "So usabhamatte ṭhāne patitvā uṭṭhāya palāyi.",
  "atk-s0514a2:2783_24": "Maṇiratanaṁ pana mahāsattassa manussāyeva gaṇhiṁsu.",
  "atk-s0514a2:2784_0": "Bodhisattassa pana “uṭṭhetha ācariya,",
  "atk-s0514a2:2784_1": "uṭṭhetha ācariya,",
  "atk-s0514a2:2784_2": "mā maṁ vandathā”ti vacīghoso sakalaparisaṁ chādetvā aṭṭhāsi.",
  "atk-s0514a2:2784_3": "“Kevaṭṭabrāhmaṇo mahosadhassa pāde vandatī”ti purisāpissa ekappahāreneva unnādādīni akaṁsu.",
  "atk-s0514a2:2784_4": "Brahmadattaṁ ādiṁ katvā sabbepi te rājāno kevaṭṭaṁ mahāsattassa pādamūle oṇataṁ addasaṁsuyeva.",
  "atk-s0514a2:2784_5": "Te “amhākaṁ paṇḍitena mahosadho vandito,",
  "atk-s0514a2:2784_6": "idāni parājitamhā,",
  "atk-s0514a2:2784_7": "na no jīvitaṁ dassatī”ti attano attano asse abhiruhitvā uttarapañcālābhimukhā palāyituṁ ārabhiṁsu.",
  "atk-s0514a2:2784_8": "Te palāyante disvā bodhisattassa purisā “cūḷanibrahmadatto ekasatakhattiye gahetvā palāyatī”ti puna ukkuṭṭhimakaṁsu.",
  "atk-s0514a2:2784_9": "Taṁ sutvā te rājāno maraṇabhayabhītā bhiyyosomattāya palāyantā senaṅgaṁ bhindiṁsu.",
  "atk-s0514a2:2784_10": "Bodhisattassa purisāpi nadantā vaggantā suṭṭhutaraṁ kolāhalamakaṁsu.",
  "atk-s0514a2:2784_11": "Mahāsatto senaṅgaparivuto nagarameva pāvisi.",
  "atk-s0514a2:2784_12": "Cūḷanibrahmadattassa senāpi tiyojanamattaṁ pakkhandi.",
  "atk-s0514a2:2785_0": "Kevaṭṭo assaṁ abhiruyha nalāṭe lohitaṁ puñchamāno senaṁ patvā assapiṭṭhiyaṁ nisinnova “bhonto mā palāyatha,",
  "atk-s0514a2:2785_1": "bhonto mā palāyatha,",
  "atk-s0514a2:2785_2": "nāhaṁ gahapatiputtaṁ vandāmi,",
  "atk-s0514a2:2785_3": "tiṭṭhatha tiṭṭhathā”ti āha.",
  "atk-s0514a2:2785_4": "Senā asaddahantā aṭṭhatvā āgacchantaṁ kevaṭṭaṁ akkosantā paribhāsantā “pāpadhamma duṭṭhabrāhmaṇa,",
  "atk-s0514a2:2785_5": "‘dhammayuddhaṁ nāma karissāmī’ti vatvā nattumattaṁ appahontampi vandati,",
  "atk-s0514a2:2785_6": "natthi tava kattabba”nti kathaṁ asuṇantā viya gacchanteva.",
  "atk-s0514a2:2785_7": "So vegena gantvā senaṁ pāpuṇitvā “bhonto vacanaṁ saddahatha mayhaṁ,",
  "atk-s0514a2:2785_8": "nāhaṁ taṁ vandāmi,",
  "atk-s0514a2:2785_9": "maṇiratanena maṁ vañcesī”ti sabbepi te rājāno nānākāraṇehi sambodhetvā attano kathaṁ gaṇhāpetvā tathā bhinnaṁ senaṁ paṭinivattesi.",
  "atk-s0514a2:2785_10": "Sā pana tāva mahatī senā sace ekekapaṁsumuṭṭhiṁ vā ekekaleḍḍuṁ vā gahetvā nagarābhimukhā khipeyya,",
  "atk-s0514a2:2785_11": "parikhaṁ pūretvā pākārappamāṇā rāsi bhaveyya.",
  "atk-s0514a2:2785_12": "Bodhisattānaṁ pana adhippāyo nāma samijjhatiyeva,",
  "atk-s0514a2:2785_13": "tasmā ekopi paṁsumuṭṭhiṁ vā leḍḍuṁ vā nagarābhimukhaṁ khipanto nāma nāhosi.",
  "atk-s0514a2:2785_14": "Sabbepi te nivattitvā attano attano khandhāvāraṭṭhānameva paccāgamiṁsu.",
  "atk-s0514a2:2786_0": "Rājā kevaṭṭaṁ pucchi “kiṁ karoma,",
  "atk-s0514a2:2786_1": "ācariyā”ti. “Deva,",
  "atk-s0514a2:2786_2": "kassaci cūḷadvārena nikkhamituṁ adatvā sañcāraṁ chindāma,",
  "atk-s0514a2:2786_3": "manussā nikkhamituṁ alabhantā ukkaṇṭhitvā dvāraṁ vivarissanti,",
  "atk-s0514a2:2786_4": "atha mayaṁ paccāmittaṁ gaṇhissāmā”ti.",
  "atk-s0514a2:2786_5": "Paṇḍito taṁ pavattiṁ purimanayeneva ñatvā cintesi “imesu ciraṁ idheva vasantesu phāsukaṁ nāma natthi.",
  "atk-s0514a2:2786_6": "Upāyeneva te palāpetuṁ vaṭṭatī”ti.",
  "atk-s0514a2:2786_7": "So “mantena te palāpessāmī”ti ekaṁ mantakusalaṁ upadhārento anukevaṭṭaṁ nāma brāhmaṇaṁ disvā taṁ pakkosāpetvā “ācariya,",
  "atk-s0514a2:2786_8": "amhākaṁ ekaṁ kammaṁ niddharituṁ vaṭṭatī”ti āha.",
  "atk-s0514a2:2786_9": "“Kiṁ karoma, paṇḍita,",
  "atk-s0514a2:2786_10": "vadehī”ti. “Ācariya,",
  "atk-s0514a2:2786_11": "tumhe anupākāre ṭhatvā amhākaṁ manussānaṁ pamādaṁ oloketvā antarantarā brahmadattassa manussānaṁ pūvamacchamaṁsādīni khipitvā “ambho,",
  "atk-s0514a2:2786_12": "idañcidañca khādatha mā ukkaṇṭhatha,",
  "atk-s0514a2:2786_13": "aññaṁ katipāhaṁ vasituṁ vāyamatha,",
  "atk-s0514a2:2786_14": "nagaravāsino pañjare baddhakukkuṭā viya ukkaṇṭhitā nacirasseva vo dvāraṁ vivarissanti.",
  "atk-s0514a2:2786_15": "Atha tumhe vedehañca duṭṭhagahapatiputtañca gaṇhissathā”ti vadeyyātha.",
  "atk-s0514a2:2786_16": "Amhākaṁ manussā taṁ kathaṁ sutvā tumhe akkositvā tajjetvā brahmadattassa manussānaṁ passantānaññeva tumhe",
  "atk-s0514a2:2786_17": "hatthapādesu gahetvā veḷupesikādīhi paharantā viya hutvā kese ohāretvā pañca cūḷā gāhāpetvā iṭṭhakacuṇṇena",
  "atk-s0514a2:2786_18": "okirāpetvā kaṇavīramālaṁ kaṇṇe katvā katipayapahāre datvā piṭṭhiyaṁ rājiyo dassetvā pākāraṁ āropetvā",
  "atk-s0514a2:2786_19": "sikkāya pakkhipitvā yottena otāretvā “gaccha mantabhedaka,",
  "atk-s0514a2:2786_20": "corā”ti cūḷanibrahmadattassa manussānaṁ dassanti.",
  "atk-s0514a2:2786_21": "Te taṁ rañño santikaṁ ānessanti.",
  "atk-s0514a2:2786_22": "Rājā taṁ disvā “ko te aparādho”ti pucchissati.",
  "atk-s0514a2:2786_23": "Athassa evaṁ vadeyyātha “mahārāja,",
  "atk-s0514a2:2786_24": "mayhaṁ pubbe yaso mahanto,",
  "atk-s0514a2:2786_25": "gahapatiputto mantabhedako”ti maṁ kujjhitvā rañño kathetvā sabbaṁ me vibhavaṁ acchindi,",
  "atk-s0514a2:2786_26": "“ahaṁ mama yasabhedakassa gahapatiputtassa sīsaṁ gaṇhāpessāmī”ti tumhākaṁ manussānaṁ ukkaṇṭhitamocanena",
  "atk-s0514a2:2786_27": "etesaṁ ṭhitānaṁ khādanīyaṁ vā bhojanīyaṁ vā demi.",
  "atk-s0514a2:2786_28": "Ettakena maṁ porāṇaveraṁ hadaye katvā imaṁ byasanaṁ pāpesi.",
  "atk-s0514a2:2786_29": "“Taṁ sabbaṁ tumhākaṁ manussā jānanti,",
  "atk-s0514a2:2786_30": "mahārājā”ti nānappakārehi taṁ saddahāpetvā vissāse uppanne vadeyyātha “mahārāja,",
  "atk-s0514a2:2786_31": "tumhe mamaṁ laddhakālato paṭṭhāya mā cintayittha.",
  "atk-s0514a2:2786_32": "Idāni vedehassa ca gahapatiputtassa ca jīvitaṁ natthi,",
  "atk-s0514a2:2786_33": "ahaṁ imasmiṁ nagare pākārassa thiraṭṭhānadubbalaṭṭhānañca parikhāyaṁ kumbhīlādīnaṁ atthiṭṭhānañca natthiṭṭhānañca jānāmi,",
  "atk-s0514a2:2786_34": "na cirasseva vo nagaraṁ gahetvā dassāmī”ti.",
  "atk-s0514a2:2786_35": "Atha so rājā saddahitvā tumhākaṁ sakkāraṁ karissati,",
  "atk-s0514a2:2786_36": "senāvāhanañca paṭicchāpessati.",
  "atk-s0514a2:2786_37": "Athassa senaṁ vāḷakumbhīlaṭṭhānesuyeva otāreyyātha.",
  "atk-s0514a2:2786_38": "Tassa senā kumbhīlabhayena na otarissati,",
  "atk-s0514a2:2786_39": "tadā tumhe rājānaṁ upasaṅkamitvā “tumhākaṁ senāya, deva,",
  "atk-s0514a2:2786_40": "gahapatiputtena lañjo dinno,",
  "atk-s0514a2:2786_41": "sabbe rājāno ca ācariyakevaṭṭañca ādiṁ katvā na kenaci lañjo aggahito nāma atthi.",
  "atk-s0514a2:2786_42": "Kevalaṁ ete tumhe parivāretvā caranti,",
  "atk-s0514a2:2786_43": "sabbe pana gahapatiputtassa santakāva,",
  "atk-s0514a2:2786_44": "ahamekova tumhākaṁ puriso.",
  "atk-s0514a2:2786_45": "Sace me na saddahatha,",
  "atk-s0514a2:2786_46": "sabbe rājāno alaṅkaritvā maṁ dassanāya āgacchantū”ti pesetha.",
  "atk-s0514a2:2786_47": "“Atha nesaṁ gahapatiputtena attano nāmarūpaṁ likhitvā dinnesu vatthālaṅkārakhaggādīsu akkharāni disvā niṭṭhaṁ gaccheyyāthā”ti vadeyyātha.",
  "atk-s0514a2:2786_48": "So tathā katvā tāni disvā niṭṭhaṁ gantvā bhītatasito te rājāno uyyojetvā “idāni kiṁ karoma paṇḍitā”ti tumhe pucchissati.",
  "atk-s0514a2:2786_49": "Tamenaṁ tumhe evaṁ vadeyyātha “mahārāja,",
  "atk-s0514a2:2786_50": "gahapatiputto bahumāyo.",
  "atk-s0514a2:2786_51": "Sace aññāni katipayadivasāni vasissatha,",
  "atk-s0514a2:2786_52": "sabbaṁ vo senaṁ attano hatthagataṁ katvā tumhe gaṇhissati.",
  "atk-s0514a2:2786_53": "Tasmā papañcaṁ akatvā ajjeva majjhimayāmānantare assapiṭṭhiyaṁ nisīditvā palāyissāma,",
  "atk-s0514a2:2786_54": "mā no parahatthe maraṇaṁ hotū”ti.",
  "atk-s0514a2:2786_55": "So tumhākaṁ vacanaṁ sutvā tathā karissati.",
  "atk-s0514a2:2786_56": "Tumhe tassa palāyanavelāya nivattitvā amhākaṁ manusse jānāpeyyāthāti.",
  "atk-s0514a2:2787_0": "Taṁ sutvā anukevaṭṭabrāhmaṇo “sādhu paṇḍita,",
  "atk-s0514a2:2787_1": "karissāmi te vacana”nti āha.",
  "atk-s0514a2:2787_2": "“Tena hi katipayapahāre sahituṁ vaṭṭatī”ti. “Paṇḍita,",
  "atk-s0514a2:2787_3": "mama jīvitañca hatthapāde ca ṭhapetvā sesaṁ attano rucivasena karohī”ti.",
  "atk-s0514a2:2787_4": "So tassa gehe manussānaṁ sakkāraṁ kāretvā anukevaṭṭaṁ vuttanayena vippakāraṁ pāpetvā yottena otāretvā brahmadattamanussānaṁ dāpesi.",
  "atk-s0514a2:2787_5": "Atha te taṁ gahetvā tassa dassesuṁ.",
  "atk-s0514a2:2787_6": "Rājā taṁ vīmaṁsitvā saddahitvā sakkāramassa katvā senaṁ paṭicchāpesi.",
  "atk-s0514a2:2787_7": "Sopi taṁ vāḷakumbhīlaṭṭhānesuyeva otāreti.",
  "atk-s0514a2:2787_8": "Manussā kumbhīlehi khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṁ pāpuṇanti.",
  "atk-s0514a2:2787_9": "Tato paṭṭhāya koci bhayena upagantuṁ na sakkoti.",
  "atk-s0514a2:2787_10": "Anukevaṭṭo rājānaṁ upasaṅkamitvā “tumhākaṁ atthāya yujjhanakā nāma natthi,",
  "atk-s0514a2:2787_11": "sabbehi lañjo gahito,",
  "atk-s0514a2:2787_12": "asaddahanto pakkosāpetvā nivatthavatthādīsu akkharāni olokethā”ti āha.",
  "atk-s0514a2:2787_13": "Rājā tathā katvā sabbesaṁ vatthādīsu akkharāni disvā “addhā imehi lañjo gahito”ti niṭṭhaṁ gantvā “ācariya,",
  "atk-s0514a2:2787_14": "idāni kiṁ kattabba”nti pucchitvā “deva,",
  "atk-s0514a2:2787_15": "aññaṁ kātabbaṁ natthi.",
  "atk-s0514a2:2787_16": "Sace papañcaṁ karissatha,",
  "atk-s0514a2:2787_17": "gahapatiputto vo gaṇhissati,",
  "atk-s0514a2:2787_18": "ācariyakevaṭṭopi kevalaṁ nalāṭe vaṇaṁ katvā carati,",
  "atk-s0514a2:2787_19": "lañjo pana etenapi gahito.",
  "atk-s0514a2:2787_20": "Ayañhi maṇiratanaṁ gahetvā tumhe tiyojanaṁ palāpesi,",
  "atk-s0514a2:2787_21": "puna saddahāpetvā nivattesi,",
  "atk-s0514a2:2787_22": "ayampi paribhindakova.",
  "atk-s0514a2:2787_23": "Ekarattivāsopi mayhaṁ na ruccati,",
  "atk-s0514a2:2787_24": "ajjeva majjhimayāmasamanantare palāyituṁ vaṭṭati,",
  "atk-s0514a2:2787_25": "maṁ ṭhapetvā añño tava suhadayo nāma natthī”ti vutte “tena hi ācariya tumheyeva me assaṁ kappetvā yānasajjaṁ karothā”ti āha.",
  "atk-s0514a2:2788_0": "Brāhmaṇo tassa nicchayena palāyanabhāvaṁ ñatvā “mā bhāyi,",
  "atk-s0514a2:2788_1": "mahārājā”ti assāsetvā bahi nikkhamitvā upanikkhittakapurisānaṁ “ajja rājā palāyissati,",
  "atk-s0514a2:2788_2": "mā niddāyitthā”ti ovādaṁ datvā rañño asso yathā ākaḍḍhito suṭṭhutaraṁ palāyati,",
  "atk-s0514a2:2788_3": "evaṁ avakappanāya kappetvā majjhimayāmasamanantare “kappito, deva, asso,",
  "atk-s0514a2:2788_4": "velaṁ jānāhī”ti āha.",
  "atk-s0514a2:2788_5": "Rājā assaṁ abhiruhitvā palāyi.",
  "atk-s0514a2:2788_6": "Anukevaṭṭopi assaṁ abhiruhitvā tena saddhiṁ gacchanto viya thokaṁ gantvā nivatto.",
  "atk-s0514a2:2788_7": "Avakappanāya kappitaasso ākaḍḍhiyamānopi rājānaṁ gahetvā palāyi.",
  "atk-s0514a2:2788_8": "Anukevaṭṭo senāya antaraṁ pavisitvā “cūḷanibrahmadatto palāto”ti ukkuṭṭhimakāsi.",
  "atk-s0514a2:2788_9": "Upanikkhittakapurisāpi attano manussehi saddhiṁ upaghosiṁsu.",
  "atk-s0514a2:2788_10": "Sesarājāno taṁ sutvā “mahosadhapaṇḍito dvāraṁ vivaritvā nikkhanto bhavissati,",
  "atk-s0514a2:2788_11": "na no dāni jīvitaṁ dassatī”ti bhītatasitā upabhogaparibhogabhaṇḍānipi anoloketvā ito cito ca palāyiṁsu.",
  "atk-s0514a2:2788_12": "Manussā “rājāno palāyantī”ti suṭṭhutaraṁ upaghosiṁsu.",
  "atk-s0514a2:2788_13": "Taṁ sutvā dvāraṭṭālakādīsu ṭhitāpi unnādiṁsu apphoṭayiṁsu.",
  "atk-s0514a2:2788_14": "Iti tasmiṁ khaṇe pathavī viya bhijjamānā samuddo viya saṅkhubhito sakalanagaraṁ anto ca bahi ca ekaninnādaṁ ahosi.",
  "atk-s0514a2:2788_15": "Aṭṭhārasaakkhobhaṇisaṅkhā manussā “mahosadhapaṇḍitena kira brahmadatto ekasatarājāno ca gahitā”ti maraṇabhayabhītā",
  "atk-s0514a2:2788_16": "attano attano udarabaddhasāṭakampi chaḍḍetvā palāyiṁsu.",
  "atk-s0514a2:2788_17": "Khandhāvāraṭṭhānaṁ tucchaṁ ahosi.",
  "atk-s0514a2:2788_18": "Cūḷanibrahmadatto ekasate khattiye gahetvā attano nagarameva gato.",
  "atk-s0514a2:2788_19": "Punadivase pana pātova nagaradvārāni vivaritvā balakāyā nagarā nikkhamitvā mahāvilopaṁ disvā “kiṁ karoma,",
  "atk-s0514a2:2788_20": "paṇḍitā”ti mahāsattassa ārocayiṁsu. So āha –",
  "atk-s0514a2:2788_21": "“etehi chaḍḍitaṁ dhanaṁ amhākaṁ pāpuṇāti,",
  "atk-s0514a2:2788_22": "sabbesaṁ rājūnaṁ santakaṁ amhākaṁ rañño, detha,",
  "atk-s0514a2:2788_23": "seṭṭhīnañca kevaṭṭabrāhmaṇassa ca santakaṁ amhākaṁ āharatha,",
  "atk-s0514a2:2788_24": "avasesaṁ pana nagaravāsino gaṇhantū”ti.",
  "atk-s0514a2:2788_25": "Tesaṁ mahaggharatanabhaṇḍameva āharantānaṁ aḍḍhamāso vītivatto.",
  "atk-s0514a2:2788_26": "Sesaṁ pana catūhi māsehi āhariṁsu.",
  "atk-s0514a2:2788_27": "Mahāsatto anukevaṭṭassa mahantaṁ sakkāramakāsi.",
  "atk-s0514a2:2788_28": "Tato paṭṭhāya ca kira mithilavāsino bahū hiraññasuvaṇṇā jātā.",
  "atk-s0514a2:2788_29": "Brahmadattassapi tehi rājūhi saddhiṁ uttarapañcālanagare vasantassa ekavassaṁ atītaṁ.",
  "atk-s0514a2:2789_0": "Brahmadattassa yuddhaparājayakaṇḍaṁ niṭṭhitaṁ.",
  "atk-s0514a2:2790_0": "Suvakaṇḍaṁ",
  "atk-s0514a2:2791_0": "Athekadivasaṁ kevaṭṭo ādāse mukhaṁ olokento nalāṭe vaṇaṁ disvā “idaṁ gahapatiputtassa kammaṁ,",
  "atk-s0514a2:2791_1": "tenāhaṁ ettakānaṁ rājūnaṁ antare lajjāpito”ti cintetvā samuppannakodho hutvā “kadā nu khvassa piṭṭhiṁ",
  "atk-s0514a2:2791_2": "passituṁ samattho bhavissāmī”ti cintento “attheso upāyo,",
  "atk-s0514a2:2791_3": "amhākaṁ rañño dhītā pañcālacandī nāma uttamarūpadharā devaccharāpaṭibhāgā,",
  "atk-s0514a2:2791_4": "taṁ videharañño dassāmā”ti vatvā “vedehaṁ kāmena palobhetvā gilitabaḷisaṁ viya macchaṁ saddhiṁ mahosadhena",
  "atk-s0514a2:2791_5": "ānetvā ubho te māretvā jayapānaṁ pivissāmā”ti sanniṭṭhānaṁ katvā rājānaṁ upasaṅkamitvā āha – “deva,",
  "atk-s0514a2:2791_6": "eko manto atthī”ti. “Ācariya,",
  "atk-s0514a2:2791_7": "tava mantaṁ nissāya udarabaddhasāṭakassapi assāmino jātamhā,",
  "atk-s0514a2:2791_8": "idāni kiṁ karissasi,",
  "atk-s0514a2:2791_9": "tuṇhī hohī”ti.",
  "atk-s0514a2:2791_10": "“Mahārāja,",
  "atk-s0514a2:2791_11": "iminā upāyena sadiso añño natthī”ti.",
  "atk-s0514a2:2791_12": "“Tena hi bhaṇāhī”ti.",
  "atk-s0514a2:2791_13": "“Mahārāja,",
  "atk-s0514a2:2791_14": "amhehi dvīhiyeva ekato bhavituṁ vaṭṭatī”ti.",
  "atk-s0514a2:2791_15": "“Evaṁ hotū”ti.",
  "atk-s0514a2:2791_16": "Atha naṁ brāhmaṇo uparipāsādatalaṁ āropetvā āha –",
  "atk-s0514a2:2791_17": "“mahārāja,",
  "atk-s0514a2:2791_18": "videharājānaṁ kilesena palobhetvā idhānetvā saddhiṁ gahapatiputtena māressāmā”ti. “Sundaro, ācariya, upāyo,",
  "atk-s0514a2:2791_19": "kathaṁ pana taṁ palobhetvā ānessāmā”ti?",
  "atk-s0514a2:2791_20": "“Mahārāja,",
  "atk-s0514a2:2791_21": "dhītā vo pañchālacandī uttamarūpadharā,",
  "atk-s0514a2:2791_22": "tassā rūpasampattiṁ cāturiyavilāsena kavīhi gītaṁ bandhāpetvā tāni kabbāni mithilāyaṁ gāyāpetvā ‘evarūpaṁ",
  "atk-s0514a2:2791_23": "itthiratanaṁ alabhantassa videhanarindassa kiṁ rajjenā’ti tassa savanasaṁsaggeneva paṭibaddhabhāvaṁ ñatvā",
  "atk-s0514a2:2791_24": "ahaṁ tattha gantvā divasaṁ vavatthapessāmi.",
  "atk-s0514a2:2791_25": "So mayi divasaṁ vavatthapetvā āgate gilitabaḷiso viya maccho gahapatiputtaṁ gahetvā āgamissati,",
  "atk-s0514a2:2791_26": "atha ne māressāmā”ti.",
  "atk-s0514a2:2792_0": "Rājā tassa vacanaṁ sutvā tussitvā “sundaro upāyo, ācariya,",
  "atk-s0514a2:2792_1": "evaṁ karissāmā”ti sampaṭicchi.",
  "atk-s0514a2:2792_2": "Taṁ pana mantaṁ cūḷanibrahmadattassa sayanapālikā sāḷikā sutvā paccakkhamakāsi.",
  "atk-s0514a2:2792_3": "Rājā nipuṇe kabbakāre pakkosāpetvā bahuṁ dhanaṁ datvā dhītaraṁ tesaṁ dassetvā “tātā,",
  "atk-s0514a2:2792_4": "etissā rūpasampattiṁ nissāya kabbaṁ karothā”ti āha.",
  "atk-s0514a2:2792_5": "Te atimanoharāni gītāni bandhitvā rājānaṁ sāvayiṁsu.",
  "atk-s0514a2:2792_6": "Rājā tussitvā bahuṁ dhanaṁ tesaṁ adāsi.",
  "atk-s0514a2:2792_7": "Kavīnaṁ santikā naṭā sikkhitvā samajjamaṇḍale gāyiṁsu.",
  "atk-s0514a2:2792_8": "Iti tāni vitthāritāni ahesuṁ.",
  "atk-s0514a2:2792_9": "Tesu manussānaṁ antare vitthāritattaṁ gatesu rājā gāyake pakkosāpetvā āha – “tātā,",
  "atk-s0514a2:2792_10": "tumhe mahāsakuṇe gahetvā rattibhāge rukkhaṁ abhiruyha tattha nisinnā gāyitvā paccūsakāle tesaṁ gīvāsu kaṁsatāle bandhitvā te uppātetvā otarathā”ti.",
  "atk-s0514a2:2792_11": "So kira “pañcālarañño dhītu sarīravaṇṇaṁ devatāpi gāyantī”ti pākaṭabhāvakaraṇatthaṁ tathā kāresi.",
  "atk-s0514a2:2792_12": "Puna rājā kavī pakkosāpetvā “tātā,",
  "atk-s0514a2:2792_13": "idāni tumhe ‘evarūpā kumārikā jambudīpatale aññassa rañño nānucchavikā,",
  "atk-s0514a2:2792_14": "mithilāyaṁ vedeharañño anucchavikā’ti rañño ca issariyaṁ imāya ca rūpaṁ vaṇṇetvā gītāni bandhathā”ti āha.",
  "atk-s0514a2:2792_15": "Te tathā katvā rañño ārocayiṁsu.",
  "atk-s0514a2:2793_0": "Rājā tesaṁ dhanaṁ datvā puna gāyake pakkosāpetvā “tātā,",
  "atk-s0514a2:2793_1": "mithilaṁ gantvā tattha imināva upāyena gāyathā”ti pesesi.",
  "atk-s0514a2:2793_2": "Te tāni gāyantā anupubbena mithilaṁ gantvā samajjamaṇḍale gāyiṁsu.",
  "atk-s0514a2:2793_3": "Tāni sutvā mahājano ukkuṭṭhisahassāni pavattetvā tesaṁ bahuṁ dhanaṁ adāsi.",
  "atk-s0514a2:2793_4": "Te rattisamaye rukkhesupi gāyitvā paccūsakāle sakuṇānaṁ gīvāsu kaṁsatāle bandhitvā otaranti.",
  "atk-s0514a2:2793_5": "Ākāse kaṁsatālasaddaṁ sutvā “pañcālarājadhītu sarīravaṇṇaṁ devatāpi gāyantī”ti sakalanagare ekakolāhalaṁ ahosi.",
  "atk-s0514a2:2793_6": "Rājā sutvā gāyake pakkosāpetvā antonivesane samajjaṁ kāretvā “evarūpaṁ kira uttamarūpadharaṁ dhītaraṁ",
  "atk-s0514a2:2793_7": "cūḷanirājā mayhaṁ dātukāmo”ti tussitvā tesaṁ bahuṁ dhanaṁ adāsi.",
  "atk-s0514a2:2793_8": "Te āgantvā brahmadattassa ārocesuṁ.",
  "atk-s0514a2:2793_9": "Atha naṁ kevaṭṭo āha – “idāni, mahārāja,",
  "atk-s0514a2:2793_10": "divasaṁ vavatthapanatthāya gamissāmī”ti. “Sādhu, ācariya,",
  "atk-s0514a2:2793_11": "kiṁ laddhuṁ vaṭṭatī”ti?",
  "atk-s0514a2:2793_12": "“Thokaṁ paṇṇākāra”nti.",
  "atk-s0514a2:2793_13": "“Tena hi gaṇhā”ti dāpesi.",
  "atk-s0514a2:2793_14": "So taṁ ādāya mahantena parivārena vedeharaṭṭhaṁ pāpuṇi.",
  "atk-s0514a2:2793_15": "Tassāgamanaṁ sutvā nagare ekakolāhalaṁ jātaṁ “cūḷanirājā kira vedeho ca mittasanthavaṁ karissanti,",
  "atk-s0514a2:2793_16": "cūḷanirājā attano dhītaraṁ amhākaṁ rañño dassati,",
  "atk-s0514a2:2793_17": "kevaṭṭo divasaṁ vavatthapetuṁ etī”ti.",
  "atk-s0514a2:2793_18": "Vedeharājāpi suṇi,",
  "atk-s0514a2:2793_19": "mahāsattopi,",
  "atk-s0514a2:2793_20": "sutvāna panassa etadahosi “tassāgamanaṁ mayhaṁ na ruccati,",
  "atk-s0514a2:2793_21": "tathato naṁ jānissāmī”ti.",
  "atk-s0514a2:2793_22": "So cūḷanisantike upanikkhittakapurisānaṁ sāsanaṁ pesesi “imamatthaṁ tathato jānitvā pesentū”ti.",
  "atk-s0514a2:2793_23": "Atha te “mayametaṁ tathato na jānāma,",
  "atk-s0514a2:2793_24": "rājā ca kevaṭṭo ca sayanagabbhe nisīditvā mantenti,",
  "atk-s0514a2:2793_25": "rañño pana sayanapālikā sāḷikā sakuṇikā etamatthaṁ jāneyyā”ti paṭipesayiṁsu.",
  "atk-s0514a2:2794_0": "Taṁ sutvā mahāsatto cintesi “yathā paccāmittānaṁ okāso na hoti,",
  "atk-s0514a2:2794_1": "evaṁ suvibhattaṁ katvā susajjitaṁ nagaraṁ ahaṁ kevaṭṭassa daṭṭhuṁ na dassāmī”ti.",
  "atk-s0514a2:2794_2": "So nagaradvārato yāva rājagehā,",
  "atk-s0514a2:2794_3": "rājagehato ca yāva attagehā,",
  "atk-s0514a2:2794_4": "gamanamaggaṁ ubhosu passesu kilañjehi parikkhipāpetvā matthakepi kilañjehi paṭicchādāpetvā cittakammaṁ",
  "atk-s0514a2:2794_5": "kārāpetvā bhūmiyaṁ pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi.",
  "atk-s0514a2:2794_6": "Kevaṭṭo nagaraṁ pavisitvā suvibhattaṁ nagaraṁ apassanto “raññā me maggo alaṅkārāpito”ti cintetvā nagarassa adassanatthaṁ katabhāvaṁ na jāni.",
  "atk-s0514a2:2794_7": "So gantvā rājānaṁ disvā paṇṇākāraṁ paṭicchāpetvā paṭisanthāraṁ katvā ekamantaṁ nisīditvā raññā katasakkārasammāno",
  "atk-s0514a2:2794_8": "āgatakāraṇaṁ ārocento dve gāthā abhāsi –",
  "atk-s0514a2:2795_0": "599.",
  "atk-s0514a2:2796_0": "“Rājā santhavakāmo te, ratanāni pavecchati;",
  "atk-s0514a2:2797_0": "Āgacchantu ito dūtā, mañjukā piyabhāṇino.",
  "atk-s0514a2:2798_0": "600.",
  "atk-s0514a2:2799_0": "“Bhāsantu mudukā vācā, yā vācā paṭinanditā;",
  "atk-s0514a2:2800_0": "Pañcālo ca videho ca, ubho ekā bhavantu te”ti.",
  "atk-s0514a2:2801_0": "Tattha santhavakāmoti mahārāja,",
  "atk-s0514a2:2801_1": "amhākaṁ rājā tayā saddhiṁ mittasanthavaṁ kātukāmo.",
  "atk-s0514a2:2801_2": "Ratanānīti itthiratanaṁ attano dhītaraṁ ādiṁ katvā tumhākaṁ sabbaratanāni dassati.",
  "atk-s0514a2:2801_3": "Āgacchantūti ito paṭṭhāya kira uttarapañcālanagarato paṇṇākāraṁ gahetvā madhuravacanā piyabhāṇino dūtā idha āgacchantu,",
  "atk-s0514a2:2801_4": "ito ca tattha gacchantu.",
  "atk-s0514a2:2801_5": "Ekā bhavantūti gaṅgodakaṁ viya yamunodakena saddhiṁ saṁsandantā ekasadisāva hontūti.",
  "atk-s0514a2:2802_0": "Evañca pana vatvā “mahārāja,",
  "atk-s0514a2:2802_1": "amhākaṁ rājā aññaṁ mahāmattaṁ pesetukāmo hutvāpi ‘añño manāpaṁ katvā sāsanaṁ ārocetuṁ na sakkhissatī’ti maṁ pesesi ‘ācariya,",
  "atk-s0514a2:2802_2": "tumhe rājānaṁ sādhukaṁ pabodhetvā ādāya āgacchathā’ti,",
  "atk-s0514a2:2802_3": "gacchatha rājaseṭṭha abhirūpañca kumārikaṁ labhissatha,",
  "atk-s0514a2:2802_4": "amhākañca raññā saddhiṁ mittabhāvo patiṭṭhahissatī”ti āha.",
  "atk-s0514a2:2802_5": "So tassa vacanaṁ sutvā tuṭṭhamānaso “uttamarūpadharaṁ kira kumārikaṁ labhissāmī”ti savanasaṁsaggena bajjhitvā “ācariya,",
  "atk-s0514a2:2802_6": "tumhākañca kira mahosadhapaṇḍitassa ca dhammayuddhe vivādo ahosi,",
  "atk-s0514a2:2802_7": "gacchatha puttaṁ me passatha,",
  "atk-s0514a2:2802_8": "ubhopi paṇḍitā aññamaññaṁ khamāpetvā mantetvā ethā”ti āha.",
  "atk-s0514a2:2802_9": "Taṁ sutvā kevaṭṭo “passissāmi paṇḍita”nti taṁ passituṁ agamāsi.",
  "atk-s0514a2:2802_10": "Mahāsattopi taṁ divasaṁ “tena me pāpadhammena saddhiṁ sallāpo mā hotū”ti pātova thokaṁ sappiṁ pivi,",
  "atk-s0514a2:2802_11": "gehampissa bahalena allagomayena lepāpesi,",
  "atk-s0514a2:2802_12": "thambhe telena makkhesi,",
  "atk-s0514a2:2802_13": "tassa nipannamañcakaṁ ṭhapetvā sesāni mañcapīṭhādīni nīharāpesi.",
  "atk-s0514a2:2803_0": "So manussānaṁ saññamadāsi “tātā,",
  "atk-s0514a2:2803_1": "brāhmaṇe kathetuṁ āraddhe evaṁ vadeyyātha ‘brāhmaṇa,",
  "atk-s0514a2:2803_2": "mā paṇḍitena saddhiṁ kathayittha,",
  "atk-s0514a2:2803_3": "ajja tena tikhiṇasappi pivita’nti.",
  "atk-s0514a2:2803_4": "Mayi ca tena saddhiṁ kathanākāraṁ karontepi ‘deva tikhiṇasappi te pivitaṁ,",
  "atk-s0514a2:2803_5": "mā kathethā’ti maṁ nivārethā”ti.",
  "atk-s0514a2:2803_6": "Evaṁ vicāretvā mahāsatto rattapaṭaṁ nivāsetvā sattasu dvārakoṭṭhakesu manusse ṭhapetvā sattame dvārakoṭṭhake paṭamañcake nipajji.",
  "atk-s0514a2:2803_7": "Kevaṭṭopissa paṭhamadvārakoṭṭhake ṭhatvā “kahaṁ paṇḍito”ti pucchi.",
  "atk-s0514a2:2803_8": "Atha naṁ te manussā “brāhmaṇa,",
  "atk-s0514a2:2803_9": "mā saddamakari,",
  "atk-s0514a2:2803_10": "sacepi āgacchitukāmo,",
  "atk-s0514a2:2803_11": "tuṇhī hutvā ehi,",
  "atk-s0514a2:2803_12": "ajja paṇḍitena tikhiṇasappi pītaṁ,",
  "atk-s0514a2:2803_13": "mahāsaddaṁ kātuṁ na labbhatī”ti āhaṁsu.",
  "atk-s0514a2:2803_14": "Sesadvārakoṭṭhakesupi naṁ tatheva āhaṁsu.",
  "atk-s0514a2:2803_15": "So sattamadvārakoṭṭhakaṁ atikkamitvā paṇḍitassa santikaṁ agamāsi.",
  "atk-s0514a2:2803_16": "Paṇḍito kathanākāraṁ dassesi.",
  "atk-s0514a2:2803_17": "Atha naṁ manussā “deva,",
  "atk-s0514a2:2803_18": "mā kathayittha,",
  "atk-s0514a2:2803_19": "tikhiṇasappi te pītaṁ,",
  "atk-s0514a2:2803_20": "kiṁ te iminā duṭṭhabrāhmaṇena saddhiṁ kathitenā”ti vatvā vārayiṁsu.",
  "atk-s0514a2:2803_21": "Iti so tassa santikaṁ gantvā neva nisīdituṁ,",
  "atk-s0514a2:2803_22": "na āsanaṁ nissāya ṭhitaṭṭhānaṁ labhi,",
  "atk-s0514a2:2803_23": "allagomayaṁ akkamitvā aṭṭhāsi.",
  "atk-s0514a2:2804_0": "Atha naṁ oloketvā eko akkhīni nimīli,",
  "atk-s0514a2:2804_1": "eko bhamukaṁ ukkhipi,",
  "atk-s0514a2:2804_2": "eko kapparaṁ kaṇḍūyi.",
  "atk-s0514a2:2804_3": "So tesaṁ kiriyaṁ oloketvā maṅkubhūto “gacchāmahaṁ paṇḍitā”ti vatvā aparena “are duṭṭhabrāhmaṇa,",
  "atk-s0514a2:2804_4": "‘mā saddamakāsī’ti vutto saddameva karosi,",
  "atk-s0514a2:2804_5": "aṭṭhīni te bhindissāmī”ti vutte bhītatasito hutvā nivattitvā olokesi.",
  "atk-s0514a2:2804_6": "Atha naṁ añño veḷupesikāya piṭṭhiyaṁ tālesi,",
  "atk-s0514a2:2804_7": "añño gīvāyaṁ gahetvā khipi,",
  "atk-s0514a2:2804_8": "añño piṭṭhiyaṁ hatthatalena pahari.",
  "atk-s0514a2:2804_9": "So dīpimukhā muttamigo viya bhītatasito nikkhamitvā rājagehaṁ gato.",
  "atk-s0514a2:2804_10": "Rājā cintesi “ajja mama putto imaṁ pavattiṁ sutvā tuṭṭho bhavissati,",
  "atk-s0514a2:2804_11": "dvinnaṁ paṇḍitānaṁ mahatiyā dhammasākacchāya bhavitabbaṁ,",
  "atk-s0514a2:2804_12": "ajja ubho aññamaññaṁ khamāpessanti,",
  "atk-s0514a2:2804_13": "lābhā vata me”ti.",
  "atk-s0514a2:2804_14": "So kevaṭṭaṁ disvā paṇḍitena saddhiṁ saṁsandanākāraṁ pucchanto gāthamāha –",
  "atk-s0514a2:2805_0": "601.",
  "atk-s0514a2:2806_0": "“Kathaṁ nu kevaṭṭa mahosadhena, samāgamo āsi tadiṅgha brūhi;",
  "atk-s0514a2:2807_0": "Kacci te paṭinijjhatto, kacci tuṭṭho mahosadho”ti.",
  "atk-s0514a2:2808_0": "Tattha paṭinijjhattoti dhammayuddhamaṇḍale pavattaviggahassa vūpasamanatthaṁ kacci tvaṁ tena,",
  "atk-s0514a2:2808_1": "so ca tayā nijjhatto khamāpito.",
  "atk-s0514a2:2808_2": "Kacci tuṭṭhoti kacci tumhākaṁ raññā pesitaṁ pavattiṁ sutvā tuṭṭhoti.",
  "atk-s0514a2:2809_0": "Taṁ sutvā kevaṭṭo “mahārāja,",
  "atk-s0514a2:2809_1": "tumhe ‘paṇḍito’ti taṁ gahetvā vicaratha,",
  "atk-s0514a2:2809_2": "tato asappurisataro nāma natthī”ti gāthamāha –",
  "atk-s0514a2:2810_0": "602.",
  "atk-s0514a2:2811_0": "“Anariyarūpo puriso janinda, asammodako thaddho asabbhirūpo;",
  "atk-s0514a2:2812_0": "Yathā mūgo ca badhiro ca, na kiñcitthaṁ abhāsathā”ti.",
  "atk-s0514a2:2813_0": "Tattha asabbhirūpoti apaṇḍitajātiko.",
  "atk-s0514a2:2813_1": "Na kiñcitthanti mayā saha kiñci atthaṁ na bhāsittha,",
  "atk-s0514a2:2813_2": "teneva naṁ apaṇḍitoti maññāmīti bodhisattassa aguṇaṁ kathesi.",
  "atk-s0514a2:2814_0": "Rājā tassa vacanaṁ anabhinanditvā appaṭikkositvā tassa ca tena saddhiṁ āgatānañca paribbayañceva nivāsagehañca dāpetvā “gacchathācariya,",
  "atk-s0514a2:2814_1": "vissamathā”ti taṁ uyyojetvā “mama putto paṇḍito paṭisanthārakusalo,",
  "atk-s0514a2:2814_2": "iminā kira saddhiṁ neva paṭisanthāraṁ akāsi,",
  "atk-s0514a2:2814_3": "na tuṭṭhiṁ pavedesi.",
  "atk-s0514a2:2814_4": "Kiñci tena anāgatabhayaṁ diṭṭhaṁ bhavissatī”ti sayameva kathaṁ samuṭṭhāpesi –",
  "atk-s0514a2:2815_0": "603.",
  "atk-s0514a2:2816_0": "“Addhā idaṁ mantapadaṁ sududdasaṁ, attho suddho naraviriyena diṭṭho;",
  "atk-s0514a2:2817_0": "Tathā hi kāyo mama sampavedhati, hitvā sayaṁ ko parahatthamessatī”ti.",
  "atk-s0514a2:2818_0": "Tattha idanti yaṁ mama puttena diṭṭhaṁ,",
  "atk-s0514a2:2818_1": "addhā idaṁ mantapadaṁ aññena itarapurisena sududdasaṁ.",
  "atk-s0514a2:2818_2": "Naraviriyenāti vīriyavantena mahosadhapaṇḍitena suddho attho diṭṭho bhavissati.",
  "atk-s0514a2:2818_3": "Sayanti sakaṁ raṭṭhaṁ hitvā ko parahatthaṁ gamissati.",
  "atk-s0514a2:2819_0": "“Mama puttena brāhmaṇassa āgamane doso diṭṭho bhavissati.",
  "atk-s0514a2:2819_1": "Ayañhi āgacchanto na mittasanthavatthāya āgamissati,",
  "atk-s0514a2:2819_2": "maṁ pana kāmena palobhetvā nagaraṁ netvā gaṇhanatthāya āgatena bhavitabbaṁ.",
  "atk-s0514a2:2819_3": "Taṁ anāgatabhayaṁ diṭṭhaṁ bhavissati paṇḍitenā”ti tassa tamatthaṁ āvajjetvā bhītatasitassa nisinnakāle cattāro paṇḍitā āgamiṁsu.",
  "atk-s0514a2:2819_4": "Rājā senakaṁ pucchi “senaka,",
  "atk-s0514a2:2819_5": "ruccati te uttarapañcālanagaraṁ gantvā cūḷanirājassa dhītu ānayana”nti?",
  "atk-s0514a2:2819_6": "Kiṁ kathetha mahārāja,",
  "atk-s0514a2:2819_7": "na hi siriṁ āgacchantiṁ daṇḍena paharitvā palāpetuṁ vaṭṭati.",
  "atk-s0514a2:2819_8": "Sace tumhe tattha gantvā taṁ gaṇhissatha,",
  "atk-s0514a2:2819_9": "ṭhapetvā cūḷanibrahmadattaṁ añño tumhehi samo jambudīpatale na bhavissati.",
  "atk-s0514a2:2819_10": "Kiṁ kāraṇā?",
  "atk-s0514a2:2819_11": "Jeṭṭharājadhītāya gahitattā.",
  "atk-s0514a2:2819_12": "So hi “sesarājāno mama manussā,",
  "atk-s0514a2:2819_13": "vedeho ekova mayā sadiso”ti sakalajambudīpe uttamarūpadharaṁ dhītaraṁ tumhākaṁ dātukāmo jāto,",
  "atk-s0514a2:2819_14": "karothassa vacanaṁ.",
  "atk-s0514a2:2819_15": "Mayampi tumhe nissāya vatthālaṅkāre labhissāmāti.",
  "atk-s0514a2:2819_16": "Rājā sesepi pucchi.",
  "atk-s0514a2:2819_17": "Tepi tatheva kathesuṁ.",
  "atk-s0514a2:2819_18": "Tassa tehi saddhiṁ kathentasseva kevaṭṭabrāhmaṇo attano nivāsagehā nikkhamitvā “rājānaṁ āmantetvā gamissāmī”ti āgantvā “mahārāja,",
  "atk-s0514a2:2819_19": "na sakkā amhehi papañcaṁ kātuṁ,",
  "atk-s0514a2:2819_20": "gamissāma mayaṁ narindā”ti āha.",
  "atk-s0514a2:2819_21": "Rājā tassa sakkāraṁ katvā taṁ uyyojesi.",
  "atk-s0514a2:2819_22": "Mahāsatto tassa gamanabhāvaṁ ñatvā nhatvā alaṅkaritvā rājupaṭṭhānaṁ āgantvā rājānaṁ vanditvā ekamantaṁ nisīdi.",
  "atk-s0514a2:2819_23": "Rājā cintesi “putto me mahosadhapaṇḍito mahāmantī mantapāraṅgato atītānāgatapaccuppannaṁ atthaṁ jānāti.",
  "atk-s0514a2:2819_24": "Amhākaṁ tattha gantuṁ yuttabhāvaṁ vā ayuttabhāvaṁ vā paṇḍito jānissatī”ti.",
  "atk-s0514a2:2819_25": "So attanā paṭhamaṁ cintitaṁ avatvā rāgaratto mohamūḷho hutvā taṁ pucchanto gāthamāha –",
  "atk-s0514a2:2820_0": "604.",
  "atk-s0514a2:2821_0": "“Channañhi ekāva matī sameti, ye paṇḍitā uttamabhūripattā;",
  "atk-s0514a2:2822_0": "Yānaṁ ayānaṁ atha vāpi ṭhānaṁ, mahosadha tvampi matiṁ karohī”ti.",
  "atk-s0514a2:2823_0": "Tattha channanti paṇḍita,",
  "atk-s0514a2:2823_1": "kevaṭṭabrāhmaṇassa ca mama ca imesañca catunnanti channaṁ amhākaṁ ekāva mati ekoyeva ajjhāsayo gaṅgodakaṁ viya yamunodakena saṁsandati sameti.",
  "atk-s0514a2:2823_2": "Ye mayaṁ chapi janā paṇḍitā uttamabhūripattā,",
  "atk-s0514a2:2823_3": "tesaṁ no channampi cūḷanirājadhītu ānayanaṁ ruccatīti.",
  "atk-s0514a2:2823_4": "Ṭhānanti idheva vāso.",
  "atk-s0514a2:2823_5": "Matiṁ karohīti amhākaṁ ruccanakaṁ nāma appamāṇaṁ,",
  "atk-s0514a2:2823_6": "tvampi cintehi,",
  "atk-s0514a2:2823_7": "kiṁ amhākaṁ āvāhatthāya tattha yānaṁ,",
  "atk-s0514a2:2823_8": "udāhu ayānaṁ,",
  "atk-s0514a2:2823_9": "adu idheva vāso ruccatīti.",
  "atk-s0514a2:2824_0": "Taṁ sutvā paṇḍito “ayaṁ rājā ativiya kāmagiddho andhabālabhāvena imesaṁ catunnaṁ vacanaṁ gaṇhāti,",
  "atk-s0514a2:2824_1": "gamane dosaṁ kathetvā nivattessāmi na”ni cintetvā catasso gāthāyo abhāsi –",
  "atk-s0514a2:2825_0": "605.",
  "atk-s0514a2:2826_0": "“Jānāsi kho rāja mahānubhāvo, mahabbalo cūḷanibrahmadatto;",
  "atk-s0514a2:2827_0": "Rājā ca taṁ icchati māraṇatthaṁ, migaṁ yathā okacarena luddo.",
  "atk-s0514a2:2828_0": "606.",
  "atk-s0514a2:2829_0": "“Yathāpi maccho baḷisaṁ, vaṅkaṁ maṁsena chāditaṁ;",
  "atk-s0514a2:2830_0": "Āmagiddho na jānāti, maccho maraṇamattano.",
  "atk-s0514a2:2831_0": "607.",
  "atk-s0514a2:2832_0": "“Evameva tuvaṁ rāja, cūḷaneyyassa dhītaraṁ;",
  "atk-s0514a2:2833_0": "Kāmagiddho na jānāsi, macchova maraṇamattano.",
  "atk-s0514a2:2834_0": "608.",
  "atk-s0514a2:2835_0": "“Sace gacchasi pañcālaṁ, khippamattaṁ jahissasi;",
  "atk-s0514a2:2836_0": "Migaṁ panthānubandhaṁva, mahantaṁ bhayamessatī”ti.",
  "atk-s0514a2:2837_0": "Tattha rājāti videhaṁ ālapati.",
  "atk-s0514a2:2837_1": "Mahānubhāvoti mahāyaso.",
  "atk-s0514a2:2837_2": "Mahabbaloti aṭṭharasaakkhobhaṇisaṅkhena balena samannāgato.",
  "atk-s0514a2:2837_3": "Māraṇatthanti māraṇassa atthāya.",
  "atk-s0514a2:2837_4": "Okacarenāti okacārikāya migiyā.",
  "atk-s0514a2:2837_5": "Luddo hi ekaṁ migiṁ sikkhāpetvā rajjukena bandhitvā araññaṁ netvā migānaṁ gocaraṭṭhāne ṭhapesi.",
  "atk-s0514a2:2837_6": "Sā bālamigaṁ attano santikaṁ ānetukāmā sakasaññāya rāgaṁ janentī viravati.",
  "atk-s0514a2:2837_7": "Tassā saddaṁ sutvā bālamigo migagaṇaparivuto vanagumbe nipanno sesamigīsu saññaṁ akatvā tassā saddassavanasaṁsaggena",
  "atk-s0514a2:2837_8": "baddho vuṭṭhāya nikkhamitvā gīvaṁ ukkhipitvā kilesavasena taṁ migiṁ upagantvā luddassa passaṁ datvā tiṭṭhati.",
  "atk-s0514a2:2837_9": "Tamenaṁ so tikhiṇāya sattiyā vijjhitvā jīvitakkhayaṁ pāpeti.",
  "atk-s0514a2:2837_10": "Tattha luddo viya cūḷanirājā,",
  "atk-s0514a2:2837_11": "okacārikā viya assa dhītā,",
  "atk-s0514a2:2837_12": "luddassa hatthe āvudhaṁ viya kevaṭṭabrāhmaṇo.",
  "atk-s0514a2:2837_13": "Iti yathā okacarena luddo migaṁ māraṇatthāya icchati,",
  "atk-s0514a2:2837_14": "evaṁ sopi rājā taṁ icchatīti attho.",
  "atk-s0514a2:2838_0": "Āmagiddhoti byāmasatagambhīre udake vasantopi tasmiṁ baḷisassa vaṅkaṭṭhānaṁ chādetvā ṭhite āmasaṅkhāte āmise giddho hutvā baḷisaṁ gilati,",
  "atk-s0514a2:2838_1": "attano maraṇaṁ na jānāti.",
  "atk-s0514a2:2838_2": "Dhītaranti cūḷanibāḷisikassa kevaṭṭabrāhmaṇassa vacanabaḷisaṁ chādetvā ṭhitaṁ āmisasadisaṁ.",
  "atk-s0514a2:2838_3": "Tassa rañño dhītaraṁ kāmagiddho hutvā maccho attano maraṇasaṅkhātaṁ āmisaṁ viya na jānāsi.",
  "atk-s0514a2:2838_4": "Pañcālanti uttarapañcālanagaraṁ.",
  "atk-s0514a2:2838_5": "Attanti attānaṁ.",
  "atk-s0514a2:2838_6": "Panthānubandhanti yathā gāmadvāramaggaṁ anubandhamigaṁ mahantaṁ bhayamessati,",
  "atk-s0514a2:2838_7": "tañhi migaṁ māraṇatthāya āvudhāni gahetvā nikkhantesu manussesu ye ye passanti,",
  "atk-s0514a2:2838_8": "te te mārenti,",
  "atk-s0514a2:2838_9": "evaṁ uttarapañcālanagaraṁ gacchantampi taṁ mahantaṁ maraṇabhayaṁ essati upagamissatīti.",
  "atk-s0514a2:2839_0": "Evaṁ mahāsatto catūhi gāthāhi rājānaṁ niggaṇhitvā kathesi.",
  "atk-s0514a2:2839_1": "So rājā tena ativiya niggahitova “ayaṁ maṁ attano dāsaṁ viya maññati,",
  "atk-s0514a2:2839_2": "rājāti saññampi na karoti,",
  "atk-s0514a2:2839_3": "aggarājena ‘dhītaraṁ dassāmī’ti mama santikaṁ pesitaṁ ñatvā ekampi maṅgalapaṭisaṁyuttaṁ kathaṁ akathetvā maṁ ‘bālamigo viya,",
  "atk-s0514a2:2839_4": "gilitabaḷisamaccho viya panthānubandhamigo viya,",
  "atk-s0514a2:2839_5": "maraṇaṁ pāpuṇissatī’ti vadatī”ti kujjhitvā anantaraṁ gāthamāha –",
  "atk-s0514a2:2840_0": "609.",
  "atk-s0514a2:2841_0": "“Mayameva bālamhase eḷamūgā, ye uttamatthāni tayī lapimhā;",
  "atk-s0514a2:2842_0": "Kimeva tvaṁ naṅgalakoṭivaḍḍho, atthāni jānāsi yathāpi aññe”ti.",
  "atk-s0514a2:2843_0": "Tattha bālamhaseti bālāmha.",
  "atk-s0514a2:2843_1": "Eḷamūgāti lālamukhā mayameva.",
  "atk-s0514a2:2843_2": "Uttamatthānīti uttamaitthiratanapaṭilābhakāraṇāni.",
  "atk-s0514a2:2843_3": "Tayī lavimhāti tava santike kathayimhā.",
  "atk-s0514a2:2843_4": "Kimevāti garahatthe nipāto.",
  "atk-s0514a2:2843_5": "Naṅgalakoṭivaḍḍhoti gahapatiputto daharakālato paṭṭhāya naṅgalakoṭiṁ vahantoyeva vaḍḍhati,",
  "atk-s0514a2:2843_6": "tamatthaṁ sandhāya “tvaṁ gahapatikammameva jānāsi,",
  "atk-s0514a2:2843_7": "na khattiyānaṁ maṅgalakamma”nti iminā adhippāyenevamāha.",
  "atk-s0514a2:2843_8": "Aññeti yathā kevaṭṭo vā senakādayo vā aññe paṇḍitā imāni khattiyānaṁ maṅgalatthāni jānanti,",
  "atk-s0514a2:2843_9": "tathā tvaṁ tāni kiṁ jānāsi,",
  "atk-s0514a2:2843_10": "gahapatikammajānanameva tavānucchavikanti.",
  "atk-s0514a2:2844_0": "Iti naṁ akkositvā paribhāsitvā “gahapatiputto mama maṅgalantarāyaṁ karoti,",
  "atk-s0514a2:2844_1": "nīharatha na”nti nīharāpetuṁ gāthamāha –",
  "atk-s0514a2:2845_0": "610.",
  "atk-s0514a2:2846_0": "“Imaṁ gale gahetvāna, nāsetha vijitā mama;",
  "atk-s0514a2:2847_0": "Yo me ratanalābhassa, antarāyāya bhāsatī”ti.",
  "atk-s0514a2:2848_0": "So rañño kuddhabhāvaṁ ñatvā “sace kho pana maṁ koci rañño vacanaṁ gahetvā hatthe vā gīvāya vā parāmaseyya,",
  "atk-s0514a2:2848_1": "taṁ me alaṁ assa yāvajīvaṁ lajjituṁ,",
  "atk-s0514a2:2848_2": "tasmā sayameva nikkhamissāmī”ti cintetvā rājānaṁ vanditvā attano gehaṁ gato.",
  "atk-s0514a2:2848_3": "Rājāpi kevalaṁ kodhavaseneva vadati,",
  "atk-s0514a2:2848_4": "bodhisatte pana garucittatāya na kañci tathā kātuṁ āṇāpesi.",
  "atk-s0514a2:2848_5": "Atha mahāsatto “ayaṁ rājā bālo attano hitāhitaṁ na jānāti,",
  "atk-s0514a2:2848_6": "kāmagiddho hutvā ‘tassa dhītaraṁ labhissāmiyevā’ti anāgatabhayaṁ ajānitvā gacchanto mahāvināsaṁ pāpuṇissati.",
  "atk-s0514a2:2848_7": "Nāssa kathaṁ hadaye kātuṁ vaṭṭati,",
  "atk-s0514a2:2848_8": "bahupakāro me esa mahāyasadāyako,",
  "atk-s0514a2:2848_9": "imassa mayā paccayena bhavituṁ vaṭṭati.",
  "atk-s0514a2:2848_10": "Paṭhamaṁ kho pana suvapotakaṁ pesetvā tathato ñatvā pacchā ahaṁ gamissāmī”ti cintetvā suvapotakaṁ pesesi.",
  "atk-s0514a2:2848_11": "Tamatthaṁ pakāsento satthā āha –",
  "atk-s0514a2:2849_0": "611.",
  "atk-s0514a2:2850_0": "“Tato ca so apakkamma, vedehassa upantikā;",
  "atk-s0514a2:2851_0": "Atha āmantayī dūtaṁ, mādharaṁ suvapaṇḍitaṁ.",
  "atk-s0514a2:2852_0": "612.",
  "atk-s0514a2:2853_0": "“Ehi samma haritapakkha, veyyāvaccaṁ karohi me;",
  "atk-s0514a2:2854_0": "Atthi pañcālarājassa, sāḷikā sayanapālikā.",
  "atk-s0514a2:2855_0": "613.",
  "atk-s0514a2:2856_0": "“Taṁ bandhanena pucchassu, sā hi sabbassa kovidā;",
  "atk-s0514a2:2857_0": "Sā tesaṁ sabbaṁ jānāti, rañño ca kosiyassa ca.",
  "atk-s0514a2:2858_0": "614.",
  "atk-s0514a2:2859_0": "“Āmoti so paṭissutvā, mādharo suvapaṇḍito;",
  "atk-s0514a2:2860_0": "Agamāsi haritapakkho, sāḷikāya upantikaṁ.",
  "atk-s0514a2:2861_0": "615.",
  "atk-s0514a2:2862_0": "“Tato ca kho so gantvāna, mādharo suvapaṇḍito;",
  "atk-s0514a2:2863_0": "Athāmantayi sugharaṁ, sāḷikaṁ mañjubhāṇikaṁ.",
  "atk-s0514a2:2864_0": "616.",
  "atk-s0514a2:2865_0": "“Kacci te sughare khamanīyaṁ, kacci vesse anāmayaṁ;",
  "atk-s0514a2:2866_0": "Kacci te madhunā lājā, labbhate sughare tuvaṁ.",
  "atk-s0514a2:2867_0": "617.",
  "atk-s0514a2:2868_0": "“Kusalañceva me samma, atho samma anāmayaṁ;",
  "atk-s0514a2:2869_0": "Atho me madhunā lājā, labbhate suvapaṇḍita.",
  "atk-s0514a2:2870_0": "618.",
  "atk-s0514a2:2871_0": "“Kuto nu samma āgamma, kassa vā pahito tuvaṁ;",
  "atk-s0514a2:2872_0": "Na ca mesi ito pubbe, diṭṭho vā yadi vā suto”ti.",
  "atk-s0514a2:2873_0": "Tattha haritapakkhāti haritapattasamānapakkhā.",
  "atk-s0514a2:2873_1": "Veyyāvaccanti “ehi,",
  "atk-s0514a2:2873_2": "sammā”ti vutte āgantvā aṅke nisinnaṁ “samma,",
  "atk-s0514a2:2873_3": "aññena manussabhūtena kātuṁ asakkuṇeyyaṁ mamekaṁ veyyāvaṭikaṁ karohī”ti āha.",
  "atk-s0514a2:2874_0": "“Kiṁ karomi,",
  "atk-s0514a2:2874_1": "devā”ti vutte “samma,",
  "atk-s0514a2:2874_2": "kevaṭṭabrāhmaṇassa dūteyyenāgatakāraṇaṁ ṭhapetvā rājānañca kevaṭṭañca aññe na jānanti,",
  "atk-s0514a2:2874_3": "ubhova rañño sayanagabbhe nisinnā mantayiṁsu.",
  "atk-s0514a2:2874_4": "Tassa pana atthi pañcālarājassa sāḷikā sayanapālikā.",
  "atk-s0514a2:2874_5": "Sā kira taṁ rahassaṁ jānāti,",
  "atk-s0514a2:2874_6": "tvaṁ tattha gantvā tāya saddhiṁ methunapaṭisaṁyuttaṁ vissāsaṁ katvā tesaṁ taṁ rahassaṁ bandhanena pucchassu.",
  "atk-s0514a2:2874_7": "Taṁ sāḷikaṁ paṭicchanne padese yathā taṁ koci na jānāti,",
  "atk-s0514a2:2874_8": "evaṁ puccha.",
  "atk-s0514a2:2874_9": "Sace hi te koci saddaṁ suṇāti,",
  "atk-s0514a2:2874_10": "jīvitaṁ te natthi,",
  "atk-s0514a2:2874_11": "tasmā paṭicchanne ṭhāne saṇikaṁ pucchā”ti.",
  "atk-s0514a2:2874_12": "Sā tesaṁ sabbanti sā tesaṁ rañño ca kosiyagottassa ca kevaṭṭassāti dvinnampi janānaṁ sabbaṁ rahassaṁ jānāti.",
  "atk-s0514a2:2875_0": "Āmotīti bhikkhave,",
  "atk-s0514a2:2875_1": "so suvapotako paṇḍitena purimanayeneva sakkāraṁ katvā pesito “āmo”ti tassa paṭissutvā mahāsattaṁ vanditvā",
  "atk-s0514a2:2875_2": "padakkhiṇaṁ katvā vivaṭasīhapañjarena nikkhamitvā vātavegena siviraṭṭhe ariṭṭhapuraṁ nāma gantvā tattha",
  "atk-s0514a2:2875_3": "pavattiṁ sallakkhetvā sāḷikāya santikaṁ gato. Kathaṁ?",
  "atk-s0514a2:2875_4": "So hi rājanivesanassa kañcanathupikāya nisīditvā rāganissitaṁ madhuraravaṁ ravi.",
  "atk-s0514a2:2875_5": "Kiṁ kāraṇā?",
  "atk-s0514a2:2875_6": "Imaṁ saddaṁ sutvā sāḷikā paṭiravissati,",
  "atk-s0514a2:2875_7": "tāya saññāya tassā santikaṁ gamissāmīti.",
  "atk-s0514a2:2875_8": "Sāpi tassa saddaṁ sutvā rājasayanassa santike suvaṇṇapañjare nisinnā rāgarattacittā hutvā tikkhattuṁ paṭiravi.",
  "atk-s0514a2:2875_9": "So thokaṁ gantvā punappunaṁ saddaṁ katvā tāya katasaddānusārena kamena sīhapañjaraummāre ṭhatvā parissayābhāvaṁ oloketvā tassā santikaṁ gato.",
  "atk-s0514a2:2875_10": "Atha naṁ sā “ehi, samma,",
  "atk-s0514a2:2875_11": "suvaṇṇapañjare nisīdā”ti āha.",
  "atk-s0514a2:2875_12": "So gantvā nisīdi.",
  "atk-s0514a2:2875_13": "Āmantayīti evaṁ so gantvā methunapaṭisaṁyuttaṁ vissāsaṁ kattukāmo hutvā taṁ āmantesi.",
  "atk-s0514a2:2875_14": "Sugharanti kañcanapañjare vasanatāya sundaragharaṁ.",
  "atk-s0514a2:2875_15": "Vesseti vessike vessajātike.",
  "atk-s0514a2:2875_16": "Sāḷikā kira sakuṇesu vessajātikā nāma,",
  "atk-s0514a2:2875_17": "tena taṁ evaṁ ālapati.",
  "atk-s0514a2:2875_18": "Tuvanti sughare taṁ pucchāmi “kacci te madhunā saddhiṁ lājā labbhatī”ti.",
  "atk-s0514a2:2875_19": "Āgammāti samma,",
  "atk-s0514a2:2875_20": "kuto āgantvā idha paviṭṭhoti pucchati.",
  "atk-s0514a2:2875_21": "Kassa vāti kena vā pesito tvaṁ idhāgatoti.",
  "atk-s0514a2:2876_0": "So tassā vacanaṁ sutvā “sacāhaṁ ‘mithilato āgato’ti vakkhāmi,",
  "atk-s0514a2:2876_1": "esā maraṇamāpannāpi mayā saddhiṁ vissāsaṁ na karissati.",
  "atk-s0514a2:2876_2": "Siviraṭṭhe kho pana ariṭṭhapuraṁ sallakkhetvā āgato,",
  "atk-s0514a2:2876_3": "tasmā musāvādaṁ katvā sivirājena pesito hutvā tato āgatabhāvaṁ kathessāmī”ti cintetvā āha –",
  "atk-s0514a2:2877_0": "619.",
  "atk-s0514a2:2878_0": "“Ahosiṁ sivirājassa, pāsāde sayanapālako;",
  "atk-s0514a2:2879_0": "Tato so dhammiko rājā, baddhe mocesi bandhanā”ti.",
  "atk-s0514a2:2880_0": "Tattha baddheti attano dhammikatāya sabbe baddhake bandhanā mocesi.",
  "atk-s0514a2:2880_1": "Evaṁ mocento mampi saddahitvā “muñcatha na”nti mocāpesi.",
  "atk-s0514a2:2880_2": "Sohaṁ vivaṭā suvaṇṇapañjarā nikkhamitvāpi bahipāsāde yatthicchāmi,",
  "atk-s0514a2:2880_3": "tattha gocaraṁ gahetvā suvaṇṇapañjareyeva vasāmi.",
  "atk-s0514a2:2880_4": "Yathā tvaṁ,",
  "atk-s0514a2:2880_5": "na evaṁ niccakālaṁ pañjareyeva acchāmīti.",
  "atk-s0514a2:2881_0": "Athassa sā attano atthāya suvaṇṇataṭṭake ṭhapite madhulāje ceva madhurodakañca datvā “samma,",
  "atk-s0514a2:2881_1": "tvaṁ dūrato āgato,",
  "atk-s0514a2:2881_2": "kenatthena idhāgatosī”ti pucchi.",
  "atk-s0514a2:2881_3": "So tassā vacanaṁ sutvā rahassaṁ sotukāmo musāvādaṁ katvā āha –",
  "atk-s0514a2:2882_0": "620.",
  "atk-s0514a2:2883_0": "“Tassa mekā dutiyāsi, sāḷikā mañjubhāṇikā;",
  "atk-s0514a2:2884_0": "Taṁ tattha avadhī seno, pekkhato sughare mamā”ti.",
  "atk-s0514a2:2885_0": "Tattha tassa mekāti tassa mayhaṁ ekā. Dutiyāsīti purāṇadutiyikā ahosi.",
  "atk-s0514a2:2886_0": "Atha naṁ sā pucchi “kathaṁ pana te bhariyaṁ seno avadhī”ti?",
  "atk-s0514a2:2886_1": "So tassā ācikkhanto “suṇa bhadde,",
  "atk-s0514a2:2886_2": "ekadivasaṁ amhākaṁ rājā udakakīḷaṁ gacchanto mampi pakkosi.",
  "atk-s0514a2:2886_3": "Athāhaṁ bhariyaṁ ādāya tena saddhiṁ gantvā kīḷitvā sāyanhasamaye teneva saddhiṁ paccāgantvā raññā saddhiṁyeva",
  "atk-s0514a2:2886_4": "pāsādaṁ abhiruyha sarīraṁ sukkhāpanatthāya bhariyaṁ ādāya sīhapañjarena nikkhamitvā kūṭāgārakucchiyaṁ nisīdiṁ.",
  "atk-s0514a2:2886_5": "Tasmiṁ khaṇe eko seno kūṭāgārā nikkhanto amhe gaṇhituṁ pakkhandi.",
  "atk-s0514a2:2886_6": "Ahaṁ maraṇabhayabhīto vegena palāyiṁ.",
  "atk-s0514a2:2886_7": "Sā pana tadā garugabbhā ahosi,",
  "atk-s0514a2:2886_8": "tasmā vegena palāyituṁ nāsakkhi.",
  "atk-s0514a2:2886_9": "Atha so mayhaṁ passantasseva taṁ māretvā ādāya gato.",
  "atk-s0514a2:2886_10": "Atha maṁ tassā sokena rodamānaṁ disvā amhākaṁ rājā ‘samma,",
  "atk-s0514a2:2886_11": "kiṁ rodasī’ti pucchitvā tamatthaṁ sutvā ‘mā bāḷhaṁ, samma, rodasi,",
  "atk-s0514a2:2886_12": "aññaṁ bhariyaṁ pariyesāhī’ti vatvā ‘kiṁ, deva,",
  "atk-s0514a2:2886_13": "aññāya anācārāya dussīlāya bhariyāya ānītāya,",
  "atk-s0514a2:2886_14": "tatopi ekakeneva carituṁ vara’nti vutte ‘samma,",
  "atk-s0514a2:2886_15": "ahaṁ ekaṁ sakuṇikaṁ sīlācārasampannaṁ assosiṁ,",
  "atk-s0514a2:2886_16": "tava bhariyāya sadisameva.",
  "atk-s0514a2:2886_17": "Cūḷanirājassa hi sayanapālikā sāḷikā evarūpā,",
  "atk-s0514a2:2886_18": "tvaṁ tattha gantvā tassā manaṁ pucchitvā okāsaṁ kāretvā sace te ruccati,",
  "atk-s0514a2:2886_19": "āgantvā amhākaṁ ācikkha.",
  "atk-s0514a2:2886_20": "Athāhaṁ vo vivāhaṁ katvā mahantena parivārena taṁ ānessāmā’ti vatvā maṁ idha pahiṇi,",
  "atk-s0514a2:2886_21": "tenamhi kāraṇenāgato”ti vatvā gāthaṁ āha –",
  "atk-s0514a2:2887_0": "621.",
  "atk-s0514a2:2888_0": "“Tassā kāmā hi sammatto, āgatosmi tavanti ke;",
  "atk-s0514a2:2889_0": "Sace kareyya okāsaṁ, ubhayova vasāmase”ti.",
  "atk-s0514a2:2890_0": "Sā tassa vacanaṁ sutvā somanassappattā ahosi.",
  "atk-s0514a2:2890_1": "Evaṁ santepi attano piyabhāvaṁ ajānāpetvā anicchamānā viya āha –",
  "atk-s0514a2:2891_0": "622.",
  "atk-s0514a2:2892_0": "“Suvova suviṁ kāmeyya, sāḷiko pana sāḷikaṁ;",
  "atk-s0514a2:2893_0": "Suvassa sāḷikāyeva, saṁvāso hoti kīdiso”ti.",
  "atk-s0514a2:2894_0": "Tattha suvoti samma suvapaṇḍita,",
  "atk-s0514a2:2894_1": "suvova suviṁ kāmeyya.",
  "atk-s0514a2:2894_2": "Kīdisoti asamānajātikānaṁ saṁvāso nāma kīdiso hoti.",
  "atk-s0514a2:2894_3": "Suvo hi samānajātikaṁ suviṁ disvā cirasanthavampi sāḷikaṁ jahissati,",
  "atk-s0514a2:2894_4": "so piyavippayogo mahato dukkhāya bhavissati,",
  "atk-s0514a2:2894_5": "asamānajātikānaṁ saṁvāso nāma na sametīti.",
  "atk-s0514a2:2895_0": "Itaro taṁ sutvā “ayaṁ maṁ na paṭikkhipati,",
  "atk-s0514a2:2895_1": "parihārameva karoti,",
  "atk-s0514a2:2895_2": "addhā maṁ icchissati,",
  "atk-s0514a2:2895_3": "nānāvidhāhi naṁ upamāhi saddahāpessāmī”ti cintetvā āha –",
  "atk-s0514a2:2896_0": "623.",
  "atk-s0514a2:2897_0": "“Yoyaṁ kāme kāmayati, api caṇḍālikāmapi;",
  "atk-s0514a2:2898_0": "Sabbo hi sadiso hoti, natthi kāme asādiso”ti.",
  "atk-s0514a2:2899_0": "Tattha caṇḍālikāmapīti caṇḍālikaṁ api.",
  "atk-s0514a2:2899_1": "Sadisoti cittasadisatāya sabbo saṁvāso sadisova hoti.",
  "atk-s0514a2:2899_2": "Kāmasmiñhi cittameva pamāṇaṁ,",
  "atk-s0514a2:2899_3": "na jātīti.",
  "atk-s0514a2:2900_0": "Evañca pana vatvā manussesu tāva nānājātikānaṁ samānabhāvadassanatthaṁ atītaṁ āharitvā dassento anantaraṁ gāthamāha –",
  "atk-s0514a2:2901_0": "624.",
  "atk-s0514a2:2902_0": "“Atthi jampāvatī nāma, mātā sivissa rājino;",
  "atk-s0514a2:2903_0": "Sā bhariyā vāsudevassa, kaṇhassa mahesī piyā”ti.",
  "atk-s0514a2:2904_0": "Tattha jampāvatīti sivirañño mātā jampāvatī nāma caṇḍālī ahosi.",
  "atk-s0514a2:2904_1": "Sā kaṇhāyanagottassa dasabhātikānaṁ jeṭṭhakassa vāsudevassa piyā mahesī ahosi.",
  "atk-s0514a2:2904_2": "So kirekadivasaṁ dvāravatito nikkhamitvā uyyānaṁ gacchanto nagaraṁ pavisantiṁ ekamante ṭhitaṁ abhirūpaṁ",
  "atk-s0514a2:2904_3": "ekaṁ caṇḍālikaṁ disvāva paṭibaddhacitto hutvā “kiṁ jātikā”ti pucchāpetvā “caṇḍālajātikā”ti sutvāpi paṭibaddhacittatāya",
  "atk-s0514a2:2904_4": "asāmikabhāvaṁ pucchāpetvā “asāmikā”ti sutvā taṁ ādāya tato nivattitvā nivesanaṁ netvā aggamahesiṁ akāsi.",
  "atk-s0514a2:2904_5": "Sā siviṁ nāma puttaṁ vijāyi.",
  "atk-s0514a2:2904_6": "So pitu accayena dvāravatiyaṁ rajjaṁ kāresi.",
  "atk-s0514a2:2904_7": "Taṁ sandhāyetaṁ vuttaṁ.",
  "atk-s0514a2:2905_0": "Iti so imaṁ udāharaṇaṁ āharitvā “evarūpopi nāma khattiyo caṇḍāliyā saddhiṁ saṁvāsaṁ kappesi,",
  "atk-s0514a2:2905_1": "amhesu tiracchānagatesu kiṁ vattabbaṁ,",
  "atk-s0514a2:2905_2": "aññamaññaṁ saṁvāsarocanaṁyeva pamāṇa”nti vatvā aparampi udāharaṇaṁ āharanto āha –",
  "atk-s0514a2:2906_0": "625.",
  "atk-s0514a2:2907_0": "“Raṭṭhavatī kimpurisī, sāpi vacchaṁ akāmayi;",
  "atk-s0514a2:2908_0": "Manusso migiyā saddhiṁ, natthi kāme asādiso”ti.",
  "atk-s0514a2:2909_0": "Tattha vacchanti evaṁnāmakaṁ tāpasaṁ.",
  "atk-s0514a2:2909_1": "Kathaṁ pana sā taṁ kāmesīti?",
  "atk-s0514a2:2909_2": "Atītasmiñhi eko brāhmaṇo kāmesu ādīnavaṁ disvā mahantaṁ yasaṁ pahāya isipabbajjaṁ pabbajitvā himavante paṇṇasālaṁ māpetvā vasi.",
  "atk-s0514a2:2909_3": "Tassa paṇṇasālato avidūre ekissā guhāya bahū kinnarā vasanti.",
  "atk-s0514a2:2909_4": "Tattheva eko makkaṭako dvāre vasati.",
  "atk-s0514a2:2909_5": "So jālaṁ vinetvā tesaṁ sīsaṁ bhinditvā lohitaṁ pivati.",
  "atk-s0514a2:2909_6": "Kinnarā nāma dubbalā honti bhīrukajātikā.",
  "atk-s0514a2:2909_7": "Sopi makkaṭako ativisālo.",
  "atk-s0514a2:2909_8": "Te tassa kiñci kātuṁ asakkontā taṁ tāpasaṁ upasaṅkamitvā katapaṭisanthārā āgatakāraṇaṁ puṭṭhā “deva,",
  "atk-s0514a2:2909_9": "eko makkaṭako jīvitaṁ no hanati,",
  "atk-s0514a2:2909_10": "tumhe ṭhapetvā amhākaṁ aññaṁ paṭisaraṇaṁ na passāma,",
  "atk-s0514a2:2909_11": "taṁ māretvā amhākaṁ sotthibhāvaṁ karohī”ti āhaṁsu.",
  "atk-s0514a2:2909_12": "Taṁ sutvā tāpaso “apetha na mādisā pāṇātipātaṁ karontī”ti apasādesi.",
  "atk-s0514a2:2909_13": "Tesu raṭṭhavatī nāma kinnarī abhirūpā pāsādikā asāmikā ahosi.",
  "atk-s0514a2:2909_14": "Te taṁ alaṅkaritvā tāpasassa santikaṁ netvā “deva,",
  "atk-s0514a2:2909_15": "ayaṁ te pādaparicārikā hotu,",
  "atk-s0514a2:2909_16": "amhākaṁ paccāmittaṁ vadhehī”ti āhaṁsu.",
  "atk-s0514a2:2909_17": "Tāpaso taṁ disvāva paṭibaddhacitto hutvā tāya saddhiṁ saṁvāsaṁ kappetvā guhādvāre ṭhatvā gocaratthāya",
  "atk-s0514a2:2909_18": "nikkhantaṁ makkaṭakaṁ muggarena pothetvā jīvitakkhayaṁ pāpesi.",
  "atk-s0514a2:2909_19": "So tāya saddhiṁ samaggavāsaṁ vasanto puttadhītāhi vaḍḍhitvā tattheva kālamakāsi.",
  "atk-s0514a2:2909_20": "Evaṁ sā taṁ kāmesi.",
  "atk-s0514a2:2909_21": "Suvapotako imaṁ udāharaṇaṁ āharitvā “vacchatāpaso tāva manusso hutvā tiracchānagatāya kinnariyā saddhiṁ saṁvāsaṁ kappesi,",
  "atk-s0514a2:2909_22": "kimaṅgaṁ pana amhākaṁ?",
  "atk-s0514a2:2909_23": "Mayañhi ubho pakkhinova tiracchānagatāvā”ti dīpento “manusso migiyā saddhi”nti āha.",
  "atk-s0514a2:2909_24": "Evaṁ manussā tiracchānagatāhi saddhiṁ samaggavāsaṁ vasanti,",
  "atk-s0514a2:2909_25": "natthi kāme asādiso nāma,",
  "atk-s0514a2:2909_26": "cittameva pamāṇanti kathesi.",
  "atk-s0514a2:2910_0": "Sā tassa vacanaṁ sutvā “sāmi,",
  "atk-s0514a2:2910_1": "cittaṁ nāma sabbakālaṁ ekasadisaṁ na hoti,",
  "atk-s0514a2:2910_2": "piyavippayogassa bhāyāmī”ti āha.",
  "atk-s0514a2:2910_3": "Sopi suvapotako itthimāyāsu kusalo,",
  "atk-s0514a2:2910_4": "tena taṁ vīmaṁsanto puna gāthamāha –",
  "atk-s0514a2:2911_0": "626.",
  "atk-s0514a2:2912_0": "“Handa khvāhaṁ gamissāmi, sāḷike mañjubhāṇike;",
  "atk-s0514a2:2913_0": "Paccakkhānupadañhetaṁ, atimaññasi nūna ma”nti.",
  "atk-s0514a2:2914_0": "Tattha paccakkhānupadaṁ hetanti yaṁ tvaṁ vadesi,",
  "atk-s0514a2:2914_1": "sabbametaṁ paccakkhānassa anupadaṁ,",
  "atk-s0514a2:2914_2": "paccakkhānakāraṇaṁ paccakkhānakoṭṭhāso panesa.",
  "atk-s0514a2:2914_3": "Atimaññasi nūna manti “nūna maṁ icchati aya”nti tvaṁ maṁ atikkamitvā maññasi,",
  "atk-s0514a2:2914_4": "mayhaṁ sāraṁ na jānāsi.",
  "atk-s0514a2:2914_5": "Ahañhi rājapūjito,",
  "atk-s0514a2:2914_6": "na mayhaṁ bhariyā dullabhā,",
  "atk-s0514a2:2914_7": "aññaṁ bhariyaṁ pariyesissāmīti.",
  "atk-s0514a2:2915_0": "Sā tassa vacanaṁ sutvāva bhijjamānahadayā viya tassa saha dassaneneva uppannakāmaratiyā anuḍayhamānā",
  "atk-s0514a2:2915_1": "viya hutvāpi attano itthimāyāya anicchamānā viya hutvā diyaḍḍhaṁ gāthamāha –",
  "atk-s0514a2:2916_0": "627.",
  "atk-s0514a2:2917_0": "“Na sirī taramānassa, mādhara suvapaṇḍita;",
  "atk-s0514a2:2918_0": "Idheva tāva acchassu, yāva rājāna dakkhasi;",
  "atk-s0514a2:2919_0": "Sossi saddaṁ mudiṅgānaṁ, ānubhāvañca rājino”ti.",
  "atk-s0514a2:2920_0": "Tattha na sirīti samma suvapaṇḍita,",
  "atk-s0514a2:2920_1": "taramānassa sirī nāma na hoti,",
  "atk-s0514a2:2920_2": "taramānena katakammaṁ na sobhati,",
  "atk-s0514a2:2920_3": "“gharāvāso ca nāmesa atigaruko”ti cintetvā tuletvā kātabbo.",
  "atk-s0514a2:2920_4": "Idheva tāva acchassu,",
  "atk-s0514a2:2920_5": "yāva mahantena yasena samannāgataṁ amhākaṁ rājānaṁ passissasi.",
  "atk-s0514a2:2920_6": "Sossīti sāyanhasamaye kinnarisamānalīlāhi uttamarūpadharāhi nārīhi vajjamānānaṁ mudiṅgānaṁ aññesañca gītavāditānaṁ saddaṁ tvaṁ suṇissasi,",
  "atk-s0514a2:2920_7": "rañño ca ānubhāvaṁ mahantaṁ sirisobhaggaṁ passissasi. “Samma,",
  "atk-s0514a2:2920_8": "kiṁ tvaṁ turitosi,",
  "atk-s0514a2:2920_9": "kiṁ lesampi na jānāsi,",
  "atk-s0514a2:2920_10": "acchassu tāva,",
  "atk-s0514a2:2920_11": "pacchā jānissāmā”ti.",
  "atk-s0514a2:2921_0": "Atha te sāyanhasamanantare methunasaṁvāsaṁ kariṁsu,",
  "atk-s0514a2:2921_1": "samaggā sammodamānā piyasaṁvāsaṁ vasiṁsu.",
  "atk-s0514a2:2921_2": "Atha naṁ suvapotako “na idānesā mayhaṁ rahassaṁ guhissati,",
  "atk-s0514a2:2921_3": "idāni naṁ pucchitvā gantuṁ vaṭṭatī”ti cintetvā “sāḷike”ti āha. “Kiṁ, sāmī”ti?",
  "atk-s0514a2:2921_4": "“Ahaṁ kiñci te vattukāmomhī”ti. “Vada, sāmī”ti. “Hotu,",
  "atk-s0514a2:2921_5": "ajja amhākaṁ maṅgaladivaso,",
  "atk-s0514a2:2921_6": "aññatarasmiṁ divase jānissāmī”ti.",
  "atk-s0514a2:2921_7": "“Sace maṅgalapaṭisaṁyuttā kathā bhavissati, kathehi. No ce,",
  "atk-s0514a2:2921_8": "mā kathehi sāmī”ti.",
  "atk-s0514a2:2921_9": "“Maṅgalakathāvesā,",
  "atk-s0514a2:2921_10": "bhadde”ti.",
  "atk-s0514a2:2921_11": "“Tena hi kathehī”ti.",
  "atk-s0514a2:2921_12": "Atha naṁ “bhadde,",
  "atk-s0514a2:2921_13": "sace sotukāmā bhavissasi,",
  "atk-s0514a2:2921_14": "kathessāmi te”ti vatvā taṁ rahassaṁ pucchanto diyaḍḍhaṁ gāthamāha –",
  "atk-s0514a2:2922_0": "628.",
  "atk-s0514a2:2923_0": "“Yo nu khvāyaṁ tibbo saddo, tirojanapade suto;",
  "atk-s0514a2:2924_0": "Dhītā pañcālarājassa, osadhī viya vaṇṇinī;",
  "atk-s0514a2:2925_0": "Taṁ dassati videhānaṁ, so vivāho bhavissatī”ti.",
  "atk-s0514a2:2926_0": "Tassattho –",
  "atk-s0514a2:2926_1": "yo nu kho ayaṁ saddo tibbo bahalo,",
  "atk-s0514a2:2926_2": "tirojanapade suto pararaṭṭhesu janapadesu vissuto paññāto pākaṭo patthaṭo. Kinti?",
  "atk-s0514a2:2926_3": "Dhītā pañcālarājassa osadhītārakā viya virocamānā tāya eva samānavaṇṇinī atthi,",
  "atk-s0514a2:2926_4": "taṁ so videhānaṁ dassati,",
  "atk-s0514a2:2926_5": "so vivāho bhavissati.",
  "atk-s0514a2:2926_6": "Yo so evaṁ patthaṭo saddo,",
  "atk-s0514a2:2926_7": "ahaṁ taṁ sutvā cintesiṁ “ayaṁ kumārikā uttamarūpadharā,",
  "atk-s0514a2:2926_8": "videharājāpi cūḷanirañño paṭisattu ahosi.",
  "atk-s0514a2:2926_9": "Aññe bahū rājāno cūḷanibrahmadattassa vasavattino santi,",
  "atk-s0514a2:2926_10": "tesaṁ adatvā kiṁ kāraṇā videhassa dhītaraṁ dassatī”ti?",
  "atk-s0514a2:2927_0": "Sā tassa vacanaṁ sutvā evamāha – “sāmi,",
  "atk-s0514a2:2927_1": "kiṁ kāraṇā maṅgaladivase avamaṅgalaṁ kathesī”ti? “Ahaṁ, bhadde,",
  "atk-s0514a2:2927_2": "‘maṅgala’nti kathemi,",
  "atk-s0514a2:2927_3": "tvaṁ ‘avamaṅgala’nti kathesi,",
  "atk-s0514a2:2927_4": "kiṁ nu kho eta”nti? “Sāmi,",
  "atk-s0514a2:2927_5": "amittānampi tesaṁ evarūpā maṅgalakiriyā mā hotū”ti.",
  "atk-s0514a2:2927_6": "“Kathehi tāva bhadde”ti. “Sāmi,",
  "atk-s0514a2:2927_7": "na sakkā kathetu”nti. “Bhadde,",
  "atk-s0514a2:2927_8": "tayā viditaṁ rahassaṁ mama akathitakālato paṭṭhāya natthi amhākaṁ samaggasaṁvāso”ti.",
  "atk-s0514a2:2927_9": "Sā tena nippīḷiyamānā “tena hi, sāmi,",
  "atk-s0514a2:2927_10": "suṇāhī”ti vatvā imaṁ gāthamāha –",
  "atk-s0514a2:2928_0": "629.",
  "atk-s0514a2:2929_0": "“Ediso mā amittānaṁ, vivāho hotu mādhara;",
  "atk-s0514a2:2930_0": "Yathā pañcālarājassa, vedehena bhavissatī”ti.",
  "atk-s0514a2:2931_0": "Imaṁ gāthaṁ vatvā puna tena “bhadde,",
  "atk-s0514a2:2931_1": "kasmā evarūpaṁ kathaṁ kathesī”ti vutte “tena hi suṇāhi,",
  "atk-s0514a2:2931_2": "ettha dosaṁ te kathessāmī”ti vatvā imaṁ gāthamāha –",
  "atk-s0514a2:2932_0": "630.",
  "atk-s0514a2:2933_0": "“Ānayitvāna vedehaṁ, pañcālānaṁ rathesabho;",
  "atk-s0514a2:2934_0": "Tato naṁ ghātayissati, nassa sakhī bhavissatī”ti.",
  "atk-s0514a2:2935_0": "Tattha tato naṁ ghātayissatīti yadā so imaṁ nagaraṁ āgato bhavissati,",
  "atk-s0514a2:2935_1": "tadā tena saddhiṁ sakhibhāvaṁ mittadhammaṁ na karissati,",
  "atk-s0514a2:2935_2": "daṭṭhumpissa dhītaraṁ na dassati.",
  "atk-s0514a2:2935_3": "Eko kirassa pana atthadhammānusāsako mahosadhapaṇḍito nāma atthi,",
  "atk-s0514a2:2935_4": "tena saddhiṁ taṁ ghātessati.",
  "atk-s0514a2:2935_5": "Te ubho jane ghātetvā jayapānaṁ pivissāmāti kevaṭṭo raññā saddhiṁ mantetvā taṁ gaṇhitvā āgantuṁ gatoti.",
  "atk-s0514a2:2936_0": "Evaṁ sā guyhamantaṁ nissesaṁ katvā suvapaṇḍitassa kathesi.",
  "atk-s0514a2:2936_1": "Taṁ sutvā suvapaṇḍito “ācariyo kevaṭṭo upāyakusalo,",
  "atk-s0514a2:2936_2": "acchariyaṁ tassa rañño evarūpena upāyena ghātana”nti kevaṭṭaṁ vaṇṇetvā “evarūpena avamaṅgalena amhākaṁ ko attho,",
  "atk-s0514a2:2936_3": "tuṇhībhūtā sayāmā”ti vatvā āgamanakammassa nipphattiṁ ñatvā taṁ rattiṁ tāya saddhiṁ vasitvā “bhadde,",
  "atk-s0514a2:2936_4": "ahaṁ siviraṭṭhaṁ gantvā manāpāya bhariyāya laddhabhāvaṁ sivirañño deviyā ca ārocessāmī”ti gamanaṁ anujānāpetuṁ āha –",
  "atk-s0514a2:2937_0": "631.",
  "atk-s0514a2:2938_0": "“Handa kho maṁ anujānāhi, rattiyo sattamattiyo;",
  "atk-s0514a2:2939_0": "Yāvāhaṁ sivirājassa, ārocemi mahesino;",
  "atk-s0514a2:2940_0": "Laddho ca me āvasatho, sāḷikāya upantika”nti.",
  "atk-s0514a2:2941_0": "Tattha mahesinoti mahesiyā cassa.",
  "atk-s0514a2:2941_1": "Āvasathoti vasanaṭṭhānaṁ.",
  "atk-s0514a2:2941_2": "Upantikanti atha ne “etha tassā santikaṁ gacchāmā”ti vatvā aṭṭhame divase idhānetvā mahantena parivārena taṁ gahetvā gamissāmi,",
  "atk-s0514a2:2941_3": "yāva mamāgamanaṁ,",
  "atk-s0514a2:2941_4": "tāva mā ukkaṇṭhīti.",
  "atk-s0514a2:2942_0": "Taṁ sutvā sāḷikā tena viyogaṁ anicchamānāpi tassa vacanaṁ paṭikkhipituṁ asakkontī anantaraṁ gāthamāha –",
  "atk-s0514a2:2943_0": "632.",
  "atk-s0514a2:2944_0": "“Handa kho taṁ anujānāmi, rattiyo sattamattiyo;",
  "atk-s0514a2:2945_0": "Sace tvaṁ sattarattena, nāgacchasi mamantike;",
  "atk-s0514a2:2946_0": "Maññe okkantasattaṁ maṁ, matāya āgamissasī”ti.",
  "atk-s0514a2:2947_0": "Tattha maññe okkantasattaṁ manti evaṁ sante ahaṁ maṁ apagatajīvitaṁ sallakkhemi.",
  "atk-s0514a2:2947_1": "So tvaṁ aṭṭhame divase anāgacchanto mayi matāya āgamissasi,",
  "atk-s0514a2:2947_2": "tasmā mā papañcaṁ akāsīti.",
  "atk-s0514a2:2948_0": "Itaropi “bhadde,",
  "atk-s0514a2:2948_1": "kiṁ vadesi,",
  "atk-s0514a2:2948_2": "mayhampi aṭṭhame divase taṁ apassantassa kuto jīvita”nti vācāya vatvā hadayena pana “jīva vā tvaṁ mara vā,",
  "atk-s0514a2:2948_3": "kiṁ tayā mayha”nti cintetvā uṭṭhāya thokaṁ siviraṭṭhābhimukho gantvā nivattitvā mithilaṁ gantvā paṇḍitassa",
  "atk-s0514a2:2948_4": "aṁsakūṭe otaritvā mahāsattena pana tāya saññāya uparipāsādaṁ āropetvā puṭṭho sabbaṁ taṁ pavattiṁ paṇḍitassa ārocesi.",
  "atk-s0514a2:2948_5": "Sopissa purimanayeneva sabbaṁ sakkāramakāsi.",
  "atk-s0514a2:2948_6": "Tamatthaṁ pakāsento satthā āha –",
  "atk-s0514a2:2949_0": "633.",
  "atk-s0514a2:2950_0": "“Tato ca kho so gantvāna, mādharo suvapaṇḍito;",
  "atk-s0514a2:2951_0": "Mahosadhassa akkhāsi, sāḷikāvacanaṁ ida”nti.",
  "atk-s0514a2:2952_0": "Tattha sāḷikāvacanaṁ idanti idaṁ sāḷikāya vacananti sabbaṁ vitthāretvā kathesīti.",
  "atk-s0514a2:2953_0": "Suvakhaṇḍaṁ niṭṭhitaṁ.",
  "atk-s0514a2:2954_0": "Mahāumaṅgakaṇḍaṁ",
  "atk-s0514a2:2955_0": "Taṁ sutvā mahāsatto cintesi “rājā mama anicchamānasseva gamissati,",
  "atk-s0514a2:2955_1": "gantvā ca pana mahāvināsaṁ pāpuṇissati.",
  "atk-s0514a2:2955_2": "Atha mayhaṁ ‘evarūpassa nāma yasadāyakassa rañño vacanaṁ hadaye katvā tassa saṅgahaṁ nākāsī’ti garahāpi uppajjissati,",
  "atk-s0514a2:2955_3": "mādise paṇḍite vijjamāne kiṁkāraṇā esa nassissati,",
  "atk-s0514a2:2955_4": "ahaṁ rañño puretarameva gantvā cūḷaniṁ disvā suvibhattaṁ katvā videharañño nivāsatthāya nagaraṁ māpetvā gāvutamattaṁ jaṅghaumaṅgaṁ,",
  "atk-s0514a2:2955_5": "aḍḍhayojanikañca mahāumaṅgaṁ,",
  "atk-s0514a2:2955_6": "kāretvā cūḷanirañño dhītaraṁ abhisiñcitvā amhākaṁ raññopādaparicārikaṁ katvā aṭṭhārasaakkhobhaṇisaṅkhehi",
  "atk-s0514a2:2955_7": "balehi ekasatarājūsu parivāretvā ṭhitesveva amhākaṁ rājānaṁ rāhumukhato candaṁ viya mocetvā ādāyāgamanaṁ",
  "atk-s0514a2:2955_8": "nāma mama bhāro”ti.",
  "atk-s0514a2:2955_9": "Tassevaṁ cintentassa sarīre pīti uppajji.",
  "atk-s0514a2:2955_10": "So pītivegena udānaṁ udānento imaṁ upaḍḍhagāthamāha –",
  "atk-s0514a2:2956_0": "634.",
  "atk-s0514a2:2957_0": "“Yasseva ghare bhuñjeyya bhogaṁ, tasseva atthaṁ puriso careyyā”ti.",
  "atk-s0514a2:2958_0": "Tassattho –",
  "atk-s0514a2:2958_1": "yassa rañño santike puriso mahantaṁ issariyaṁ labhitvā bhogaṁ bhuñjeyya,",
  "atk-s0514a2:2958_2": "akkosantassapi paharantassapi gale gahetvā nikkaḍḍhantassapi tasseva atthaṁ hitaṁ vuḍḍhiṁ paṇḍito kāyadvārādīhi tīhi dvārehi careyya.",
  "atk-s0514a2:2958_3": "Na hi mittadubbhikammaṁ paṇḍitehi kātabbanti.",
  "atk-s0514a2:2959_0": "Iti cintetvā so nhatvā alaṅkaritvā mahantena yasena rājakulaṁ gantvā rājānaṁ vanditvā ekamantaṁ ṭhito āha – “kiṁ, deva,",
  "atk-s0514a2:2959_1": "gacchissatha uttarapañcālanagara”nti? “Āma, tāta,",
  "atk-s0514a2:2959_2": "pañcālacandiṁ alabhantassa mama kiṁ rajjena,",
  "atk-s0514a2:2959_3": "mā maṁ pariccaji,",
  "atk-s0514a2:2959_4": "mayā saddhiṁyeva ehi.",
  "atk-s0514a2:2959_5": "Tattha amhākaṁ gatakāraṇā dve atthā nipphajjissanti,",
  "atk-s0514a2:2959_6": "itthiratanañca lacchāmi,",
  "atk-s0514a2:2959_7": "raññā ca me saddhiṁ metti patiṭṭhahissatī”ti.",
  "atk-s0514a2:2959_8": "Atha naṁ paṇḍito “tena hi, deva,",
  "atk-s0514a2:2959_9": "ahaṁ pure gantvā tumhākaṁ nivesanāni māpessāmi,",
  "atk-s0514a2:2959_10": "tumhe mayā pahitasāsanena āgaccheyyāthā”ti vadanto dve gāthā abhāsi –",
  "atk-s0514a2:2960_0": "“Handāhaṁ gacchāmi pure janinda, pañcālarājassa puraṁ surammaṁ;",
  "atk-s0514a2:2961_0": "Nivesanāni māpetuṁ, vedehassa yasassino.",
  "atk-s0514a2:2962_0": "635.",
  "atk-s0514a2:2963_0": "“Nivesanāni māpetvā, vedehassa yasassino;",
  "atk-s0514a2:2964_0": "Yadā te pahiṇeyyāmi, tadā eyyāsi khattiyā”ti.",
  "atk-s0514a2:2965_0": "Tattha vedehassāti tava videharājassa. Eyyāsīti āgaccheyyāsīti.",
  "atk-s0514a2:2966_0": "Taṁ sutvā rājā “na kira maṁ paṇḍito pariccajatī”ti haṭṭhatuṭṭho hutvā āha – “tāta,",
  "atk-s0514a2:2966_1": "tava pure gacchantassa kiṁ laddhuṁ vaṭṭatī”ti?",
  "atk-s0514a2:2966_2": "“Balavāhanaṁ, devā”ti.",
  "atk-s0514a2:2966_3": "“Yattakaṁ icchasi,",
  "atk-s0514a2:2966_4": "tattakaṁ gaṇha, tātā”ti.",
  "atk-s0514a2:2966_5": "“Cattāri bandhanāgārāni vivarāpetvā corānaṁ saṅkhalikabandhanāni bhindāpetvā tepi mayā saddhiṁ pesetha devā”ti.",
  "atk-s0514a2:2966_6": "“Yathāruci karohi, tātā”ti.",
  "atk-s0514a2:2966_7": "Mahāsatto bandhanāgāradvārāni vivarāpetvā sūre mahāyodhe gataṭṭhāne kammaṁ nipphādetuṁ samatthe nīharāpetvā",
  "atk-s0514a2:2966_8": "“maṁ upaṭṭhahathā”ti vatvā tesaṁ sakkāraṁ kāretvā vaḍḍhakikammāracammakāraiṭṭhakapāsāṇakāracittakārādayo",
  "atk-s0514a2:2966_9": "nānāsippakusalā aṭṭhārasa seniyo ādāya vāsipharasukuddālakhaṇittiādīni bahūni upakaraṇāni gāhāpetvā mahābalakāyaparivuto",
  "atk-s0514a2:2966_10": "nagarā nikkhami.",
  "atk-s0514a2:2966_11": "Tamatthaṁ pakāsento satthā āha –",
  "atk-s0514a2:2967_0": "636.",
  "atk-s0514a2:2968_0": "“Tato ca pāyāsi pure mahosadho, pañcālarājassa puraṁ surammaṁ;",
  "atk-s0514a2:2969_0": "Nivesanāni māpetuṁ, vedehassa yasassino”ti.",
  "atk-s0514a2:2970_0": "Mahāsattopi gacchanto yojanantare yojanantare ekekaṁ gāmaṁ nivesetvā ekekaṁ amaccaṁ “tumhe rañño pañcālacandiṁ",
  "atk-s0514a2:2970_1": "gahetvā nivattanakāle hatthiassarathe kappetvā rājānaṁ ādāya paccāmitte paṭibāhantā khippaṁ mithilaṁ",
  "atk-s0514a2:2970_2": "pāpeyyāthā”ti vatvā ṭhapesi.",
  "atk-s0514a2:2970_3": "Gaṅgātīraṁ pana patvā ānandakumāraṁ pakkosāpetvā “ānanda,",
  "atk-s0514a2:2970_4": "tvaṁ tīṇi vaḍḍhakisatāni ādāya uddhaṁgaṅgaṁ gantvā sāradārūni gāhāpetvā tisatamattā nāvā māpetvā nagarassatthāya",
  "atk-s0514a2:2970_5": "tattheva tacchāpetvā sallahukānaṁ dārūnaṁ nāvāya pūrāpetvā khippaṁ āgaccheyyāsī”ti pesesi.",
  "atk-s0514a2:2970_6": "Sayaṁ pana nāvāya gaṅgaṁ taritvā otiṇṇaṭṭhānato paṭṭhāya padasaññāyeva gaṇetvā “idaṁ aḍḍhayojanaṭṭhānaṁ,",
  "atk-s0514a2:2970_7": "ettha mahāumaṅgo bhavissati,",
  "atk-s0514a2:2970_8": "imasmiṁ ṭhāne rañño nivesananagaraṁ bhavissati,",
  "atk-s0514a2:2970_9": "ito paṭṭhāya yāva rājagehā gāvutamatte ṭhāne jaṅghaumaṅgo bhavissatī”ti paricchinditvā nagaraṁ pāvisi.",
  "atk-s0514a2:2970_10": "Cūḷanirājā bodhisattassa āgamanaṁ sutvā “idāni me manoratho matthakaṁ pāpuṇissati,",
  "atk-s0514a2:2970_11": "paccāmittānaṁ piṭṭhiṁ passissāmi,",
  "atk-s0514a2:2970_12": "imasmiṁ āgate vedehopi na cirasseva āgamissati,",
  "atk-s0514a2:2970_13": "atha ne ubhopi māretvā sakalajambudīpatale ekarajjaṁ karissāmī”ti paramatuṭṭhiṁ patto ahosi.",
  "atk-s0514a2:2970_14": "Sakalanagaraṁ saṅkhubhi “esa kira mahosadhapaṇḍito,",
  "atk-s0514a2:2970_15": "iminā kira ekasatarājāno leḍḍunā kākā viya palāpitā”ti.",
  "atk-s0514a2:2971_0": "Mahāsatto nāgaresu attano rūpasampattiṁ passantesuyeva rājadvāraṁ gantvā rañño paṭivedetvā “pavisatū”ti",
  "atk-s0514a2:2971_1": "vutte pavisitvā rājānaṁ vanditvā ekamantaṁ nisīdi.",
  "atk-s0514a2:2971_2": "Atha naṁ rājā paṭisanthāraṁ katvā “tāta,",
  "atk-s0514a2:2971_3": "rājā kadā āgamissatī”ti pucchi.",
  "atk-s0514a2:2971_4": "“Mayā pesitakāle, devā”ti.",
  "atk-s0514a2:2971_5": "“Tvaṁ pana kimatthaṁ āgatosī”ti.",
  "atk-s0514a2:2971_6": "“Amhākaṁ rañño nivesanaṁ māpetuṁ, devā”ti. “Sādhu, tātā”ti.",
  "atk-s0514a2:2971_7": "Athassa senāya paribbayaṁ dāpetvā mahāsattassa mahantaṁ sakkāraṁ kāretvā nivesanagehaṁ dāpetvā “tāta,",
  "atk-s0514a2:2971_8": "yāva te rājā nāgacchati,",
  "atk-s0514a2:2971_9": "tāva anukkaṇṭhamāno amhākampi kattabbayuttakaṁ karontova vasāhi tva”nti āha.",
  "atk-s0514a2:2971_10": "So kira rājanivesanaṁ abhiruhantova mahāsopānapādamūle ṭhatvā “idha jaṅghaumaṅgadvāraṁ bhavissatī”ti sallakkhesi.",
  "atk-s0514a2:2971_11": "Athassa etadahosi “rājā ‘amhākampi kattabbayuttakaṁ karohī’ti vadati,",
  "atk-s0514a2:2971_12": "umaṅge khaṇiyamāne yathā idaṁ sopānaṁ na osakkati,",
  "atk-s0514a2:2971_13": "tathā kātuṁ vaṭṭatī”ti.",
  "atk-s0514a2:2971_14": "Atha rājānaṁ evamāha – “deva,",
  "atk-s0514a2:2971_15": "ahaṁ pavisanto sopānapādamūle ṭhatvā navakammaṁ olokento mahāsopāne dosaṁ passiṁ.",
  "atk-s0514a2:2971_16": "Sace te ruccati,",
  "atk-s0514a2:2971_17": "ahaṁ dārūni labhanto manāpaṁ katvā atthareyya”nti. “Sādhu, paṇḍita,",
  "atk-s0514a2:2971_18": "attharāhī”ti.",
  "atk-s0514a2:2971_19": "So “idha umaṅgadvāraṁ bhavissatī”ti sallakkhetvā taṁ porāṇasopānaṁ haritvā yattha umaṅgadvāraṁ bhavissati,",
  "atk-s0514a2:2971_20": "tattha paṁsuno apatanatthāya phalakasanthāraṁ kāretvā yathā sopānaṁ na osakkati,",
  "atk-s0514a2:2971_21": "evaṁ niccalaṁ katvā sopānaṁ atthari.",
  "atk-s0514a2:2971_22": "Rājā taṁ kāraṇaṁ ajānanto “mama sinehena karotī”ti maññi.",
  "atk-s0514a2:2972_0": "Evaṁ taṁ divasaṁ teneva navakammena vītināmetvā punadivase rājānaṁ āha – “deva,",
  "atk-s0514a2:2972_1": "sace amhākaṁ rañño vasanaṭṭhānaṁ jāneyyāma,",
  "atk-s0514a2:2972_2": "manāpaṁ katvā paṭijaggeyyāmā”ti. Sādhu, paṇḍita,",
  "atk-s0514a2:2972_3": "ṭhapetvā mama nivesanaṁ sakalanagare yaṁ nivesanaṁ icchasi,",
  "atk-s0514a2:2972_4": "taṁ gaṇhāti. Mahārāja,",
  "atk-s0514a2:2972_5": "mayaṁ āgantukā,",
  "atk-s0514a2:2972_6": "tumhākaṁ bahū vallabhā yodhā,",
  "atk-s0514a2:2972_7": "te attano attano gehesu gayhamānesu amhehi saddhiṁ kalahaṁ karissanti. “Tadā, deva,",
  "atk-s0514a2:2972_8": "tehi saddhiṁ mayaṁ kiṁ karissāmā”ti?",
  "atk-s0514a2:2972_9": "“Tesaṁ vacanaṁ mā gaṇha.",
  "atk-s0514a2:2972_10": "Yaṁ icchasi,",
  "atk-s0514a2:2972_11": "taṁ ṭhānameva gaṇhāpehī”ti. “Deva,",
  "atk-s0514a2:2972_12": "te punappunaṁ āgantvā tumhākaṁ kathessanti,",
  "atk-s0514a2:2972_13": "tena tumhākaṁ cittasukhaṁ na labhissati.",
  "atk-s0514a2:2972_14": "Sace pana iccheyyātha,",
  "atk-s0514a2:2972_15": "yāva mayaṁ nivesanāni gaṇhāma,",
  "atk-s0514a2:2972_16": "tāva amhākaṁyeva manussā dovārikā assu.",
  "atk-s0514a2:2972_17": "Tato te dvāraṁ alabhitvā nāgamissanti.",
  "atk-s0514a2:2972_18": "Evaṁ sante tumhākampi cittasukhaṁ labhissatī”ti.",
  "atk-s0514a2:2972_19": "Rājā “sādhū”ti sampaṭicchi.",
  "atk-s0514a2:2973_0": "Mahāsatto sopānapādamūle sopānasīse mahādvāreti sabbattha attano manusseyeva ṭhapetvā “kassaci pavisituṁ",
  "atk-s0514a2:2973_1": "mā adatthā”ti vatvā atha rañño mātu nivesanaṁ gantvā “bhindanākāraṁ dassethā”ti manusse āṇāpesi.",
  "atk-s0514a2:2973_2": "Te dvārakoṭṭhakālindato paṭṭhāya iṭṭhakā ca mattikā ca apanetuṁ ārabhiṁsu.",
  "atk-s0514a2:2973_3": "Rājamātā taṁ pavattiṁ sutvā āgantvā “kissa, tātā,",
  "atk-s0514a2:2973_4": "mama gehaṁ bhindathā”ti āha.",
  "atk-s0514a2:2973_5": "“Mahosadhapaṇḍito bhindāpetvā attano rañño nivesanaṁ kātukāmo”ti.",
  "atk-s0514a2:2973_6": "“Yadi evaṁ idheva vasathā”ti.",
  "atk-s0514a2:2973_7": "“Amhākaṁ rañño mahantaṁ balavāhanaṁ,",
  "atk-s0514a2:2973_8": "idaṁ nappahoti,",
  "atk-s0514a2:2973_9": "aññaṁ mahantaṁ gehaṁ karissāmā”ti.",
  "atk-s0514a2:2973_10": "“Tumhe maṁ na jānātha,",
  "atk-s0514a2:2973_11": "ahaṁ rājamātā,",
  "atk-s0514a2:2973_12": "idāni puttassa santikaṁ gantvā jānissāmī”ti.",
  "atk-s0514a2:2973_13": "“Mayaṁ rañño vacanena bhindāma,",
  "atk-s0514a2:2973_14": "sakkontī vārehī”ti.",
  "atk-s0514a2:2973_15": "Sā kujjhitvā “idāni vo kattabbaṁ jānissāmī”ti rājadvāraṁ agamāsi.",
  "atk-s0514a2:2973_16": "Atha naṁ “mā pavisā”ti dovārikā vārayiṁsu.",
  "atk-s0514a2:2973_17": "“Ahaṁ rājamātā”ti.",
  "atk-s0514a2:2973_18": "“Na mayaṁ taṁ jānāma,",
  "atk-s0514a2:2973_19": "mayaṁ raññā ‘kassaci pavisituṁ mā adatthā’ti āṇattā,",
  "atk-s0514a2:2973_20": "gaccha tva”nti.",
  "atk-s0514a2:2973_21": "Sā gahetabbagahaṇaṁ apassantī nivattitvā attano nivesanaṁ olokentī aṭṭhāsi.",
  "atk-s0514a2:2973_22": "Atha naṁ eko puriso “kiṁ idha karosi, gacchasi,",
  "atk-s0514a2:2973_23": "na gacchasī”ti gīvāya gahetvā bhūmiyaṁ pātesi.",
  "atk-s0514a2:2974_0": "Sā cintesi “addhā ime rañño āṇattā bhavissanti,",
  "atk-s0514a2:2974_1": "itarathā evaṁ kātuṁ na sakkhissanti,",
  "atk-s0514a2:2974_2": "paṇḍitasseva santikaṁ gacchissāmī”ti.",
  "atk-s0514a2:2974_3": "Sā gantvā “tāta mahosadha,",
  "atk-s0514a2:2974_4": "kasmā mama nivesanaṁ bhindāpesī”ti āha.",
  "atk-s0514a2:2974_5": "So tāya saddhiṁ na kathesi,",
  "atk-s0514a2:2974_6": "santike ṭhito puriso panassa “devi,",
  "atk-s0514a2:2974_7": "kiṁ kathesī”ti āha. “Tāta,",
  "atk-s0514a2:2974_8": "mahosadhapaṇḍito kasmā mama gehaṁ bhindāpetī”ti?",
  "atk-s0514a2:2974_9": "“Vedeharañño vasanaṭṭhānaṁ kātu”nti. “Kiṁ, tāta,",
  "atk-s0514a2:2974_10": "evaṁ mahante nagare aññattha nivesanaṭṭhānaṁ na labbhatī”ti maññati.",
  "atk-s0514a2:2974_11": "“Imaṁ satasahassaṁ lañjaṁ gahetvā aññattha gehaṁ kāretū”ti. “Sādhu, devi,",
  "atk-s0514a2:2974_12": "tumhākaṁ gehaṁ vissajjāpessāmi,",
  "atk-s0514a2:2974_13": "lañjassa gahitabhāvaṁ mā kassaci kathayittha.",
  "atk-s0514a2:2974_14": "Mā no aññepi lañjaṁ datvā gehāni vissajjāpetukāmā ahesu”nti. Sādhu, tāta,",
  "atk-s0514a2:2974_15": "“rañño mātā lañjaṁ adāsī”ti mayhampi lajjanakameva,",
  "atk-s0514a2:2974_16": "tasmā na kassaci kathessāmīti.",
  "atk-s0514a2:2974_17": "So “sādhū”ti tassā santikā satasahassaṁ gahetvā gehaṁ vissajjāpetvā kevaṭṭassa gehaṁ agamāsi.",
  "atk-s0514a2:2974_18": "Sopi dvāraṁ gantvā veḷupesikāhi piṭṭhicammuppāṭanaṁ labhitvā gahetabbagahaṇaṁ apassanto puna gehaṁ gantvā satasahassameva adāsi.",
  "atk-s0514a2:2974_19": "Etenupāyena sakalanagare gehaṭṭhānaṁ gaṇhantena lañjaṁ gahetvā laddhakahāpaṇānaññeva nava koṭiyo jātā.",
  "atk-s0514a2:2975_0": "Mahāsatto sakalanagaraṁ vicaritvā rājakulaṁ agamāsi.",
  "atk-s0514a2:2975_1": "Atha naṁ rājā pucchi “kiṁ, paṇḍita,",
  "atk-s0514a2:2975_2": "laddhaṁ te vasanaṭṭhāna”nti?",
  "atk-s0514a2:2975_3": "“Mahārāja,",
  "atk-s0514a2:2975_4": "adentā nāma natthi,",
  "atk-s0514a2:2975_5": "apica kho pana gehesu gayhamānesu kilamanti.",
  "atk-s0514a2:2975_6": "Tesaṁ piyavippayogaṁ kātuṁ amhākaṁ ayuttaṁ.",
  "atk-s0514a2:2975_7": "Bahinagare gāvutamatte ṭhāne gaṅgāya ca nagarassa ca antare asukaṭṭhāne amhākaṁ rañño vasananagaraṁ karissāmī”ti.",
  "atk-s0514a2:2975_8": "Taṁ sutvā rājā “antonagare yujjhitumpi dukkhaṁ,",
  "atk-s0514a2:2975_9": "neva sakasenā,",
  "atk-s0514a2:2975_10": "na parasenā ñātuṁ sakkā.",
  "atk-s0514a2:2975_11": "Bahinagare pana sukhaṁ yuddhaṁ kātuṁ,",
  "atk-s0514a2:2975_12": "tasmā bahinagareyeva te koṭṭetvā māressāmā”ti tussitvā “sādhu, paṇḍita,",
  "atk-s0514a2:2975_13": "tayā sallakkhitaṭṭhāneyeva kārehī”ti āha.",
  "atk-s0514a2:2975_14": "“Mahārāja,",
  "atk-s0514a2:2975_15": "ahaṁ kāressāmi,",
  "atk-s0514a2:2975_16": "tumhākaṁ pana manussehi dārupaṇṇādīnaṁ atthāya amhākaṁ navakammaṭṭhānaṁ nāgantabbaṁ.",
  "atk-s0514a2:2975_17": "Āgacchantā hi kalahaṁ karissanti,",
  "atk-s0514a2:2975_18": "teneva tumhākañca amhākañca cittasukhaṁ na bhavissatī”ti. “Sādhu, paṇḍita,",
  "atk-s0514a2:2975_19": "tena passena nisañcāraṁ kārehī”ti. “Deva,",
  "atk-s0514a2:2975_20": "amhākaṁ hatthī udakābhiratā udakeyeva kīḷissanti.",
  "atk-s0514a2:2975_21": "Udake āvile jāte ‘mahosadhassa āgatakālato paṭṭhāya pasannaṁ udakaṁ pātuṁ na labhāmā’ti sace nāgarā kujjhissanti,",
  "atk-s0514a2:2975_22": "tampi sahitabba”nti.",
  "atk-s0514a2:2975_23": "Rājā “vissatthā tumhākaṁ hatthī kīḷantū”ti vatvā nagare bheriṁ carāpesi –",
  "atk-s0514a2:2975_24": "“yo ito nikkhamitvā mahosadhassa nagaramāpitaṭṭhānaṁ gacchati,",
  "atk-s0514a2:2975_25": "tassa sahassadaṇḍo”ti.",
  "atk-s0514a2:2976_0": "Mahāsatto rājānaṁ vanditvā attano parisaṁ ādāya nikkhamitvā yathāparicchinnaṭṭhāne nagaraṁ māpetuṁ ārabhi.",
  "atk-s0514a2:2976_1": "Pāragaṅgāya vagguliṁ nāma gāmaṁ kāretvā hatthiassarathavāhanañceva gobalibaddañca tattha ṭhapetvā nagarakaraṇaṁ",
  "atk-s0514a2:2976_2": "vicārento “ettakā idaṁ karontū”ti sabbakammāni vibhajitvā umaṅgakammaṁ paṭṭhapesi.",
  "atk-s0514a2:2976_3": "Mahāumaṅgadvāraṁ gaṅgātitthe ahosi.",
  "atk-s0514a2:2976_4": "Saṭṭhimattāni yodhasatāni mahāumaṅgaṁ khaṇanti.",
  "atk-s0514a2:2976_5": "Mahantehi cammapasibbakehi vālukapaṁsuṁ haritvā gaṅgāya pātenti.",
  "atk-s0514a2:2976_6": "Pātitapātitaṁ paṁsuṁ hatthī maddanti,",
  "atk-s0514a2:2976_7": "gaṅgā āḷulā sandati.",
  "atk-s0514a2:2976_8": "Nagaravāsino “mahosadhassa āgatakālato paṭṭhāya pasannaṁ udakaṁ pātuṁ na labhāma,",
  "atk-s0514a2:2976_9": "gaṅgā āḷulā sandati,",
  "atk-s0514a2:2976_10": "kiṁ nu kho eta”nti vadanti.",
  "atk-s0514a2:2976_11": "Atha nesaṁ paṇḍitassa upanikkhittakapurisā ārocenti “mahosadhassa kira hatthī udakaṁ kīḷantā gaṅgāya kaddamaṁ karonti,",
  "atk-s0514a2:2976_12": "tena gaṅgā āḷulā sandatī”ti.",
  "atk-s0514a2:2977_0": "Bodhisattānaṁ adhippāyo nāma samijjhati,",
  "atk-s0514a2:2977_1": "tasmā umaṅge mūlāni vā khāṇukāni vā marumbāni vā pāsāṇāni vā sabbepi bhūmiyaṁ pavisiṁsu.",
  "atk-s0514a2:2977_2": "Jaṅghaumaṅgassa dvāraṁ tasmiṁyeva nagare ahosi.",
  "atk-s0514a2:2977_3": "Tīṇi purisasatāni jaṅghaumaṅgaṁ khaṇanti,",
  "atk-s0514a2:2977_4": "cammapasibbakehi paṁsuṁharitvā tasmiṁ nagare pātenti.",
  "atk-s0514a2:2977_5": "Pātitapātitaṁ udakena maddāpetvā pākāraṁ cinanti,",
  "atk-s0514a2:2977_6": "aññāni vā kammāni karonti.",
  "atk-s0514a2:2977_7": "Mahāumaṅgassa pavisanadvāraṁ nagare ahosi aṭṭhārasahatthubbedhena yantayuttadvārena samannāgataṁ.",
  "atk-s0514a2:2977_8": "Tañhi ekāya āṇiyā akkantāya pidhīyati,",
  "atk-s0514a2:2977_9": "ekāya āṇiyā akkantāya vivarīyati.",
  "atk-s0514a2:2977_10": "Mahāumaṅgassa dvīsu passesu iṭṭhakāhi cinitvā sudhākammaṁ kāresi,",
  "atk-s0514a2:2977_11": "matthake phalakena channaṁ kāretvā ullokaṁ mattikāya limpāpetvā setakammaṁ kāretvā cittakammaṁ kāresi.",
  "atk-s0514a2:2977_12": "Sabbāni panettha asīti mahādvārāni catusaṭṭhi cūḷadvārāni ahesuṁ,",
  "atk-s0514a2:2977_13": "sabbāni yantayuttāneva.",
  "atk-s0514a2:2977_14": "Ekāya āṇiyā akkantāya sabbāneva pidhīyanti,",
  "atk-s0514a2:2977_15": "ekāya āṇiyā akkantāya sabbāneva vivarīyanti.",
  "atk-s0514a2:2977_16": "Dvīsu passesu anekasatadīpālayā ahesuṁ,",
  "atk-s0514a2:2977_17": "tepi yantayuttāyeva.",
  "atk-s0514a2:2977_18": "Ekasmiṁ vivariyamāne sabbe vivarīyanti,",
  "atk-s0514a2:2977_19": "ekasmiṁ pidhīyamāne sabbe pidhīyanti.",
  "atk-s0514a2:2977_20": "Dvīsu passesu ekasatānaṁ khattiyānaṁ ekasatasayanagabbhā ahesuṁ.",
  "atk-s0514a2:2977_21": "Ekekasmiṁ gabbhe nānāvaṇṇapaccattharaṇatthataṁ ekekaṁ mahāsayanaṁ samussitasetacchattaṁ,",
  "atk-s0514a2:2977_22": "ekekaṁ mahāsayanaṁ nissāya ekekaṁ mātugāmarūpakaṁ uttamarūpadharaṁ patiṭṭhitaṁ.",
  "atk-s0514a2:2977_23": "Taṁ hatthena aparāmasitvā “manussarūpa”nti na sakkā ñātuṁ,",
  "atk-s0514a2:2977_24": "apica umaṅgassa ubhosu passesu kusalā cittakārā nānappakāraṁ cittakammaṁ kariṁsu.",
  "atk-s0514a2:2977_25": "Sakkavilāsasinerusattaparibhaṇḍacakkavāḷasāgarasattamahāsara-",
  "atk-s0514a2:2977_26": "catumahādīpa-",
  "atk-s0514a2:2977_27": "himavanta-",
  "atk-s0514a2:2977_28": "anotattasara-",
  "atk-s0514a2:2977_29": "manosilātala candimasūriya-",
  "atk-s0514a2:2977_30": "cātumahārājikādichakāmāvacarasampattiyopi sabbā umaṅgeyeva dassayiṁsu.",
  "atk-s0514a2:2977_31": "Bhūmiyaṁ rajatapaṭṭavaṇṇā vālukā okiriṁsu,",
  "atk-s0514a2:2977_32": "upari ullokapadumāni dassesuṁ.",
  "atk-s0514a2:2977_33": "Ubhosu passesu nānappakāre āpaṇepi dassayiṁsu.",
  "atk-s0514a2:2977_34": "Tesu tesu ṭhānesu gandhadāmapupphadāmādīni olambetvā sudhammādevasabhaṁ viya umaṅgaṁ alaṅkariṁsu.",
  "atk-s0514a2:2978_0": "Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṁ dabbasambhārānaṁ pūretvā gaṅgāya āharitvā paṇḍitassa ārocesuṁ.",
  "atk-s0514a2:2978_1": "Tāni so nagare upayogaṁ netvā “mayā āṇattadivaseyeva āhareyyāthā”ti vatvā nāvā paṭicchannaṭṭhāne ṭhapāpesi.",
  "atk-s0514a2:2978_2": "Nagare udakaparikhā,",
  "atk-s0514a2:2978_3": "kaddamaparikhā,",
  "atk-s0514a2:2978_4": "sukkhaparikhāti tisso parikhāyo kāresi.",
  "atk-s0514a2:2978_5": "Aṭṭhārasahattho pākāro gopuraṭṭālako rājanivesanāni hatthisālādayo pokkharaṇiyoti sabbametaṁ niṭṭhaṁ agamāsi.",
  "atk-s0514a2:2978_6": "Iti mahāumaṅgo jaṅghaumaṅgo nagaranti sabbametaṁ catūhi māsehi niṭṭhitaṁ.",
  "atk-s0514a2:2978_7": "Atha mahāsatto catumāsaccayena rañño āgamanatthāya dūtaṁ pāhesi.",
  "atk-s0514a2:2978_8": "Tamatthaṁ pakāsento satthā āha –",
  "atk-s0514a2:2979_0": "637.",
  "atk-s0514a2:2980_0": "“Nivesanāni māpetvā, vedehassa yasassino;",
  "atk-s0514a2:2981_0": "Athassa pāhiṇī dūtaṁ, vedehaṁ mithilaggahaṁ;",
  "atk-s0514a2:2982_0": "Ehi dāni mahārāja, māpitaṁ te nivesana”nti.",
  "atk-s0514a2:2983_0": "Tattha pāhiṇīti pesesi.",
  "atk-s0514a2:2984_0": "Rājā dūtassa vacanaṁ sutvā tuṭṭhacitto hutvā mahantena parivārena nagarā nikkhami.",
  "atk-s0514a2:2984_1": "Tamatthaṁ pakāsento satthā āha –",
  "atk-s0514a2:2985_0": "638.",
  "atk-s0514a2:2986_0": "“Tato ca rājā pāyāsi, senāya caturaṅgiyā;",
  "atk-s0514a2:2987_0": "Anantavāhanaṁ daṭṭhuṁ, phītaṁ kapiliyaṁ pura”nti.",
  "atk-s0514a2:2988_0": "Tattha anantavāhananti aparimitahatthiassādivāhanaṁ. Kapiliyaṁ puranti kapilaraṭṭhe māpitaṁ nagaraṁ.",
  "atk-s0514a2:2989_0": "So anupubbena gantvā gaṅgātīraṁ pāpuṇi.",
  "atk-s0514a2:2989_1": "Atha naṁ mahāsatto paccuggantvā attanā katanagaraṁ pavesesi.",
  "atk-s0514a2:2989_2": "So tattha pāsādavaragato nānaggarasabhojanaṁ bhuñjitvā thokaṁ vissamitvā sāyanhasamaye attano āgatabhāvaṁ ñāpetuṁ cūḷanirañño dūtaṁ pesesi.",
  "atk-s0514a2:2989_3": "Tamatthaṁ pakāsento satthā āha –",
  "atk-s0514a2:2990_0": "639.",
  "atk-s0514a2:2991_0": "“Tato ca kho so gantvāna, brahmadattassa pāhiṇi;",
  "atk-s0514a2:2992_0": "Āgatosmi mahārāja, tava pādāni vandituṁ.",
  "atk-s0514a2:2993_0": "640.",
  "atk-s0514a2:2994_0": "“Dadāhi dāni me bhariyaṁ, nāriṁ sabbaṅgasobhiniṁ;",
  "atk-s0514a2:2995_0": "Suvaṇṇena paṭicchannaṁ, dāsīgaṇapurakkhata”nti.",
  "atk-s0514a2:2996_0": "Tattha vanditunti vedeho mahallako,",
  "atk-s0514a2:2996_1": "cūḷanirājā tassa puttanattamattopi na hoti,",
  "atk-s0514a2:2996_2": "kilesavasena mucchito pana hutvā “jāmātarena nāma sasuro vandanīyo”ti cintetvā tassa cittaṁ ajānantova vandanasāsanaṁ pahiṇi.",
  "atk-s0514a2:2996_3": "Dadāhi dānīti ahaṁ tayā “dhītaraṁ dassāmī”ti pakkosāpito,",
  "atk-s0514a2:2996_4": "taṁ me idāni dehīti pahiṇi.",
  "atk-s0514a2:2996_5": "Suvaṇṇena paṭicchannanti suvaṇṇālaṅkārena paṭimaṇḍitaṁ.",
  "atk-s0514a2:2997_0": "Cūḷanirājā dūtassa vacanaṁ sutvā somanassappatto “idāni me paccāmitto kuhiṁ gamissati,",
  "atk-s0514a2:2997_1": "ubhinnampi nesaṁ sīsāni chinditvā jayapānaṁ pivissāmā”ti cintetvā kevalaṁ somanassaṁ dassento dūtassa sakkāraṁ katvā anantaraṁ gāthamāha –",
  "atk-s0514a2:2998_0": "641.",
  "atk-s0514a2:2999_0": "“Svāgataṁ teva vedeha, atho te adurāgataṁ;",
  "atk-s0514a2:3000_0": "Nakkhattaññeva paripuccha, ahaṁ kaññaṁ dadāmi te;",
  "atk-s0514a2:3001_0": "Suvaṇṇena paṭicchannaṁ, dāsīgaṇapurakkhata”nti.",
  "atk-s0514a2:3002_0": "Tattha vedehāti vedehassa sāsanaṁ sutvā taṁ purato ṭhitaṁ viya ālapati.",
  "atk-s0514a2:3002_1": "Atha vā “evaṁ brahmadattena vuttanti vadehī”ti dūtaṁ āṇāpento evamāha.",
  "atk-s0514a2:3003_0": "Taṁ sutvā dūto vedehassa santikaṁ gantvā “deva,",
  "atk-s0514a2:3003_1": "maṅgalakiriyāya anucchavikaṁ nakkhattaṁ kira jānāhi,",
  "atk-s0514a2:3003_2": "rājā te dhītaraṁ detī”ti āha.",
  "atk-s0514a2:3003_3": "So “ajjeva nakkhattaṁ sobhana”nti puna dūtaṁ pahiṇi.",
  "atk-s0514a2:3003_4": "Tamatthaṁ pakāsento satthā āha –",
  "atk-s0514a2:3004_0": "642.",
  "atk-s0514a2:3005_0": "“Tato ca rājā vedeho, nakkhattaṁ paripucchatha;",
  "atk-s0514a2:3006_0": "Nakkhattaṁ paripucchitvā, brahmadattassa pāhiṇi.",
  "atk-s0514a2:3007_0": "643.",
  "atk-s0514a2:3008_0": "“Dadāhi dāni me bhariyaṁ, nāriṁ sabbaṅgasobhiniṁ;",
  "atk-s0514a2:3009_0": "Suvaṇṇena paṭicchannaṁ, dāsīgaṇapurakkhata”nti.",
  "atk-s0514a2:3010_0": "Cūḷanirājāpi –",
  "atk-s0514a2:3011_0": "644.",
  "atk-s0514a2:3012_0": "“Dadāmi dāni te bhariyaṁ, nāriṁ sabbaṅgasobhiniṁ;",
  "atk-s0514a2:3013_0": "Suvaṇṇena paṭicchannaṁ, dāsīgaṇapurakkhata”nti. –",
  "atk-s0514a2:3014_0": "Imaṁ gāthaṁ vatvā “idāni pesemi,",
  "atk-s0514a2:3014_1": "idāni pesemī”ti musāvādaṁ katvā ekasatarājūnaṁ saññaṁ adāsi “aṭṭhārasaakkhobhaṇisaṅkhāya senāya saddhiṁ sabbe yuddhasajjā hutvā nikkhamantu,",
  "atk-s0514a2:3014_2": "ajja ubhinnampi paccatthikānaṁ sīsāni chinditvā sve jayapānaṁ pivissāmā”ti.",
  "atk-s0514a2:3014_3": "Te sabbepi nikkhamiṁsu.",
  "atk-s0514a2:3014_4": "Sayaṁ nikkhanto pana mātaraṁ calākadeviñca aggamahesiṁ,",
  "atk-s0514a2:3014_5": "nandādeviñca,",
  "atk-s0514a2:3014_6": "puttaṁ pañcālacandañca,",
  "atk-s0514a2:3014_7": "dhītaraṁ pañcālacandiñcāti cattāro jane orodhehi saddhiṁ pāsāde nivāsāpetvā nikkhami.",
  "atk-s0514a2:3014_8": "Bodhisattopi vedeharañño ceva tena saddhiṁ āgatasenāya ca mahantaṁ sakkāraṁ kāresi.",
  "atk-s0514a2:3014_9": "Keci manussā suraṁ pivanti,",
  "atk-s0514a2:3014_10": "keci macchamaṁsādīni khādanti,",
  "atk-s0514a2:3014_11": "keci dūramaggā āgatattā kilantā sayanti.",
  "atk-s0514a2:3014_12": "Videharājā pana senakādayo cattāro paṇḍite gahetvā amaccagaṇaparivuto alaṅkatamahātale nisīdi.",
  "atk-s0514a2:3015_0": "Cūḷanirājāpi aṭṭhārasaakkhobhaṇisaṅkhāya senāya sabbaṁ taṁ nagaraṁ tisantiṁ catusaṅkhepaṁ parikkhipitvā",
  "atk-s0514a2:3015_1": "anekasatasahassāhi ukkāhi dhāriyamānāhi aruṇe uggacchanteyeva gahaṇasajjo hutvā aṭṭhāsi.",
  "atk-s0514a2:3015_2": "Taṁ ñatvā mahāsatto attano yodhānaṁ tīṇi satāni pesesi “tumhe jaṅghaumaṅgena gantvā rañño mātarañca aggamahesiñca",
  "atk-s0514a2:3015_3": "puttañca dhītarañca jaṅghaumaṅgena ānetvā mahāumaṅgena netvā umaṅgadvārato bahi akatvā antoumaṅgeyeva",
  "atk-s0514a2:3015_4": "ṭhapetvā yāva amhākaṁ āgamanā rakkhantā tattha ṭhatvā amhākaṁ āgamanakāle umaṅgā nīharitvā umaṅgadvāre",
  "atk-s0514a2:3015_5": "mahāvisālamāḷake ṭhapethā”ti.",
  "atk-s0514a2:3015_6": "Te tassa vacanaṁ sampaṭicchitvā jaṅghaumaṅgena gantvā sopānapādamūle phalakasantharaṇaṁ ugghāṭetvā sopānapādamūle",
  "atk-s0514a2:3015_7": "sopānasīse mahātaleti ettake ṭhāne ārakkhamanusse ca khujjādiparicārikāyo ca hatthapādesu bandhitvā mukhañca",
  "atk-s0514a2:3015_8": "pidahitvā tattha tattha paṭicchannaṭṭhāne ṭhapetvā rañño paṭiyattaṁ khādanīyabhojanīyaṁ kiñci khāditvā",
  "atk-s0514a2:3015_9": "kiñci bhinditvā cuṇṇavicuṇṇaṁ katvā aparibhogaṁ katvā chaḍḍetvā uparipāsādaṁ abhiruhiṁsu.",
  "atk-s0514a2:3015_10": "Tadā calākadevī nandādeviñca rājaputtañca rājadhītarañca gahetvā “ko jānāti,",
  "atk-s0514a2:3015_11": "kiṁ bhavissatī”ti maññamānā attanā saddhiṁ ekasayaneyeva sayāpesi.",
  "atk-s0514a2:3015_12": "Te yodhā gabbhadvāre ṭhatvā pakkosiṁsu.",
  "atk-s0514a2:3015_13": "Sā nikkhamitvā “kiṁ,",
  "atk-s0514a2:3015_14": "tātā”ti āha. “Devi,",
  "atk-s0514a2:3015_15": "amhākaṁ rājā vedehañca mahosadhañca jīvitakkhayaṁ pāpetvā sakalajambudīpe ekarajjaṁ katvā ekasatarājaparivuto",
  "atk-s0514a2:3015_16": "mahantena yasena ajja mahājayapānaṁ pivanto tumhe cattāropi jane gahetvā ānehī”ti amhe pahiṇīti.",
  "atk-s0514a2:3016_0": "Tepi tesaṁ vacanaṁ saddahitvā pāsādā otaritvā sopānapādamūlaṁ agamiṁsu.",
  "atk-s0514a2:3016_1": "Atha ne gahetvā jaṅghaumaṅgaṁ pavisiṁsu.",
  "atk-s0514a2:3016_2": "Te āhaṁsu “mayaṁ ettakaṁ kālaṁ idha vasantā imaṁ vīthiṁ na otiṇṇapubbā”ti. “Devi,",
  "atk-s0514a2:3016_3": "imaṁ vīthiṁ na sabbadā otaranti,",
  "atk-s0514a2:3016_4": "maṅgalavīthi nāmesā,",
  "atk-s0514a2:3016_5": "ajja maṅgaladivasabhāvena rājā iminā maggena ānetuṁ āṇāpesī”ti.",
  "atk-s0514a2:3016_6": "Te tesaṁ vacanaṁ saddahiṁsu.",
  "atk-s0514a2:3016_7": "Athekacce te cattāro gahetvā gacchiṁsu.",
  "atk-s0514a2:3016_8": "Ekacce nivattitvā rājanivesane ratanagabbhe vivaritvā yathicchitaṁ ratanasāraṁ gahetvā āgamiṁsu.",
  "atk-s0514a2:3016_9": "Itarepi cattāro khattiyā purato mahāumaṅgaṁ patvā alaṅkatadevasabhaṁ viya umaṅgaṁ disvā “rañño atthāya sajjita”nti saññaṁ kariṁsu.",
  "atk-s0514a2:3016_10": "Atha ne gaṅgāya avidūraṭhānaṁ netvā antoumaṅgeyeva alaṅkatagabbhe nisīdāpetvā ekacce ārakkhaṁ gahetvā acchiṁsu.",
  "atk-s0514a2:3016_11": "Ekacce tesaṁ ānītabhāvaṁ ñāpetuṁ gantvā bodhisattassa ārocesuṁ.",
  "atk-s0514a2:3016_12": "So tesaṁ kathaṁ sutvā “idāni me manoratho matthakaṁ pāpuṇissatī”ti somanassajāto rañño santikaṁ gantvā ekamantaṁ aṭṭhāsi.",
  "atk-s0514a2:3016_13": "Rājāpi kilesāturatāya “idāni me dhītaraṁ pesessati,",
  "atk-s0514a2:3016_14": "idāni me dhītaraṁ pesessatī”ti pallaṅkato uṭṭhāya vātapānena olokento anekehi ukkāsatasahassehi ekobhāsaṁ",
  "atk-s0514a2:3016_15": "jātaṁ nagaraṁ mahatiyā senāya parivutaṁ disvā āsaṅkitaparisaṅkito “kiṁ nu kho eta”nti paṇḍitehi saddhiṁ",
  "atk-s0514a2:3016_16": "mantento gāthamāha –",
  "atk-s0514a2:3017_0": "645.",
  "atk-s0514a2:3018_0": "“Hatthī assā rathā pattī, senā tiṭṭhanti vammitā;",
  "atk-s0514a2:3019_0": "Ukkā padittā jhāyanti, kiṁ nu maññanti paṇḍitā”ti.",
  "atk-s0514a2:3020_0": "Tattha kiṁ nu maññantīti cūḷanirājā amhākaṁ tuṭṭho, udāhu kuddho, kiṁ nu paṇḍitā maññantīti pucchi.",
  "atk-s0514a2:3021_0": "Taṁ sutvā senako āha –",
  "atk-s0514a2:3021_1": "“mā cintayittha, mahārāja,",
  "atk-s0514a2:3021_2": "atibahū ukkā paññāyanti,",
  "atk-s0514a2:3021_3": "rājā tumhākaṁ dātuṁ dhītaraṁ gahetvā eti maññe”ti.",
  "atk-s0514a2:3021_4": "Pukkusopi “tumhākaṁ āgantukasakkāraṁ kātuṁ ārakkhaṁ gahetvā ṭhito bhavissatī”ti āha.",
  "atk-s0514a2:3021_5": "Evaṁ tesaṁ yaṁ yaṁ ruccati,",
  "atk-s0514a2:3021_6": "taṁ taṁ kathayiṁsu.",
  "atk-s0514a2:3021_7": "Rājā pana “asukaṭṭhāne senā tiṭṭhantu,",
  "atk-s0514a2:3021_8": "asukaṭṭhāne ārakkhaṁ gaṇhatha,",
  "atk-s0514a2:3021_9": "appamattā hothā”ti vadantānaṁ saddaṁ sutvā olokento sannaddhapañcāvudhaṁ senaṁ passitvā maraṇabhayabhīto",
  "atk-s0514a2:3021_10": "hutvā mahāsattassa kathaṁ paccāsīsanto itaraṁ gāthamāha –",
  "atk-s0514a2:3022_0": "646.",
  "atk-s0514a2:3023_0": "“Hatthī assā rathā pattī, senā tiṭṭhanti vammitā;",
  "atk-s0514a2:3024_0": "Ukkā padittā jhāyanti, kiṁ nu kāhanti paṇḍitā”ti.",
  "atk-s0514a2:3025_0": "Tattha kiṁ nu kāhanti paṇḍitāti paṇḍita, kiṁ nāma cintesi, imā senā amhākaṁ kiṁ karissantīti.",
  "atk-s0514a2:3026_0": "Taṁ sutvā mahāsatto “imaṁ andhabālaṁ thokaṁ santāsetvā pacchā mama paññābalaṁ dassetvā assāsessāmī”ti cintetvā āha –",
  "atk-s0514a2:3027_0": "647.",
  "atk-s0514a2:3028_0": "“Rakkhati taṁ mahārāja, cūḷaneyyo mahabbalo;",
  "atk-s0514a2:3029_0": "Paduṭṭho brahmadattena, pāto taṁ ghātayissatī”ti.",
  "atk-s0514a2:3030_0": "Taṁ sutvā sabbe maraṇabhayatajjitā jātā.",
  "atk-s0514a2:3030_1": "Rañño kaṇḍo sussi mukhe kheḷo parichijji,",
  "atk-s0514a2:3030_2": "sarīre dāho uppajji.",
  "atk-s0514a2:3030_3": "So maraṇabhayabhīto paridevanto dve gāthā āha –",
  "atk-s0514a2:3031_0": "648.",
  "atk-s0514a2:3032_0": "“Ubbedhati me hadayaṁ, mukhañca parisussati;",
  "atk-s0514a2:3033_0": "Nibbutiṁ nādhigacchāmi, aggidaḍḍhova ātape.",
  "atk-s0514a2:3034_0": "649.",
  "atk-s0514a2:3035_0": "“Kammārānaṁ yathā ukkā, attho jhāyati no bahi;",
  "atk-s0514a2:3036_0": "Evampi hadayaṁ mayhaṁ, anto jhāyati no bahī”ti.",
  "atk-s0514a2:3037_0": "Tattha ubbedhatīti tāta mahosadhapaṇḍita,",
  "atk-s0514a2:3037_1": "hadayaṁ me mahāvātappaharitaṁ viya pallavaṁ kampati.",
  "atk-s0514a2:3037_2": "Anto jhāyatīti so “ukkā viya mayhaṁ hadayamaṁsaṁ abbhantare jhāyati,",
  "atk-s0514a2:3037_3": "bahi pana na jhāyatī”ti paridevati.",
  "atk-s0514a2:3038_0": "Mahāsatto tassa paridevitasaddaṁ sutvā “ayaṁ andhabālo aññesu divasesu mama vacanaṁ na akāsi,",
  "atk-s0514a2:3038_1": "bhiyyo naṁ niggaṇhissāmī”ti cintetvā āha –",
  "atk-s0514a2:3039_0": "650.",
  "atk-s0514a2:3040_0": "“Pamatto mantanātīto, bhinnamantosi khattiya;",
  "atk-s0514a2:3041_0": "Idāni kho taṁ tāyantu, paṇḍitā mantino janā.",
  "atk-s0514a2:3042_0": "651.",
  "atk-s0514a2:3043_0": "“Akatvāmaccassa vacanaṁ, atthakāmahitesino;",
  "atk-s0514a2:3044_0": "Attapītirato rājā, migo kūṭeva ohito.",
  "atk-s0514a2:3045_0": "652.",
  "atk-s0514a2:3046_0": "“Yathāpi maccho baḷisaṁ, vaṅkaṁ maṁsena chāditaṁ;",
  "atk-s0514a2:3047_0": "Āmagiddho na jānāti, maccho maraṇamattano.",
  "atk-s0514a2:3048_0": "653.",
  "atk-s0514a2:3049_0": "“Evameva tuvaṁ rāja, cūḷaneyyassa dhītaraṁ;",
  "atk-s0514a2:3050_0": "Kāmagiddho na jānāsi, macchova maraṇamattano.",
  "atk-s0514a2:3051_0": "654.",
  "atk-s0514a2:3052_0": "“Sace gacchasi pañcālaṁ, khippamattaṁ jahissasi;",
  "atk-s0514a2:3053_0": "Migaṁ panthānubandhaṁva, mahantaṁ bhayamessati.",
  "atk-s0514a2:3054_0": "655.",
  "atk-s0514a2:3055_0": "“Anariyarūpo puriso janinda, ahīva ucchaṅgagato ḍaseyya;",
  "atk-s0514a2:3056_0": "Na tena mittiṁ kayirātha dhīro, dukkho have kāpurisena saṅgamo.",
  "atk-s0514a2:3057_0": "656.",
  "atk-s0514a2:3058_0": "“Yadeva jaññā purisaṁ janinda, sīlavāyaṁ bahussuto;",
  "atk-s0514a2:3059_0": "Teneva mittiṁ kayirātha dhīro, sukho have sappurisena saṅgamo”ti.",
  "atk-s0514a2:3060_0": "Tattha pamattoti mahārāja,",
  "atk-s0514a2:3060_1": "tvaṁ kāmena pamatto.",
  "atk-s0514a2:3060_2": "Mantanātītoti mayā anāgatabhayaṁ disvā paññāya paricchinditvā mantitamantanaṁ atikkamanto.",
  "atk-s0514a2:3060_3": "Bhinnamantoti mantanātikkantattāyeva bhinnamanto,",
  "atk-s0514a2:3060_4": "yo vā te senakādīhi saddhiṁ manto gahito,",
  "atk-s0514a2:3060_5": "eso bhinnotipi bhinnamantosi jāto.",
  "atk-s0514a2:3060_6": "Paṇḍitāti ime senakādayo cattāro janā idāni taṁ rakkhantu,",
  "atk-s0514a2:3060_7": "passāmi nesaṁ balanti dīpeti.",
  "atk-s0514a2:3060_8": "Akatvāmaccassāti mama uttamaamaccassa vacanaṁ akatvā.",
  "atk-s0514a2:3060_9": "Attapītiratoti attano kilesapītiyā abhirato hutvā.",
  "atk-s0514a2:3060_10": "Migo kūṭeva ohitoti yathā nāma nivāpalobhena āgato migo kūṭapāse bajjhati,",
  "atk-s0514a2:3060_11": "evaṁ mama vacanaṁ aggahetvā “pañcālacandiṁ labhissāmī”ti kilesalobhena āgantvā idāni kūṭapāse baddho migo viya jātosīti.",
  "atk-s0514a2:3061_0": "“Yathāpi macco”ti gāthādvayaṁ “tadā mayā ayaṁ upamā ābhatā”ti dassetuṁ vuttaṁ.",
  "atk-s0514a2:3061_1": "“Sace gacchasī”ti gāthāpi “na kevalaṁ ettakameva,",
  "atk-s0514a2:3061_2": "imampi ahaṁ āhari”nti dassetuṁ vuttā.",
  "atk-s0514a2:3061_3": "Anariyarūpoti kevaṭṭabrāhmaṇasadiso asappurisajātiko nillajjapuriso.",
  "atk-s0514a2:3061_4": "Na tena mittinti tādisena saddhiṁ mittidhammaṁ na kayirātha,",
  "atk-s0514a2:3061_5": "tvaṁ pana kevaṭṭena saddhiṁ mittidhammaṁ katvā tassa vacanaṁ gaṇhi.",
  "atk-s0514a2:3061_6": "Dukkhoti evarūpena saddhiṁ saṅgamo nāma ekavārampi kato idhalokepi paralokepi mahādukkhāvahanato dukkho nāma hoti.",
  "atk-s0514a2:3061_7": "Yadevāti yaṁ eva,",
  "atk-s0514a2:3061_8": "ayameva vā pāṭho.",
  "atk-s0514a2:3061_9": "Sukhoti idhalokepi paralokepi sukhoyeva.",
  "atk-s0514a2:3062_0": "Atha naṁ “puna evarūpaṁ karissatī”ti suṭṭhutaraṁ niggaṇhanto pubbe raññā kathitakathaṁ āharitvā dassento –",
  "atk-s0514a2:3063_0": "657.",
  "atk-s0514a2:3064_0": "“Bālo tuvaṁ eḷamūgosi rāja, yo uttamatthāni mayī lapittho;",
  "atk-s0514a2:3065_0": "Kimevahaṁ naṅgalakoṭivaḍḍho, atthāni jānāmi yathāpi aññe.",
  "atk-s0514a2:3066_0": "658.",
  "atk-s0514a2:3067_0": "“Imaṁ gale gahetvāna, nāsetha vijitā mama;",
  "atk-s0514a2:3068_0": "Yo me ratanalābhassa, antarāyāya bhāsatī”ti. –",
  "atk-s0514a2:3069_0": "Imā dve gāthā vatvā “mahārāja,",
  "atk-s0514a2:3069_1": "ahaṁ gahapatiputto,",
  "atk-s0514a2:3069_2": "yathā tava aññe senakādayo paṇḍitā atthāni jānanti,",
  "atk-s0514a2:3069_3": "tathā kimeva ahaṁ jānissaṁ,",
  "atk-s0514a2:3069_4": "agocaro esa mayhaṁ,",
  "atk-s0514a2:3069_5": "gahapatisippamevāhaṁ jānāmi,",
  "atk-s0514a2:3069_6": "ayaṁ attho senakādīnaṁ paṇḍitānaṁ pākaṭo hoti,",
  "atk-s0514a2:3069_7": "ajja te aṭṭhārasaakkhobhaṇisaṅkhāya senāya parivāritassa senakādayo avassayā hontu,",
  "atk-s0514a2:3069_8": "maṁ pana gīvāyaṁ gahetvā nikkaḍḍhituṁ āṇāpesi,",
  "atk-s0514a2:3069_9": "idāni maṁ kasmā pucchasī”ti evaṁ suniggahitaṁ niggaṇhi.",
  "atk-s0514a2:3070_0": "Taṁ sutvā rājā cintesi “paṇḍito mayā kathitadosameva katheti.",
  "atk-s0514a2:3070_1": "Pubbeva hi idaṁ anāgatabhayaṁ jāni,",
  "atk-s0514a2:3070_2": "tena maṁ ativiya niggaṇhāti,",
  "atk-s0514a2:3070_3": "na kho panāyaṁ ettakaṁ kālaṁ nikkammakova acchissati,",
  "atk-s0514a2:3070_4": "avassaṁ iminā mayhaṁ sotthibhāvo kato bhavissatī”ti.",
  "atk-s0514a2:3070_5": "Atha naṁ pariggaṇhanto dve gāthā abhāsi –",
  "atk-s0514a2:3071_0": "659.",
  "atk-s0514a2:3072_0": "“Mahosadha atītena, nānuvijjhanti paṇḍitā,",
  "atk-s0514a2:3073_0": "Kiṁ maṁ assaṁva sambaddhaṁ, patodeneva vijjhasi.",
  "atk-s0514a2:3074_0": "660.",
  "atk-s0514a2:3075_0": "“Sace passasi mokkhaṁ vā, khemaṁ vā pana passasi;",
  "atk-s0514a2:3076_0": "Teneva maṁ anusāsa, kiṁ atītena vijjhasī”ti.",
  "atk-s0514a2:3077_0": "Tattha nānuvijjhantīti atītadosaṁ gahetvā mukhasattīhi na vijjhanti.",
  "atk-s0514a2:3077_1": "Assaṁva sambaddhanti sattusenāya parivutattā suṭṭhu bandhitvā ṭhapitaṁ assaṁ viya kiṁ maṁ vijjhasi.",
  "atk-s0514a2:3077_2": "Teneva manti evaṁ te mokkho bhavissati,",
  "atk-s0514a2:3077_3": "evaṁ khemanti teneva sotthibhāvena maṁ anusāsa assāsehi,",
  "atk-s0514a2:3077_4": "tañhi ṭhapetvā aññaṁ me paṭisaraṇaṁ natthīti.",
  "atk-s0514a2:3078_0": "Atha naṁ mahāsatto “ayaṁ rājā ativiya andhabālo,",
  "atk-s0514a2:3078_1": "purisavisesaṁ na jānāti,",
  "atk-s0514a2:3078_2": "thokaṁ kilametvā pacchā tassa avassayo bhavissamī”ti cintetvā āha –",
  "atk-s0514a2:3079_0": "661.",
  "atk-s0514a2:3080_0": "“Atītaṁ mānusaṁ kammaṁ, dukkaraṁ durabhisambhavaṁ;",
  "atk-s0514a2:3081_0": "Na taṁ sakkopi mocetuṁ, tvaṁ pajānassu khattiya.",
  "atk-s0514a2:3082_0": "662.",
  "atk-s0514a2:3083_0": "“Santi vehāyasā nāgā, iddhimanto yasassino;",
  "atk-s0514a2:3084_0": "Tepi ādāya gaccheyyuṁ, yassa honti tathāvidhā.",
  "atk-s0514a2:3085_0": "663.",
  "atk-s0514a2:3086_0": "“Santi vehāyasā assā, iddhimanto yasassino;",
  "atk-s0514a2:3087_0": "Tepi ādāya gaccheyyuṁ, yassa honti tathāvidhā.",
  "atk-s0514a2:3088_0": "664.",
  "atk-s0514a2:3089_0": "“Santi vehāyasā pakkhī, iddhimanto yasassino;",
  "atk-s0514a2:3090_0": "Tepi ādāya gaccheyyuṁ, yassa honti tathāvidhā.",
  "atk-s0514a2:3091_0": "665.",
  "atk-s0514a2:3092_0": "“Santi vehāyasā yakkhā, iddhimanto yasassino;",
  "atk-s0514a2:3093_0": "Tepi ādāya gaccheyyuṁ, yassa honti tathāvidhā.",
  "atk-s0514a2:3094_0": "666.",
  "atk-s0514a2:3095_0": "“Atītaṁ mānusaṁ kammaṁ, dukkaraṁ durabhisambhavaṁ;",
  "atk-s0514a2:3096_0": "Na taṁ sakkomi mocetuṁ, antalikkhena khattiyā”ti.",
  "atk-s0514a2:3097_0": "Tattha kammanti mahārāja,",
  "atk-s0514a2:3097_1": "idaṁ ito tava mocanaṁ nāma atītaṁ,",
  "atk-s0514a2:3097_2": "manussehi kattabbakammaṁ atītaṁ.",
  "atk-s0514a2:3097_3": "Dukkaraṁ durabhisambhavanti neva kātuṁ,",
  "atk-s0514a2:3097_4": "na sambhavituṁ sakkā.",
  "atk-s0514a2:3097_5": "Na taṁ sakkomīti ahaṁ taṁ ito mocetuṁ na sakkomi.",
  "atk-s0514a2:3097_6": "Tvaṁ pajānassu khattiyāti mahārāja,",
  "atk-s0514a2:3097_7": "tvamevettha kattabbaṁ jānassu.",
  "atk-s0514a2:3097_8": "Vehāyasāti ākāsena gamanasamatthā.",
  "atk-s0514a2:3097_9": "Nāgāti hatthino.",
  "atk-s0514a2:3097_10": "Yassāti yassa rañño.",
  "atk-s0514a2:3097_11": "Tathāvidhāti chaddantakule vā uposathakule vā jātā nāgā honti,",
  "atk-s0514a2:3097_12": "taṁ rājānaṁ te ādāya gaccheyyuṁ.",
  "atk-s0514a2:3097_13": "Assāti valāhakaassarājakule jātā assā.",
  "atk-s0514a2:3097_14": "Pakkhīti garuḷhaṁ sandhāyāha.",
  "atk-s0514a2:3097_15": "Yakkhāti sātāgirādayo yakkhā.",
  "atk-s0514a2:3097_16": "Antalikkhenāti antalikkhena mocetuṁ na sakkomi,",
  "atk-s0514a2:3097_17": "taṁ ādāya ākāsena mithilaṁ netuṁ na sakkomīti attho.",
  "atk-s0514a2:3098_0": "Rājā taṁ sutvā appaṭibhāno nisīdi.",
  "atk-s0514a2:3098_1": "Atha senako cintesi “idāni rañño ceva amhākañca ṭhapetvā paṇḍitaṁ aññaṁ paṭisaraṇaṁ natthi,",
  "atk-s0514a2:3098_2": "rājā panassa kathaṁ sutvā maraṇabhayatajjito kiñci vattuṁ na sakkoti,",
  "atk-s0514a2:3098_3": "ahaṁ paṇḍitaṁ yācissāmī”ti.",
  "atk-s0514a2:3098_4": "So yācanto dve gāthā abhāsi –",
  "atk-s0514a2:3099_0": "667.",
  "atk-s0514a2:3100_0": "“Atīradassī puriso, mahante udakaṇṇave;",
  "atk-s0514a2:3101_0": "Yattha so labhate gādhaṁ, tattha so vindate sukhaṁ.",
  "atk-s0514a2:3102_0": "668.",
  "atk-s0514a2:3103_0": "“Evaṁ amhañca rañño ca, tvaṁ patiṭṭhā mahosadha;",
  "atk-s0514a2:3104_0": "Tvaṁ nosi mantinaṁ seṭṭho, amhe dukkhā pamocayā”ti.",
  "atk-s0514a2:3105_0": "Tattha atīradassīti samudde bhinnanāvo tīraṁ apassanto.",
  "atk-s0514a2:3105_1": "Yatthāti ūmivegabbhāhato vicaranto yamhi padese patiṭṭhaṁ labhati.",
  "atk-s0514a2:3105_2": "Pamocayāti pubbepi mithilaṁ parivāretvā ṭhitakāle tayāva pamocitamhā,",
  "atk-s0514a2:3105_3": "idānipi tvameva amhe dukkhā mocehīti yāci.",
  "atk-s0514a2:3106_0": "Atha naṁ niggaṇhanto mahāsatto gāthāya ajjhabhāsi –",
  "atk-s0514a2:3107_0": "669.",
  "atk-s0514a2:3108_0": "“Atītaṁ mānusaṁ kammaṁ, dukkaraṁ durabhisambhavaṁ;",
  "atk-s0514a2:3109_0": "Na taṁ sakkomi mocetuṁ, tvaṁ pajānassu senakā”ti.",
  "atk-s0514a2:3110_0": "Tattha pajānassu senakāti senaka, ahaṁ na sakkomi, tvaṁ pana imaṁ rājānaṁ ākāsena mithilaṁ nehīti.",
  "atk-s0514a2:3111_0": "Rājā gahetabbagahaṇaṁ apassanto maraṇabhayatajjito mahāsattena saddhiṁ kathetuṁ asakkonto “kadāci senakopi kiñci upāyaṁ jāneyya,",
  "atk-s0514a2:3111_1": "pucchissāmi tāva na”nti pucchanto gāthamāha –",
  "atk-s0514a2:3112_0": "670.",
  "atk-s0514a2:3113_0": "“Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3114_0": "Senakaṁ dāni pucchāmi, kiṁ kiccaṁ idha maññasī”ti.",
  "atk-s0514a2:3115_0": "Tattha kiṁ kiccanti kiṁ kātabbayuttakaṁ idha maññasi,",
  "atk-s0514a2:3115_1": "mahosadhenamhi pariccatto,",
  "atk-s0514a2:3115_2": "yadi tvaṁ jānāsi, vadehīti.",
  "atk-s0514a2:3116_0": "Taṁ sutvā senako “maṁ rājā upāyaṁ pucchati,",
  "atk-s0514a2:3116_1": "sobhano vā hotu mā vā,",
  "atk-s0514a2:3116_2": "kathessāmi ekaṁ upāya”nti cintetvā gāthamāha –",
  "atk-s0514a2:3117_0": "671.",
  "atk-s0514a2:3118_0": "“Aggiṁ vā dvārato dema, gaṇhāmase vikantanaṁ;",
  "atk-s0514a2:3119_0": "Aññamaññaṁ vadhitvāna, khippaṁ hissāma jīvitaṁ;",
  "atk-s0514a2:3120_0": "Mā no rājā brahmadatto, ciraṁ dukkhena mārayī”ti.",
  "atk-s0514a2:3121_0": "Tattha dvāratoti dvāraṁ pidahitvā tattha aggiṁ dema.",
  "atk-s0514a2:3121_1": "Vikantananti aññamaññaṁ vikantanaṁ satthaṁ gaṇhāma.",
  "atk-s0514a2:3121_2": "Hissāmāti jīvitaṁ khippaṁ jahissāma,",
  "atk-s0514a2:3121_3": "alaṅkatapāsādoyeva no dārucitako bhavissati.",
  "atk-s0514a2:3122_0": "Taṁ sutvā rājā anattamano “attano puttadārassa evarūpaṁ citakaṁ karohī”ti vatvā pukkusādayo pucchi.",
  "atk-s0514a2:3122_1": "Tepi attano patirūpā bālakathāyeva kathayiṁsu.",
  "atk-s0514a2:3122_2": "Tena vuttaṁ –",
  "atk-s0514a2:3123_0": "672.",
  "atk-s0514a2:3124_0": "“Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3125_0": "Pukkusaṁ dāni pucchāmi, kiṁ kiccaṁ idha maññasi.",
  "atk-s0514a2:3126_0": "673.",
  "atk-s0514a2:3127_0": "“Visaṁ khāditvā mīyāma, khippaṁ hissāma jīvitaṁ;",
  "atk-s0514a2:3128_0": "Mā no rājā brahmadatto, ciraṁ dukkhena mārayi.",
  "atk-s0514a2:3129_0": "674.",
  "atk-s0514a2:3130_0": "“Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3131_0": "Kāmindaṁ dāni pucchāmi, kiṁ kiccaṁ idha maññasi.",
  "atk-s0514a2:3132_0": "675.",
  "atk-s0514a2:3133_0": "“Rajjuyā bajjha mīyāma, papātā papatāmase;",
  "atk-s0514a2:3134_0": "Mā no rājā brahmadatto, ciraṁ dukkhena mārayi.",
  "atk-s0514a2:3135_0": "676.",
  "atk-s0514a2:3136_0": "“Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3137_0": "Devindaṁ dāni pucchāmi, kiṁ kiccaṁ idha maññasi.",
  "atk-s0514a2:3138_0": "677.",
  "atk-s0514a2:3139_0": "“Aggiṁ vā dvārato dema, gaṇhāmase vikantanaṁ;",
  "atk-s0514a2:3140_0": "Aññamaññaṁ vadhitvāna, khippaṁ hissāma jīvitaṁ;",
  "atk-s0514a2:3141_0": "Na no sakkoti mocetuṁ, sukheneva mahosadho”ti.",
  "atk-s0514a2:3142_0": "Apica etesu devindo “ayaṁ rājā kiṁ karoti,",
  "atk-s0514a2:3142_1": "aggimhi sante khajjopanakaṁ dhamati,",
  "atk-s0514a2:3142_2": "ṭhapetvā mahosadhaṁ añño idha sotthibhāvaṁ kātuṁ samattho nāma natthi,",
  "atk-s0514a2:3142_3": "ayaṁ taṁ apucchitvā amhe pucchati,",
  "atk-s0514a2:3142_4": "mayaṁ kiṁ jānāmā”ti cintetvā aññaṁ upāyaṁ apassanto senakena kathitameva kathetvā mahāsattaṁ vaṇṇento dve pāde āha.",
  "atk-s0514a2:3142_5": "Tatrāyaṁ adhippāyo –",
  "atk-s0514a2:3142_6": "“mahārāja,",
  "atk-s0514a2:3142_7": "mayaṁ sabbepi paṇḍitameva yācāma.",
  "atk-s0514a2:3142_8": "Sace pana yāciyamānopi na no sakkoti mocetuṁ sukheneva mahosadho,",
  "atk-s0514a2:3142_9": "atha senakassa vacanaṁ karissāmā”ti.",
  "atk-s0514a2:3143_0": "Taṁ sutvā rājā pubbe bodhisattassa kathitadosaṁ saritvā tena saddhiṁ kathetuṁ asakkonto tassa suṇantasseva paridevanto āha –",
  "atk-s0514a2:3144_0": "678.",
  "atk-s0514a2:3145_0": "“Yathā kadalino sāraṁ, anvesaṁ nādhigacchati;",
  "atk-s0514a2:3146_0": "Evaṁ anvesamānā naṁ, pañhaṁ najjhagamāmase.",
  "atk-s0514a2:3147_0": "679.",
  "atk-s0514a2:3148_0": "“Yathā simbalino sāraṁ, anvesaṁ nādhigacchati;",
  "atk-s0514a2:3149_0": "Evaṁ anvesamānā naṁ, pañhaṁ najjhagamāmase.",
  "atk-s0514a2:3150_0": "680.",
  "atk-s0514a2:3151_0": "“Adese vata no vuṭṭhaṁ, kuñjarānaṁ vanodake;",
  "atk-s0514a2:3152_0": "Sakāse dummanussānaṁ, bālānaṁ avijānataṁ.",
  "atk-s0514a2:3153_0": "681.",
  "atk-s0514a2:3154_0": "“Ubbedhati me hadayaṁ, mukhañca parisussati;",
  "atk-s0514a2:3155_0": "Nibbutiṁ nādhigacchāmi, aggidaḍḍhova ātape.",
  "atk-s0514a2:3156_0": "682.",
  "atk-s0514a2:3157_0": "“Kammārānaṁ yathā ukkā, anto jhāyati no bahi;",
  "atk-s0514a2:3158_0": "Evampi hadayaṁ mayhaṁ, anto jhāyati no bahī”ti.",
  "atk-s0514a2:3159_0": "Tattha kadalinoti yathā kadalikkhandhassa nissārattā sāratthiko puriso anvesantopi tato sāraṁ nādhigacchati,",
  "atk-s0514a2:3159_1": "evaṁ mayaṁ imamhā dukkhā muccanupāyaṁ pañhaṁ pañca paṇḍite pucchitvā anvesamānāpi pañhaṁ najjhagamāmase.",
  "atk-s0514a2:3159_2": "Amhehi pucchitaṁ upāyaṁ ajānantā assuṇantā viya jātā,",
  "atk-s0514a2:3159_3": "mayaṁ taṁ pañhaṁ nādhigacchāma.",
  "atk-s0514a2:3159_4": "Dutiyagāthāyapi eseva nayo.",
  "atk-s0514a2:3159_5": "Kuñjarānaṁ vanodaketi yathā kuñjarānaṁ nirudake ṭhāne vuṭṭhaṁ adese vuṭṭhaṁ nāma hoti,",
  "atk-s0514a2:3159_6": "te hi tathārūpe nirudake vanagahane padese vasantā khippameva paccāmittānaṁ vasaṁ gacchanti,",
  "atk-s0514a2:3159_7": "evaṁ amhehipi imesaṁ dummanussānaṁ bālānaṁ santike vasantehi adese vuṭṭhaṁ.",
  "atk-s0514a2:3159_8": "Ettakesu hi paṇḍitesu ekopi me idāni paṭisaraṇaṁ natthīti nānāvidhena vilapati.",
  "atk-s0514a2:3160_0": "Taṁ sutvā paṇḍito “ayaṁ rājā ativiya kilamati.",
  "atk-s0514a2:3160_1": "Sace naṁ na assāsessāmi,",
  "atk-s0514a2:3160_2": "hadayena phalitena marissatī”ti cintetvā assāsesi.",
  "atk-s0514a2:3160_3": "Tamatthaṁ pakāsento satthā āha –",
  "atk-s0514a2:3161_0": "683.",
  "atk-s0514a2:3162_0": "“Tato so paṇḍito dhīro, atthadassī mahosadho;",
  "atk-s0514a2:3163_0": "Vedehaṁ dukkhitaṁ disvā, idaṁ vacanamabravi.",
  "atk-s0514a2:3164_0": "684.",
  "atk-s0514a2:3165_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3166_0": "Ahaṁ taṁ mocayissāmi, rāhuggahaṁva candimaṁ.",
  "atk-s0514a2:3167_0": "685.",
  "atk-s0514a2:3168_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3169_0": "Ahaṁ taṁ mocayissāmi, rāhuggahaṁva sūriyaṁ.",
  "atk-s0514a2:3170_0": "686.",
  "atk-s0514a2:3171_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3172_0": "Ahaṁ taṁ mocayissāmi, paṅke sannaṁva kuñjaraṁ.",
  "atk-s0514a2:3173_0": "687.",
  "atk-s0514a2:3174_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3175_0": "Ahaṁ taṁ mocayissāmi, peḷābaddhaṁva pannagaṁ.",
  "atk-s0514a2:3176_0": "688.",
  "atk-s0514a2:3177_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3178_0": "Ahaṁ taṁ mocayissāmi, pakkhiṁ baddhaṁva pañjare.",
  "atk-s0514a2:3179_0": "689.",
  "atk-s0514a2:3180_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3181_0": "Ahaṁ taṁ mocayissāmi, macche jālagateriva.",
  "atk-s0514a2:3182_0": "690.",
  "atk-s0514a2:3183_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3184_0": "Ahaṁ taṁ mocayissāmi, sayoggabalavāhanaṁ.",
  "atk-s0514a2:3185_0": "691.",
  "atk-s0514a2:3186_0": "“Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3187_0": "Pañcālaṁ vāhayissāmi, kākasenaṁva leḍḍunā.",
  "atk-s0514a2:3188_0": "692.",
  "atk-s0514a2:3189_0": "“Adu paññā kimatthiyā, amacco vāpi tādiso;",
  "atk-s0514a2:3190_0": "Yo taṁ sambādhapakkhandaṁ, dukkhā na parimocaye”ti.",
  "atk-s0514a2:3191_0": "Tattha idanti davaḍāhadaḍḍhe araññe ghanavassaṁ vassāpento viya naṁ assāsento idaṁ “mā tvaṁ bhāyi,",
  "atk-s0514a2:3191_1": "mahārājā”tiādikaṁ vacanaṁ abravi.",
  "atk-s0514a2:3191_2": "Tattha sannanti laggaṁ.",
  "atk-s0514a2:3191_3": "Peḷābaddhanti peḷāya abbhantaragataṁ sappaṁ.",
  "atk-s0514a2:3191_4": "Pañcālanti etaṁ evaṁ mahantimpi pañcālarañño senaṁ.",
  "atk-s0514a2:3191_5": "Vāhayissāmīti palāpessāmi.",
  "atk-s0514a2:3191_6": "Adūti nāmatthe nipāto,",
  "atk-s0514a2:3191_7": "paññā nāma kimatthiyāti attho.",
  "atk-s0514a2:3191_8": "Amacco vāpi tādisoti tādiso paññāya sampanno amacco vāpi kimatthiyo,",
  "atk-s0514a2:3191_9": "yo taṁ evaṁ maraṇasambādhappattaṁ dukkhā na parimocaye. Mahārāja,",
  "atk-s0514a2:3191_10": "ahaṁ paṭhamataraṁ āgacchanto nāma kimatthaṁ āgatoti maññasi. Mā bhāyi,",
  "atk-s0514a2:3191_11": "ahaṁ taṁ imamhā dukkhā mocayissāmīti assāsesi.",
  "atk-s0514a2:3192_0": "Sopi tassa vacanaṁ sutvā “idāni me jīvitaṁ laddha”nti assāsaṁ paṭilabhi.",
  "atk-s0514a2:3192_1": "Bodhisattena sīhanāde kate sabbe ca tussiṁsu.",
  "atk-s0514a2:3192_2": "Atha naṁ senako pucchi “paṇḍita,",
  "atk-s0514a2:3192_3": "tvaṁ sabbe amhe gahetvā gacchanto kenupāyena gamissasī”ti?",
  "atk-s0514a2:3192_4": "“Alaṅkataumaṅgena nessāmi,",
  "atk-s0514a2:3192_5": "tumhe gamanasajjā hothā”ti vatvā umaṅgadvāravivaraṇatthaṁ yodhe āṇāpento gāthamāha –",
  "atk-s0514a2:3193_0": "693.",
  "atk-s0514a2:3194_0": "“Etha māṇavā uṭṭhetha, mukhaṁ sodhetha sandhino;",
  "atk-s0514a2:3195_0": "Vedeho sahamaccehi, umaṅgena gamissatī”ti.",
  "atk-s0514a2:3196_0": "Tattha māṇavāti taruṇādhivacanaṁ.",
  "atk-s0514a2:3196_1": "Mukhaṁ sodhethāti umaṅgadvāraṁ vivaratha.",
  "atk-s0514a2:3196_2": "Sandhinoti gharasandhino ca dvāraṁ sodhetha,",
  "atk-s0514a2:3196_3": "ekasatānaṁ sayanagabbhānaṁ dvāraṁ vivaratha,",
  "atk-s0514a2:3196_4": "anekasatānaṁ dīpālayānaṁ dvāraṁ vivarathāti.",
  "atk-s0514a2:3197_0": "Te uṭṭhāya umaṅgadvāraṁ vivariṁsu.",
  "atk-s0514a2:3197_1": "Sakalo umaṅgo ekobhāso alaṅkatadevasabhā viya viroci.",
  "atk-s0514a2:3197_2": "Tamatthaṁ pakāsento satthā āha –",
  "atk-s0514a2:3198_0": "694.",
  "atk-s0514a2:3199_0": "“Tassa taṁ vacanaṁ sutvā, paṇḍitassānucārino;",
  "atk-s0514a2:3200_0": "Umaṅgadvāraṁ vivariṁsu, yantayutte ca aggaḷe”ti.",
  "atk-s0514a2:3201_0": "Tattha anucārinoti veyyāvaccakarā. Yantayutte ca aggaḷeti sūcighaṭikasampannāni ca dvārakavāṭāni.",
  "atk-s0514a2:3202_0": "Te umaṅgadvāraṁ vivaritvā mahāsattassa ārocesuṁ.",
  "atk-s0514a2:3202_1": "So rañño saññamadāsi “kālo, deva,",
  "atk-s0514a2:3202_2": "pāsādā otarathā”ti.",
  "atk-s0514a2:3202_3": "Taṁ sutvā rājā otari.",
  "atk-s0514a2:3202_4": "Atha senako sīsato nāḷipaṭṭaṁ apanetvā sāṭakaṁ omuñcitvā kacchaṁ daḷhaṁ bandhi.",
  "atk-s0514a2:3202_5": "Atha naṁ mahāsatto disvā “senaka,",
  "atk-s0514a2:3202_6": "kiṁ karosī”ti pucchi. “Paṇḍita,",
  "atk-s0514a2:3202_7": "umaṅgena gacchantehi nāma veṭhanaṁ mocetvā kacchaṁ daḷhaṁ bandhitvā gantabba”nti. “Senaka,",
  "atk-s0514a2:3202_8": "‘umaṅgaṁ pavisanto onamitvā jaṇṇukehi patiṭṭhāya pavisissāmī’ti mā saññamakāsi.",
  "atk-s0514a2:3202_9": "Sace hatthinā gantukāmosi,",
  "atk-s0514a2:3202_10": "hatthiṁ abhiruyha gacchāhi.",
  "atk-s0514a2:3202_11": "Sace assena gantukāmosi,",
  "atk-s0514a2:3202_12": "assaṁ abhiruyha gacchāhi.",
  "atk-s0514a2:3202_13": "Ucco umaṅgo aṭṭhārasahatthubbedho visāladvāro,",
  "atk-s0514a2:3202_14": "tvaṁ yathāruciyā alaṅkatappaṭiyatto rañño purato gacchāhī”ti āha.",
  "atk-s0514a2:3202_15": "Bodhisatto kira senakassa gamanaṁ purato vicāretvā rājānaṁ majjhe katvā sayaṁ pacchato ahosi.",
  "atk-s0514a2:3202_16": "Kiṁ kāraṇā?",
  "atk-s0514a2:3202_17": "Rājā alaṅkataumaṅgaṁ olokento mā saṇikaṁ agamāsīti.",
  "atk-s0514a2:3202_18": "Umaṅge mahājanassa yāgubhattakhādanīyādīni appamāṇāni ahesuṁ.",
  "atk-s0514a2:3202_19": "Te manussā khādantā pivantā umaṅgaṁ olokentā gacchanti.",
  "atk-s0514a2:3202_20": "Mahāsatto “yātha mahārāja,",
  "atk-s0514a2:3202_21": "yātha mahārājā”ti codento pacchato yāti.",
  "atk-s0514a2:3202_22": "Rājā alaṅkatadevasabhaṁ viya umaṅgaṁ olokento yāti.",
  "atk-s0514a2:3202_23": "Tamatthaṁ pakāsento satthā āha –",
  "atk-s0514a2:3203_0": "695.",
  "atk-s0514a2:3204_0": "“Purato senako yāti, pacchato ca mahosadho;",
  "atk-s0514a2:3205_0": "Majjhe ca rājā vedeho, amaccaparivārito”ti.",
  "atk-s0514a2:3206_0": "Rañño āgatabhāvaṁ ñatvā te māṇavā rājamātarañca deviñca puttañca dhītarañca umaṅgā nīharitvā mahāvisālamāḷake ṭhapesuṁ.",
  "atk-s0514a2:3206_1": "Rājāpi bodhisattena saddhiṁ umaṅgā nikkhami.",
  "atk-s0514a2:3206_2": "Te rājānañca paṇḍitañca disvā “nissaṁsayaṁ parahatthaṁ gatamhā,",
  "atk-s0514a2:3206_3": "amhe gahetvā āgatehi paṇḍitassa purisehi bhavitabba”nti maraṇabhayatajjitā mahāviravaṁ viraviṁsu.",
  "atk-s0514a2:3206_4": "Cūḷanirājāpi kira vedeharañño palāyanabhayena gaṅgāto gāvutamattaṭṭhāne aṭṭhāsi.",
  "atk-s0514a2:3206_5": "So sannisinnāya rattiyā tesaṁ viravaṁ sutvā “nandādeviyā viya saddo”ti vattukāmopi “kuhiṁ nandādeviṁ passissasī”ti parihāsabhayena na kiñci āha.",
  "atk-s0514a2:3206_6": "Mahāsatto pana tasmiṁ ṭhāne pañcālacandiṁ kumārikaṁ ratanarāsimhi ṭhapetvā abhisiñcitvā “mahārāja,",
  "atk-s0514a2:3206_7": "tvaṁ imissā kāraṇā āgato,",
  "atk-s0514a2:3206_8": "ayaṁ te aggamahesī hotū”ti āha.",
  "atk-s0514a2:3206_9": "Tīṇi nāvāsatāni upaṭṭhāpesuṁ,",
  "atk-s0514a2:3206_10": "rājā visālamāḷakā otaritvā alaṅkatanāvaṁ abhiruhi.",
  "atk-s0514a2:3206_11": "Tepi cattāro khattiyā nāvaṁ abhiruhiṁsu.",
  "atk-s0514a2:3206_12": "Tamatthaṁ pakāsento satthā āha –",
  "atk-s0514a2:3207_0": "696.",
  "atk-s0514a2:3208_0": "“Umaṅgā nikkhamitvāna, vedeho nāvamāruhi;",
  "atk-s0514a2:3209_0": "Abhiruḷhañca taṁ ñatvā, anusāsi mahosadho.",
  "atk-s0514a2:3210_0": "697.",
  "atk-s0514a2:3211_0": "“Ayaṁ te sasuro deva, ayaṁ sassu janādhipa;",
  "atk-s0514a2:3212_0": "Yathā mātu paṭipatti, evaṁ te hotu sassuyā.",
  "atk-s0514a2:3213_0": "698.",
  "atk-s0514a2:3214_0": "“Yathāpi niyako bhātā, saudariyo ekamātuko;",
  "atk-s0514a2:3215_0": "Evaṁ pañcālacando te, dayitabbo rathesabha.",
  "atk-s0514a2:3216_0": "699.",
  "atk-s0514a2:3217_0": "“Ayaṁ pañcālacandī te, rājaputtī abhicchitā;",
  "atk-s0514a2:3218_0": "Kāmaṁ karohi te tāya, bhariyā te rathesabhā”ti.",
  "atk-s0514a2:3219_0": "Tattha anusāsīti evaṁ kirassa ahosi “kadāci eso kujjhitvā cūḷanirañño mātaraṁ māreyya,",
  "atk-s0514a2:3219_1": "abhirūpāya nandādeviyā saddhiṁ saṁvāsaṁ kappeyya,",
  "atk-s0514a2:3219_2": "rājakumāraṁ vā māreyya,",
  "atk-s0514a2:3219_3": "paṭiññamassa gaṇhissāmī”ti.",
  "atk-s0514a2:3219_4": "Tasmā “ayaṁ te”tiādīni vadanto anusāsi.",
  "atk-s0514a2:3219_5": "Tattha ayaṁ te sasuroti ayaṁ tava sasurassa cūḷanirañño putto pañcālacandiyā kaniṭṭhabhātiko,",
  "atk-s0514a2:3219_6": "ayaṁ te idāni sasuro.",
  "atk-s0514a2:3219_7": "Ayaṁ sassūti ayaṁ imissā mātā nandādevī nāma tava sassu.",
  "atk-s0514a2:3219_8": "Yathāmātūti yathā mātu puttā vattappaṭivattaṁ karonti,",
  "atk-s0514a2:3219_9": "evaṁ te etissā hotu,",
  "atk-s0514a2:3219_10": "balavatiṁ mātusaññaṁ paccupaṭṭhāpetvā mā naṁ kadāci lobhacittena olokehi.",
  "atk-s0514a2:3219_11": "Niyakoti ajjhattiko ekapitarā jāto.",
  "atk-s0514a2:3219_12": "Ekamātukoti ekamātarā jāto.",
  "atk-s0514a2:3219_13": "Dayitabboti piyāyitabbo.",
  "atk-s0514a2:3219_14": "Bhariyāti ayaṁ te bhariyā,",
  "atk-s0514a2:3219_15": "mā etissā avamānaṁ akāsīti rañño paṭiññaṁ gaṇhi.",
  "atk-s0514a2:3220_0": "Rājāpi “sādhū”ti sampaṭicchi.",
  "atk-s0514a2:3220_1": "Rājamātaraṁ pana ārabbha kiñci na kathesi.",
  "atk-s0514a2:3220_2": "Kiṁ kāraṇā?",
  "atk-s0514a2:3220_3": "Tassā mahallakabhāveneva.",
  "atk-s0514a2:3220_4": "Idaṁ pana sabbaṁ bodhisatto tīre ṭhatvāva kathesi.",
  "atk-s0514a2:3220_5": "Atha naṁ rājā mahādukkhato muttatāya gantukāmo hutvā “tāta,",
  "atk-s0514a2:3220_6": "tvaṁ tīre ṭhitova kathesī”ti vatvā gāthamāha –",
  "atk-s0514a2:3221_0": "700.",
  "atk-s0514a2:3222_0": "“Āruyha nāvaṁ taramāno, kiṁ nu tīramhi tiṭṭhasi;",
  "atk-s0514a2:3223_0": "Kicchā muttāmha dukkhato, yāma dāni mahosadhā”ti.",
  "atk-s0514a2:3224_0": "Mahāsatto “deva, tumhehi saddhiṁ gamanaṁ nāma mayhaṁ ayutta”nti vatvā āha –",
  "atk-s0514a2:3225_0": "701.",
  "atk-s0514a2:3226_0": "“Nesa dhammo mahārāja, yohaṁ senāya nāyako;",
  "atk-s0514a2:3227_0": "Senaṅgaṁ parihāpetvā, attānaṁ parimocaye.",
  "atk-s0514a2:3228_0": "702.",
  "atk-s0514a2:3229_0": "“Nivesanamhi te deva, senaṅgaṁ parihāpitaṁ;",
  "atk-s0514a2:3230_0": "Taṁ dinnaṁ brahmadattena, ānayissaṁ rathesabhā”ti.",
  "atk-s0514a2:3231_0": "Tattha dhammoti sabhāvo.",
  "atk-s0514a2:3231_1": "Nivesanamhīti taṁ nagaraṁ sandhāyāha.",
  "atk-s0514a2:3231_2": "Parimocayeti parimoceyyaṁ.",
  "atk-s0514a2:3231_3": "Parihāpitanti chaḍḍitaṁ.",
  "atk-s0514a2:3231_4": "Tesu hi manussesu dūramaggaṁ āgatattā keci kilantā niddaṁ okkantā keci khādantā pivantā amhākaṁ nikkhantabhāvampi na jāniṁsu,",
  "atk-s0514a2:3231_5": "keci gilānā.",
  "atk-s0514a2:3231_6": "Mayā saddhiṁ cattāro māse kammaṁ katvā mama upakārakā manussā cettha bahū,",
  "atk-s0514a2:3231_7": "na sakkā mayā ekamanussampi chaḍḍetvā gantuṁ,",
  "atk-s0514a2:3231_8": "ahaṁ pana nivattitvā sabbampi taṁ tava senaṁ brahmadattena dinnaṁ appaṭividdhaṁ ānessāmi. Tumhe, mahārāja,",
  "atk-s0514a2:3231_9": "katthaci avilambantā sīghaṁ gacchatha.",
  "atk-s0514a2:3231_10": "Mayā evā antarāmagge hatthivāhanādīni ṭhapitāni,",
  "atk-s0514a2:3231_11": "kilantakilantāni pahāya samatthasamatthehi sīghaṁ mithilameva pavisathāti.",
  "atk-s0514a2:3232_0": "Tato rājā gāthamāha –",
  "atk-s0514a2:3233_0": "703.",
  "atk-s0514a2:3234_0": "“Appaseno mahāsenaṁ, kathaṁ viggayha ṭhassasi;",
  "atk-s0514a2:3235_0": "Dubbalo balavantena, vihaññissasi paṇḍitā”ti.",
  "atk-s0514a2:3236_0": "Tattha viggayhāti parippharitvā. Vihaññissasīti haññissasi.",
  "atk-s0514a2:3237_0": "Tato bodhisatto āha –",
  "atk-s0514a2:3238_0": "704.",
  "atk-s0514a2:3239_0": "“Appasenopi ce mantī, mahāsenaṁ amantinaṁ;",
  "atk-s0514a2:3240_0": "Jināti rājā rājāno, ādiccovudayaṁ tama”nti.",
  "atk-s0514a2:3241_0": "Tattha mantīti mantāya samannāgato paññavā upāyakusalo.",
  "atk-s0514a2:3241_1": "Amantinanti anupāyakusalaṁ jināti,",
  "atk-s0514a2:3241_2": "paññavā duppaññaṁ jināti.",
  "atk-s0514a2:3241_3": "Rājā rājānoti ekopi ca evarūpo rājā bahūpi duppaññarājāno jinātiyeva.",
  "atk-s0514a2:3241_4": "Yathā kinti?",
  "atk-s0514a2:3241_5": "Ādiccovudayaṁ tamanti,",
  "atk-s0514a2:3241_6": "yathā ādicco udayanto tamaṁ viddhaṁsetvā ālokaṁ dasseti,",
  "atk-s0514a2:3241_7": "evaṁ jināti ceva sūriyo viya virocati ca.",
  "atk-s0514a2:3242_0": "Idaṁ vatvā mahāsatto rājānaṁ “gacchatha tumhe”ti vanditvā uyyojesi.",
  "atk-s0514a2:3242_1": "So “mutto vatamhi amittahatthato,",
  "atk-s0514a2:3242_2": "imissā ca laddhattā manorathopi me matthakaṁ patto”ti bodhisattassa guṇe āvajjetvā uppannapītipāmojjo paṇḍitassa guṇe senakassa kathento gāthamāha –",
  "atk-s0514a2:3243_0": "705.",
  "atk-s0514a2:3244_0": "“Susukhaṁ vata saṁvāso, paṇḍitehīti senaka;",
  "atk-s0514a2:3245_0": "Pakkhīva pañjare baddhe, macche jālagateriva;",
  "atk-s0514a2:3246_0": "Amittahatthattagate, mocayī no mahosadho”ti.",
  "atk-s0514a2:3247_0": "Tattha susukhaṁ vatāti atisukhaṁ vata idaṁ,",
  "atk-s0514a2:3247_1": "yo saṁvāso paṇḍitehi.",
  "atk-s0514a2:3247_2": "Itīti kāraṇatthe nipāto.",
  "atk-s0514a2:3247_3": "Idaṁ vuttaṁ hoti –",
  "atk-s0514a2:3247_4": "yasmā amittahatthagate mocayi no mahosadho, tasmā, senaka, vadāmi.",
  "atk-s0514a2:3247_5": "Susukhaṁ vata idaṁ,",
  "atk-s0514a2:3247_6": "yo esa paṇḍitehi saṁvāsoti.",
  "atk-s0514a2:3248_0": "Taṁ sutvā senakopi paṇḍitassa guṇe kathento āha –",
  "atk-s0514a2:3249_0": "706.",
  "atk-s0514a2:3250_0": "“Evametaṁ mahārāja, paṇḍitā hi sukhāvahā;",
  "atk-s0514a2:3251_0": "Pakkhīva pañjare baddhe, macche jālagateriva;",
  "atk-s0514a2:3252_0": "Amittahatthattagate, mocayī no mahosadho”ti.",
  "atk-s0514a2:3253_0": "Atha vedeharājā nadiṁ uttaritvā yojanantare yojanantare mahāsattena kāritagāmaṁ sampatto.",
  "atk-s0514a2:3253_1": "Tatrassa bodhisattena ṭhapitamanussā hatthivāhanādīni ceva annapānādīni ca adaṁsu.",
  "atk-s0514a2:3253_2": "So kilante hatthiassarathādayo ṭhapetvā itare ādāya tehi saddhiṁ aññaṁ gāmaṁ pāpuṇi.",
  "atk-s0514a2:3253_3": "Etenupāyena yojanasatikaṁ maggaṁ atikkamitvā punadivase pātova mithilaṁ pāvisi.",
  "atk-s0514a2:3253_4": "Mahāsattopi umaṅgadvāraṁ gantvā attanā sannaddhakhaggaṁ omuñcitvā umaṅgadvāre vālukaṁ viyūhitvā ṭhapesi.",
  "atk-s0514a2:3253_5": "Ṭhapetvā ca pana umaṅgaṁ pavisitvā umaṅgena gantvā nagaraṁ pavisitvā pāsādaṁ abhiruyha gandhodakena nhatvā",
  "atk-s0514a2:3253_6": "nānaggarasabhojanaṁ bhuñjitvā sayanavaragato “manoratho me matthakaṁ patto”ti āvajjento nipajji.",
  "atk-s0514a2:3253_7": "Atha tassā rattiyā accayena cūḷanirājā senaṅgaṁ vicārayamāno taṁ nagaraṁ upāgami.",
  "atk-s0514a2:3253_8": "Tamatthaṁ pakāsento satthā āha –",
  "atk-s0514a2:3254_0": "707.",
  "atk-s0514a2:3255_0": "“Rakkhitvā kasiṇaṁ rattiṁ, cūḷaneyyo mahabbalo;",
  "atk-s0514a2:3256_0": "Udentaṁ aruṇuggasmiṁ, upakāriṁ upāgami.",
  "atk-s0514a2:3257_0": "708.",
  "atk-s0514a2:3258_0": "“Āruyha pavaraṁ nāgaṁ, balavantaṁ saṭṭhihāyanaṁ;",
  "atk-s0514a2:3259_0": "Rājā avoca pañcālo, cūḷaneyyo mahabbalo.",
  "atk-s0514a2:3260_0": "709.",
  "atk-s0514a2:3261_0": "“Sannaddho maṇivammena, saramādāya pāṇinā;",
  "atk-s0514a2:3262_0": "Pesiye ajjhabhāsittha, puthugumbe samāgate”ti.",
  "atk-s0514a2:3263_0": "Tattha kasiṇanti sakalaṁ nissesaṁ.",
  "atk-s0514a2:3263_1": "Udentanti udente.",
  "atk-s0514a2:3263_2": "Upakārinti pañcālanagaraṁ upādāya mahāsattenakāritattā “upakārī”ti laddhanāmakaṁ taṁ nagaraṁ upāgami.",
  "atk-s0514a2:3263_3": "Avocāti attano senaṁ avoca.",
  "atk-s0514a2:3263_4": "Pesiyeti attano pesanakārake.",
  "atk-s0514a2:3263_5": "Ajjhabhāsitthāti adhiabhāsittha,",
  "atk-s0514a2:3263_6": "puretarameva abhāsittha,",
  "atk-s0514a2:3263_7": "puthugumbeti bahūsu sippesu patiṭṭhite anekasippajānanaketi.",
  "atk-s0514a2:3264_0": "Idāni te sarūpato dassetumāha –",
  "atk-s0514a2:3265_0": "710.",
  "atk-s0514a2:3266_0": "“Hatthārohe anīkaṭṭhe, rathike pattikārake;",
  "atk-s0514a2:3267_0": "Upāsanamhi katahatthe, vālavedhe samāgate”ti.",
  "atk-s0514a2:3268_0": "Tattha upāsanamhīti dhanusippe. Katahattheti avirajjhanavedhitāya sampannahatthe.",
  "atk-s0514a2:3269_0": "Idāni rājā vedehaṁ jīvaggāhaṁ gaṇhāpetuṁ āṇāpento āha –",
  "atk-s0514a2:3270_0": "711.",
  "atk-s0514a2:3271_0": "“Pesetha kuñjare dantī, balavante saṭṭhihāyane;",
  "atk-s0514a2:3272_0": "Maddantu kuñjarā nagaraṁ, vedehena sumāpitaṁ.",
  "atk-s0514a2:3273_0": "712.",
  "atk-s0514a2:3274_0": "“Vacchadantamukhā setā, tikkhaggā aṭṭhivedhino;",
  "atk-s0514a2:3275_0": "Paṇunnā dhanuvegena, sampatantutarītarā.",
  "atk-s0514a2:3276_0": "713.",
  "atk-s0514a2:3277_0": "“Māṇavā vammino sūrā, citradaṇḍayutāvudhā;",
  "atk-s0514a2:3278_0": "Pakkhandino mahānāgā, hatthīnaṁ hontu sammukhā.",
  "atk-s0514a2:3279_0": "714.",
  "atk-s0514a2:3280_0": "“Sattiyo teladhotāyo, accimantā pabhassarā;",
  "atk-s0514a2:3281_0": "Vijjotamānā tiṭṭhantu, sataraṁsīva tārakā.",
  "atk-s0514a2:3282_0": "715.",
  "atk-s0514a2:3283_0": "“Āvudhabalavantānaṁ, guṇikāyūradhārinaṁ;",
  "atk-s0514a2:3284_0": "Etādisānaṁ yodhānaṁ, saṅgāme apalāyinaṁ;",
  "atk-s0514a2:3285_0": "Vedeho kuto muccissati, sace pakkhīva kāhiti.",
  "atk-s0514a2:3286_0": "716.",
  "atk-s0514a2:3287_0": "“Tiṁsa me purisanāvutyo, sabbevekekaniccitā;",
  "atk-s0514a2:3288_0": "Yesaṁ samaṁ na passāmi, kevalaṁ mahīmaṁ caraṁ.",
  "atk-s0514a2:3289_0": "717.",
  "atk-s0514a2:3290_0": "“Nāgā ca kappitā dantī, balavanto saṭṭhihāyanā;",
  "atk-s0514a2:3291_0": "Yesaṁ khandhesu sobhanti, kumārā cārudassanā.",
  "atk-s0514a2:3292_0": "718.",
  "atk-s0514a2:3293_0": "“Pītālaṅkārā pītavasanā, pītuttaranivāsanā;",
  "atk-s0514a2:3294_0": "Nāgakhandhesu sobhanti, devaputtāva nandane.",
  "atk-s0514a2:3295_0": "719.",
  "atk-s0514a2:3296_0": "“Pāṭhīnavaṇṇā nettiṁsā, teladhotā pabhassarā;",
  "atk-s0514a2:3297_0": "Niṭṭhitā naradhīrebhi, samadhārā sunissitā.",
  "atk-s0514a2:3298_0": "720.",
  "atk-s0514a2:3299_0": "“Vellālino vītamalā, sikkāyasamayā daḷā;",
  "atk-s0514a2:3300_0": "Gahitā balavantebhi, suppahārappahāribhi.",
  "atk-s0514a2:3301_0": "721.",
  "atk-s0514a2:3302_0": "“Suvaṇṇatharusampannā, lohitakacchupadhāritā;",
  "atk-s0514a2:3303_0": "Vivattamānā sobhanti, vijjūvabbhaghanantare.",
  "atk-s0514a2:3304_0": "722.",
  "atk-s0514a2:3305_0": "“Paṭākā vammino sūrā, asicammassa kovidā;",
  "atk-s0514a2:3306_0": "Dhanuggahā sikkhitarā, nāgakhandhe nipātino.",
  "atk-s0514a2:3307_0": "723.",
  "atk-s0514a2:3308_0": "“Etādisehi parikkhitto, natthi mokkho ito tava;",
  "atk-s0514a2:3309_0": "Pabhāvaṁ te na passāmi, yena tvaṁ mithilaṁ vaje”ti.",
  "atk-s0514a2:3310_0": "Tattha dantīti sampannadante.",
  "atk-s0514a2:3310_1": "Vacchadantamukhāti nikhādanasadisamukhā.",
  "atk-s0514a2:3310_2": "Paṇunnāti vissaṭṭhā.",
  "atk-s0514a2:3310_3": "Sampatantutarītarāti evarūpā sarā itarītarā sampatantu samāgacchantu.",
  "atk-s0514a2:3310_4": "Ghanameghavassaṁ viya saravassaṁ vassathāti āṇāpesi.",
  "atk-s0514a2:3310_5": "Māṇavāti taruṇayodhā.",
  "atk-s0514a2:3310_6": "Vamminoti vammahatthā.",
  "atk-s0514a2:3310_7": "Citradaṇḍayutāvudhāti citradaṇḍayuttehi āvudhehi samannāgatā.",
  "atk-s0514a2:3310_8": "Pakkhandinoti saṅgāmapakkhandikā.",
  "atk-s0514a2:3310_9": "Mahānāgāti mahānāgesu koñcanādaṁ katvā āgacchantesupi niccalā ṭhatvā tesaṁ dante gahetvā luñcituṁ samatthā yodhā.",
  "atk-s0514a2:3310_10": "Sataraṁsīva tārakāti sataraṁsī viya osadhitārakā.",
  "atk-s0514a2:3310_11": "Āvudhabalavantānanti āvudhabalena yuttānaṁ samannāgatānaṁ.",
  "atk-s0514a2:3310_12": "Guṇikāyūradhārinanti guṇi vuccati kavacaṁ,",
  "atk-s0514a2:3310_13": "kavacāni ceva kāyūrābharaṇāni ca dhārentānaṁ,",
  "atk-s0514a2:3310_14": "kavacasaṅkhātāni vā kāyūrāni dhārentānaṁ.",
  "atk-s0514a2:3310_15": "Sace pakkhīva kāhitīti sacepi pakkhī viya ākāse pakkhandanaṁ karissati,",
  "atk-s0514a2:3310_16": "tathāpi kiṁ muccissatīti vadati.",
  "atk-s0514a2:3311_0": "Tiṁsa me purisanāvutyoti purisānaṁ tiṁsasahassāni navutisatāni tiṁsanāvutyoti vuccanti.",
  "atk-s0514a2:3311_1": "Sabbevekekaniccitāti ettakā mayhaṁ paresaṁ hatthato āvudhaṁ gahetvā paccāmittānaṁ sīsapātanasamatthā",
  "atk-s0514a2:3311_2": "ekekaṁ vicinitvā gahitā anivattino yodhāti dasseti.",
  "atk-s0514a2:3311_3": "Kevalaṁ mahīmaṁ caranti sakalampi imaṁ mahiṁ caranto yesaṁ samaṁ sadisaṁ na passāmi,",
  "atk-s0514a2:3311_4": "kuto uttaritaraṁ,",
  "atk-s0514a2:3311_5": "teyeva me yodhā ettakāti dasseti.",
  "atk-s0514a2:3311_6": "Cārudassanāti cāru vuccati suvaṇṇaṁ,",
  "atk-s0514a2:3311_7": "suvaṇṇavaṇṇāti attho.",
  "atk-s0514a2:3311_8": "Pītālaṅkārāti pītavaṇṇasuvaṇṇālaṅkārā.",
  "atk-s0514a2:3311_9": "Pītavasanāti pītavaṇṇasuvaṇṇavatthā.",
  "atk-s0514a2:3311_10": "Pītuttaranivāsanāti pītauttarāsaṅganivatthā.",
  "atk-s0514a2:3311_11": "Pāṭhīnavaṇṇāti pāsāṇamacchasadisā.",
  "atk-s0514a2:3311_12": "Nettiṁsāti khaggā.",
  "atk-s0514a2:3311_13": "Naradhīrebhīti paṇḍitapurisehi.",
  "atk-s0514a2:3311_14": "Sunissitāti sunisitā atitikhiṇā.",
  "atk-s0514a2:3312_0": "Vellālinoti ṭhitamajjhanhike sūriyo viya vijjotamānā.",
  "atk-s0514a2:3312_1": "Sikkāyasamayāti satta vāre koñcasakuṇe khādāpetvā gahitena sikkāyasena katā.",
  "atk-s0514a2:3312_2": "Suppahārappahāribhīti daḷhappahārehi yodhehi.",
  "atk-s0514a2:3312_3": "Lohitakacchupadhāritāti lohitavaṇṇāya kosiyā samannāgatā.",
  "atk-s0514a2:3312_4": "Paṭākāti ākāse parivattanasamatthā.",
  "atk-s0514a2:3312_5": "Sūrāti jātisūrā.",
  "atk-s0514a2:3312_6": "Asicammassa kovidāti etesaṁ gahaṇe kusalā.",
  "atk-s0514a2:3312_7": "Dhanuggahāti dhanuggahakā.",
  "atk-s0514a2:3312_8": "Sikkhitarāti etasmiṁ dhanuggahaṇe ativiya sikkhitā.",
  "atk-s0514a2:3312_9": "Nāgakhandhe nipātinoti hatthikkhandhe khaggena chinditvā nipātanasamatthā.",
  "atk-s0514a2:3312_10": "Natthi mokkhoti ambho, vedeha,",
  "atk-s0514a2:3312_11": "tvaṁ paṭhamaṁ tāva gahapatiputtassānubhāvena muttosi,",
  "atk-s0514a2:3312_12": "idāni pana natthi tava mokkhoti vadati.",
  "atk-s0514a2:3312_13": "Pabhāvaṁ teti idāni te rājānubhāvaṁ na passāmi,",
  "atk-s0514a2:3312_14": "yena tvaṁ mithilaṁ gamissasi khippaṁ,",
  "atk-s0514a2:3312_15": "jāle paviṭṭhamaccho viya jātosīti.",
  "atk-s0514a2:3313_0": "Cūḷanirājā vedehaṁ tajjento “idāni naṁ gaṇhissāmī”ti vajiraṅkusena nāgaṁ codento “gaṇhatha,",
  "atk-s0514a2:3313_1": "bhindatha,",
  "atk-s0514a2:3313_2": "vijjhathā”ti senaṁ āṇāpento upakārinagaraṁ avattharanto viya upāgami.",
  "atk-s0514a2:3313_3": "Atha naṁ mahāsattassa upanikkhittakapurisā “ko jānāti,",
  "atk-s0514a2:3313_4": "kiṁ bhavissatī”ti attano upaṭṭhāke gahetvā parivārayiṁsu.",
  "atk-s0514a2:3313_5": "Tasmiṁ khaṇe bodhisatto sirisayanā vuṭṭhāya katasarīrappaṭijaggano bhuttapātarāso alaṅkatappaṭiyatto",
  "atk-s0514a2:3313_6": "satasahassagghanakaṁ kāsikavatthaṁ nivāsetvā rattakambalaṁ ekaṁse karitvā sattaratanavicittaṁ valañjanadaṇḍakaṁ",
  "atk-s0514a2:3313_7": "ādāya suvaṇṇapādukaṁ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde",
  "atk-s0514a2:3313_8": "sīhapañjaraṁ vivaritvā cūḷanirañño attānaṁ dassento sakkadevarājalīlāya aparāparaṁ caṅkami.",
  "atk-s0514a2:3313_9": "Cūḷanirājāpi tassa rūpasiriṁ oloketvā cittaṁ pasādetuṁ nāsakkhi,",
  "atk-s0514a2:3313_10": "“idāni naṁ gaṇhissāmī”ti turitaturitova hatthiṁ pesesi.",
  "atk-s0514a2:3313_11": "Paṇḍito cintesi “ayaṁ ‘vedeho me laddho’ti saññāya turitaturitova āgacchati,",
  "atk-s0514a2:3313_12": "na jānāti attano puttadāraṁ gahetvā amhākaṁ rañño gatabhāvaṁ,",
  "atk-s0514a2:3313_13": "suvaṇṇādāsasadisaṁ mama mukhaṁ dassetvā kathessāmi tena saddhi”nti.",
  "atk-s0514a2:3313_14": "So vātapāne ṭhitova madhurassaraṁ nicchāretvā tena saddhiṁ kathento āha –",
  "atk-s0514a2:3314_0": "724.",
  "atk-s0514a2:3315_0": "“Kiṁ nu santaramānova, nāgaṁ pesesi kuñjaraṁ;",
  "atk-s0514a2:3316_0": "Pahaṭṭharūpo āpatasi, siddhatthosmīti maññasi.",
  "atk-s0514a2:3317_0": "725.",
  "atk-s0514a2:3318_0": "“Oharetaṁ dhanuṁ cāpaṁ, khurappaṁ paṭisaṁhara;",
  "atk-s0514a2:3319_0": "Oharetaṁ subhaṁ vammaṁ, veḷuriyamaṇisanthata”nti.",
  "atk-s0514a2:3320_0": "Tattha kuñjaranti seṭṭhaṁ.",
  "atk-s0514a2:3320_1": "Pahaṭṭharūpoti haṭṭhatuṭṭhacitto somanassajāto.",
  "atk-s0514a2:3320_2": "Āpatasīti āgacchasi.",
  "atk-s0514a2:3320_3": "Siddhatthosmīti nipphannatthosmi,",
  "atk-s0514a2:3320_4": "manoratho me matthakaṁ pattoti maññasi.",
  "atk-s0514a2:3320_5": "Oharetanti imaṁ cāpasaṅkhātaṁ dhanuṁ ohara, avahara, chaḍḍehi,",
  "atk-s0514a2:3320_6": "ko nu te etenattho.",
  "atk-s0514a2:3320_7": "Paṭisaṁharāti apanetvā aññassa vā dehi,",
  "atk-s0514a2:3320_8": "paṭicchanne vā ṭhāne ṭhapehi,",
  "atk-s0514a2:3320_9": "kiṁ khurappena karissasi.",
  "atk-s0514a2:3320_10": "Vammanti etaṁ vammampi apanehi.",
  "atk-s0514a2:3320_11": "Idaṁ tayā hiyyo paṭimukkaṁ bhavissati,",
  "atk-s0514a2:3320_12": "chaḍḍehi naṁ,",
  "atk-s0514a2:3320_13": "mā te sarīraṁ uppaṇḍukaṁ ahosi,",
  "atk-s0514a2:3320_14": "akilametvā pātova nagaraṁ pavisāhīti raññā saddhiṁ keḷimakāsi.",
  "atk-s0514a2:3321_0": "So tassa vacanaṁ sutvā “gahapatiputto mayā saddhiṁ keḷiṁ karoti,",
  "atk-s0514a2:3321_1": "ajja te kattabbaṁ jānissāmī”ti taṁ tajjento gāthamāha –",
  "atk-s0514a2:3322_0": "726.",
  "atk-s0514a2:3323_0": "“Pasannamukhavaṇṇosi, mhitapubbañca bhāsasi;",
  "atk-s0514a2:3324_0": "Hoti kho maraṇakāle, edisī vaṇṇasampadā”ti.",
  "atk-s0514a2:3325_0": "Tattha mhitapubbañcāti paṭhamaṁ mhitaṁ katvā pacchā bhāsanto mhitapubbameva bhāsasi,",
  "atk-s0514a2:3325_1": "maṁ kismiñci na gaṇesi.",
  "atk-s0514a2:3325_2": "Hoti khoti maraṇakāle nāma vaṇṇasampadā hotiyeva,",
  "atk-s0514a2:3325_3": "tasmā tvaṁ virocasi,",
  "atk-s0514a2:3325_4": "ajja te sīsaṁ chinditvā jayapānaṁ pivissāmāti.",
  "atk-s0514a2:3326_0": "Evaṁ tassa tena saddhiṁ kathanakāle mahābalakāyo mahāsattassa rūpasiriṁ disvā “ambho,",
  "atk-s0514a2:3326_1": "amhākaṁ rājā mahosadhapaṇḍitena saddhiṁ manteti,",
  "atk-s0514a2:3326_2": "kiṁ nu kho kathesi,",
  "atk-s0514a2:3326_3": "etesaṁ kathaṁ suṇissāmā”ti rañño santikameva agamāsi.",
  "atk-s0514a2:3326_4": "Paṇḍitopi tassa kathaṁ sutvā “na maṁ ‘mahosadhapaṇḍito’ti jānāsi.",
  "atk-s0514a2:3326_5": "Nāhaṁ attānaṁ māretuṁ dassāmi, manto te, deva, bhinno,",
  "atk-s0514a2:3326_6": "kevaṭṭena ca tayā ca hadayena cintitaṁ na jātaṁ,",
  "atk-s0514a2:3326_7": "mukhena kathitameva jāta”nti pakāsento āha –",
  "atk-s0514a2:3327_0": "727.",
  "atk-s0514a2:3328_0": "Moghaṁ te gajjitaṁ rāja, bhinnamantosi khattiya;",
  "atk-s0514a2:3329_0": "Duggaṇhosi tayā rājā, khaḷuṅkeneva sindhavo.",
  "atk-s0514a2:3330_0": "728.",
  "atk-s0514a2:3331_0": "“Tiṇṇo hiyyo rājā gaṅgaṁ, sāmacco saparijjano;",
  "atk-s0514a2:3332_0": "Haṁsarājaṁ yathā dhaṅko, anujjavaṁ patissasī”ti.",
  "atk-s0514a2:3333_0": "Tattha bhinnamantosīti yo tayā kevaṭṭena saddhiṁ sayanagabbhe manto gahito,",
  "atk-s0514a2:3333_1": "taṁ mantaṁ na jānātīti mā saññaṁ kari,",
  "atk-s0514a2:3333_2": "pageva so mayā ñāto,",
  "atk-s0514a2:3333_3": "bhinnamanto asi jāto.",
  "atk-s0514a2:3333_4": "Duggaṇhosi tayāti mahārāja,",
  "atk-s0514a2:3333_5": "tayā amhākaṁ rājā assakhaḷuṅkena sindhavo viya duggaṇhosi,",
  "atk-s0514a2:3333_6": "khaḷuṅkaṁ āruḷhena javasampannaṁ ājānīyaṁ āruyha gacchanto viya gahetuṁ na sakkāti attho.",
  "atk-s0514a2:3333_7": "Khaḷuṅko viya hi kevaṭṭo,",
  "atk-s0514a2:3333_8": "taṁ āruḷhapuriso viya tvaṁ,",
  "atk-s0514a2:3333_9": "javasampanno sindhavo viya ahaṁ,",
  "atk-s0514a2:3333_10": "taṁ āruḷhapuriso viya amhākaṁ rājāti dasseti.",
  "atk-s0514a2:3333_11": "Tiṇṇo hiyyoti hiyyova uttiṇṇo.",
  "atk-s0514a2:3333_12": "So ca kho sāmacco saparijano,",
  "atk-s0514a2:3333_13": "na ekakova palāyitvā gato.",
  "atk-s0514a2:3333_14": "Anujjavanti sace pana tvaṁ taṁ anujavissasi anubandhissasi,",
  "atk-s0514a2:3333_15": "atha yathā suvaṇṇahaṁsarājaṁ anujavanto dhaṅko antarāva patissati,",
  "atk-s0514a2:3333_16": "evaṁ patissasi,",
  "atk-s0514a2:3333_17": "antarāva vināsaṁ pāpuṇissasīti vadati.",
  "atk-s0514a2:3334_0": "Idāni so achambhitakesarasīho viya udāharaṇaṁ āharanto āha –",
  "atk-s0514a2:3335_0": "729.",
  "atk-s0514a2:3336_0": "“Siṅgālā rattibhāgena, phullaṁ disvāna kiṁsukaṁ;",
  "atk-s0514a2:3337_0": "Maṁsapesīti maññantā, paribyūḷhā migādhamā.",
  "atk-s0514a2:3338_0": "730.",
  "atk-s0514a2:3339_0": "“Vītivattāsu rattīsu, uggatasmiṁ divākare;",
  "atk-s0514a2:3340_0": "Kiṁ sukaṁ phullitaṁ disvā, āsacchinnā migādhamā.",
  "atk-s0514a2:3341_0": "731.",
  "atk-s0514a2:3342_0": "“Evameva tuvaṁ rāja, vedehaṁ parivāriya;",
  "atk-s0514a2:3343_0": "Āsacchinno gamissasi, siṅgālā kiṁsukaṁ yathā”ti.",
  "atk-s0514a2:3344_0": "Tattha disvānāti candālokena oloketvā.",
  "atk-s0514a2:3344_1": "Paribyūḷhāti pātova maṁsapesiṁ khāditvā gamissāmāti parivāretvā aṭṭhaṁsu.",
  "atk-s0514a2:3344_2": "Vītivattāsūti te yāsu yāsu rattīsu evaṁ aṭṭhaṁsu,",
  "atk-s0514a2:3344_3": "tāsu tāsu rattīsu atītāsu.",
  "atk-s0514a2:3344_4": "Disvāti sūriyālokena kiṁsukaṁ disvā “na idaṁ maṁsa”nti ñatvā chinnāsā hutvā palāyiṁsu.",
  "atk-s0514a2:3344_5": "Siṅgālāti yathā siṅgālā kiṁsukaṁ parivāretvā āsacchinnā gatā,",
  "atk-s0514a2:3344_6": "evaṁ tuvampi idha vedeharañño natthibhāvaṁ ñatvā āsacchinno hutvā gamissasi,",
  "atk-s0514a2:3344_7": "senaṁ gahetvā palāyissasīti dīpeti.",
  "atk-s0514a2:3345_0": "Rājā tassa achambhitavacanaṁ sutvā cintesi “ayaṁ gahapatiputto atisūro hutvā kathesi,",
  "atk-s0514a2:3345_1": "nissaṁsayaṁ vedeho palāto bhavissatī”ti.",
  "atk-s0514a2:3345_2": "So ativiya kujjhitvā “pubbe mayaṁ gahapatiputtaṁ nissāya udarasāṭakassapi assāmikā jātā,",
  "atk-s0514a2:3345_3": "idāni tena amhākaṁ hatthagato paccāmitto palāpito,",
  "atk-s0514a2:3345_4": "bahussa vata no anatthassa kārako,",
  "atk-s0514a2:3345_5": "ubhinnaṁ kattabbakāraṇaṁ imasseva karissāmī”ti tassa kāraṇaṁ kātuṁ āṇāpento āha –",
  "atk-s0514a2:3346_0": "732.",
  "atk-s0514a2:3347_0": "“Imassa hatthe pāde ca, kaṇṇanāsañca chindatha;",
  "atk-s0514a2:3348_0": "Yo me amittaṁ hatthagataṁ, vedehaṁ parimocayi.",
  "atk-s0514a2:3349_0": "733.",
  "atk-s0514a2:3350_0": "“Imaṁ maṁsaṁva pātabyaṁ, sūle katvā pacantu naṁ;",
  "atk-s0514a2:3351_0": "Yo me amittaṁ hatthagataṁ, vedehaṁ parimocayi.",
  "atk-s0514a2:3352_0": "734.",
  "atk-s0514a2:3353_0": "“Yathāpi āsabhaṁ cammaṁ, pathabyā vitanīyati;",
  "atk-s0514a2:3354_0": "Sīhassa atho byagghassa, hoti saṅkusamāhataṁ.",
  "atk-s0514a2:3355_0": "735.",
  "atk-s0514a2:3356_0": "“Evaṁ taṁ vitanitvāna, vedhayissāmi sattiyā;",
  "atk-s0514a2:3357_0": "Yo me amittaṁ hatthagataṁ, vedehaṁ parimocayī”ti.",
  "atk-s0514a2:3358_0": "Tattha pātabyanti pācayitabbaṁ pacitabbayuttakaṁ migādīnaṁ maṁsaṁ viya imaṁ gahapatiputtaṁ sūle āvuṇitvā pacantu.",
  "atk-s0514a2:3358_1": "Sīhassa atho byagghassāti etesañca yathā cammaṁ saṅkusamāhataṁ hoti,",
  "atk-s0514a2:3358_2": "evaṁ hotu.",
  "atk-s0514a2:3358_3": "Vedhayissāmīti vijjhāpessāmi.",
  "atk-s0514a2:3359_0": "Taṁ sutvā mahāsatto hasitaṁ katvā “ayaṁ rājā attano deviyā ca bandhavānañca mayā mithilaṁ pahitabhāvaṁ na jānāti,",
  "atk-s0514a2:3359_1": "tena me imaṁ kammakāraṇaṁ vicāreti,",
  "atk-s0514a2:3359_2": "kodhavasena kho pana maṁ usunā vā vijjheyya,",
  "atk-s0514a2:3359_3": "aññaṁ vā attano ruccanakaṁ kareyya,",
  "atk-s0514a2:3359_4": "sokāturaṁ imaṁ vedanāppattaṁ katvā hatthipiṭṭheyeva visaññiṁ naṁ nipajjāpetuṁ taṁ kāraṇaṁ ārocessāmī”ti cintetvā āha –",
  "atk-s0514a2:3360_0": "736.",
  "atk-s0514a2:3361_0": "“Sace me hatthe pāde ca, kaṇṇanāsañca checchasi;",
  "atk-s0514a2:3362_0": "Evaṁ pañcālacandassa, vedeho chedayissati.",
  "atk-s0514a2:3363_0": "737.",
  "atk-s0514a2:3364_0": "“Sace me hatthe pāde ca, kaṇṇanāsañca checchasi;",
  "atk-s0514a2:3365_0": "Evaṁ pañcālacandiyā, vedeho chedayissati.",
  "atk-s0514a2:3366_0": "738.",
  "atk-s0514a2:3367_0": "“Sace me hatthe pāde ca, kaṇṇanāsañca checchasi;",
  "atk-s0514a2:3368_0": "Evaṁ nandāya deviyā, vedeho chedayissati.",
  "atk-s0514a2:3369_0": "739.",
  "atk-s0514a2:3370_0": "“Sace me hatthe pāde ca, kaṇṇanāsañca checchasi;",
  "atk-s0514a2:3371_0": "Evaṁ te puttadārassa, vedeho chedayissati.",
  "atk-s0514a2:3372_0": "740.",
  "atk-s0514a2:3373_0": "“Sace maṁsaṁva pātabyaṁ, sūle katvā pacissasi;",
  "atk-s0514a2:3374_0": "Evaṁ pañcālacandassa, vedeho pācayissati.",
  "atk-s0514a2:3375_0": "741.",
  "atk-s0514a2:3376_0": "“Sace maṁsaṁva pātabyaṁ, sūle katvā pacissasi;",
  "atk-s0514a2:3377_0": "Evaṁ pañcālacandiyā, vedeho pācayissati.",
  "atk-s0514a2:3378_0": "742.",
  "atk-s0514a2:3379_0": "“Sace maṁsaṁva pātabyaṁ, sūle katvā pacissasi;",
  "atk-s0514a2:3380_0": "Evaṁ nandāya deviyā, vedeho pācayissati.",
  "atk-s0514a2:3381_0": "743.",
  "atk-s0514a2:3382_0": "“Sace maṁsaṁva pātabyaṁ, sūle katvā pacissasi;",
  "atk-s0514a2:3383_0": "Evaṁ te puttadārassa, vedeho pācayissati.",
  "atk-s0514a2:3384_0": "744.",
  "atk-s0514a2:3385_0": "“Sace maṁ vitanitvāna, vedhayissasi sattiyā;",
  "atk-s0514a2:3386_0": "Evaṁ pañcālacandassa, vedeho vedhayissati.",
  "atk-s0514a2:3387_0": "745.",
  "atk-s0514a2:3388_0": "“Sace maṁ vitanitvāna, vedhayissasi sattiyā;",
  "atk-s0514a2:3389_0": "Evaṁ pañcālacandiyā, vedeho vedhayissati.",
  "atk-s0514a2:3390_0": "746.",
  "atk-s0514a2:3391_0": "“Sace maṁ vitanitvāna, vedhayissasi sattiyā;",
  "atk-s0514a2:3392_0": "Evaṁ nandāya deviyā, vedeho vedhayissati.",
  "atk-s0514a2:3393_0": "747.",
  "atk-s0514a2:3394_0": "“Sace maṁ vitanitvāna, vedhayissasi sattiyā;",
  "atk-s0514a2:3395_0": "Evaṁ te puttadārassa, vedeho vedhayissati;",
  "atk-s0514a2:3396_0": "Evaṁ no mantitaṁ raho, vedehena mayā saha.",
  "atk-s0514a2:3397_0": "748.",
  "atk-s0514a2:3398_0": "“Yathāpi palasataṁ cammaṁ, kontimantāsuniṭṭhitaṁ;",
  "atk-s0514a2:3399_0": "Upeti tanutāṇāya, sarānaṁ paṭihantave.",
  "atk-s0514a2:3400_0": "749.",
  "atk-s0514a2:3401_0": "“Sukhāvaho dukkhanudo, vedehassa yasassino;",
  "atk-s0514a2:3402_0": "Matiṁ te paṭihaññāmi, usuṁ palasatena vā”ti.",
  "atk-s0514a2:3403_0": "Tattha chedayissatīti “paṇḍitassa kira cūḷaninā hatthapādā chinnā”ti sutvāva chedayissati.",
  "atk-s0514a2:3403_1": "Puttadārassāti mama ekassa chindanapaccayā tava dvinnaṁ puttānañceva aggamahesiyā cāti tiṇṇampi janānaṁ amhākaṁ rājā chedayissati.",
  "atk-s0514a2:3403_2": "Evaṁ no mantitaṁ rahoti mahārāja,",
  "atk-s0514a2:3403_3": "mayā ca vedeharājena ca evaṁ rahasi mantitaṁ “yaṁ yaṁ idha mayhaṁ cūḷanirājā kāreti,",
  "atk-s0514a2:3403_4": "taṁ taṁ tattha tassa puttadārānaṁ kātabba”nti.",
  "atk-s0514a2:3403_5": "Palasatanti palasatappamāṇaṁ bahū khāre khādāpetvā mudubhāvaṁ upanītaṁ cammaṁ.",
  "atk-s0514a2:3403_6": "Kontimantāsuniṭṭhitanti kontimantā vuccati cammakārasatthaṁ,",
  "atk-s0514a2:3403_7": "tāya kantanalikhitānaṁ vasena katattā suṭṭhu niṭṭhitaṁ.",
  "atk-s0514a2:3403_8": "Tanutāṇāyāti yathā taṁ cammaṁ saṅgāme sarānaṁ paṭihantave sarīratāṇaṁ upeti,",
  "atk-s0514a2:3403_9": "sare paṭihanitvā sarīraṁ rakkhati.",
  "atk-s0514a2:3403_10": "Sukhāvahoti mahārāja,",
  "atk-s0514a2:3403_11": "ahampi amhākaṁ rañño paccāmittānaṁ vāraṇatthena taṁ saraparittāṇacammaṁ viya sukhāvaho.",
  "atk-s0514a2:3403_12": "Dukkhanudoti kāyikasukhacetasikasukhañca āvahāmi,",
  "atk-s0514a2:3403_13": "dukkhañca nudemi.",
  "atk-s0514a2:3403_14": "Matinti tasmā tava matiṁ paññaṁ usuṁ tena palasatacammena viya attano matiyā paṭihanissāmīti.",
  "atk-s0514a2:3404_0": "Taṁ sutvā rājā cintesi “gahapatiputto kiṁ katheti,",
  "atk-s0514a2:3404_1": "yathā kira ahaṁ etassa karissāmi,",
  "atk-s0514a2:3404_2": "evaṁ vedeharājā mama puttadārānaṁ kammakāraṇaṁ karissati,",
  "atk-s0514a2:3404_3": "na jānāti mama puttadārānaṁ ārakkhassa susaṁvihitabhāvaṁ,",
  "atk-s0514a2:3404_4": "‘idāni māressatī’ti maraṇabhayena vilapati,",
  "atk-s0514a2:3404_5": "nāssa vacanaṁ saddahāmī”ti.",
  "atk-s0514a2:3404_6": "Mahāsatto “ayaṁ maṁ maraṇabhayena kathetīti maññati,",
  "atk-s0514a2:3404_7": "jānāpessāmi na”nti cintetvā āha –",
  "atk-s0514a2:3405_0": "750.",
  "atk-s0514a2:3406_0": "“Iṅgha passa mahārāja, suññaṁ antepuraṁ tava;",
  "atk-s0514a2:3407_0": "Orodhā ca kumārā ca, tava mātā ca khattiya;",
  "atk-s0514a2:3408_0": "Umaṅgā nīharitvāna, vedehassupanāmitā”ti.",
  "atk-s0514a2:3409_0": "Tattha umaṅgāti mahārāja,",
  "atk-s0514a2:3409_1": "mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.",
  "atk-s0514a2:3410_0": "Taṁ sutvā rājā cintesi “paṇḍito ativiya daḷhaṁ katvā katheti,",
  "atk-s0514a2:3410_1": "mayā ca rattibhāge gaṅgāpasse nandādeviyā saddo viya suto,",
  "atk-s0514a2:3410_2": "mahāpañño paṇḍito kadāci saccaṁ bhaṇeyyā”ti.",
  "atk-s0514a2:3410_3": "So uppannabalavasokopi satiṁ upaṭṭhāpetvā asocanto viya ekaṁ amaccaṁ pakkosāpetvā jānanatthāya pesento imaṁ gāthamāha –",
  "atk-s0514a2:3411_0": "751.",
  "atk-s0514a2:3412_0": "“Iṅgha antepuraṁ mayhaṁ, gantvāna vicinātha naṁ;",
  "atk-s0514a2:3413_0": "Yathā imassa vacanaṁ, saccaṁ vā yadi vā musā”ti.",
  "atk-s0514a2:3414_0": "So saparivāro rājanivesanaṁ gantvā dvāraṁ vivaritvā anto pavisitvā hatthapāde bandhitvā mukhañca pidahitvā",
  "atk-s0514a2:3414_1": "nāgadantakesu olaggite antepurapālake ca khujjavāmanakādayo ca bhājanāni bhinditvā tattha tattha vippakiṇṇakhādanīyabhojanīyañca",
  "atk-s0514a2:3414_2": "ratanagharadvārāni vivaritvā kataratanavilopaṁ vivaṭadvāraṁ sirigabbhañca yathāvivaṭehi eva vātapānehi",
  "atk-s0514a2:3414_3": "pavisitvā caramānaṁ kākagaṇañca chaḍḍitagāmasadisaṁ susānabhūmiyaṁ viya ca nissirikaṁ rājanivesanañca",
  "atk-s0514a2:3414_4": "disvā punāgantvā rañño ārocento āha –",
  "atk-s0514a2:3415_0": "752.",
  "atk-s0514a2:3416_0": "“Evametaṁ mahārāja, yathā āha mahosadho;",
  "atk-s0514a2:3417_0": "Suññaṁ antepuraṁ sabbaṁ, kākapaṭṭanakaṁ yathā”ti.",
  "atk-s0514a2:3418_0": "Tattha kākapaṭṭanakaṁ yathāti macchagandhena āgatehi kākagaṇehi samākiṇṇo samuddatīre chaḍḍitagāmako viya.",
  "atk-s0514a2:3419_0": "Taṁ sutvā rājā catunnaṁ janānaṁ piyavippayogasambhavena sokena kampamāno “idaṁ mama dukkhaṁ gahapatiputtaṁ",
  "atk-s0514a2:3419_1": "nissāya uppanna”nti daṇḍena ghaṭṭito āsīviso viya bodhisattassa ativiya kujjhi.",
  "atk-s0514a2:3419_2": "Mahāsatto tassākāraṁ disvā “ayaṁ rājā mahāyaso kadāci kodhavasena ‘kiṁ mama etehī’ti khattiyamānena maṁ viheṭheyya,",
  "atk-s0514a2:3419_3": "yaṁnūnāhaṁ nandādeviṁ iminā adiṭṭhapubbaṁ viya karonto tassā sarīravaṇṇaṁ vaṇṇeyyaṁ.",
  "atk-s0514a2:3419_4": "Atha so taṁ anussaritvā ‘sacāhaṁ mahosadhaṁ māressāmi,",
  "atk-s0514a2:3419_5": "evarūpaṁ itthiratanaṁ na labhissāmi,",
  "atk-s0514a2:3419_6": "amārento puna taṁ labhissāmī’ti attano bhariyāya sinehena na kiñci mayhaṁ karissatī”ti cintetvā attano",
  "atk-s0514a2:3419_7": "anurakkhaṇatthaṁ pāsāde ṭhitova rattakambalantarā suvaṇṇavaṇṇaṁ bāhuṁ nīharitvā tassā gatamaggācikkhanavasena",
  "atk-s0514a2:3419_8": "vaṇṇento āha –",
  "atk-s0514a2:3420_0": "753.",
  "atk-s0514a2:3421_0": "“Ito gatā mahārāja, nārī sabbaṅgasobhanā;",
  "atk-s0514a2:3422_0": "Kosambaphalakasussoṇī, haṁsagaggarabhāṇinī.",
  "atk-s0514a2:3423_0": "754.",
  "atk-s0514a2:3424_0": "“Ito nītā mahārāja, nārī sabbaṅgasobhanā;",
  "atk-s0514a2:3425_0": "Koseyyavasanā sāmā, jātarūpasumekhalā.",
  "atk-s0514a2:3426_0": "755.",
  "atk-s0514a2:3427_0": "“Surattapādā kalyāṇī, suvaṇṇamaṇimekhalā;",
  "atk-s0514a2:3428_0": "Pārevatakkhī sutanū, bimboṭṭhā tanumajjhimā.",
  "atk-s0514a2:3429_0": "756.",
  "atk-s0514a2:3430_0": "“Sujātā bhujalaṭṭhīva, vedīva tanumajjhimā;",
  "atk-s0514a2:3431_0": "Dīghassā kesā asitā, īsakaggapavellitā.",
  "atk-s0514a2:3432_0": "757.",
  "atk-s0514a2:3433_0": "“Sujātā migachāpāva, hemantaggisikhāriva;",
  "atk-s0514a2:3434_0": "Nadīva giriduggesu, sañchannā khuddaveḷubhi.",
  "atk-s0514a2:3435_0": "758.",
  "atk-s0514a2:3436_0": "“Nāganāsūru kalyāṇī, paramā timbarutthanī;",
  "atk-s0514a2:3437_0": "Nātidīghā nātirassā, nālomā nātilomasā”ti.",
  "atk-s0514a2:3438_0": "Tattha itoti umaṅgaṁ dasseti.",
  "atk-s0514a2:3438_1": "Kosambaphalakasussoṇīti visālakañcanaphalakaṁ viya sundarasoṇī.",
  "atk-s0514a2:3438_2": "Haṁsagaggarabhāṇinīti gocaratthāya vicarantānaṁ haṁsapotakānaṁ viya gaggarena madhurena sarena samannāgatā.",
  "atk-s0514a2:3438_3": "Koseyyavasanāti kañcanakhacitakoseyyavatthavasanā.",
  "atk-s0514a2:3438_4": "Sāmāti suvaṇṇasāmā.",
  "atk-s0514a2:3438_5": "Pārevatakkhīti pañcasu pasādesu rattaṭṭhāne pārevatasakuṇisadisakkhī.",
  "atk-s0514a2:3438_6": "Sutanūti sobhanasarīrā.",
  "atk-s0514a2:3438_7": "Bimboṭṭhāti bimbaphalaṁ viya surajjitamaṭṭhoṭṭhapariyosānā.",
  "atk-s0514a2:3438_8": "Tanumajjhimāti karamitatanumajjhimā.",
  "atk-s0514a2:3438_9": "Sujātā bhujalaṭṭhīvāti vijambhanakāle vāteritarattapallavavilāsinī sujātā bhujalatā viya virocati.",
  "atk-s0514a2:3438_10": "Vedīvāti kañcanavedi viya tanumajjhimā.",
  "atk-s0514a2:3438_11": "Īsakaggapavellitāti īsakaṁ aggesu onatā.",
  "atk-s0514a2:3438_12": "Īsakaggapavellitā vā nettiṁsāya aggaṁ viya vinatā.",
  "atk-s0514a2:3439_0": "Migachāpāvāti pabbatasānumhi sujātā ekavassikabyagghapotikā viya vilāsakuttiyuttā.",
  "atk-s0514a2:3439_1": "Hemantaggisikhārivāti obhāsasampannatāya hemante aggisikhā viya sobhati.",
  "atk-s0514a2:3439_2": "Khuddaveḷubhīti yathā khuddakehi udakaveḷūhi sañchannā nadī sobhati,",
  "atk-s0514a2:3439_3": "evaṁ tanukalomāya lomarājiyā sobhati.",
  "atk-s0514a2:3439_4": "Kalyāṇīti chavimaṁsakesanhāruaṭṭhīnaṁ vasena pañcavidhena kalyāṇena samannāgatā.",
  "atk-s0514a2:3439_5": "Paramā timbarutthanīti timbarutthanī paramā uttamā,",
  "atk-s0514a2:3439_6": "suvaṇṇaphalake ṭhapitasuvaṇṇavaṇṇatimbaruphaladvayamivassā susaṇṭhānasampannaṁ nirantaraṁ thanayugalaṁ.",
  "atk-s0514a2:3440_0": "Evaṁ mahāsatte tassā rūpasiriṁ vaṇṇenteva tassa sā pubbe adiṭṭhapubbā viya ahosi,",
  "atk-s0514a2:3440_1": "balavasinehaṁ uppādesi.",
  "atk-s0514a2:3440_2": "Athassa sinehuppattibhāvaṁ ñatvā mahāsatto anantaraṁ gāthamāha –",
  "atk-s0514a2:3441_0": "759.",
  "atk-s0514a2:3442_0": "“Nandāya nūna maraṇena, nandasi sirivāhana;",
  "atk-s0514a2:3443_0": "Ahañca nūna nandā ca, gacchāma samasādhana”nti.",
  "atk-s0514a2:3444_0": "Tattha sirivāhanāti sirisampannavāhana mahārāja,",
  "atk-s0514a2:3444_1": "nūna tvaṁ evaṁ uttamarūpadharāya nandāya maraṇena nandasīti vadati.",
  "atk-s0514a2:3444_2": "Gacchāmāti sace hi tvaṁ maṁ māressasi,",
  "atk-s0514a2:3444_3": "ekaṁseneva amhākaṁ rājā nandaṁ māressati.",
  "atk-s0514a2:3444_4": "Iti nandā ca ahañca yamassa santikaṁ gamissāma,",
  "atk-s0514a2:3444_5": "yamo amhe ubho disvā nandaṁ mayhameva dassati,",
  "atk-s0514a2:3444_6": "tassa tuyhaṁ maṁ māretvā tādisaṁ itthiratanaṁ alabhantassa kiṁ rajjena,",
  "atk-s0514a2:3444_7": "nāhaṁ attano maraṇena parihāniṁ passāmi, devāti.",
  "atk-s0514a2:3445_0": "Iti mahāsatto ettake ṭhāne nandameva vaṇṇesi,",
  "atk-s0514a2:3445_1": "na itare tayo jane.",
  "atk-s0514a2:3445_2": "Kiṁkāraṇā?",
  "atk-s0514a2:3445_3": "Sattā hi nāma piyabhariyāsu viya sesesu ālayaṁ na karonti,",
  "atk-s0514a2:3445_4": "mātaraṁ vā saranto puttadhītaropi sarissatīti tasmā tameva vaṇṇesi,",
  "atk-s0514a2:3445_5": "rājamātaraṁ pana mahallikābhāvena na vaṇṇesi.",
  "atk-s0514a2:3445_6": "Ñāṇasampanne mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi.",
  "atk-s0514a2:3445_7": "Tato rājā cintesi “ṭhapetvā mahosadhaṁ añño mama bhariyaṁ ānetuṁ samattho nāma natthī”ti.",
  "atk-s0514a2:3445_8": "Athassa naṁ sarantassa soko uppajji.",
  "atk-s0514a2:3445_9": "Atha naṁ mahāsatto “mā cintayittha, mahārāja,",
  "atk-s0514a2:3445_10": "devī ca te putto ca mātā ca tayopi āgacchissanti,",
  "atk-s0514a2:3445_11": "mama gamanamevettha pamāṇaṁ,",
  "atk-s0514a2:3445_12": "tasmā tvaṁ assāsaṁ paṭilabha,",
  "atk-s0514a2:3445_13": "narindā”ti rājānaṁ assāsesi.",
  "atk-s0514a2:3445_14": "Atha rājā cintesi “ahaṁ attano nagaraṁ surakkhitaṁ sugopitaṁ kārāpetvā imaṁ upakārinagaraṁ ettakena balavāhanena parikkhipitvāva ṭhito.",
  "atk-s0514a2:3445_15": "Ayaṁ pana paṇḍito evaṁ sugopitāpi mama nagarā deviñca me puttañca mātarañca ānetvā vedehassa dāpesi.",
  "atk-s0514a2:3445_16": "Amhesu ca evaṁ parivāretvā ṭhitesveva ekassapi ajānantassa vedehaṁ sasenāvāhanaṁ palāpesi.",
  "atk-s0514a2:3445_17": "Kiṁ nu kho dibbamāyaṁ jānāti,",
  "atk-s0514a2:3445_18": "udāhu cakkhumohana”nti.",
  "atk-s0514a2:3445_19": "Atha naṁ pucchanto āha –",
  "atk-s0514a2:3446_0": "760.",
  "atk-s0514a2:3447_0": "“Dibbaṁ adhīyase māyaṁ, akāsi cakkhumohanaṁ;",
  "atk-s0514a2:3448_0": "Yo me amittaṁ hatthagataṁ, vedehaṁ parimocayī”ti.",
  "atk-s0514a2:3449_0": "Taṁ sutvā mahāsatto “ahaṁ dibbamāyaṁ jānāmi,",
  "atk-s0514a2:3449_1": "paṇḍitā hi nāma dibbamāyaṁ uggaṇhitvā bhaye sampatte attānampi parampi dukkhato mocayantiyevā”ti vatvā āha –",
  "atk-s0514a2:3450_0": "761.",
  "atk-s0514a2:3451_0": "“Adhīyanti mahārāja, dibbamāyidha paṇḍitā;",
  "atk-s0514a2:3452_0": "Te mocayanti attānaṁ, paṇḍitā mantino janā.",
  "atk-s0514a2:3453_0": "762.",
  "atk-s0514a2:3454_0": "“Santi māṇavaputtā me, kusalā sandhichedakā;",
  "atk-s0514a2:3455_0": "Yesaṁ katena maggena, vedaho mithilaṁ gato”ti.",
  "atk-s0514a2:3456_0": "Tattha dibbamāyidhāti dibbamāyaṁ idha.",
  "atk-s0514a2:3456_1": "Māṇavaputtāti upaṭṭhākataruṇayodhā.",
  "atk-s0514a2:3456_2": "Yesaṁ katenāti yehi katena.",
  "atk-s0514a2:3456_3": "Maggenāti alaṅkataumaṅgena.",
  "atk-s0514a2:3457_0": "Taṁ sutvā rājā “alaṅkataumaṅgena kira gato,",
  "atk-s0514a2:3457_1": "kīdiso nu kho umaṅgo”ti umaṅgaṁ daṭṭhukāmo ahosi.",
  "atk-s0514a2:3457_2": "Athassa icchitaṁ ñatvā mahāsatto “rājā umaṅgaṁ daṭṭhukāmo,",
  "atk-s0514a2:3457_3": "dassessāmissa umaṅga”nti dassento āha –",
  "atk-s0514a2:3458_0": "763.",
  "atk-s0514a2:3459_0": "“Iṅgha passa mahārāja, umaṅgaṁ sādhu māpitaṁ;",
  "atk-s0514a2:3460_0": "Hatthīnaṁ atha assānaṁ, rathānaṁ atha pattinaṁ;",
  "atk-s0514a2:3461_0": "Ālokabhūtaṁ tiṭṭhantaṁ, umaṅgaṁ sādhu māpita”nti.",
  "atk-s0514a2:3462_0": "Tattha hatthīnanti iṭṭhakakammacittakammavasena katānaṁ etesaṁ hatthiādīnaṁ pantīhi upasobhitaṁ alaṅkatadevasabhāsadisaṁ",
  "atk-s0514a2:3462_1": "ekobhāsaṁ hutvā tiṭṭhantaṁ umaṅgaṁ passa, devāti.",
  "atk-s0514a2:3463_0": "Evañca pana vatvā “mahārāja,",
  "atk-s0514a2:3463_1": "mama paññāya māpite candassa ca sūriyassa ca uṭṭhitaṭṭhāne viya pākaṭe alaṅkataumaṅge asītimahādvārāni",
  "atk-s0514a2:3463_2": "catusaṭṭhicūḷadvārāni ekasatasayanagabbhe anekasatadīpagabbhe ca passa,",
  "atk-s0514a2:3463_3": "mayā saddhiṁ samaggo sammodamāno hutvā attano balena saddhiṁ upakārinagaraṁ pavisa,",
  "atk-s0514a2:3463_4": "devā”ti nagaradvāraṁ vivarāpesi.",
  "atk-s0514a2:3463_5": "Rājā ekasatarājaparivāro nagaraṁ pāvisi.",
  "atk-s0514a2:3463_6": "Mahāsatto pāsādā oruyha rājānaṁ vanditvā saparivāraṁ ādāya umaṅgaṁ pāvisi.",
  "atk-s0514a2:3463_7": "Rājā alaṅkatadevasabhaṁ viya umaṅgaṁ disvā bodhisattassa guṇe vaṇṇento āha –",
  "atk-s0514a2:3464_0": "764.",
  "atk-s0514a2:3465_0": "“Lābhā vata videhānaṁ, yassimedisā paṇḍitā;",
  "atk-s0514a2:3466_0": "Ghare vasanti vijite, yathā tvaṁsi mahosadhā”ti.",
  "atk-s0514a2:3467_0": "Tattha videhānanti evarūpānaṁ paṇḍitānaṁ ākarassa uṭṭhānaṭṭhānabhūtassa videhānaṁ janapadassa lābhā vata.",
  "atk-s0514a2:3467_1": "Yassimedisāti yassa ime evarūpā paṇḍitā upāyakusalā santike vā ekaghare vā ekajanapade vā ekaraṭṭhe vā vasanti,",
  "atk-s0514a2:3467_2": "tassapi lābhā vata.",
  "atk-s0514a2:3467_3": "Yathā tvaṁsīti yathā tvaṁ asi,",
  "atk-s0514a2:3467_4": "tādisena paṇḍitena saddhiṁyeva ekaraṭṭhe vā ekajanapade vā ekanagare vā ekaghare vā vasituṁ labhanti.",
  "atk-s0514a2:3467_5": "Tesaṁ videharaṭṭhavāsīnañceva mithilanagaravāsīnañca tayā saddhiṁ ekato vasituṁ labhantānaṁ lābhā vatāti vadati.",
  "atk-s0514a2:3468_0": "Athassa mahāsatto ekasatasayanagabbhe dasseti.",
  "atk-s0514a2:3468_1": "Ekassa dvāre vivaṭe sabbesaṁ vivarīyati.",
  "atk-s0514a2:3468_2": "Ekassa dvāre pidahite sabbesaṁ pidhīyati.",
  "atk-s0514a2:3468_3": "Rājā umaṅgaṁ olokento purato gacchati,",
  "atk-s0514a2:3468_4": "paṇḍito pana pacchato.",
  "atk-s0514a2:3468_5": "Sabbā senā umaṅgameva pāvisi.",
  "atk-s0514a2:3468_6": "Rājā umaṅgato nikkhami.",
  "atk-s0514a2:3468_7": "Paṇḍito tassa nikkhantabhāvaṁ ñatvā sayaṁ nikkhamitvā aññesaṁ nikkhamituṁ adatvā umaṅgadvāraṁ pidahanto āṇiṁ akkami.",
  "atk-s0514a2:3468_8": "Tāvadeva asītimahādvārāni catusaṭṭhicūḷadvārāni ekasatasayanagabbhadvārāni anekasatadīpagabbhadvārāni ca ekappahāreneva pidahiṁsu.",
  "atk-s0514a2:3468_9": "Sakalo umaṅgo lokantariyanirayo viya andhakāro ahosi.",
  "atk-s0514a2:3468_10": "Mahājano bhītatasito ahosi.",
  "atk-s0514a2:3468_11": "Mahāsatto hiyyo umaṅgaṁ pavisanto yaṁ khaggaṁ vāluke ṭhapesi,",
  "atk-s0514a2:3468_12": "taṁ gahetvā bhūmito aṭṭhārasahatthubbedhaṁ ākāsaṁ ullaṅghitvā oruyha rājānaṁ hatthe gahetvā asiṁ uggiritvā tāsetvā “mahārāja,",
  "atk-s0514a2:3468_13": "sakalajambudīpe rajjaṁ kassa rajja”nti pucchi.",
  "atk-s0514a2:3468_14": "So bhīto “tuyhameva paṇḍitā”ti vatvā “abhayaṁ me dehī”ti āha.",
  "atk-s0514a2:3468_15": "“Mā bhāyittha, mahārāja,",
  "atk-s0514a2:3468_16": "nāhaṁ taṁ māretukāmatāya khaggaṁ parāmasiṁ,",
  "atk-s0514a2:3468_17": "mama paññānubhāvaṁ dassetuṁ parāmasi”nti khaggaṁ rañño adāsi.",
  "atk-s0514a2:3468_18": "Atha naṁ khaggaṁ gahetvā ṭhitaṁ “mahārāja,",
  "atk-s0514a2:3468_19": "sace maṁ māretukāmosi,",
  "atk-s0514a2:3468_20": "idāneva iminā khaggena mārehi.",
  "atk-s0514a2:3468_21": "Atha abhayaṁ dātukāmo,",
  "atk-s0514a2:3468_22": "abhayaṁ dehī”ti āha. “Paṇḍita,",
  "atk-s0514a2:3468_23": "mayā tuyhampi abhayaṁ dinnameva,",
  "atk-s0514a2:3468_24": "tvaṁ mā cintayī”ti asiṁ ṭhapetvā ubhopi aññamaññaṁ adubbhāya sapathaṁ kariṁsu.",
  "atk-s0514a2:3469_0": "Atha rājā bodhisattaṁ āha – “paṇḍita,",
  "atk-s0514a2:3469_1": "evaṁ ñāṇabalasampanno hutvā rajjaṁ kasmā na gaṇhāsī”ti?",
  "atk-s0514a2:3469_2": "“Mahārāja,",
  "atk-s0514a2:3469_3": "ahaṁ icchamāno ajjeva sakalajambudīpe rājāno māretvā rajjaṁ gaṇheyyaṁ,",
  "atk-s0514a2:3469_4": "paraṁ māretvā ca yasaggahaṇaṁ nāma paṇḍitehi na pasattha”nti. “Paṇḍita,",
  "atk-s0514a2:3469_5": "mahājano dvāraṁ alabhamāno paridevati,",
  "atk-s0514a2:3469_6": "umaṅgadvāraṁ vivaritvā mahājanassa jīvitadānaṁ dehī”ti.",
  "atk-s0514a2:3469_7": "So dvāraṁ vivari,",
  "atk-s0514a2:3469_8": "sakalo umaṅgo ekobhāso ahosi.",
  "atk-s0514a2:3469_9": "Mahājano assāsaṁ paṭilabhi.",
  "atk-s0514a2:3469_10": "Sabbe rājāno attano senāya saddhiṁ nikkhamitvā paṇḍitassa santikaṁ āgamiṁsu.",
  "atk-s0514a2:3469_11": "So raññā saddhiṁ visālamāḷake aṭṭhāsi.",
  "atk-s0514a2:3469_12": "Atha naṁ te rājāno āhaṁsu “paṇḍita,",
  "atk-s0514a2:3469_13": "taṁ nissāya jīvitaṁ laddhaṁ,",
  "atk-s0514a2:3469_14": "sace muhuttaṁ umaṅgadvāraṁ na vivarittha,",
  "atk-s0514a2:3469_15": "sabbesaṁ no tattheva maraṇaṁ abhavissā”ti.",
  "atk-s0514a2:3469_16": "“Na mahārājāno idāneva tumhehi maññeva nissāya jīvitaṁ laddhaṁ,",
  "atk-s0514a2:3469_17": "pubbepi laddhaṁyevā”ti. “Kadā,",
  "atk-s0514a2:3469_18": "paṇḍitā”ti?",
  "atk-s0514a2:3469_19": "“Ṭhapetvā amhākaṁ nagaraṁ sakalajambudīpe rajjaṁ gahetvā uttarapañcālanagaraṁ gantvā uyyāne jayapānaṁ pātuṁ surāya paṭiyattakālaṁ sarathā”ti? “Āma,",
  "atk-s0514a2:3469_20": "paṇḍitā”ti.",
  "atk-s0514a2:3469_21": "Tadā esa rājā kevaṭṭena saddhiṁ dummantitena visayojitāya surāya ceva macchamaṁsehi ca tumhe māretuṁ kiccamakāsi.",
  "atk-s0514a2:3469_22": "Athāhaṁ “mādise paṇḍite dharamāne ime anāthamaraṇaṁ mā marantū”ti attano yodhe pesetvā sabbabhājanāni",
  "atk-s0514a2:3469_23": "bhindāpetvā etesaṁ mantaṁ bhinditvā tumhākaṁ jīvitadānaṁ adāsinti.",
  "atk-s0514a2:3470_0": "Te sabbepi ubbiggamānasā hutvā cūḷanirājānaṁ pucchiṁsu “saccaṁ kira,",
  "atk-s0514a2:3470_1": "mahārājā”ti? “Āma,",
  "atk-s0514a2:3470_2": "mayā kevaṭṭassa kathaṁ gahetvā kataṁ,",
  "atk-s0514a2:3470_3": "saccameva paṇḍito kathetī”ti.",
  "atk-s0514a2:3470_4": "Te sabbepi mahāsattaṁ āliṅgitvā “paṇḍita,",
  "atk-s0514a2:3470_5": "tvaṁ sabbesaṁ no patiṭṭhā jāto,",
  "atk-s0514a2:3470_6": "taṁ nissāya mayaṁ jīvitaṁ labhimhā”ti sabbapasādhanehi mahāsattassa pūjaṁ kariṁsu.",
  "atk-s0514a2:3470_7": "Paṇḍito rājānaṁ āha –",
  "atk-s0514a2:3470_8": "“mahārāja,",
  "atk-s0514a2:3470_9": "tumhe mā cintayittha,",
  "atk-s0514a2:3470_10": "pāpamittasaṁsaggasseva esa doso,",
  "atk-s0514a2:3470_11": "ime rājāno khamāpethā”ti.",
  "atk-s0514a2:3470_12": "Rājā “mayā duppurisaṁ nissāya tumhākaṁ evarūpaṁ kataṁ,",
  "atk-s0514a2:3470_13": "esa mayhaṁ doso,",
  "atk-s0514a2:3470_14": "khamatha me dosaṁ,",
  "atk-s0514a2:3470_15": "puna evarūpaṁ na karissāmī”ti khamāpesi.",
  "atk-s0514a2:3470_16": "Te aññamaññaṁ accayaṁ desetvā samaggā sammodamānā ahesuṁ.",
  "atk-s0514a2:3470_17": "Atha rājā bahūni khādanīyabhojanīyagandhamālādīni āharāpetvā sabbehi saddhiṁ sattāhaṁ umaṅgeyeva kīḷitvā",
  "atk-s0514a2:3470_18": "nagaraṁ pavisitvā mahāsattassa mahāsakkāraṁ kāretvā ekasatarājaparivuto mahātale nisīditvā paṇḍitaṁ attano",
  "atk-s0514a2:3470_19": "santike vasāpetukāmatāya āha –",
  "atk-s0514a2:3471_0": "765.",
  "atk-s0514a2:3472_0": "“Vuttiñca parihārañca, diguṇaṁ bhattavetanaṁ;",
  "atk-s0514a2:3473_0": "Dadāmi vipule bhoge, bhuñja kāme ramassu ca;",
  "atk-s0514a2:3474_0": "Mā videhaṁ paccagamā, kiṁ videho karissatī”ti.",
  "atk-s0514a2:3475_0": "Tattha vuttinti yasanissitaṁ jīvitavuttiṁ.",
  "atk-s0514a2:3475_1": "Parihāranti gāmanigamadānaṁ.",
  "atk-s0514a2:3475_2": "Bhattanti nivāpaṁ.",
  "atk-s0514a2:3475_3": "Vetananti paribbayaṁ.",
  "atk-s0514a2:3475_4": "Bhogeti aññepi te vipule bhoge dadāmi.",
  "atk-s0514a2:3476_0": "Paṇḍito taṁ paṭikkhipanto āha –",
  "atk-s0514a2:3477_0": "766.",
  "atk-s0514a2:3478_0": "“Yo cajetha mahārāja, bhattāraṁ dhanakāraṇā;",
  "atk-s0514a2:3479_0": "Ubhinnaṁ hoti gārayho, attano ca parassa ca;",
  "atk-s0514a2:3480_0": "Yāva jīveyya vedeho, nāññassa puriso siyā.",
  "atk-s0514a2:3481_0": "767.",
  "atk-s0514a2:3482_0": "“Yo cajetha mahārāja, bhattāraṁ dhanakāraṇā;",
  "atk-s0514a2:3483_0": "Ubhinnaṁ hoti gārayho, attano ca parassa ca;",
  "atk-s0514a2:3484_0": "Yāva tiṭṭheyya vedeho, nāññassa vijite vase”ti.",
  "atk-s0514a2:3485_0": "Tattha attano ca parassa cāti evarūpañhi “dhanakāraṇā mayā attano bhattāraṁ pariccajantena pāpaṁ kata”nti attāpi attānaṁ garahati,",
  "atk-s0514a2:3485_1": "“iminā dhanakāraṇā attano bhattā pariccatto,",
  "atk-s0514a2:3485_2": "pāpadhammo aya”nti paropi garahati.",
  "atk-s0514a2:3485_3": "Tasmā na sakkā tasmiṁ dharante mayā aññassa vijite vasitunti.",
  "atk-s0514a2:3486_0": "Atha naṁ rājā āha – “tena hi, paṇḍita,",
  "atk-s0514a2:3486_1": "tava rañño divaṅgatakāle idhāgantuṁ paṭiññaṁ dehī”ti.",
  "atk-s0514a2:3486_2": "So “sādhu, deva,",
  "atk-s0514a2:3486_3": "ahaṁ jīvanto āgamissāmī”ti āha.",
  "atk-s0514a2:3486_4": "Athassa rājā sattāhaṁ mahāsakkāraṁ katvā sattāhaccayena puna āpucchanakāle “ahaṁ te, paṇḍita,",
  "atk-s0514a2:3486_5": "idañcidañca dammī”ti vadanto gāthamāha –",
  "atk-s0514a2:3487_0": "768.",
  "atk-s0514a2:3488_0": "“Dammi nikkhasahassaṁ te, gāmāsītiñca kāsisu;",
  "atk-s0514a2:3489_0": "Dāsisatāni cattāri, dammi bhariyāsatañca te;",
  "atk-s0514a2:3490_0": "Sabbaṁ senaṅgamādāya, sotthiṁ gaccha mahosadhā”ti.",
  "atk-s0514a2:3491_0": "Tattha nikkhasahassanti pañcasuvaṇṇena nikkhena nikkhānaṁ sahassaṁ.",
  "atk-s0514a2:3491_1": "Gāmāti ye gāmā saṁvacchare saṁvacchare sahassasahassuṭṭhānakā,",
  "atk-s0514a2:3491_2": "te ca gāme te dammi.",
  "atk-s0514a2:3491_3": "Kāsisūti kāsiraṭṭhe.",
  "atk-s0514a2:3491_4": "Taṁ videharaṭṭhassa āsannaṁ,",
  "atk-s0514a2:3491_5": "tasmā tatthassa asītigāme adāsi.",
  "atk-s0514a2:3492_0": "Sopi rājānaṁ āha –",
  "atk-s0514a2:3492_1": "“mahārāja,",
  "atk-s0514a2:3492_2": "tumhe bandhavānaṁ mā cintayittha,",
  "atk-s0514a2:3492_3": "ahaṁ mama rañño gamanakāleyeva ‘mahārāja,",
  "atk-s0514a2:3492_4": "nandādeviṁ mātuṭṭhāne ṭhapeyyāsi,",
  "atk-s0514a2:3492_5": "pañcālacandaṁ kaniṭṭhaṭṭhāne’ti vatvā dhītāya te abhisekaṁ dāpetvā rājānaṁ uyyojesiṁ,",
  "atk-s0514a2:3492_6": "mātarañca deviñca puttañca sīghameva pesessāmī”ti.",
  "atk-s0514a2:3492_7": "So “sādhu,",
  "atk-s0514a2:3492_8": "paṇḍitā”ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni “imāni",
  "atk-s0514a2:3492_9": "tassā dadeyyāsī”ti mahāsattaṁ paṭicchāpetvā senāvāhanassa kattabbakiccaṁ vicārento āha –",
  "atk-s0514a2:3493_0": "769.",
  "atk-s0514a2:3494_0": "“Yāva dadantu hatthīnaṁ, assānaṁ diguṇaṁ vidhaṁ;",
  "atk-s0514a2:3495_0": "Tappentu annapānena, rathike pattikārake”ti.",
  "atk-s0514a2:3496_0": "Tattha yāvāti na kevalaṁ diguṇameva,",
  "atk-s0514a2:3496_1": "yāva pahoti,",
  "atk-s0514a2:3496_2": "tāva hatthīnañca assānañca yavagodhumādividhaṁ dethāti vadati.",
  "atk-s0514a2:3496_3": "Tappentūti yattakena te antarāmagge akilantā gacchanti,",
  "atk-s0514a2:3496_4": "tattakaṁ dentā tappentu.",
  "atk-s0514a2:3497_0": "Evañca pana vatvā paṇḍitaṁ uyyojento āha –",
  "atk-s0514a2:3498_0": "770.",
  "atk-s0514a2:3499_0": "“Hatthī asse rathe pattī, gacchevādāya paṇḍita;",
  "atk-s0514a2:3500_0": "Passatu taṁ mahārājā, vedeho mithilaṁ gata”nti.",
  "atk-s0514a2:3501_0": "Tattha mithilaṁ gatanti sotthinā taṁ mithilanagaraṁ sampattaṁ passatu.",
  "atk-s0514a2:3502_0": "Iti so paṇḍitassa mahantaṁ sakkāraṁ katvā uyyojesi.",
  "atk-s0514a2:3502_1": "Tepi ekasatarājāno mahāsattassa sakkāraṁ katvā bahuṁ paṇṇākāraṁ adaṁsu.",
  "atk-s0514a2:3502_2": "Tesaṁ santike upanikkhittakapurisāpi paṇḍitameva parivārayiṁsu.",
  "atk-s0514a2:3502_3": "So mahantena parivārena parivuto maggaṁ paṭipajjitvā antarāmaggeyeva cūḷaniraññā dinnagāmato āyaṁ āharāpetuṁ purise pesetvā videharaṭṭhaṁ sampāpuṇi.",
  "atk-s0514a2:3502_4": "Senakopi kintarāmagge attano purisaṁ ṭhapesi “cūḷanirañño puna āgamanaṁ vā anāgamanaṁ vā jānitvā yassa kassaci āgamanañca mayhaṁ āroceyyāsī”ti.",
  "atk-s0514a2:3502_5": "So tiyojanamatthakeyeva mahāsattaṁ disvā āgantvā “paṇḍito mahantena parivārena āgacchatī”ti senakassa ārocesi.",
  "atk-s0514a2:3502_6": "So taṁ sutvā rājakulaṁ agamāsi.",
  "atk-s0514a2:3502_7": "Rājāpi pāsādatale ṭhito vātapānena olokento mahatiṁ senaṁ disvā “mahosadhapaṇḍitassa senā mandā,",
  "atk-s0514a2:3502_8": "ayaṁ ativiya mahatī senā dissati,",
  "atk-s0514a2:3502_9": "kiṁ nu kho cūḷanirājā āgato siyā”ti bhītatasito tamatthaṁ pucchanto āha –",
  "atk-s0514a2:3503_0": "771.",
  "atk-s0514a2:3504_0": "“Hatthī assā rathā pattī, senā padissate mahā;",
  "atk-s0514a2:3505_0": "Caturaṅginī bhīsarūpā, kiṁ nu maññasi paṇḍitā”ti.",
  "atk-s0514a2:3506_0": "Athassa senako tamatthaṁ ārocento āha –",
  "atk-s0514a2:3507_0": "772.",
  "atk-s0514a2:3508_0": "“Ānando te mahārāja, uttamo paṭidissati;",
  "atk-s0514a2:3509_0": "Sabbaṁ senaṅgamādāya, sotthiṁ patto mahosadho”ti.",
  "atk-s0514a2:3510_0": "Taṁ sutvā rājā āha – “senaka,",
  "atk-s0514a2:3510_1": "paṇḍitassa senā mandā,",
  "atk-s0514a2:3510_2": "ayaṁ pana mahatī”ti.",
  "atk-s0514a2:3510_3": "“Mahārāja,",
  "atk-s0514a2:3510_4": "cūḷanirājā tena pasādito bhavissati,",
  "atk-s0514a2:3510_5": "tenassa pasannena dinnā bhavissatī”ti.",
  "atk-s0514a2:3510_6": "Rājā nagare bheriṁ carāpesi “nagaraṁ alaṅkaritvā paṇḍitassa paccuggamanaṁ karontū”ti.",
  "atk-s0514a2:3510_7": "Nāgarā tathā kariṁsu.",
  "atk-s0514a2:3510_8": "Paṇḍito nagaraṁ pavisitvā rājakulaṁ gantvā rājānaṁ vanditvā ekamantaṁ nisīdi.",
  "atk-s0514a2:3510_9": "Atha naṁ rājā uṭṭhāya āliṅgitvā pallaṅkavaragato paṭisanthāraṁ karonto āha –",
  "atk-s0514a2:3511_0": "773.",
  "atk-s0514a2:3512_0": "“Yathā petaṁ susānasmiṁ, chaḍḍetvā caturo janā;",
  "atk-s0514a2:3513_0": "Evaṁ kapilayye tyamha, chaḍḍayitvā idhāgatā.",
  "atk-s0514a2:3514_0": "774.",
  "atk-s0514a2:3515_0": "“Atha tvaṁ kena vaṇṇena, kena vā pana hetunā;",
  "atk-s0514a2:3516_0": "Kena vā atthajātena, attānaṁ parimocayī”ti.",
  "atk-s0514a2:3517_0": "Tattha caturo janāti paṇḍita,",
  "atk-s0514a2:3517_1": "yathā nāma kālakataṁ caturo janā mañcakena susānaṁ netvā tattha chaḍḍetvā anapekkhā gacchanti,",
  "atk-s0514a2:3517_2": "evaṁ kapilayye raṭṭhe taṁ chaḍḍetvā mayaṁ imāgatāti attho.",
  "atk-s0514a2:3517_3": "Kena vaṇṇenāti kena kāraṇena.",
  "atk-s0514a2:3517_4": "Hetunāti paccayena.",
  "atk-s0514a2:3517_5": "Atthajātenāti atthena.",
  "atk-s0514a2:3517_6": "Attānaṁ parimocayīti amittahatthagato kena kāraṇena paccayena kena atthena tvaṁ attānaṁ parimocesīti pucchati.",
  "atk-s0514a2:3518_0": "Tato mahāsatto āha –",
  "atk-s0514a2:3519_0": "775.",
  "atk-s0514a2:3520_0": "“Atthaṁ atthena vedeha, mantaṁ mantena khattiya;",
  "atk-s0514a2:3521_0": "Parivārayiṁ rājānaṁ, jambudīpaṁva sāgaro”ti.",
  "atk-s0514a2:3522_0": "Tassattho – ahaṁ, mahārāja,",
  "atk-s0514a2:3522_1": "tena cintitaṁ atthaṁ attano cintitena atthena,",
  "atk-s0514a2:3522_2": "tena ca mantitaṁ mantaṁ attano mantitena mantena parivāresiṁ.",
  "atk-s0514a2:3522_3": "Na kevalañca ettakameva,",
  "atk-s0514a2:3522_4": "ekasatarājaparivāraṁ pana taṁ rājānaṁ jambudīpaṁ sāgaro viya parivārayissanti.",
  "atk-s0514a2:3522_5": "Sabbaṁ attano katakammaṁ vitthāretvā kathesi.",
  "atk-s0514a2:3523_0": "Taṁ sutvā rājā ativiya tussi. Athassa paṇḍito cūḷaniraññā attano dinnaṁ paṇṇākāraṁ ācikkhanto āha –",
  "atk-s0514a2:3524_0": "776.",
  "atk-s0514a2:3525_0": "“Dinnaṁ nikkhasahassaṁ me, gāmāsīti ca kāsisu;",
  "atk-s0514a2:3526_0": "Dāsisatāni cattāri, dinnaṁ bhariyāsatañca me;",
  "atk-s0514a2:3527_0": "Sabbaṁ senaṅgamādāya, sotthināmhi idhāgato”ti.",
  "atk-s0514a2:3528_0": "Tato rājā ativiya tuṭṭhapahaṭṭho mahāsattassa guṇaṁ vaṇṇento tameva udānaṁ udānesi –",
  "atk-s0514a2:3529_0": "777.",
  "atk-s0514a2:3530_0": "“Susukhaṁ vata saṁvāso, paṇḍitehīti senaka;",
  "atk-s0514a2:3531_0": "Pakkhīva pañjare baddhe macche jālagateriva;",
  "atk-s0514a2:3532_0": "Amittahatthattagate, mocayī no mahosadho”ti.",
  "atk-s0514a2:3533_0": "Senakopi tassa vacanaṁ sampaṭicchanto tameva gāthamāha –",
  "atk-s0514a2:3534_0": "778.",
  "atk-s0514a2:3535_0": "“Evametaṁ mahārāja, paṇḍitā hi sukhāvahā;",
  "atk-s0514a2:3536_0": "Pakkhīva pañjare baddhe, macche jālagateriva;",
  "atk-s0514a2:3537_0": "Amittahatthattagate, mocayī no mahosadho”ti.",
  "atk-s0514a2:3538_0": "Atha rājā nagare chaṇabheriṁ carāpetvā “sattāhaṁ mahāchaṇaṁ karontu,",
  "atk-s0514a2:3538_1": "yesaṁ mayi sineho atthi,",
  "atk-s0514a2:3538_2": "te sabbe paṇḍitassa sakkāraṁ sammānaṁ karontū”ti āṇāpento āha –",
  "atk-s0514a2:3539_0": "779.",
  "atk-s0514a2:3540_0": "“Āhaññantu sabbavīṇā, bheriyo dindimāni ca;",
  "atk-s0514a2:3541_0": "Dhamentu māgadhā saṅkhā, vaggū nadantu dundubhī”ti.",
  "atk-s0514a2:3542_0": "Tattha āhaññantūti vādiyantu. Māgadhā saṅkhāti magadharaṭṭhe sañjātā saṅkhā. Dundubhīti mahābheriyo.",
  "atk-s0514a2:3543_0": "Atha te nāgarā ca jānapadā ca pakatiyāpi paṇḍitassa sakkāraṁ kātukāmā bherisaddaṁ sutvā atirekataraṁ akaṁsu.",
  "atk-s0514a2:3543_1": "Tamatthaṁ pakāsento satthā āha –",
  "atk-s0514a2:3544_0": "780.",
  "atk-s0514a2:3545_0": "“Orodhā ca kumārā ca, vesiyānā ca brāhmaṇā;",
  "atk-s0514a2:3546_0": "Bahuṁ annañca pānañca, paṇḍitassābhihārayuṁ.",
  "atk-s0514a2:3547_0": "781.",
  "atk-s0514a2:3548_0": "“Hatthārohā anīkaṭṭhā, rathikā pattikārakā;",
  "atk-s0514a2:3549_0": "Bahuṁ annañca pānañca, paṇḍitassābhihārayuṁ.",
  "atk-s0514a2:3550_0": "782.",
  "atk-s0514a2:3551_0": "“Samāgatā jānapadā, negamā ca samāgatā;",
  "atk-s0514a2:3552_0": "Bahuṁ annañca pānañca, paṇḍitassābhihārayuṁ.",
  "atk-s0514a2:3553_0": "783.",
  "atk-s0514a2:3554_0": "“Bahujano pasannosi, disvā paṇḍitamāgataṁ;",
  "atk-s0514a2:3555_0": "Paṇḍitamhi anuppatte, celukkhepo avattathā”ti.",
  "atk-s0514a2:3556_0": "Tattha orodhāti udumbaradeviṁ ādiṁ katvā antepurikā.",
  "atk-s0514a2:3556_1": "Abhihārayunti abhihārāpesuṁ,",
  "atk-s0514a2:3556_2": "pahiṇiṁsūti attho.",
  "atk-s0514a2:3556_3": "Bahujanoti bhikkhave,",
  "atk-s0514a2:3556_4": "nagaravāsino ca catudvāragāmavāsino ca janapadavāsino cāti bahujano pasanno ahosi.",
  "atk-s0514a2:3556_5": "Disvā paṇḍitamāgatanti paṇḍitaṁ mithilaṁ āgataṁ disvā.",
  "atk-s0514a2:3556_6": "Avattathāti paṇḍitamhi mithilaṁ anuppatte “ayaṁ no paṭhamameva paccāmittavasaṁ gataṁ rājānaṁ mocetvā",
  "atk-s0514a2:3556_7": "pesetvā pacchā ekasatarājāno aññamaññaṁ khamāpetvā samagge katvā cūḷaniṁ pasādetvā tena dinnaṁ mahantaṁ",
  "atk-s0514a2:3556_8": "yasaṁ ādāya āgato”ti tuṭṭhacittena janena pavattito celukkhepo pavattatha.",
  "atk-s0514a2:3557_0": "Atha mahāsatto chaṇāvasāne rājakulaṁ āgantvā “mahārāja,",
  "atk-s0514a2:3557_1": "cūḷanirañño mātarañca deviñca puttañca sīghaṁ pesetuṁ vaṭṭatī”ti āha. “Sādhu, tāta,",
  "atk-s0514a2:3557_2": "pesehī”ti.",
  "atk-s0514a2:3557_3": "So tesaṁ tiṇṇaṁ janānaṁ mahantaṁ sakkāraṁ katvā attanā saddhiṁ āgatasenāyapi sakkāraṁ sammānaṁ kāretvā",
  "atk-s0514a2:3557_4": "te tayo jane mahantena parivārena attano purisehi saddhiṁ pesesi.",
  "atk-s0514a2:3557_5": "Raññā attano dinnā satabhariyā ca cattāri dāsisatāni ca nandādeviyā saddhiṁ pesesi,",
  "atk-s0514a2:3557_6": "attanā saddhiṁ āgatasenampi tehi saddhiṁyeva pesesi.",
  "atk-s0514a2:3557_7": "Te mahantena parivārena uttarapañcālanagaraṁ pāpuṇiṁsu.",
  "atk-s0514a2:3557_8": "Atha rājā mātaraṁ pucchi “kiṁ, amma,",
  "atk-s0514a2:3557_9": "vedeharājena te saṅgaho kato”ti?",
  "atk-s0514a2:3557_10": "“Kiṁ tāta, kathesi,",
  "atk-s0514a2:3557_11": "maṁ devatāṭhāne ṭhapetvā sakkāramakāsi,",
  "atk-s0514a2:3557_12": "nandādevimpi mātuṭṭhāne ṭhapesi,",
  "atk-s0514a2:3557_13": "pañcālacandaṁ kaniṭṭhabhātikaṭṭhāne ṭhapesī”ti.",
  "atk-s0514a2:3557_14": "Taṁ sutvā rājā ativiya tussitvā bahuṁ paṇṇākāraṁ pesesi.",
  "atk-s0514a2:3557_15": "Tato paṭṭhāya te ubhopi samaggā sammodamānā vasiṁsūti.",
  "atk-s0514a2:3558_0": "Mahāumaṅgakhaṇḍaṁ niṭṭhitaṁ.",
  "atk-s0514a2:3559_0": "Dakarakkhasapañho",
  "atk-s0514a2:3560_0": "Pañcālacandī videharaññā piyā ahosi manāpā.",
  "atk-s0514a2:3560_1": "Sā dutiye saṁvacchare puttaṁ vijāyi.",
  "atk-s0514a2:3560_2": "Tassa dasame saṁvacchare vedeharājā kālamakāsi.",
  "atk-s0514a2:3560_3": "Bodhisatto tassa chattaṁ ussāpetvā “deva,",
  "atk-s0514a2:3560_4": "ahaṁ tava ayyakassa cūḷanirañño santikaṁ gamissāmī”ti āpucchi. Paṇḍita,",
  "atk-s0514a2:3560_5": "mā maṁ daharaṁ chaḍḍetvā gamittha,",
  "atk-s0514a2:3560_6": "ahaṁ taṁ pituṭṭhāne ṭhapetvā sakkāraṁ karissāmīti.",
  "atk-s0514a2:3560_7": "Pañcālacandīpi naṁ “paṇḍita,",
  "atk-s0514a2:3560_8": "tumhākaṁ gatakāle aññaṁ paṭisaraṇaṁ natthi,",
  "atk-s0514a2:3560_9": "mā gamitthā”ti yāci.",
  "atk-s0514a2:3560_10": "Sopi “mayā rañño paṭiññā dinnā,",
  "atk-s0514a2:3560_11": "na sakkā agantu”nti mahājanassa kalunaṁ paridevantasseva attano upaṭṭhāke gahetvā nagarā nikkhamitvā uttarapañcālanagaraṁ gato.",
  "atk-s0514a2:3560_12": "Rājā tassāgamanaṁ sutvā paccuggantvā mahantena sakkārena nagaraṁ pavesetvā mahantaṁ gehaṁ datvā ṭhapetvā paṭhamadinne asītigāme na aññaṁ bhogaṁ adāsi.",
  "atk-s0514a2:3560_13": "So taṁ rājānaṁ upaṭṭhāsi.",
  "atk-s0514a2:3561_0": "Tadā bherī nāma paribbājikā rājagehe bhuñjati,",
  "atk-s0514a2:3561_1": "sā paṇḍitā byattā.",
  "atk-s0514a2:3561_2": "Tāya mahāsatto na diṭṭhapubbo,",
  "atk-s0514a2:3561_3": "“mahosadhapaṇḍito kira rājānaṁ upaṭṭhātī”ti saddameva suṇāti.",
  "atk-s0514a2:3561_4": "Tenapi sā na diṭṭhapubbā,",
  "atk-s0514a2:3561_5": "“bherī nāma paribbājikā rājagehe bhuñjatī”ti saddameva suṇāti.",
  "atk-s0514a2:3561_6": "Nandādevī pana “piyavippayogaṁ katvā amhe kilamāpesī”ti bodhisatte anattamanā ahosi.",
  "atk-s0514a2:3561_7": "Sā pañcasatā vallabhitthiyo āṇāpesi “mahosadhassa ekaṁ dosaṁ upadhāretvā rañño antare paribhindituṁ vāyamathā”ti.",
  "atk-s0514a2:3561_8": "Tā tassa antaraṁ olokentiyo vicaranti.",
  "atk-s0514a2:3562_0": "Athekadivasaṁ sā paribbājikā bhuñjitvā rājagehā nikkhantī bodhisattaṁ rājupaṭṭhānaṁ āgacchantaṁ rājaṅgaṇe passi.",
  "atk-s0514a2:3562_1": "So taṁ vanditvā aṭṭhāsi.",
  "atk-s0514a2:3562_2": "Sā “ayaṁ kira paṇḍito,",
  "atk-s0514a2:3562_3": "jānissāmi tāvassa paṇḍitabhāvaṁ vā apaṇḍitabhāvaṁ vā”ti hatthamuddāya pañhaṁ pucchantī bodhisattaṁ oloketvā hatthaṁ pasāresi.",
  "atk-s0514a2:3562_4": "Sā kira “kīdisaṁ, paṇḍita,",
  "atk-s0514a2:3562_5": "rājā taṁ paradesato ānetvā idāni paṭijaggati,",
  "atk-s0514a2:3562_6": "na paṭijaggatī”ti manasāva pañhaṁ pucchi.",
  "atk-s0514a2:3562_7": "Bodhisatto “ayaṁ hatthamuddāya maṁ pañhaṁ pucchatī”ti ñatvā pañhaṁ vissajjento hatthamuṭṭhiṁ akāsi.",
  "atk-s0514a2:3562_8": "So kira “ayye,",
  "atk-s0514a2:3562_9": "mama paṭiññaṁ gahetvā pakkositvā idāni rājā gāḷhamuṭṭhiva jāto,",
  "atk-s0514a2:3562_10": "na me apubbaṁ kiñci detī”ti manasāva pañhaṁ vissajjesi.",
  "atk-s0514a2:3562_11": "Sā taṁ kāraṇaṁ ñatvā hatthaṁ ukkhipitvā attano sīsaṁ parāmasi.",
  "atk-s0514a2:3562_12": "Tena idaṁ dasseti “paṇḍita,",
  "atk-s0514a2:3562_13": "sace kilamasi,",
  "atk-s0514a2:3562_14": "mayaṁ viya kasmā na pabbajasī”ti?",
  "atk-s0514a2:3562_15": "Taṁ ñatvā mahāsatto attano kucchiṁ parāmasi.",
  "atk-s0514a2:3562_16": "Tena idaṁ dasseti “ayye,",
  "atk-s0514a2:3562_17": "mama positabbā puttadārā bahutarā,",
  "atk-s0514a2:3562_18": "tena na pabbajāmī”ti.",
  "atk-s0514a2:3562_19": "Iti sā hatthamuddāya pañhaṁ pucchitvā attano āvāsameva agamāsi.",
  "atk-s0514a2:3562_20": "Mahāsattopi taṁ vanditvā rājupaṭṭhānaṁ gato.",
  "atk-s0514a2:3563_0": "Nandādeviyā payuttā vallabhitthiyo sīhapañjare ṭhitā taṁ kiriyaṁ disvā cūḷanirañño santikaṁ gantvā “deva,",
  "atk-s0514a2:3563_1": "mahosadho bheriparibbājikāya saddhiṁ ekato hutvā tumhākaṁ rajjaṁ gaṇhitukāmo,",
  "atk-s0514a2:3563_2": "tumhākaṁ paccatthiko hotī”ti paribhindiṁsu.",
  "atk-s0514a2:3563_3": "Rājā āha –",
  "atk-s0514a2:3563_4": "“kiṁ vo diṭṭhaṁ vā sutaṁ vā”ti? Mahārāja,",
  "atk-s0514a2:3563_5": "paribbājikā bhuñjitvā otarantī mahosadhaṁ disvā rājānaṁ hatthatalaṁ viya khalamaṇḍalaṁ viya ca samaṁ",
  "atk-s0514a2:3563_6": "katvā “rajjaṁ attano hatthagataṁ kātuṁ sakkosī”ti hatthaṁ pasāresi.",
  "atk-s0514a2:3563_7": "Mahosadhopi khaggaggahaṇākāraṁ dassento “katipāhaccayena sīsaṁ chinditvā rajjaṁ attano hatthagataṁ karissāmī”ti muṭṭhiṁ akāsi.",
  "atk-s0514a2:3563_8": "Sā “sīsameva chindāhī”ti attano hatthaṁ ukkhipitvā sīsaṁ parāmasi.",
  "atk-s0514a2:3563_9": "Mahosadho “majjheyeva naṁ chindissāmī”ti kucchiṁ parāmasi.",
  "atk-s0514a2:3563_10": "Appamattā, mahārāja, hotha,",
  "atk-s0514a2:3563_11": "mahosadhaṁ ghātetuṁ vaṭṭatīti.",
  "atk-s0514a2:3563_12": "So tāsaṁ kathaṁ sutvā cintesi “na sakkā paṇḍitena mayi dussituṁ,",
  "atk-s0514a2:3563_13": "paribbājikaṁ pucchissāmī”ti.",
  "atk-s0514a2:3564_0": "So punadivase paribbājikāya bhuttakāle taṁ upasaṅkamitvā pucchi “ayye,",
  "atk-s0514a2:3564_1": "kacci te mahosadhapaṇḍito diṭṭho”ti? “Āma, mahārāja,",
  "atk-s0514a2:3564_2": "hiyyo ito bhuñjitvā nikkhantiyā diṭṭho”ti.",
  "atk-s0514a2:3564_3": "“Koci pana vo kathāsallāpo ahosī”ti.",
  "atk-s0514a2:3564_4": "“Mahārāja,",
  "atk-s0514a2:3564_5": "sallāpo natthi,",
  "atk-s0514a2:3564_6": "‘so pana paṇḍito’ti sutvā ‘sace paṇḍito,",
  "atk-s0514a2:3564_7": "idaṁ jānissatī’ti hatthamuddāya naṁ pañhaṁ pucchantī “paṇḍita,",
  "atk-s0514a2:3564_8": "kacci te rājā pasāritahattho,",
  "atk-s0514a2:3564_9": "na saṅkucitahattho,",
  "atk-s0514a2:3564_10": "kacci te saṅgaṇhātī”ti hatthaṁ pasāresiṁ. Paṇḍito –",
  "atk-s0514a2:3564_11": "“rājā mama paṭiññaṁ gahetvā pakkositvā idāni kiñci na detī”ti muṭṭhimakāsi. Athāhaṁ –",
  "atk-s0514a2:3564_12": "“sace kilamasi,",
  "atk-s0514a2:3564_13": "mayaṁ viya kasmā na pabbajasī”ti sīsaṁ parāmasiṁ. So –",
  "atk-s0514a2:3564_14": "“mama posetabbā puttadārā bahutarā,",
  "atk-s0514a2:3564_15": "tena na pabbajāmī”ti attano kucchiṁ parāmasīti. “Paṇḍito, ayye,",
  "atk-s0514a2:3564_16": "mahosadho”ti? “Āma, mahārāja,",
  "atk-s0514a2:3564_17": "pathavitale paññāya tena sadiso nāma natthī”ti.",
  "atk-s0514a2:3564_18": "Rājā tassā kathaṁ sutvā taṁ vanditvā uyyojesi.",
  "atk-s0514a2:3564_19": "Tassā gatakāle paṇḍito rājupaṭṭhānaṁ paviṭṭho.",
  "atk-s0514a2:3564_20": "Atha naṁ pucchi “kacci te, paṇḍita,",
  "atk-s0514a2:3564_21": "bherī nāma paribbājikā diṭṭhā”ti? “Āma, mahārāja,",
  "atk-s0514a2:3564_22": "hiyyo ito nikkhantiṁ passiṁ,",
  "atk-s0514a2:3564_23": "sā hatthamuddāya evaṁ maṁ pañhaṁ pucchi,",
  "atk-s0514a2:3564_24": "ahañcassā tatheva vissajjesi”nti tāya kathitaniyāmeneva kathesi.",
  "atk-s0514a2:3564_25": "Rājā taṁ divasaṁ pasīditvā paṇḍitassa senāpatiṭṭhānaṁ adāsi,",
  "atk-s0514a2:3564_26": "sabbakiccāni tameva paṭicchāpesi.",
  "atk-s0514a2:3564_27": "Tassa yaso mahā ahosi.",
  "atk-s0514a2:3565_0": "Rañño dinnayasānantarameva so cintesi “raññā ekappahāreneva mayhaṁ atimahantaṁ issariyaṁ dinnaṁ,",
  "atk-s0514a2:3565_1": "rājāno kho pana māretukāmāpi evaṁ karontiyeva,",
  "atk-s0514a2:3565_2": "yaṁnūnāhaṁ ‘mama suhadayo vā no vā’ti rājānaṁ vīmaṁseyyaṁ,",
  "atk-s0514a2:3565_3": "na kho panañño jānituṁ sakkhissati,",
  "atk-s0514a2:3565_4": "bherī paribbājikā ñāṇasampannā,",
  "atk-s0514a2:3565_5": "sā ekenupāyena jānissatī”ti.",
  "atk-s0514a2:3565_6": "So bahūni gandhamālādīni gahetvā paribbājikāya āvāsaṁ gantvā taṁ pūjayitvā vanditvā “ayye,",
  "atk-s0514a2:3565_7": "tumhehi rañño mama guṇakathāya kathitadivasato paṭṭhāya rājā ajjhottharitvā mayhaṁ atimahantaṁ yasaṁ deti,",
  "atk-s0514a2:3565_8": "taṁ kho pana ‘sabhāvena vā deti,",
  "atk-s0514a2:3565_9": "no vā’ti na jānāmi,",
  "atk-s0514a2:3565_10": "sādhu vatassa,",
  "atk-s0514a2:3565_11": "sace ekenupāyena rañño mayi sinehabhāvaṁ jāneyyāthā”ti āha.",
  "atk-s0514a2:3565_12": "Sā “sādhū”ti paṭissuṇitvā punadivase rājagehaṁ gacchamānā dakarakkhasapañhaṁ nāma cintesi.",
  "atk-s0514a2:3565_13": "Evaṁ kirassā ahosi “ahaṁ carapuriso viya hutvā upāyena rājānaṁ pañhaṁ pucchitvā ‘paṇḍitassa suhadayo vā,",
  "atk-s0514a2:3565_14": "no vā’ti jānissāmī”ti.",
  "atk-s0514a2:3565_15": "Sā gantvā katabhattakiccā nisīdi.",
  "atk-s0514a2:3565_16": "Rājāpi naṁ vanditvā ekamantaṁ nisīdi.",
  "atk-s0514a2:3565_17": "Tassā etadahosi “sace rājā paṇḍitassa upari duhadayo bhavissati,",
  "atk-s0514a2:3565_18": "pañhaṁ puṭṭho attano duhadayabhāvaṁ mahājanamajjheyeva kathessati,",
  "atk-s0514a2:3565_19": "taṁ ayuttaṁ,",
  "atk-s0514a2:3565_20": "ekamante naṁ pañhaṁ pucchissāmī”ti.",
  "atk-s0514a2:3565_21": "Sā “raho paccāsīsāmi,",
  "atk-s0514a2:3565_22": "mahārājā”ti āha.",
  "atk-s0514a2:3565_23": "Rājā manusse paṭikkamāpesi.",
  "atk-s0514a2:3565_24": "Atha naṁ sā āha –",
  "atk-s0514a2:3565_25": "“mahārāja,",
  "atk-s0514a2:3565_26": "taṁ pañhaṁ pucchāmī”ti. “Puccha, ayye,",
  "atk-s0514a2:3565_27": "jānanto kathessāmī”ti.",
  "atk-s0514a2:3565_28": "Atha sā dakarakkhasapañhe paṭhamaṁ gāthamāha –",
  "atk-s0514a2:3566_0": "“Sace vo vuyhamānānaṁ, sattannaṁ udakaṇṇave;",
  "atk-s0514a2:3567_0": "Manussabalimesāno, nāvaṁ gaṇheyya rakkhaso;",
  "atk-s0514a2:3568_0": "Anupubbaṁ kathaṁ datvā, muñcesi dakarakkhasā”ti. ;",
  "atk-s0514a2:3569_0": "Tattha sattannanti tumhākaṁ mātā ca nandādevī ca tikhiṇamantikumāro ca dhanusekhasahāyo ca purohito ca mahosadho ca tumhe cāti imesaṁ sattannaṁ.",
  "atk-s0514a2:3569_1": "Udakaṇṇaveti gambhīravitthate udake.",
  "atk-s0514a2:3569_2": "Manussabalimesānoti manussabaliṁ gavesanto.",
  "atk-s0514a2:3569_3": "Gaṇheyyāti thāmasampanno dakarakkhaso udakaṁ dvidhā katvā nikkhamitvā taṁ nāvaṁ gaṇheyya,",
  "atk-s0514a2:3569_4": "gahetvā ca pana “mahārāja,",
  "atk-s0514a2:3569_5": "ime cha jane mama anupaṭipāṭiyā dehi,",
  "atk-s0514a2:3569_6": "taṁ vissajjessāmī”ti vadeyya.",
  "atk-s0514a2:3569_7": "Atha tvaṁ anupubbaṁ kathaṁ datvā muñcesi dakarakkhasā,",
  "atk-s0514a2:3569_8": "kaṁ paṭhamaṁ datvā…pe…",
  "atk-s0514a2:3569_9": "kaṁ chaṭṭhaṁ datvā dakarakkhasato muñceyyāsīti?",
  "atk-s0514a2:3570_0": "Taṁ sutvā rājā attano yathājjhāsayaṁ kathento imaṁ gāthamāha –",
  "atk-s0514a2:3571_0": "“Mātaraṁ paṭhamaṁ dajjaṁ, bhariyaṁ datvāna bhātaraṁ;",
  "atk-s0514a2:3572_0": "Tato sahāyaṁ datvāna, pañcamaṁ dajjaṁ brāhmaṇaṁ;",
  "atk-s0514a2:3573_0": "Chaṭṭhāhaṁ dajjamattānaṁ, neva dajjaṁ mahosadha”nti. ;",
  "atk-s0514a2:3574_0": "Tattha chaṭṭhāhanti ayye,",
  "atk-s0514a2:3574_1": "pañcame khādite athāhaṁ “bho dakarakkhasa,",
  "atk-s0514a2:3574_2": "mukhaṁ vivarā”ti vatvā tena mukhe vivaṭe daḷhaṁ kacchaṁ bandhitvā imaṁ rajjasiriṁ agaṇetvā “idāni maṁ khādā”ti tassa mukhe pateyyaṁ,",
  "atk-s0514a2:3574_3": "na tveva jīvamāno mahosadhapaṇḍitaṁ dadeyyanti,",
  "atk-s0514a2:3574_4": "ettakena ayaṁ pañho niṭṭhito.",
  "atk-s0514a2:3575_0": "Evaṁ ñātaṁ paribbājikāya rañño mahāsatte suhadayataṁ,",
  "atk-s0514a2:3575_1": "na pana ettakeneva paṇḍitassa guṇo cando viya pākaṭo hoti.",
  "atk-s0514a2:3575_2": "Tenassā etadahosi “ahaṁ mahājanamajjhe etesaṁ guṇaṁ kathayissāmi,",
  "atk-s0514a2:3575_3": "rājā tesaṁ aguṇaṁ kathetvā paṇḍitassa guṇaṁ kathessati,",
  "atk-s0514a2:3575_4": "evaṁ paṇḍitassa guṇo nabhe puṇṇacando viya pākaṭo bhavissatī”ti.",
  "atk-s0514a2:3575_5": "Sā sabbaṁ antepurajanaṁ sannipātāpetvā ādito paṭṭhāya puna rājānaṁ tameva pañhaṁ pucchitvā tena tatheva vutte “mahārāja,",
  "atk-s0514a2:3575_6": "tvaṁ ‘mātaraṁ paṭhamaṁ dassāmī’ti vadasi,",
  "atk-s0514a2:3575_7": "mātā nāma mahāguṇā,",
  "atk-s0514a2:3575_8": "tuyhañca mātā na aññesaṁ mātusadisā.",
  "atk-s0514a2:3575_9": "Bahūpakārā te esā”ti tassā guṇaṁ kathentī gāthādvayamāha –",
  "atk-s0514a2:3576_0": "“Posetā te janettī ca, dīgharattānukampikā;",
  "atk-s0514a2:3577_0": "Chabbhī tayi padussati, paṇḍitā atthadassinī;",
  "atk-s0514a2:3578_0": "Aññaṁ upanisaṁ katvā, vadhā taṁ parimocayi.",
  "atk-s0514a2:3579_0": "“Taṁ tādisiṁ pāṇadadiṁ, orasaṁ gabbhadhāriniṁ;",
  "atk-s0514a2:3580_0": "Mātaraṁ kena dosena, dajjāsi dakarakkhino”ti. ;",
  "atk-s0514a2:3581_0": "Tattha posetāti daharakāle dve tayo vāre nhāpetvā pāyetvā bhojetvā taṁ posesi.",
  "atk-s0514a2:3581_1": "Dīgharattānukampikāti cirakālaṁ mudunā hitacittena anukampikā.",
  "atk-s0514a2:3581_2": "Chambhī tayi padussatīti yadā tayi chambhī nāma brāhmaṇo padussi,",
  "atk-s0514a2:3581_3": "tadā sā paṇḍitā atthadassinī aññaṁ tava paṭirūpakaṁ katvā taṁ vadhā parimocayi.",
  "atk-s0514a2:3582_0": "Cūḷanissa kira mahācūḷanī nāma pitā ahosi.",
  "atk-s0514a2:3582_1": "Sā imassa daharakāle purohitena saddhiṁ methunaṁ paṭisevitvā rājānaṁ visena mārāpetvā brāhmaṇassa chattaṁ",
  "atk-s0514a2:3582_2": "ussāpetvā tassa aggamahesī hutvā ekadivasaṁ “amma,",
  "atk-s0514a2:3582_3": "chātomhī”ti vutte puttassa phāṇitena saddhiṁ pūvakhajjakaṁ dāpesi.",
  "atk-s0514a2:3582_4": "Atha naṁ makkhikā parivārayiṁsu,",
  "atk-s0514a2:3582_5": "so “imaṁ nimmakkhikaṁ katvā khādissāmī”ti thokaṁ paṭikkamitvā bhūmiyaṁ phāṇitabindūni pātetvā attano santike makkhikā pothetvā palāpesi.",
  "atk-s0514a2:3582_6": "Tā gantvā itaraṁ phāṇitaṁ parivārayiṁsu.",
  "atk-s0514a2:3582_7": "So nimmakkhikaṁ katvā khajjakaṁ khāditvā hatthaṁ dhovitvā mukhaṁ vikkhāletvā pakkāmi.",
  "atk-s0514a2:3582_8": "Brāhmaṇo tassa taṁ kiriyaṁ disvā cintesi “ayaṁ dārako idāneva nimmakkhikaṁ phāṇitaṁ khādati,",
  "atk-s0514a2:3582_9": "vuḍḍhippatto mama rajjaṁ na dassati,",
  "atk-s0514a2:3582_10": "idāneva naṁ māressāmī”ti.",
  "atk-s0514a2:3582_11": "So deviyā tamatthaṁ ārocesi.",
  "atk-s0514a2:3583_0": "Sā “sādhū, deva,",
  "atk-s0514a2:3583_1": "ahaṁ tayi sinehena attano sāmikampi māresiṁ,",
  "atk-s0514a2:3583_2": "iminā me ko attho, mahārāja,",
  "atk-s0514a2:3583_3": "ekampi ajānāpetvā rahassena naṁ māressāmī”ti brāhmaṇaṁ vañcetvā “attheso upāyo”ti paṇḍitaṁ upāyakusalaṁ bhattakārakaṁ pakkosāpetvā “samma,",
  "atk-s0514a2:3583_4": "mama putto cūḷanikumāro ca tava putto dhanusekhakumāro ca ekadivasaṁ jātā ekato kumāraparihārena vaḍḍhitā piyasahāyakā,",
  "atk-s0514a2:3583_5": "chabbhibrāhmaṇo mama puttaṁ māretukāmo,",
  "atk-s0514a2:3583_6": "tvaṁ tassa jīvitadānaṁ dehī”ti vatvā “sādhu, devi,",
  "atk-s0514a2:3583_7": "kiṁ karomī”ti vutte “mama putto abhiṇhaṁ tava gehe hotu,",
  "atk-s0514a2:3583_8": "tvañca te ca katipāhaṁ nirāsaṅkabhāvatthāya mahānaseyeva supatha.",
  "atk-s0514a2:3583_9": "Tato nirāsaṅkabhāvaṁ ñatvā tumhākaṁ sayanaṭṭhāne eḷakaṭṭhīni ṭhapetvā manussānaṁ sayanavelāya mahānase",
  "atk-s0514a2:3583_10": "aggiṁ datvā kañci ajānāpetvā mama puttañca tava puttañca gahetvā aggadvāreneva nikkhamitvā tiroraṭṭhaṁ",
  "atk-s0514a2:3583_11": "gantvā mama puttassa rājaputtabhāvaṁ anācikkhitvā jīvitaṁ anurakkhāhī”ti āha.",
  "atk-s0514a2:3584_0": "So “sādhū”ti sampaṭicchi.",
  "atk-s0514a2:3584_1": "Athassa sā ratanasāraṁ adāsi.",
  "atk-s0514a2:3584_2": "So tathā katvā kumārañca puttañca ādāya maddaraṭṭhe sāgalanagaraṁ gantvā rājānaṁ upaṭṭhāsi.",
  "atk-s0514a2:3584_3": "So porāṇabhattakārakaṁ apanetvā tassa taṁ ṭhānaṁ adāsi.",
  "atk-s0514a2:3584_4": "Dvepi kumārā tena saddhiṁyeva rājanivesanaṁ gacchanti.",
  "atk-s0514a2:3584_5": "Rājā “kassete puttā kumārā”ti pucchi.",
  "atk-s0514a2:3584_6": "Bhattakārako “mayhaṁ puttā”ti āha.",
  "atk-s0514a2:3584_7": "“Nanu dve asadisā”ti?",
  "atk-s0514a2:3584_8": "“Dvinnaṁ itthīnaṁ puttā, devā”ti.",
  "atk-s0514a2:3584_9": "Te gacchante kāle vissāsikā hutvā maddarañño dhītāya saddhiṁ rājanivesaneyeva kīḷanti.",
  "atk-s0514a2:3584_10": "Atha cūḷanikumāro ca rājadhītā ca abhiṇhadassanena aññamaññaṁ paṭibaddhacittā ahesuṁ.",
  "atk-s0514a2:3584_11": "Kīḷanaṭṭhāne kumāro rājadhītaraṁ geṇḍukampi pāsakampi āharāpeti.",
  "atk-s0514a2:3584_12": "Anāharantiṁ sīse paharati,",
  "atk-s0514a2:3584_13": "sā rodati.",
  "atk-s0514a2:3584_14": "Athassā saddaṁ sutvā rājā “kena me dhītā pahaṭā”ti vadati.",
  "atk-s0514a2:3584_15": "Dhātiyo āgantvā pucchanti.",
  "atk-s0514a2:3584_16": "Kumārikā “sacāhaṁ ‘iminā pahaṭāmhī’ti vakkhāmi,",
  "atk-s0514a2:3584_17": "pitā me etassa rājadaṇḍaṁ karissatī”ti sinehena na katheti,",
  "atk-s0514a2:3584_18": "“nāhaṁ kenaci pahaṭā”ti vadati.",
  "atk-s0514a2:3585_0": "Athekadivasaṁ maddarājā naṁ paharantaṁ addasa.",
  "atk-s0514a2:3585_1": "Disvānassa etadahosi “ayaṁ kumāro na ca bhattakārakena sadiso abhirūpo pāsādiko ativiya achambhito,",
  "atk-s0514a2:3585_2": "na iminā etassa puttena bhavitabba”nti.",
  "atk-s0514a2:3585_3": "So tato paṭṭhāya taṁ pariggaṇhi.",
  "atk-s0514a2:3585_4": "Dhātiyo kīḷanaṭṭhāne khādanīyaṁ āharitvā rājadhītāya denti,",
  "atk-s0514a2:3585_5": "sā aññesampi dārakānaṁ deti.",
  "atk-s0514a2:3585_6": "Te jaṇṇunā patiṭṭhāya onatā gaṇhanti.",
  "atk-s0514a2:3585_7": "Cūḷanikumāro pana ṭhitakova tassā hatthato acchinditvā gaṇhāti.",
  "atk-s0514a2:3585_8": "Rājāpi taṁ kiriyaṁ addasa.",
  "atk-s0514a2:3585_9": "Athekadivasaṁ cūḷanikumārassa geṇḍuko rañño cūḷasayanassa heṭṭhā pāvisi.",
  "atk-s0514a2:3585_10": "Kumāro taṁ gaṇhanto attano issaramānena “imassa paccantarañño heṭṭhāsayane na pavisāmī”ti taṁ daṇḍakena nīharitvā gaṇhi.",
  "atk-s0514a2:3585_11": "Rājā tampi kiriyaṁ disvā “nicchayenesa na bhattakārakassa putto”ti taṁ pakkosāpetvā “kasseso putto”ti pucchi.",
  "atk-s0514a2:3585_12": "“Mayhaṁ putto, devā”ti.",
  "atk-s0514a2:3585_13": "“Ahaṁ tava puttañca aputtañca jānāmi,",
  "atk-s0514a2:3585_14": "sabhāvaṁ me kathehi,",
  "atk-s0514a2:3585_15": "no ce kathesi,",
  "atk-s0514a2:3585_16": "jīvitaṁ te natthī”ti khaggaṁ uggiri.",
  "atk-s0514a2:3585_17": "So maraṇabhayabhīto “kathemi, deva,",
  "atk-s0514a2:3585_18": "raho pana paccāsīsāmī”ti vatvā raññā okāse kate abhayaṁ yācitvā yathābhūtaṁ ārocesi.",
  "atk-s0514a2:3585_19": "Rājā tathato ñatvā attano dhītaraṁ alaṅkaritvā tassa pādaparicārikaṁ katvā adāsi.",
  "atk-s0514a2:3586_0": "Imesaṁ pana palātadivase “bhattakārako ca cūḷanikumāro ca bhattakārakassa putto ca mahānase paditteyeva daḍḍhā”ti sakalanagare ekakolāhalaṁ ahosi.",
  "atk-s0514a2:3586_1": "Calākadevīpi taṁ pavattiṁ sutvā brāhmaṇassa ārocesi “deva,",
  "atk-s0514a2:3586_2": "tumhākaṁ manoratho matthakaṁ patto,",
  "atk-s0514a2:3586_3": "te kira tayopi bhattageheyeva daḍḍhā”ti.",
  "atk-s0514a2:3586_4": "So tuṭṭhahaṭṭho ahosi.",
  "atk-s0514a2:3586_5": "Calākadevīpi “cūḷanikumārassa aṭṭhīnī”ti eḷakassa aṭṭhīni āharāpetvā brāhmaṇassa dassetvā chaḍḍāpesi.",
  "atk-s0514a2:3586_6": "Imamatthaṁ sandhāya paribbājikā “aññaṁ upanisaṁ katvā,",
  "atk-s0514a2:3586_7": "vadhā taṁ parimocayī”ti āha.",
  "atk-s0514a2:3586_8": "Sā hi eḷakassa aṭṭhīni “manussaaṭṭhīnī”ti dassetvā taṁ vadhā mocesi.",
  "atk-s0514a2:3586_9": "Orasanti yāya tvaṁ ure katvā vaḍḍhito,",
  "atk-s0514a2:3586_10": "taṁ orasaṁ piyaṁ manāpaṁ.",
  "atk-s0514a2:3586_11": "Gabbhadhārininti yāya tvaṁ kucchinā dhārito,",
  "atk-s0514a2:3586_12": "taṁ evarūpaṁ mātaraṁ kena dosena dakarakkhasassa dassasīti.",
  "atk-s0514a2:3587_0": "Taṁ sutvā rājā “ayye,",
  "atk-s0514a2:3587_1": "bahū mama mātu guṇā,",
  "atk-s0514a2:3587_2": "ahañcassā mama upakārabhāvaṁ jānāmi,",
  "atk-s0514a2:3587_3": "tatopi pana mameva guṇā bahutarā”ti mātu aguṇaṁ kathento imaṁ gāthādvayamāha –",
  "atk-s0514a2:3588_0": "“Daharā viyalaṅkāraṁ, dhāreti apiḷandhanaṁ;",
  "atk-s0514a2:3589_0": "Dovārike anīkaṭṭhe, ativelaṁ pajagghati.",
  "atk-s0514a2:3590_0": "“Athopi paṭirājūnaṁ, sayaṁ dūtāni sāsati;",
  "atk-s0514a2:3591_0": "Mātaraṁ tena dosena, dajjāhaṁ dakarakkhino”ti. ;",
  "atk-s0514a2:3592_0": "Tattha daharā viyāti mahallikāpi hutvā taruṇī viya.",
  "atk-s0514a2:3592_1": "Dhāreti apiḷandhananti piḷandhituṁ ayuttaṁ alaṅkāraṁ dhāreti.",
  "atk-s0514a2:3592_2": "Sā kira vajirapūritaṁ kañcanamekhalaṁ piḷandhitvā rañño amaccehi saddhiṁ mahātale nisinnakāle aparāparaṁ caṅkamati,",
  "atk-s0514a2:3592_3": "mekhalāsaddena rājanivesanaṁ ekaninnādaṁ hoti.",
  "atk-s0514a2:3592_4": "Pajagghatīti esā dovārike ca hatthiācariyādike anīkaṭṭhe ca,",
  "atk-s0514a2:3592_5": "ye etissā ucchiṭṭhakampi bhuñjituṁ ayuttarūpā,",
  "atk-s0514a2:3592_6": "tepi āmantetvā tehi saddhiṁ ativelaṁ mahāhasitaṁ hasati.",
  "atk-s0514a2:3592_7": "Paṭirājūnanti aññesaṁ rājūnaṁ.",
  "atk-s0514a2:3592_8": "Sayaṁ dūtāni sāsatīti mama vacanena sayaṁ paṇṇaṁ likhitvā dūtepi peseti “mama mātā kāme paribhuñjanavayasmiṁyeva ṭhitā,",
  "atk-s0514a2:3592_9": "asukarājā kira āgantvā taṁ ānetū”ti.",
  "atk-s0514a2:3592_10": "Te “mayaṁ rañño upaṭṭhākā,",
  "atk-s0514a2:3592_11": "kasmā no evaṁ vadesī”ti paṭipaṇṇāni pesenti.",
  "atk-s0514a2:3592_12": "Tesu parisamajjhe vāciyamānesu mama sīsaṁ chindanakālo viya hoti,",
  "atk-s0514a2:3592_13": "mātaraṁ tena dosena dakarakkhasassa dassāmīti.",
  "atk-s0514a2:3593_0": "Atha paribbājikā “mahārāja,",
  "atk-s0514a2:3593_1": "mātaraṁ tāva iminā dosena dehi,",
  "atk-s0514a2:3593_2": "bhariyā pana te bahūpakārā”ti tassā guṇaṁ kathentī dve gāthā abhāsi –",
  "atk-s0514a2:3594_0": "“Itthigumbassa pavarā, accantaṁ piyabhāṇinī;",
  "atk-s0514a2:3595_0": "Anuggatā sīlavatī, chāyāva anapāyinī.",
  "atk-s0514a2:3596_0": "“Akkodhanā puññavatī, paṇḍitā atthadassinī;",
  "atk-s0514a2:3597_0": "Ubbariṁ kena dosena, ajjāsi dakarakkhino”ti. ;",
  "atk-s0514a2:3598_0": "Tattha itthigumbassāti itthigaṇassa.",
  "atk-s0514a2:3598_1": "Anuggatāti daharakālato paṭṭhāya anugatā.",
  "atk-s0514a2:3598_2": "“Akkodhanā”tiādikena panassā guṇe katheti.",
  "atk-s0514a2:3598_3": "Maddaraṭṭhe sāgalanagare vasanakāle pahaṭāpi tava āṇākaraṇabhayena tayi sinehena mātāpitūnaṁ na kathesi,",
  "atk-s0514a2:3598_4": "evamesā akkodhanā puññavatī paṇḍitā atthadassinīti.",
  "atk-s0514a2:3598_5": "Idaṁ daharakāle akkodhanādibhāvaṁ sandhāyāha.",
  "atk-s0514a2:3598_6": "Ubbarinti orodhaṁ.",
  "atk-s0514a2:3598_7": "Evaṁ guṇasampannaṁ nandādeviṁ kena dosena dakarakkhasassa dassasīti vadati.",
  "atk-s0514a2:3599_0": "So tassā aguṇaṁ kathento āha –",
  "atk-s0514a2:3600_0": "“Khiḍḍāratisamāpannaṁ, anatthavasamāgataṁ;",
  "atk-s0514a2:3601_0": "Sā maṁ sakāna puttānaṁ, ayācaṁ yācate dhanaṁ.",
  "atk-s0514a2:3602_0": "“Sohaṁ dadāmi sāratto, bahuṁ uccāvacaṁ dhanaṁ;",
  "atk-s0514a2:3603_0": "Suduccajaṁ cajitvāna, pacchā socāmi dummano;",
  "atk-s0514a2:3604_0": "Ubbariṁ tena dosena, dajjāhaṁ dakarakkhino”ti. ;",
  "atk-s0514a2:3605_0": "Tattha anatthavasamāgatanti tāya khiḍḍāratiyā kāmakīḷāya anatthakārakānaṁ kilesānaṁ vasaṁ āgataṁ maṁ viditvā.",
  "atk-s0514a2:3605_1": "Sā manti sā nandādevī maṁ.",
  "atk-s0514a2:3605_2": "Sakāna puttānanti yaṁ mayā attano puttadhītānañca bhariyānañca dinnaṁ piḷandhanaṁ,",
  "atk-s0514a2:3605_3": "taṁ ayācitabbarūpaṁ “mayhaṁ dehī”ti yācati.",
  "atk-s0514a2:3605_4": "Pacchā socāmīti sā dutiyadivase “imāni piḷandhanāni raññā me dinnāni,",
  "atk-s0514a2:3605_5": "āharathetānī”ti tesaṁ rodantānaṁ omuñcitvā gaṇhāti.",
  "atk-s0514a2:3605_6": "Athāhaṁ te rodamāne mama santikaṁ āgate disvā pacchā socāmi.",
  "atk-s0514a2:3605_7": "Evaṁ dosakārikā esā.",
  "atk-s0514a2:3605_8": "Iminā naṁ dosena dakarakkhasassa dassāmīti.",
  "atk-s0514a2:3606_0": "Atha naṁ paribbājikā “imaṁ tāva iminā dosena dehi,",
  "atk-s0514a2:3606_1": "kaniṭṭho pana te tikhiṇamantikumāro upakārako,",
  "atk-s0514a2:3606_2": "taṁ kena dosena dassatī”ti pucchantī āha –",
  "atk-s0514a2:3607_0": "“Yenocitā janapadā, ānītā ca paṭiggahaṁ;",
  "atk-s0514a2:3608_0": "Ābhataṁ pararajjebhi, abhiṭṭhāya bahuṁ dhanaṁ.",
  "atk-s0514a2:3609_0": "Dhanuggahānaṁ pavaraṁ, sūraṁ tikhiṇamantinaṁ;",
  "atk-s0514a2:3610_0": "Bhātaraṁ kena dosena, dajjāsi dakarakkhino”ti. ;",
  "atk-s0514a2:3611_0": "Tattha ocitāti vaḍḍhitā.",
  "atk-s0514a2:3611_1": "Paṭiggahanti yena ca tumhe paradese vasantā puna gehaṁ ānītā.",
  "atk-s0514a2:3611_2": "Abhiṭṭhāyāti abhibhavitvā.",
  "atk-s0514a2:3611_3": "Tikhiṇamantinanti tikhiṇapaññaṁ.",
  "atk-s0514a2:3612_0": "So kira mātu brāhmaṇena saddhiṁ vasanakāle jāto.",
  "atk-s0514a2:3612_1": "Athassa vayappattassa brāhmaṇo khaggaṁ hatthe datvā “imaṁ gahetvā maṁ upaṭṭhahā”ti āha.",
  "atk-s0514a2:3612_2": "So brāhmaṇaṁ “pitā me”ti saññāya upaṭṭhāsi.",
  "atk-s0514a2:3612_3": "Atha naṁ eko amacco “kumāra,",
  "atk-s0514a2:3612_4": "na tvaṁ etassa putto,",
  "atk-s0514a2:3612_5": "tava kucchigatakāle calākadevī rājānaṁ māretvā etassa chattaṁ ussāpesi,",
  "atk-s0514a2:3612_6": "tvaṁ mahācūḷanirañño putto”ti āha.",
  "atk-s0514a2:3612_7": "So kujjhitvā “ekena upāyena naṁ māressāmī”ti rājakulaṁ pavisanto taṁ khaggaṁ ekassa pādamūlikassa datvā",
  "atk-s0514a2:3612_8": "aparaṁ “tvaṁ rājadvāre ‘mameso khaggo’ti iminā saddhiṁ vivādaṁ kareyyāsī”ti vatvā pāvisi.",
  "atk-s0514a2:3612_9": "Te kalahaṁ kariṁsu.",
  "atk-s0514a2:3612_10": "So “kiṁ esa kalaho”ti ekaṁ purisaṁ pesesi.",
  "atk-s0514a2:3612_11": "So āgantvā “khaggatthāyā”ti āha.",
  "atk-s0514a2:3612_12": "Brāhmaṇo taṁ sutvā “kiṁ eta”nti pucchi.",
  "atk-s0514a2:3612_13": "So kira tumhehi mama dinnakhaggo parassa santakoti.",
  "atk-s0514a2:3612_14": "“Kiṁ vadesi, tāta,",
  "atk-s0514a2:3612_15": "tena hi āharāpehi,",
  "atk-s0514a2:3612_16": "sañjānissāmi na”nti āha.",
  "atk-s0514a2:3612_17": "So taṁ āharāpetvā kosato nikkaḍḍhitvā “passathā”ti taṁ sañjhānāpento viya upagantvā ekappahāreneva tassa sīsaṁ chinditvā attano pādamūle pātesi.",
  "atk-s0514a2:3612_18": "Tato rājagehaṁ paṭijaggitvā nagaraṁ alaṅkaritvā tassa abhiseke upanīte mātā cūḷanikumārassa maddaraṭṭhe vasanabhāvaṁ ācikkhi.",
  "atk-s0514a2:3612_19": "Taṁ sutvā kumāro senaṅgaparivuto tattha gantvā bhātaraṁ ānetvā rajjaṁ paṭicchāpesi.",
  "atk-s0514a2:3612_20": "Tato paṭṭhāya taṁ “tikhiṇamantī”ti sañjāniṁsu.",
  "atk-s0514a2:3612_21": "Paribbājikā taṁ “evarūpaṁ bhātaraṁ kena dosena dakarakkhasassa dajjāsī”ti pucchi.",
  "atk-s0514a2:3613_0": "Rājā tassa dosaṁ kathento āha –",
  "atk-s0514a2:3614_0": "“Yenocitā janapadā, ānītā ca paṭiggahaṁ;",
  "atk-s0514a2:3615_0": "Ābhataṁ pararajjebhi, abhiṭṭhāya bahuṁ dhanaṁ.",
  "atk-s0514a2:3616_0": "“Dhanuggahānaṁ pavaro, sūro tikhiṇamanti ca;",
  "atk-s0514a2:3617_0": "Mayāyaṁ sukhito rājā, atimaññati dārako.",
  "atk-s0514a2:3618_0": "“Upaṭṭhānampi me ayye, na so eti yathā pure;",
  "atk-s0514a2:3619_0": "Bhātaraṁ tena dosena, dajjāhaṁ dakarakkhino”ti. ;",
  "atk-s0514a2:3620_0": "Tattha pararajjebhīti imassa pararajjato ca bahu dhanaṁ ābhataṁ,",
  "atk-s0514a2:3620_1": "ayañca pararajje vasanto puna imaṁ gehaṁ ānetvā “esa mayā mahati yase patiṭṭhāpito”ti vadati.",
  "atk-s0514a2:3620_2": "Yathā pureti pubbe pātova āgacchati,",
  "atk-s0514a2:3620_3": "idāni pana na tathā eti.",
  "atk-s0514a2:3620_4": "Iminā naṁ dosena dakarakkhasassa dassāmīti.",
  "atk-s0514a2:3621_0": "Atha paribbājikā “bhātu tāva ko doso hotu,",
  "atk-s0514a2:3621_1": "dhanusekhakumāro pana tayi sinehaguṇayutto bahūpakāro”ti tassa guṇaṁ kathentī āha –",
  "atk-s0514a2:3622_0": "“Ekarattena ubhayo, tvañceva dhanusekha ca;",
  "atk-s0514a2:3623_0": "Ubho jātettha pañcālā, sahāyā susamāvayā.",
  "atk-s0514a2:3624_0": "“Cariyā taṁ anubandhittho, ekadukkhasukho tava;",
  "atk-s0514a2:3625_0": "Ussukko te divārattiṁ, sabbakiccesu byāvaṭo;",
  "atk-s0514a2:3626_0": "Sahāyaṁ kena dosena, dajjāsi dakarakkhino”ti. ;",
  "atk-s0514a2:3627_0": "Tattha dhanusekhacāti dhanusekho ca,",
  "atk-s0514a2:3627_1": "dhanusekhakumāro cāti attho.",
  "atk-s0514a2:3627_2": "Etthāti idheva nagare.",
  "atk-s0514a2:3627_3": "Pañcālāti uttarapañcālanagare jātattā evaṁvohārā.",
  "atk-s0514a2:3627_4": "Susamāvayāti suṭṭhu samavayā.",
  "atk-s0514a2:3627_5": "Cariyā taṁ anubandhitthoti daharakāle janapadacārikāya pakkantaṁ taṁ anubandhi,",
  "atk-s0514a2:3627_6": "chāyāva na vijahi.",
  "atk-s0514a2:3627_7": "Ussukkoti tava kiccesu ratthindivaṁ ussukko chandajāto niccaṁ byāvaṭo.",
  "atk-s0514a2:3627_8": "Taṁ kena dosena dakarakkhasassa dassasīti.",
  "atk-s0514a2:3628_0": "Athassa rājā dosaṁ kathento āha –",
  "atk-s0514a2:3629_0": "“Cariyā maṁ ayaṁ ayye, pajagghittho mayā saha;",
  "atk-s0514a2:3630_0": "Ajjāpi tena vaṇṇena, ativelaṁ pajagghati.",
  "atk-s0514a2:3631_0": "“Ubbariyāpihaṁ ayye, mantayāmi rahogato;",
  "atk-s0514a2:3632_0": "Anāmanto pavisati, pubbe appaṭivedito.",
  "atk-s0514a2:3633_0": "“Laddhadvāro katokāso, ahirikaṁ anādaraṁ;",
  "atk-s0514a2:3634_0": "Sahāyaṁ tena dosena, dajjāhaṁ dakarakkhino”ti. ;",
  "atk-s0514a2:3635_0": "Tattha ajjāpi tena vaṇṇenāti yathā cariyāya pubbe maṁ anubandhanto mayā anāthena saddhiṁ ekatova bhuñjanto",
  "atk-s0514a2:3635_1": "sayanto hatthaṁ paharitvā mahāhasitaṁ hasi,",
  "atk-s0514a2:3635_2": "ajjāpi tatheva hasati,",
  "atk-s0514a2:3635_3": "duggatakāle viya maṁ maññati.",
  "atk-s0514a2:3635_4": "Anāmantoti raho nandādeviyā saddhiṁ mantentepi mayi ajānāpetvā sahasāva pavisati.",
  "atk-s0514a2:3635_5": "Iminā dosena taṁ ahirikaṁ anādaraṁ dakarakkhasassa dassāmīti.",
  "atk-s0514a2:3636_0": "Atha paribbājikā “mahārāja,",
  "atk-s0514a2:3636_1": "tava sahāyakassa tāva eso doso hotu,",
  "atk-s0514a2:3636_2": "purohito pana tava bahūpakāro”ti tassa guṇaṁ kathentī āha –",
  "atk-s0514a2:3637_0": "“Kusalo sabbanimittānaṁ, rutaññū āgatāgamo;",
  "atk-s0514a2:3638_0": "Uppāte supine yutto, niyyāne ca pavesane.",
  "atk-s0514a2:3639_0": "“Paṭṭho bhūmantalikkhasmiṁ, nakkhattapadakovido;",
  "atk-s0514a2:3640_0": "Brāhmaṇaṁ kena dosena, dajjāsi dakarakkhino”ti. ;",
  "atk-s0514a2:3641_0": "Tattha sabbanimittānanti “iminā nimittena idaṁ bhavissati,",
  "atk-s0514a2:3641_1": "iminā ida”nti evaṁ sabbanimittesu kusalo.",
  "atk-s0514a2:3641_2": "Rutaññūti sabbaravaṁ jānāti.",
  "atk-s0514a2:3641_3": "Uppāteti candaggāhasūriyaggāhaukkāpātadisāḍāhādike uppāte.",
  "atk-s0514a2:3641_4": "Supine yuttoti supine ca tassa nipphattijānanavasena yutto.",
  "atk-s0514a2:3641_5": "Niyyāne ca pavesaneti iminā nakkhattena niyyāyitabbaṁ,",
  "atk-s0514a2:3641_6": "iminā pavisitabbanti jānāti.",
  "atk-s0514a2:3641_7": "Paṭṭhoti cheko paṭibalo,",
  "atk-s0514a2:3641_8": "bhūmiyañca antalikkhe ca dosaguṇe jānituṁ samattho.",
  "atk-s0514a2:3641_9": "Nakkhattapadakovidoti aṭṭhavīsatiyā nakkhattakoṭṭhāsesu cheko.",
  "atk-s0514a2:3641_10": "Taṁ kena dosena dakarakkhasassa dassasīti.",
  "atk-s0514a2:3642_0": "Rājā tassa dosaṁ kathento āha –",
  "atk-s0514a2:3643_0": "“Parisāyampi me ayye, ummīletvā udikkhati;",
  "atk-s0514a2:3644_0": "Tasmā accabhamuṁ luddaṁ, dajjāhaṁ dakarakkhino”ti. ;",
  "atk-s0514a2:3645_0": "Tassattho – ayye,",
  "atk-s0514a2:3645_1": "esa maṁ parisamajjhe olokentopi akkhīni ummīletvā kuddho viya udikkhati,",
  "atk-s0514a2:3645_2": "tasmā evaṁ atikkamitvā ṭhitabhamuṁ amanāpena ukkhittabhamukaṁ viya luddaṁ bhayānakaṁ taṁ ahaṁ dakarakkhasassa dassāmīti.",
  "atk-s0514a2:3646_0": "Tato paribbājikā “mahārāja,",
  "atk-s0514a2:3646_1": "tvaṁ ‘mātaraṁ ādiṁ katvā ime pañca dakarakkhasassa dammī’ti vadasi,",
  "atk-s0514a2:3646_2": "‘evarūpañca sirivibhavaṁ agaṇetvā attano jīvitampi mahosadhassa dammī’ti vadasi,",
  "atk-s0514a2:3646_3": "kaṁ tassa guṇaṁ passasī”ti pucchantī imā gāthāyo āha –",
  "atk-s0514a2:3647_0": "“Sasamuddapariyāyaṁ, mahiṁ sāgarakuṇḍalaṁ;",
  "atk-s0514a2:3648_0": "Vasundharaṁ āvasati, amaccaparivārito.",
  "atk-s0514a2:3649_0": "“Cāturanto mahāraṭṭho, vijitāvī mahabbalo;",
  "atk-s0514a2:3650_0": "Pathabyā ekarājāsi, yaso te vipulaṁ gato.",
  "atk-s0514a2:3651_0": "“Soḷasitthisahassāni, āmuttamaṇikuṇḍalā;",
  "atk-s0514a2:3652_0": "Nānājanapadā nārī, devakaññūpamā subhā.",
  "atk-s0514a2:3653_0": "“Evaṁ sabbaṅgasampannaṁ, sabbakāmasamiddhinaṁ;",
  "atk-s0514a2:3654_0": "Sukhitānaṁ piyaṁ dīghaṁ, jīvitaṁ āhu khattiya.",
  "atk-s0514a2:3655_0": "“Atha tvaṁ kena vaṇṇena, kena vā pana hetunā;",
  "atk-s0514a2:3656_0": "Paṇḍitaṁ anurakkhanto, pāṇaṁ cajasi duccaja”nti. ;",
  "atk-s0514a2:3657_0": "Tattha sasamuddapariyāyanti samuddamariyādasaṅkhātena samuddaparikkhepena samannāgataṁ.",
  "atk-s0514a2:3657_1": "Sāgarakuṇḍalanti parikkhipitvā ṭhitassa sāgarassa kuṇḍalabhūtaṁ.",
  "atk-s0514a2:3657_2": "Vijitāvīti vijitasaṅgāmo.",
  "atk-s0514a2:3657_3": "Ekarājāti aññassa attano sadisassa rañño abhāvato ekova rājā.",
  "atk-s0514a2:3657_4": "Sabbakāmasamiddhinanti sabbesampi vatthukāmakilesakāmānaṁ samiddhiyā samannāgatānaṁ.",
  "atk-s0514a2:3657_5": "Sukhitānanti evarūpānaṁ sukhitānaṁ sattānaṁ evaṁ sabbaṅgasampannaṁ jīvitaṁ dīghameva piyaṁ,",
  "atk-s0514a2:3657_6": "na te appaṁ jīvitamicchantīti paṇḍitā vadanti.",
  "atk-s0514a2:3657_7": "Pāṇanti evarūpaṁ attano jīvitaṁ kasmā paṇḍitaṁ anurakkhanto cajasīti.",
  "atk-s0514a2:3658_0": "Rājā tassā kathaṁ sutvā paṇḍitassa guṇaṁ kathento imā gāthā abhāsi –",
  "atk-s0514a2:3659_0": "“Yatopi āgato ayye, mama hatthaṁ mahosadho;",
  "atk-s0514a2:3660_0": "Nābhijānāmi dhīrassa, aṇumattampi dukkaṭaṁ.",
  "atk-s0514a2:3661_0": "“Sace ca kismici kāle, maraṇaṁ me pure siyā;",
  "atk-s0514a2:3662_0": "So me putte paputte ca, sukhāpeyya mahosadho.",
  "atk-s0514a2:3663_0": "“Anāgataṁ paccuppannaṁ, sabbamatthampi passati;",
  "atk-s0514a2:3664_0": "Anāparādhakammantaṁ, na dajjaṁ dakarakkhino”ti. ;",
  "atk-s0514a2:3665_0": "Tattha kismicīti kismiñci kāle.",
  "atk-s0514a2:3665_1": "Sukhāpeyyāti sukhasmiṁyeva patiṭṭhāpeyya.",
  "atk-s0514a2:3665_2": "Sabbamatthanti esa anāgatañca paccuppannañca atītañca sabbaṁ atthaṁ sabbaññubuddho viya passati.",
  "atk-s0514a2:3665_3": "Anāparādhakammantanti kāyakammādīsu aparādharahitaṁ.",
  "atk-s0514a2:3665_4": "Na dajjanti ayye,",
  "atk-s0514a2:3665_5": "evaṁ asamadhuraṁ paṇḍitaṁ nāhaṁ dakarakkhasassa dassāmīti evaṁ so mahāsattassa guṇe candamaṇḍalaṁ uddharanto viya ukkhipitvā kathesi.",
  "atk-s0514a2:3666_0": "Iti imaṁ jātakaṁ yathānusandhippattaṁ.",
  "atk-s0514a2:3666_1": "Atha paribbājikā cintesi “ettakenapi paṇḍitassa guṇā pākaṭā na honti,",
  "atk-s0514a2:3666_2": "sakalanagaravāsīnaṁ majjhe sāgarapiṭṭhe āsittatelaṁ vippakirantī viya tassa guṇe pākaṭe karissāmī”ti",
  "atk-s0514a2:3666_3": "rājānaṁ gahetvā pāsādā oruyha rājaṅgaṇe āsanaṁ paññapetvā tattha nisīdāpetvā nāgare sannipātāpetvā puna",
  "atk-s0514a2:3666_4": "rājānaṁ ādito paṭṭhāya dakarakkhasassa pañhaṁ pucchitvā tena heṭṭhā kathitaniyāmeneva kathitakāle nāgare",
  "atk-s0514a2:3666_5": "āmantetvā āha –",
  "atk-s0514a2:3667_0": "“Idaṁ suṇātha pañcālā, cūḷaneyyassa bhāsitaṁ;",
  "atk-s0514a2:3668_0": "Paṇḍitaṁ anurakkhanto, pāṇaṁ cajati duccajaṁ.",
  "atk-s0514a2:3669_0": "“Mātu bhariyāya bhātucca, sakhino brāhmaṇassa ca;",
  "atk-s0514a2:3670_0": "Attano cāpi pañcālo, channaṁ cajati jīvitaṁ.",
  "atk-s0514a2:3671_0": "“Evaṁ mahatthikā paññā, nipuṇā sādhucintinī;",
  "atk-s0514a2:3672_0": "Diṭṭhadhammahitatthāya, samparāyasukhāya cā”ti. ;",
  "atk-s0514a2:3673_0": "Tattha mahatthikāti mahantaṁ atthaṁ gahetvā ṭhitā.",
  "atk-s0514a2:3673_1": "Diṭṭhadhammahitatthāyāti imasmiṁyeva attabhāve hitatthāya ca paraloke sukhatthāya ca hotīti.",
  "atk-s0514a2:3674_0": "Iti sā ratanagharassa maṇikkhandhena kūṭaṁ gaṇhantī viya mahāsattassa guṇehi desanākūṭaṁ gaṇhīti.",
  "atk-s0514a2:3675_0": "Dakarakkhasapañho niṭṭhito.",
  "atk-s0514a2:3676_0": "Satthā imaṁ dhammadesanaṁ āharitvā “na,",
  "atk-s0514a2:3676_1": "bhikkhave,",
  "atk-s0514a2:3676_2": "idāneva tathāgato paññavā,",
  "atk-s0514a2:3676_3": "pubbepi paññavāyevā”ti jātakaṁ samodhānento osānagāthā āha –",
  "atk-s0514a2:3677_0": "“Bherī uppalavaṇṇāsi, pitā suddhodano ahu;",
  "atk-s0514a2:3678_0": "Mātā āsi mahāmāyā, amarā bimbasundarī.",
  "atk-s0514a2:3679_0": "“Suvo ahosi ānando, sāriputto ca cūḷanī;",
  "atk-s0514a2:3680_0": "Devadatto ca kevaṭṭo, calākā thullanandinī.",
  "atk-s0514a2:3681_0": "“Pañcālacandī sundarī, sāḷikā mallikā ahu;",
  "atk-s0514a2:3682_0": "Ambaṭṭho āsi kāmindo, poṭṭhapādo ca pukkuso.",
  "atk-s0514a2:3683_0": "“Pilotiko ca devindo, senako āsi kassapo;",
  "atk-s0514a2:3684_0": "Udumbarā maṅgalikā, vedeho kāḷudāyako;",
  "atk-s0514a2:3685_0": "Mahosadho lokanātho, evaṁ dhāretha jātaka”nti.",
  "atk-s0514a2:3686_0": "Umaṅgajātakavaṇṇanā pañcamā.",
  "atk-s0514a2:3687_0": "(Chaṭṭho bhāgo niṭṭhito.)"
}