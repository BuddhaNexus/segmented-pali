{
  "atk-s0514a2:6_0": "Namo tassa bhagavato arahato sammāsambuddhassa",
  "atk-s0514a2:7_0": "Khuddakanikāye",
  "atk-s0514a2:8_0": "Jātaka-aṭṭhakathā",
  "atk-s0514a2:9_0": "(Chaṭṭho bhāgo)",
  "atk-s0514a2:10_0": "22. Mahānipāto",
  "atk-s0514a2:12_0": "[538] 1. Mūgapakkhajātakavaṇṇanā",
  "atk-s0514a2:13_0": "Mā paṇḍiccayaṃ vibhāvayāti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0514a2:13_1": "Ekadivasañhi bhikkhū dhammasabhāyaṃ sannisinnā bhagavato nekkhammapāramiṃ vaṇṇayantā nisīdiṃsu.",
  "atk-s0514a2:13_2": "Satthā āgantvā “kāya nuttha,",
  "atk-s0514a2:13_3": "bhikkhave,",
  "atk-s0514a2:13_4": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0514a2:13_5": "idāni mama pūritapāramissa rajjaṃ chaḍḍetvā mahābhinikkhamanaṃ nāma anacchariyaṃ.",
  "atk-s0514a2:13_6": "Ahañhi pubbe aparipakke ñāṇe pāramiyo pūrentopi rajjaṃ chaḍḍetvā nikkhantoyevā”ti vatvā tehi yācito atītaṃ āhari.",
  "atk-s0514a2:14_0": "Atīte kāsiraṭṭhe bārāṇasiyaṃ kāsirājā nāma dhammena rajjaṃ kāresi.",
  "atk-s0514a2:14_1": "Tassa soḷasasahassā itthiyo ahesuṃ.",
  "atk-s0514a2:14_2": "Tāsu ekāpi puttaṃ vā dhītaraṃ vā na labhi.",
  "atk-s0514a2:14_3": "Nāgarā “amhākaṃ rañño vaṃsānurakkhako ekopi putto natthī”ti rājaṅgaṇe sannipatitvā kusajātake āgatanayeneva rājānaṃ evamāhaṃsu “deva,",
  "atk-s0514a2:14_4": "puttaṃ patthethā”ti.",
  "atk-s0514a2:14_5": "Rājā tesaṃ vacanaṃ sutvā soḷasasahassā itthiyo “tumhe puttaṃ patthethā”ti āṇāpesi.",
  "atk-s0514a2:14_6": "Tā candādīnaṃ devatānaṃ āyācanaupaṭṭhānādīni katvā patthentiyopi puttaṃ vā dhītaraṃ vā na labhiṃsu.",
  "atk-s0514a2:14_7": "Aggamahesī panassa maddarājadhītā candādevī nāma sīlasampannā ahosi.",
  "atk-s0514a2:14_8": "Rājā “bhadde,",
  "atk-s0514a2:14_9": "tvampi puttaṃ patthehī”ti āha.",
  "atk-s0514a2:14_10": "Sā puṇṇamadivase uposathaṃ samādiyitvā cūḷasayane nipannāva attano sīlaṃ āvajjetvā “sacāhaṃ akhaṇḍasīlā",
  "atk-s0514a2:14_11": "iminā me saccena putto uppajjatū”ti saccakiriyaṃ akāsi.",
  "atk-s0514a2:15_0": "Tassā sīlatejena sakkassa bhavanaṃ uṇhākāraṃ dassesi.",
  "atk-s0514a2:15_1": "Sakko āvajjento taṃ kāraṇaṃ ñatvā “candādevī puttaṃ pattheti,",
  "atk-s0514a2:15_2": "handāhaṃ puttaṃ dassāmī”ti tassānucchavikaṃ puttaṃ upadhārento bodhisattaṃ passi.",
  "atk-s0514a2:15_3": "Bodhisattopi tadāvīsativassāni bārāṇasiyaṃ rajjaṃ kāretvā tato cuto ussadaniraye nibbattitvā asītivassasahassāni",
  "atk-s0514a2:15_4": "tattha paccitvā tato cavitvā tāvatiṃsabhavane nibbatti.",
  "atk-s0514a2:15_5": "Tatthāpi yāvatāyukaṃ ṭhatvā tato cavitvā uparidevalokaṃ gantukāmo ahosi.",
  "atk-s0514a2:15_6": "Sakko tassa santikaṃ gantvā “mārisa,",
  "atk-s0514a2:15_7": "tayi manussaloke uppanne pāramiyo ca te pūrissanti,",
  "atk-s0514a2:15_8": "mahājanassa vuḍḍhi ca bhavissati,",
  "atk-s0514a2:15_9": "ayaṃ kāsirañño candādevī nāma aggamahesī puttaṃ pattheti,",
  "atk-s0514a2:15_10": "tassā kucchiyaṃ uppajjāhī”ti vatvā aññesañca cavanadhammānaṃ pañcasatānaṃ devaputtānaṃ paṭiññaṃ gahetvā sakaṭṭhānameva agamāsi.",
  "atk-s0514a2:15_11": "So “sādhū”ti sampaṭicchitvā pañcahi devaputtasatehi saddhiṃ devalokato cavitvā sayaṃ candādeviyā kucchimhi paṭisandhiṃ gaṇhi.",
  "atk-s0514a2:15_12": "Itare pana devaputtā amaccabhariyānaṃ kucchīsu paṭisandhiṃ gaṇhiṃsu.",
  "atk-s0514a2:16_0": "Tadā candādeviyā kucchi vajirapuṇṇā viya ahosi.",
  "atk-s0514a2:16_1": "Sā gabbhassa patiṭṭhitabhāvaṃ ñatvā rañño ārocesi.",
  "atk-s0514a2:16_2": "Taṃ sutvā rājā gabbhassa parihāraṃ dāpesi.",
  "atk-s0514a2:16_3": "Sā paripuṇṇagabbhā dasamāsaccayena dhaññapuññalakkhaṇasampannaṃ puttaṃ vijāyi.",
  "atk-s0514a2:16_4": "Taṃ divasameva amaccagehesu pañca kumārasatāni jāyiṃsu.",
  "atk-s0514a2:16_5": "Tasmiṃ khaṇe rājā amaccagaṇaparivuto mahātale nisinno ahosi.",
  "atk-s0514a2:16_6": "Athassa “putto, te deva,",
  "atk-s0514a2:16_7": "jāto”ti ārocayiṃsu.",
  "atk-s0514a2:16_8": "Tesaṃ vacanaṃ sutvā rañño puttapemaṃ uppajjitvā chaviyādīni chinditvā aṭṭhimiñjaṃ āhacca aṭṭhāsi,",
  "atk-s0514a2:16_9": "abbhantare pīti uppajji,",
  "atk-s0514a2:16_10": "hadayaṃ sītalaṃ jātaṃ.",
  "atk-s0514a2:16_11": "So amacce pucchi “tuṭṭhā nu kho tumhe,",
  "atk-s0514a2:16_12": "mama putto jāto”ti?",
  "atk-s0514a2:16_13": "“Kiṃ kathetha, deva,",
  "atk-s0514a2:16_14": "mayaṃ pubbe anāthā,",
  "atk-s0514a2:16_15": "idāni pana sanāthā jātā,",
  "atk-s0514a2:16_16": "sāmiko no laddho”ti āhaṃsu.",
  "atk-s0514a2:16_17": "Rājā mahāsenaguttaṃ pakkosāpetvā āṇāpesi “mama puttassa parivāro laddhuṃ vaṭṭati,",
  "atk-s0514a2:16_18": "gaccha tvaṃ amaccagehesu ajja jātā dārakā kittakā nāmāti olokehī”ti.",
  "atk-s0514a2:16_19": "So “sādhū”ti sampaṭicchitvā amaccagehāni gantvā olokento pañca kumārasatāni disvā punāgantvā rañño ārocesi.",
  "atk-s0514a2:17_0": "Rājā pañcannaṃ dārakasatānaṃ kumārapasādhanāni pesetvā puna pañca dhātisatāni ca dāpesi.",
  "atk-s0514a2:17_1": "Mahāsattassa pana atidīghādidosavajjitā alambatthaniyo madhurathaññāyo catusaṭṭhi dhātiyo adāsi.",
  "atk-s0514a2:17_2": "Atidīghāya hi itthiyā passe nisīditvā thaññaṃ pivato dārakassa gīvā dīghā hoti,",
  "atk-s0514a2:17_3": "atirassāya passe nisīditvā thaññaṃ pivanto dārako nippīḷitakhandhaṭṭhiko hoti,",
  "atk-s0514a2:17_4": "atikisāya passe nisīditvā thaññaṃ pivato dārakassa ūrū rujjanti,",
  "atk-s0514a2:17_5": "atithūlāya passe nisīditvā thaññaṃ pivanto dārako pakkhapādo hoti,",
  "atk-s0514a2:17_6": "atikāḷikāya khīraṃ atisītalaṃ hoti,",
  "atk-s0514a2:17_7": "atiodātāya khīraṃ atiuṇhaṃ hoti,",
  "atk-s0514a2:17_8": "lambatthaniyā passe nisīditvā thaññaṃ pivanto dārako nippīḷitanāsiko hoti.",
  "atk-s0514a2:17_9": "Kāsānañca pana itthīnaṃ khīraṃ atiambilaṃ hoti,",
  "atk-s0514a2:17_10": "sāsānañca pana itthīnaṃ khīraṃ atikaṭukādibhedaṃ hoti,",
  "atk-s0514a2:17_11": "tasmā te sabbepi dose vivajjetvā alambatthaniyo madhurathaññāyo catusaṭṭhi dhātiyo datvā mahantaṃ sakkāraṃ katvā candādeviyāpi varaṃ adāsi.",
  "atk-s0514a2:17_12": "Sāpi gahitakaṃ katvā ṭhapesi.",
  "atk-s0514a2:18_0": "Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṃ mahantaṃ sakkāraṃ katvā kumārassa antarāyābhāvaṃ pucchi.",
  "atk-s0514a2:18_1": "Te tassa lakkhaṇasampattiṃ disvā “mahārāja,",
  "atk-s0514a2:18_2": "dhaññapuññalakkhaṇasampanno ayaṃ kumāro,",
  "atk-s0514a2:18_3": "tiṭṭhatu ekadīpo,",
  "atk-s0514a2:18_4": "dvisahassaparivārānaṃ catunnampi mahādīpānaṃ rajjaṃ kāretuṃ samattho hoti,",
  "atk-s0514a2:18_5": "nāssa koci antarāyo paññāyatī”ti vadiṃsu.",
  "atk-s0514a2:18_6": "Rājā tesaṃ vacanaṃ sutvā tussitvā kumārassa nāmaṃ karonto yasmā kumārassa jātadivase sakalakāsiraṭṭhe devo vassi,",
  "atk-s0514a2:18_7": "yasmā ca rañño ceva amaccānañca hadayaṃ sītalaṃ jātaṃ,",
  "atk-s0514a2:18_8": "yasmā ca temayamāno jāto,",
  "atk-s0514a2:18_9": "tasmā “temiyakumāro”tissa nāmaṃ akāsi.",
  "atk-s0514a2:18_10": "Atha naṃ dhātiyo ekamāsikaṃ alaṅkaritvā rañño santikaṃ ānayiṃsu.",
  "atk-s0514a2:18_11": "Rājā piyaputtaṃ āliṅgitvā sīse cumbitvā aṅke nisīdāpetvā ramayamāno nisīdi.",
  "atk-s0514a2:19_0": "Tasmiṃ khaṇe cattāro corā ānītā.",
  "atk-s0514a2:19_1": "Rājā te disvā “tesu ekassa corassa sakaṇṭakāhi kasāhi pahārasahassaṃ karotha,",
  "atk-s0514a2:19_2": "ekassa saṅkhalikāya bandhitvā bandhanāgārapavesanaṃ karotha,",
  "atk-s0514a2:19_3": "ekassa sarīre sattipahāraṃ karotha,",
  "atk-s0514a2:19_4": "ekassa sūlāropanaṃ karothā”ti āṇāpesi.",
  "atk-s0514a2:19_5": "Atha mahāsatto pitu vacanaṃ sutvā bhītatasito hutvā “aho mama pitā rajjaṃ nissāya atibhāriyaṃ nirayagāmikammaṃ akāsī”ti cintesi.",
  "atk-s0514a2:19_6": "Punadivase pana taṃ setacchattassa heṭṭhā alaṅkatasirisayane nipajjāpesuṃ.",
  "atk-s0514a2:19_7": "So thokaṃ niddāyitvā pabuddho akkhīni ummīletvā setacchattaṃ olokento mahantaṃ sirivibhavaṃ passi.",
  "atk-s0514a2:19_8": "Athassa pakatiyāpi bhītatasitassa atirekataraṃ bhayaṃ uppajji.",
  "atk-s0514a2:19_9": "So “kuto nu kho ahaṃ imaṃ coragehaṃ āgatomhī”ti upadhārento jātissarañāṇena devalokato āgatabhāvaṃ ñatvā",
  "atk-s0514a2:19_10": "tato paraṃ olokento ussadaniraye pakkabhāvaṃ passi,",
  "atk-s0514a2:19_11": "tato paraṃ olokento tasmiṃyeva nagare rājabhāvaṃ aññāsi.",
  "atk-s0514a2:20_0": "Athassa “ahaṃ vīsativassāni bārāṇasiyaṃ rajjaṃ kāretvā asītivassasahassāni ussadaniraye pacciṃ,",
  "atk-s0514a2:20_1": "idāni punapi imasmiṃyeva coragehe nibbattomhi,",
  "atk-s0514a2:20_2": "pitā me hiyyo catūsu coresu ānītesu tathārūpaṃ pharusaṃ nirayasaṃvattanikaṃ kathaṃ kathesi,",
  "atk-s0514a2:20_3": "sacāhaṃ rajjaṃ kāressāmi,",
  "atk-s0514a2:20_4": "punapi niraye nibbattitvā mahādukkhaṃ anubhavissāmī”ti āvajjentassa mahantaṃ bhayaṃ uppajji.",
  "atk-s0514a2:20_5": "Bodhisattassa kañcanavaṇṇaṃ sarīraṃ hatthena parimadditaṃ padumaṃ viya milātaṃ dubbaṇṇaṃ ahosi.",
  "atk-s0514a2:20_6": "So “kathaṃ nu kho imamhā coragehā mucceyya”nti cintento nipajji.",
  "atk-s0514a2:20_7": "Atha naṃ ekasmiṃ attabhāve mātubhūtapubbā chatte adhivatthā devadhītā assāsetvā “tāta temiyakumāra, mā bhāyi, mā soci,",
  "atk-s0514a2:20_8": "mā cintayi.",
  "atk-s0514a2:20_9": "Sace ito muccitukāmosi,",
  "atk-s0514a2:20_10": "tvaṃ apīṭhasappīpi pīṭhasappī viya hohi,",
  "atk-s0514a2:20_11": "abadhiropi badhiro viya hohi,",
  "atk-s0514a2:20_12": "amūgopi mūgo viya hohi,",
  "atk-s0514a2:20_13": "imāni tīṇi aṅgāni adhiṭṭhāya attano paṇḍitabhāvaṃ mā pakāsehī”ti vatvā paṭhamaṃ gāthamāha –",
  "atk-s0514a2:21_0": "1.",
  "atk-s0514a2:22_0": "“Mā paṇḍiccayaṃ vibhāvaya, bālamato bhava sabbapāṇinaṃ;",
  "atk-s0514a2:23_0": "Sabbo taṃ jano ocināyatu, evaṃ tava attho bhavissatī”ti.",
  "atk-s0514a2:24_0": "Tattha paṇḍiccayanti paṇḍiccaṃ,",
  "atk-s0514a2:24_1": "ayameva vā pāṭho.",
  "atk-s0514a2:24_2": "Bālamatoti bālo iti sammato.",
  "atk-s0514a2:24_3": "Sabbo janoti sakalo antojano ceva bahijano ca.",
  "atk-s0514a2:24_4": "Ocināyatūti “nīharathetaṃ kāḷakaṇṇi”nti avamaññatu,",
  "atk-s0514a2:24_5": "avajānātūti attho.",
  "atk-s0514a2:25_0": "So tassā vacanena assāsaṃ paṭilabhitvā –",
  "atk-s0514a2:26_0": "2.",
  "atk-s0514a2:27_0": "“Karomi te taṃ vacanaṃ, yaṃ maṃ bhaṇasi devate;",
  "atk-s0514a2:28_0": "Atthakāmāsi me amma, hitakāmāsi devate”ti. –",
  "atk-s0514a2:29_0": "Imaṃ gāthaṃ vatvā tāni tīṇi aṅgāni adhiṭṭhāsi.",
  "atk-s0514a2:29_1": "Sā ca devadhītā antaradhāyi.",
  "atk-s0514a2:29_2": "Rājā puttassa anukkaṇṭhanatthāya tāni pañca kumārasatāni tassa santikeyeva ṭhapesi.",
  "atk-s0514a2:29_3": "Te dārakā thaññatthāya rodanti paridevanti.",
  "atk-s0514a2:29_4": "Mahāsatto pana nirayabhayatajjito “rajjato me sussitvā matameva seyyo”ti na rodati na paridevati.",
  "atk-s0514a2:29_5": "Athassa dhātiyo taṃ pavattiṃ ñatvā candādeviyā ārocayiṃsu.",
  "atk-s0514a2:29_6": "Sāpi rañño ārocesi.",
  "atk-s0514a2:29_7": "Rājā nemittake brāhmaṇe pakkosāpetvā pucchi.",
  "atk-s0514a2:29_8": "Atha brāhmaṇā āhaṃsu “deva,",
  "atk-s0514a2:29_9": "kumārassa pakativelaṃ atikkamitvā thaññaṃ dātuṃ vaṭṭati,",
  "atk-s0514a2:29_10": "evaṃ so rodamāno thanaṃ daḷhaṃ gahetvā sayameva pivissatī”ti.",
  "atk-s0514a2:29_11": "Tato paṭṭhāya dhātiyo kumārassa pakativelaṃ atikkamitvā thaññaṃ denti.",
  "atk-s0514a2:29_12": "Dadamānā ca kadāci ekavāraṃ atikkamitvā denti,",
  "atk-s0514a2:29_13": "kadāci sakaladivasaṃ khīraṃ na denti.",
  "atk-s0514a2:30_0": "Vīmaṃsanakaṇḍaṃ",
  "atk-s0514a2:31_0": "So nirayabhayatajjito sussantopi thaññatthāya na rodati,",
  "atk-s0514a2:31_1": "na paridevati.",
  "atk-s0514a2:31_2": "Atha naṃ arodantampi disvā “putto me chāto”ti mātā vā thaññaṃ pāyeti,",
  "atk-s0514a2:31_3": "kadāci dhātiyo vā pāyenti.",
  "atk-s0514a2:31_4": "Sesadārakā thaññaṃ aladdhavelāyameva rodanti paridevanti.",
  "atk-s0514a2:31_5": "Mahāsatto pana nirayabhayatajjito na rodati,",
  "atk-s0514a2:31_6": "na paridevati,",
  "atk-s0514a2:31_7": "na niddāyati,",
  "atk-s0514a2:31_8": "na hatthapāde samiñjati,",
  "atk-s0514a2:31_9": "na saddaṃ karoti.",
  "atk-s0514a2:31_10": "Athassa dhātiyo “pīṭhasappīnaṃ hatthapādā nāma na evarūpā honti,",
  "atk-s0514a2:31_11": "mūgānaṃ hanukapariyosānaṃ nāma na evarūpaṃ hoti,",
  "atk-s0514a2:31_12": "badhirānaṃ kaṇṇasotāni nāma na evarūpāni honti,",
  "atk-s0514a2:31_13": "bhavitabbamettha kāraṇena,",
  "atk-s0514a2:31_14": "vīmaṃsissāma na”nti cintetvā “khīrena tāva naṃ vīmaṃsissāmā”ti sakaladivasaṃ khīraṃ na denti.",
  "atk-s0514a2:31_15": "So sussantopi khīratthāya saddaṃ na karoti.",
  "atk-s0514a2:31_16": "Athassa mātā “putto me chāto”ti sayameva thaññaṃ pāyeti.",
  "atk-s0514a2:31_17": "Evaṃ antarantarā khīraṃ adatvā ekasaṃvaccharaṃ vīmaṃsantāpissa antaraṃ na passiṃsu.",
  "atk-s0514a2:32_0": "Tato amaccādayo rañño ārocesuṃ “ekavassikadārakā nāma pūvakhajjakaṃ piyāyanti,",
  "atk-s0514a2:32_1": "tena naṃ vīmaṃsissāmā”ti pañca kumārasatāni tassa santikeyeva nisīdāpetvā nānāpūvakhajjakāni upanāmetvā",
  "atk-s0514a2:32_2": "bodhisattassa avidūre ṭhapetvā “yathāruci tāni pūvakhajjakāni gaṇhathā”ti paṭicchannaṭṭhāne tiṭṭhanti.",
  "atk-s0514a2:32_3": "Sesadārakā kalahaṃ karontā aññamaññaṃ paharantā taṃ taṃ gahetvā khādanti.",
  "atk-s0514a2:32_4": "Mahāsatto pana attānaṃ ovaditvā “tāta temiyakumāra,",
  "atk-s0514a2:32_5": "nirayabhayaṃ icchanto pūvakhajjakaṃ icchāhī”ti nirayabhayatajjito pūvakhajjakaṃ na olokesi.",
  "atk-s0514a2:32_6": "Evaṃ pūvakhajjakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:33_0": "Tato “dvivassikadārakā nāma phalāphalaṃ piyāyanti,",
  "atk-s0514a2:33_1": "tena naṃ vīmaṃsissāmā”ti nānāphalāni upanāmetvā bodhisattassa avidūre ṭhapetvā vīmaṃsiṃsu.",
  "atk-s0514a2:33_2": "Sesadārakā kalahaṃ katvā yujjhantā taṃ taṃ gahetvā khādanti.",
  "atk-s0514a2:33_3": "So nirayabhayatajjito tampi na olokesi.",
  "atk-s0514a2:33_4": "Evaṃ phalāphalenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:34_0": "Tato “tivassikadārakā nāma kīḷanabhaṇḍakaṃ piyāyanti,",
  "atk-s0514a2:34_1": "tena naṃ vīmaṃsissāmā”ti nānāsuvaṇṇamayāni hatthiassarūpakādīni kārāpetvā bodhisattassa avidūre ṭhapesuṃ.",
  "atk-s0514a2:34_2": "Sesadārakā aññamaññaṃ vilumpantā gaṇhiṃsu.",
  "atk-s0514a2:34_3": "Mahāsatto pana na kiñci olokesi.",
  "atk-s0514a2:34_4": "Evaṃ kīḷanabhaṇḍakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:35_0": "Tato “catuvassikadārakā nāma bhojanaṃ piyāyanti,",
  "atk-s0514a2:35_1": "tena naṃ vīmaṃsissāmā”ti nānābhojanāni upanāmesuṃ.",
  "atk-s0514a2:35_2": "Sesadārakā taṃ piṇḍaṃ piṇḍaṃ katvā bhuñjanti.",
  "atk-s0514a2:35_3": "Mahāsatto pana attānaṃ ovaditvā “tāta temiyakumāra,",
  "atk-s0514a2:35_4": "aladdhabhojanānaṃ te attabhāvānaṃ gaṇanā nāma natthī”ti nirayabhayatajjito tampi na olokesi.",
  "atk-s0514a2:35_5": "Athassa mātā sayameva hadayena bhijjamānena viya asahantena sahatthena bhojanaṃ bhojesi.",
  "atk-s0514a2:35_6": "Evaṃ bhojanenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:36_0": "Tato “pañcavassikadārakā nāma aggino bhāyanti,",
  "atk-s0514a2:36_1": "tena naṃ vīmaṃsissāmā”ti rājaṅgaṇe anekadvārayuttaṃ mahantaṃ gehaṃ kāretvā tālapaṇṇehi chādetvā taṃ sesadārakehi",
  "atk-s0514a2:36_2": "parivutaṃ tassa majjhe nisīdāpetvā aggiṃ denti.",
  "atk-s0514a2:36_3": "Sesadārakā aggiṃ disvā viravantā palāyiṃsu.",
  "atk-s0514a2:36_4": "Mahāsatto pana cintesi “nirayaaggisantāpanato idameva aggisantāpanaṃ sataguṇena sahassaguṇena satasahassaguṇena",
  "atk-s0514a2:36_5": "varatara”nti nirodhasamāpanno mahāthero viya niccalova ahosi.",
  "atk-s0514a2:36_6": "Atha naṃ aggimhi āgacchante gahetvā apanenti.",
  "atk-s0514a2:36_7": "Evaṃ aggināpi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:37_0": "Tato “chavassikadārakā nāma mattahatthino bhāyanti,",
  "atk-s0514a2:37_1": "tena naṃ vīmaṃsissāmā”ti ekaṃ hatthiṃ susikkhitaṃ sikkhāpetvā bodhisattaṃ sesadārakehi parivutaṃ rājaṅgaṇe nisīdāpetvā taṃ hatthiṃ muñcanti.",
  "atk-s0514a2:37_2": "So koñcanādaṃ nadanto soṇḍāya bhūmiyaṃ pothento bhayaṃ dassento āgacchati.",
  "atk-s0514a2:37_3": "Sesadārakā taṃ disvā maraṇabhayabhītā disāvidisāsu palāyiṃsu.",
  "atk-s0514a2:37_4": "Mahāsatto pana mattahatthiṃ āgacchantaṃ disvā cintesi “caṇḍaniraye paccanato caṇḍahatthino hatthe maraṇameva",
  "atk-s0514a2:37_5": "seyyo”ti nirayabhayatajjito tattheva nisīdi.",
  "atk-s0514a2:37_6": "Susikkhito hatthī mahāsattaṃ pupphakalāpaṃ viya ukkhipitvā aparāparaṃ katvā akilametvāva gacchati.",
  "atk-s0514a2:37_7": "Evaṃ hatthināpi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:38_0": "Tato “sattavassikadārakā nāma sappassa bhāyanti,",
  "atk-s0514a2:38_1": "tena naṃ vīmaṃsissāmā”ti bodhisattaṃ sesadārakehi saddhiṃ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṃ.",
  "atk-s0514a2:38_2": "Sesadārakā te disvā viravantā palāyiṃsu.",
  "atk-s0514a2:38_3": "Mahāsatto pana nirayabhayaṃ āvajjetvā “caṇḍasappassa mukhe vināsameva varatara”nti nirodhasamāpanno mahāthero viya niccalova ahosi.",
  "atk-s0514a2:38_4": "Athassa sappo sakalasarīraṃ veṭhetvā matthake phaṇaṃ katvā acchi.",
  "atk-s0514a2:38_5": "Tadāpi so niccalova ahosi.",
  "atk-s0514a2:38_6": "Evaṃ sappenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:39_0": "Tato “aṭṭhavassikadārakā nāma naṭasamajjaṃ piyāyanti,",
  "atk-s0514a2:39_1": "tena naṃ vīmaṃsissāmā”ti taṃ pañcadārakasatehi saddhiṃ rājaṅgaṇe nisīdāpetvā naṭasamajjaṃ kārāpesuṃ.",
  "atk-s0514a2:39_2": "Sesadārakā taṃ naṭasamajjaṃ disvā “sādhu sādhū”ti vadantā mahāhasitaṃ hasanti.",
  "atk-s0514a2:39_3": "Mahāsatto pana “niraye nibbattakāle tava khaṇamattampi hāso vā somanassaṃ vā natthī”ti nirayabhayaṃ āvajjetvā niccalova ahosi,",
  "atk-s0514a2:39_4": "taṃ na olokesi.",
  "atk-s0514a2:39_5": "Evaṃ naṭasamajjenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:40_0": "Tato “navavassikadārakā nāma asino bhāyanti,",
  "atk-s0514a2:40_1": "tena naṃ vīmaṃsissāmā”ti taṃ pañcadārakasatehi saddhiṃ rājaṅgaṇe nisīdāpetvā dārakānaṃ kīḷanakāle eko",
  "atk-s0514a2:40_2": "puriso phalikavaṇṇaṃ asiṃ gahetvā paribbhamanto nadanto vagganto tāsento laṅghanto apphoṭento mahāsaddaṃ",
  "atk-s0514a2:40_3": "karonto “kāsirañño kira kāḷakaṇṇī eko putto atthi, so kuhiṃ,",
  "atk-s0514a2:40_4": "sīsamassa chindissāmī”ti abhidhāvati.",
  "atk-s0514a2:40_5": "Taṃ purisaṃ disvā sesadārakā bhītatasitā hutvā viravantā disāvidisāsu palāyiṃsu.",
  "atk-s0514a2:40_6": "Mahāsatto pana nirayabhayaṃ āvajjetvā ajānanto viya nisīdi.",
  "atk-s0514a2:40_7": "Atha naṃ so puriso asinā sīse parāmasitvā “sīsaṃ te chindissāmī”ti tāsentopi tāsetuṃ asakkonto apagami.",
  "atk-s0514a2:40_8": "Evaṃ khaggenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:41_0": "Tato dasavassikakāle panassa badhirabhāvavīmaṃsanatthaṃ sirisayane nisīdāpetvā sāṇiyā parikkhipāpetvā",
  "atk-s0514a2:41_1": "catūsu passesu chiddāni katvā tassa adassetvā heṭṭhāsayane saṅkhadhamake nisīdāpetvā ekappahāreneva saṅkhe",
  "atk-s0514a2:41_2": "dhamāpenti,",
  "atk-s0514a2:41_3": "ekaninnādaṃ ahosi.",
  "atk-s0514a2:41_4": "Amaccā catūsu passesu ṭhatvā sāṇiyā chiddehi olokentāpi mahāsattassa ekadivasampi satisammosaṃ vā hatthapādavikāraṃ vā phandanamattaṃ vā na passiṃsu.",
  "atk-s0514a2:41_5": "Evaṃ ekasaṃvaccharaṃ saṅkhasaddenapi antarantarā vīmaṃsantāpissa neva antaraṃ passiṃsu.",
  "atk-s0514a2:42_0": "Tato parampi ekādasavassikakāle ekasaṃvaccharaṃ tatheva bherisaddena vīmaṃsantāpissa neva antaraṃ passiṃsu.",
  "atk-s0514a2:43_0": "Tato dvādasavassikakāle “dīpena naṃ vīmaṃsissāmā”ti “rattibhāge andhakāre hatthaṃ vā pādaṃ vā phandāpeti nu kho,",
  "atk-s0514a2:43_1": "no”ti ghaṭesu dīpe jāletvā sesadīpe nibbāpetvā thokaṃ andhakāre sayāpetvā ghaṭehi dīpe ukkhipitvā ekappahāreneva ālokaṃ katvā iriyāpathaṃ upadhārenti.",
  "atk-s0514a2:43_2": "Evaṃ dīpenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.",
  "atk-s0514a2:44_0": "Tato terasavassikakāle “phāṇitena naṃ vīmaṃsissāmā”ti sakalasarīraṃ phāṇitena makkhetvā bahumakkhike ṭhāne nipajjāpesuṃ.",
  "atk-s0514a2:44_1": "Makkhikā uṭṭhahanti,",
  "atk-s0514a2:44_2": "tā tassa sakalasarīraṃ parivāretvā sūcīhi vijjhamānā viya khādanti.",
  "atk-s0514a2:44_3": "So nirodhasamāpanno mahāthero viya niccalova ahosi.",
  "atk-s0514a2:44_4": "Evaṃ phāṇitenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.",
  "atk-s0514a2:45_0": "Athassa cuddasavassikakāle “idāni panesa mahallako jāto sucikāmo asucijigucchako,",
  "atk-s0514a2:45_1": "asucinā naṃ vīmaṃsissāmā”ti tato paṭṭhāya naṃ neva nhāpenti na ca ācamāpenti.",
  "atk-s0514a2:45_2": "So uccārapassāvaṃ katvā tattheva palipanno sayati.",
  "atk-s0514a2:45_3": "Duggandhabhāvena panassa antarudhīnaṃ nikkhamanakālo viya ahosi,",
  "atk-s0514a2:45_4": "asucigandhena makkhikā khādanti.",
  "atk-s0514a2:45_5": "So niccalova ahosi.",
  "atk-s0514a2:45_6": "Atha naṃ parivāretvā ṭhitā dhātiyo āhaṃsu “tāta temiyakumāra,",
  "atk-s0514a2:45_7": "tvaṃ mahallako jāto,",
  "atk-s0514a2:45_8": "ko taṃ sabbadā paṭijaggissati,",
  "atk-s0514a2:45_9": "kiṃ na lajjasi,",
  "atk-s0514a2:45_10": "kasmā nipannosi,",
  "atk-s0514a2:45_11": "uṭṭhāya te sarīraṃ paṭijaggāhī”ti akkosanti paribhāsanti.",
  "atk-s0514a2:45_12": "So tathārūpe paṭikūle gūtharāsimhi nimuggopi duggandhabhāvena yojanasatamatthake ṭhitānampi hadayuppatanasamatthassa",
  "atk-s0514a2:45_13": "gūthanirayassa duggandhabhāvaṃ āvajjetvā niccalova ahosi.",
  "atk-s0514a2:45_14": "Evaṃ asucināpi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:46_0": "Tato pannarasavassikakāle “aṅgārena naṃ vīmaṃsissāmā”ti athassa heṭṭhāmañcake aggikapallāni ṭhapayiṃsu",
  "atk-s0514a2:46_1": "“appeva nāma uṇhena pīḷito dukkhavedanaṃ asahanto vipphandanākāraṃ dasseyyā”ti.",
  "atk-s0514a2:46_2": "Athassa sarīre phoṭāni uṭṭhahanti.",
  "atk-s0514a2:46_3": "Mahāsatto “avīcinirayasantāpo yojanasatamatthake pharati,",
  "atk-s0514a2:46_4": "tamhā dukkhato idaṃ dukkhaṃ sataguṇena sahassaguṇena satasahassaguṇena varatara”nti adhivāsetvā niccalova ahosi.",
  "atk-s0514a2:46_5": "Athassa mātāpitaro bhijjamānahadayā viya manusse paṭikkamāpetvā taṃ tato aggisantāpanato apanetvā “tāta temiyakumāra,",
  "atk-s0514a2:46_6": "mayaṃ tava apīṭhasappiādibhāvaṃ jānāma.",
  "atk-s0514a2:46_7": "Na hi etesaṃ evarūpāni hatthapādakaṇṇasotāni honti,",
  "atk-s0514a2:46_8": "tvaṃ amhehi patthetvā laddhaputtako,",
  "atk-s0514a2:46_9": "mā no nāsehi,",
  "atk-s0514a2:46_10": "sakalajambudīpe vasantānaṃ rājūnaṃ santike garahato no mocehī”ti yāciṃsu.",
  "atk-s0514a2:46_11": "Evaṃ so tehi yācitopi asuṇanto viya hutvā niccalova nipajji.",
  "atk-s0514a2:46_12": "Athassa mātāpitaro rodamānā paridevamānā paṭikkamanti.",
  "atk-s0514a2:46_13": "Ekadā mātā ekikā upasaṅkamitvā yācati,",
  "atk-s0514a2:46_14": "ekadā pitā ekakova upasaṅkamitvā yācati.",
  "atk-s0514a2:46_15": "Evaṃ ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:47_0": "Athassa soḷasavassikakāle amaccabrāhmaṇādayo cintayiṃsu “pīṭhasappī vā hotu,",
  "atk-s0514a2:47_1": "mūgo vā badhiro vā hotu,",
  "atk-s0514a2:47_2": "vaye pariṇate rajanīye arajjantā nāma natthi,",
  "atk-s0514a2:47_3": "dussanīye adussantā nāma natthi,",
  "atk-s0514a2:47_4": "samaye sampatte pupphavikasanaṃ viya hi dhammatā esā,",
  "atk-s0514a2:47_5": "nāṭakānampissa paccupaṭṭhāpetvā tāhi naṃ vīmaṃsissāmā”ti.",
  "atk-s0514a2:47_6": "Tato uttamarūpadharā devakaññāyo viya vilāsasampannā nāṭakitthiyo pakkosāpetvā “yā kumāraṃ hasāpetuṃ vā kilesehi bandhituṃ vā sakkoti,",
  "atk-s0514a2:47_7": "sā tassa aggamahesī bhavissatī”ti vatvā kumāraṃ gandhodakena nhāpetvā devaputtaṃ viya alaṅkaritvā devavimānasadise",
  "atk-s0514a2:47_8": "sirigabbhe supaññatte sirisayane āropetvā gandhadāmapupphadāmadhūmavāsacuṇṇādīhi antogabbhaṃ ekagandhasamodakaṃ",
  "atk-s0514a2:47_9": "katvā paṭikkamiṃsu.",
  "atk-s0514a2:47_10": "Atha naṃ tā itthiyo parivāretvā naccagītehi ceva madhuravacanādīhi ca nānappakārehi abhiramāpetuṃ vāyamiṃsu.",
  "atk-s0514a2:47_11": "So buddhisampannatāya tā itthiyo anoloketvā “imā itthiyo mama sarīrasamphassaṃ mā vindantū”ti adhiṭṭhahitvā assāsapassāse sannirumbhi,",
  "atk-s0514a2:47_12": "athassa sarīraṃ thaddhaṃ ahosi.",
  "atk-s0514a2:47_13": "Tā tassa sarīrasamphassaṃ avindantiyo hutvā “thaddhasarīro esa,",
  "atk-s0514a2:47_14": "nāyaṃ manusso,",
  "atk-s0514a2:47_15": "yakkho bhavissatī”ti bhītatasitā hutvā attānaṃ sandhāretuṃ asakkontiyo palāyiṃsu.",
  "atk-s0514a2:47_16": "Evaṃ nāṭakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:48_0": "Evaṃ soḷasa saṃvaccharāni soḷasahi mahāvīmaṃsāhi ceva anekāhi khuddakavīmaṃsāhi ca vīmaṃsamānāpi tassa cittaṃ pariggaṇhituṃ nāsakkhiṃsu.",
  "atk-s0514a2:49_0": "Vīmaṃsanakaṇḍaṃ niṭṭhitaṃ.",
  "atk-s0514a2:50_0": "Rajjayācanakaṇḍaṃ",
  "atk-s0514a2:51_0": "Tato rājā vippaṭisārī hutvā lakkhaṇapāṭhake brāhmaṇe pakkosāpetvā “tumhe kumārassa jātakāle ‘dhaññapuññalakkhaṇasampanno ayaṃ kumāro,",
  "atk-s0514a2:51_1": "nāssa koci antarāyo paññāyatī’ti me kathayittha,",
  "atk-s0514a2:51_2": "idāni pana so pīṭhasappī mūgabadhiro jāto,",
  "atk-s0514a2:51_3": "kathā vo na sametī”ti āha.",
  "atk-s0514a2:51_4": "Brāhmaṇā vadiṃsu “mahārāja,",
  "atk-s0514a2:51_5": "ācariyehi adiṭṭhakaṃ nāma natthi,",
  "atk-s0514a2:51_6": "apica kho pana, deva,",
  "atk-s0514a2:51_7": "‘rājakulehi patthetvā laddhaputtako kāḷakaṇṇī’ti vutte ‘tumhākaṃ domanassaṃ siyā’ti na kathayimhā”ti.",
  "atk-s0514a2:51_8": "Atha ne rājā evamāha “idāni pana kiṃ kātuṃ vaṭṭatī”ti?",
  "atk-s0514a2:51_9": "“Mahārāja,",
  "atk-s0514a2:51_10": "imasmiṃ kumāre imasmiṃ gehe vasante tayo antarāyā paññāyissanti –",
  "atk-s0514a2:51_11": "jīvitassa vā antarāyo,",
  "atk-s0514a2:51_12": "setacchattassa vā antarāyo,",
  "atk-s0514a2:51_13": "aggamahesiyā vā antarāyo”ti. “Tasmā, deva,",
  "atk-s0514a2:51_14": "papañcaṃ akatvā avamaṅgalarathe avamaṅgalaasse yojetvā tattha naṃ nipajjāpetvā pacchimadvārena nīharitvā",
  "atk-s0514a2:51_15": "āmakasusāne catubbhittikaṃ āvāṭaṃ khaṇitvā nikhaṇituṃ vaṭṭatī”ti.",
  "atk-s0514a2:51_16": "Rājā antarāyabhayena bhīto tesaṃ vacanaṃ “sādhū”ti sampaṭicchi.",
  "atk-s0514a2:52_0": "Tadā candādevī taṃ pavattiṃ sutvā turitaturitāva ekikā rājānaṃ upasaṅkamitvā vanditvā “deva,",
  "atk-s0514a2:52_1": "tumhehi mayhaṃ varo dinno,",
  "atk-s0514a2:52_2": "mayā ca gahitako katvā ṭhapito,",
  "atk-s0514a2:52_3": "idāni taṃ me dethā”ti yāci. “Gaṇhāhi, devī”ti. “Deva,",
  "atk-s0514a2:52_4": "puttassa me rajjaṃ dethā”ti.",
  "atk-s0514a2:52_5": "“Na sakkā, devī”ti.",
  "atk-s0514a2:52_6": "“Kiṃkāraṇā, devā”ti. “Putto, te devi,",
  "atk-s0514a2:52_7": "kāḷakaṇṇī”ti. “Tena hi, deva,",
  "atk-s0514a2:52_8": "yāvajīvaṃ adadantāpi satta vassāni dethā”ti.",
  "atk-s0514a2:52_9": "“Na sakkā, devī”ti. “Tena hi, deva,",
  "atk-s0514a2:52_10": "cha vassāni dethā”ti.",
  "atk-s0514a2:52_11": "“Na sakkā, devī”ti. “Tena hi, deva,",
  "atk-s0514a2:52_12": "pañca vassāni dethā”ti.",
  "atk-s0514a2:52_13": "“Na sakkā, devī”ti. “Tena hi, deva,",
  "atk-s0514a2:52_14": "cattāri vassāni dethā”ti.",
  "atk-s0514a2:52_15": "“Na sakkā, devī”ti. “Tena hi, deva,",
  "atk-s0514a2:52_16": "tīṇi vassāni dethā”ti.",
  "atk-s0514a2:52_17": "“Na sakkā, devī”ti. “Tena hi, deva,",
  "atk-s0514a2:52_18": "dve vassāni dethā”ti.",
  "atk-s0514a2:52_19": "“Na sakkā, devī”ti. “Tena hi, deva,",
  "atk-s0514a2:52_20": "ekavassaṃ rajjaṃ dethā”ti.",
  "atk-s0514a2:52_21": "“Na sakkā, devī”ti. “Tena hi, deva,",
  "atk-s0514a2:52_22": "satta māsāni rajjaṃ dethā”ti.",
  "atk-s0514a2:52_23": "“Na sakkā, devī”ti. “Tena hi, deva,",
  "atk-s0514a2:52_24": "cha māsāni rajjaṃ dethā”ti.",
  "atk-s0514a2:52_25": "“Na sakkā, devī”ti. “Tena hi, deva,",
  "atk-s0514a2:52_26": "pañca māsāni rajjaṃ dethā”ti.",
  "atk-s0514a2:52_27": "“Na sakkā, devī”ti. “Tena hi, deva,",
  "atk-s0514a2:52_28": "cattāri māsāni rajjaṃ dethā”ti.",
  "atk-s0514a2:52_29": "“Na sakkā, devī”ti. “Tena hi, deva,",
  "atk-s0514a2:52_30": "tīṇi māsāni rajjaṃ dethā”ti.",
  "atk-s0514a2:52_31": "“Na sakkā, devī”ti. “Tena hi, deva,",
  "atk-s0514a2:52_32": "dve māsāni rajjaṃ dethā”ti.",
  "atk-s0514a2:52_33": "“Na sakkā, devī”ti. “Tena hi, deva,",
  "atk-s0514a2:52_34": "ekamāsaṃ rajjaṃ dethā”ti.",
  "atk-s0514a2:52_35": "“Na sakkā, devī”ti. “Tena hi, deva,",
  "atk-s0514a2:52_36": "aḍḍhamāsaṃ rajjaṃ dethā”ti.",
  "atk-s0514a2:52_37": "“Na sakkā, devī”ti. “Tena hi, deva,",
  "atk-s0514a2:52_38": "satta divasāni rajjaṃ dethā”ti.",
  "atk-s0514a2:52_39": "Rājā “sādhu, devi,",
  "atk-s0514a2:52_40": "gaṇhāhī”ti āha.",
  "atk-s0514a2:52_41": "Sā tasmiṃ khaṇe puttaṃ alaṅkārāpetvā “temiyakumārassa idaṃ rajja”nti nagare bheriṃ carāpetvā sakalanagaraṃ",
  "atk-s0514a2:52_42": "alaṅkārāpetvā puttaṃ hatthikkhandhaṃ āropetvā setacchattaṃ tassa matthake kārāpetvā nagaraṃ padakkhiṇaṃ",
  "atk-s0514a2:52_43": "katvā puna āgantvā antonagaraṃ pavesetvā taṃ sirisayane nipajjāpetvā piyaputtaṃ sabbarattiṃ yāci “tāta",
  "atk-s0514a2:52_44": "temiyakumāra,",
  "atk-s0514a2:52_45": "taṃ nissāya soḷasa vassāni niddaṃ alabhitvā rodamānāya me akkhīni upakkāni,",
  "atk-s0514a2:52_46": "sokena me hadayaṃ bhijjamānaṃ viya ahosi,",
  "atk-s0514a2:52_47": "ahaṃ tava apīṭhasappiādibhāvaṃ jānāmi,",
  "atk-s0514a2:52_48": "mā maṃ anāthaṃ karī”ti.",
  "atk-s0514a2:52_49": "Sā iminā upāyeneva punadivasepi punadivasepīti pañca divasāni yāci.",
  "atk-s0514a2:53_0": "Rajjayācanakaṇḍaṃ niṭṭhitaṃ.",
  "atk-s0514a2:54_0": "Atha chaṭṭhe divase rājā sunandaṃ nāma sārathiṃ pakkosāpetvā “tāta,",
  "atk-s0514a2:54_1": "sunandasārathi sve pātova avamaṅgalarathe avamaṅgalaasse yojetvā kumāraṃ tattha nipajjāpetvā pacchimadvārena",
  "atk-s0514a2:54_2": "nīharitvā āmakasusāne catubbhittikaṃ āvāṭaṃ khaṇitvā tattha naṃ pakkhipitvā kuddālapiṭṭhena matthakaṃ",
  "atk-s0514a2:54_3": "bhinditvā jīvitakkhayaṃ pāpetvā upari paṃsuṃ datvā pathavivaḍḍhanakammaṃ katvā nhatvā ehī”ti āṇāpesi.",
  "atk-s0514a2:54_4": "So “sādhu,",
  "atk-s0514a2:54_5": "devā”ti sampaṭicchi.",
  "atk-s0514a2:54_6": "Atha chaṭṭhampi rattiṃ devī kumāraṃ yācitvā “tāta temiyakumāra,",
  "atk-s0514a2:54_7": "tava pitā kāsirājā taṃ sve pātova āmakasusāne nikhaṇituṃ āṇāpesi,",
  "atk-s0514a2:54_8": "sve pātova maraṇaṃ pāpuṇissasi puttā”ti āha.",
  "atk-s0514a2:54_9": "Taṃ sutvā mahāsattassa “tāta temiyakumāra,",
  "atk-s0514a2:54_10": "soḷasa vassāni tayā kato vāyāmo idāni matthakaṃ pakko”ti cintentassa abbhantare pīti uppajji.",
  "atk-s0514a2:54_11": "Mātuyā panassa hadayaṃ bhijjamānaṃ viya ahosi,",
  "atk-s0514a2:54_12": "evaṃ santepi “manoratho matthakaṃ pāpuṇissatī”ti mātuyā saddhiṃ nālapi.",
  "atk-s0514a2:55_0": "Athassā rattiyā accayena pātova sunando sārathi rathaṃ yojento devatānubhāvena mahāsattassa pāramitānubhāvena",
  "atk-s0514a2:55_1": "ca maṅgalarathe maṅgalaasse yojetvā rathaṃ rājadvāre ṭhapetvā mahātalaṃ abhiruhitvā sirigabbhaṃ pavisitvā",
  "atk-s0514a2:55_2": "deviṃ vanditvā evamāha – “devi,",
  "atk-s0514a2:55_3": "mayhaṃ mā kujjha,",
  "atk-s0514a2:55_4": "rañño āṇā”ti vatvā puttaṃ āliṅgitvā nipannaṃ deviṃ piṭṭhihatthena apanetvā pupphakalāpaṃ viya kumāraṃ ukkhipitvā pāsādā otari.",
  "atk-s0514a2:55_5": "Tadā candādevī uraṃ paharitvā mahantena saddena paridevitvā mahātale ohīyi.",
  "atk-s0514a2:55_6": "Atha naṃ mahāsatto oloketvā “mayi akathente mātā hadayena phalitena marissatī”ti kathetukāmo hutvāpi “sace ahaṃ kathessāmi,",
  "atk-s0514a2:55_7": "soḷasa vassāni kato vāyāmo me mogho bhavissati,",
  "atk-s0514a2:55_8": "akathento panāhaṃ attano ca mātāpitūnañca mahājanassa ca paccayo bhavissāmī”ti adhivāsesi.",
  "atk-s0514a2:56_0": "Atha naṃ sārathi rathaṃ āropetvā “pacchimadvārābhimukhaṃ rathaṃ pesessāmī”ti cintetvā rathaṃ pesesi.",
  "atk-s0514a2:56_1": "Tadā mahāsattassa pāramitānubhāvena devatāviggahito hutvā rathaṃ nivattāpetvā pācīnadvārābhimukhaṃ rathaṃ pesesi,",
  "atk-s0514a2:56_2": "atha rathacakkaṃ ummāre patihaññi.",
  "atk-s0514a2:56_3": "Mahāsattopi tassa saddaṃ sutvā “manoratho me matthakaṃ patto”ti suṭṭhutaraṃ tuṭṭhacitto ahosi.",
  "atk-s0514a2:56_4": "Ratho nagarā nikkhamitvā devatānubhāvena tiyojanikaṃ ṭhānaṃ gato.",
  "atk-s0514a2:56_5": "Tattha vanaghaṭaṃ sārathissa āmakasusānaṃ viya upaṭṭhāsi.",
  "atk-s0514a2:56_6": "So “idaṃ ṭhānaṃ phāsuka”nti sallakkhetvā rathaṃ maggā okkamāpetvā maggapasse ṭhapetvā rathā oruyha mahāsattassa",
  "atk-s0514a2:56_7": "ābharaṇabhaṇḍaṃ omuñcitvā bhaṇḍikaṃ katvā ekamantaṃ ṭhapetvā kuddālaṃ ādāya rathassa avidūre ṭhāne catubbhittikaṃ",
  "atk-s0514a2:56_8": "āvāṭaṃ khaṇituṃ ārabhi.",
  "atk-s0514a2:57_0": "Tato bodhisatto cintesi “ayaṃ me vāyāmakālo,",
  "atk-s0514a2:57_1": "ahañhi soḷasa vassāni hatthapāde na cālesiṃ,",
  "atk-s0514a2:57_2": "kiṃ nu kho me balaṃ atthi,",
  "atk-s0514a2:57_3": "udāhu no”ti.",
  "atk-s0514a2:57_4": "So uṭṭhāya vāmahatthena dakkhiṇahatthaṃ,",
  "atk-s0514a2:57_5": "dakkhiṇahatthena vāmahatthaṃ parāmasanto ubhohi hatthehi pāde sambāhitvā rathā otarituṃ cittaṃ uppādesi.",
  "atk-s0514a2:57_6": "Tāvadevassa pādapatitaṭṭhāne vātapuṇṇabhastacammaṃ viya mahāpathavī abbhuggantvā rathassa pacchimantaṃ āhacca aṭṭhāsi.",
  "atk-s0514a2:57_7": "Mahāsatto rathā otaritvā katipaye vāre aparāparaṃ caṅkamitvā “imināva niyāmena ekadivasaṃ yojanasatampi me gantuṃ balaṃ atthī”ti ñatvā “sace, sārathi,",
  "atk-s0514a2:57_8": "mayā saddhiṃ virujjheyya,",
  "atk-s0514a2:57_9": "atthi nu kho me tena saha paṭivirujjhituṃ bala”nti upadhārento rathassa pacchimantaṃ gahetvā kumārakānaṃ",
  "atk-s0514a2:57_10": "kīḷanayānakaṃ viya ukkhipitvā rathaṃ paribbhamento aṭṭhāsi.",
  "atk-s0514a2:57_11": "Athassa “atthi me tena saha paṭivirujjhituṃ bala”nti sallakkhetvā pasādhanatthāya cittaṃ uppajji.",
  "atk-s0514a2:58_0": "Taṃkhaṇaññeva sakkassa bhavanaṃ uṇhākāraṃ dassesi.",
  "atk-s0514a2:58_1": "Sakko āvajjento taṃ kāraṇaṃ ñatvā “temiyakumārassa manoratho matthakaṃ patto,",
  "atk-s0514a2:58_2": "idāni pasādhanatthāya cittaṃ uppannaṃ,",
  "atk-s0514a2:58_3": "kiṃ etassa mānusakena pasādhanenā”ti dibbapasādhanaṃ gāhāpetvā vissakammadevaputtaṃ pakkosāpetvā “tāta vissakamma devaputta,",
  "atk-s0514a2:58_4": "tvaṃ gaccha,",
  "atk-s0514a2:58_5": "kāsirājassa puttaṃ temiyakumāraṃ alaṅkarohī”ti āṇāpesi.",
  "atk-s0514a2:58_6": "So “sādhū”ti sampaṭicchitvā tāvatiṃsabhavanato otaritvā tassa santikaṃ gantvā dasahi dussasahassehi veṭhanaṃ",
  "atk-s0514a2:58_7": "katvā dibbehi ceva mānusakehi ca alaṅkārehi sakkaṃ viya taṃ alaṅkaritvā sakaṭṭhānameva gato.",
  "atk-s0514a2:58_8": "So devarājalīlāya sārathissa khaṇanokāsaṃ gantvā āvāṭatīre ṭhatvā pucchanto tatiyaṃ gāthamāha –",
  "atk-s0514a2:59_0": "3.",
  "atk-s0514a2:60_0": "“Kiṃ nu santaramānova, kāsuṃ khaṇasi sārathi;",
  "atk-s0514a2:61_0": "Puṭṭho me samma akkhāhi, kiṃ kāsuyā karissasī”ti.",
  "atk-s0514a2:62_0": "Tattha kāsunti āvāṭaṃ.",
  "atk-s0514a2:63_0": "Taṃ sutvā sārathi āvāṭaṃ khaṇanto uddhaṃ anoloketvāva catutthaṃ gāthāmāha –",
  "atk-s0514a2:64_0": "4.",
  "atk-s0514a2:65_0": "“Rañño mūgo ca pakkho ca, putto jāto acetaso;",
  "atk-s0514a2:66_0": "Somhi raññā samajjhiṭṭho, puttaṃ me nikhaṇaṃ vane”ti.",
  "atk-s0514a2:67_0": "Tattha pakkhoti pīṭhasappī.",
  "atk-s0514a2:67_1": "“Mūgo”ti vacaneneva panassa badhirabhāvopi sijjhati badhirassa hi paṭivacanaṃ kathetuṃ asakkuṇeyyattā.",
  "atk-s0514a2:67_2": "Acetasoti acittako viya jāto.",
  "atk-s0514a2:67_3": "Soḷasa vassāni akathitattā evamāha.",
  "atk-s0514a2:67_4": "Samajjhiṭṭhoti āṇatto,",
  "atk-s0514a2:67_5": "pesitoti attho.",
  "atk-s0514a2:67_6": "Nikhaṇaṃ vaneti vane nikhaṇeyyāsi.",
  "atk-s0514a2:68_0": "Atha naṃ mahāsatto āha –",
  "atk-s0514a2:69_0": "5.",
  "atk-s0514a2:70_0": "“Na badhiro na mūgosmi, na pakkho na ca vīkalo;",
  "atk-s0514a2:71_0": "Adhammaṃ sārathi kayirā, maṃ ce tvaṃ nikhaṇaṃ vane.",
  "atk-s0514a2:72_0": "6.",
  "atk-s0514a2:73_0": "“Ūrū bāhuñca me passa, bhāsitañca suṇohi me;",
  "atk-s0514a2:74_0": "Adhammaṃ sārathi kayirā, maṃ ce tvaṃ nikhaṇaṃ vane”ti.",
  "atk-s0514a2:75_0": "Tattha na badhiroti samma sārathi,",
  "atk-s0514a2:75_1": "sace taṃ rājā evarūpaṃ puttaṃ mārāpetuṃ āṇāpesi,",
  "atk-s0514a2:75_2": "ahaṃ pana evarūpo na bhavāmīti dīpetuṃ evamāha.",
  "atk-s0514a2:75_3": "Maṃ ce tvaṃ nikhaṇaṃ vaneti sace badhirabhāvādivirahitaṃ evarūpaṃ maṃ vane nikhaṇeyyāsi,",
  "atk-s0514a2:75_4": "adhammaṃ kammaṃ kareyyāsīti attho.",
  "atk-s0514a2:75_5": "“Ūrū”ti idaṃ so purimagāthaṃ sutvāpi naṃ anolokentameva disvā “alaṅkatasarīramassa dassessāmī”ti cintetvā āha.",
  "atk-s0514a2:75_6": "Tassattho –",
  "atk-s0514a2:75_7": "samma sārathi,",
  "atk-s0514a2:75_8": "ime kañcanakadalikkhandhasadise ūrū,",
  "atk-s0514a2:75_9": "kanakacchaviṃ bāhuñca me passa,",
  "atk-s0514a2:75_10": "madhuravacanañca me suṇāhīti.",
  "atk-s0514a2:76_0": "Tato sārathi evaṃ cintesi “ko nu kho esa,",
  "atk-s0514a2:76_1": "āgatakālato paṭṭhāya attānameva vaṇṇetī”ti.",
  "atk-s0514a2:76_2": "So āvāṭakhaṇanaṃ pahāya uddhaṃ olokento tassa rūpasampattiṃ disvā “ayaṃ puriso ko nu kho,",
  "atk-s0514a2:76_3": "manusso vā devo vā”ti ajānanto imaṃ gāthamāha –",
  "atk-s0514a2:77_0": "7.",
  "atk-s0514a2:78_0": "“Devatā nusi gandhabbo, adu sakko purindado;",
  "atk-s0514a2:79_0": "Ko vā tvaṃ kassa vā putto, kathaṃ jānemu taṃ maya”nti.",
  "atk-s0514a2:80_0": "Athassa mahāsatto attānaṃ ācikkhitvā dhammaṃ desento āha –",
  "atk-s0514a2:81_0": "8.",
  "atk-s0514a2:82_0": "“Namhi devo na gandhabbo, namhi sakko purindado;",
  "atk-s0514a2:83_0": "Kāsirañño ahaṃ putto, yaṃ kāsuyā nihaññasi.",
  "atk-s0514a2:84_0": "9.",
  "atk-s0514a2:85_0": "“Tassa rañño ahaṃ putto, yaṃ tvaṃ sammūpajīvasi;",
  "atk-s0514a2:86_0": "Adhammaṃ sārathi kayirā, maṃ ce tvaṃ nikhaṇaṃ vane.",
  "atk-s0514a2:87_0": "10.",
  "atk-s0514a2:88_0": "“Yassa rukkhassa chāyāya, nisīdeyya sayeyya vā;",
  "atk-s0514a2:89_0": "Na tassa sākhaṃ bhañjeyya, mittadubbho hi pāpako.",
  "atk-s0514a2:90_0": "11.",
  "atk-s0514a2:91_0": "“Yathā rukkho tathā rājā, yathā sākhā tathā ahaṃ;",
  "atk-s0514a2:92_0": "Yathā chāyūpago poso, evaṃ tvamasi sārathi;",
  "atk-s0514a2:93_0": "Adhammaṃ sārathi kayirā, maṃ ce tvaṃ nikhaṇaṃ vane”ti.",
  "atk-s0514a2:94_0": "Tattha nihaññasīti nihanissasi.",
  "atk-s0514a2:94_1": "Yaṃ tvaṃ ettha nihanissāmīti saññāya kāsuṃ khaṇasi,",
  "atk-s0514a2:94_2": "so ahanti dīpeti.",
  "atk-s0514a2:94_3": "So “rājaputto aha”nti vuttepi na saddahatiyeva,",
  "atk-s0514a2:94_4": "madhurakathāya panassa bajjhitvā dhammaṃ suṇanto aṭṭhāsi.",
  "atk-s0514a2:94_5": "Mittadubbhoti paribhuttachāyassa rukkhassa pattaṃ vā sākhaṃ vā aṅkuraṃ vā bhañjanto mittaghātako hoti lāmakapuriso,",
  "atk-s0514a2:94_6": "kimaṅgaṃ pana sāmiputtaghātako.",
  "atk-s0514a2:94_7": "Chāyūpagoti paribhogatthāya chāyaṃ upagato puriso viya rājānaṃ nissāya jīvamāno tvanti vadati.",
  "atk-s0514a2:95_0": "So evaṃ kathentepi bodhisatte na saddahatiyeva.",
  "atk-s0514a2:95_1": "Atha mahāsatto “saddahāpessāmi na”nti devatānaṃ sādhukārena ceva attano ghosena ca vanaghaṭaṃ unnādento dasa mittapūjagāthā nāma ārabhi –",
  "atk-s0514a2:96_0": "12.",
  "atk-s0514a2:97_0": "“Pahūtabhakkho bhavati, vippavuṭṭho sakaṃgharā;",
  "atk-s0514a2:98_0": "Bahū naṃ upajīvanti, yo mittānaṃ na dubbhati.",
  "atk-s0514a2:99_0": "13.",
  "atk-s0514a2:100_0": "“Yaṃ yaṃ janapadaṃ yāti, nigame rājadhāniyo;",
  "atk-s0514a2:101_0": "Sabbattha pūjito hoti, yo mittānaṃ na dubbhati.",
  "atk-s0514a2:102_0": "14.",
  "atk-s0514a2:103_0": "“Nāssa corā pasāhanti, nātimaññanti khattiyā;",
  "atk-s0514a2:104_0": "Sabbe amitte tarati, yo mittānaṃ na dubbhati.",
  "atk-s0514a2:105_0": "15.",
  "atk-s0514a2:106_0": "“Akkuddho sagharaṃ eti, sabhāyaṃ paṭinandito;",
  "atk-s0514a2:107_0": "Ñātīnaṃ uttamo hoti, yo mittānaṃ na dubbhati.",
  "atk-s0514a2:108_0": "16.",
  "atk-s0514a2:109_0": "“Sakkatvā sakkato hoti, garu hoti sagāravo;",
  "atk-s0514a2:110_0": "Vaṇṇakittibhato hoti, yo mittānaṃ na dubbhati.",
  "atk-s0514a2:111_0": "17.",
  "atk-s0514a2:112_0": "“Pūjako labhate pūjaṃ, vandako paṭivandanaṃ;",
  "atk-s0514a2:113_0": "Yasokittiñca pappoti, yo mittānaṃ na dubbhati.",
  "atk-s0514a2:114_0": "18.",
  "atk-s0514a2:115_0": "“Aggi yathā pajjalati, devatāva virocati;",
  "atk-s0514a2:116_0": "Siriyā ajahito hoti, yo mittānaṃ na dubbhati.",
  "atk-s0514a2:117_0": "19.",
  "atk-s0514a2:118_0": "“Gāvo tassa pajāyanti, khette vuttaṃ virūhati;",
  "atk-s0514a2:119_0": "Vuttānaṃ phalamasnāti, yo mittānaṃ na dubbhati.",
  "atk-s0514a2:120_0": "20.",
  "atk-s0514a2:121_0": "“Darito pabbatāto vā, rukkhato patito naro;",
  "atk-s0514a2:122_0": "Cuto patiṭṭhaṃ labhati, yo mittānaṃ na dubbhati.",
  "atk-s0514a2:123_0": "21.",
  "atk-s0514a2:124_0": "“Virūḷhamūlasantānaṃ, nigrodhamiva māluto;",
  "atk-s0514a2:125_0": "Amittā nappasāhanti, yo mittānaṃ na dubbhatī”ti.",
  "atk-s0514a2:126_0": "Tattha sakaṃ gharāti sakagharā,",
  "atk-s0514a2:126_1": "ayameva vā pāṭho.",
  "atk-s0514a2:126_2": "Na dubbhatīti na dussati.",
  "atk-s0514a2:126_3": "Mittānanti buddhādīnaṃ kalyāṇamittānaṃ na dubbhati.",
  "atk-s0514a2:126_4": "“Sabbattha pūjito hotī”ti idaṃ sīvalivatthunā vaṇṇetabbaṃ.",
  "atk-s0514a2:126_5": "Na pasāhantīti pasayhakāraṃ kātuṃ na sakkonti.",
  "atk-s0514a2:126_6": "Idaṃ saṃkiccasāmaṇeravatthunā dīpetabbaṃ.",
  "atk-s0514a2:126_7": "“Nātimaññanti khattiyā”ti idaṃ jotikaseṭṭhivatthunā dīpetabbaṃ.",
  "atk-s0514a2:126_8": "Taratīti atikkamati.",
  "atk-s0514a2:126_9": "Sagharanti attagharaṃ.",
  "atk-s0514a2:126_10": "Mittānaṃ dubbhanto attano gharaṃ āgacchantopi ghaṭṭitacitto kuddhova āgacchati,",
  "atk-s0514a2:126_11": "ayaṃ pana akuddhova sakagharaṃ eti.",
  "atk-s0514a2:126_12": "Paṭinanditoti bahūnaṃ sannipātaṭṭhāne amittadubbhino guṇakathaṃ kathenti,",
  "atk-s0514a2:126_13": "tāya so paṭinandito hoti pamuditacitto.",
  "atk-s0514a2:127_0": "Sakkatvā sakkato hotīti paraṃ sakkatvā sayampi parehi sakkato hoti.",
  "atk-s0514a2:127_1": "Garu hoti sagāravoti paresu sagāravo sayampi parehi garuko hoti.",
  "atk-s0514a2:127_2": "Vaṇṇakittibhatoti bhatavaṇṇakitti,",
  "atk-s0514a2:127_3": "guṇañceva kittisaddañca ukkhipitvā caranto nāma hotīti attho.",
  "atk-s0514a2:127_4": "Pūjakoti mittānaṃ pūjako hutvā sayampi pūjaṃ labhati.",
  "atk-s0514a2:127_5": "Vandakoti buddhādīnaṃ kalyāṇamittānaṃ vandako hutvā punabbhave paṭivandanaṃ labhati.",
  "atk-s0514a2:127_6": "Yasokittiñcāti issariyaparivārañceva guṇakittiñca pappoti.",
  "atk-s0514a2:127_7": "Imāya gāthāya cittagahapatino vatthu kathetabbaṃ.",
  "atk-s0514a2:128_0": "Pajjalatīti issariyaparivārena pajjalati.",
  "atk-s0514a2:128_1": "Siriyā ajahito hotīti ettha anāthapiṇḍikassa vatthu kathetabbaṃ.",
  "atk-s0514a2:128_2": "Asnātīti paribhuñjati.",
  "atk-s0514a2:128_3": "“Patiṭṭhaṃ labhatī”ti idaṃ cūḷapadumajātakena dīpetabbaṃ.",
  "atk-s0514a2:128_4": "Virūḷhamūlasantānanti vaḍḍhitamūlapārohaṃ.",
  "atk-s0514a2:128_5": "Amittā nappasāhantīti ettha kuraraghariyasoṇattherassa mātu gehaṃ paviṭṭhacoravatthu kathetabbaṃ.",
  "atk-s0514a2:129_0": "Sunando sārathi ettakāhi gāthāhi dhammaṃ desentampi taṃ asañjānitvā “ko nu kho aya”nti āvāṭakhaṇanaṃ",
  "atk-s0514a2:129_1": "pahāya rathasamīpaṃ gantvā tattha tañca pasādhanabhaṇḍañca ubhayaṃ adisvā puna āgantvā olokento taṃ sañjānitvā",
  "atk-s0514a2:129_2": "tassa pādesu patitvā añjaliṃ paggayha yācanto imaṃ gāthamāha –",
  "atk-s0514a2:130_0": "22.",
  "atk-s0514a2:131_0": "“Ehi taṃ paṭinessāmi, rājaputta sakaṃ gharaṃ;",
  "atk-s0514a2:132_0": "Rajjaṃ kārehi bhaddante, kiṃ araññe karissasī”ti.",
  "atk-s0514a2:133_0": "Atha naṃ mahāsatto āha –",
  "atk-s0514a2:134_0": "23.",
  "atk-s0514a2:135_0": "“Alaṃ me tena rajjena, ñātakehi dhanena vā;",
  "atk-s0514a2:136_0": "Yaṃ me adhammacariyāya, rajjaṃ labbhetha sārathī”ti.",
  "atk-s0514a2:137_0": "Tattha alanti paṭikkhepavacanaṃ.",
  "atk-s0514a2:138_0": "Sārathi āha –",
  "atk-s0514a2:139_0": "24.",
  "atk-s0514a2:140_0": "“Puṇṇapattaṃ maṃ lābhehi, rājaputta ito gato;",
  "atk-s0514a2:141_0": "Pitā mātā ca me dajjuṃ, rājaputta tayī gate.",
  "atk-s0514a2:142_0": "25.",
  "atk-s0514a2:143_0": "“Orodhā ca kumārā ca, vesiyānā ca brāhmaṇā;",
  "atk-s0514a2:144_0": "Tepi attamanā dajjuṃ, rājaputta tayī gate.",
  "atk-s0514a2:145_0": "26.",
  "atk-s0514a2:146_0": "“Hatthārohā anīkaṭṭhā, rathikā pattikārakā;",
  "atk-s0514a2:147_0": "Tepi attamanā dajjuṃ, rājaputta tayī gate.",
  "atk-s0514a2:148_0": "27.",
  "atk-s0514a2:149_0": "“Bahudhaññā jānapadā, negamā ca samāgatā;",
  "atk-s0514a2:150_0": "Upāyanāni me dajjuṃ, rājaputta tayī gate”ti.",
  "atk-s0514a2:151_0": "Tattha puṇṇapattanti tuṭṭhidāyaṃ.",
  "atk-s0514a2:151_1": "Dajjunti sattaratanavassaṃ vassantā viya mama ajjhāsayapūraṇaṃ tuṭṭhidāyaṃ dadeyyuṃ.",
  "atk-s0514a2:151_2": "Idaṃ so “appeva nāma mayi anukampāya gaccheyyā”ti cintetvā āha.",
  "atk-s0514a2:151_3": "Vesiyānā cāti vessā ca.",
  "atk-s0514a2:151_4": "Upāyanānīti paṇṇākārāni.",
  "atk-s0514a2:152_0": "Atha naṃ mahāsatto āha –",
  "atk-s0514a2:153_0": "28.",
  "atk-s0514a2:154_0": "“Pitu mātu cahaṃ catto, raṭṭhassa nigamassa ca;",
  "atk-s0514a2:155_0": "Atho sabbakumārānaṃ, natthi mayhaṃ sakaṃ gharaṃ.",
  "atk-s0514a2:156_0": "29.",
  "atk-s0514a2:157_0": "“Anuññāto ahaṃ matyā, sañcatto pitarā mahaṃ;",
  "atk-s0514a2:158_0": "Ekoraññe pabbajito, na kāme abhipatthaye”ti.",
  "atk-s0514a2:159_0": "Tattha pitu mātu cāti pitarā ca mātarā ca ahaṃ catto.",
  "atk-s0514a2:159_1": "Itaresupi eseva nayo.",
  "atk-s0514a2:159_2": "Matyāti samma sārathi,",
  "atk-s0514a2:159_3": "ahaṃ sattāhaṃ rajjaṃ paricchinditvā varaṃ gaṇhantiyā mātarā anuññāto nāma.",
  "atk-s0514a2:159_4": "Sañchattoti suṭṭhu catto.",
  "atk-s0514a2:159_5": "Pabbajitoti pabbajitvā araññe vasanatthāya nikkhantoti attho.",
  "atk-s0514a2:160_0": "Evaṃ mahāsattassa attano guṇe kathentassa pīti uppajji, tato pītivegena udānaṃ udānento āha –",
  "atk-s0514a2:161_0": "30.",
  "atk-s0514a2:162_0": "“Api ataramānānaṃ, phalāsāva samijjhati;",
  "atk-s0514a2:163_0": "Vipakkabrahmacariyosmi, evaṃ jānāhi sārathi.",
  "atk-s0514a2:164_0": "31.",
  "atk-s0514a2:165_0": "“Api ataramānānaṃ, sammadattho vipaccati;",
  "atk-s0514a2:166_0": "Vipakkabrahmacariyosmi, nikkhanto akutobhayo”ti.",
  "atk-s0514a2:167_0": "Tattha phalāsāvāti ataramānassa mama soḷasavassehi katavāyāmassa samiddhaṃ ajjhāsayaphalaṃ dassetuṃ evamāha.",
  "atk-s0514a2:167_1": "Vipakkabrahmacariyosmīti niṭṭhappattamanoratho.",
  "atk-s0514a2:167_2": "Sammadattho vipaccatīti sammā upāyena kāraṇena kattabbakiccaṃ sampajjati.",
  "atk-s0514a2:168_0": "Sārathi āha –",
  "atk-s0514a2:169_0": "32.",
  "atk-s0514a2:170_0": "“Evaṃ vaggukatho santo, visaṭṭhavacano casi;",
  "atk-s0514a2:171_0": "Kasmā pitu ca mātucca, santike na bhaṇī tadā”ti.",
  "atk-s0514a2:172_0": "Tattha vaggukathoti sakhilakatho.",
  "atk-s0514a2:173_0": "Tato mahāsatto āha –",
  "atk-s0514a2:174_0": "33.",
  "atk-s0514a2:175_0": "“Nāhaṃ asandhitā pakkho, na badhiro asotatā;",
  "atk-s0514a2:176_0": "Nāhaṃ ajivhatā mūgo, mā maṃ mūgamadhārayi.",
  "atk-s0514a2:177_0": "34.",
  "atk-s0514a2:178_0": "“Purimaṃ sarāmahaṃ jātiṃ, yattha rajjamakārayiṃ;",
  "atk-s0514a2:179_0": "Kārayitvā tahiṃ rajjaṃ, pāpatthaṃ nirayaṃ bhusaṃ.",
  "atk-s0514a2:180_0": "35.",
  "atk-s0514a2:181_0": "“Vīsatiñceva vassāni, tahiṃ rajjamakārayiṃ;",
  "atk-s0514a2:182_0": "Asītivassasahassāni, nirayamhi apaccisaṃ.",
  "atk-s0514a2:183_0": "36.",
  "atk-s0514a2:184_0": "“Tassa rajjassahaṃ bhīto, mā maṃ rajjābhisecayuṃ;",
  "atk-s0514a2:185_0": "Tasmā pitu ca mātucca, santike na bhaṇiṃ tadā.",
  "atk-s0514a2:186_0": "37.",
  "atk-s0514a2:187_0": "“Ucchaṅge maṃ nisādetvā, pitā atthānusāsati;",
  "atk-s0514a2:188_0": "Ekaṃ hanatha bandhatha, ekaṃ khārāpatacchikaṃ;",
  "atk-s0514a2:189_0": "Ekaṃ sūlasmiṃ uppetha, iccassa manusāsati.",
  "atk-s0514a2:190_0": "38.",
  "atk-s0514a2:191_0": "“Tāyāhaṃ pharusaṃ sutvā, vācāyo samudīritā;",
  "atk-s0514a2:192_0": "Amūgo mūgavaṇṇena, apakkho pakkhasammato;",
  "atk-s0514a2:193_0": "Sake muttakarīsasmiṃ, acchāhaṃ samparipluto.",
  "atk-s0514a2:194_0": "39.",
  "atk-s0514a2:195_0": "“Kasirañca parittañca, tañca dukkhena saṃyutaṃ;",
  "atk-s0514a2:196_0": "Komaṃ jīvitamāgamma, veraṃ kayirātha kenaci.",
  "atk-s0514a2:197_0": "40.",
  "atk-s0514a2:198_0": "“Paññāya ca alābhena, dhammassa ca adassanā;",
  "atk-s0514a2:199_0": "Komaṃ jīvitamāgamma, veraṃ kayirātha kenaci.",
  "atk-s0514a2:200_0": "41.",
  "atk-s0514a2:201_0": "“Api ataramānānaṃ, phalāsāva samijjhati;",
  "atk-s0514a2:202_0": "Vipakkabrahmacariyosmi, evaṃ jānāhi sārathi.",
  "atk-s0514a2:203_0": "42.",
  "atk-s0514a2:204_0": "“Api ataramānānaṃ, sammadattho vipaccati;",
  "atk-s0514a2:205_0": "Vipakkabrahmacariyosmi, nikkhanto akutobhayo”ti.",
  "atk-s0514a2:206_0": "Tattha asandhitāti sandhīnaṃ abhāvena.",
  "atk-s0514a2:206_1": "Asotatāti sotānaṃ abhāvena.",
  "atk-s0514a2:206_2": "Ajivhatāti samparivattanajivhāya abhāvena mūgo ahaṃ na bhavāmi.",
  "atk-s0514a2:206_3": "Yatthāti yāya jātiyā bārāṇasinagare rajjaṃ akārayiṃ.",
  "atk-s0514a2:206_4": "Pāpatthanti pāpataṃ.",
  "atk-s0514a2:206_5": "Patito asmīti vadati.",
  "atk-s0514a2:206_6": "Rajjābhisecayunti rajje abhisecayuṃ.",
  "atk-s0514a2:206_7": "Nisādetvāti nisīdāpetvā.",
  "atk-s0514a2:206_8": "Atthānusāsatīti atthaṃ anusāsati.",
  "atk-s0514a2:206_9": "Khārāpatacchikanti sattīhi paharitvā khārāhi patacchikaṃ karotha.",
  "atk-s0514a2:206_10": "Uppethāti āvunatha.",
  "atk-s0514a2:206_11": "Iccassa manusāsatīti evamassa atthaṃ anusāsati.",
  "atk-s0514a2:206_12": "Tāyāhanti tāyo vācāyo ahaṃ.",
  "atk-s0514a2:206_13": "Pakkhasammatoti pakkho iti sammato ahosiṃ.",
  "atk-s0514a2:206_14": "Acchāhanti acchiṃ ahaṃ,",
  "atk-s0514a2:206_15": "avasinti attho.",
  "atk-s0514a2:206_16": "Sampariplutoti samparikiṇṇo,",
  "atk-s0514a2:206_17": "nimuggo hutvāti attho.",
  "atk-s0514a2:207_0": "Kasiranti dukkhaṃ.",
  "atk-s0514a2:207_1": "Parittanti appaṃ.",
  "atk-s0514a2:207_2": "Idaṃ vuttaṃ hoti –",
  "atk-s0514a2:207_3": "sammasārathi,",
  "atk-s0514a2:207_4": "sacepi sattānaṃ jīvitaṃ dukkhampi samānaṃ bahuciraṭṭhitikaṃ bhaveyya,",
  "atk-s0514a2:207_5": "pattheyya,",
  "atk-s0514a2:207_6": "parittampi samānaṃ sace sukhaṃ bhaveyya,",
  "atk-s0514a2:207_7": "pattheyya,",
  "atk-s0514a2:207_8": "idaṃ pana kasirañca parittañca sakalena vaṭṭadukkhena saṃyuttaṃ sannihitaṃ omadditaṃ.",
  "atk-s0514a2:207_9": "Komanti ko imaṃ.",
  "atk-s0514a2:207_10": "Veranti pāṇātipātādipañcavidhaṃ veraṃ.",
  "atk-s0514a2:207_11": "Kenacīti kenaci kāraṇena.",
  "atk-s0514a2:207_12": "Paññāyāti vipassanāpaññāya alābhena.",
  "atk-s0514a2:207_13": "Dhammassāti sotāpattimaggassa adassanena.",
  "atk-s0514a2:207_14": "Puna udānagāthāyo agantukāmatāya thirabhāvadassanatthaṃ kathesi.",
  "atk-s0514a2:208_0": "Taṃ sutvā sunando sārathi “ayaṃ kumāro evarūpaṃ rajjasiriṃ kuṇapaṃ viya chaḍḍetvā attano adhiṭṭhānaṃ abhinditvā “pabbajissāmīti araññaṃ paviṭṭho,",
  "atk-s0514a2:208_1": "mama iminā dujjīvitena ko attho,",
  "atk-s0514a2:208_2": "ahampi tena saddhiṃ pabbajissāmī”ti cintetvā imaṃ gāthamāha –",
  "atk-s0514a2:209_0": "43.",
  "atk-s0514a2:210_0": "“Ahampi pabbajissāmi, rājaputta tavantike;",
  "atk-s0514a2:211_0": "Avhāyassu maṃ bhaddante, pabbajjā mama ruccatī”ti.",
  "atk-s0514a2:212_0": "Tattha tavantiketi tava santike. Avhāyassūti “ehi pabbajāhī”ti pakkosassu.",
  "atk-s0514a2:213_0": "Evaṃ tena yācitopi mahāsatto “sacāhaṃ idāneva taṃ pabbājessāmi,",
  "atk-s0514a2:213_1": "mātāpitaro idha nāgacchissanti,",
  "atk-s0514a2:213_2": "atha nesaṃ parihāni bhavissati,",
  "atk-s0514a2:213_3": "ime assā ca ratho ca pasādhanabhaṇḍañca idheva nassissanti,",
  "atk-s0514a2:213_4": "‘yakkho so,",
  "atk-s0514a2:213_5": "khādito nu kho tena sārathī’ti garahāpi me uppajjissatī”ti cintetvā attano ca garahāmocanatthaṃ mātāpitūnañca",
  "atk-s0514a2:213_6": "vuḍḍhiṃ sampassanto asse ca rathañca pasādhanabhaṇḍañca tassa iṇaṃ katvā dassento imaṃ gāthamāha –",
  "atk-s0514a2:214_0": "44.",
  "atk-s0514a2:215_0": "“Rathaṃ niyyādayitvāna, anaṇo ehi sārathi;",
  "atk-s0514a2:216_0": "Anaṇassa hi pabbajjā, etaṃ isīhi vaṇṇita”nti.",
  "atk-s0514a2:217_0": "Tattha etanti etaṃ pabbajjākaraṇaṃ buddhādīhi isīhi vaṇṇitaṃ pasatthaṃ thomitaṃ.",
  "atk-s0514a2:218_0": "Taṃ sutvā sārathi “sace mayi nagaraṃ gate esa aññattha gaccheyya,",
  "atk-s0514a2:218_1": "pitā cassa imaṃ pavattiṃ sutvā ‘puttaṃ me dassehī’ti puna āgato imaṃ na passeyya,",
  "atk-s0514a2:218_2": "rājadaṇḍaṃ me kareyya,",
  "atk-s0514a2:218_3": "tasmā ahaṃ attano guṇaṃ kathetvā aññatthāgamanatthāya paṭiññaṃ gaṇhissāmī”ti cintento gāthādvayamāha –",
  "atk-s0514a2:219_0": "45.",
  "atk-s0514a2:220_0": "“Yadeva tyāhaṃ vacanaṃ, akaraṃ bhaddamatthu te;",
  "atk-s0514a2:221_0": "Tadeva me tvaṃ vacanaṃ, yācito kattumarahasi.",
  "atk-s0514a2:222_0": "46.",
  "atk-s0514a2:223_0": "“Idheva tāva acchassu, yāva rājānamānaye;",
  "atk-s0514a2:224_0": "Appeva te pitā disvā, patīto sumano siyā”ti.",
  "atk-s0514a2:225_0": "Tato mahāsatto āha –",
  "atk-s0514a2:226_0": "47.",
  "atk-s0514a2:227_0": "“Karomi te taṃ vacanaṃ, yaṃ maṃ bhaṇasi sārathi;",
  "atk-s0514a2:228_0": "Ahampi daṭṭhukāmosmi, pitaraṃ me idhāgataṃ.",
  "atk-s0514a2:229_0": "48.",
  "atk-s0514a2:230_0": "“Ehi samma nivattassu, kusalaṃ vajjāsi ñātinaṃ;",
  "atk-s0514a2:231_0": "Mātaraṃ pitaraṃ mayhaṃ, vutto vajjāsi vandana”nti.",
  "atk-s0514a2:232_0": "Tattha karomi tetanti karomi te etaṃ vacanaṃ.",
  "atk-s0514a2:232_1": "Ehi samma nivattassūti samma sārathi,",
  "atk-s0514a2:232_2": "tattha gantvā ehi,",
  "atk-s0514a2:232_3": "ettova khippameva nivattassu.",
  "atk-s0514a2:232_4": "Vutto vajjāsīti mayā vutto hutvā “putto vo temiyakumāro vandatī”ti vandanaṃ vadeyyāsīti attho.",
  "atk-s0514a2:233_0": "Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho mātāpitaro vanditvā sārathissa sāsanaṃ adāsi.",
  "atk-s0514a2:233_1": "So sāsanaṃ gahetvā kumāraṃ padakkhiṇaṃ katvā rathamāruyha nagarābhimukho pāyāsi.",
  "atk-s0514a2:233_2": "Tamatthaṃ pakāsento satthā āha –",
  "atk-s0514a2:234_0": "49.",
  "atk-s0514a2:235_0": "“Tassa pāde gahetvāna, katvā ca naṃ padakkhiṇaṃ;",
  "atk-s0514a2:236_0": "Sārathi rathamāruyha, rājadvāraṃ upāgamī”ti.",
  "atk-s0514a2:237_0": "Tassattho –",
  "atk-s0514a2:237_1": "bhikkhave,",
  "atk-s0514a2:237_2": "evaṃ vutto so sārathi,",
  "atk-s0514a2:237_3": "tassa kumārassa pāde gahetvā taṃ padakkhiṇaṃ katvā rathaṃ āruyha rājadvāraṃ upāgamīti.",
  "atk-s0514a2:238_0": "Tasmiṃ khaṇe candādevī sīhapañjaraṃ vivaritvā “kā nu kho me puttassa pavattī”ti sārathissa āgamanamaggaṃ",
  "atk-s0514a2:238_1": "olokentī taṃ ekakaṃ āgacchantaṃ disvā uraṃ paharitvā paridevi.",
  "atk-s0514a2:238_2": "Tamatthaṃ pakāsento satthā āha –",
  "atk-s0514a2:239_0": "50.",
  "atk-s0514a2:240_0": "“Suññaṃ mātā rathaṃ disvā, ekaṃ sārathimāgataṃ;",
  "atk-s0514a2:241_0": "Assupuṇṇehi nettehi, rodantī naṃ udikkhati.",
  "atk-s0514a2:242_0": "51.",
  "atk-s0514a2:243_0": "“Ayaṃ so sārathi eti, nihantvā mama atrajaṃ;",
  "atk-s0514a2:244_0": "Nihato nūna me putto, pathabyā bhūmivaḍḍhano.",
  "atk-s0514a2:245_0": "52.",
  "atk-s0514a2:246_0": "“Amittā nūna nandanti, patītā nūna verino;",
  "atk-s0514a2:247_0": "Āgataṃ sārathiṃ disvā, nihantvā mama atrajaṃ.",
  "atk-s0514a2:248_0": "53.",
  "atk-s0514a2:249_0": "“Suññaṃ mātā rathaṃ disvā, ekaṃ sārathimāgataṃ;",
  "atk-s0514a2:250_0": "Assupuṇṇehi nettehi, rodantī paripucchi naṃ.",
  "atk-s0514a2:251_0": "54.",
  "atk-s0514a2:252_0": "“Kiṃ nu mūgo kiṃnu pakkho, kiṃnu so vilapī tadā;",
  "atk-s0514a2:253_0": "Nihaññamāno bhūmiyā, taṃ me akkhāhi sārathi.",
  "atk-s0514a2:254_0": "55.",
  "atk-s0514a2:255_0": "“Kathaṃ hatthehi pādehi, mūgapakkho vivajjayi;",
  "atk-s0514a2:256_0": "Nihaññamāno bhūmiyā, taṃ me akkhāhi pucchito”ti.",
  "atk-s0514a2:257_0": "Tattha mātāti temiyakumārassa mātā.",
  "atk-s0514a2:257_1": "Pathabyā bhūmivaḍḍhanoti so mama putto bhūmivaḍḍhano hutvā pathabyā nihato nūna.",
  "atk-s0514a2:257_2": "Rodantī paripucchi nanti taṃ rathaṃ ekamantaṃ ṭhapetvā mahātalaṃ abhiruyha candādeviṃ vanditvā ekamante ṭhitaṃ sārathiṃ paripucchi.",
  "atk-s0514a2:257_3": "Kinnūti kiṃ nu so mama putto mūgo eva pakkho eva.",
  "atk-s0514a2:257_4": "Tadāti yadā naṃ tvaṃ kāsuyaṃ pakkhipitvā kuddālena matthake pahari, tadā.",
  "atk-s0514a2:257_5": "Nihaññamāno bhūmiyāti tayā bhūmiyaṃ nihaññamāno kiṃ nu vilapi.",
  "atk-s0514a2:257_6": "Taṃ meti taṃ sabbaṃ aparihāpetvā me akkhāhi.",
  "atk-s0514a2:257_7": "Vivajjayīti “apehi sārathi,",
  "atk-s0514a2:257_8": "mā maṃ mārehī”ti kathaṃ hatthehi pādehi ca phandanto taṃ apanudi,",
  "atk-s0514a2:257_9": "taṃ me kathehīti attho.",
  "atk-s0514a2:258_0": "Tato sārathi āha –",
  "atk-s0514a2:259_0": "56.",
  "atk-s0514a2:260_0": "“Akkheyyaṃ te ahaṃ ayye, dajjāsi abhayaṃ mama;",
  "atk-s0514a2:261_0": "Yaṃ me sutaṃ vā diṭṭhaṃ vā, rājaputtassa santike”ti.",
  "atk-s0514a2:262_0": "Tattha dajjāsīti sace abhayaṃ dadeyyāsi,",
  "atk-s0514a2:262_1": "so idaṃ “sacāhaṃ ‘tava putto neva mūgo na pakkho madhurakatho dhammakathiko’ti vakkhāmi,",
  "atk-s0514a2:262_2": "atha ‘kasmā taṃ gahetvā nāgatosī’ti rājā kuddho rājadaṇḍampi me kareyya,",
  "atk-s0514a2:262_3": "abhayaṃ tāva yācissāmī”ti cintetvā āha.",
  "atk-s0514a2:263_0": "Atha naṃ candādevī āha –",
  "atk-s0514a2:264_0": "57.",
  "atk-s0514a2:265_0": "“Abhayaṃ samma te dammi, abhīto bhaṇa sārathi;",
  "atk-s0514a2:266_0": "Yaṃ te sutaṃ vā diṭṭhaṃ vā, rājaputtassa santike”ti.",
  "atk-s0514a2:267_0": "Tato sārathi āha –",
  "atk-s0514a2:268_0": "58.",
  "atk-s0514a2:269_0": "“Na so mūgo na so pakkho, visaṭṭhavacano ca so;",
  "atk-s0514a2:270_0": "Rajjassa kira so bhīto, akarā ālaye bahū.",
  "atk-s0514a2:271_0": "59.",
  "atk-s0514a2:272_0": "“Purimaṃ sarati so jātiṃ, yattha rajjamakārayi;",
  "atk-s0514a2:273_0": "Kārayitvā tahiṃ rajjaṃ, pāpattha nirayaṃ bhusaṃ.",
  "atk-s0514a2:274_0": "60.",
  "atk-s0514a2:275_0": "“Vīsatiñceva vassāni, tahiṃ rajjamakārayi;",
  "atk-s0514a2:276_0": "Asītivassasahassāni, nirayamhi apacci so.",
  "atk-s0514a2:277_0": "61.",
  "atk-s0514a2:278_0": "“Tassa rajjassa so bhīto, mā maṃ rajjābhisecayuṃ;",
  "atk-s0514a2:279_0": "Tasmā pitu ca mātucca, santike na bhaṇī tadā.",
  "atk-s0514a2:280_0": "62.",
  "atk-s0514a2:281_0": "“Aṅgapaccaṅgasampanno, ārohapariṇāhavā;",
  "atk-s0514a2:282_0": "Visaṭṭhavacano pañño, magge saggassa tiṭṭhati.",
  "atk-s0514a2:283_0": "63.",
  "atk-s0514a2:284_0": "“Sace tvaṃ daṭṭhukāmāsi, rājaputtaṃ tavatrajaṃ;",
  "atk-s0514a2:285_0": "Ehi taṃ pāpayissāmi, yattha sammati temiyo”ti.",
  "atk-s0514a2:286_0": "Tattha visaṭṭhavacanoti apalibuddhakatho.",
  "atk-s0514a2:286_1": "Akarā ālaye bahūti tumhākaṃ vañcanāni bahūni akāsi.",
  "atk-s0514a2:286_2": "Paññoti paññavā.",
  "atk-s0514a2:286_3": "Sace tvanti rājānaṃ dhuraṃ katvā ubhopi te evamāha.",
  "atk-s0514a2:286_4": "Yattha sammati temiyoti yattha vo putto mayā gahitapaṭiñño hutvā acchati,",
  "atk-s0514a2:286_5": "tattha pāpayissāmi,",
  "atk-s0514a2:286_6": "idāni papañcaṃ akatvā lahuṃ gantuṃ vaṭṭatīti āha.",
  "atk-s0514a2:287_0": "Kumāro pana sārathiṃ pesetvā pabbajitukāmo ahosi.",
  "atk-s0514a2:287_1": "Tadā sakko tassa manaṃ ñatvā tasmiṃ khaṇe vissakammadevaputtaṃ pakkosāpetvā “tāta vissakammadevaputta,",
  "atk-s0514a2:287_2": "temiyakumāro pabbajitukāmo,",
  "atk-s0514a2:287_3": "tvaṃ tassa paṇṇasālañca pabbajitaparikkhārañca māpetvā ehī”ti pesesi.",
  "atk-s0514a2:287_4": "So “sādhū”ti sampaṭicchitvā vegena gantvā tiyojanike vanasaṇḍe attano iddhibalena ramaṇīyaṃ assamaṃ māpetvā",
  "atk-s0514a2:287_5": "rattiṭṭhānadivāṭṭhānañca pokkharaṇiñca āvāṭañca akālaphalasampannaṃ rukkhañca katvā paṇṇasālasamīpe catuvīsatihatthappamāṇaṃ",
  "atk-s0514a2:287_6": "caṅkamaṃ māpetvā antocaṅkame ca phalikavaṇṇaṃ ruciraṃ vālukaṃ okiritvā sabbe pabbajitaparikkhāre māpetvā",
  "atk-s0514a2:287_7": "“ye pabbajitukāmā,",
  "atk-s0514a2:287_8": "te ime gahetvā pabbajantū”ti bhittiyaṃ akkharāni likhitvā caṇḍavāḷe ca amanāpasadde sabbe migapakkhino ca palāpetvā sakaṭṭhānameva gato.",
  "atk-s0514a2:288_0": "Tasmiṃ khaṇe mahāsatto taṃ disvā sakkadattiyabhāvaṃ ñatvā,",
  "atk-s0514a2:288_1": "paṇṇasālaṃ pavisitvā vatthāni apanetvā,",
  "atk-s0514a2:288_2": "rattavākacīraṃ nivāsetvā ekaṃ pārupitvā ajinacammaṃ ekaṃse katvā jaṭāmaṇḍalaṃ bandhitvā kājaṃ aṃse katvā",
  "atk-s0514a2:288_3": "kattaradaṇḍamādāya paṇṇasālato nikkhamitvā pabbajitasiriṃ samubbahanto aparāparaṃ caṅkamitvā “aho sukhaṃ,",
  "atk-s0514a2:288_4": "aho sukha”nti udānaṃ udānento paṇṇasālaṃ pavisitvā kaṭṭhattharaṇe nisinno pañca abhiññā aṭṭha samāpattiyo",
  "atk-s0514a2:288_5": "ca nibbattetvā sāyanhasamaye paṇṇasālato nikkhamitvā caṅkamanakoṭiyaṃ ṭhitakārarukkhato paṇṇāni gahetvā,",
  "atk-s0514a2:288_6": "sakkadattiyabhājane aloṇake atakke nidhūpane udake sedetvā amataṃ viya paribhuñjitvā cattāro brahmavihāre bhāvetvā tattha vāsaṃ kappesi.",
  "atk-s0514a2:289_0": "Kāsirājāpi sunandasārathissa vacanaṃ sutvā mahāsenaguttaṃ pakkosāpetvā taramānarūpova gamanasajjaṃ kāretuṃ āha –",
  "atk-s0514a2:290_0": "64.",
  "atk-s0514a2:291_0": "“Yojayantu rathe asse, kacchaṃ nāgāna bandhatha;",
  "atk-s0514a2:292_0": "Udīrayantu saṅkhapaṇavā, vādantu ekapokkharā.",
  "atk-s0514a2:293_0": "65.",
  "atk-s0514a2:294_0": "“Vādantu bherī sannaddhā, vaggū vādantu dundubhī;",
  "atk-s0514a2:295_0": "Negamā ca maṃ anventu, gacchaṃ puttanivedako.",
  "atk-s0514a2:296_0": "66.",
  "atk-s0514a2:297_0": "“Orodhā ca kumārā ca, vesiyānā ca brāhmaṇā;",
  "atk-s0514a2:298_0": "Khippaṃ yānāni yojentu, gacchaṃ puttanivedako.",
  "atk-s0514a2:299_0": "67.",
  "atk-s0514a2:300_0": "“Hatthārohā anīkaṭṭhā, rathikā pattikārakā;",
  "atk-s0514a2:301_0": "Khippaṃ yānāni yojentu, gacchaṃ puttanivedako.",
  "atk-s0514a2:302_0": "68.",
  "atk-s0514a2:303_0": "“Samāgatā jānapadā, negamā ca samāgatā;",
  "atk-s0514a2:304_0": "Khippaṃ yānāni yojentu, gacchaṃ puttanivedako”ti.",
  "atk-s0514a2:305_0": "Tattha udīrayantūti saddaṃ muñcantu.",
  "atk-s0514a2:305_1": "Vādantūti vajjantu.",
  "atk-s0514a2:305_2": "Ekapokkharāti ekamukhabheriyo.",
  "atk-s0514a2:305_3": "Sannaddhāti suṭṭhu naddhā.",
  "atk-s0514a2:305_4": "Vaggūti madhurassarā.",
  "atk-s0514a2:305_5": "Gacchanti gamissāmi.",
  "atk-s0514a2:305_6": "Puttanivedakoti puttassa nivedako ovādako hutvā gacchāmi.",
  "atk-s0514a2:305_7": "Taṃ ovaditvā mama vacanaṃ gāhāpetvā tattheva taṃ ratanarāsimhi ṭhapetvā abhisiñcitvā ānetuṃ gacchāmīti adhippāyenevamāha.",
  "atk-s0514a2:305_8": "Negamāti kuṭumbikajanā.",
  "atk-s0514a2:305_9": "Samāgatāti sannipatitā hutvā.",
  "atk-s0514a2:306_0": "Evaṃ raññā āṇattā sārathino asse yojetvā rathe rājadvāre ṭhapetvā rañño ārocesuṃ.",
  "atk-s0514a2:306_1": "Tamatthaṃ pakāsento satthā āha –",
  "atk-s0514a2:307_0": "69.",
  "atk-s0514a2:308_0": "“Asse ca sārathī yutte, sindhave sīghavāhane;",
  "atk-s0514a2:309_0": "Rājadvāraṃ upāgacchuṃ, yuttā deva ime hayā”ti.",
  "atk-s0514a2:310_0": "Tattha asseti sindhave sindhavajātike sīghavāhane javasampanne asse ādāya.",
  "atk-s0514a2:310_1": "Sārathīti sārathino.",
  "atk-s0514a2:310_2": "Yutteti rathesu yojite.",
  "atk-s0514a2:310_3": "Upāgacchunti te rathesu yutte asse ādāya āgamaṃsu,",
  "atk-s0514a2:310_4": "āgantvā ca pana “yuttā, deva,",
  "atk-s0514a2:310_5": "ime hayā”ti ārocesuṃ.",
  "atk-s0514a2:311_0": "Tato sārathīnaṃ vacanaṃ sutvā rājā upaḍḍhagāthamāha –",
  "atk-s0514a2:312_0": "70.",
  "atk-s0514a2:313_0": "“Thūlā javena hāyanti, kisā hāyanti thāmunā”ti.",
  "atk-s0514a2:314_0": "Taṃ sutvā sārathinopi upaḍḍhagāthamāhaṃsu –",
  "atk-s0514a2:315_0": "“Kise thūle vivajjetvā, saṃsaṭṭhā yojitā hayā”ti.",
  "atk-s0514a2:316_0": "Tassattho – deva,",
  "atk-s0514a2:316_1": "kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.",
  "atk-s0514a2:317_0": "Atha rājā puttassa santikaṃ gacchanto cattāro vaṇṇe aṭṭhārasa seniyo sabbañca balakāyaṃ sannipātāpesi.",
  "atk-s0514a2:317_1": "Tassa sannipātentasseva tayo divasā atikkantā.",
  "atk-s0514a2:317_2": "Atha catutthe divase kāsirājā nagarato nikkhamitvā gahetabbayuttakaṃ gāhāpetvā assamapadaṃ gantvā puttena saddhiṃ paṭinandito paṭisanthāramakāsi.",
  "atk-s0514a2:317_3": "Tamatthaṃ pakāsento satthā āha –",
  "atk-s0514a2:318_0": "71.",
  "atk-s0514a2:319_0": "“Tato rājā taramāno, yuttamāruyha sandanaṃ;",
  "atk-s0514a2:320_0": "Itthāgāraṃ ajjhabhāsi, sabbāva anuyātha maṃ.",
  "atk-s0514a2:321_0": "72.",
  "atk-s0514a2:322_0": "“Vāḷabījanimuṇhīsaṃ, khaggaṃ chattañca paṇḍaraṃ;",
  "atk-s0514a2:323_0": "Upādhī rathamāruyha, suvaṇṇehi alaṅkatā.",
  "atk-s0514a2:324_0": "73.",
  "atk-s0514a2:325_0": "“Tato sa rājā pāyāsi, purakkhatvāna sārathiṃ;",
  "atk-s0514a2:326_0": "Khippameva upāgacchi, yattha sammati temiyo.",
  "atk-s0514a2:327_0": "74.",
  "atk-s0514a2:328_0": "“Tañca disvāna āyantaṃ, jalantamiva tejasā;",
  "atk-s0514a2:329_0": "Khattasaṅghaparibyūḷhaṃ, temiyo etadabravi.",
  "atk-s0514a2:330_0": "75.",
  "atk-s0514a2:331_0": "“Kacci nu tāta kusalaṃ, kacci tāta anāmayaṃ;",
  "atk-s0514a2:332_0": "Sabbā ca rājakaññāyo, arogā mayha mātaro.",
  "atk-s0514a2:333_0": "76.",
  "atk-s0514a2:334_0": "“Kusalañceva me putta, atho putta anāmayaṃ;",
  "atk-s0514a2:335_0": "Sabbā ca rājakaññāyo, arogā tuyha mātaro.",
  "atk-s0514a2:336_0": "77.",
  "atk-s0514a2:337_0": "“Kacci amajjapo tāta, kacci te suramappiyaṃ;",
  "atk-s0514a2:338_0": "Kacci sacce ca dhamme ca, dāne te ramate mano.",
  "atk-s0514a2:339_0": "78.",
  "atk-s0514a2:340_0": "“Amajjapo ahaṃ putta, atho me suramappiyaṃ;",
  "atk-s0514a2:341_0": "Atho sacce ca dhamme ca, dāne me ramate mano.",
  "atk-s0514a2:342_0": "79.",
  "atk-s0514a2:343_0": "“Kacci arogaṃ yoggaṃ te, kacci vahati vāhanaṃ;",
  "atk-s0514a2:344_0": "Kacci te byādhayo natthi, sarīrassupatāpanā.",
  "atk-s0514a2:345_0": "80.",
  "atk-s0514a2:346_0": "“Atho arogaṃ yoggaṃ me, atho vahati vāhanaṃ;",
  "atk-s0514a2:347_0": "Atho me byādhayo natthi, sarīrassupatāpanā.",
  "atk-s0514a2:348_0": "81.",
  "atk-s0514a2:349_0": "“Kacci antā ca te phītā, majjhe ca bahalā tava;",
  "atk-s0514a2:350_0": "Koṭṭhāgārañca kosañca, kacci te paṭisanthataṃ.",
  "atk-s0514a2:351_0": "82.",
  "atk-s0514a2:352_0": "“Atho antā ca me phītā, majjhe ca bahalā mama;",
  "atk-s0514a2:353_0": "Koṭṭhāgārañca kosañca, sabbaṃ me paṭisanthataṃ.",
  "atk-s0514a2:354_0": "83.",
  "atk-s0514a2:355_0": "“Svāgataṃ te mahārāja, atho te adurāgataṃ;",
  "atk-s0514a2:356_0": "Patiṭṭhapentu pallaṅkaṃ, yattha rājā nisakkatī”ti.",
  "atk-s0514a2:357_0": "Tattha upādhī rathamāruyhāti suvaṇṇapādukā ca rathaṃ āropentūti attho.",
  "atk-s0514a2:357_1": "Ime tayo pāde puttassa tattheva abhisekakaraṇatthāya “pañca rājakakudhabhaṇḍāni gaṇhathā”ti āṇāpento rājā āha.",
  "atk-s0514a2:357_2": "Suvaṇṇehi alaṅkatāti idaṃ pādukaṃ sandhāyāha.",
  "atk-s0514a2:357_3": "Upāgacchīti upāgato ahosi.",
  "atk-s0514a2:357_4": "Kāya velāyāti?",
  "atk-s0514a2:357_5": "Mahāsattassa kārapaṇṇāni pacitvā nibbāpentassa nisinnavelāya.",
  "atk-s0514a2:357_6": "Jalantamiva tejasāti rājatejena jalantaṃ viya.",
  "atk-s0514a2:357_7": "Khattasaṅghaparibyūḷhanti kathāphāsukena amaccasaṅghena parivutaṃ,",
  "atk-s0514a2:357_8": "khattiyasamūhehi vā parivāritaṃ.",
  "atk-s0514a2:357_9": "Etadabravīti kāsirājānaṃ bahi khandhāvāraṃ nivāsāpetvā padasāva paṇṇasālaṃ āgantvā taṃ vanditvā nisinnaṃ paṭisanthāraṃ karonto etaṃ vacanaṃ abravi.",
  "atk-s0514a2:358_0": "Kusalaṃ anāmayanti ubhayenapi padena ārogyameva pucchati.",
  "atk-s0514a2:358_1": "Kacci amajjapoti kacci majjaṃ na pivasīti pucchati.",
  "atk-s0514a2:358_2": "“Appamatto”tipi pāṭho,",
  "atk-s0514a2:358_3": "kusaladhammesu nappamajjasīti attho.",
  "atk-s0514a2:358_4": "Suramappiyanti surāpānaṃ appiyaṃ.",
  "atk-s0514a2:358_5": "“Suramappiyā”tipi pāṭho,",
  "atk-s0514a2:358_6": "surā appiyāti attho.",
  "atk-s0514a2:358_7": "Dhammeti dasavidhe rājadhamme.",
  "atk-s0514a2:358_8": "Yogganti yuge yuñjitabbaṃ te tava assagoṇādikaṃ.",
  "atk-s0514a2:358_9": "Kacci vahatīti kacci arogaṃ hutvā vahati.",
  "atk-s0514a2:358_10": "Vāhananti hatthiassādi sabbaṃ vāhanaṃ.",
  "atk-s0514a2:358_11": "Sarīrassupatāpanāti sarīrassa upatāpakarā.",
  "atk-s0514a2:358_12": "Antāti paccantajanapadā.",
  "atk-s0514a2:358_13": "Phītāti iddhā subhikkhā,",
  "atk-s0514a2:358_14": "vatthābharaṇehi vā annapānehi vā paripuṇṇā gāḷhavāsā.",
  "atk-s0514a2:358_15": "Majjhe cāti raṭṭhassa majjhe.",
  "atk-s0514a2:358_16": "Bahalāti gāmanigamā ghanavāsā.",
  "atk-s0514a2:358_17": "Paṭisanthatanti paṭicchāditaṃ guttaṃ,",
  "atk-s0514a2:358_18": "paripuṇṇaṃ vā.",
  "atk-s0514a2:358_19": "Yattha rājā nisakkatīti yasmiṃ pallaṅke rājā nisīdissati,",
  "atk-s0514a2:358_20": "taṃ paññāpentūti vadati.",
  "atk-s0514a2:359_0": "Rājā mahāsatte gāravena pallaṅke na nisīdati.",
  "atk-s0514a2:359_1": "Atha mahāsatto “sace pallaṅke na nisīdati,",
  "atk-s0514a2:359_2": "paṇṇasanthāraṃ paññāpethā”ti vatvā tasmiṃ paññatte nisīdanatthāya rājānaṃ nimantento gāthamāha –",
  "atk-s0514a2:360_0": "84.",
  "atk-s0514a2:361_0": "“Idheva te nisīdassu, niyate paṇṇasanthare;",
  "atk-s0514a2:362_0": "Etto udakamādāya, pāde pakkhālayassu te”ti.",
  "atk-s0514a2:363_0": "Tattha niyateti susanthate. Ettoti paribhogaudakaṃ dassento āha.",
  "atk-s0514a2:364_0": "Rājā mahāsatte gāravena paṇṇasanthārepi anisīditvā bhūmiyaṃ eva nisīdi.",
  "atk-s0514a2:364_1": "Mahāsattopi paṇṇasālaṃ pavisitvā taṃ kārapaṇṇakaṃ nīharitvā rājānaṃ tena nimantento gāthamāha –",
  "atk-s0514a2:365_0": "85.",
  "atk-s0514a2:366_0": "“Idampi paṇṇakaṃ mayhaṃ, randhaṃ rāja aloṇakaṃ;",
  "atk-s0514a2:367_0": "Paribhuñja mahārāja, pāhuno mesidhāgato”ti.",
  "atk-s0514a2:368_0": "Atha naṃ rājā āha –",
  "atk-s0514a2:369_0": "86.",
  "atk-s0514a2:370_0": "“Na cāhaṃ paṇṇaṃ bhuñjāmi, na hetaṃ mayha bhojanaṃ;",
  "atk-s0514a2:371_0": "Sālīnaṃ odanaṃ bhuñje, suciṃ maṃsūpasecana”nti.",
  "atk-s0514a2:372_0": "Tattha na cāhanti paṭikkhepavacanaṃ.",
  "atk-s0514a2:373_0": "Rājā tathārūpaṃ attano rājabhojanaṃ vaṇṇetvā tasmiṃ mahāsatte gāravena thokaṃ paṇṇakaṃ hatthatale ṭhapetvā “tāta,",
  "atk-s0514a2:373_1": "tvaṃ evarūpaṃ bhojanaṃ bhuñjasī”ti puttena saddhiṃ piyakathaṃ kathento nisīdi.",
  "atk-s0514a2:373_2": "Tasmiṃ khaṇe candādevī orodhena parivutā ekamaggena āgantvā bodhisattassa assamapadaṃ patvā piyaputtaṃ disvā tattheva patitvā visaññī ahosi.",
  "atk-s0514a2:373_3": "Tato paṭiladdhassāsā patitaṭṭhānato uṭṭhahitvā āgantvā bodhisattassa pāde daḷhaṃ gahetvā vanditvā assupuṇṇehi",
  "atk-s0514a2:373_4": "nettehi roditvā vandanaṭṭhānato uṭṭhāya ekamantaṃ nisīdi.",
  "atk-s0514a2:373_5": "Atha naṃ rājā “bhadde,",
  "atk-s0514a2:373_6": "tava puttassa bhojanaṃ passāhī”ti vatvā thokaṃ paṇṇakaṃ tassā hatthe ṭhapetvā sesaitthīnampi thokaṃ thokaṃ adāsi.",
  "atk-s0514a2:373_7": "Tā sabbāpi “sāmi,",
  "atk-s0514a2:373_8": "evarūpaṃ bhojanaṃ bhuñjasī”ti vadantiyo taṃ gahetvā attano attano sīse katvā “atidukkaraṃ karosi,",
  "atk-s0514a2:373_9": "sāmī”ti vatvā namassamānā nisīdiṃsu.",
  "atk-s0514a2:373_10": "Rājā puna “tāta,",
  "atk-s0514a2:373_11": "idaṃ mayhaṃ acchariyaṃ hutvā upaṭṭhātī”ti vatvā imaṃ gāthamāha –",
  "atk-s0514a2:374_0": "87.",
  "atk-s0514a2:375_0": "“Accherakaṃ maṃ paṭibhāti, ekakampi rahogataṃ;",
  "atk-s0514a2:376_0": "Edisaṃ bhuñjamānānaṃ, kena vaṇṇo pasīdatī”ti.",
  "atk-s0514a2:377_0": "Tattha ekakanti tāta,",
  "atk-s0514a2:377_1": "taṃ ekakampi rahogataṃ iminā bhojanena yāpentaṃ disvā mama acchariyaṃ hutvā upaṭṭhāti.",
  "atk-s0514a2:377_2": "Edisanti evarūpaṃ aloṇakaṃ atakkaṃ nidhūpanaṃ randhaṃ pattaṃ bhuñjantānaṃ kena kāraṇena vaṇṇo pasīdatīti naṃ pucchi.",
  "atk-s0514a2:378_0": "Athassa so ācikkhanto āha –",
  "atk-s0514a2:379_0": "88.",
  "atk-s0514a2:380_0": "“Eko rāja nipajjāmi, niyate paṇṇasanthare;",
  "atk-s0514a2:381_0": "Tāya me ekaseyyāya, rāja vaṇṇo pasīdati.",
  "atk-s0514a2:382_0": "89.",
  "atk-s0514a2:383_0": "“Na ca nettiṃsabandhā me, rājarakkhā upaṭṭhitā;",
  "atk-s0514a2:384_0": "Tāya me sukhaseyyāya, rājavaṇṇo pasīdati.",
  "atk-s0514a2:385_0": "90.",
  "atk-s0514a2:386_0": "“Atītaṃ nānusocāmi, nappajappāmināgataṃ;",
  "atk-s0514a2:387_0": "Paccuppannena yāpemi, tena vaṇṇo pasīdati.",
  "atk-s0514a2:388_0": "91.",
  "atk-s0514a2:389_0": "“Anāgatappajappāya, atītassānusocanā;",
  "atk-s0514a2:390_0": "Etena bālā sussanti, naḷova harito luto”ti.",
  "atk-s0514a2:391_0": "Tattha nettiṃsabandhāti khaggabandhā.",
  "atk-s0514a2:391_1": "Rājarakkhāti rājānaṃ rakkhitā.",
  "atk-s0514a2:391_2": "Nappajappāmīti na patthemi.",
  "atk-s0514a2:391_3": "Haritoti haritavaṇṇo.",
  "atk-s0514a2:391_4": "Lutoti luñcitvā ātape khittanaḷo viya.",
  "atk-s0514a2:392_0": "Atha rājā “idheva naṃ abhisiñcitvā ādāya gamissāmī”ti cintetvā rajjena nimantento āha –",
  "atk-s0514a2:393_0": "92.",
  "atk-s0514a2:394_0": "“Hatthānīkaṃ rathānīkaṃ, asse pattī ca vammino;",
  "atk-s0514a2:395_0": "Nivesanāni rammāni, ahaṃ putta dadāmi te.",
  "atk-s0514a2:396_0": "93.",
  "atk-s0514a2:397_0": "“Itthāgārampi te dammi, sabbālaṅkārabhūsitaṃ;",
  "atk-s0514a2:398_0": "Tā putta paṭipajjassu, tvaṃ no rājā bhavissasi.",
  "atk-s0514a2:399_0": "94.",
  "atk-s0514a2:400_0": "“Kusalā naccagītassa, sikkhitā cāturitthiyo;",
  "atk-s0514a2:401_0": "Kāme taṃ ramayissanti, kiṃ araññe karissasi.",
  "atk-s0514a2:402_0": "95.",
  "atk-s0514a2:403_0": "“Paṭirājūhi te kaññā, ānayissaṃ alaṅkatā;",
  "atk-s0514a2:404_0": "Tāsu putte janetvāna, atha pacchā pabbajissasi.",
  "atk-s0514a2:405_0": "96.",
  "atk-s0514a2:406_0": "“Yuvā ca daharo cāsi, paṭhamuppattiko susu;",
  "atk-s0514a2:407_0": "Rajjaṃ kārehi bhaddante, kiṃ araññe karissasī”ti.",
  "atk-s0514a2:408_0": "Tattha hatthānīkanti dasahatthito paṭṭhāya hatthānīkaṃ nāma,",
  "atk-s0514a2:408_1": "tathā rathānīkaṃ.",
  "atk-s0514a2:408_2": "Vamminoti vammabaddhasūrayodhe.",
  "atk-s0514a2:408_3": "Kusalāti chekā.",
  "atk-s0514a2:408_4": "Sikkhitāti aññesupi itthikiccesu sikkhitā.",
  "atk-s0514a2:408_5": "Cāturitthiyoti caturā vilāsā itthiyo,",
  "atk-s0514a2:408_6": "atha vā caturā nāgarā itthiyo,",
  "atk-s0514a2:408_7": "atha vā caturā nāma nāṭakitthiyo.",
  "atk-s0514a2:408_8": "Paṭirājūhi te kaññāti aññehi rājūhi tava rājakaññāyo ānayissāmi.",
  "atk-s0514a2:408_9": "Yuvāti yobbanappatto.",
  "atk-s0514a2:408_10": "Daharoti taruṇo.",
  "atk-s0514a2:408_11": "Paṭhamuppattikoti paṭhamavayena uppattito samuggato.",
  "atk-s0514a2:408_12": "Susūti atitaruṇo.",
  "atk-s0514a2:409_0": "Ito paṭṭhāya bodhisattassa dhammakathā hoti –",
  "atk-s0514a2:410_0": "97.",
  "atk-s0514a2:411_0": "“Yuvā care brahmacariyaṃ, brahmacārī yuvā siyā;",
  "atk-s0514a2:412_0": "Daharassa hi pabbajjā, etaṃ isīhi vaṇṇitaṃ.",
  "atk-s0514a2:413_0": "98.",
  "atk-s0514a2:414_0": "“Yuvā care brahmacariyaṃ, brahmacārī yuvā siyā;",
  "atk-s0514a2:415_0": "Brahmacariyaṃ carissāmi, nāhaṃ rajjena matthiko.",
  "atk-s0514a2:416_0": "99.",
  "atk-s0514a2:417_0": "“Passāmi vohaṃ daharaṃ, amma tāta vadantaraṃ;",
  "atk-s0514a2:418_0": "Kicchāladdhaṃ piyaṃ puttaṃ, appatvāva jaraṃ mataṃ.",
  "atk-s0514a2:419_0": "100.",
  "atk-s0514a2:420_0": "“Passāmi vohaṃ dahariṃ, kumāriṃ cārudassaniṃ;",
  "atk-s0514a2:421_0": "Navavaṃsakaḷīraṃva, paluggaṃ jīvitakkhayaṃ.",
  "atk-s0514a2:422_0": "101.",
  "atk-s0514a2:423_0": "“Daharāpi hi mīyanti, narā ca atha nāriyo;",
  "atk-s0514a2:424_0": "Tattha ko vissase poso, ‘daharomhī’ti jīvite.",
  "atk-s0514a2:425_0": "102.",
  "atk-s0514a2:426_0": "“Yassa ratyā vivasāne, āyu appataraṃ siyā;",
  "atk-s0514a2:427_0": "Appodakeva macchānaṃ, kiṃ nu komārakaṃ tahiṃ.",
  "atk-s0514a2:428_0": "103.",
  "atk-s0514a2:429_0": "“Niccamabbhāhato loko, niccañca parivārito;",
  "atk-s0514a2:430_0": "Amoghāsu vajantīsu, kiṃ maṃ rajjebhisiñcasī”ti.",
  "atk-s0514a2:431_0": "Kāsirājā āha –",
  "atk-s0514a2:432_0": "104.",
  "atk-s0514a2:433_0": "“Kena mabbhāhato loko, kena ca parivārito;",
  "atk-s0514a2:434_0": "Kāyo amoghā gacchanti, taṃ me akkhāhi pucchito”ti.",
  "atk-s0514a2:435_0": "Bodhisatto āha –",
  "atk-s0514a2:436_0": "105.",
  "atk-s0514a2:437_0": "“Maccunābbhāhato loko, jarāya parivārito;",
  "atk-s0514a2:438_0": "Ratyo amoghā gacchanti, evaṃ jānāhi khattiya.",
  "atk-s0514a2:439_0": "106.",
  "atk-s0514a2:440_0": "“Yathāpi tante vitate, yaṃ yadevūpavīyati;",
  "atk-s0514a2:441_0": "Appakaṃ hoti vetabbaṃ, evaṃ maccāna jīvitaṃ.",
  "atk-s0514a2:442_0": "107.",
  "atk-s0514a2:443_0": "“Yathā vārivaho pūro, gacchaṃ nupanivattati;",
  "atk-s0514a2:444_0": "Evamāyu manussānaṃ, gacchaṃ nupanivattati.",
  "atk-s0514a2:445_0": "108.",
  "atk-s0514a2:446_0": "“Yathā vārivaho pūro, vahe rukkhepakūlaje;",
  "atk-s0514a2:447_0": "Evaṃ jarāmaraṇena, vuyhante sabbapāṇino”ti.",
  "atk-s0514a2:448_0": "Tattha brahmacārī yuvā siyāti brahmacariyaṃ caranto yuvā bhaveyya.",
  "atk-s0514a2:448_1": "Isīhi vaṇṇitanti buddhādīhi isīhi thomitaṃ pasatthaṃ.",
  "atk-s0514a2:448_2": "Nāhaṃ rajjena matthikoti ahaṃ rajjena atthiko na homi.",
  "atk-s0514a2:448_3": "Amma tāta vadantaranti “amma,",
  "atk-s0514a2:448_4": "tātā”ti vadantaṃ.",
  "atk-s0514a2:448_5": "Palugganti maccunā luñcitvā gahitaṃ.",
  "atk-s0514a2:448_6": "Yassa ratyā vivasāneti mahārāja,",
  "atk-s0514a2:448_7": "yassa mātukucchimhi paṭisandhiggahaṇakālato paṭṭhāya rattidivātikkamena appataraṃ āyu hoti.",
  "atk-s0514a2:448_8": "Komārakaṃ tahinti tasmiṃ vaye taruṇabhāvo kiṃ karissati.",
  "atk-s0514a2:449_0": "Kena mabbhāhatoti kena abbhāhato.",
  "atk-s0514a2:449_1": "Idaṃ rājā saṃkhittena bhāsitassa atthaṃ ajānantova pucchati.",
  "atk-s0514a2:449_2": "Ratyoti rattiyo.",
  "atk-s0514a2:449_3": "Tā hi imesaṃ sattānaṃ āyuñca vaṇṇañca balañca khepentiyo eva gacchantīti amoghā gacchanti nāmāti veditabbaṃ.",
  "atk-s0514a2:449_4": "Yaṃ yadevūpavīyatīti yaṃ yaṃ tantaṃ upavīyati.",
  "atk-s0514a2:449_5": "Vetabbanti tantasmiṃ vīte sesaṃ vetabbaṃ yathā appakaṃ hoti,",
  "atk-s0514a2:449_6": "evaṃ sattānaṃ jīvitaṃ.",
  "atk-s0514a2:449_7": "Nupanivattatīti tasmiṃ tasmiṃ khaṇe gataṃ gatameva hoti,",
  "atk-s0514a2:449_8": "na upanivattati.",
  "atk-s0514a2:449_9": "Vahe rukkhepakūlajeti upakūlaje rukkhe vaheyya.",
  "atk-s0514a2:450_0": "Rājā mahāsattassa dhammakathaṃ sutvā “kiṃ me gharāvāsenā”ti ativiya ukkaṇṭhito pabbajitukāmo hutvā “nāhaṃ tāva puna nagaraṃ gamissāmi,",
  "atk-s0514a2:450_1": "idheva pabbajissāmi.",
  "atk-s0514a2:450_2": "Sace pana me putto nagaraṃ gaccheyya,",
  "atk-s0514a2:450_3": "setacchattamassa dadeyya”nti cintetvā taṃ vīmaṃsituṃ puna rajjena nimantento āha –",
  "atk-s0514a2:451_0": "109.",
  "atk-s0514a2:452_0": "“Hatthānīkaṃ rathānīkaṃ, asse pattī ca vammino;",
  "atk-s0514a2:453_0": "Nivesanāni rammāni, ahaṃ putta dadāmi te.",
  "atk-s0514a2:454_0": "110.",
  "atk-s0514a2:455_0": "“Itthāgārampi te dammi, sabbālaṅkārabhūsitaṃ;",
  "atk-s0514a2:456_0": "Tā putta paṭipajjassu, tvaṃ no rājā bhavissasi.",
  "atk-s0514a2:457_0": "111.",
  "atk-s0514a2:458_0": "“Kusalā naccagītassa, sikkhitā cāturitthiyo;",
  "atk-s0514a2:459_0": "Kāme taṃ ramayissanti, kiṃ araññe karissasi.",
  "atk-s0514a2:460_0": "112.",
  "atk-s0514a2:461_0": "“Paṭirājūhi te kaññā, ānayissaṃ alaṅkatā;",
  "atk-s0514a2:462_0": "Tāsu putte janetvāna, atha pacchā pabbajissasi.",
  "atk-s0514a2:463_0": "113.",
  "atk-s0514a2:464_0": "“Yuvā ca daharo cāsi, paṭhamuppattiko susu;",
  "atk-s0514a2:465_0": "Rajjaṃ kārehi bhaddante, kiṃ araññe karissasi.",
  "atk-s0514a2:466_0": "114.",
  "atk-s0514a2:467_0": "“Koṭṭhāgārañca kosañca, vāhanāni balāni ca;",
  "atk-s0514a2:468_0": "Nivesanāni rammāni, ahaṃ putta dadāmi te.",
  "atk-s0514a2:469_0": "115.",
  "atk-s0514a2:470_0": "“Gomaṇḍalaparibyūḷho, dāsisaṅghapurakkhato;",
  "atk-s0514a2:471_0": "Rajjaṃ kārehi bhaddante, kiṃ araññe karissasī”ti.",
  "atk-s0514a2:472_0": "Tattha gomaṇḍalaparibyūḷhoti subhaṅgīnaṃ rājakaññānaṃ maṇḍalena purakkhato.",
  "atk-s0514a2:473_0": "Atha mahāsatto rajjena anatthikabhāvaṃ pakāsento āha –",
  "atk-s0514a2:474_0": "116.",
  "atk-s0514a2:475_0": "“Kiṃ dhanena yaṃ khīyetha, kiṃ bhariyāya marissati;",
  "atk-s0514a2:476_0": "Kiṃ yobbanena jiṇṇena, yaṃ jarāyābhibhuyyati.",
  "atk-s0514a2:477_0": "117.",
  "atk-s0514a2:478_0": "“Tattha kā nandi kā khiḍḍā, kā ratī kā dhanesanā;",
  "atk-s0514a2:479_0": "Kiṃ me puttehi dārehi, rāja muttosmi bandhanā.",
  "atk-s0514a2:480_0": "118.",
  "atk-s0514a2:481_0": "“Yohaṃ evaṃ pajānāmi, maccu me nappamajjati;",
  "atk-s0514a2:482_0": "Antakenādhipannassa, kā ratī kā dhanesanā.",
  "atk-s0514a2:483_0": "119.",
  "atk-s0514a2:484_0": "“Phalānamiva pakkānaṃ, niccaṃ patanato bhayaṃ;",
  "atk-s0514a2:485_0": "Evaṃ jātāna maccānaṃ, niccaṃ maraṇato bhayaṃ.",
  "atk-s0514a2:486_0": "120.",
  "atk-s0514a2:487_0": "“Sāyameke na dissanti, pāto diṭṭhā bahū janā;",
  "atk-s0514a2:488_0": "Pāto ete na dissanti, sāyaṃ diṭṭhā bahū janā.",
  "atk-s0514a2:489_0": "121.",
  "atk-s0514a2:490_0": "“Ajjeva kiccaṃ ātapaṃ, ko jaññā maraṇaṃ suve;",
  "atk-s0514a2:491_0": "Na hi no saṅgaraṃ tena, mahāsenena maccunā.",
  "atk-s0514a2:492_0": "122.",
  "atk-s0514a2:493_0": "“Corā dhanassa patthenti, rāja muttosmi bandhanā;",
  "atk-s0514a2:494_0": "Ehi rāja nivattassu, nāhaṃ rajjena matthiko”ti.",
  "atk-s0514a2:495_0": "Tattha yaṃ khīyethāti mahārāja,",
  "atk-s0514a2:495_1": "kiṃ tvaṃ maṃ dhanena nimantesi,",
  "atk-s0514a2:495_2": "yaṃ khīyetha khayaṃ gaccheyya.",
  "atk-s0514a2:495_3": "Dhanaṃ vā hi purisaṃ cajati,",
  "atk-s0514a2:495_4": "puriso vā taṃ dhanaṃ cajitvā gacchatīti sabbathāpi khayagāmīyeva hoti,",
  "atk-s0514a2:495_5": "kiṃ tvaṃ maṃ tena dhanena nimantesi.",
  "atk-s0514a2:495_6": "Kiṃ bhariyāyāti bhariyāya kiṃ karissāmi,",
  "atk-s0514a2:495_7": "yā mayi ṭhiteyeva marissati.",
  "atk-s0514a2:495_8": "Jiṇṇenāti jarāya anuparitena anubhūtena.",
  "atk-s0514a2:495_9": "Abhibhuyyatīti abhibhaviyyati.",
  "atk-s0514a2:495_10": "Tatthāti tasmiṃ evaṃ jarāmaraṇadhamme lokasannivāse.",
  "atk-s0514a2:495_11": "Kā nandīti kā nāma tuṭṭhi.",
  "atk-s0514a2:495_12": "Khiḍḍāti kīḷā.",
  "atk-s0514a2:495_13": "Ratīti pañcakāmaguṇarati.",
  "atk-s0514a2:495_14": "Bandhanāti kāmabandhanā mutto asmi,",
  "atk-s0514a2:495_15": "mahārājāti jhānena vikkhambhitattā evamāha.",
  "atk-s0514a2:495_16": "Maccu meti mama maccu nappamajjati,",
  "atk-s0514a2:495_17": "niccaṃ mama vadhāya appamatoyevāti.",
  "atk-s0514a2:495_18": "Yo ahaṃ evaṃ pajānāmi,",
  "atk-s0514a2:495_19": "tassa mama antakena adhipannassa vadhitassa kā nāma rati,",
  "atk-s0514a2:495_20": "kā dhanesanāti.",
  "atk-s0514a2:495_21": "Niccanti jātakālato paṭṭhāya sadā jarāmaraṇato bhayameva uppajjati.",
  "atk-s0514a2:496_0": "Ātapanti kusalakammavīriyaṃ.",
  "atk-s0514a2:496_1": "Kiccanti kattabbaṃ.",
  "atk-s0514a2:496_2": "Ko jaññā maraṇaṃ suveti suve vā parasuve vā maraṇaṃ vā jīvitaṃ vā ko jāneyya.",
  "atk-s0514a2:496_3": "Saṅgaranti saṅketaṃ.",
  "atk-s0514a2:496_4": "Mahāsenenāti pañcavīsatibhayabāttiṃsakammakaraṇachannavutirogappamukhādivasena puthusenena.",
  "atk-s0514a2:496_5": "Corā dhanassāti dhanatthāya jīvitaṃ cajantā corā dhanassa patthenti nāma,",
  "atk-s0514a2:496_6": "ahaṃ pana dhanapatthanāsaṅkhātā bandhanā mutto asmi,",
  "atk-s0514a2:496_7": "na me dhanenatthoti attho.",
  "atk-s0514a2:496_8": "Nivattassūti mama vacanena sammā nivattassu,",
  "atk-s0514a2:496_9": "rajjaṃ pahāya nekkhammaṃ paṭisaraṇaṃ katvā pabbajassu.",
  "atk-s0514a2:496_10": "Yaṃ pana cintesi “imaṃ rajje patiṭṭhāpessāmī”ti,",
  "atk-s0514a2:496_11": "taṃ mā cintayi,",
  "atk-s0514a2:496_12": "nāhaṃ rajjena atthikoti.",
  "atk-s0514a2:496_13": "Iti mahāsattassa dhammadesanā sahānusandhinā matthakaṃ pattā.",
  "atk-s0514a2:497_0": "Taṃ sutvā rājānañca candādeviñca ādiṃ katvā soḷasasahassā orodhā ca amaccādayo ca sabbe pabbajitukāmā ahesuṃ.",
  "atk-s0514a2:497_1": "Rājāpi nagare bheriṃ carāpesi “ye mama puttassa santike pabbajituṃ icchanti,",
  "atk-s0514a2:497_2": "te pabbajantū”ti.",
  "atk-s0514a2:497_3": "Sabbesañca suvaṇṇakoṭṭhāgārādīnaṃ dvārāni vivarāpetvā “asukaṭṭhāne ca mahānidhikumbhiyo atthi,",
  "atk-s0514a2:497_4": "atthikā gaṇhantū”ti suvaṇṇapaṭṭe akkharāni likhāpetvā mahāthambhe bandhāpesi.",
  "atk-s0514a2:497_5": "Te nāgarā yathāpasārite āpaṇe ca vivaṭadvārāni gehāni ca pahāya nagarato nikkhamitvā rañño santikaṃ āgamiṃsu.",
  "atk-s0514a2:497_6": "Rājā mahājanena saddhiṃ mahāsattassa santike pabbaji.",
  "atk-s0514a2:497_7": "Sakkadattiyaṃ tiyojanikaṃ assamapadaṃ paripuṇṇaṃ ahosi.",
  "atk-s0514a2:497_8": "Mahāsatto paṇṇasālāyo vicāresi,",
  "atk-s0514a2:497_9": "majjhe ṭhitā paṇṇasālāyo itthīnaṃ dāpesi.",
  "atk-s0514a2:497_10": "Kiṃkāraṇā?",
  "atk-s0514a2:497_11": "Bhīrukajātikā etāti.",
  "atk-s0514a2:497_12": "Purisānaṃ pana bahipaṇṇasālāyo dāpesi.",
  "atk-s0514a2:497_13": "Tā sabbāpi paṇṇasālāyo vissakammadevaputtova māpesi.",
  "atk-s0514a2:497_14": "Te ca phaladhararukkhe vissakammadevaputtoyeva attano iddhiyā māpesi.",
  "atk-s0514a2:497_15": "Te sabbe vissakammena nimmitesu phaladhararukkhesu uposathadivase bhūmiyaṃ patitapatitāni phalāni gahetvā paribhuñjitvā samaṇadhammaṃ karonti.",
  "atk-s0514a2:497_16": "Tesu yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi,",
  "atk-s0514a2:497_17": "tassa manaṃ jānitvā mahāsatto ākāse nisīditvā madhuradhammaṃ kathesi.",
  "atk-s0514a2:497_18": "Te janā bodhisattassa madhuradhammaṃ sutvā ekaggacittā hutvā khippameva abhiññā ca samāpattiyo ca nibbattesuṃ.",
  "atk-s0514a2:498_0": "Tadā eko sāmantarājā “kāsirājā kira bārāṇasinagarato nikkhamitvā vanaṃ pavisitvā pabbajito”ti sutvā “bārāṇasiṃ",
  "atk-s0514a2:498_1": "gaṇhissāmī”ti nagarā nikkhamitvā bārāṇasiṃ patvā nagaraṃ pavisitvā alaṅkatanagaraṃ disvā rājanivesanaṃ",
  "atk-s0514a2:498_2": "āruyha sattavidhaṃ vararatanaṃ oloketvā “kāsirañño imaṃ dhanaṃ nissāya ekena bhayena bhavitabba”nti cintento",
  "atk-s0514a2:498_3": "surāsoṇḍe pakkosāpetvā pucchi “tumhākaṃ rañño idha nagare bhayaṃ uppannaṃ atthī”ti? “Natthi, devā”ti.",
  "atk-s0514a2:498_4": "“Kiṃ kāraṇā”ti.",
  "atk-s0514a2:498_5": "“Amhākaṃ rañño putto temiyakumāro ‘bārāṇasiṃ rajjaṃ na karissāmī’ti amūgopi mūgo viya hutvā imamhā nagarā",
  "atk-s0514a2:498_6": "nikkhamitvā vanaṃ pavisitvā isipabbajjaṃ pabbaji,",
  "atk-s0514a2:498_7": "tena kāraṇena amhākaṃ rājā mahājanena saddhiṃ imamhā nagarā nikkhamitvā temiyakumārassa santikaṃ gantvā pabbajito”ti ārocesuṃ.",
  "atk-s0514a2:498_8": "Sāmantarājā tesaṃ vacanaṃ sutvā tussitvā “ahampi pabbajissāmī”ti cintetvā “tāta,",
  "atk-s0514a2:498_9": "tumhākaṃ rājā kataradvārena nikkhanto”ti pucchi. “Deva,",
  "atk-s0514a2:498_10": "pācīnadvārenā”ti vutte attano parisāya saddhiṃ teneva pācīnadvārena nikkhamitvā nadītīrena pāyāsi.",
  "atk-s0514a2:499_0": "Mahāsattopi tassa āgamanaṃ ñatvā vanantaraṃ āgantvā ākāse nisīditvā madhuradhammaṃ desesi.",
  "atk-s0514a2:499_1": "So parisāya saddhiṃ tassa santikeyeva pabbaji.",
  "atk-s0514a2:499_2": "Evaṃ aparepi satta rājāno “bārāṇasinagaraṃ gaṇhissāmī”ti āgatā.",
  "atk-s0514a2:499_3": "Tepi rājāno satta rajjāni chaḍḍetvā bodhisattassa santikeyeva pabbajiṃsu.",
  "atk-s0514a2:499_4": "Hatthīpi araññahatthī jātā,",
  "atk-s0514a2:499_5": "assāpi araññaassā jātā,",
  "atk-s0514a2:499_6": "rathāpi araññeyeva vinaṭṭhā,",
  "atk-s0514a2:499_7": "bhaṇḍāgāresu kahāpaṇe assamapade vālukaṃ katvā vikiriṃsu.",
  "atk-s0514a2:499_8": "Sabbepi abhiññāsamāpattiyo nibbattetvā jīvitapariyosāne brahmalokaparāyaṇā ahesuṃ.",
  "atk-s0514a2:499_9": "Tiracchānagatā hatthiassāpi isigaṇe cittaṃ pasādetvā chakāmāvacaralokesu nibbattiṃsu.",
  "atk-s0514a2:500_0": "Satthā imaṃ dhammadesanaṃ āharitvā saccāni pakāsetvā “na,",
  "atk-s0514a2:500_1": "bhikkhave, idāneva,",
  "atk-s0514a2:500_2": "pubbepi rajjaṃ pahāya nikkhantoyevā”ti vatvā jātakaṃ samodhānesi –",
  "atk-s0514a2:500_3": "“tadā chatte adhivatthā devadhītā uppalavaṇṇā ahosi,",
  "atk-s0514a2:500_4": "sunando sārathi sāriputto,",
  "atk-s0514a2:500_5": "mātāpitaro mahārājakulāni,",
  "atk-s0514a2:500_6": "sesaparisā buddhaparisā,",
  "atk-s0514a2:500_7": "mūgapakkhapaṇḍito pana ahameva sammāsambuddho ahosi”nti.",
  "atk-s0514a2:501_0": "Mūgapakkhajātakavaṇṇanā paṭhamā.",
  "atk-s0514a2:503_0": "[539] 2. Mahājanakajātakavaṇṇanā",
  "atk-s0514a2:504_0": "Koyaṃ majjhe samuddasminti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0514a2:504_1": "Ekadivasañhi bhikkhū dhammasabhāyaṃ sannisinnā tathāgatassa mahābhinikkhamanaṃ vaṇṇayantā nisīdiṃsu.",
  "atk-s0514a2:504_2": "Satthā āgantvā “kāya nuttha,",
  "atk-s0514a2:504_3": "bhikkhave,",
  "atk-s0514a2:504_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a2:504_5": "bhikkhave, idāneva,",
  "atk-s0514a2:504_6": "pubbepi tathāgato mahābhinikkhamanaṃ nikkhantoyevā”ti vatvā tehi yācito atītaṃ āhari.",
  "atk-s0514a2:505_0": "Atīte videharaṭṭhe mithilāyaṃ mahājanako nāma rājā rajjaṃ kāresi.",
  "atk-s0514a2:505_1": "Tassa dve puttā ahesuṃ ariṭṭhajanako ca polajanako cāti.",
  "atk-s0514a2:505_2": "Tesu rājā jeṭṭhaputtassa uparajjaṃ adāsi,",
  "atk-s0514a2:505_3": "kaniṭṭhassa senāpatiṭṭhānaṃ adāsi.",
  "atk-s0514a2:505_4": "Aparabhāge mahājanako kālamakāsi.",
  "atk-s0514a2:505_5": "Tassa sarīrakiccaṃ katvā rañño accayena ariṭṭhajanako rājā hutvā itarassa uparajjaṃ adāsi.",
  "atk-s0514a2:505_6": "Tasseko pādamūliko amacco rañño santikaṃ gantvā “deva,",
  "atk-s0514a2:505_7": "uparājā tumhe ghātetukāmo”ti āha.",
  "atk-s0514a2:505_8": "Rājā tassa punappunaṃ kathaṃ sutvā kaniṭṭhassa sinehaṃ bhinditvā polajanakaṃ saṅkhalikāhi bandhāpetvā",
  "atk-s0514a2:505_9": "rājanivesanato avidūre ekasmiṃ gehe vasāpetvā ārakkhaṃ ṭhapesi.",
  "atk-s0514a2:505_10": "Kumāro “sacāhaṃ bhātu verīmhi,",
  "atk-s0514a2:505_11": "saṅkhalikāpi me hatthapādā mā muccantu,",
  "atk-s0514a2:505_12": "dvārampi mā vivarīyatu,",
  "atk-s0514a2:505_13": "sace no verīmhi,",
  "atk-s0514a2:505_14": "saṅkhalikāpi me hatthapādā muccantu,",
  "atk-s0514a2:505_15": "dvārampi vivarīyatū”ti saccakiriyamakāsi.",
  "atk-s0514a2:505_16": "Tāvadeva saṅkhalikāpi khaṇḍākhaṇḍaṃ chijjiṃsu,",
  "atk-s0514a2:505_17": "dvārampi vivaṭaṃ.",
  "atk-s0514a2:505_18": "So nikkhamitvā ekaṃ paccantagāmaṃ gantvā vāsaṃ kappesi.",
  "atk-s0514a2:506_0": "Paccantagāmavāsino taṃ sañjānitvā upaṭṭhahiṃsu.",
  "atk-s0514a2:506_1": "Rājāpi taṃ gāhāpetuṃ nāsakkhi.",
  "atk-s0514a2:506_2": "So anupubbena paccantajanapadaṃ hatthagataṃ katvā mahāparivāro hutvā “ahaṃ pubbe bhātu na verī,",
  "atk-s0514a2:506_3": "idāni pana verīmhī”ti mahājanaparivuto mithilaṃ gantvā bahinagare khandhāvāraṃ katvā vāsaṃ kappesi.",
  "atk-s0514a2:506_4": "Nagaravāsino yodhā “kumāro kira āgato”ti sutvā yebhuyyena hatthiassavāhanādīni gahetvā tasseva santikaṃ āgamiṃsu,",
  "atk-s0514a2:506_5": "aññepi nāgarā āgamiṃsu.",
  "atk-s0514a2:506_6": "So bhātu sāsanaṃ pesesi “nāhaṃ pubbe tumhākaṃ verī,",
  "atk-s0514a2:506_7": "idāni pana verīmhi,",
  "atk-s0514a2:506_8": "chattaṃ vā me detha,",
  "atk-s0514a2:506_9": "yuddhaṃ vā”ti.",
  "atk-s0514a2:506_10": "Rājā taṃ sutvā yuddhaṃ kātuṃ icchanto aggamahesiṃ āmantetvā “bhadde,",
  "atk-s0514a2:506_11": "yuddhe jayaparājayo nāma na sakkā ñātuṃ,",
  "atk-s0514a2:506_12": "sace mama antarāyo hoti,",
  "atk-s0514a2:506_13": "tvaṃ gabbhaṃ rakkheyyāsī”ti vatvā mahatiyā senāya parivuto nagarā nikkhami.",
  "atk-s0514a2:507_0": "Atha naṃ yuddhe polajanakassa yodhā jīvitakkhayaṃ pāpesuṃ.",
  "atk-s0514a2:507_1": "Tadā “rājā mato”ti sakalanagare ekakolāhalaṃ jātaṃ.",
  "atk-s0514a2:507_2": "Devīpi tassa matabhāvaṃ ñatvā sīghaṃ sīghaṃ suvaṇṇasārādīni gahetvā pacchiyaṃ pakkhipitvā matthake kiliṭṭhapilotikaṃ",
  "atk-s0514a2:507_3": "attharitvā upari taṇḍule okiritvā kiliṭṭhapilotikaṃ nivāsetvā sarīraṃ virūpaṃ katvā pacchiṃ sīse ṭhapetvā",
  "atk-s0514a2:507_4": "divā divasseva nikkhami,",
  "atk-s0514a2:507_5": "na koci naṃ sañjāni.",
  "atk-s0514a2:507_6": "Sā uttaradvārena nikkhamitvā katthaci agatapubbattā maggaṃ ajānantī disaṃ vavatthāpetuṃ asakkontī kevalaṃ",
  "atk-s0514a2:507_7": "“kālacampānagaraṃ nāma atthī”ti sutattā “kālacampānagaraṃ gamikā nāma atthī”ti pucchamānā ekikā sālāyaṃ nisīdi.",
  "atk-s0514a2:507_8": "Kucchimhi panassā nibbattasatto na yo vā so vā,",
  "atk-s0514a2:507_9": "pūritapāramī mahāsatto nibbatti.",
  "atk-s0514a2:508_0": "Tassa tejena sakkassa bhavanaṃ kampi.",
  "atk-s0514a2:508_1": "Sakko āvajjento taṃ kāraṇaṃ ñatvā “tassā kucchiyaṃ nibbattasatto mahāpuñño,",
  "atk-s0514a2:508_2": "mayā gantuṃ vaṭṭatī”ti cintetvā paṭicchannayoggaṃ māpetvā tattha mañcaṃ paññāpetvā mahallakapuriso viya",
  "atk-s0514a2:508_3": "yoggaṃ pājento tāya nisinnasālāya dvāre ṭhatvā “kālacampānagaraṃ gamikā nāma atthī”ti pucchi. “Ahaṃ, tāta,",
  "atk-s0514a2:508_4": "gamissāmī”ti.",
  "atk-s0514a2:508_5": "“Tena hi yoggaṃ āruyha nisīda, ammā”ti. “Tāta,",
  "atk-s0514a2:508_6": "ahaṃ paripuṇṇagabbhā,",
  "atk-s0514a2:508_7": "na sakkā mayā yoggaṃ abhiruhituṃ,",
  "atk-s0514a2:508_8": "pacchato pacchato gamissāmi,",
  "atk-s0514a2:508_9": "imissā pana me pacchiyā okāsaṃ dehī”ti. “Amma,",
  "atk-s0514a2:508_10": "kiṃ vadesi,",
  "atk-s0514a2:508_11": "yoggaṃ pājetuṃ jānanasamattho nāma mayā sadiso natthi. Amma, mā bhāyi,",
  "atk-s0514a2:508_12": "āruyha nisīdā”ti. Sā “tāta,",
  "atk-s0514a2:508_13": "sādhū”ti vadati.",
  "atk-s0514a2:508_14": "So tassā ārohanakāle attano ānubhāvena vātapuṇṇabhastacammaṃ viya pathaviṃ unnāmetvā yoggassa pacchimante paharāpesi.",
  "atk-s0514a2:508_15": "Sā abhiruyha sayane nipajjitvāva “ayaṃ devatā bhavissatī”ti aññāsi.",
  "atk-s0514a2:508_16": "Sā dibbasayane nipannamattāva niddaṃ okkami.",
  "atk-s0514a2:509_0": "Atha naṃ sakko tiṃsayojanamatthake ekaṃ nadiṃ patvā pabodhetvā “amma,",
  "atk-s0514a2:509_1": "otaritvā nadiyaṃ nhāyitvā ussīsake sāṭakayugaṃ atthi,",
  "atk-s0514a2:509_2": "taṃ nivāsehi,",
  "atk-s0514a2:509_3": "antoyogge puṭabhattaṃ atthi,",
  "atk-s0514a2:509_4": "taṃ bhuñjāhī”ti āha.",
  "atk-s0514a2:509_5": "Sā tathā katvā puna nipajjitvā sāyanhasamaye kālacampānagaraṃ patvā dvāraṭṭālakapākāre disvā “tāta,",
  "atk-s0514a2:509_6": "kiṃ nāma nagarameta”nti pucchi.",
  "atk-s0514a2:509_7": "“Kālacampānagaraṃ, ammā”ti.",
  "atk-s0514a2:509_8": "“Kiṃ vadesi, tāta,",
  "atk-s0514a2:509_9": "nanu amhākaṃ nagarato kālacampānagaraṃ saṭṭhiyojanamatthake hotī”ti? “Evaṃ, amma,",
  "atk-s0514a2:509_10": "ahaṃ pana ujumaggaṃ jānāmī”ti.",
  "atk-s0514a2:509_11": "Atha naṃ dakkhiṇadvārasamīpe otāretvā “amma,",
  "atk-s0514a2:509_12": "amhākaṃ gāmo purato atthi,",
  "atk-s0514a2:509_13": "tvaṃ gantvā nagaraṃ pavisāhī”ti vatvā purato gantvā viya sakko antaradhāyitvā sakaṭṭhānameva gato.",
  "atk-s0514a2:510_0": "Devīpi ekikāva sālāyaṃ nisīdi.",
  "atk-s0514a2:510_1": "Tasmiṃ khaṇe eko disāpāmokkho ācariyo kālacampānagaravāsī mantajjhāyako brāhmaṇo pañcahi māṇavakasatehi",
  "atk-s0514a2:510_2": "parivuto nhānatthāya gacchanto dūratova oloketvā taṃ abhirūpaṃ sobhaggappattaṃ tattha nisinnaṃ disvā",
  "atk-s0514a2:510_3": "tassā kucchiyaṃ mahāsattassānubhāvena saha dassaneneva kaniṭṭhabhaginisinehaṃ uppādetvā māṇavake bahi",
  "atk-s0514a2:510_4": "ṭhapetvā ekakova sālaṃ pavisitvā “bhagini,",
  "atk-s0514a2:510_5": "kataragāmavāsikā tva”nti pucchi. “Tāta,",
  "atk-s0514a2:510_6": "mithilāyaṃ ariṭṭhajanakarañño aggamahesīmhī”ti. “Amma,",
  "atk-s0514a2:510_7": "idha kasmā āgatāsī”ti? “Tāta,",
  "atk-s0514a2:510_8": "polajanakena rājā mārito,",
  "atk-s0514a2:510_9": "athāhaṃ bhītā ‘gabbhaṃ anurakkhissāmī’ti āgatā”ti. “Amma,",
  "atk-s0514a2:510_10": "imasmiṃ pana te nagare koci ñātako atthī”ti? “Natthi, tātā”ti.",
  "atk-s0514a2:510_11": "Tena hi mā cintayi,",
  "atk-s0514a2:510_12": "ahaṃ udiccabrāhmaṇo mahāsālo disāpāmokkhaācariyo,",
  "atk-s0514a2:510_13": "ahaṃ taṃ bhaginiṭṭhāne ṭhapetvā paṭijaggissāmi,",
  "atk-s0514a2:510_14": "tvaṃ “bhātikā”ti maṃ vatvā pādesu gahetvā paridevāti.",
  "atk-s0514a2:510_15": "Sā mahāsaddaṃ katvā tassa pādesu gahetvā paridevi.",
  "atk-s0514a2:510_16": "Te dvepi aññamaññaṃ parideviṃsu.",
  "atk-s0514a2:511_0": "Athassa antevāsikā mahāsaddaṃ sutvā khippaṃ upadhāvitvā “ācariya,",
  "atk-s0514a2:511_1": "kiṃ te hotī”ti pucchiṃsu. So āha –",
  "atk-s0514a2:511_2": "“kaniṭṭhabhaginī me esā,",
  "atk-s0514a2:511_3": "asukakāle nāma mayā vinā jātā”ti.",
  "atk-s0514a2:511_4": "Atha māṇavā “tava bhaginiṃ diṭṭhakālato paṭṭhāya mā cintayittha ācariyā”ti āhaṃsu.",
  "atk-s0514a2:511_5": "So māṇave paṭicchannayoggaṃ āharāpetvā taṃ tattha nisīdāpetvā “tātā,",
  "atk-s0514a2:511_6": "vo gantvā brāhmaṇiyā mama kaniṭṭhabhaginibhāvaṃ kathetvā sabbakiccāni kātuṃ vadethā”ti vatvā gehaṃ pesesi.",
  "atk-s0514a2:511_7": "Te gantvā brāhmaṇiyā kathesuṃ.",
  "atk-s0514a2:511_8": "Atha naṃ brāhmaṇīpi uṇhodakena nhāpetvā sayanaṃ paññāpetvā nipajjāpesi.",
  "atk-s0514a2:511_9": "Atha brāhmaṇopi nhātvā āgato bhojanakāle “bhaginiṃ me pakkosathā”ti pakkosāpetvā tāya saddhiṃ ekato bhuñjitvā antonivesaneyeva taṃ paṭijaggi.",
  "atk-s0514a2:512_0": "Sā na cirasseva suvaṇṇavaṇṇaṃ puttaṃ vijāyi,",
  "atk-s0514a2:512_1": "“mahājanakakumāro”tissa ayyakasantakaṃ nāmamakāsi.",
  "atk-s0514a2:512_2": "So vaḍḍhamāno dārakehi saddhiṃ kīḷanto ye taṃ rosenti,",
  "atk-s0514a2:512_3": "te asambhinnakhattiyakule jātattā mahābalavatāya ceva mānathaddhatāya ca daḷhaṃ gahetvā paharati.",
  "atk-s0514a2:512_4": "Tadā te mahāsaddena rodantā “kena pahaṭā”ti vutte “vidhavāputtenā”ti vadanti.",
  "atk-s0514a2:512_5": "Atha kumāro cintesi “ime maṃ ‘vidhavāputto’ti abhiṇhaṃ vadanti, hotu,",
  "atk-s0514a2:512_6": "mama mātaraṃ pucchissāmī”ti.",
  "atk-s0514a2:512_7": "So ekadivasaṃ mātaraṃ pucchi “amma,",
  "atk-s0514a2:512_8": "ko mayhaṃ pitā”ti?",
  "atk-s0514a2:512_9": "Atha naṃ mātā “tāta,",
  "atk-s0514a2:512_10": "brāhmaṇo te pitā”ti vañcesi.",
  "atk-s0514a2:512_11": "So punadivasepi dārake paharanto “vidhavāputto”ti vutte “nanu brāhmaṇo me pitā”ti vatvā “brāhmaṇo kiṃ te hotī”ti vutte cintesi “ime maṃ,",
  "atk-s0514a2:512_12": "brāhmaṇo te kiṃ hotī’ti abhiṇhaṃ vadanti,",
  "atk-s0514a2:512_13": "mātā me idaṃ kāraṇaṃ yathābhūtaṃ na kathesi,",
  "atk-s0514a2:512_14": "sā attano manena me na kathessati, hotu,",
  "atk-s0514a2:512_15": "kathāpessāmi na”nti.",
  "atk-s0514a2:512_16": "So thaññaṃ pivanto thanaṃ dantehi ḍaṃsitvā “amma,",
  "atk-s0514a2:512_17": "me pitaraṃ kathehi,",
  "atk-s0514a2:512_18": "sace na kathessasi,",
  "atk-s0514a2:512_19": "thanaṃ te chindissāmī”ti āha.",
  "atk-s0514a2:512_20": "Sā puttaṃ vañcetuṃ asakkontī “tāta,",
  "atk-s0514a2:512_21": "tvaṃ mithilāyaṃ ariṭṭhajanakarañño putto,",
  "atk-s0514a2:512_22": "pitā te polajanakena mārito,",
  "atk-s0514a2:512_23": "ahaṃ taṃ anurakkhantī imaṃ nagaraṃ āgatā,",
  "atk-s0514a2:512_24": "ayaṃ brāhmaṇo maṃ bhaginiṭṭhāne ṭhapetvā paṭijaggatī”ti kathesi.",
  "atk-s0514a2:512_25": "So taṃ sutvā tato paṭṭhāya “vidhavāputto”ti vuttepi na kujjhi.",
  "atk-s0514a2:513_0": "So soḷasavassabbhantareyeva tayo vede ca sabbasippāni ca uggaṇhi,",
  "atk-s0514a2:513_1": "soḷasavassikakāle pana uttamarūpadharo ahosi.",
  "atk-s0514a2:513_2": "Atha so “pitu santakaṃ rajjaṃ gaṇhissāmī”ti cintetvā mātaraṃ pucchi “amma,",
  "atk-s0514a2:513_3": "kiñci dhanaṃ te hatthe atthi, udāhu no,",
  "atk-s0514a2:513_4": "ahaṃ vohāraṃ katvā dhanaṃ uppādetvā pitu santakaṃ rajjaṃ gaṇhissāmī”ti.",
  "atk-s0514a2:513_5": "Atha naṃ mātā āha – “tāta,",
  "atk-s0514a2:513_6": "nāhaṃ tucchahatthā āgatā,",
  "atk-s0514a2:513_7": "tayo me hatthe dhanasārā atthi,",
  "atk-s0514a2:513_8": "muttasāro, maṇisāro,",
  "atk-s0514a2:513_9": "vajirasāroti,",
  "atk-s0514a2:513_10": "tesu ekeko rajjaggahaṇappamāṇo,",
  "atk-s0514a2:513_11": "taṃ gahetvā rajjaṃ gaṇha,",
  "atk-s0514a2:513_12": "mā vohāraṃ karī”ti. “Amma,",
  "atk-s0514a2:513_13": "idampi dhanaṃ mayhameva upaḍḍhaṃ katvā dehi,",
  "atk-s0514a2:513_14": "taṃ pana gahetvā suvaṇṇabhūmiṃ gantvā bahuṃ dhanaṃ āharitvā rajjaṃ gaṇhissāmī”ti.",
  "atk-s0514a2:513_15": "So upaḍḍhaṃ āharāpetvā bhaṇḍikaṃ katvā suvaṇṇabhūmiṃ gamikehi vāṇijehi saddhiṃ nāvāya bhaṇḍaṃ āropetvā puna nivattitvā mātaraṃ vanditvā “amma,",
  "atk-s0514a2:513_16": "ahaṃ suvaṇṇabhūmiṃ gamissāmī”ti āha.",
  "atk-s0514a2:513_17": "Atha naṃ mātā āha – “tāta,",
  "atk-s0514a2:513_18": "samuddo nāma appasiddhiko bahuantarāyo,",
  "atk-s0514a2:513_19": "mā gaccha,",
  "atk-s0514a2:513_20": "rajjaggahaṇāya te dhanaṃ bahū”ti.",
  "atk-s0514a2:513_21": "So “gacchissāmeva ammā”ti mātaraṃ vanditvā gehā nikkhamma nāvaṃ abhiruhi.",
  "atk-s0514a2:514_0": "Taṃ divasameva polajanakassa sarīre rogo uppajji,",
  "atk-s0514a2:514_1": "anuṭṭhānaseyyaṃ sayi.",
  "atk-s0514a2:514_2": "Tadā satta jaṅghasatāni nāvaṃ abhiruhiṃsu.",
  "atk-s0514a2:514_3": "Nāvā sattadivasehi satta yojanasatāni gatā.",
  "atk-s0514a2:514_4": "Sā aticaṇḍavegena gantvā attānaṃ vahituṃ nāsakkhi,",
  "atk-s0514a2:514_5": "phalakāni bhinnāni,",
  "atk-s0514a2:514_6": "tato tato udakaṃ uggataṃ,",
  "atk-s0514a2:514_7": "nāvā samuddamajjhe nimuggā.",
  "atk-s0514a2:514_8": "Mahājanā rodanti paridevanti,",
  "atk-s0514a2:514_9": "nānādevatāyo namassanti.",
  "atk-s0514a2:514_10": "Mahāsatto pana neva rodati na paridevati,",
  "atk-s0514a2:514_11": "na devatāyo namassati,",
  "atk-s0514a2:514_12": "nāvāya pana nimujjanabhāvaṃ ñatvā sappinā sakkharaṃ omadditvā kucchipūraṃ khāditvā dve maṭṭhakasāṭake",
  "atk-s0514a2:514_13": "telena temetvā daḷhaṃ nivāsetvā kūpakaṃ nissāya ṭhito nāvāya nimujjanasamaye kūpakaṃ abhiruhi.",
  "atk-s0514a2:514_14": "Mahājanā macchakacchapabhakkhā jātā,",
  "atk-s0514a2:514_15": "samantā udakaṃ aḍḍhūsabhamattaṃ lohitaṃ ahosi.",
  "atk-s0514a2:514_16": "Mahāsatto kūpakamatthake ṭhitova “imāya nāma disāya mithilanagara”nti disaṃ vavatthapetvā kūpakamatthakā",
  "atk-s0514a2:514_17": "uppatitvā macchakacchape atikkamma mahābalavatāya usabhamatthake pati.",
  "atk-s0514a2:514_18": "Taṃ divasameva polajanako kālamakāsi.",
  "atk-s0514a2:514_19": "Tato paṭṭhāya mahāsatto maṇivaṇṇāsu ūmīsu parivattanto suvaṇṇakkhandho viya samuddaṃ tarati.",
  "atk-s0514a2:514_20": "So yathā ekadivasaṃ,",
  "atk-s0514a2:514_21": "evaṃ sattāhaṃ tarati,",
  "atk-s0514a2:514_22": "“idāni puṇṇamīdivaso”ti velaṃ pana oloketvā loṇodakena mukhaṃ vikkhāletvā uposathiko hoti.",
  "atk-s0514a2:515_0": "Tadā ca “ye mātupaṭṭhānādiguṇayuttā samudde marituṃ ananucchavikā sattā,",
  "atk-s0514a2:515_1": "te uddhārehī”ti catūhi lokapālehi maṇimekhalā nāma devadhītā samuddarakkhikā ṭhapitā hoti.",
  "atk-s0514a2:515_2": "Sā satta divasāni samuddaṃ na olokesi,",
  "atk-s0514a2:515_3": "dibbasampattiṃ anubhavantiyā kirassā sati pamuṭṭhā.",
  "atk-s0514a2:515_4": "“Devasamāgamaṃ gatā”tipi vadanti.",
  "atk-s0514a2:515_5": "Atha sā “ajja me sattamo divaso samuddaṃ anolokentiyā,",
  "atk-s0514a2:515_6": "kā nu kho pavattī”ti olokentī mahāsattaṃ disvā “sace mahājanakakumāro samudde nassissa,",
  "atk-s0514a2:515_7": "devasamāgamapavesanaṃ na labhissa”nti cintetvā mahāsattassa avidūre alaṅkatena sarīrena ākāse ṭhatvā mahāsattaṃ vīmaṃsamānā paṭhamaṃ gāthamāha –",
  "atk-s0514a2:516_0": "123.",
  "atk-s0514a2:517_0": "“Koyaṃ majjhe samuddasmiṃ, apassaṃ tīramāyuhe;",
  "atk-s0514a2:518_0": "Kaṃ tvaṃ atthavasaṃ ñatvā, evaṃ vāyamase bhusa”nti.",
  "atk-s0514a2:519_0": "Tattha apassaṃ tīramāyuheti tīraṃ apassantova āyūhati vīriyaṃ karoti.",
  "atk-s0514a2:520_0": "Atha mahāsatto tassā vacanaṃ sutvā “ajja me sattamo divaso samuddaṃ tarantassa,",
  "atk-s0514a2:520_1": "na me dutiyo satto diṭṭhapubbo,",
  "atk-s0514a2:520_2": "ko nu maṃ vadatī”ti ākāsaṃ olokento taṃ disvā dutiyaṃ gāthamāha –",
  "atk-s0514a2:521_0": "124.",
  "atk-s0514a2:522_0": "“Nisamma vattaṃ lokassa, vāyāmassa ca devate;",
  "atk-s0514a2:523_0": "Tasmā majjhe samuddasmiṃ, apassaṃ tīramāyuhe”ti.",
  "atk-s0514a2:524_0": "Tattha nisamma vattaṃ lokassāti ahaṃ lokassa vattakiriyaṃ disvā upadhāretvā viharāmīti attho.",
  "atk-s0514a2:524_1": "Vāyāmassa cāti vāyāmassa ca ānisaṃsaṃ nisāmetvā viharāmīti dīpeti.",
  "atk-s0514a2:524_2": "Tasmāti yasmā nisamma viharāmi,",
  "atk-s0514a2:524_3": "“purisakāro nāma na nassati,",
  "atk-s0514a2:524_4": "sukhe patiṭṭhāpetī”ti jānāmi,",
  "atk-s0514a2:524_5": "tasmā tīraṃ apassantopi āyūhāmi vīriyaṃ karomi,",
  "atk-s0514a2:524_6": "na ukkaṇṭhāmīti.",
  "atk-s0514a2:525_0": "Sā tassa dhammakathaṃ sutvā uttari sotukāmā hutvā puna gāthamāha –",
  "atk-s0514a2:526_0": "125.",
  "atk-s0514a2:527_0": "“Gambhīre appameyyasmiṃ, tīraṃ yassa na dissati;",
  "atk-s0514a2:528_0": "Mogho te purisavāyāmo, appatvāva marissasī”ti.",
  "atk-s0514a2:529_0": "Tattha appatvāti tīraṃ appatvāyeva.",
  "atk-s0514a2:530_0": "Atha naṃ mahāsatto “devate,",
  "atk-s0514a2:530_1": "kiṃ nāmetaṃ kathesi,",
  "atk-s0514a2:530_2": "vāyāmaṃ katvā marantopi garahato muccissāmī”ti vatvā gāthamāha –",
  "atk-s0514a2:531_0": "126.",
  "atk-s0514a2:532_0": "“Anaṇo ñātinaṃ hoti, devānaṃ pitunañca so;",
  "atk-s0514a2:533_0": "Karaṃ purisakiccāni, na ca pacchānutappatī”ti.",
  "atk-s0514a2:534_0": "Tattha anaṇoti vāyāmaṃ karonto ñātīnañceva devatānañca brahmānañca antare anaṇo hoti agarahito anindito.",
  "atk-s0514a2:534_1": "Karaṃ purisakiccānīti yathā so puggalo purisehi kattabbāni kammāni karaṃ pacchākāle na ca anutappati,",
  "atk-s0514a2:534_2": "yathā nānusocati,",
  "atk-s0514a2:534_3": "evāhampi vīriyaṃ karonto pacchākāle nānutappāmi nānusocāmīti attho.",
  "atk-s0514a2:535_0": "Atha naṃ devadhītā gāthamāha –",
  "atk-s0514a2:536_0": "127.",
  "atk-s0514a2:537_0": "“Apāraneyyaṃ yaṃ kammaṃ, aphalaṃ kilamathuddayaṃ;",
  "atk-s0514a2:538_0": "Tattha ko vāyāmenattho, maccu yassābhinippata”nti.",
  "atk-s0514a2:539_0": "Tattha apāraneyyanti vāyāmena matthakaṃ apāpetabbaṃ.",
  "atk-s0514a2:539_1": "Maccu yassābhinippatanti yassa aṭṭhāne vāyāmakaraṇassa maraṇameva nipphannaṃ,",
  "atk-s0514a2:539_2": "tattha ko vāyāmenatthoti.",
  "atk-s0514a2:540_0": "Evaṃ devadhītāya vutte taṃ appaṭibhānaṃ karonto mahāsatto uttari gāthā āha –",
  "atk-s0514a2:541_0": "128.",
  "atk-s0514a2:542_0": "“Apāraneyyamaccantaṃ, yo viditvāna devate;",
  "atk-s0514a2:543_0": "Na rakkhe attano pāṇaṃ, jaññā so yadi hāpaye.",
  "atk-s0514a2:544_0": "129.",
  "atk-s0514a2:545_0": "“Adhippāyaphalaṃ eke, asmiṃ lokasmi devate;",
  "atk-s0514a2:546_0": "Payojayanti kammāni, tāni ijjhanti vā na vā.",
  "atk-s0514a2:547_0": "130.",
  "atk-s0514a2:548_0": "“Sandiṭṭhikaṃ kammaphalaṃ, nanu passasi devate;",
  "atk-s0514a2:549_0": "Sannā aññe tarāmahaṃ, tañca passāmi santike.",
  "atk-s0514a2:550_0": "131.",
  "atk-s0514a2:551_0": "“So ahaṃ vāyamissāmi, yathāsatti yathābalaṃ;",
  "atk-s0514a2:552_0": "Gacchaṃ pāraṃ samuddassa, kassaṃ purisakāriya”nti.",
  "atk-s0514a2:553_0": "Tattha accantanti yo “idaṃ kammaṃ vīriyaṃ katvā nipphādetuṃ na sakkā,",
  "atk-s0514a2:553_1": "accantameva apāraneyya”nti viditvā caṇḍahatthiādayo apariharanto attano pāṇaṃ na rakkhati.",
  "atk-s0514a2:553_2": "Jaññā so yadi hāpayeti so yadi tādisesu ṭhānesu vīriyaṃ hāpeyya,",
  "atk-s0514a2:553_3": "jāneyya tassa kusītabhāvassa phalaṃ.",
  "atk-s0514a2:553_4": "Tvaṃ yaṃ vā taṃ vā niratthakaṃ vadasīti dīpeti.",
  "atk-s0514a2:553_5": "Pāḷiyaṃ pana “jaññā so yadi hāpaya”nti likhitaṃ,",
  "atk-s0514a2:553_6": "taṃ aṭṭhakathāsu natthi.",
  "atk-s0514a2:553_7": "Adhippāyaphalanti attano adhippāyaphalaṃ sampassamānā ekacce purisā kasivaṇijjādīni kammāni payojayanti,",
  "atk-s0514a2:553_8": "tāni ijjhanti vā na vā ijjhanti.",
  "atk-s0514a2:553_9": "“Ettha gamissāmi,",
  "atk-s0514a2:553_10": "idaṃ uggahessāmī”ti pana kāyikacetasikavīriyaṃ karontassa taṃ ijjhateva,",
  "atk-s0514a2:553_11": "tasmā taṃ kātuṃ vaṭṭatiyevāti dasseti.",
  "atk-s0514a2:553_12": "Sannā aññe tarāmahanti aññe janā mahāsamudde sannā nimuggā vīriyaṃ akarontā macchakacchapabhakkhā jātā,",
  "atk-s0514a2:553_13": "ahaṃ pana ekakova tarāmi.",
  "atk-s0514a2:553_14": "Tañca passāmi santiketi idaṃ me vīriyaphalaṃ passa,",
  "atk-s0514a2:553_15": "mayā iminā attabhāvena devatā nāma na diṭṭhapubbā,",
  "atk-s0514a2:553_16": "sohaṃ tañca iminā dibbarūpena mama santike ṭhitaṃ passāmi.",
  "atk-s0514a2:553_17": "Yathāsatti yathābalanti attano sattiyā ca balassa ca anurūpaṃ.",
  "atk-s0514a2:553_18": "Kassanti karissāmi.",
  "atk-s0514a2:554_0": "Tato devatā tassa taṃ daḷhavacanaṃ sutvā thutiṃ karontī gāthamāha –",
  "atk-s0514a2:555_0": "132.",
  "atk-s0514a2:556_0": "“Yo tvaṃ evaṃ gate oghe, appameyye mahaṇṇave;",
  "atk-s0514a2:557_0": "Dhammavāyāmasampanno, kammunā nāvasīdasi;",
  "atk-s0514a2:558_0": "So tvaṃ tattheva gacchāhi, yattha te nirato mano”ti.",
  "atk-s0514a2:559_0": "Tattha evaṃ gateti evarūpe gambhīre vitthate mahāsamudde.",
  "atk-s0514a2:559_1": "Dhammavāyāmasampannoti dhammavāyāmena samannāgato.",
  "atk-s0514a2:559_2": "Kammunāti attano purisakārakammena.",
  "atk-s0514a2:559_3": "Nāvasīdasīti na avasīdasi.",
  "atk-s0514a2:559_4": "Yattha teti yasmiṃ ṭhāne tava mano nirato,",
  "atk-s0514a2:559_5": "tattheva gacchāhīti.",
  "atk-s0514a2:560_0": "Sā evañca pana vatvā “paṇḍita mahāparakkama,",
  "atk-s0514a2:560_1": "kuhiṃ taṃ nemī”ti pucchi.",
  "atk-s0514a2:560_2": "“Mithilanagara”nti vutte sā mahāsattaṃ pupphakalāpaṃ viya ukkhipitvā ubhohi hatthehi pariggayha ure nipajjāpetvā",
  "atk-s0514a2:560_3": "piyaputtaṃ ādāya gacchantī viya ākāse pakkhandi.",
  "atk-s0514a2:560_4": "Mahāsatto sattāhaṃ loṇodakena upakkasarīro hutvā dibbaphassena phuṭṭho niddaṃ okkami.",
  "atk-s0514a2:560_5": "Atha naṃ sā mithilaṃ netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi tassa ārakkhaṃ gāhāpetvā sakaṭṭhānameva gatā.",
  "atk-s0514a2:561_0": "Tadā polajanakassa putto natthi.",
  "atk-s0514a2:561_1": "Ekā panassa dhītā ahosi,",
  "atk-s0514a2:561_2": "sā sīvalidevī nāma paṇḍitā byattā.",
  "atk-s0514a2:561_3": "Amaccā tamenaṃ maraṇamañce nipannaṃ pucchiṃsu “mahārāja,",
  "atk-s0514a2:561_4": "tumhesu divaṅgatesu rajjaṃ kassa dassāmā”ti?",
  "atk-s0514a2:561_5": "Atha ne rājā “tātā,",
  "atk-s0514a2:561_6": "mama dhītaraṃ sīvalideviṃ ārādhetuṃ samatthassa rajjaṃ detha,",
  "atk-s0514a2:561_7": "yo vā pana caturassapallaṅkassa ussīsakaṃ jānāti,",
  "atk-s0514a2:561_8": "yo vā pana sahassathāmadhanuṃ āropetuṃ sakkoti,",
  "atk-s0514a2:561_9": "yo vā pana soḷasa mahānidhī nīharituṃ sakkoti,",
  "atk-s0514a2:561_10": "tassa rajjaṃ dethā”ti āha.",
  "atk-s0514a2:561_11": "Amaccā “deva,",
  "atk-s0514a2:561_12": "tesaṃ no nidhīnaṃ uddānaṃ kathethā”ti āhaṃsu.",
  "atk-s0514a2:561_13": "Atha rājā –",
  "atk-s0514a2:562_0": "“Sūriyuggamane nidhi, atho okkamane nidhi;",
  "atk-s0514a2:563_0": "Anto nidhi bahi nidhi, na anto na bahi nidhi.",
  "atk-s0514a2:564_0": "“Ārohane mahānidhi, atho orohane nidhi;",
  "atk-s0514a2:565_0": "Catūsu mahāsālesu, samantā yojane nidhi.",
  "atk-s0514a2:566_0": "“Dantaggesu mahānidhi, vālaggesu ca kepuke;",
  "atk-s0514a2:567_0": "Rukkhaggesu mahānidhi, soḷasete mahānidhī.",
  "atk-s0514a2:568_0": "“Sahassathāmo pallaṅko, sīvaliārādhanena cā”ti. –",
  "atk-s0514a2:569_0": "Mahānidhīhi saddhiṃ itaresampi uddānaṃ kathesi. Rājā imaṃ kathaṃ vatvā kālamakāsi.",
  "atk-s0514a2:570_0": "Amaccā rañño accayena tassa matakiccaṃ katvā sattame divase sannipatitvā mantayiṃsu “ambho raññā ‘attano",
  "atk-s0514a2:570_1": "dhītaraṃ ārādhetuṃ samatthassa rajjaṃ dātabba’nti vuttaṃ,",
  "atk-s0514a2:570_2": "ko taṃ ārādhetuṃ sakkhissatī”ti.",
  "atk-s0514a2:570_3": "Te “senāpati vallabho”ti vatvā tassa sāsanaṃ pesesuṃ.",
  "atk-s0514a2:570_4": "So sāsanaṃ sutvā “sādhū”ti sampaṭicchitvā rajjatthāya rājadvāraṃ gantvā attano āgatabhāvaṃ rājadhītāya ārocāpesi.",
  "atk-s0514a2:570_5": "Sā tassa āgatabhāvaṃ ñatvā “atthi nu khvassa setacchattasiriṃ dhāretuṃ dhitī”ti tassa vīmaṃsanatthāya “khippaṃ āgacchatū”ti āha.",
  "atk-s0514a2:570_6": "So tassā sāsanaṃ sutvā taṃ ārādhetukāmo sopānapādamūlato paṭṭhāya javenāgantvā tassā santike aṭṭhāsi.",
  "atk-s0514a2:570_7": "Atha naṃ sā vīmaṃsamānā “mahātale javena dhāvā”ti āha.",
  "atk-s0514a2:570_8": "So “rājadhītaraṃ tosessāmī”ti vegena pakkhandi.",
  "atk-s0514a2:570_9": "Atha naṃ “puna ehī”ti āha.",
  "atk-s0514a2:570_10": "So puna vegena āgato.",
  "atk-s0514a2:570_11": "Sā tassa dhitiyā virahitabhāvaṃ ñatvā “ehi samma,",
  "atk-s0514a2:570_12": "pāde me sambāhā”ti āha.",
  "atk-s0514a2:570_13": "So tassā ārādhanatthaṃ nisīditvā pāde sambāhi.",
  "atk-s0514a2:570_14": "Atha naṃ sā ure pādena paharitvā uttānakaṃ pātetvā “imaṃ andhabālapurisaṃ dhitivirahitaṃ pothetvā gīvāyaṃ gahetvā nīharathā”ti dāsīnaṃ saññaṃ adāsi.",
  "atk-s0514a2:570_15": "Tā tathā kariṃsu.",
  "atk-s0514a2:570_16": "So tehi “kiṃ senāpatī”ti puṭṭho “mā kathetha,",
  "atk-s0514a2:570_17": "sā neva manussitthī,",
  "atk-s0514a2:570_18": "yakkhinī”ti āha.",
  "atk-s0514a2:570_19": "Tato bhaṇḍāgāriko gato,",
  "atk-s0514a2:570_20": "tampi tatheva lajjāpesi.",
  "atk-s0514a2:570_21": "Tathā seṭṭhiṃ,",
  "atk-s0514a2:570_22": "chattaggāhaṃ,",
  "atk-s0514a2:570_23": "asiggāhanti sabbepi te lajjāpesiyeva.",
  "atk-s0514a2:571_0": "Atha amaccā sannipatitvā “rājadhītaraṃ ārādhetuṃ samattho nāma natthi,",
  "atk-s0514a2:571_1": "sahassathāmadhanuṃ āropetuṃ samatthassa rajjaṃ dethā”ti āha,",
  "atk-s0514a2:571_2": "tampi koci āropetuṃ nāsakkhi.",
  "atk-s0514a2:571_3": "Tato “caturassapallaṅkassa ussīsakaṃ jānantassa rajjaṃ dethā”ti āha,",
  "atk-s0514a2:571_4": "tampi koci na jānāti.",
  "atk-s0514a2:571_5": "Tato soḷasa mahānidhī nīharituṃ samatthassa rajjaṃ dethā”ti āha,",
  "atk-s0514a2:571_6": "tepi koci nīharituṃ nāsakkhi.",
  "atk-s0514a2:571_7": "Tato “ambho arājikaṃ nāma raṭṭhaṃ pāletuṃ na sakkā,",
  "atk-s0514a2:571_8": "kiṃ nu kho kātabba”nti mantayiṃsu.",
  "atk-s0514a2:571_9": "Atha ne purohito āha –",
  "atk-s0514a2:571_10": "“bho tumhe mā cintayittha,",
  "atk-s0514a2:571_11": "phussarathaṃ nāma vissajjetuṃ vaṭṭati,",
  "atk-s0514a2:571_12": "phussarathena hi laddharājā sakalajambudīpe rajjaṃ kāretuṃ samattho hotī”ti.",
  "atk-s0514a2:571_13": "Te “sādhū”ti sampaṭicchitvā nagaraṃ alaṅkārāpetvā maṅgalarathe cattāro kumudavaṇṇe asse yojetvā uttamapaccattharaṇaṃ",
  "atk-s0514a2:571_14": "attharitvā pañca rājakakudhabhaṇḍāni āropetvā caturaṅginiyā senāya parivāresuṃ.",
  "atk-s0514a2:571_15": "“Sasāmikassa rathassa purato tūriyāni vajjanti,",
  "atk-s0514a2:571_16": "asāmikassa pacchato vajjanti,",
  "atk-s0514a2:571_17": "tasmā sabbatūriyāni pacchato vādethā”ti vatvā suvaṇṇabhiṅkārena rathadhurañca patodañca abhisiñcitvā “yassa rajjaṃ kāretuṃ puññaṃ atthi,",
  "atk-s0514a2:571_18": "tassa santikaṃ gacchatū”ti rathaṃ vissajjesuṃ.",
  "atk-s0514a2:571_19": "Atha ratho rājagehaṃ padakkhiṇaṃ katvā vegena mahāvīthiṃ abhiruhi.",
  "atk-s0514a2:572_0": "Senāpatiādayo “phussaratho mama santikaṃ āgacchatū”ti cintayiṃsu.",
  "atk-s0514a2:572_1": "So sabbesaṃ gehāni atikkamitvā nagaraṃ padakkhiṇaṃ katvā pācīnadvārena nikkhamitvā uyyānābhimukho pāyāsi.",
  "atk-s0514a2:572_2": "Atha naṃ vegena gacchantaṃ disvā “nivattethā”ti āhaṃsu.",
  "atk-s0514a2:572_3": "Purohito “mā nivattayittha,",
  "atk-s0514a2:572_4": "icchanto yojanasatampi gacchatu,",
  "atk-s0514a2:572_5": "mā nivārethā”ti āha.",
  "atk-s0514a2:572_6": "Ratho uyyānaṃ pavisitvā maṅgalasilāpaṭṭaṃ padakkhiṇaṃ katvā ārohanasajjo hutvā aṭṭhāsi.",
  "atk-s0514a2:572_7": "Purohito mahāsattaṃ nipannakaṃ disvā amacce āmantetvā “ambho eko silāpaṭṭe nipannako puriso dissati,",
  "atk-s0514a2:572_8": "setacchattānucchavikā panassa dhiti atthīti vā natthīti vā na jānāma,",
  "atk-s0514a2:572_9": "sace esa puññavā bhavissati,",
  "atk-s0514a2:572_10": "amhe na olokessati,",
  "atk-s0514a2:572_11": "kāḷakaṇṇisatto sace bhavissati,",
  "atk-s0514a2:572_12": "bhītatasito uṭṭhāya kampamāno olokessati,",
  "atk-s0514a2:572_13": "tasmā khippaṃ sabbatūriyāni paggaṇhathā”ti āha.",
  "atk-s0514a2:572_14": "Tāvadeva anekasatāni tūriyāni paggaṇhiṃsu.",
  "atk-s0514a2:572_15": "Tadā tūriyasaddo sāgaraghoso viya ahosi.",
  "atk-s0514a2:573_0": "Mahāsatto tena saddena pabujjhitvā sīsaṃ vivaritvā olokento mahājanaṃ disvā “setacchattena me āgatena",
  "atk-s0514a2:573_1": "bhavitabba”nti cintetvā puna sīsaṃ pārupitvā parivattitvā vāmapassena nipajji.",
  "atk-s0514a2:573_2": "Purohito tassa pāde vivaritvā lakkhaṇāni olokento “tiṭṭhatu ayaṃ eko dīpo,",
  "atk-s0514a2:573_3": "catunnampi mahādīpānaṃ rajjaṃ kāretuṃ samattho hotī”ti puna tūriyāni paggaṇhāpesi.",
  "atk-s0514a2:573_4": "Atha mahāsatto mukhaṃ vivaritvā parivattitvā dakkhiṇapassena nipajjitvā mahājanaṃ olokesi.",
  "atk-s0514a2:573_5": "Tadā purohito parisaṃ ussāretvā añjaliṃ paggayha avakujjo hutvā “uṭṭhehi, deva,",
  "atk-s0514a2:573_6": "rajjaṃ te pāpuṇātī”ti āha.",
  "atk-s0514a2:573_7": "Atha naṃ mahāsatto “rājā vo kuhī”nti pucchitvā “kālakato devā”ti vutte “tassa putto vā bhātā vā natthī”ti",
  "atk-s0514a2:573_8": "pucchitvā “natthi devā”ti vutte “tena hi sādhu rajjaṃ kāressāmī”ti vatvā uṭṭhāya silāpaṭṭe pallaṅkena nisīdi.",
  "atk-s0514a2:573_9": "Atha naṃ tattheva abhisiñciṃsu.",
  "atk-s0514a2:573_10": "So mahājanako nāma rājā ahosi.",
  "atk-s0514a2:573_11": "So rathavaraṃ abhiruyha mahantena sirivibhavena nagaraṃ pavisitvā rājanivesanaṃ abhiruhanto “senāpatiādīnaṃ",
  "atk-s0514a2:573_12": "tāneva ṭhānāni hontū”ti vicāretvā mahātalaṃ abhiruhi.",
  "atk-s0514a2:574_0": "Rājadhītā pana purimasaññāya eva tassa vīmaṃsanatthaṃ ekaṃ purisaṃ āṇāpesi “tāta,",
  "atk-s0514a2:574_1": "tvaṃ gaccha,",
  "atk-s0514a2:574_2": "rājānaṃ upasaṅkamitvā evaṃ vadehi ‘deva,",
  "atk-s0514a2:574_3": "sīvalidevī tumhe pakkosati,",
  "atk-s0514a2:574_4": "khippaṃ kirāgacchatū”’ti.",
  "atk-s0514a2:574_5": "So gantvā tathā ārocesi.",
  "atk-s0514a2:574_6": "Rājā paṇḍito tassa vacanaṃ sutvāpi assuṇanto viya “aho sobhano vatāyaṃ pāsādo”ti pāsādameva vaṇṇeti.",
  "atk-s0514a2:574_7": "So taṃ sāvetuṃ asakkonto gantvā rājadhītāya taṃ pavattiṃ ārocesi “ayye,",
  "atk-s0514a2:574_8": "rājā tumhākaṃ vacanaṃ na suṇāti,",
  "atk-s0514a2:574_9": "pāsādameva vaṇṇeti,",
  "atk-s0514a2:574_10": "tumhākaṃ vacanaṃ tiṇaṃ viya na gaṇetī”ti.",
  "atk-s0514a2:574_11": "Sā tassa vacanaṃ sutvā “so mahajjhāsayo puriso bhavissatī”ti cintetvā dutiyampi tatiyampi pesesi.",
  "atk-s0514a2:574_12": "Rājāpi attano ruciyā pakatigamanena sīho viya vijambhamāno pāsādaṃ abhiruhi.",
  "atk-s0514a2:574_13": "Tasmiṃ upasaṅkamante rājadhītā tassa tejena sakabhāvena saṇṭhātuṃ asakkontī āgantvā hatthālambakaṃ adāsi.",
  "atk-s0514a2:575_0": "So tassā hatthaṃ olambitvā mahātalaṃ abhiruhitvā samussitasetacchatte rājapallaṅke nisīditvā amacce āmantetvā “ambho,",
  "atk-s0514a2:575_1": "atthi pana vo raññā kālaṃ karontena koci ovādo dinno”ti pucchitvā “āma,",
  "atk-s0514a2:575_2": "devā”ti vutte “tena hi vadethā”ti āha.",
  "atk-s0514a2:575_3": "Deva “sīvalideviṃ ārādhetuṃ samatthassa rajjaṃ dethā”ti tena vuttanti.",
  "atk-s0514a2:575_4": "Sīvalideviyā āgantvā hatthālambako dinno,",
  "atk-s0514a2:575_5": "ayaṃ tāva ārādhitā nāma,",
  "atk-s0514a2:575_6": "aññaṃ vadethāti.",
  "atk-s0514a2:575_7": "Deva “caturassapallaṅkassa ussīsakaṃ jānituṃ samatthassa rajjaṃ dethā”ti tena vuttanti.",
  "atk-s0514a2:575_8": "Rājā “idaṃ dujjānaṃ,",
  "atk-s0514a2:575_9": "upāyena sakkā jānitu”nti cintetvā sīsato suvaṇṇasūciṃ nīharitvā sīvalideviyā hatthe ṭhapesi “imaṃ ṭhapehī”ti.",
  "atk-s0514a2:575_10": "Sā taṃ gahetvā pallaṅkassa ussīsake ṭhapesi.",
  "atk-s0514a2:575_11": "“Khaggaṃ adāsī”tipi vadantiyeva.",
  "atk-s0514a2:575_12": "So tāya saññāya “idaṃ ussīsaka”nti ñatvā tesaṃ kathaṃ assuṇanto viya “kiṃ kathethā”ti vatvā puna tehi tathā vutte “idaṃ jānituṃ na garu,",
  "atk-s0514a2:575_13": "etaṃ ussīsaka”nti vatvā “aññaṃ vadethā”ti āha. Deva,",
  "atk-s0514a2:575_14": "“sahassathāmadhanuṃ āropetuṃ samatthassa rajjaṃ dethā”ti tena vuttanti.",
  "atk-s0514a2:575_15": "“Tena hi āharatha na”nti āharāpetvā so dhanuṃ pallaṅke yathānisinnova itthīnaṃ kappāsaphoṭanadhanuṃ viya āropetvā “aññaṃ vadethā”ti āha. “Deva,",
  "atk-s0514a2:575_16": "soḷasa mahānidhī nīharituṃ samatthassa rajjaṃ dethā”ti tena vuttanti.",
  "atk-s0514a2:575_17": "“Tesaṃ kiñci uddānaṃ atthī”ti pucchitvā “āma,",
  "atk-s0514a2:575_18": "devā”ti vutte “tena hi naṃ kathethā”ti āha.",
  "atk-s0514a2:575_19": "Te “sūriyuggamane nidhī”ti uddānaṃ kathayiṃsu.",
  "atk-s0514a2:575_20": "Tassa taṃ suṇantasseva gaganatale puṇṇacando viya so attho pākaṭo ahosi.",
  "atk-s0514a2:576_0": "Atha ne rājā āha – “ajja, bhaṇe,",
  "atk-s0514a2:576_1": "velā natthi,",
  "atk-s0514a2:576_2": "sve nidhī gaṇhissāmī”ti.",
  "atk-s0514a2:576_3": "So punadivase amacce sannipātetvā pucchi “tumhākaṃ rājā paccekabuddhe bhojesī”ti? “Āma, devā”ti.",
  "atk-s0514a2:576_4": "So cintesi “sūriyoti nāyaṃ sūriyo,",
  "atk-s0514a2:576_5": "sūriyasadisattā pana paccekabuddhā sūriyā nāma,",
  "atk-s0514a2:576_6": "tesaṃ paccuggamanaṭṭhāne nidhinā bhavitabba”nti.",
  "atk-s0514a2:576_7": "Tato rājā “tesu paccekabuddhesu āgacchantesu paccuggamanaṃ karonto kataraṃ ṭhānaṃ gacchatī”ti pucchitvā",
  "atk-s0514a2:576_8": "“asukaṭṭhānaṃ nāma devā”ti vutte “taṃ ṭhānaṃ khaṇitvā nidhiṃ nīharathā”ti nidhiṃ nīharāpesi.",
  "atk-s0514a2:576_9": "“Gamanakāle anugacchanto kattha ṭhatvā uyyojesī”ti pucchitvā “asukaṭṭhāne nāmā”ti vutte “tatopi nidhiṃ nīharathā”ti nidhiṃ nīharāpesi.",
  "atk-s0514a2:576_10": "Atha mahājanā ukkuṭṭhisahassāni pavattentā “sūriyuggamane nidhī”ti vuttattā sūriyuggamanadisāyaṃ khaṇantā vicariṃsu.",
  "atk-s0514a2:576_11": "Atho “okkamane nidhī”ti vuttattā sūriyatthaṅgamanadisāyaṃ khaṇantā vicariṃsu.",
  "atk-s0514a2:576_12": "“Idaṃ pana dhanaṃ idheva hoti,",
  "atk-s0514a2:576_13": "aho acchariya”nti pītisomanassaṃ pavattayiṃsu.",
  "atk-s0514a2:576_14": "Antonidhīti rājagehe mahādvārassa antoummārā nidhiṃ nīharāpesi.",
  "atk-s0514a2:576_15": "Bahi nidhīti bahiummārā nidhiṃ nīharāpesi.",
  "atk-s0514a2:576_16": "Na anto na bahi nidhīti heṭṭhāummārato nidhiṃ nīharāpesi.",
  "atk-s0514a2:576_17": "Ārohane nidhīti maṅgalahatthiṃ ārohanakāle suvaṇṇanisseṇiyā attharaṇaṭṭhānato nidhiṃ nīharāpesi.",
  "atk-s0514a2:576_18": "Atho orohane nidhīti hatthikkhandhato orohanaṭṭhānato nidhiṃ nīharāpesi.",
  "atk-s0514a2:576_19": "Catūsu mahāsālesūti bhūmiyaṃ kataupaṭṭhānaṭṭhāne sirisayanassa cattāro mañcapādā sālamayā,",
  "atk-s0514a2:576_20": "tesaṃ heṭṭhā catasso nidhikumbhiyo nīharāpesi.",
  "atk-s0514a2:576_21": "Samantāyojane nidhīti yojanaṃ nāma rathayugapamāṇaṃ,",
  "atk-s0514a2:576_22": "sirisayanassa samantā rathayugappamāṇato nidhiṃ nīharāpesi.",
  "atk-s0514a2:576_23": "Dantaggesu mahānidhīti maṅgalahatthiṭṭhāne tassa dvinnaṃ dantānaṃ abhimukhaṭṭhānato nidhiṃ nīharāpesi.",
  "atk-s0514a2:576_24": "Vālaggesūti maṅgalahatthiṭṭhāne tassa vāladhisammukhaṭṭhānato nidhiṃ nīharāpesi.",
  "atk-s0514a2:576_25": "Kepuketi kepukaṃ vuccati udakaṃ,",
  "atk-s0514a2:576_26": "maṅgalapokkharaṇito udakaṃ nīharāpetvā nidhiṃ dassesi.",
  "atk-s0514a2:576_27": "Rukkhaggesu mahānidhīti uyyāne mahāsālarukkhamūle ṭhitamajjhanhikasamaye parimaṇḍalāya rukkhacchāyāya anto nidhiṃ nīharāpesi.",
  "atk-s0514a2:576_28": "Evaṃ soḷasa mahānidhayo nīharāpetvā “aññaṃ kiñci atthī”ti pucchi.",
  "atk-s0514a2:576_29": "“Natthi devā”ti vadiṃsu.",
  "atk-s0514a2:576_30": "Mahājano haṭṭhatuṭṭho ahosi.",
  "atk-s0514a2:577_0": "Atha rājā “idaṃ dhanaṃ dānamukhe vikirissāmī”ti nagaramajjhe ceva catūsu nagaradvāresu cāti pañcasu ṭhānesu",
  "atk-s0514a2:577_1": "pañca dānasālāyo kārāpetvā mahādānaṃ paṭṭhapesi,",
  "atk-s0514a2:577_2": "kālacampānagarato attano mātarañca brāhmaṇañca pakkosāpetvā mahantaṃ sakkāraṃ akāsi.",
  "atk-s0514a2:577_3": "Tassa taruṇarajjeyeva sakalaṃ videharaṭṭhaṃ “ariṭṭhajanakarañño kira putto mahājanako nāma rājā rajjaṃ kāreti,",
  "atk-s0514a2:577_4": "so kira paṇḍito upāyakusalo,",
  "atk-s0514a2:577_5": "passissāma na”nti dassanatthāya saṅkhubhitaṃ ahosi.",
  "atk-s0514a2:577_6": "Tato tato bahuṃ paṇṇākāraṃ gahetvā āgamiṃsu,",
  "atk-s0514a2:577_7": "nāgarāpi mahāchaṇaṃ sajjayiṃsu.",
  "atk-s0514a2:577_8": "Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṃ",
  "atk-s0514a2:577_9": "kāretvā nānappakāraṃ pānabhojanaṃ upaṭṭhāpesuṃ.",
  "atk-s0514a2:577_10": "Rañño paṇṇākāratthāya rajatasuvaṇṇabhājanādīsu anekappakārāni khādanīyabhojanīyamadhuphāṇitaphalādīni gahetvā tattha tattha parivāretvā aṭṭhaṃsu.",
  "atk-s0514a2:577_11": "Ekato amaccamaṇḍalaṃ nisīdi,",
  "atk-s0514a2:577_12": "ekato brāhmaṇagaṇo,",
  "atk-s0514a2:577_13": "ekato seṭṭhiādayo nisīdiṃsu,",
  "atk-s0514a2:577_14": "ekato uttamarūpadharā nāṭakitthiyo nisīdiṃsu,",
  "atk-s0514a2:577_15": "brāhmaṇāpi sotthikārena mukhamaṅgalikāni kathenti,",
  "atk-s0514a2:577_16": "naccagītādīsu kusalā naccagītādīni pavattayiṃsu,",
  "atk-s0514a2:577_17": "anekasatāni tūriyāni pavajjiṃsū.",
  "atk-s0514a2:577_18": "Tadā rājanivesanaṃ yugandharavātavegena pahaṭā sāgarakucchi viya ekaninnādaṃ ahosi.",
  "atk-s0514a2:577_19": "Olokitolokitaṭṭhānaṃ kampati.",
  "atk-s0514a2:578_0": "Atha mahāsatto setacchattassa heṭṭhā rājāsane nisinnova sakkasirisadisaṃ mahantaṃ sirivilāsaṃ oloketvā attano mahāsamudde katavāyāmaṃ anussari.",
  "atk-s0514a2:578_1": "Tassa “vīriyaṃ nāma kattabbayuttakaṃ,",
  "atk-s0514a2:578_2": "sacāhaṃ mahāsamudde vīriyaṃ nākarissaṃ,",
  "atk-s0514a2:578_3": "na imaṃ sampattiṃ alabhissa”nti taṃ vāyāmaṃ anussarantassa pīti uppajji.",
  "atk-s0514a2:578_4": "So pītivegena udānaṃ udānento āha –",
  "atk-s0514a2:579_0": "133.",
  "atk-s0514a2:580_0": "“Āsīsetheva puriso, na nibbindeyya paṇḍito;",
  "atk-s0514a2:581_0": "Passāmi vohaṃ attānaṃ, yathā icchiṃ tathā ahu.",
  "atk-s0514a2:582_0": "134.",
  "atk-s0514a2:583_0": "“Āsīsetheva puriso, na nibbindeyya paṇḍito;",
  "atk-s0514a2:584_0": "Passāmi vohaṃ attānaṃ, udakā thalamubbhataṃ.",
  "atk-s0514a2:585_0": "135.",
  "atk-s0514a2:586_0": "“Vāyametheva puriso, na nibbindeyya paṇḍito;",
  "atk-s0514a2:587_0": "Passāmi vohaṃ attānaṃ, yathā icchiṃ tathā ahu.",
  "atk-s0514a2:588_0": "136.",
  "atk-s0514a2:589_0": "“Vāyametheva puriso, na nibbindeyya paṇḍito;",
  "atk-s0514a2:590_0": "Passāmi vohaṃ attānaṃ, udakā thalamubbhataṃ.",
  "atk-s0514a2:591_0": "137.",
  "atk-s0514a2:592_0": "“Dukkhūpanītopi naro sapañño, āsaṃ na chindeyya sukhāgamāya;",
  "atk-s0514a2:593_0": "Bahū hi phassā ahitā hitā ca, avitakkitā maccumupabbajanti.",
  "atk-s0514a2:594_0": "138.",
  "atk-s0514a2:595_0": "“Acintitampi bhavati, cintitampi vinassati;",
  "atk-s0514a2:596_0": "Na hi cintāmayā bhogā, itthiyā purisassa vā”ti.",
  "atk-s0514a2:597_0": "Tattha āsīsethevāti āsāchedakammaṃ akatvā attano kammaṃ āsaṃ karotheva.",
  "atk-s0514a2:597_1": "Na nibbindeyyāti vīriyaṃ karonto na nibbindeyya na alaseyya.",
  "atk-s0514a2:597_2": "Yathā icchinti yathā rājabhāvaṃ icchiṃ,",
  "atk-s0514a2:597_3": "tatheva rājā jātomhi.",
  "atk-s0514a2:597_4": "Ubbhatanti nīhaṭaṃ.",
  "atk-s0514a2:597_5": "Dukkhūpanītoti kāyikacetasikadukkhena phuṭṭhopīti attho.",
  "atk-s0514a2:597_6": "Ahitā hitā cāti dukkhaphassā ahitā,",
  "atk-s0514a2:597_7": "sukhaphassā hitā.",
  "atk-s0514a2:597_8": "Avitakkitāti avitakkitāro acintitāro.",
  "atk-s0514a2:597_9": "Idaṃ vuttaṃ hoti –",
  "atk-s0514a2:597_10": "tesu phassesu ahitaphassena phuṭṭhā sattā “hitaphassopi atthīti vīriyaṃ karontā taṃ pāpuṇantī”ti acintetvā vīriyaṃ na karonti,",
  "atk-s0514a2:597_11": "te imassa atthassa avitakkitāro hitaphassaṃ alabhitvāva maccumupabbajanti maraṇaṃ pāpuṇanti,",
  "atk-s0514a2:597_12": "tasmā vīriyaṃ kattabbamevāti.",
  "atk-s0514a2:598_0": "Acintitampīti imesaṃ sattānaṃ acintitampi hoti,",
  "atk-s0514a2:598_1": "cintitampi vinassati.",
  "atk-s0514a2:598_2": "Mayāpi hi “ayujjhitvāva rajjaṃ labhissāmī”ti idaṃ acintitaṃ,",
  "atk-s0514a2:598_3": "“suvaṇṇabhūmito dhanaṃ āharitvā yujjhitvā pitu santakaṃ rajjaṃ gaṇhissāmī”ti pana cintitaṃ,",
  "atk-s0514a2:598_4": "idāni me cintitaṃ naṭṭhaṃ,",
  "atk-s0514a2:598_5": "acintitaṃ jātaṃ.",
  "atk-s0514a2:598_6": "Na hi cintāmayā bhogāti imesaṃ sattānañhi bhogā cintāya anipphajjanato cintāmayā nāma na honti,",
  "atk-s0514a2:598_7": "tasmā vīriyameva kattabbaṃ.",
  "atk-s0514a2:598_8": "Vīriyavato hi acintitampi hotīti.",
  "atk-s0514a2:599_0": "So tato paṭṭhāya dasa rājadhamme akopetvā dhammena samena rajjaṃ kāresi,",
  "atk-s0514a2:599_1": "paccekabuddhe ca upaṭṭhāsi.",
  "atk-s0514a2:599_2": "Aparabhāge sīvalidevī dhaññapuññalakkhaṇasampannaṃ puttaṃ vijāyi,",
  "atk-s0514a2:599_3": "“dīghāvukumāro”tissa nāmaṃ kariṃsu.",
  "atk-s0514a2:599_4": "Tassa vayappattassa rājā uparajjaṃ datvā sattavassasahassāni rajjaṃ kāresi.",
  "atk-s0514a2:599_5": "So ekadivasaṃ uyyānapālena phalāphalesu ceva nānāpupphesu ca ābhatesu tāni disvā tuṭṭho hutvā tassa sammānaṃ kāretvā “samma uyyānapāla,",
  "atk-s0514a2:599_6": "ahaṃ uyyānaṃ passissāmi,",
  "atk-s0514a2:599_7": "tvaṃ alaṅkarohi na”nti āha.",
  "atk-s0514a2:599_8": "So “sādhu,",
  "atk-s0514a2:599_9": "devā”ti sampaṭicchitvā tathā katvā rañño paṭivedesi.",
  "atk-s0514a2:599_10": "So hatthikkhandhavaragato mahantena parivārena nagarā nikkhamitvā uyyānadvāraṃ pāpuṇi.",
  "atk-s0514a2:599_11": "Tatra ca dve ambā atthi nīlobhāsā.",
  "atk-s0514a2:599_12": "Eko aphalo,",
  "atk-s0514a2:599_13": "eko phaladharo.",
  "atk-s0514a2:599_14": "So pana atimadhuro,",
  "atk-s0514a2:599_15": "raññā aggaphalassa aparibhuttattā tato koci phalaṃ gahetuṃ na ussahati.",
  "atk-s0514a2:599_16": "Rājā hatthikkhandhavaragatova tato ekaṃ phalaṃ gahetvā paribhuñji,",
  "atk-s0514a2:599_17": "tassa taṃ jivhagge ṭhapitamattameva dibbojaṃ viya upaṭṭhāsi.",
  "atk-s0514a2:599_18": "So “nivattanakāle bahū khādissāmī”ti cintesi.",
  "atk-s0514a2:599_19": "“Raññā aggaphalaṃ paribhutta”nti ñatvā uparājānaṃ ādiṃ katvā antamaso hatthimeṇḍaassameṇḍādayopi phalaṃ gahetvā paribhuñjiṃsu.",
  "atk-s0514a2:599_20": "Aññe phalaṃ alabhantā daṇḍehi sākhaṃ bhinditvā nipaṇṇamakaṃsu.",
  "atk-s0514a2:599_21": "Rukkho obhaggavibhaggo aṭṭhāsi,",
  "atk-s0514a2:599_22": "itaro pana maṇipabbato viya vilāsamāno ṭhito.",
  "atk-s0514a2:600_0": "Rājā uyyānā nikkhanto taṃ disvā “idaṃ ki”nti amacce pucchati.",
  "atk-s0514a2:600_1": "“Devena aggaphalaṃ paribhuttanti mahājanena vilumpito devā”ti āhaṃsu.",
  "atk-s0514a2:600_2": "“Kiṃ nu kho bhaṇe,",
  "atk-s0514a2:600_3": "imassa pana neva pattaṃ,",
  "atk-s0514a2:600_4": "na vaṇṇo khīṇo”ti?",
  "atk-s0514a2:600_5": "“Nipphalatāya na khīṇo, devā”ti.",
  "atk-s0514a2:600_6": "Taṃ sutvā rājā saṃvegaṃ paṭilabhitvā “ayaṃ rukkho nipphalatāya nīlobhāso ṭhito,",
  "atk-s0514a2:600_7": "ayaṃ pana saphalatāya obhaggavibhaggo ṭhito.",
  "atk-s0514a2:600_8": "Idampi rajjaṃ saphalarukkhasadisaṃ,",
  "atk-s0514a2:600_9": "pabbajjā pana nipphalarukkhasadisā.",
  "atk-s0514a2:600_10": "Sakiñcanasseva bhayaṃ,",
  "atk-s0514a2:600_11": "nākiñcanassa.",
  "atk-s0514a2:600_12": "Tasmā ahaṃ phalarukkho viya ahutvā nipphalarukkhasadiso bhavissāmi,",
  "atk-s0514a2:600_13": "imaṃ sampattiṃ cajitvā nikkhamma pabbajissāmī”ti daḷhaṃ samādānaṃ katvā manaṃ adhiṭṭhahitvā nagaraṃ pavisitvā",
  "atk-s0514a2:600_14": "pāsādadvāre ṭhitova senāpatiṃ pakkosāpetvā “mahāsenāpati,",
  "atk-s0514a2:600_15": "ajja me paṭṭhāya bhattahārakañceva mukhodakadantakaṭṭhadāyakañca ekaṃ upaṭṭhākaṃ ṭhapetvā aññe maṃ daṭṭhuṃ mā labhantu,",
  "atk-s0514a2:600_16": "porāṇakavinicchayāmacce gahetvā rajjaṃ anusāsatha,",
  "atk-s0514a2:600_17": "ahaṃ ito paṭṭhāya uparipāsādatale samaṇadhammaṃ karissāmī”ti vatvā pāsādamāruyha ekakova samaṇadhammaṃ akāsi.",
  "atk-s0514a2:600_18": "Evaṃ gate kāle mahājano rājaṅgaṇe sannipatitvā mahāsattaṃ adisvā “na no rājā porāṇako viya hotī”ti vatvā gāthādvayamāha –",
  "atk-s0514a2:601_0": "139.",
  "atk-s0514a2:602_0": "“Aporāṇaṃ vata bho rājā, sabbabhummo disampati;",
  "atk-s0514a2:603_0": "Najja nacce nisāmeti, na gīte kurute mano.",
  "atk-s0514a2:604_0": "140.",
  "atk-s0514a2:605_0": "“Na mige napi uyyāne, napi haṃse udikkhati;",
  "atk-s0514a2:606_0": "Mūgova tuṇhimāsīno, na atthamanusāsatī”ti.",
  "atk-s0514a2:607_0": "Tattha migeti sabbasaṅgāhikavacanaṃ,",
  "atk-s0514a2:607_1": "pubbe hatthī yujjhāpeti,",
  "atk-s0514a2:607_2": "meṇḍe yujjhāpeti,",
  "atk-s0514a2:607_3": "ajja tepi na oloketīti attho.",
  "atk-s0514a2:607_4": "Uyyāneti uyyānakīḷampi nānubhoti.",
  "atk-s0514a2:607_5": "Haṃseti pañcapadumasañchannāsu uyyānapokkharaṇīsu haṃsagaṇaṃ na oloketi.",
  "atk-s0514a2:607_6": "Mūgovāti bhattahārakañca upaṭṭhākañca pucchiṃsu “bho rājā,",
  "atk-s0514a2:607_7": "tumhehi saddhiṃ kiñci atthaṃ mantetī”ti.",
  "atk-s0514a2:607_8": "Te “na mantetī”ti vadiṃsu.",
  "atk-s0514a2:607_9": "Tasmā evamāhaṃsu.",
  "atk-s0514a2:608_0": "Rājā kāmesu anallīyantena vivekaninnena cittena attano kulūpakapaccekabuddhe anussaritvā “ko nu kho me",
  "atk-s0514a2:608_1": "tesaṃ sīlādiguṇayuttānaṃ akiñcanānaṃ vasanaṭṭhānaṃ ācikkhissatī”ti tīhi gāthāhi udānaṃ udānesi –",
  "atk-s0514a2:609_0": "141.",
  "atk-s0514a2:610_0": "“Sukhakāmā rahosīlā, vadhabandhā upāratā;",
  "atk-s0514a2:611_0": "Kassa nu ajja ārāme, daharā vuddhā ca acchare.",
  "atk-s0514a2:612_0": "142.",
  "atk-s0514a2:613_0": "“Atikkantavanathā dhīrā, namo tesaṃ mahesinaṃ;",
  "atk-s0514a2:614_0": "Ye ussukamhi lokamhi, viharanti manussukā.",
  "atk-s0514a2:615_0": "143.",
  "atk-s0514a2:616_0": "“Te chetvā maccuno jālaṃ, tataṃ māyāvino daḷhaṃ;",
  "atk-s0514a2:617_0": "Chinnālayattā gacchanti, ko tesaṃ gatimāpaye”ti.",
  "atk-s0514a2:618_0": "Tattha sukhakāmāti nibbānasukhakāmā.",
  "atk-s0514a2:618_1": "Rahosīlāti paṭicchannasīlā na attano guṇappakāsanā.",
  "atk-s0514a2:618_2": "Daharā vuḍḍhā cāti daharā ceva mahallakā ca.",
  "atk-s0514a2:618_3": "Acchareti vasanti.",
  "atk-s0514a2:619_0": "Tassevaṃ tesaṃ guṇe anussarantassa mahatī pīti uppajji.",
  "atk-s0514a2:619_1": "Atha mahāsatto pallaṅkato uṭṭhāya uttarasīhapañjaraṃ vivaritvā uttaradisābhimukho sirasi añjaliṃ patiṭṭhāpetvā",
  "atk-s0514a2:619_2": "“evarūpehi guṇehi samannāgatā paccekabuddhā”ti namassamāno “atikkantavanathā”tiādimāha.",
  "atk-s0514a2:619_3": "Tattha atikkantavanathāti pahīnataṇhā.",
  "atk-s0514a2:619_4": "Mahesinanti mahante sīlakkhandhādayo guṇe esitvā ṭhitānaṃ.",
  "atk-s0514a2:619_5": "Ussukamhīti rāgādīhi ussukkaṃ āpanne lokasmiṃ.",
  "atk-s0514a2:619_6": "Maccuno jālanti kilesamārena pasāritaṃ taṇhājālaṃ.",
  "atk-s0514a2:619_7": "Tataṃ māyāvinoti atimāyāvino.",
  "atk-s0514a2:619_8": "Ko tesaṃ gatimāpayeti ko maṃ tesaṃ paccekabuddhānaṃ nivāsaṭṭhānaṃ pāpeyya,",
  "atk-s0514a2:619_9": "gahetvā gaccheyyāti attho.",
  "atk-s0514a2:620_0": "Tassa pāsādeyeva samaṇadhammaṃ karontassa cattāro māsā atītā.",
  "atk-s0514a2:620_1": "Athassa ativiya pabbajjāya cittaṃ nami,",
  "atk-s0514a2:620_2": "agāraṃ lokantarikanirayo viya khāyi,",
  "atk-s0514a2:620_3": "tayo bhavā ādittā viya upaṭṭhahiṃsu.",
  "atk-s0514a2:620_4": "So pabbajjābhimukhena cittena “kadā nu kho imaṃ sakkabhavanaṃ viya alaṅkatappaṭiyattaṃ mithilaṃ pahāya",
  "atk-s0514a2:620_5": "himavantaṃ pavisitvā pabbajitavesagahaṇakālo mayhaṃ bhavissatī”ti cintetvā mithilavaṇṇanaṃ nāma ārabhi –",
  "atk-s0514a2:621_0": "144.",
  "atk-s0514a2:622_0": "“Kadāhaṃ mithilaṃ phītaṃ, vibhattaṃ bhāgaso mitaṃ;",
  "atk-s0514a2:623_0": "Pahāya pabbajissāmi, taṃ kudāssu bhavissati.",
  "atk-s0514a2:624_0": "145.",
  "atk-s0514a2:625_0": "“Kadāhaṃ mithilaṃ phītaṃ, visālaṃ sabbatopabhaṃ;",
  "atk-s0514a2:626_0": "Pahāya pabbajissāmi, taṃ kudāssu bhavissati.",
  "atk-s0514a2:627_0": "146.",
  "atk-s0514a2:628_0": "“Kadāhaṃ mithilaṃ phītaṃ, bahupākāratoraṇaṃ;",
  "atk-s0514a2:629_0": "Pahāya pabbajissāmi, taṃ kudāssu bhavissati.",
  "atk-s0514a2:630_0": "147.",
  "atk-s0514a2:631_0": "“Kadāhaṃ mithilaṃ phītaṃ, daḷhamaṭṭālakoṭṭhakaṃ;",
  "atk-s0514a2:632_0": "Pahāya pabbajissāmi, taṃ kudāssu bhavissati.",
  "atk-s0514a2:633_0": "148.",
  "atk-s0514a2:634_0": "“Kadāhaṃ mithilaṃ phītaṃ, suvibhattaṃ mahāpathaṃ;",
  "atk-s0514a2:635_0": "Pahāya pabbajissāmi, taṃ kudāssu bhavissati.",
  "atk-s0514a2:636_0": "149.",
  "atk-s0514a2:637_0": "“Kadāhaṃ mithilaṃ phītaṃ, suvibhattantarāpaṇaṃ;",
  "atk-s0514a2:638_0": "Pahāya pabbajissāmi, taṃ kudāssu bhavissati.",
  "atk-s0514a2:639_0": "150.",
  "atk-s0514a2:640_0": "“Kadāhaṃ mithilaṃ phītaṃ, gavāssarathapīḷitaṃ;",
  "atk-s0514a2:641_0": "Pahāya pabbajissāmi, taṃ kudāssu bhavissati.",
  "atk-s0514a2:642_0": "151.",
  "atk-s0514a2:643_0": "“Kadāhaṃ mithilaṃ phītaṃ, ārāmavanamāliniṃ;",
  "atk-s0514a2:644_0": "Pahāya pabbajissāmi, taṃ kudāssu bhavissati.",
  "atk-s0514a2:645_0": "152.",
  "atk-s0514a2:646_0": "“Kadāhaṃ mithilaṃ phītaṃ, uyyānavanamāliniṃ;",
  "atk-s0514a2:647_0": "Pahāya pabbajissāmi, taṃ kudāssu bhavissati.",
  "atk-s0514a2:648_0": "153.",
  "atk-s0514a2:649_0": "“Kadāhaṃ mithilaṃ phītaṃ, pāsādavanamāliniṃ;",
  "atk-s0514a2:650_0": "Pahāya pabbajissāmi, taṃ kudāssu bhavissati.",
  "atk-s0514a2:651_0": "154.",
  "atk-s0514a2:652_0": "“Kadāhaṃ mithilaṃ phītaṃ, tipuraṃ rājabandhuniṃ;",
  "atk-s0514a2:653_0": "Māpitaṃ somanassena, vedehena yasassinā;",
  "atk-s0514a2:654_0": "Pahāya pabbajissāmi, taṃ kudāssu bhavissati.",
  "atk-s0514a2:655_0": "155.",
  "atk-s0514a2:656_0": "“Kadāhaṃ vedehe phīte, nicite dhammarakkhite;",
  "atk-s0514a2:657_0": "Pahāya pabbajissāmi, taṃ kudāssu bhavissati.",
  "atk-s0514a2:658_0": "156.",
  "atk-s0514a2:659_0": "“Kadāhaṃ vedehe phīte, ajeyye dhammarakkhite;",
  "atk-s0514a2:660_0": "Pahāya pabbajissāmi, taṃ kudāssu bhavissati.",
  "atk-s0514a2:661_0": "157.",
  "atk-s0514a2:662_0": "“Kadāhaṃ antepuraṃ rammaṃ, vibhattaṃ bhāgaso mitaṃ;",
  "atk-s0514a2:663_0": "Pahāya pabbajissāmi, taṃ kudāssu bhavissati.",
  "atk-s0514a2:664_0": "158.",
  "atk-s0514a2:665_0": "“Kadāhaṃ antepuraṃ rammaṃ, sudhāmattikalepanaṃ;",
  "atk-s0514a2:666_0": "Pahāya pabbajissāmi, taṃ kudāssu bhavissati.",
  "atk-s0514a2:667_0": "159.",
  "atk-s0514a2:668_0": "“Kadāhaṃ antepuraṃ rammaṃ, sucigandhaṃ manoramaṃ;",
  "atk-s0514a2:669_0": "Pahāya pabbajissāmi, taṃ kudāssu bhavissati.",
  "atk-s0514a2:670_0": "160.",
  "atk-s0514a2:671_0": "“Kadāhaṃ kūṭāgāre ca, vibhatte bhāgaso mite;",
  "atk-s0514a2:672_0": "Pahāya pabbajissāmi, taṃ kudāssu bhavissati.",
  "atk-s0514a2:673_0": "161.",
  "atk-s0514a2:674_0": "“Kadāhaṃ kūṭāgāre ca, sudhāmattikalepane;",
  "atk-s0514a2:675_0": "Pahāya pabbajissāmi, taṃ kudāssu bhavissati.",
  "atk-s0514a2:676_0": "162.",
  "atk-s0514a2:677_0": "“Kadāhaṃ kūṭāgāre ca, sucigandhe manorame;",
  "atk-s0514a2:678_0": "Pahāya pabbajissāmi, taṃ kudāssu bhavissati.",
  "atk-s0514a2:679_0": "163.",
  "atk-s0514a2:680_0": "“Kadāhaṃ kūṭāgāre ca, litte candanaphosite;",
  "atk-s0514a2:681_0": "Pahāya pabbajissāmi, taṃ kudāssu bhavissati.",
  "atk-s0514a2:682_0": "164.",
  "atk-s0514a2:683_0": "“Kadāhaṃ soṇṇapallaṅke, gonake cittasanthate;",
  "atk-s0514a2:684_0": "Pahāya pabbajissāmi, taṃ kudāssu bhavissati.",
  "atk-s0514a2:685_0": "165.",
  "atk-s0514a2:686_0": "“Kadāhaṃ maṇipallaṅke, gonake cittasanthate;",
  "atk-s0514a2:687_0": "Pahāya pabbajissāmi, taṃ kudāssu bhavissati.",
  "atk-s0514a2:688_0": "166.",
  "atk-s0514a2:689_0": "“Kadāhaṃ kappāsakoseyyaṃ, khomakoṭumbarāni ca;",
  "atk-s0514a2:690_0": "Pahāya pabbajissāmi, taṃ kudāssu bhavissati.",
  "atk-s0514a2:691_0": "167.",
  "atk-s0514a2:692_0": "“Kadāhaṃ pokkharaṇī rammā, cakkavākapakūjitā;",
  "atk-s0514a2:693_0": "Mandālakehi sañchannā, padumuppalakehi ca;",
  "atk-s0514a2:694_0": "Pahāya pabbajissāmi, taṃ kudāssu bhavissati.",
  "atk-s0514a2:695_0": "168.",
  "atk-s0514a2:696_0": "“Kadāhaṃ hatthigumbe ca, sabbālaṅkārabhūsite;",
  "atk-s0514a2:697_0": "Suvaṇṇakacche mātaṅge, hemakappanavāsase.",
  "atk-s0514a2:698_0": "169.",
  "atk-s0514a2:699_0": "“Ārūḷhe gāmaṇīyehi, tomaraṅkusapāṇibhi;",
  "atk-s0514a2:700_0": "Pahāya pabbajissāmi, taṃ kudāssu bhavissati.",
  "atk-s0514a2:701_0": "170.",
  "atk-s0514a2:702_0": "“Kadāhaṃ assagumbe ca, sabbālaṅkārabhūsite;",
  "atk-s0514a2:703_0": "Ājānīyeva jātiyā, sindhave sīghavāhane.",
  "atk-s0514a2:704_0": "171.",
  "atk-s0514a2:705_0": "“Ārūḷhe gāmaṇīyehi, illiyācāpadhāribhi;",
  "atk-s0514a2:706_0": "Pahāya pabbajissāmi, taṃ kudāssu bhavissati.",
  "atk-s0514a2:707_0": "172.",
  "atk-s0514a2:708_0": "“Kadāhaṃ rathaseniyo, sannaddhe ussitaddhaje;",
  "atk-s0514a2:709_0": "Dīpe athopi veyyagghe, sabbālaṅkārabhūsite.",
  "atk-s0514a2:710_0": "173.",
  "atk-s0514a2:711_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:712_0": "Pahāya pabbajissāmi, taṃ kudāssu bhavissati.",
  "atk-s0514a2:713_0": "174.",
  "atk-s0514a2:714_0": "“Kadāhaṃ sovaṇṇarathe, sannaddhe ussitaddhaje;",
  "atk-s0514a2:715_0": "Dīpe athopi veyyagghe, sabbālaṅkārabhūsite.",
  "atk-s0514a2:716_0": "175.",
  "atk-s0514a2:717_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:718_0": "Pahāya pabbajissāmi, taṃ kudāssu bhavissati.",
  "atk-s0514a2:719_0": "176.",
  "atk-s0514a2:720_0": "“Kadāhaṃ sajjhurathe ca, sannaddhe ussitaddhaje;",
  "atk-s0514a2:721_0": "Dīpe athopi veyyagghe, sabbālaṅkārabhūsite.",
  "atk-s0514a2:722_0": "177.",
  "atk-s0514a2:723_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:724_0": "Pahāya pabbajissāmi, taṃ kudāssu bhavissati.",
  "atk-s0514a2:725_0": "178.",
  "atk-s0514a2:726_0": "“Kadāhaṃ assarathe ca, sannaddhe ussitaddhaje;",
  "atk-s0514a2:727_0": "Dīpe athopi veyyagghe, sabbālaṅkārabhūsite.",
  "atk-s0514a2:728_0": "179.",
  "atk-s0514a2:729_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:730_0": "Pahāya pabbajissāmi, taṃ kudāssu bhavissati.",
  "atk-s0514a2:731_0": "180.",
  "atk-s0514a2:732_0": "“Kadāhaṃ oṭṭharathe ca, sannaddhe ussitaddhaje;",
  "atk-s0514a2:733_0": "Dīpe athopi veyyagghe, sabbālaṅkārabhūsite.",
  "atk-s0514a2:734_0": "181.",
  "atk-s0514a2:735_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:736_0": "Pahāya pabbajissāmi, taṃ kudāssu bhavissati.",
  "atk-s0514a2:737_0": "182.",
  "atk-s0514a2:738_0": "“Kadāhaṃ goṇarathe ca, sannaddhe ussitaddhaje;",
  "atk-s0514a2:739_0": "Dīpe athopi veyyagghe, sabbālaṅkārabhūsite.",
  "atk-s0514a2:740_0": "183.",
  "atk-s0514a2:741_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:742_0": "Pahāya pabbajissāmi, taṃ kudāssu bhavissati.",
  "atk-s0514a2:743_0": "184.",
  "atk-s0514a2:744_0": "“Kadāhaṃ ajarathe ca, sannaddhe ussitaddhaje;",
  "atk-s0514a2:745_0": "Dīpe athopi veyyagghe, sabbālaṅkārabhūsite.",
  "atk-s0514a2:746_0": "185.",
  "atk-s0514a2:747_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:748_0": "Pahāya pabbajissāmi, taṃ kudāssu bhavissati.",
  "atk-s0514a2:749_0": "186.",
  "atk-s0514a2:750_0": "“Kadāhaṃ meṇḍarathe ca, sannaddhe ussitaddhaje;",
  "atk-s0514a2:751_0": "Dīpe athopi veyyagghe, sabbālaṅkārabhūsite.",
  "atk-s0514a2:752_0": "187.",
  "atk-s0514a2:753_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:754_0": "Pahāya pabbajissāmi, taṃ kudāssu bhavissati.",
  "atk-s0514a2:755_0": "188.",
  "atk-s0514a2:756_0": "“Kadāhaṃ migarathe ca, sannaddhe ussitaddhaje;",
  "atk-s0514a2:757_0": "Dīpe athopi veyyagghe, sabbālaṅkārabhūsite.",
  "atk-s0514a2:758_0": "189.",
  "atk-s0514a2:759_0": "“Ārūḷhe gāmaṇīyehi, cāpahatthehi vammibhi;",
  "atk-s0514a2:760_0": "Pahāya pabbajissāmi, taṃ kudāssu bhavissati.",
  "atk-s0514a2:761_0": "190.",
  "atk-s0514a2:762_0": "“Kadāhaṃ hatthārohe ca, sabbālaṅkārabhūsite;",
  "atk-s0514a2:763_0": "Nīlavammadhare sūre, tomaraṅkusapāṇine;",
  "atk-s0514a2:764_0": "Pahāya pabbajissāmi, taṃ kudāssu bhavissati.",
  "atk-s0514a2:765_0": "191.",
  "atk-s0514a2:766_0": "“Kadāhaṃ assārohe ca, sabbālaṅkārabhūsite;",
  "atk-s0514a2:767_0": "Nīlavammadhare sūre, illiyācāpadhārine;",
  "atk-s0514a2:768_0": "Pahāya pabbajissāmi, taṃ kudāssu bhavissati.",
  "atk-s0514a2:769_0": "192.",
  "atk-s0514a2:770_0": "“Kadāhaṃ rathārohe ca, sabbālaṅkārabhūsite;",
  "atk-s0514a2:771_0": "Nīlavammadhare sūre, cāpahatthe kalāpine;",
  "atk-s0514a2:772_0": "Pahāya pabbajissāmi, taṃ kudāssu bhavissati.",
  "atk-s0514a2:773_0": "193.",
  "atk-s0514a2:774_0": "“Kadāhaṃ dhanuggahe ca, sabbālaṅkārabhūsite;",
  "atk-s0514a2:775_0": "Nīlavammadhare sūre, cāpahatthe kalāpine;",
  "atk-s0514a2:776_0": "Pahāya pabbajissāmi, taṃ kudāssu bhavissati.",
  "atk-s0514a2:777_0": "194.",
  "atk-s0514a2:778_0": "“Kadāhaṃ rājaputte ca, sabbālaṅkārabhūsite;",
  "atk-s0514a2:779_0": "Citravammadhare sūre, kañcanāveḷadhārine;",
  "atk-s0514a2:780_0": "Pahāya pabbajissāmi, taṃ kudāssu bhavissati.",
  "atk-s0514a2:781_0": "195.",
  "atk-s0514a2:782_0": "“Kadāhaṃ ariyagaṇe ca, vatavante alaṅkate;",
  "atk-s0514a2:783_0": "Haricandanalittaṅge, kāsikuttamadhārine;",
  "atk-s0514a2:784_0": "Pahāya pabbajissāmi, taṃ kudāssu bhavissati.",
  "atk-s0514a2:785_0": "196.",
  "atk-s0514a2:786_0": "“Kadāhaṃ amaccagaṇe ca, sabbālaṅkārabhūsite;",
  "atk-s0514a2:787_0": "Pītavammadhare sūre, purato gacchamāline;",
  "atk-s0514a2:788_0": "Pahāya pabbajissāmi, taṃ kudāssu bhavissati.",
  "atk-s0514a2:789_0": "197.",
  "atk-s0514a2:790_0": "“Kadāhaṃ sattasatā bhariyā, sabbālaṅkārabhūsitā;",
  "atk-s0514a2:791_0": "Pahāya pabbajissāmi, taṃ kudāssu bhavissati.",
  "atk-s0514a2:792_0": "198.",
  "atk-s0514a2:793_0": "“Kadāhaṃ sattasatā bhariyā, susaññā tanumajjhimā;",
  "atk-s0514a2:794_0": "Pahāya pabbajissāmi, taṃ kudāssu bhavissati.",
  "atk-s0514a2:795_0": "199.",
  "atk-s0514a2:796_0": "“Kadāhaṃ sattasatā bhariyā, assavā piyabhāṇinī;",
  "atk-s0514a2:797_0": "Pahāya pabbajissāmi, taṃ kudāssu bhavissati.",
  "atk-s0514a2:798_0": "200.",
  "atk-s0514a2:799_0": "“Kadāhaṃ satapalaṃ kaṃsaṃ, sovaṇṇaṃ satarājikaṃ;",
  "atk-s0514a2:800_0": "Pahāya pabbajissāmi, taṃ kudāssu bhavissati.",
  "atk-s0514a2:801_0": "201.",
  "atk-s0514a2:802_0": "“Kadāssu maṃ hatthigumbā, sabbālaṅkārabhūsitā;",
  "atk-s0514a2:803_0": "Suvaṇṇakacchā mātaṅgā, hemakappanavāsasā.",
  "atk-s0514a2:804_0": "202.",
  "atk-s0514a2:805_0": "“Ārūḷhā gāmaṇīyehi, tomaraṅkusapāṇibhi;",
  "atk-s0514a2:806_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:807_0": "203.",
  "atk-s0514a2:808_0": "“Kadāssu maṃ assagumbā, sabbālaṅkārabhūsitā;",
  "atk-s0514a2:809_0": "Ājānīyāva jātiyā, sindhavā sīghavāhanā.",
  "atk-s0514a2:810_0": "204.",
  "atk-s0514a2:811_0": "“Ārūḷhā gāmaṇīyehi, illiyācāpadhāribhi;",
  "atk-s0514a2:812_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:813_0": "205.",
  "atk-s0514a2:814_0": "“Kadāssu maṃ rathasenī, sannaddhā ussitaddhajā;",
  "atk-s0514a2:815_0": "Dīpā athopi veyyagghā, sabbālaṅkārabhūsitā.",
  "atk-s0514a2:816_0": "206.",
  "atk-s0514a2:817_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:818_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:819_0": "207.",
  "atk-s0514a2:820_0": "“Kadāssu maṃ soṇṇarathā, sannaddhā ussitaddhajā;",
  "atk-s0514a2:821_0": "Dīpā athopi veyyagghā, sabbālaṅkārabhūsitā.",
  "atk-s0514a2:822_0": "208.",
  "atk-s0514a2:823_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:824_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:825_0": "209.",
  "atk-s0514a2:826_0": "“Kadāssu maṃ sajjhurathā, sannaddhā ussitaddhajā;",
  "atk-s0514a2:827_0": "Dīpā athopi veyyagghā, sabbālaṅkārabhūsitā.",
  "atk-s0514a2:828_0": "210.",
  "atk-s0514a2:829_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:830_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:831_0": "211.",
  "atk-s0514a2:832_0": "“Kadāssu maṃ assarathā, sannaddhā ussitaddhajā;",
  "atk-s0514a2:833_0": "Dīpā athopi veyyagghā, sabbālaṅkārabhūsitā.",
  "atk-s0514a2:834_0": "212.",
  "atk-s0514a2:835_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:836_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:837_0": "213.",
  "atk-s0514a2:838_0": "“Kadāssu maṃ oṭṭharathā, sannaddhā ussitaddhajā;",
  "atk-s0514a2:839_0": "Dīpā athopi veyyagghā, sabbālaṅkārabhūsitā.",
  "atk-s0514a2:840_0": "214.",
  "atk-s0514a2:841_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:842_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:843_0": "215.",
  "atk-s0514a2:844_0": "“Kadāssu maṃ goṇarathā, sannaddhā ussitaddhajā;",
  "atk-s0514a2:845_0": "Dīpā athopi veyyagghā, sabbālaṅkārabhūsitā.",
  "atk-s0514a2:846_0": "216.",
  "atk-s0514a2:847_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:848_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:849_0": "217.",
  "atk-s0514a2:850_0": "“Kadāssu maṃ ajarathā, sannaddhā ussitaddhajā;",
  "atk-s0514a2:851_0": "Dīpā athopi veyyagghā, sabbālaṅkārabhūsitā.",
  "atk-s0514a2:852_0": "218.",
  "atk-s0514a2:853_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:854_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:855_0": "219.",
  "atk-s0514a2:856_0": "“Kadāssu maṃ meṇḍarathā, sannaddhā ussitaddhajā;",
  "atk-s0514a2:857_0": "Dīpā athopi veyyagghā, sabbālaṅkārabhūsitā.",
  "atk-s0514a2:858_0": "220.",
  "atk-s0514a2:859_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:860_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:861_0": "221.",
  "atk-s0514a2:862_0": "“Kadāssu maṃ migarathā, sannaddhā ussitaddhajā;",
  "atk-s0514a2:863_0": "Dīpā athopi veyyagghā, sabbālaṅkārabhūsitā.",
  "atk-s0514a2:864_0": "222.",
  "atk-s0514a2:865_0": "“Ārūḷhā gāmaṇīyehi, cāpahatthehi vammibhi;",
  "atk-s0514a2:866_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:867_0": "223.",
  "atk-s0514a2:868_0": "“Kadāssu maṃ hatthārohā, sabbālaṅkārabhūsitā;",
  "atk-s0514a2:869_0": "Nīlavammadharā sūrā, tomaraṅkusapāṇino;",
  "atk-s0514a2:870_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:871_0": "224.",
  "atk-s0514a2:872_0": "“Kadāssu maṃ assārohā, sabbālaṅkārabhūsitā;",
  "atk-s0514a2:873_0": "Nīlavammadharā sūrā, illiyācāpadhārino;",
  "atk-s0514a2:874_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:875_0": "225.",
  "atk-s0514a2:876_0": "“Kadāssu maṃ rathārohā, sabbālaṅkārabhūsitā;",
  "atk-s0514a2:877_0": "Nīlavammadharā sūrā, cāpahatthā kalāpino;",
  "atk-s0514a2:878_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:879_0": "226.",
  "atk-s0514a2:880_0": "“Kadāssu maṃ dhanuggahā, sabbālaṅkārabhūsitā;",
  "atk-s0514a2:881_0": "Nīlavammadharā sūrā, cāpahatthā kalāpino;",
  "atk-s0514a2:882_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:883_0": "227.",
  "atk-s0514a2:884_0": "“Kadāssu maṃ rājaputtā, sabbālaṅkārabhūsitā;",
  "atk-s0514a2:885_0": "Citravammadharā sūrā, kañcanāveḷadhārino;",
  "atk-s0514a2:886_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:887_0": "228.",
  "atk-s0514a2:888_0": "“Kadāssu maṃ ariyagaṇā, vatavantā alaṅkatā;",
  "atk-s0514a2:889_0": "Haricandanalittaṅgā, kāsikuttamadhārino;",
  "atk-s0514a2:890_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:891_0": "229.",
  "atk-s0514a2:892_0": "“Kadāssu maṃ amaccagaṇā, sabbālaṅkārabhūsitā;",
  "atk-s0514a2:893_0": "Pītavammadharā sūrā, purato gacchamālino;",
  "atk-s0514a2:894_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:895_0": "230.",
  "atk-s0514a2:896_0": "“Kadāssu maṃ sattasatā bhariyā, sabbālaṅkārabhūsitā;",
  "atk-s0514a2:897_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:898_0": "231.",
  "atk-s0514a2:899_0": "“Kadāssu maṃ sattasatā bhariyā, susaññā tanumajjhimā;",
  "atk-s0514a2:900_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:901_0": "232.",
  "atk-s0514a2:902_0": "“Kadāssu maṃ sattasatā bhariyā, assavā piyabhāṇinī;",
  "atk-s0514a2:903_0": "Yantaṃ maṃ nānuyissanti, taṃ kudāssu bhavissati.",
  "atk-s0514a2:904_0": "233.",
  "atk-s0514a2:905_0": "“Kadāhaṃ pattaṃ gahetvāna, muṇḍo saṅghāṭipāruto;",
  "atk-s0514a2:906_0": "Piṇḍikāya carissāmi, taṃ kudāssu bhavissati.",
  "atk-s0514a2:907_0": "234.",
  "atk-s0514a2:908_0": "“Kadāhaṃ paṃsukūlānaṃ, ujjhitānaṃ mahāpathe;",
  "atk-s0514a2:909_0": "Saṅghāṭiṃ dhārayissāmi, taṃ kudāssu bhavissati.",
  "atk-s0514a2:910_0": "235.",
  "atk-s0514a2:911_0": "“Kadāhaṃ sattāhasammeghe, ovaṭṭho allacīvaro;",
  "atk-s0514a2:912_0": "Piṇḍikāya carissāmi, taṃ kudāssu bhavissati.",
  "atk-s0514a2:913_0": "236.",
  "atk-s0514a2:914_0": "“Kadāhaṃ sabbattha gantvā, rukkhā rukkhaṃ vanā vanaṃ;",
  "atk-s0514a2:915_0": "Anapekkho gamissāmi, taṃ kudāssu bhavissati.",
  "atk-s0514a2:916_0": "237.",
  "atk-s0514a2:917_0": "“Kadāhaṃ giriduggesu, pahīnabhayabheravo;",
  "atk-s0514a2:918_0": "Adutiyo gamissāmi, taṃ kudāssu bhavissati.",
  "atk-s0514a2:919_0": "238.",
  "atk-s0514a2:920_0": "“Kadāhaṃ vīṇaṃva rujjako, sattatantiṃ manoramaṃ;",
  "atk-s0514a2:921_0": "Cittaṃ ujuṃ karissāmi, taṃ kudāssu bhavissati.",
  "atk-s0514a2:922_0": "239.",
  "atk-s0514a2:923_0": "“Kadāhaṃ rathakārova, parikantaṃ upāhanaṃ;",
  "atk-s0514a2:924_0": "Kāmasaññojane checchaṃ, ye dibbe ye ca mānuse”ti.",
  "atk-s0514a2:925_0": "Tattha kadāti kālaparivitakko.",
  "atk-s0514a2:925_1": "Phītanti vatthālaṅkārādīhi supupphitaṃ.",
  "atk-s0514a2:925_2": "Vibhattaṃ bhāgaso mitanti chekehi nagaramāpakehi rājanivesanādīnaṃ vasena vibhattaṃ dvāravīthīnaṃ vasena koṭṭhāsato mitaṃ.",
  "atk-s0514a2:925_3": "Taṃ kudāssu bhavissatīti taṃ evarūpaṃ nagaraṃ pahāya pabbajanaṃ kudā nāma me bhavissati.",
  "atk-s0514a2:925_4": "Sabbatopabhanti samantato alaṅkārobhāsena yuttaṃ.",
  "atk-s0514a2:925_5": "Bahupākāratoraṇanti bahalena puthulena pākārena ceva dvāratoraṇehi ca samannāgataṃ.",
  "atk-s0514a2:925_6": "Daḷhamaṭṭālakoṭṭhakanti daḷhehi aṭṭālakehi dvārakoṭṭhakehi ca samannāgataṃ.",
  "atk-s0514a2:925_7": "Pīḷitanti samākiṇṇaṃ.",
  "atk-s0514a2:925_8": "Tipuranti tīhi purehi samannāgataṃ,",
  "atk-s0514a2:925_9": "tipākāranti attho.",
  "atk-s0514a2:925_10": "Atha vā tipuranti tikkhattuṃ puṇṇaṃ.",
  "atk-s0514a2:925_11": "Rājabandhunīnti rājaññatakeheva puṇṇaṃ.",
  "atk-s0514a2:925_12": "Somanassenāti evaṃnāmakena videharājena.",
  "atk-s0514a2:926_0": "Niciteti dhanadhaññanicayādinā sampanne.",
  "atk-s0514a2:926_1": "Ajeyyeti paccāmittehi ajetabbe.",
  "atk-s0514a2:926_2": "Candanaphositeti lohitacandanena paripphosite.",
  "atk-s0514a2:926_3": "Koṭumbarānīti koṭumbararaṭṭhe uṭṭhitavatthāni.",
  "atk-s0514a2:926_4": "Hatthigumbeti hatthighaṭāyo.",
  "atk-s0514a2:926_5": "Hemakappanavāsaseti hemamayena sīsālaṅkārasaṅkhātena kappanena ca hemajālena ca samannāgate.",
  "atk-s0514a2:926_6": "Gāmaṇīyehīti hatthācariyehi.",
  "atk-s0514a2:926_7": "Ājānīyeva jātiyāti jātiyā kāraṇākāraṇajānanatāya ājānīyeva,",
  "atk-s0514a2:926_8": "tādisānaṃ assānaṃ gumbe.",
  "atk-s0514a2:926_9": "Gāmaṇīyehīti assācariyehi.",
  "atk-s0514a2:926_10": "Illiyācāpadhāribhīti illiyañca cāpañca dhārentehi.",
  "atk-s0514a2:926_11": "Rathaseniyoti rathaghaṭāyo.",
  "atk-s0514a2:926_12": "Sannandheti suṭṭhu naddhe.",
  "atk-s0514a2:926_13": "Dīpe athopi veyyaggheti dīpibyagghacammaparikkhitte.",
  "atk-s0514a2:926_14": "Gāmaṇīyehīti rathācariyehi.",
  "atk-s0514a2:926_15": "Sajjhuratheti rajatarathe.",
  "atk-s0514a2:926_16": "Ajarathameṇḍarathamigarathe sobhanatthāya yojenti.",
  "atk-s0514a2:927_0": "Ariyagaṇeti brāhmaṇagaṇe.",
  "atk-s0514a2:927_1": "Te kira tadā ariyācārā ahesuṃ,",
  "atk-s0514a2:927_2": "tena te evamāha.",
  "atk-s0514a2:927_3": "Haricandanalittaṅgeti kañcanavaṇṇena candanena littasarīre.",
  "atk-s0514a2:927_4": "Sattasatā bhariyāti piyabhariyāyeva sandhāyāha.",
  "atk-s0514a2:927_5": "Susaññāti suṭṭhu saññitā.",
  "atk-s0514a2:927_6": "Assavāti sāmikassa vacanakārikā.",
  "atk-s0514a2:927_7": "Satapalanti palasatena suvaṇṇena kāritaṃ.",
  "atk-s0514a2:927_8": "Kaṃsanti pātiṃ.",
  "atk-s0514a2:927_9": "Satarājikanti piṭṭhipasse rājisatena samannāgataṃ.",
  "atk-s0514a2:927_10": "Yantaṃ manti anitthigandhavanasaṇḍe ekameva gacchantaṃ maṃ kadā nu te nānuyissanti.",
  "atk-s0514a2:927_11": "Sattāhasammegheti sattāhaṃ samuṭṭhite mahāmeghe,",
  "atk-s0514a2:927_12": "sattāhavaddaliketi attho.",
  "atk-s0514a2:927_13": "Ovaṭṭhoti onatasīso.",
  "atk-s0514a2:927_14": "Sabbatthāti sabbadisaṃ.",
  "atk-s0514a2:927_15": "Rujjakoti vīṇāvādako.",
  "atk-s0514a2:927_16": "Kāmasaṃyojaneti kāmasaṃyojanaṃ.",
  "atk-s0514a2:927_17": "Dibbeti dibbaṃ.",
  "atk-s0514a2:927_18": "Mānuseti mānusaṃ.",
  "atk-s0514a2:928_0": "So kira dasavassasahassāyukakāle nibbatto sattavassasahassāni rajjaṃ kāretvā tivassasahassāvasiṭṭhe āyumhi pabbajito.",
  "atk-s0514a2:928_1": "Pabbajanto panesa uyyānadvāre ambarukkhassa diṭṭhakālato paṭṭhāya cattāro māse agāre vasitvā “imamhā rājavesā pabbajitaveso varataro,",
  "atk-s0514a2:928_2": "pabbajissāmī”ti cintetvā upaṭṭhākaṃ rahassena āṇāpesi “tāta,",
  "atk-s0514a2:928_3": "kañci ajānāpetvā antarāpaṇato kāsāyavatthāni ceva mattikāpattañca kiṇitvā āharā”ti.",
  "atk-s0514a2:928_4": "So tathā akāsi.",
  "atk-s0514a2:928_5": "Rājā kappakaṃ pakkosāpetvā kesamassuṃ ohārāpetvā kappakassa gāmavaraṃ datvā kappakaṃ uyyojetvā ekaṃ kāsāvaṃ",
  "atk-s0514a2:928_6": "nivāsetvā ekaṃ pārupitvā ekaṃ aṃse katvā mattikāpattampi thavikāya osāretvā aṃse laggesi.",
  "atk-s0514a2:928_7": "Tato kattaradaṇḍaṃ gahetvā mahātale katipaye vāre paccekabuddhalīlāya aparāparaṃ caṅkami.",
  "atk-s0514a2:928_8": "So taṃ divasaṃ tattheva vasitvā punadivase sūriyuggamanavelāya pāsādā otarituṃ ārabhi.",
  "atk-s0514a2:929_0": "Tadā sīvalidevī tā sattasatā vallabhitthiyo pakkosāpetvā “ciraṃ diṭṭho no rājā,",
  "atk-s0514a2:929_1": "cattāro māsā atītā,",
  "atk-s0514a2:929_2": "ajja naṃ passissāma,",
  "atk-s0514a2:929_3": "sabbālaṅkārehi alaṅkaritvā yathābalaṃ itthikuttahāsavilāse dassetvā kilesabandhanena bandhituṃ vāyameyyāthā”ti",
  "atk-s0514a2:929_4": "vatvā alaṅkatappaṭiyattāhi tāhi saddhiṃ “rājānaṃ passissāmā”ti pāsādaṃ abhiruhantī taṃ otarantaṃ disvāpi",
  "atk-s0514a2:929_5": "na sañjāni.",
  "atk-s0514a2:929_6": "“Rañño ovādaṃ dātuṃ āgato paccekabuddho bhavissatī”ti saññāya vanditvā ekamantaṃ aṭṭhāsi.",
  "atk-s0514a2:929_7": "Mahāsattopi pāsādā otari.",
  "atk-s0514a2:929_8": "Itarāpi pāsādaṃ abhiruhitvā sirisayanapiṭṭhe bhamaravaṇṇakese ca pasādhanabhaṇḍañca disvā “na so paccekabuddho,",
  "atk-s0514a2:929_9": "amhākaṃ piyasāmiko bhavissati,",
  "atk-s0514a2:929_10": "etha naṃ yācitvā nivattāpessāmī”ti mahātalā otaritvā rājaṅgaṇaṃ sampāpuṇi.",
  "atk-s0514a2:929_11": "Pāpuṇitvā ca pana sabbāhi tāhi saddhiṃ kese mocetvā piṭṭhiyaṃ vikiritvā ubhohi hatthehi uraṃ saṃsumbhitvā “kasmā evarūpaṃ kammaṃ karotha,",
  "atk-s0514a2:929_12": "mahārājā”ti atikaruṇaṃ paridevamānā rājānaṃ anubandhi,",
  "atk-s0514a2:929_13": "sakalanagaraṃ saṅkhubhitaṃ ahosi.",
  "atk-s0514a2:929_14": "Tepi “rājā kira no pabbajito,",
  "atk-s0514a2:929_15": "kuto pana evarūpaṃ dhammikarājānaṃ labhissāmā”ti rodamānā rājānaṃ anubandhiṃsu.",
  "atk-s0514a2:929_16": "Tatra tāsaṃ itthīnaṃ paridevanañceva paridevantiyopi tā pahāya rañño gamanañca āvikaronto satthā āha –",
  "atk-s0514a2:930_0": "240.",
  "atk-s0514a2:931_0": "“Tā ca sattasatā bhariyā, sabbālaṅkārabhūsitā;",
  "atk-s0514a2:932_0": "Bāhā paggayha pakkanduṃ, kasmā no vijahissasi.",
  "atk-s0514a2:933_0": "241.",
  "atk-s0514a2:934_0": "“Tā ca sattasatā bhariyā, susaññā tanumajjhimā;",
  "atk-s0514a2:935_0": "Bāhā paggayha pakkanduṃ, kasmā no vijahissasi.",
  "atk-s0514a2:936_0": "242.",
  "atk-s0514a2:937_0": "“Tā ca sattasatā bhariyā, assavā piyabhāṇinī;",
  "atk-s0514a2:938_0": "Bāhā paggayha pakkanduṃ, kasmā no vijahissasi.",
  "atk-s0514a2:939_0": "243.",
  "atk-s0514a2:940_0": "“Tā ca sattasatā bhariyā, sabbālaṅkārabhūsitā;",
  "atk-s0514a2:941_0": "Hitvā sampaddavī rājā, pabbajjāya purakkhato.",
  "atk-s0514a2:942_0": "244.",
  "atk-s0514a2:943_0": "“Tā ca sattasatā bhariyā, susaññā tanumajjhimā;",
  "atk-s0514a2:944_0": "Hitvā sampaddavī rājā, pabbajjāya purakkhato.",
  "atk-s0514a2:945_0": "245.",
  "atk-s0514a2:946_0": "“Tā ca sattasatā bhariyā, assavā piyabhāṇinī;",
  "atk-s0514a2:947_0": "Hitvā sampaddavī rājā, pabbajjāya purakkhato.",
  "atk-s0514a2:948_0": "246.",
  "atk-s0514a2:949_0": "“Hitvā satapalaṃ kaṃsaṃ, sovaṇṇaṃ satarājikaṃ;",
  "atk-s0514a2:950_0": "Aggahī mattikaṃ pattaṃ, taṃ dutiyābhisecana”nti.",
  "atk-s0514a2:951_0": "Tattha bāhā paggayhāti bāhā ukkhipitvā.",
  "atk-s0514a2:951_1": "Sampaddavīti bhikkhave,",
  "atk-s0514a2:951_2": "so mahājanako rājā,",
  "atk-s0514a2:951_3": "tā ca sattasatā bhariyā “kiṃ no, deva,",
  "atk-s0514a2:951_4": "pahāya gacchasi,",
  "atk-s0514a2:951_5": "ko amhākaṃ doso”ti vilapantiyova chaḍḍetvā sampaddavī gato,",
  "atk-s0514a2:951_6": "“pabbajjāya yāhī”ti codiyamāno viya purakkhato hutvā gatoti attho.",
  "atk-s0514a2:951_7": "Taṃ dutiyābhisecananti bhikkhave,",
  "atk-s0514a2:951_8": "taṃ mattikāpattaggahaṇaṃ dutiyābhisecanaṃ katvā so rājā nikkhantoti.",
  "atk-s0514a2:952_0": "Sīvalidevīpi paridevamānā rājānaṃ nivattetuṃ asakkontī “attheso upāyo”ti cintetvā mahāsenaguttaṃ pakkosāpetvā “tāta,",
  "atk-s0514a2:952_1": "rañño purato gamanadisābhāge jiṇṇagharajiṇṇasālādīsu aggiṃ dehi,",
  "atk-s0514a2:952_2": "tiṇapaṇṇāni saṃharitvā tasmiṃ tasmiṃ ṭhāne dhūmaṃ kārehī”ti āṇāpesi.",
  "atk-s0514a2:952_3": "So tathā kāresi.",
  "atk-s0514a2:952_4": "Sā rañño santikaṃ gantvā pādesu patitvā mithilāya ādittabhāvaṃ ārocentī gāthādvayamāha –",
  "atk-s0514a2:953_0": "247.",
  "atk-s0514a2:954_0": "“Bhesmā aggisamā jālā, kosā ḍayhanti bhāgaso;",
  "atk-s0514a2:955_0": "Rajataṃ jātarūpañca, muttā veḷuriyā bahū.",
  "atk-s0514a2:956_0": "248.",
  "atk-s0514a2:957_0": "“Maṇayo saṅkhamuttā ca, vatthikaṃ haricandanaṃ;",
  "atk-s0514a2:958_0": "Ajinaṃ dantabhaṇḍañca, lohaṃ kāḷāyasaṃ bahū;",
  "atk-s0514a2:959_0": "Ehi rāja nivattassu, mā tetaṃ vinasā dhana”nti.",
  "atk-s0514a2:960_0": "Tattha bhesmāti bhayānakā.",
  "atk-s0514a2:960_1": "Aggisamā jālāti tesaṃ tesaṃ manussānaṃ gehāni aggi gaṇhi,",
  "atk-s0514a2:960_2": "so esa mahājāloti attho.",
  "atk-s0514a2:960_3": "Kosāti suvaṇṇarajatakoṭṭhāgārādīni.",
  "atk-s0514a2:960_4": "Bhāgasoti koṭṭhāsato suvibhattāpi no ete agginā ḍayhanti, devāti.",
  "atk-s0514a2:960_5": "Lohanti tambalohādikaṃ.",
  "atk-s0514a2:960_6": "Mā tetaṃ vinasā dhananti mā te etaṃ dhanaṃ vinassatu,",
  "atk-s0514a2:960_7": "ehi naṃ nibbāpeti,",
  "atk-s0514a2:960_8": "pacchā gamissasi,",
  "atk-s0514a2:960_9": "“mahājanako nagaraṃ ḍayhamānaṃ anoloketvāva nikkhanto”ti tumhākaṃ garahā bhavissati,",
  "atk-s0514a2:960_10": "tāya te lajjāpi vippaṭisāropi bhavissati,",
  "atk-s0514a2:960_11": "ehi amacce āṇāpetvā aggiṃ nibbāpehi, devāti.",
  "atk-s0514a2:961_0": "Atha mahāsatto “devi,",
  "atk-s0514a2:961_1": "kiṃ kathesi,",
  "atk-s0514a2:961_2": "yesaṃ kiñcanaṃ atthi,",
  "atk-s0514a2:961_3": "tesaṃ taṃ ḍayhati,",
  "atk-s0514a2:961_4": "mayaṃ pana akiñcanā”ti dīpento gāthamāha –",
  "atk-s0514a2:962_0": "249.",
  "atk-s0514a2:963_0": "“Susukhaṃ vata jīvāma, yesaṃ no natthi kiñcanaṃ;",
  "atk-s0514a2:964_0": "Mithilā ḍayhamānāya, na me kiñci aḍayhathā”ti.",
  "atk-s0514a2:965_0": "Tattha kiñcananti yesaṃ amhākaṃ palibuddhakilesasaṅkhātaṃ kiñcanaṃ natthi,",
  "atk-s0514a2:965_1": "te mayaṃ tena akiñcanabhāvena susukhaṃ vata jīvāma.",
  "atk-s0514a2:965_2": "Teneva kāraṇena mithilāya ḍayhamānāya na me kiñci aḍayhatha,",
  "atk-s0514a2:965_3": "appamattakampi attano bhaṇḍakaṃ ḍayhamānaṃ na passāmīti vadati.",
  "atk-s0514a2:966_0": "Evañca pana vatvā mahāsatto uttaradvārena nikkhami.",
  "atk-s0514a2:966_1": "Tāpissa sattasatā bhariyā nikkhamiṃsu.",
  "atk-s0514a2:966_2": "Puna sīvalidevī ekaṃ upāyaṃ cintetvā “gāmaghātaraṭṭhavilumpanākāraṃ viya dassethā”ti amacce āṇāpesi.",
  "atk-s0514a2:966_3": "Taṃkhaṇaṃyeva āvudhahatthe purise tato tato ādhāvante paridhāvante vilumpante viya sarīre lākhārasaṃ",
  "atk-s0514a2:966_4": "siñcitvā laddhappahāre viya phalake nipajjāpetvā vuyhante mate viya ca rañño dassesuṃ.",
  "atk-s0514a2:966_5": "Mahājano upakkosi “mahārāja,",
  "atk-s0514a2:966_6": "tumhesu dharantesuyeva raṭṭhaṃ vilumpanti,",
  "atk-s0514a2:966_7": "mahājanaṃ ghātentī”ti.",
  "atk-s0514a2:966_8": "Atha devīpi rājānaṃ vanditvā nivattanatthāya gāthamāha –",
  "atk-s0514a2:967_0": "250.",
  "atk-s0514a2:968_0": "“Aṭaviyo samuppannā, raṭṭhaṃ viddhaṃsayanti taṃ;",
  "atk-s0514a2:969_0": "Ehi rāja nivattassu, mā raṭṭhaṃ vinasā ida”nti.",
  "atk-s0514a2:970_0": "Tattha aṭaviyoti mahārāja,",
  "atk-s0514a2:970_1": "tumhesu dharantesuyeva aṭavicorā samuppannā samuṭṭhitā,",
  "atk-s0514a2:970_2": "taṃ tayā dhammarakkhitaṃ tava raṭṭhaṃ viddhaṃsenti.",
  "atk-s0514a2:971_0": "Taṃ sutvā rājā “mayi dharanteyeva corā uṭṭhāya raṭṭhaṃ viddhaṃsentā nāma natthi,",
  "atk-s0514a2:971_1": "sīvalideviyā kiriyā esā bhavissatī”ti cintetvā taṃ appaṭibhānaṃ karonto āha –",
  "atk-s0514a2:972_0": "251.",
  "atk-s0514a2:973_0": "“Susukhaṃ vata jīvāma, yesaṃ no natthi kiñcanaṃ;",
  "atk-s0514a2:974_0": "Raṭṭhe vilumpamānamhi, na me kiñci ahīratha.",
  "atk-s0514a2:975_0": "252.",
  "atk-s0514a2:976_0": "“Susukhaṃ vata jīvāma, yesaṃ no natthi kiñcanaṃ;",
  "atk-s0514a2:977_0": "Pītibhakkhā bhavissāma, devā ābhassarā yathā”ti.",
  "atk-s0514a2:978_0": "Tattha vilumpamānamhīti viluppamāne.",
  "atk-s0514a2:978_1": "Ābhassarā yathāti yathā te brahmāno pītibhakkhā hutvā samāpattisukhena vītināmenti,",
  "atk-s0514a2:978_2": "tathā vītināmessāmāti.",
  "atk-s0514a2:979_0": "Evaṃ vuttepi mahājano rājānaṃ anubandhiyeva.",
  "atk-s0514a2:979_1": "Athassa etadahosi “ayaṃ mahājano nivattituṃ na icchati,",
  "atk-s0514a2:979_2": "nivattessāmi na”nti.",
  "atk-s0514a2:979_3": "So aḍḍhagāvutamattaṃ gatakāle nivattitvā mahāmagge ṭhitova amacce “kassidaṃ rajja”nti pucchitvā “tumhākaṃ,",
  "atk-s0514a2:979_4": "devā”ti vutte “tena hi imaṃ lekhaṃ antaraṃ karontassa rājadaṇḍaṃ karothā”ti kattaradaṇḍena tiriyaṃ lekhaṃ ākaḍḍhi.",
  "atk-s0514a2:979_5": "Tena tejavatā raññā kataṃ lekhaṃ koci antaraṃ kātuṃ nāsakkhi.",
  "atk-s0514a2:979_6": "Mahājano lekhaṃ ussīsake katvā bāḷhaparidevaṃ paridevi.",
  "atk-s0514a2:979_7": "Devīpi taṃ lekhaṃ antaraṃ kātuṃ asakkontī rājānaṃ piṭṭhiṃ datvā gacchantaṃ disvā sokaṃ sandhāretuṃ asakkontī",
  "atk-s0514a2:979_8": "uraṃ paharitvā mahāmagge tiriyaṃ patitvā parivattamānā agamāsi.",
  "atk-s0514a2:979_9": "Mahājano “lekhasāmikehi lekhā bhinnā”ti vatvā deviyā gatamaggeneva gato.",
  "atk-s0514a2:979_10": "Atha mahāsattopi uttarahimavantābhimukho agamāsi.",
  "atk-s0514a2:979_11": "Devīpi sabbaṃ senāvāhanaṃ ādāya tena saddhiṃyeva gatā.",
  "atk-s0514a2:979_12": "Rājā mahājanaṃ nivattetuṃ asakkontoyeva saṭṭhiyojanamaggaṃ gato.",
  "atk-s0514a2:980_0": "Tadā nārado nāma tāpaso himavante suvaṇṇaguhāyaṃ vasitvā pañcābhiñño jhānasukhena vītināmetvā sattāhaṃ atikkāmetvā jhānasukhato vuṭṭhāya “aho sukhaṃ,",
  "atk-s0514a2:980_1": "aho sukha”nti udānaṃ udānesi.",
  "atk-s0514a2:980_2": "So “atthi nu kho koci jambudīpatale idaṃ sukhaṃ pariyesanto”ti dibbacakkhunā olokento mahājanakabuddhaṅkuraṃ",
  "atk-s0514a2:980_3": "disvā “rājā mahābhinikkhamanaṃ nikkhantopi sīvalidevippamukhaṃ mahājanaṃ nivattetuṃ na sakkoti,",
  "atk-s0514a2:980_4": "antarāyampissa kareyya,",
  "atk-s0514a2:980_5": "idāni gantvā bhiyyoso mattāya daḷhasamādānatthaṃ ovādaṃ dassāmī”ti cintetvā iddhibalena gantvā rañño",
  "atk-s0514a2:980_6": "purato ākāse ṭhitova tassa ussāhaṃ janetuṃ imaṃ gāthamāha –",
  "atk-s0514a2:981_0": "253.",
  "atk-s0514a2:982_0": "“Kimheso mahato ghoso, kā nu gāmeva kīḷiyā;",
  "atk-s0514a2:983_0": "Samaṇa teva pucchāma, kattheso abhisaṭo jano”ti.",
  "atk-s0514a2:984_0": "Tassa taṃ sutvā rājā āha –",
  "atk-s0514a2:985_0": "254.",
  "atk-s0514a2:986_0": "“Mamaṃ ohāya gacchantaṃ, ettheso abhisaṭo jano;",
  "atk-s0514a2:987_0": "Sīmātikkamanaṃ yantaṃ, munimonassa pattiyā;",
  "atk-s0514a2:988_0": "Missaṃ nandīhi gacchantaṃ, kiṃ jānamanupucchasī”ti.",
  "atk-s0514a2:989_0": "Tattha kimhesoti kimhi kena kāraṇena eso hatthikāyādivasena mahato samūhassa ghoso.",
  "atk-s0514a2:989_1": "Kā nu gāmeva kīḷiyāti kā nu esā tayā saddhiṃ āgacchantānaṃ gāme viya kīḷi.",
  "atk-s0514a2:989_2": "Katthesoti kimatthaṃ esa mahājano abhisaṭo sannipatito,",
  "atk-s0514a2:989_3": "taṃ parivāretvā āgacchatīti pucchi.",
  "atk-s0514a2:989_4": "Mamanti yo ahaṃ etaṃ janaṃ ohāya gacchāmi,",
  "atk-s0514a2:989_5": "taṃ maṃ ohāya gacchantaṃ.",
  "atk-s0514a2:989_6": "Etthāti etasmiṃ ṭhāne eso mahājano abhisaṭo anubandhanto āgato.",
  "atk-s0514a2:989_7": "Sīmātikkamanaṃ yantanti tvaṃ pana taṃ maṃ kilesasīmaṃ atikkamma anagāriyamuniñāṇasaṅkhātassa monassa pattiyā yantaṃ,",
  "atk-s0514a2:989_8": "“pabbajito vatamhī”ti nandiṃ avijahitvā khaṇe khaṇe uppajjamānāhi nandīhi missameva gacchantaṃ kiṃ jānanto pucchasi,",
  "atk-s0514a2:989_9": "udāhu ajānanto.",
  "atk-s0514a2:989_10": "Mahājanako kira videharaṭṭhaṃ chaḍḍetvā pabbajitoti kiṃ na sutaṃ tayāti.",
  "atk-s0514a2:990_0": "Athassa so daḷhasamādānatthāya puna gāthamāha –",
  "atk-s0514a2:991_0": "255.",
  "atk-s0514a2:992_0": "“Māssu tiṇṇo amaññittha, sarīraṃ dhārayaṃ imaṃ;",
  "atk-s0514a2:993_0": "Atīraṇeyya yamidaṃ, bahū hi paripanthayo”ti.",
  "atk-s0514a2:994_0": "Tattha māssu tiṇṇo amaññitthāti imaṃ bhaṇḍukāsāvanivatthaṃ sarīraṃ dhārento “iminā pabbajitaliṅgaggahaṇamatteneva",
  "atk-s0514a2:994_1": "kilesasīmaṃ tiṇṇo atikkantosmī”ti mā amaññittha.",
  "atk-s0514a2:994_2": "Atīraṇeyya yamidanti idaṃ kilesajātaṃ nāma na ettakena tīretabbaṃ.",
  "atk-s0514a2:994_3": "Bahū hi paripanthayoti saggamaggaṃ āvaritvā ṭhitā tava bahū kilesaparipanthāti.",
  "atk-s0514a2:995_0": "Tato mahāsatto tassa vacanaṃ sutvā paripanthe pucchanto āha –",
  "atk-s0514a2:996_0": "256.",
  "atk-s0514a2:997_0": "“Ko nu me paripanthassa, mamaṃ evaṃvihārino;",
  "atk-s0514a2:998_0": "Yo neva diṭṭhe nādiṭṭhe, kāmānamabhipatthaye”ti.",
  "atk-s0514a2:999_0": "Tattha yo neva diṭṭhe nādiṭṭheti yo ahaṃ neva diṭṭhe manussaloke,",
  "atk-s0514a2:999_1": "nādiṭṭhe devaloke kāmānaṃ abhipatthemi,",
  "atk-s0514a2:999_2": "tassa mama evaṃ ekavihārino ko nu paripantho assāti vadati.",
  "atk-s0514a2:1000_0": "Athassa so paripanthe dassento gāthamāha –",
  "atk-s0514a2:1001_0": "257.",
  "atk-s0514a2:1002_0": "“Niddā tandī vijambhitā, aratī bhattasammado;",
  "atk-s0514a2:1003_0": "Āvasanti sarīraṭṭhā, bahū hi paripanthayo”ti.",
  "atk-s0514a2:1004_0": "Tattha niddāti kapiniddā.",
  "atk-s0514a2:1004_1": "Tandīti ālasiyaṃ.",
  "atk-s0514a2:1004_2": "Aratīti ukkaṇṭhitā.",
  "atk-s0514a2:1004_3": "Bhattasammadoti bhattapariḷāho.",
  "atk-s0514a2:1004_4": "Idaṃ vuttaṃ hoti – “samaṇa,",
  "atk-s0514a2:1004_5": "tvaṃ pāsādiko suvaṇṇavaṇṇo rajjaṃ pahāya pabbajito”ti vutte tuyhaṃ paṇītaṃ ojavantaṃ piṇḍapātaṃ dassanti,",
  "atk-s0514a2:1004_6": "so tvaṃ pattapūraṃ ādāya yāvadatthaṃ paribhuñjitvā paṇṇasālaṃ pavisitvā kaṭṭhattharaṇe nipajjitvā kākacchamāno",
  "atk-s0514a2:1004_7": "niddaṃ okkamitvā antarā pabuddho aparāparaṃ parivattitvā hatthapāde pasāretvā uṭṭhāya cīvaravaṃsaṃ gahetvā",
  "atk-s0514a2:1004_8": "laggacīvaraṃ nivāsetvā ālasiyo hutvā neva sammajjaniṃ ādāya sammajjissasi,",
  "atk-s0514a2:1004_9": "na pānīyaṃ āharissasi,",
  "atk-s0514a2:1004_10": "puna nipajjitvā niddāyissasi,",
  "atk-s0514a2:1004_11": "kāmavitakkaṃ vitakkessasi,",
  "atk-s0514a2:1004_12": "tadā pabbajjāya ukkaṇṭhissasi,",
  "atk-s0514a2:1004_13": "bhattapariḷāho te bhavissatīti.",
  "atk-s0514a2:1004_14": "Āvasanti sarīraṭṭhāti ime ettakā paripanthā tava sarīraṭṭhakā hutvā nivasanti,",
  "atk-s0514a2:1004_15": "sarīreyeva te nibbattantīti dasseti.",
  "atk-s0514a2:1005_0": "Athassa mahāsatto thutiṃ karonto gāthamāha –",
  "atk-s0514a2:1006_0": "258.",
  "atk-s0514a2:1007_0": "“Kalyāṇaṃ vata maṃ bhavaṃ, brāhmaṇa manusāsati;",
  "atk-s0514a2:1008_0": "Brāhmaṇa teva pucchāmi, ko nu tvamasi mārisā”ti.",
  "atk-s0514a2:1009_0": "Tattha brāhmaṇa manusāsatīti brāhmaṇa, kalyāṇaṃ vata maṃ bhavaṃ anusāsati.",
  "atk-s0514a2:1010_0": "Tato tāpaso āha –",
  "atk-s0514a2:1011_0": "259.",
  "atk-s0514a2:1012_0": "“Nārado iti me nāmaṃ, kassapo iti maṃ vidū;",
  "atk-s0514a2:1013_0": "Bhoto sakāsamāgacchiṃ, sādhu sabbhi samāgamo.",
  "atk-s0514a2:1014_0": "260.",
  "atk-s0514a2:1015_0": "“Tassa te sabbo ānando, vihāro upavattatu;",
  "atk-s0514a2:1016_0": "Yaṃ ūnaṃ taṃ paripūrehi, khantiyā upasamena ca.",
  "atk-s0514a2:1017_0": "261.",
  "atk-s0514a2:1018_0": "“Pasāraya sannatañca, unnatañca pasāraya;",
  "atk-s0514a2:1019_0": "Kammaṃ vijjañca dhammañca, sakkatvāna paribbajā”ti.",
  "atk-s0514a2:1020_0": "Tattha vidūti gottena maṃ “kassapo”ti jānanti.",
  "atk-s0514a2:1020_1": "Sabbhīti paṇḍitehi saddhiṃ samāgamo nāma sādhu hotīti āgatomhi.",
  "atk-s0514a2:1020_2": "Ānandoti tassa tava imissā pabbajjāya ānando tuṭṭhi somanassameva hotu mā ukkaṇṭhi.",
  "atk-s0514a2:1020_3": "Vihāroti catubbidho brahmavihāro.",
  "atk-s0514a2:1020_4": "Upavattatūti nibbattatu.",
  "atk-s0514a2:1020_5": "Yaṃ ūnaṃ tanti yaṃ te sīlena kasiṇaparikammena jhānena ca ūnaṃ,",
  "atk-s0514a2:1020_6": "taṃ etehi sīlādīhi pūraya.",
  "atk-s0514a2:1020_7": "Khantiyā upasamena cāti “ahaṃ rājapabbajito”ti mānaṃ akatvā adhivāsanakhantiyā ca kilesūpasamena ca samannāgato hohi.",
  "atk-s0514a2:1020_8": "Pasārayāti mā ukkhipa mā patthara,",
  "atk-s0514a2:1020_9": "pajahāti attho.",
  "atk-s0514a2:1020_10": "Sannatañca unnatañcāti “ko nāmāha”ntiādinā nayena pavattaṃ omānañca “ahamasmi jātisampanno”tiādinā nayena pavattaṃ atimānañca.",
  "atk-s0514a2:1020_11": "Kammanti dasakusalakammapathaṃ.",
  "atk-s0514a2:1020_12": "Vijjanti pañcaabhiññā-",
  "atk-s0514a2:1020_13": "aṭṭhasamāpattiñāṇaṃ.",
  "atk-s0514a2:1020_14": "Dhammanti kasiṇaparikammasaṅkhātaṃ samaṇadhammaṃ.",
  "atk-s0514a2:1020_15": "Sakkatvāna paribbajāti ete guṇe sakkatvā vattassu,",
  "atk-s0514a2:1020_16": "ete vā guṇe sakkatvā daḷhaṃ samādāya paribbaja,",
  "atk-s0514a2:1020_17": "pabbajjaṃ pālehi,",
  "atk-s0514a2:1020_18": "mā ukkaṇṭhīti attho.",
  "atk-s0514a2:1021_0": "Evaṃ so mahāsattaṃ ovaditvā ākāsena sakaṭṭhānameva gato.",
  "atk-s0514a2:1021_1": "Tasmiṃ gate aparopi migājino nāma tāpaso tatheva samāpattito vuṭṭhāya olokento bodhisattaṃ disvā “mahājanaṃ",
  "atk-s0514a2:1021_2": "nivattanatthāya tassa ovādaṃ dassāmī”ti tatthevāgantvā ākāse attānaṃ dassento āha –",
  "atk-s0514a2:1022_0": "262.",
  "atk-s0514a2:1023_0": "“Bahū hatthī ca asse ca, nagare janapadāni ca;",
  "atk-s0514a2:1024_0": "Hitvā janaka pabbajito, kapāle ratimajjhagā.",
  "atk-s0514a2:1025_0": "263.",
  "atk-s0514a2:1026_0": "“Kacci nu te jānapadā, mittāmaccā ca ñātakā;",
  "atk-s0514a2:1027_0": "Dubbhimakaṃsu janaka, kasmā tetaṃ aruccathā”ti.",
  "atk-s0514a2:1028_0": "Tattha kapāleti mattikāpattaṃ sandhāyāha.",
  "atk-s0514a2:1028_1": "Idaṃ vuttaṃ hoti – mahārāja,",
  "atk-s0514a2:1028_2": "tvaṃ evarūpaṃ issariyādhipaccaṃ chaḍḍetvā pabbajito imasmiṃ kapāle ratiṃ ajjhagā adhigatoti pabbajjākāraṇaṃ pucchanto evamāha.",
  "atk-s0514a2:1028_3": "Dubbhinti kiṃ nu ete tava antare kiñci aparādhaṃ kariṃsu,",
  "atk-s0514a2:1028_4": "kasmā tava evarūpaṃ issariyasukhaṃ pahāya etaṃ kapālameva aruccitthāti.",
  "atk-s0514a2:1029_0": "Tato mahāsatto āha –",
  "atk-s0514a2:1030_0": "264.",
  "atk-s0514a2:1031_0": "“Na migājina jātucche, ahaṃ kañci kudācanaṃ;",
  "atk-s0514a2:1032_0": "Adhammena jine ñātiṃ, na cāpi ñātayo mama”nti.",
  "atk-s0514a2:1033_0": "Tattha na migājināti ambho migājina jātucche ekaṃseneva ahaṃ kañci ñātiṃ kudācanaṃ kismiñci kāle adhammena na jināmi.",
  "atk-s0514a2:1033_1": "Tepi ca ñātayo maṃ adhammena na jinanteva,",
  "atk-s0514a2:1033_2": "iti na koci mayi dubbhiṃ nāma akāsīti attho.",
  "atk-s0514a2:1034_0": "Evamassa pañhaṃ paṭikkhipitvā idāni yena kāraṇena pabbajito, taṃ dassento āha –",
  "atk-s0514a2:1035_0": "265.",
  "atk-s0514a2:1036_0": "“Disvāna lokavattantaṃ, khajjantaṃ kaddamīkataṃ;",
  "atk-s0514a2:1037_0": "Haññare bajjhare cettha, yattha sanno puthujjano;",
  "atk-s0514a2:1038_0": "Etāhaṃ upamaṃ katvā, bhikkhakosmi migājinā”ti.",
  "atk-s0514a2:1039_0": "Tattha disvāna lokavattantanti vaṭṭānugatassa bālalokassa vattaṃ tantiṃ paveṇiṃ ahamaddasaṃ,",
  "atk-s0514a2:1039_1": "taṃ disvā pabbajitomhīti dīpeti.",
  "atk-s0514a2:1039_2": "Khajjantaṃ kaddamīkatanti kilesehi khajjantaṃ teheva ca kaddamīkataṃ lokaṃ disvā.",
  "atk-s0514a2:1039_3": "Yattha sanno puthujjanoti yamhi kilesavatthumhi sanno laggo puthujjano,",
  "atk-s0514a2:1039_4": "tattha laggā bahū sattā haññanti ceva andubandhanādīhi ca bajjhanti.",
  "atk-s0514a2:1039_5": "Etāhanti ahampi sace ettha bajjhissāmi,",
  "atk-s0514a2:1039_6": "ime sattā viya haññissāmi ceva bajjhissāmi cāti evaṃ etadeva kāraṇaṃ attano upamaṃ katvā kaddamīkataṃ lokaṃ disvā bhikkhako jātoti attho.",
  "atk-s0514a2:1039_7": "Migājināti taṃ nāmena ālapati.",
  "atk-s0514a2:1039_8": "Kathaṃ pana tena tassa nāmaṃ ñātanti?",
  "atk-s0514a2:1039_9": "Paṭisanthārakāle paṭhamameva pucchitattā.",
  "atk-s0514a2:1040_0": "Tāpaso taṃ kāraṇaṃ vitthārato sotukāmo hutvā gāthamāha –",
  "atk-s0514a2:1041_0": "266.",
  "atk-s0514a2:1042_0": "“Ko nu te bhagavā satthā, kassetaṃ vacanaṃ suci;",
  "atk-s0514a2:1043_0": "Na hi kappaṃ vā vijjaṃ vā, paccakkhāya rathesabha;",
  "atk-s0514a2:1044_0": "Samaṇaṃ āhu vattantaṃ, yathā dukkhassatikkamo”ti.",
  "atk-s0514a2:1045_0": "Tattha kassetanti etaṃ tayā vuttaṃ sucivacanaṃ kassa vacanaṃ nāma.",
  "atk-s0514a2:1045_1": "Kappanti kappetvā kappetvā pavattitānaṃ abhiññāsamāpattīnaṃ lābhiṃ kammavādiṃ tāpasaṃ.",
  "atk-s0514a2:1045_2": "Vijjanti āsavakkhayañāṇavijjāya samannāgataṃ paccekabuddhaṃ.",
  "atk-s0514a2:1045_3": "Idaṃ vuttaṃ hoti –",
  "atk-s0514a2:1045_4": "rathesabha mahārāja,",
  "atk-s0514a2:1045_5": "na hi kappasamaṇaṃ vā vijjāsamaṇaṃ vā paccakkhāya tassovādaṃ vinā evaṃ paṭipajjituṃ sakkā.",
  "atk-s0514a2:1045_6": "Yathā dukkhassa atikkamo hoti,",
  "atk-s0514a2:1045_7": "evaṃ vattantaṃ samaṇaṃ āhu.",
  "atk-s0514a2:1045_8": "Tesaṃ pana vacanaṃ sutvā sakkā evaṃ paṭipajjituṃ,",
  "atk-s0514a2:1045_9": "tasmā vadehi,",
  "atk-s0514a2:1045_10": "ko nu te bhagavā satthāti.",
  "atk-s0514a2:1046_0": "Mahāsatto āha –",
  "atk-s0514a2:1047_0": "267.",
  "atk-s0514a2:1048_0": "“Na migājina jātucche, ahaṃ kañci kudācanaṃ;",
  "atk-s0514a2:1049_0": "Samaṇaṃ brāhmaṇaṃ vāpi, sakkatvā anupāvisi”nti.",
  "atk-s0514a2:1050_0": "Tattha sakkatvāti pabbajjāya guṇapucchanatthāya pūjetvā.",
  "atk-s0514a2:1050_1": "Anupāvisinti na kañci anupaviṭṭhapubbosmi,",
  "atk-s0514a2:1050_2": "na mayā añño koci samaṇo pucchitapubboti vadati.",
  "atk-s0514a2:1050_3": "Iminā hi paccekabuddhānaṃ santike dhammaṃ suṇantenapi na kadāci odissakavasena pabbajjāya guṇo pucchitapubbo,",
  "atk-s0514a2:1050_4": "tasmā evamāha.",
  "atk-s0514a2:1051_0": "Evañca pana vatvā yena kāraṇena pabbajito, taṃ ādito paṭṭhāya dīpento āha –",
  "atk-s0514a2:1052_0": "268.",
  "atk-s0514a2:1053_0": "“Mahatā cānubhāvena, gacchanto siriyā jalaṃ;",
  "atk-s0514a2:1054_0": "Gīyamānesu gītesu, vajjamānesu vaggusu.",
  "atk-s0514a2:1055_0": "269.",
  "atk-s0514a2:1056_0": "“Tūriyatāḷasaṅghuṭṭhe, sammatālasamāhite;",
  "atk-s0514a2:1057_0": "Sa migājina maddakkhiṃ, phaliṃ ambaṃ tirocchadaṃ;",
  "atk-s0514a2:1058_0": "Haññamānaṃ manussehi, phalakāmehi jantubhi.",
  "atk-s0514a2:1059_0": "270.",
  "atk-s0514a2:1060_0": "“So khohaṃ taṃ siriṃ hitvā, orohitvā migājina;",
  "atk-s0514a2:1061_0": "Mūlaṃ ambassupāgacchiṃ, phalino nipphalassa ca.",
  "atk-s0514a2:1062_0": "271.",
  "atk-s0514a2:1063_0": "“Phaliṃ ambaṃ hataṃ disvā, viddhastaṃ vinaḷīkataṃ;",
  "atk-s0514a2:1064_0": "Athekaṃ itaraṃ ambaṃ, nīlobhāsaṃ manoramaṃ.",
  "atk-s0514a2:1065_0": "272.",
  "atk-s0514a2:1066_0": "“Evameva nūnamhepi, issare bahukaṇṭake;",
  "atk-s0514a2:1067_0": "Amittā no vadhissanti, yathā ambo phalī hato.",
  "atk-s0514a2:1068_0": "273.",
  "atk-s0514a2:1069_0": "“Ajinamhi haññate dīpi, nāgo dantehi haññate;",
  "atk-s0514a2:1070_0": "Dhanamhi dhanino hanti, aniketamasanthavaṃ;",
  "atk-s0514a2:1071_0": "Phalī ambo aphalo ca, te satthāro ubho mamā”ti.",
  "atk-s0514a2:1072_0": "Tattha vaggusūti madhurassaresu tūriyesu vajjamānesu.",
  "atk-s0514a2:1072_1": "Tūriyatāḷasaṅghuṭṭheti tūriyānaṃ tāḷitehi saṅghuṭṭhe uyyāne.",
  "atk-s0514a2:1072_2": "Sammatālasamāhiteti sammehi ca tālehi ca samannāgate.",
  "atk-s0514a2:1072_3": "Sa migājināti migājina,",
  "atk-s0514a2:1072_4": "so ahaṃ adakkhiṃ.",
  "atk-s0514a2:1072_5": "Phaliṃ ambanti phalitaṃ ambarukkhanti attho.",
  "atk-s0514a2:1072_6": "Tirocchadanti tiropākāraṃ uyyānassa antoṭhitaṃ bahipākāraṃ nissāya jātaṃ ambarukkhaṃ.",
  "atk-s0514a2:1072_7": "Haññamānanti pothiyamānaṃ.",
  "atk-s0514a2:1072_8": "Orohitvāti hatthikkhandhā otaritvā.",
  "atk-s0514a2:1072_9": "Vinaḷīkatanti nipattanaḷaṃ kataṃ.",
  "atk-s0514a2:1073_0": "Evamevāti evaṃ eva.",
  "atk-s0514a2:1073_1": "Phalīti phalasampanno.",
  "atk-s0514a2:1073_2": "Ajinamhīti cammatthāya cammakāraṇā.",
  "atk-s0514a2:1073_3": "Dantehīti attano dantehi,",
  "atk-s0514a2:1073_4": "haññate dantanimittaṃ haññateti attho.",
  "atk-s0514a2:1073_5": "Hantīti haññati.",
  "atk-s0514a2:1073_6": "Aniketamasanthavanti yo pana niketaṃ pahāya pabbajitattā aniketo nāma sattasaṅkhāravatthukassa taṇhāsanthavassa abhāvā asanthavo nāma,",
  "atk-s0514a2:1073_7": "taṃ aniketaṃ asanthavaṃ ko hanissatīti adhippāyo.",
  "atk-s0514a2:1073_8": "Te satthāroti te dve rukkhā mama satthāro ahesunti vadati.",
  "atk-s0514a2:1074_0": "Taṃ sutvā migājino “appamatto hohī”ti rañño ovādaṃ datvā sakaṭṭhānameva gato.",
  "atk-s0514a2:1074_1": "Tasmiṃ gate sīvalidevī rañño pādamūle patitvā āha –",
  "atk-s0514a2:1075_0": "274.",
  "atk-s0514a2:1076_0": "“Sabbo jano pabyathito, rājā pabbajito iti;",
  "atk-s0514a2:1077_0": "Hatthārohā anīkaṭṭhā, rathikā pattikārakā.",
  "atk-s0514a2:1078_0": "275.",
  "atk-s0514a2:1079_0": "“Assāsayitvā janataṃ, ṭhapayitvā paṭicchadaṃ;",
  "atk-s0514a2:1080_0": "Puttaṃ rajje ṭhapetvāna, atha pacchā pabbajissasī”ti.",
  "atk-s0514a2:1081_0": "Tattha pabyathitoti bhīto utrasto.",
  "atk-s0514a2:1081_1": "Paṭicchadanti amhe ḍayhamānepi viluppamānepi rājā na oloketīti pabyathitassa mahājanassa āvaraṇaṃ rakkhaṃ",
  "atk-s0514a2:1081_2": "ṭhapetvā puttaṃ dīghāvukumāraṃ rajje ṭhapetvā abhisiñcitvā pacchā pabbajissasīti attho.",
  "atk-s0514a2:1082_0": "Tato bodhisatto āha –",
  "atk-s0514a2:1083_0": "276.",
  "atk-s0514a2:1084_0": "“Cattā mayā jānapadā, mittāmaccā ca ñātakā;",
  "atk-s0514a2:1085_0": "Santi puttā videhānaṃ, dīghāvu raṭṭhavaḍḍhano;",
  "atk-s0514a2:1086_0": "Te rajjaṃ kārayissanti, mithilāyaṃ pajāpatī”ti.",
  "atk-s0514a2:1087_0": "Tattha santi puttāti sīvali samaṇānaṃ puttā nāma natthi,",
  "atk-s0514a2:1087_1": "videharaṭṭhavāsīnaṃ pana puttā dīghāvu atthi,",
  "atk-s0514a2:1087_2": "te rajjaṃ kārayissanti.",
  "atk-s0514a2:1087_3": "Pajāpatīti deviṃ ālapati.",
  "atk-s0514a2:1088_0": "Devī āha “deva,",
  "atk-s0514a2:1088_1": "tumhesu tāva pabbajitesu ahaṃ kiṃ karomī”ti.",
  "atk-s0514a2:1088_2": "Atha naṃ so “bhadde,",
  "atk-s0514a2:1088_3": "ahaṃ taṃ anusikkhāmi,",
  "atk-s0514a2:1088_4": "vacanaṃ me karohī”ti vatvā gāthamāha –",
  "atk-s0514a2:1089_0": "277.",
  "atk-s0514a2:1090_0": "“Ehi taṃ anusikkhāmi, yaṃ vākyaṃ mama ruccati;",
  "atk-s0514a2:1091_0": "Rajjaṃ tuvaṃ kārayasi, pāpaṃ duccaritaṃ bahuṃ;",
  "atk-s0514a2:1092_0": "Kāyena vācā manasā, yena gacchasi duggatiṃ.",
  "atk-s0514a2:1093_0": "278.",
  "atk-s0514a2:1094_0": "“Paradinnakena paraniṭṭhitena, piṇḍena yāpehi sa dhīradhammo”ti.",
  "atk-s0514a2:1095_0": "Tattha tuvanti tvaṃ puttassa chattaṃ ussāpetvā “mama puttassa rajja”nti rajjaṃ anusāsamānā bahuṃ pāpaṃ karissasi.",
  "atk-s0514a2:1095_1": "Gacchasīti yena kāyādīhi katena bahupāpena duggatiṃ gamissasi.",
  "atk-s0514a2:1095_2": "Sa dhīradhammoti piṇḍiyālopena yāpetabbaṃ,",
  "atk-s0514a2:1095_3": "esa paṇḍitānaṃ dhammoti.",
  "atk-s0514a2:1096_0": "Evaṃ mahāsatto tassā ovādaṃ adāsi.",
  "atk-s0514a2:1096_1": "Tesaṃ aññamaññaṃ sallapantānaṃ gacchantānaññeva sūriyo atthaṅgato.",
  "atk-s0514a2:1096_2": "Devī patirūpe ṭhāne khandhāvāraṃ nivāsāpesi.",
  "atk-s0514a2:1096_3": "Mahāsattopi ekaṃ rukkhamūlaṃ upagato.",
  "atk-s0514a2:1096_4": "So tattha rattiṃ vasitvā punadivase sarīrapaṭijagganaṃ katvā maggaṃ paṭipajji.",
  "atk-s0514a2:1096_5": "Devīpi “senā pacchatova āgacchatū”ti vatvā tassa pacchatova ahosi.",
  "atk-s0514a2:1096_6": "Te bhikkhācāravelāyaṃ thūṇaṃ nāma nagaraṃ pāpuṇiṃsu.",
  "atk-s0514a2:1096_7": "Tasmiṃ khaṇe antonagare eko puriso sūṇato mahantaṃ maṃsakhaṇḍaṃ kiṇitvā sūlena aṅgāresu pacāpetvā nibbāpanatthāya phalakakoṭiyaṃ ṭhapetvā aṭṭhāsi.",
  "atk-s0514a2:1096_8": "Tassa aññavihitassa eko sunakho taṃ ādāya palāyi.",
  "atk-s0514a2:1096_9": "So ñatvā taṃ anubandhanto yāva bahidakkhiṇadvāraṃ gantvā nibbindo nivatti.",
  "atk-s0514a2:1096_10": "Rājā ca devī ca sunakhassa purato gacchantā dvidhā ahesuṃ.",
  "atk-s0514a2:1096_11": "So bhayena maṃsakhaṇḍaṃ chaḍḍetvā palāyi.",
  "atk-s0514a2:1097_0": "Mahāsatto taṃ disvā cintesi “ayaṃ sunakho chaḍḍetvā anapekkho palāto,",
  "atk-s0514a2:1097_1": "aññopissa sāmiko na paññāyati,",
  "atk-s0514a2:1097_2": "evarūpo anavajjo paṃsukūlapiṇḍapāto nāma natthi,",
  "atk-s0514a2:1097_3": "paribhuñjissāmi na”nti.",
  "atk-s0514a2:1097_4": "So mattikāpattaṃ nīharitvā taṃ maṃsakhaṇḍaṃ ādāya puñchitvā patte pakkhipitvā udakaphāsukaṭṭhānaṃ gantvā paribhuñjituṃ ārabhi.",
  "atk-s0514a2:1097_5": "Tato devī “sace esa rajjenatthiko bhaveyya,",
  "atk-s0514a2:1097_6": "evarūpaṃ jegucchaṃ paṃsumakkhitaṃ sunakhucchiṭṭhakaṃ na khādeyya.",
  "atk-s0514a2:1097_7": "Sace khādeyya,",
  "atk-s0514a2:1097_8": "idānesa amhākaṃ sāmiko na bhavissatī”ti cintetvā “mahārāja,",
  "atk-s0514a2:1097_9": "evarūpaṃ jegucchaṃ khādasī”ti āha. “Devi,",
  "atk-s0514a2:1097_10": "tvaṃ andhabālatāya imassa piṇḍapātassa visesaṃ na jānāsī”ti vatvā tasseva patitaṭṭhānaṃ paccavekkhitvā",
  "atk-s0514a2:1097_11": "amataṃ viya paribhuñjitvā mukhaṃ vikkhāletvā hatthe dhovati.",
  "atk-s0514a2:1097_12": "Tasmiṃ khaṇe devī nindamānā āha –",
  "atk-s0514a2:1098_0": "279.",
  "atk-s0514a2:1099_0": "“Yopi catutthe bhattakāle na bhuñje, ajuṭṭhamārīva khudāya miyye;",
  "atk-s0514a2:1100_0": "Na tveva piṇḍaṃ luḷitaṃ anariyaṃ, kulaputtarūpo sappuriso na seve;",
  "atk-s0514a2:1101_0": "Tayidaṃ na sādhu tayidaṃ na suṭṭhu, sunakhucchiṭṭhakaṃ janaka bhuñjase tuva”nti.",
  "atk-s0514a2:1102_0": "Tattha ajuṭṭhamārīvāti anāthamaraṇameva.",
  "atk-s0514a2:1102_1": "Luḷitanti paṃsumakkhitaṃ.",
  "atk-s0514a2:1102_2": "Anariyanti asundaraṃ.",
  "atk-s0514a2:1102_3": "Na seveti na-",
  "atk-s0514a2:1102_4": "kāro paripucchanatthe nipāto.",
  "atk-s0514a2:1102_5": "Idaṃ vuttaṃ hoti –",
  "atk-s0514a2:1102_6": "sace catutthepi bhattakāle na bhuñjeyya,",
  "atk-s0514a2:1102_7": "khudāya mareyya,",
  "atk-s0514a2:1102_8": "nanu evaṃ santepi kulaputtarūpo sappuriso evarūpaṃ piṇḍaṃ na tveva seveyyāti.",
  "atk-s0514a2:1102_9": "Tayidanti taṃ idaṃ.",
  "atk-s0514a2:1103_0": "Mahāsatto āha –",
  "atk-s0514a2:1104_0": "280.",
  "atk-s0514a2:1105_0": "“Na cāpi me sīvali so abhakkho, yaṃ hoti cattaṃ gihino sunassa vā;",
  "atk-s0514a2:1106_0": "Ye keci bhogā idha dhammaladdhā, sabbo so bhakkho anavayoti vutto”ti.",
  "atk-s0514a2:1107_0": "Tattha abhakkhoti so piṇḍapāto mama abhakkho nāma na hoti.",
  "atk-s0514a2:1107_1": "Yaṃ hotīti yaṃ gihino vā sunassa vā cattaṃ hoti,",
  "atk-s0514a2:1107_2": "taṃ paṃsukūlaṃ nāma asāmikattā anavajjameva hoti.",
  "atk-s0514a2:1107_3": "Ye kecīti tasmā aññepi ye keci dhammena laddhā bhogā,",
  "atk-s0514a2:1107_4": "sabbo so bhakkho.",
  "atk-s0514a2:1107_5": "Anavayoti anuavayo,",
  "atk-s0514a2:1107_6": "anupunappunaṃ olokiyamānopi avayo paripuṇṇaguṇo anavajjo,",
  "atk-s0514a2:1107_7": "adhammaladdhaṃ pana sahassagghanakampi jigucchanīyamevāti.",
  "atk-s0514a2:1108_0": "Evaṃ te aññamaññaṃ kathentāva thūṇanagaradvāraṃ sampāpuṇiṃsu.",
  "atk-s0514a2:1108_1": "Tatra dārikāsu kīḷantīsu ekā kumārikā khuddakakullakena vālukaṃ papphoṭeti.",
  "atk-s0514a2:1108_2": "Tassā ekasmiṃ hatthe ekaṃ valayaṃ,",
  "atk-s0514a2:1108_3": "ekasmiṃ dve valayāni.",
  "atk-s0514a2:1108_4": "Tāni aññamaññaṃ saṅghaṭṭenti,",
  "atk-s0514a2:1108_5": "itaraṃ nissaddaṃ.",
  "atk-s0514a2:1108_6": "Rājā taṃ kāraṇaṃ ñatvā “sīvalidevī mama pacchato carati,",
  "atk-s0514a2:1108_7": "itthī ca nāma pabbajitassa malaṃ,",
  "atk-s0514a2:1108_8": "‘ayaṃ pabbajitvāpi bhariyaṃ jahituṃ na sakkotī’ti garahissanti maṃ.",
  "atk-s0514a2:1108_9": "Sacāyaṃ kumārikā paṇḍitā bhavissati,",
  "atk-s0514a2:1108_10": "sīvalideviyā nivattanakāraṇaṃ kathessati,",
  "atk-s0514a2:1108_11": "imissā kathaṃ sutvā sīvalideviṃ uyyojessāmī”ti cintetvā āha –",
  "atk-s0514a2:1109_0": "281.",
  "atk-s0514a2:1110_0": "“Kumārike upaseniye, niccaṃ niggaḷamaṇḍite;",
  "atk-s0514a2:1111_0": "Kasmā te eko bhujo janati, eko te na janatī bhujo”ti.",
  "atk-s0514a2:1112_0": "Tattha upaseniyeti mātaraṃ upagantvā senike.",
  "atk-s0514a2:1112_1": "Niggaḷamaṇḍiteti agalitamaṇḍanena maṇḍanasīliketi vadati.",
  "atk-s0514a2:1112_2": "Janatīti saddaṃ karoti.",
  "atk-s0514a2:1113_0": "Kumārikā āha –",
  "atk-s0514a2:1114_0": "282.",
  "atk-s0514a2:1115_0": "“Imasmiṃ me samaṇa hatthe, paṭimukkā dunīvarā;",
  "atk-s0514a2:1116_0": "Saṅghātā jāyate saddo, dutiyasseva sā gati.",
  "atk-s0514a2:1117_0": "283.",
  "atk-s0514a2:1118_0": "“Imasmiṃ me samaṇa hatthe, paṭimukko ekanīvaro;",
  "atk-s0514a2:1119_0": "So adutiyo na janati, munibhūtova tiṭṭhati.",
  "atk-s0514a2:1120_0": "284.",
  "atk-s0514a2:1121_0": "“Vivādappatto dutiyo, keneko vivadissati;",
  "atk-s0514a2:1122_0": "Tassa te saggakāmassa, ekattamuparocata”nti.",
  "atk-s0514a2:1123_0": "Tattha dunīvarāti dve valayāni.",
  "atk-s0514a2:1123_1": "Saṅghātāti saṃhananato saṅghaṭṭanatoti attho.",
  "atk-s0514a2:1123_2": "Gatīti nibbatti.",
  "atk-s0514a2:1123_3": "Dutiyasseva hi evarūpā nibbatti hotīti attho.",
  "atk-s0514a2:1123_4": "Soti so nīvaro.",
  "atk-s0514a2:1123_5": "Munibhūtovāti pahīnasabbakileso ariyapuggalo viya tiṭṭhati.",
  "atk-s0514a2:1123_6": "Vivādappattoti samaṇa dutiyako nāma vivādamāpanno hoti,",
  "atk-s0514a2:1123_7": "kalahaṃ karoti,",
  "atk-s0514a2:1123_8": "nānāgāhaṃ gaṇhāti.",
  "atk-s0514a2:1123_9": "Kenekoti ekako pana kena saddhiṃ vivadissati.",
  "atk-s0514a2:1123_10": "Ekattamuparocatanti ekībhāvo te ruccatu.",
  "atk-s0514a2:1123_11": "Samaṇā nāma bhaginimpi ādāya na caranti,",
  "atk-s0514a2:1123_12": "kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi,",
  "atk-s0514a2:1123_13": "ayaṃ te antarāyaṃ karissati,",
  "atk-s0514a2:1123_14": "imaṃ nīharitvā ekakova samaṇakammaṃ karohīti naṃ ovadati.",
  "atk-s0514a2:1124_0": "So tassā kumārikāya vacanaṃ sutvā paccayaṃ labhitvā deviyā saddhiṃ kathento āha –",
  "atk-s0514a2:1125_0": "285.",
  "atk-s0514a2:1126_0": "“Suṇāsi sīvali kathā, kumāriyā paveditā;",
  "atk-s0514a2:1127_0": "Pesiyā maṃ garahittho, dutiyasseva sā gati.",
  "atk-s0514a2:1128_0": "286.",
  "atk-s0514a2:1129_0": "“Ayaṃ dvedhāpatho bhadde, anuciṇṇo pathāvihi;",
  "atk-s0514a2:1130_0": "Tesaṃ tvaṃ ekaṃ gaṇhāhi, ahamekaṃ punāparaṃ.",
  "atk-s0514a2:1131_0": "287.",
  "atk-s0514a2:1132_0": "“Māvaca maṃ tvaṃ ‘pati me’ti, nāhaṃ ‘bhariyā’ti vā punā”ti.",
  "atk-s0514a2:1133_0": "Tattha kumāriyā paveditāti kumārikāya kathitā.",
  "atk-s0514a2:1133_1": "Pesiyāti sacāhaṃ rajjaṃ kāreyyaṃ,",
  "atk-s0514a2:1133_2": "esā me pesiyā vacanakārikā bhaveyya,",
  "atk-s0514a2:1133_3": "oloketumpi maṃ na visaheyya.",
  "atk-s0514a2:1133_4": "Idāni pana attano pesiyaṃ viya ca maññati,",
  "atk-s0514a2:1133_5": "“dutiyasseva sā gatī”ti maṃ ovadati.",
  "atk-s0514a2:1133_6": "Anuciṇṇoti anusañcarito.",
  "atk-s0514a2:1133_7": "Pathāvihīti pathikehi.",
  "atk-s0514a2:1133_8": "Ekanti tava ruccanakaṃ ekaṃ maggaṃ gaṇha,",
  "atk-s0514a2:1133_9": "ahaṃ pana tayā gahitāvasesaṃ aparaṃ gaṇhissāmi.",
  "atk-s0514a2:1133_10": "Māvaca maṃ tvanti sīvali ito paṭṭhāya puna maṃ “pati me”ti mā avaca,",
  "atk-s0514a2:1133_11": "ahaṃ vā tvaṃ “bhariyā me”ti nāvacaṃ.",
  "atk-s0514a2:1134_0": "Sā tassa vacanaṃ sutvā “deva,",
  "atk-s0514a2:1134_1": "tumhe uttamā,",
  "atk-s0514a2:1134_2": "dakkhiṇamaggaṃ gaṇhatha,",
  "atk-s0514a2:1134_3": "ahaṃ vāmamaggaṃ gaṇhissāmī”ti vatvā thokaṃ gantvā sokaṃ sandhāretuṃ asakkontī punāgantvā raññā saddhiṃ kathentī ekatova nagaraṃ pāvisi.",
  "atk-s0514a2:1134_4": "Tamatthaṃ pakāsento satthā upaḍḍhagāthamāha –",
  "atk-s0514a2:1135_0": "“Imameva kathayantā, thūṇaṃ nagarupāgamu”nti.",
  "atk-s0514a2:1136_0": "Tattha nagarupāgamunti nagaraṃ paviṭṭhā.",
  "atk-s0514a2:1137_0": "Pavisitvā ca pana mahāsatto piṇḍatthāya caranto usukārassa gehadvāraṃ patto.",
  "atk-s0514a2:1137_1": "Sīvalidevīpi ekamantaṃ aṭṭhāsi.",
  "atk-s0514a2:1137_2": "Tasmiṃ samaye usukāro aṅgārakapalle usuṃ tāpetvā kañjiyena temetvā ekaṃ akkhiṃ nimīletvā ekena akkhinā olokento ujuṃ karoti.",
  "atk-s0514a2:1137_3": "Taṃ disvā mahāsatto cintesi “sacāyaṃ paṇḍito bhavissati,",
  "atk-s0514a2:1137_4": "mayhaṃ ekaṃ kāraṇaṃ kathessati,",
  "atk-s0514a2:1137_5": "pucchissāmi na”nti.",
  "atk-s0514a2:1137_6": "So upasaṅkamitvā pucchati.",
  "atk-s0514a2:1137_7": "Tamatthaṃ pakāsento satthā āha –",
  "atk-s0514a2:1138_0": "288.",
  "atk-s0514a2:1139_0": "“Koṭṭhake usukārassa, bhattakāle upaṭṭhite;",
  "atk-s0514a2:1140_0": "Tatrā ca so usukāro, ekaṃ daṇḍaṃ ujuṃ kataṃ;",
  "atk-s0514a2:1141_0": "Ekañca cakkhuṃ niggayha, jimhamekena pekkhatī”ti.",
  "atk-s0514a2:1142_0": "Tattha koṭṭhaketi bhikkhave,",
  "atk-s0514a2:1142_1": "so rājā attano bhattakāle upaṭṭhite usukārassa koṭṭhake aṭṭhāsi.",
  "atk-s0514a2:1142_2": "Tatrā cāti tasmiñca koṭṭhake.",
  "atk-s0514a2:1142_3": "Niggayhāti nimīletvā.",
  "atk-s0514a2:1142_4": "Jimhamekenāti ekena akkhinā vaṅkaṃ saraṃ pekkhati.",
  "atk-s0514a2:1143_0": "Atha naṃ mahāsatto āha –",
  "atk-s0514a2:1144_0": "289.",
  "atk-s0514a2:1145_0": "“Evaṃ no sādhu passasi, usukāra suṇohi me;",
  "atk-s0514a2:1146_0": "Yadekaṃ cakkhuṃ niggayha, jimhamekena pekkhasī”ti.",
  "atk-s0514a2:1147_0": "Tassattho –",
  "atk-s0514a2:1147_1": "samma usukāra,",
  "atk-s0514a2:1147_2": "evaṃ nu tvaṃ sādhu passasi,",
  "atk-s0514a2:1147_3": "yaṃ ekaṃ cakkhuṃ nimīletvā ekena cakkhunā vaṅkaṃ saraṃ pekkhasīti.",
  "atk-s0514a2:1148_0": "Athassa so kathento āha –",
  "atk-s0514a2:1149_0": "290.",
  "atk-s0514a2:1150_0": "“Dvīhi samaṇa cakkhūhi, visālaṃ viya khāyati;",
  "atk-s0514a2:1151_0": "Asampatvā paramaṃ liṅgaṃ, nujubhāvāya kappati.",
  "atk-s0514a2:1152_0": "291.",
  "atk-s0514a2:1153_0": "“Ekañca cakkhuṃ niggayha, jimhamekena pekkhato;",
  "atk-s0514a2:1154_0": "Sampatvā paramaṃ liṅgaṃ, ujubhāvāya kappati.",
  "atk-s0514a2:1155_0": "292.",
  "atk-s0514a2:1156_0": "“Vivādappatto dutiyo, keneko vivadissati;",
  "atk-s0514a2:1157_0": "Tassa te saggakāmassa, ekattamuparocata”nti.",
  "atk-s0514a2:1158_0": "Tattha visālaṃ viyāti vitthiṇṇaṃ viya hutvā khāyati.",
  "atk-s0514a2:1158_1": "Asampatvā paramaṃ liṅganti parato vaṅkaṭṭhānaṃ appatvā.",
  "atk-s0514a2:1158_2": "Nujubhāvāyāti na ujubhāvāya.",
  "atk-s0514a2:1158_3": "Idaṃ vuttaṃ hoti –",
  "atk-s0514a2:1158_4": "visāle khāyamāne parato ujuṭṭhānaṃ vā vaṅkaṭṭhānaṃ vā na pāpuṇeyya,",
  "atk-s0514a2:1158_5": "tasmiṃ asampatte adissamāne ujubhāvāya kiccaṃ na kappati na sampajjatīti.",
  "atk-s0514a2:1158_6": "Sampatvāti cakkhunā patvā,",
  "atk-s0514a2:1158_7": "disvāti attho.",
  "atk-s0514a2:1158_8": "Vivādappattoti yathā dutiye akkhimhi ummīlite liṅgaṃ na paññāyati,",
  "atk-s0514a2:1158_9": "vaṅkaṭṭhānampi ujukaṃ paññāyati,",
  "atk-s0514a2:1158_10": "ujuṭṭhānampi vaṅkaṃ paññāyatīti vivādo hoti,",
  "atk-s0514a2:1158_11": "evaṃ samaṇassapi dutiyo nāma vivādamāpanno hoti,",
  "atk-s0514a2:1158_12": "kalahaṃ karoti,",
  "atk-s0514a2:1158_13": "nānāgāhaṃ gaṇhāti.",
  "atk-s0514a2:1158_14": "Kenekoti eko pana kena saddhiṃ vivadissati.",
  "atk-s0514a2:1158_15": "Ekattamuparocatanti ekībhāvo te ruccatu.",
  "atk-s0514a2:1158_16": "Samaṇā nāma bhaginimpi ādāya na caranti,",
  "atk-s0514a2:1158_17": "kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi.",
  "atk-s0514a2:1158_18": "Ayaṃ te antarāyaṃ karissati,",
  "atk-s0514a2:1158_19": "imaṃ nīharitvā ekakova samaṇadhammaṃ karohīti so taṃ ovadati.",
  "atk-s0514a2:1159_0": "Evamassa so ovādaṃ datvā tuṇhī ahosi.",
  "atk-s0514a2:1159_1": "Mahāsattopi piṇḍāya caritvā missakabhattaṃ saṃkaḍḍhitvā nagarā nikkhamitvā udakaphāsukaṭṭhāne nisīditvā",
  "atk-s0514a2:1159_2": "katabhattakicco mukhaṃ vikkhāletvā pattaṃ thavikāya osāretvā sīvalideviṃ āmantetvā āha –",
  "atk-s0514a2:1160_0": "293.",
  "atk-s0514a2:1161_0": "“Suṇāsi sīvali kathā, usukārena veditā;",
  "atk-s0514a2:1162_0": "Pesiyā maṃ garahittho, dutiyasseva sā gati.",
  "atk-s0514a2:1163_0": "294.",
  "atk-s0514a2:1164_0": "“Ayaṃ dvedhāpatho bhadde, anuciṇṇo pathāvihi;",
  "atk-s0514a2:1165_0": "Tesaṃ tvaṃ ekaṃ gaṇhāhi, ahamekaṃ punāparaṃ.",
  "atk-s0514a2:1166_0": "295.",
  "atk-s0514a2:1167_0": "“Māvaca maṃ tvaṃ ‘pati me’ti, nāhaṃ ‘bhariyā’ti vā punā”ti.",
  "atk-s0514a2:1168_0": "Tattha suṇāsīti suṇa, tvaṃ kathā. “Pesiyā ma”nti idaṃ pana kumārikāya ovādameva sandhāyāha.",
  "atk-s0514a2:1169_0": "Sā kira “māvaca maṃ tvaṃ ‘pati me’ti” vuttāpi mahāsattaṃ anubandhiyeva.",
  "atk-s0514a2:1169_1": "Rājā naṃ nivattetuṃ na sakkoti.",
  "atk-s0514a2:1169_2": "Mahājanopi anubandhi.",
  "atk-s0514a2:1169_3": "Tato pana aṭavī avidūre hoti.",
  "atk-s0514a2:1169_4": "Mahāsatto nīlavanarājiṃ disvā taṃ nivattetukāmo hutvā gacchantoyeva maggasamīpe muñjatiṇaṃ addasa.",
  "atk-s0514a2:1169_5": "So tato īsikaṃ luñcitvā “passasi sīvali,",
  "atk-s0514a2:1169_6": "ayaṃ idha puna ghaṭetuṃ na sakkā,",
  "atk-s0514a2:1169_7": "evameva puna mayhaṃ tayā saddhiṃ saṃvāso nāma ghaṭetuṃ na sakkā”ti vatvā imaṃ upaḍḍhagāthamāha –",
  "atk-s0514a2:1170_0": "“Muñjāvesikā pavāḷhā, ekā vihara sīvalī”ti.",
  "atk-s0514a2:1171_0": "Tattha ekā viharāti ahaṃ ekībhāvena viharissāmi, tvampi ekā viharāhīti tassā ovādamadāsi.",
  "atk-s0514a2:1172_0": "Taṃ sutvā sīvalidevī “itodāni paṭṭhāya natthi mayhaṃ mahājanakanarindena saddhiṃ saṃvāso”ti sokaṃ sandhāretuṃ",
  "atk-s0514a2:1172_1": "asakkontī ubhohi hatthehi uraṃ paharitvā mahāmagge pati.",
  "atk-s0514a2:1172_2": "Mahāsatto tassā visaññibhāvaṃ ñatvā padaṃ vikopetvā araññaṃ pāvisi.",
  "atk-s0514a2:1172_3": "Amaccā āgantvā tassā sarīraṃ udakena siñcitvā hatthapāde parimajjitvā saññaṃ labhāpesuṃ. Sā “tātā,",
  "atk-s0514a2:1172_4": "kuhiṃ rājā”ti pucchi.",
  "atk-s0514a2:1172_5": "“Nanu tumheva jānāthā”ti?",
  "atk-s0514a2:1172_6": "“Upadhāretha tātā”ti.",
  "atk-s0514a2:1172_7": "Te ito cito dhāvitvā vicinantāpi mahāsattaṃ na passiṃsu.",
  "atk-s0514a2:1172_8": "Devī mahāparidevaṃ paridevitvā rañño ṭhitaṭṭhāne cetiyaṃ kāretvā gandhamālādīhi pūjetvā nivatti.",
  "atk-s0514a2:1172_9": "Mahāsattopi himavantaṃ pavisitvā sattāhabbhantareyeva pañca abhiññā ca,",
  "atk-s0514a2:1172_10": "aṭṭha samāpattiyo ca nibbattetvā puna manussapathaṃ nāgami.",
  "atk-s0514a2:1172_11": "Devīpi usukārena saddhiṃ kathitaṭṭhāne,",
  "atk-s0514a2:1172_12": "kumārikāya saddhiṃ kathitaṭṭhāne,",
  "atk-s0514a2:1172_13": "maṃsaparibhogaṭṭhāne,",
  "atk-s0514a2:1172_14": "migājinena saddhiṃ kathitaṭṭhāne,",
  "atk-s0514a2:1172_15": "nāradena saddhiṃ kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā",
  "atk-s0514a2:1172_16": "mithilaṃ patvā ambavanuyyāne puttassa abhisekaṃ kāretvā taṃ senaṅgaparivutaṃ nagaraṃ pesetvā sayaṃ isipabbajjaṃ",
  "atk-s0514a2:1172_17": "pabbajitvā tattheva uyyāne vasantī kasiṇaparikammaṃ katvā jhānaṃ nibbattetvā brahmalokaparāyaṇā ahosi.",
  "atk-s0514a2:1172_18": "Mahāsattopi aparihīnajjhāno hutvā brahmalokaparāyaṇo ahosi.",
  "atk-s0514a2:1173_0": "Satthā imaṃ dhammadesanaṃ āharitvā “na,",
  "atk-s0514a2:1173_1": "bhikkhave, idāneva,",
  "atk-s0514a2:1173_2": "pubbepi tathāgato mahābhinikkhamanaṃ nikkhantoyevā”ti vatvā jātakaṃ samodhānesi –",
  "atk-s0514a2:1173_3": "“tadā samuddarakkhikā devadhītā uppalavaṇṇā ahosi,",
  "atk-s0514a2:1173_4": "nārado sāriputto,",
  "atk-s0514a2:1173_5": "migājino moggallāno,",
  "atk-s0514a2:1173_6": "kumārikā khemā bhikkhunī,",
  "atk-s0514a2:1173_7": "usukāro ānando,",
  "atk-s0514a2:1173_8": "sīvalidevī rāhulamātā,",
  "atk-s0514a2:1173_9": "dīghāvukumāro rāhulo,",
  "atk-s0514a2:1173_10": "mātāpitaro mahārājakulāni,",
  "atk-s0514a2:1173_11": "mahājanakanarindo pana ahameva sammāsambuddho ahosi”nti.",
  "atk-s0514a2:1174_0": "Mahājanakajātakavaṇṇanā dutiyā.",
  "atk-s0514a2:1176_0": "[540] 3. Suvaṇṇasāmajātakavaṇṇanā",
  "atk-s0514a2:1177_0": "Ko nu maṃ usunā vijjhīti idaṃ satthā jetavane viharanto ekaṃ mātuposakabhikkhuṃ ārabbha kathesi.",
  "atk-s0514a2:1177_1": "Sāvatthiyaṃ kira aṭṭhārasakoṭivibhavassa ekassa seṭṭhikulassa ekaputtako ahosi mātāpitūnaṃ piyo manāpo.",
  "atk-s0514a2:1177_2": "So ekadivasaṃ pāsādavaragato sīhapañjaraṃ ugghāṭetvā vīthiṃ olokento gandhamālādihatthaṃ mahājanaṃ dhammassavanatthāya",
  "atk-s0514a2:1177_3": "jetavanaṃ gacchantaṃ disvā “ahampi dhammaṃ suṇissāmī”ti mātāpitaro vanditvā gandhamālādīni gāhāpetvā",
  "atk-s0514a2:1177_4": "vihāraṃ gantvā vatthabhesajjapānakādīni bhikkhusaṅghassa dāpetvā gandhamālādīhi ca bhagavantaṃ pūjetvā",
  "atk-s0514a2:1177_5": "ekamantaṃ nisinno dhammaṃ sutvā kāmesu ādīnavaṃ disvā pabbajjāya ca ānisaṃsaṃ sallakkhetvā parisāya vuṭṭhitāya",
  "atk-s0514a2:1177_6": "bhagavantaṃ pabbajjaṃ yācitvā “mātāpitūhi ananuññātaṃ puttaṃ tathāgatā nāma na pabbājentī”ti sutvā bhagavantaṃ",
  "atk-s0514a2:1177_7": "vanditvā puna gehaṃ gantvā sagāravena mātāpitaro vanditvā evamāha –",
  "atk-s0514a2:1177_8": "“ammatātā,",
  "atk-s0514a2:1177_9": "ahaṃ tathāgatassa santike pabbajissāmī”ti.",
  "atk-s0514a2:1177_10": "Athassa mātāpitaro tassa vacanaṃ sutvā ekaputtakabhāvena sattadhā bhijjamānahadayā viya puttasinehena kampamānā evamāhaṃsu “tāta piyaputtaka,",
  "atk-s0514a2:1177_11": "tāta kulaṅkura,",
  "atk-s0514a2:1177_12": "tāta nayana,",
  "atk-s0514a2:1177_13": "tāta hadaya,",
  "atk-s0514a2:1177_14": "tāta pāṇasadisa,",
  "atk-s0514a2:1177_15": "tayā vinā kathaṃ jīvāma,",
  "atk-s0514a2:1177_16": "tayi paṭibaddhaṃ no jīvitaṃ.",
  "atk-s0514a2:1177_17": "Mayañhi tāta,",
  "atk-s0514a2:1177_18": "jarājiṇṇā vuḍḍhā mahallakā,",
  "atk-s0514a2:1177_19": "ajja vā suve vā parasuve vā maraṇaṃ pāpuṇissāma,",
  "atk-s0514a2:1177_20": "tasmā mā amhe ohāya gacchasi. Tāta,",
  "atk-s0514a2:1177_21": "pabbajjā nāma atidukkarā,",
  "atk-s0514a2:1177_22": "sītena atthe sati uṇhaṃ labhati,",
  "atk-s0514a2:1177_23": "uṇhena atthe sati sītaṃ labhati,",
  "atk-s0514a2:1177_24": "tasmā tāta,",
  "atk-s0514a2:1177_25": "mā pabbajāhī”ti.",
  "atk-s0514a2:1178_0": "Taṃ sutvā kulaputto dukkhī dummano onatasīso pajjhāyantova nisīdi sattāhaṃ nirāhāro.",
  "atk-s0514a2:1178_1": "Athassa mātāpitaro evaṃ cintesuṃ “sace no putto ananuññāto,",
  "atk-s0514a2:1178_2": "addhā marissati,",
  "atk-s0514a2:1178_3": "puna na passissāma,",
  "atk-s0514a2:1178_4": "pabbajjāya jīvamānaṃ puna naṃ passissāmā”ti.",
  "atk-s0514a2:1178_5": "Cintetvā ca pana “tāta piyaputtaka,",
  "atk-s0514a2:1178_6": "taṃ pabbajjāya anujānāma,",
  "atk-s0514a2:1178_7": "pabbajāhī”ti anujāniṃsu.",
  "atk-s0514a2:1178_8": "Taṃ sutvā kulaputto tuṭṭhamānaso hutvā attano sakalasarīraṃ oṇāmetvā mātāpitaro vanditvā vihāraṃ gantvā bhagavantaṃ pabbajjaṃ yāci.",
  "atk-s0514a2:1178_9": "Satthā ekaṃ bhikkhuṃ pakkosāpetvā “imaṃ kumāraṃ pabbājehī”ti āṇāpesi.",
  "atk-s0514a2:1178_10": "So taṃ pabbājesi.",
  "atk-s0514a2:1178_11": "Tassa pabbajitakālato paṭṭhāya mahālābhasakkāro nibbatti.",
  "atk-s0514a2:1178_12": "So ācariyupajjhāye ārādhetvā laddhūpasampado pañca vassāni dhammaṃ pariyāpuṇitvā “ahaṃ idha ākiṇṇo viharāmi,",
  "atk-s0514a2:1178_13": "na me idaṃ patirūpa”nti vipassanādhuraṃ pūretukāmo hutvā upajjhāyassa santike kammaṭṭhānaṃ gahetvā upajjhāyaṃ",
  "atk-s0514a2:1178_14": "vanditvā jetavanā nikkhamitvā ekaṃ paccantagāmaṃ nissāya araññe vihāsi.",
  "atk-s0514a2:1178_15": "So tattha vipassanaṃ vaḍḍhetvā dvādasa vassāni ghaṭento vāyamantopi visesaṃ nibbattetuṃ nāsakkhi.",
  "atk-s0514a2:1178_16": "Mātāpitaropissa gacchante gacchante kāle duggatā ahesuṃ.",
  "atk-s0514a2:1178_17": "Ye hi tesaṃ khettaṃ vā vaṇijjaṃ vā payojesuṃ,",
  "atk-s0514a2:1178_18": "te “imasmiṃ kule putto vā bhātā vā iṇaṃ codetvā gaṇhanto nāma natthī”ti attano attano hatthagataṃ gahetvā yathāruci palāyiṃsu.",
  "atk-s0514a2:1178_19": "Gehe dāsakammakarādayopi hiraññasuvaṇṇādīni gahetvā palāyiṃsu.",
  "atk-s0514a2:1179_0": "Aparabhāge dve janā kapaṇā hutvā hatthe udakasiñcanampi alabhitvā gehaṃ vikkiṇitvā agharā hutvā kāruññabhāvaṃ",
  "atk-s0514a2:1179_1": "pattā pilotikaṃ nivāsetvā kapālahatthā bhikkhāya cariṃsu.",
  "atk-s0514a2:1179_2": "Tasmiṃ kāle eko bhikkhu jetavanato nikkhamitvā anupubbena tassa vasanaṭṭhānaṃ agamāsi.",
  "atk-s0514a2:1179_3": "So tassa āgantukavattaṃ katvā sukhanisinnakāle “bhante,",
  "atk-s0514a2:1179_4": "kuto āgatatthā”ti pucchitvā “jetavanā āgato āvuso”ti vutte satthuno ceva mahāsāvakādīnañca ārogyaṃ pucchitvā mātāpitūnañca pavattiṃ pucchi “kiṃ, bhante,",
  "atk-s0514a2:1179_5": "sāvatthiyaṃ asukassa nāma seṭṭhikulassa ārogya”nti? “Āvuso,",
  "atk-s0514a2:1179_6": "mā tassa kulassa pavattiṃ pucchā”ti.",
  "atk-s0514a2:1179_7": "“Kiṃ bhante”ti. “Āvuso,",
  "atk-s0514a2:1179_8": "tassa kira kulassa eko putto atthi,",
  "atk-s0514a2:1179_9": "so buddhasāsane pabbajito,",
  "atk-s0514a2:1179_10": "tassa pabbajitakālato paṭṭhāya etaṃ kulaṃ parikkhīṇaṃ,",
  "atk-s0514a2:1179_11": "idāni dve janā paramakāruññabhāvaṃ pattā bhikkhāya carantī”ti.",
  "atk-s0514a2:1179_12": "So tassa vacanaṃ sutvā sakabhāvena saṇṭhātuṃ asakkonto assupuṇṇehi nettehi rodituṃ ārabhi. “Āvuso,",
  "atk-s0514a2:1179_13": "kiṃ rodasī”ti? “Bhante,",
  "atk-s0514a2:1179_14": "te mayhaṃ mātāpitaro,",
  "atk-s0514a2:1179_15": "ahaṃ tesaṃ putto”ti. “Āvuso,",
  "atk-s0514a2:1179_16": "tava mātāpitaro taṃ nissāya vināsaṃ pattā, gaccha,",
  "atk-s0514a2:1179_17": "te paṭijaggāhī”ti.",
  "atk-s0514a2:1180_0": "So “ahaṃ dvādasa vassāni ghaṭento vāyamantopi maggaṃ vā phalaṃ vā nibbattetuṃ nāsakkhiṃ,",
  "atk-s0514a2:1180_1": "abhabbo bhavissāmi,",
  "atk-s0514a2:1180_2": "kiṃ me pabbajjāya,",
  "atk-s0514a2:1180_3": "gihī hutvā mātāpitaro posetvā dānaṃ datvā saggaparāyaṇo bhavissāmī”ti cintetvā araññāvāsaṃ tassa therassa",
  "atk-s0514a2:1180_4": "niyyādetvā punadivase araññā nikkhamitvā anupubbena gacchanto sāvatthito avidūre jetavanapiṭṭhivihāraṃ pāpuṇi.",
  "atk-s0514a2:1180_5": "Tattha dve maggā ahesuṃ.",
  "atk-s0514a2:1180_6": "Tesu eko maggo jetavanaṃ gacchati,",
  "atk-s0514a2:1180_7": "eko sāvatthiṃ.",
  "atk-s0514a2:1180_8": "So tattheva ṭhatvā “kiṃ nu kho paṭhamaṃ mātāpitaro passāmi,",
  "atk-s0514a2:1180_9": "udāhu dasabala”nti cintetvā “mayā mātāpitaro ciraṃ diṭṭhapubbā,",
  "atk-s0514a2:1180_10": "ito paṭṭhāya pana me buddhadassanaṃ dullabhaṃ bhavissati,",
  "atk-s0514a2:1180_11": "tasmā ajjameva sammāsambuddhaṃ disvā dhammaṃ sutvā sve pātova mātāpitaro passissāmī”ti sāvatthimaggaṃ pahāya sāyanhasamaye jetavanaṃ pāvisi.",
  "atk-s0514a2:1180_12": "Taṃ divasaṃ pana satthā paccūsakāle lokaṃ olokento imassa kulaputtassa upanissayasampattiṃ addasa.",
  "atk-s0514a2:1180_13": "So tassāgamanakāle mātuposakasuttena mātāpitūnaṃ guṇaṃ vaṇṇesi.",
  "atk-s0514a2:1180_14": "So pana bhikkhu parisapariyante ṭhatvā satthussa dhammakathaṃ suṇanto cintesi “ahaṃ gihī hutvā mātāpitaro paṭijaggituṃ sakkomīti cintesiṃ,",
  "atk-s0514a2:1180_15": "satthā pana ‘pabbajitova samāno paṭijaggito upakārako mātāpitūna’nti vadati.",
  "atk-s0514a2:1180_16": "Sacāhaṃ satthāraṃ adisvā gato,",
  "atk-s0514a2:1180_17": "evarūpāya pabbajjāya parihīno bhaveyyaṃ.",
  "atk-s0514a2:1180_18": "Idāni pana gihī ahutvā pabbajitova samāno mātāpitaro posessāmī”ti.",
  "atk-s0514a2:1181_0": "So salākaggaṃ gantvā salākabhattañceva salākayāguñca gaṇhitvā dvādasa vassāni araññe vutthabhikkhu pārājikappatto viya ahosi.",
  "atk-s0514a2:1181_1": "So pātova sāvatthiyaṃ pavisitvā “kiṃ nu kho paṭhamaṃ yāguṃ gaṇhissāmi,",
  "atk-s0514a2:1181_2": "udāhu mātāpitaro passissāmī”ti cintetvā “kapaṇānaṃ mātāpitūnaṃ santikaṃ tucchahatthena gantuṃ ayutta”nti",
  "atk-s0514a2:1181_3": "cintetvā yāguṃ gahetvā etesaṃ porāṇakagehadvāraṃ gato.",
  "atk-s0514a2:1181_4": "Mātāpitaropissa yāgubhikkhaṃ caritvā parabhittiṃ nissāya viharanti.",
  "atk-s0514a2:1181_5": "So upagantvā nisinnake disvā uppannasoko assupuṇṇehi nettehi tesaṃ avidūre aṭṭhāsi.",
  "atk-s0514a2:1181_6": "Te taṃ disvāpi na sañjāniṃsu.",
  "atk-s0514a2:1181_7": "Atha mātā “bhikkhatthāya ṭhito bhavissatī”ti saññāya “bhante,",
  "atk-s0514a2:1181_8": "tumhākaṃ dātabbayuttakaṃ natthi,",
  "atk-s0514a2:1181_9": "aticchathā”ti āha.",
  "atk-s0514a2:1181_10": "So tassā kathaṃ sutvā hadayapūraṃ sokaṃ gahetvā assupuṇṇehi nettehi tattheva aṭṭhāsi.",
  "atk-s0514a2:1181_11": "Dutiyampi tatiyampi “aticchathā”ti vuccamānopi aṭṭhāsiyeva.",
  "atk-s0514a2:1181_12": "Athassa pitā mātaraṃ āha – “gaccha, bhadde, jānāhi,",
  "atk-s0514a2:1181_13": "putto nu kho no eso”ti.",
  "atk-s0514a2:1181_14": "Sā uṭṭhāya upagantvā olokentī sañjānitvā pādamūle patitvā paridevi,",
  "atk-s0514a2:1181_15": "pitāpissa tatheva akāsi,",
  "atk-s0514a2:1181_16": "mahantaṃ kāruññaṃ ahosi.",
  "atk-s0514a2:1182_0": "Sopi mātāpitaro disvā sakabhāvena saṇṭhātuṃ asakkonto assūni pavattesi.",
  "atk-s0514a2:1182_1": "So sokaṃ adhivāsetvā “ammatātā,",
  "atk-s0514a2:1182_2": "mā cintayittha,",
  "atk-s0514a2:1182_3": "ahaṃ vo posessāmī”ti mātāpitaro assāsetvā yāguṃ pāyetvā ekamante nisīdāpetvā puna bhikkhaṃ āharitvā te",
  "atk-s0514a2:1182_4": "bhojetvā attano atthāya bhikkhaṃ pariyesitvā tesaṃ santikaṃ gantvā puna bhattenāpucchitvā pacchā sayaṃ",
  "atk-s0514a2:1182_5": "paribhuñjati.",
  "atk-s0514a2:1182_6": "So tato paṭṭhāya iminā niyāmena mātāpitaro paṭijaggati.",
  "atk-s0514a2:1182_7": "Attanā laddhāni pakkhikabhattādīni tesaṃyeva datvā sayaṃ piṇḍāya caritvā labhamāno bhuñjati,",
  "atk-s0514a2:1182_8": "alabhamāno na bhuñjati,",
  "atk-s0514a2:1182_9": "vassāvāsikampi aññampi yaṃ kiñci labhitvā tesaṃyeva deti.",
  "atk-s0514a2:1182_10": "Tehi paribhuttaṃ jiṇṇapilotikaṃ gahetvā aggaḷaṃ datvā rajitvā sayaṃ paribhuñjati.",
  "atk-s0514a2:1182_11": "Bhikkhalabhanadivasehi panassa alabhanadivasā bahū ahesuṃ.",
  "atk-s0514a2:1182_12": "Athassa nivāsanapārupanaṃ atilūkhaṃ hoti.",
  "atk-s0514a2:1183_0": "Iti so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto ahosi.",
  "atk-s0514a2:1183_1": "Atha naṃ sandiṭṭhasambhattā bhikkhū pucchiṃsu “āvuso,",
  "atk-s0514a2:1183_2": "pubbe tava sarīravaṇṇo sobhati,",
  "atk-s0514a2:1183_3": "idāni pana kiso uppaṇḍuppaṇḍukajāto dhamanisanthatagatto,",
  "atk-s0514a2:1183_4": "byādhi te nu kho uppanno”ti.",
  "atk-s0514a2:1183_5": "So “natthi me, āvuso, byādhi,",
  "atk-s0514a2:1183_6": "apica pana palibodho me atthī”ti taṃ pavattiṃ ārocesi.",
  "atk-s0514a2:1183_7": "Atha naṃ te bhikkhū āhaṃsu “āvuso,",
  "atk-s0514a2:1183_8": "bhagavā saddhādeyyaṃ vinipātetuṃ na deti,",
  "atk-s0514a2:1183_9": "tvaṃ pana saddhādeyyaṃ gahetvā gihīnaṃ dadamāno ayuttaṃ karosī”ti.",
  "atk-s0514a2:1183_10": "So tesaṃ kathaṃ sutvā lajjito olīyi.",
  "atk-s0514a2:1183_11": "Te ettakenapi asantuṭṭhā bhagavato santikaṃ gantvā “bhante,",
  "atk-s0514a2:1183_12": "asuko nāma bhikkhu saddhādeyyaṃ vinipātetvā gihī posetī”ti satthu ārocesuṃ.",
  "atk-s0514a2:1183_13": "Satthā taṃ bhikkhuṃ pakkosāpetvā “saccaṃ kira tvaṃ bhikkhu saddhādeyyaṃ gahetvā gihī posesī”ti pucchitvā “saccaṃ,",
  "atk-s0514a2:1183_14": "bhante”ti vutte taṃ kiriyaṃ vaṇṇetukāmo attano ca pubbacariyaṃ pakāsetukāmo “bhikkhu,",
  "atk-s0514a2:1183_15": "gihī posento ke posesī”ti pucchi.",
  "atk-s0514a2:1183_16": "“Mātāpitaro me,",
  "atk-s0514a2:1183_17": "bhante”ti vutte satthā tassa ussāhaṃ janetuṃ “sādhu sādhu,",
  "atk-s0514a2:1183_18": "bhikkhū”ti tikkhattuṃ sādhukāraṃ datvā “tvaṃ mama gatamagge ṭhito,",
  "atk-s0514a2:1183_19": "ahampi pubbacariyaṃ caranto mātāpitaro posesi”nti āha.",
  "atk-s0514a2:1183_20": "So assāsaṃ paṭilabhi.",
  "atk-s0514a2:1183_21": "Satthā tāya pubbacariyāya āvikaraṇatthaṃ tehi bhikkhūhi yācito atītaṃ āhari.",
  "atk-s0514a2:1184_0": "Atīte bārāṇasinagarato avidūre nadiyā orimatīre eko nesādagāmo ahosi,",
  "atk-s0514a2:1184_1": "pārimatīre eko nesādagāmo.",
  "atk-s0514a2:1184_2": "Ekekasmiṃ gāme pañca pañca kulasatāni vasanti.",
  "atk-s0514a2:1184_3": "Dvīsupi gāmesu dve nesādajeṭṭhakā sahāyakā ahesuṃ.",
  "atk-s0514a2:1184_4": "Te daharakāleyeva katikavattaṃ kariṃsu “sace amhesu ekassa dhītā hoti,",
  "atk-s0514a2:1184_5": "ekassa putto hoti,",
  "atk-s0514a2:1184_6": "tesaṃ āvāhavivāhaṃ karissāmā”ti.",
  "atk-s0514a2:1184_7": "Atha orimatīre gāmajeṭṭhakassa gehe putto jāyi,",
  "atk-s0514a2:1184_8": "jātakkhaṇeyeva dukūlena paṭiggahitattā “dukūlo”tvevassa nāmaṃ kariṃsu.",
  "atk-s0514a2:1184_9": "Itarassa gehe dhītā jāyi,",
  "atk-s0514a2:1184_10": "tassā paratīre jātattā “pārikā”ti nāmaṃ kariṃsu.",
  "atk-s0514a2:1184_11": "Te ubhopi abhirūpā pāsādikā ahesuṃ suvaṇṇavaṇṇā.",
  "atk-s0514a2:1184_12": "Te nesādakule jātāpi pāṇātipātaṃ nāma na kariṃsu.",
  "atk-s0514a2:1185_0": "Aparabhāge soḷasavassuddesikaṃ dukūlakumāraṃ mātāpitaro āhaṃsu “putta,",
  "atk-s0514a2:1185_1": "kumārikaṃ te ānayissāmā”ti.",
  "atk-s0514a2:1185_2": "So pana brahmalokato āgato suddhasatto ubho kaṇṇe pidhāya “na me gharāvāsenattho ammatātā,",
  "atk-s0514a2:1185_3": "mā evarūpaṃ avacutthā”ti vatvā yāvatatiyaṃ vuccamānopi na icchiyeva.",
  "atk-s0514a2:1185_4": "Pārikāpi mātāpitūhi “amma,",
  "atk-s0514a2:1185_5": "amhākaṃ sahāyakassa putto atthi,",
  "atk-s0514a2:1185_6": "so abhirūpo suvaṇṇavaṇṇo,",
  "atk-s0514a2:1185_7": "tassa taṃ dassāmā”ti vuttā tatheva vatvā ubho kaṇṇe pidahi.",
  "atk-s0514a2:1185_8": "Sāpi brāhmalokato āgatā gharāvāsaṃ na icchi.",
  "atk-s0514a2:1185_9": "Dukūlakumāro pana tassā rahassena sāsanaṃ pahiṇi “sace pārike methunadhammena atthikā,",
  "atk-s0514a2:1185_10": "aññassa gehaṃ gacchatu,",
  "atk-s0514a2:1185_11": "mayhaṃ methunadhamme chando natthī”ti.",
  "atk-s0514a2:1185_12": "Sāpi tassa tatheva sāsanaṃ pesesi.",
  "atk-s0514a2:1186_0": "Atha mātāpitaro tesaṃ anicchamānānaññeva āvāhavivāhaṃ kariṃsu.",
  "atk-s0514a2:1186_1": "Te ubhopi kilesasamuddaṃ anotaritvā dve mahābrahmāno viya ekatova vasiṃsu.",
  "atk-s0514a2:1186_2": "Dukūlakumāro pana macchaṃ vā migaṃ vā na māreti,",
  "atk-s0514a2:1186_3": "antamaso āhaṭamaṃsampi na vikkiṇāti.",
  "atk-s0514a2:1186_4": "Atha naṃ mātāpitaro vadiṃsu “tāta,",
  "atk-s0514a2:1186_5": "tvaṃ nesādakule nibbattitvāpi neva gharāvāsaṃ icchasi,",
  "atk-s0514a2:1186_6": "na pāṇavadhaṃ karosi,",
  "atk-s0514a2:1186_7": "kiṃ nāma kammaṃ karissasī”ti?",
  "atk-s0514a2:1186_8": "“Ammatātā,",
  "atk-s0514a2:1186_9": "tumhesu anujānantesu mayaṃ pabbajissāmā”ti.",
  "atk-s0514a2:1186_10": "Taṃ sutvā mātāpitaro “tena hi pabbajathā”ti dve jane anujāniṃsu.",
  "atk-s0514a2:1186_11": "Te tuṭṭhahaṭṭhā mātāpitaro vanditvā gāmato nikkhamitvā anupubbena gaṅgātīrena himavantaṃ pavisitvā yasmiṃ",
  "atk-s0514a2:1186_12": "ṭhāne migasammatā nāma nadī himavantato otaritvā gaṅgaṃ pattā,",
  "atk-s0514a2:1186_13": "taṃ ṭhānaṃ gantvā gaṅgaṃ pahāya migasammatābhimukhā abhiruhiṃsu.",
  "atk-s0514a2:1187_0": "Tasmiṃ khaṇe sakkassa bhavanaṃ uṇhākāraṃ dassesi.",
  "atk-s0514a2:1187_1": "Sakko olokento taṃ kāraṇaṃ ñatvā vissakammaṃ āmantetvā “tāta vissakamma,",
  "atk-s0514a2:1187_2": "dve mahāpurisā gāmā nikkhamitvā himavantaṃ paviṭṭhā,",
  "atk-s0514a2:1187_3": "tesaṃ nivāsaṭṭhānaṃ laddhuṃ vaṭṭati,",
  "atk-s0514a2:1187_4": "migasammatānadiyā aḍḍhakosantare etesaṃ paṇṇasālañca pabbajitaparikkhāre ca māpetvā ehī”ti āha.",
  "atk-s0514a2:1187_5": "So “sādhū”ti sampaṭicchitvā mūgapakkhajātake vuttanayeneva sabbaṃ saṃvidahitvā amanāpasadde migapakkhino",
  "atk-s0514a2:1187_6": "palāpetvā ekapadikaṃ jaṅghamaggaṃ māpetvā sakaṭṭhānameva gato.",
  "atk-s0514a2:1187_7": "Tepi taṃ maggaṃ disvā tena maggena gantvā taṃ assamapadaṃ pāpuṇiṃsu.",
  "atk-s0514a2:1187_8": "Dukūlapaṇḍito paṇṇasālaṃ pavisitvā pabbajitaparikkhāre disvā “sakkena mayhaṃ dinnā”ti sakkadattiyabhāvaṃ",
  "atk-s0514a2:1187_9": "ñatvā sāṭakaṃ omuñcitvā rattavākacīraṃ nivāsetvā ekaṃ pārupitvā ajinacammaṃ aṃse katvā jaṭāmaṇḍalaṃ bandhitvā",
  "atk-s0514a2:1187_10": "isivesaṃ gahetvā pārikāyapi pabbajjaṃ adāsi.",
  "atk-s0514a2:1187_11": "Ubhopi kāmāvacaramettaṃ bhāvetvā tattha vasiṃsu.",
  "atk-s0514a2:1187_12": "Tesaṃ mettānubhāvena sabbepi migapakkhino aññamaññaṃ mettacittameva paṭilabhiṃsu,",
  "atk-s0514a2:1187_13": "na koci kañci viheṭhesi.",
  "atk-s0514a2:1187_14": "Pārikā tato paṭṭhāya pānīyaṃ paribhojanīyaṃ āharati,",
  "atk-s0514a2:1187_15": "assamapadaṃ sammajjati,",
  "atk-s0514a2:1187_16": "sabbakiccāni karoti.",
  "atk-s0514a2:1187_17": "Ubhopi phalāphalāni āharitvā paribhuñjitvā attano attano paṇṇasālaṃ pavisitvā samaṇadhammaṃ karontā tattha vāsaṃ kappayiṃsu.",
  "atk-s0514a2:1188_0": "Sakko tesaṃ upaṭṭhānaṃ āgacchati.",
  "atk-s0514a2:1188_1": "So ekadivasaṃ anuolokento “imesaṃ cakkhūni parihāyissantī”ti antarāyaṃ disvā dukūlapaṇḍitaṃ upasaṅkamitvā vanditvā ekamantaṃ nisīditvā evamāha – “bhante,",
  "atk-s0514a2:1188_2": "tumhākaṃ antarāyo paññāyati,",
  "atk-s0514a2:1188_3": "paṭijagganakaṃ puttaṃ laddhuṃ vaṭṭati,",
  "atk-s0514a2:1188_4": "lokadhammaṃ paṭisevathā”ti.",
  "atk-s0514a2:1188_5": "Atha naṃ dukūlapaṇḍito āha – “sakka,",
  "atk-s0514a2:1188_6": "kinnāmetaṃ kathesi,",
  "atk-s0514a2:1188_7": "mayaṃ agāramajjhe vasantāpi etaṃ lokadhammaṃ puḷavakagūtharāsiṃ viya jigucchimhā,",
  "atk-s0514a2:1188_8": "idāni pana araññaṃ pavisitvā isipabbajjaṃ pabbajitvā kathaṃ evarūpaṃ karissāmā”ti.",
  "atk-s0514a2:1188_9": "Atha sakko taṃ āha – “bhante,",
  "atk-s0514a2:1188_10": "sace evaṃ na karotha,",
  "atk-s0514a2:1188_11": "pārikāya tāpasiyā utunikāle nābhiṃ hatthena parāmaseyyāthā”ti.",
  "atk-s0514a2:1188_12": "Dukūlapaṇḍito “idaṃ sakkā kātu”nti sampaṭicchi.",
  "atk-s0514a2:1188_13": "Sakko taṃ vanditvā sakaṭṭhānameva gato.",
  "atk-s0514a2:1189_0": "Dukūlapaṇḍitopi taṃ kāraṇaṃ pārikāya ācikkhitvā assā utunikāle nābhiṃ hatthena parāmasi.",
  "atk-s0514a2:1189_1": "Tadā bodhisatto devalokato cavitvā tassā kucchimhi paṭisandhiṃ gaṇhi.",
  "atk-s0514a2:1189_2": "Sā dasamāsaccayena suvaṇṇavaṇṇaṃ puttaṃ vijāyi,",
  "atk-s0514a2:1189_3": "tenevassa “suvaṇṇasāmo”ti nāmaṃ kariṃsu.",
  "atk-s0514a2:1189_4": "Pārikāya phalāphalatthāya vanaṃ gatakāle pabbatantare kinnariyo dhātikiccaṃ kariṃsu.",
  "atk-s0514a2:1189_5": "Te ubhopi bodhisattaṃ nhāpetvā paṇṇasālāyaṃ nipajjāpetvā phalāphalatthāya araññaṃ gacchanti.",
  "atk-s0514a2:1189_6": "Tasmiṃ khaṇe kinnarā kumāraṃ gahetvā girikandarādīsu nhāpetvā pabbatamatthakaṃ āruyha nānāpupphehi alaṅkaritvā",
  "atk-s0514a2:1189_7": "haritālamanosilādīni silāyaṃ ghaṃsitvā nalāṭe tilake katvā puna ānetvā paṇṇasālāyaṃ nipajjāpesuṃ.",
  "atk-s0514a2:1189_8": "Pārikāpi āgantvā puttaṃ thaññaṃ pāyesi.",
  "atk-s0514a2:1189_9": "Taṃ aparabhāge vaḍḍhitvā soḷasavassuddesikampi anurakkhantā mātāpitaro paṇṇasālāyaṃ nisīdāpetvā sayameva vanamūlaphalāphalatthāya vanaṃ gacchanti.",
  "atk-s0514a2:1189_10": "Mahāsatto “mama mātāpitūnaṃ kadāci kocideva antarāyo bhaveyyā”ti cintetvā tesaṃ gatamaggaṃ sallakkhesi.",
  "atk-s0514a2:1190_0": "Athekadivasaṃ tesaṃ vanamūlaphalāphalaṃ ādāya sāyanhasamaye nivattantānaṃ assamapadato avidūre mahāmegho uṭṭhahi.",
  "atk-s0514a2:1190_1": "Te ekaṃ rukkhamūlaṃ pavisitvā vammikamatthake aṭṭhaṃsu.",
  "atk-s0514a2:1190_2": "Tassa ca abbhantare āsīviso atthi.",
  "atk-s0514a2:1190_3": "Tesaṃ sarīrato sedagandhamissakaṃ udakaṃ otaritvā tassa nāsāpuṭaṃ pāvisi.",
  "atk-s0514a2:1190_4": "So kujjhitvā nāsāvātena pahari.",
  "atk-s0514a2:1190_5": "Dvepi andhā hutvā aññamaññaṃ na passiṃsu.",
  "atk-s0514a2:1190_6": "Dukūlapaṇḍito pārikaṃ āmantetvā “pārike mama cakkhūni parihīnāni,",
  "atk-s0514a2:1190_7": "ahaṃ taṃ na passāmī”ti āha.",
  "atk-s0514a2:1190_8": "Sāpi tatheva āha.",
  "atk-s0514a2:1190_9": "Te “natthi no idāni jīvita”nti maggaṃ apassantā paridevamānā aṭṭhaṃsu.",
  "atk-s0514a2:1190_10": "“Kiṃ pana tesaṃ pubbakamma”nti?",
  "atk-s0514a2:1190_11": "Te kira pubbe vejjakule ahesuṃ.",
  "atk-s0514a2:1190_12": "Atha so vejjo ekassa mahādhanassa purisassa akkhirogaṃ paṭijaggi.",
  "atk-s0514a2:1190_13": "So tassa kiñci dhanaṃ na adāsi.",
  "atk-s0514a2:1190_14": "Atha vejjo kujjhitvā attano gehaṃ gantvā bhariyāya ārocetvā “bhadde,",
  "atk-s0514a2:1190_15": "ahaṃ tassa akkhirogaṃ paṭijaggāmi,",
  "atk-s0514a2:1190_16": "idāni mayhaṃ dhanaṃ na deti,",
  "atk-s0514a2:1190_17": "kiṃ karomā”ti āha.",
  "atk-s0514a2:1190_18": "Sāpi kujjhitvā “na no tassa santakenattho,",
  "atk-s0514a2:1190_19": "bhesajjaṃ tassa ekayogaṃ datvā akkhīni kāṇāni karohī”ti āha.",
  "atk-s0514a2:1190_20": "So “sādhū”ti sampaṭicchitvā tassa santikaṃ gantvā tathā akāsi.",
  "atk-s0514a2:1190_21": "So nacirasseva andho hoti.",
  "atk-s0514a2:1190_22": "Tesaṃ ubhinnampi iminā kammena cakkhūni andhāni jāyiṃsu.",
  "atk-s0514a2:1191_0": "Atha mahāsatto “mama mātāpitaro aññesu divasesu imāya velāya āgacchanti,",
  "atk-s0514a2:1191_1": "idāni tesaṃ pavattiṃ na jānāmi,",
  "atk-s0514a2:1191_2": "paṭimaggaṃ gamissāmī”ti cintetvā maggaṃ gantvā saddamakāsi.",
  "atk-s0514a2:1191_3": "Te tassa saddaṃ sañjānitvā paṭisaddaṃ karitvā puttasinehena “tāta suvaṇṇasāma,",
  "atk-s0514a2:1191_4": "idha paripantho atthi,",
  "atk-s0514a2:1191_5": "mā āgamī”ti vadiṃsu.",
  "atk-s0514a2:1191_6": "Atha nesaṃ “tena hi imaṃ laṭṭhikoṭiṃ gahetvā mama santikaṃ ethā”ti dīghalaṭṭhiṃ adāsi.",
  "atk-s0514a2:1191_7": "Te laṭṭhikoṭiṃ gahetvā tassa santikaṃ āgamiṃsu.",
  "atk-s0514a2:1191_8": "Atha ne “kena kāraṇena vo cakkhūni vinaṭṭhānī”ti pucchi.",
  "atk-s0514a2:1191_9": "Atha naṃ mātāpitaro āhaṃsu “tāta,",
  "atk-s0514a2:1191_10": "mayaṃ deve vassante idha rukkhamūle vammikamatthake ṭhitā,",
  "atk-s0514a2:1191_11": "tena kāraṇenā”ti.",
  "atk-s0514a2:1191_12": "So mātāpitūnaṃ kathaṃ sutvāva aññāsi “tattha āsīvisena bhavitabbaṃ,",
  "atk-s0514a2:1191_13": "tena kuddhena nāsāvāto vissaṭṭho bhavissatī”ti.",
  "atk-s0514a2:1191_14": "So mātāpitaro disvā rodi ceva hasi ca.",
  "atk-s0514a2:1191_15": "Atha naṃ te pucchiṃsu “kasmā, tāta,",
  "atk-s0514a2:1191_16": "rodasi ceva hasasi cā”ti? Ammatātā,",
  "atk-s0514a2:1191_17": "“tumhākaṃ daharakāleyeva evaṃ cakkhūni vinaṭṭhānī”ti rodiṃ,",
  "atk-s0514a2:1191_18": "“idāni paṭijaggituṃ labhissāmī”ti hasiṃ. Ammatātā,",
  "atk-s0514a2:1191_19": "tumhe mā cintayittha,",
  "atk-s0514a2:1191_20": "ahaṃ vo paṭijaggissāmīti.",
  "atk-s0514a2:1192_0": "So mātāpitaro assāsetvā assamapadaṃ ānetvā tesaṃ rattiṭṭhānadivāṭṭhānesu caṅkame paṇṇasālāyaṃ vaccaṭṭhāne",
  "atk-s0514a2:1192_1": "passāvaṭṭhāne cāti sabbaṭṭhānesu rajjuke bandhi,",
  "atk-s0514a2:1192_2": "tato paṭṭhāya te assamapade ṭhapetvā sayaṃ vanamūlaphalādīni āharitvā paṇṇasālāyaṃ ṭhapetvā pātova tesaṃ",
  "atk-s0514a2:1192_3": "vasanaṭṭhānaṃ sammajjitvā mātāpitaro vanditvā ghaṭaṃ ādāya migasammatānadiṃ gantvā pānīyaparibhojanīyaṃ",
  "atk-s0514a2:1192_4": "āharitvā upaṭṭhāpeti,",
  "atk-s0514a2:1192_5": "dantakaṭṭhamukhodakādīni datvā madhuraphalāphalaṃ deti,",
  "atk-s0514a2:1192_6": "tehi bhuñjitvā mukhe vikkhālite sayaṃ khāditvā mātāpitaro vanditvā migagaṇaparivuto phalāphalatthāya araññaṃ pāvisi.",
  "atk-s0514a2:1192_7": "Pabbatapāde kinnaraparivāro phalāphalaṃ gahetvā sāyanhasamaye āgantvā ghaṭena udakaṃ āharitvā uṇhodakena",
  "atk-s0514a2:1192_8": "tesaṃ yathāruci nhāpanaṃ pādadhovanaṃ vā katvā aṅgārakapallaṃ upanetvā hatthapāde sedetvā tesaṃ nisinnānaṃ",
  "atk-s0514a2:1192_9": "phalāphalaṃ datvā khādāpetvā pariyosāne sayaṃ khāditvā sesakaṃ ṭhapesi.",
  "atk-s0514a2:1192_10": "Iminā niyāmeneva mātāpitaro paṭijaggi.",
  "atk-s0514a2:1193_0": "Tasmiṃ samaye bārāṇasiyaṃ pīḷiyakkho nāma rājā rajjaṃ kāresi.",
  "atk-s0514a2:1193_1": "So migamaṃsalobhena mātaraṃ rajjaṃ paṭicchāpetvā sannaddhapañcāvudho himavantaṃ pavisitvā mige vadhitvā",
  "atk-s0514a2:1193_2": "maṃsaṃ khādanto migasammatānadiṃ patvā anupubbena sāmassa pānīyaggahaṇatitthaṃ sampatto migapadavalañjaṃ",
  "atk-s0514a2:1193_3": "disvā maṇivaṇṇāhi sākhāhi koṭṭhakaṃ katvā dhanuṃ ādāya visapītaṃ saraṃ sannahitvā nilīnova acchi.",
  "atk-s0514a2:1193_4": "Mahāsattopi sāyanhasamaye phalāphalaṃ āharitvā assamapade ṭhapetvā mātāpitaro vanditvā “pānīyaṃ āharissāmī”ti",
  "atk-s0514a2:1193_5": "ghaṭaṃ gahetvā migagaṇaparivuto dvepi mige ekato katvā tesaṃ piṭṭhiyaṃ pānīyaghaṭaṃ ṭhapetvā hatthena",
  "atk-s0514a2:1193_6": "gahetvā nadītitthaṃ agamāsi.",
  "atk-s0514a2:1193_7": "Rājā koṭṭhake ṭhitova taṃ tathā āgacchantaṃ disvā “mayā ettakaṃ kālaṃ evaṃ vicarantenapi manusso nāma na diṭṭhapubbo,",
  "atk-s0514a2:1193_8": "devo nu kho esa nāgo nu kho,",
  "atk-s0514a2:1193_9": "sace panāhaṃ etaṃ upasaṅkamitvā pucchissāmi.",
  "atk-s0514a2:1193_10": "Devo ce bhavissati,",
  "atk-s0514a2:1193_11": "ākāsaṃ uppatissati. Nāgo ce,",
  "atk-s0514a2:1193_12": "bhūmiyaṃ pavisissati.",
  "atk-s0514a2:1193_13": "Na kho panāhaṃ sabbakālaṃ himavanteyeva vicarissāmi,",
  "atk-s0514a2:1193_14": "bārāṇasiṃ gamissāmi.",
  "atk-s0514a2:1193_15": "Tatra maṃ pucchissanti ‘api nu kho te, mahārāja,",
  "atk-s0514a2:1193_16": "himavante vasantena kiñci achariyaṃ diṭṭhapubba’nti?",
  "atk-s0514a2:1193_17": "Tatrāhaṃ ‘evarūpo me satto diṭṭhapubbo’ti vakkhāmi.",
  "atk-s0514a2:1193_18": "‘Ko nāmeso’ti vutte sace ‘na jānāmī’ti vakkhāmi,",
  "atk-s0514a2:1193_19": "atha garahissanti maṃ,",
  "atk-s0514a2:1193_20": "tasmā etaṃ vijjhitvā dubbalaṃ katvā pucchissāmī”ti cintesi.",
  "atk-s0514a2:1194_0": "Atha tesu migesu paṭhamameva otaritvā pānīyaṃ pivitvā uttiṇṇesu bodhisatto uggahitavatto mahāthero viya",
  "atk-s0514a2:1194_1": "saṇikaṃ otaritvā passaddhadaratho paccuttaritvā rattavākacīraṃ nivāsetvā ekaṃ pārupitvā ajinacammaṃ aṃse",
  "atk-s0514a2:1194_2": "katvā pānīyaghaṭaṃ ukkhipitvā udakaṃ puñchitvā vāmaaṃsakūṭe ṭhapesi.",
  "atk-s0514a2:1194_3": "Tasmiṃ kāle “idāni vijjhituṃ samayo”ti rājā visapītaṃ saraṃ ukkhipitvā mahāsattaṃ dakkhiṇapasse vijjhi,",
  "atk-s0514a2:1194_4": "saro vāmapassena nikkhami.",
  "atk-s0514a2:1194_5": "Tassa viddhabhāvaṃ ñatvā migagaṇā bhītā palāyiṃsu.",
  "atk-s0514a2:1194_6": "Suvaṇṇasāmapaṇḍito pana viddhopi pānīyaghaṭaṃ yathā vā tathā vā anavasumbhitvā satiṃ paccupaṭṭhāpetvā",
  "atk-s0514a2:1194_7": "saṇikaṃ otāretvā vālukaṃ viyūhitvā ṭhapetvā disaṃ vavatthapetvā mātāpitūnaṃ vasanaṭṭhānadisābhāgena sīsaṃ",
  "atk-s0514a2:1194_8": "katvā rajatapaṭṭavaṇṇāya vālukāya suvaṇṇapaṭimā viya nipajjitvā satiṃ paccupaṭṭhāpetvā “imasmiṃ himavantappadese",
  "atk-s0514a2:1194_9": "mama verī nāma natthi,",
  "atk-s0514a2:1194_10": "mayhaṃ mātāpitūnañca verī nāma natthī”ti mukhena lohitaṃ chaḍḍetvā rājānaṃ adisvāva paṭhamaṃ gāthamāha –",
  "atk-s0514a2:1195_0": "296.",
  "atk-s0514a2:1196_0": "“Ko nu maṃ usunā vijjhi, pamattaṃ udahārakaṃ;",
  "atk-s0514a2:1197_0": "Khattiyo brāhmaṇo vesso, ko maṃ viddhā nilīyasī”ti.",
  "atk-s0514a2:1198_0": "Tattha pamattanti mettābhāvanāya anupaṭṭhitasatiṃ.",
  "atk-s0514a2:1198_1": "Idañhi so sandhāya tasmiṃ khaṇe attānaṃ pamattaṃ nāma akāsi.",
  "atk-s0514a2:1198_2": "Viddhāti vijjhitvā.",
  "atk-s0514a2:1199_0": "Evañca pana vatvā puna attano sarīramaṃsassa abhakkhasammatabhāvaṃ dassetuṃ dutiyaṃ gāthamāha –",
  "atk-s0514a2:1200_0": "297.",
  "atk-s0514a2:1201_0": "“Na me maṃsāni khajjāni, cammenattho na vijjati;",
  "atk-s0514a2:1202_0": "Atha kena nu vaṇṇena, viddheyyaṃ maṃ amaññathā”ti.",
  "atk-s0514a2:1203_0": "Dutiyagāthaṃ vatvā tameva nāmādivasena pucchanto āha –",
  "atk-s0514a2:1204_0": "298.",
  "atk-s0514a2:1205_0": "“Ko vā tvaṃ kassa vā putto, kathaṃ jānemu taṃ mayaṃ;",
  "atk-s0514a2:1206_0": "Puṭṭho me samma akkhāhi, kiṃ maṃ viddhā nilīyasī”ti.",
  "atk-s0514a2:1207_0": "Tattha amaññathāti ayaṃ puriso kena kāraṇena maṃ vijjhitabbanti amaññitthāti attho.",
  "atk-s0514a2:1208_0": "Evañca pana vatvā tuṇhī ahosi.",
  "atk-s0514a2:1208_1": "Taṃ sutvā rājā “ayaṃ mayā visapītena sallena vijjhitvā pātitopi neva maṃ akkosati na paribhāsati,",
  "atk-s0514a2:1208_2": "mama hadayaṃ sambāhanto viya piyavacanena samudācarati,",
  "atk-s0514a2:1208_3": "gacchissāmissa santika”nti cintetvā gantvā tassa santike ṭhitova dve gāthā abhāsi –",
  "atk-s0514a2:1209_0": "299.",
  "atk-s0514a2:1210_0": "“Rājāhamasmi kāsīnaṃ, pīḷiyakkhoti maṃ vidū;",
  "atk-s0514a2:1211_0": "Lobhā raṭṭhaṃ pahitvāna, migamesaṃ carāmahaṃ.",
  "atk-s0514a2:1212_0": "300.",
  "atk-s0514a2:1213_0": "“Issatthe casmi kusalo, daḷhadhammoti vissuto;",
  "atk-s0514a2:1214_0": "Nāgopi me na mucceyya, āgato usupātana”nti.",
  "atk-s0514a2:1215_0": "Tattha rājāhamasmīti evaṃ kirassa vitakko ahosi “devāpi nāgāpi manussabhāsāya kathentiyeva,",
  "atk-s0514a2:1215_1": "ahametaṃ devoti vā nāgoti vā manussoti vā na jānāmi.",
  "atk-s0514a2:1215_2": "Sace kujjheyya,",
  "atk-s0514a2:1215_3": "nāseyya maṃ,",
  "atk-s0514a2:1215_4": "‘rājā’ti vutte pana abhāyanto nāma natthī”ti.",
  "atk-s0514a2:1215_5": "Tasmā attano rājabhāvaṃ jānāpetuṃ paṭhamaṃ “rājāhamasmī”ti āha.",
  "atk-s0514a2:1215_6": "Lobhāti migamaṃsalobhena.",
  "atk-s0514a2:1215_7": "Migamesanti migaṃ esanto.",
  "atk-s0514a2:1215_8": "Carāmahanti carāmi ahaṃ.",
  "atk-s0514a2:1215_9": "Dutiyaṃ gāthaṃ pana attano balaṃ dīpetukāmo evamāha.",
  "atk-s0514a2:1215_10": "Tattha issattheti dhanusippe.",
  "atk-s0514a2:1215_11": "Daḷhadhammoti daḷhadhanuṃ sahassatthāmadhanuṃ oropetuñca āropetuñca samattho.",
  "atk-s0514a2:1216_0": "Iti rājā attano balaṃ vaṇṇetvā tassa nāmagottaṃ pucchanto āha –",
  "atk-s0514a2:1217_0": "301.",
  "atk-s0514a2:1218_0": "“Ko vā tvaṃ kassa vā putto, kathaṃ jānemu taṃ mayaṃ;",
  "atk-s0514a2:1219_0": "Pituno attano cāpi, nāmagottaṃ pavedayā”ti.",
  "atk-s0514a2:1220_0": "Tattha pavedayāti kathaya.",
  "atk-s0514a2:1221_0": "Taṃ sutvā mahāsatto “sacāhaṃ ‘devanāgakinnarakhattiyādīsu aññatarohamasmī’ti katheyyaṃ,",
  "atk-s0514a2:1221_1": "saddaheyyeva esa,",
  "atk-s0514a2:1221_2": "saccameva panassa kathetuṃ vaṭṭatī”ti cintetvā evamāha –",
  "atk-s0514a2:1222_0": "302.",
  "atk-s0514a2:1223_0": "“Nesādaputto bhaddante, sāmo iti maṃ ñātayo;",
  "atk-s0514a2:1224_0": "Āmantayiṃsu jīvantaṃ, svajjevāhaṃ gato saye.",
  "atk-s0514a2:1225_0": "303.",
  "atk-s0514a2:1226_0": "“Viddhosmi puthusallena, savisena yathā migo;",
  "atk-s0514a2:1227_0": "Sakamhi lohite rāja, passa semi paripluto.",
  "atk-s0514a2:1228_0": "304.",
  "atk-s0514a2:1229_0": "“Paṭivāmagataṃ sallaṃ, passa dhimhāmi lohitaṃ;",
  "atk-s0514a2:1230_0": "Āturo tyānupucchāmi, kiṃ maṃ viddhā nilīyasi.",
  "atk-s0514a2:1231_0": "305.",
  "atk-s0514a2:1232_0": "“Ajinamhi haññate dīpi, nāgo dantehi haññate;",
  "atk-s0514a2:1233_0": "Atha kena nu vaṇṇena, viddheyyaṃ maṃ amaññathā”ti.",
  "atk-s0514a2:1234_0": "Tattha jīvantanti maṃ ito pubbe jīvamānaṃ “ehi sāma,",
  "atk-s0514a2:1234_1": "yāhi sāmā”ti ñātayo āmantayiṃsu.",
  "atk-s0514a2:1234_2": "Svajjevāhaṃ gatoti so ahaṃ ajja evaṃ gato maraṇamukhe sampatto,",
  "atk-s0514a2:1234_3": "paviṭṭhoti attho.",
  "atk-s0514a2:1234_4": "Sayeti sayāmi.",
  "atk-s0514a2:1234_5": "Pariplutoti nimuggo.",
  "atk-s0514a2:1234_6": "Paṭivāmagatanti dakkhiṇapassena pavisitvā vāmapassena niggatanti attho.",
  "atk-s0514a2:1234_7": "Passāti olokehi maṃ.",
  "atk-s0514a2:1234_8": "Dhimhāmīti niṭṭhubhāmi,",
  "atk-s0514a2:1234_9": "idaṃ so satiṃ paccupaṭṭhāpetvā avikampamānova lohitaṃ mukhena chaḍḍetvā āha.",
  "atk-s0514a2:1234_10": "Āturo tyānupucchāmī”ti bāḷhagilāno hutvā ahaṃ taṃ anupucchāmi.",
  "atk-s0514a2:1234_11": "Nilīyasīti etasmiṃ vanagumbe nilīno acchasi.",
  "atk-s0514a2:1234_12": "Viddheyyanti vijjhitabbaṃ.",
  "atk-s0514a2:1234_13": "Amaññathāti amaññittha.",
  "atk-s0514a2:1235_0": "Rājā tassa vacanaṃ sutvā yathābhūtaṃ anācikkhitvā musāvādaṃ kathento āha –",
  "atk-s0514a2:1236_0": "306.",
  "atk-s0514a2:1237_0": "“Migo upaṭṭhito āsi, āgato usupātanaṃ;",
  "atk-s0514a2:1238_0": "Taṃ disvā ubbijī sāma, tena kodho mamāvisī”ti.",
  "atk-s0514a2:1239_0": "Tattha āvisīti ajjhotthari. Tena kāraṇena me kodho uppannoti dīpeti.",
  "atk-s0514a2:1240_0": "Atha naṃ mahāsatto “kiṃ vadesi, mahārāja,",
  "atk-s0514a2:1240_1": "imasmiṃ himavante maṃ disvā palāyanamigo nāma natthī”ti vatvā āha –",
  "atk-s0514a2:1241_0": "307.",
  "atk-s0514a2:1242_0": "“Yato sarāmi attānaṃ, yato pattosmi viññutaṃ;",
  "atk-s0514a2:1243_0": "Na maṃ migā uttasanti, araññe sāpadānipi.",
  "atk-s0514a2:1244_0": "308.",
  "atk-s0514a2:1245_0": "“Yato nidhiṃ parihariṃ, yato pattosmi yobbanaṃ;",
  "atk-s0514a2:1246_0": "Na maṃ migā uttasanti, araññe sāpadānipi.",
  "atk-s0514a2:1247_0": "309.",
  "atk-s0514a2:1248_0": "“Bhīrū kimpurisā rāja, pabbate gandhamādane;",
  "atk-s0514a2:1249_0": "Sammodamānā gacchāma, pabbatāni vanāni ca.",
  "atk-s0514a2:1250_0": "310.",
  "atk-s0514a2:1251_0": "“Na maṃ migā uttasanti, araññe sāpadānipi;",
  "atk-s0514a2:1252_0": "Atha kena nu vaṇṇena, utrāsanti migā mama”nti.",
  "atk-s0514a2:1253_0": "Tattha na maṃ migāti bho mahārāja,",
  "atk-s0514a2:1253_1": "yato kālato paṭṭhāya ahaṃ attānaṃ sarāmi,",
  "atk-s0514a2:1253_2": "yato kālato paṭṭhāya ahaṃ viññubhāvaṃ patto asmi bhavāmi,",
  "atk-s0514a2:1253_3": "tato kālato paṭṭhāya maṃ disvā migā nāma na uttasanti.",
  "atk-s0514a2:1253_4": "Sāpadānipīti vāḷamigāpi.",
  "atk-s0514a2:1253_5": "Yato nidhinti yato kālato paṭṭhāya ahaṃ vākacīraṃ parihariṃ.",
  "atk-s0514a2:1253_6": "Bhīrū kimpurisāti mahārāja,",
  "atk-s0514a2:1253_7": "migā tāva tiṭṭhantu,",
  "atk-s0514a2:1253_8": "kimpurisā nāma atibhīrukā honti.",
  "atk-s0514a2:1253_9": "Ye imasmiṃ gandhamādanapabbate viharanti,",
  "atk-s0514a2:1253_10": "tepi maṃ disvā na uttasanti,",
  "atk-s0514a2:1253_11": "atha kho mayaṃ aññamaññaṃ sammodamānā gacchāma.",
  "atk-s0514a2:1253_12": "Utrāsanti migā mamanti mamaṃ disvā migā utrāseyyuṃ,",
  "atk-s0514a2:1253_13": "kena kāraṇena tvaṃ maṃ saddahāpessasīti dīpeti.",
  "atk-s0514a2:1254_0": "Taṃ sutvā rājā “mayā imaṃ niraparādhaṃ vijjhitvā musāvādo kathito,",
  "atk-s0514a2:1254_1": "saccameva kathayissāmī”ti cintetvā āha –",
  "atk-s0514a2:1255_0": "311.",
  "atk-s0514a2:1256_0": "“Na taṃ tasa migo sāma, kiṃ tāhaṃ alikaṃ bhaṇe;",
  "atk-s0514a2:1257_0": "Kodhalobhābhibhūtāhaṃ, usuṃ te taṃ avassaji”nti.",
  "atk-s0514a2:1258_0": "Tattha na taṃ tasāti na taṃ disvā migo tasa,",
  "atk-s0514a2:1258_1": "na bhītoti attho.",
  "atk-s0514a2:1258_2": "Kiṃ tāhanti kiṃ te evaṃ kalyāṇadassanassa santike ahaṃ alikaṃ bhaṇissāmi.",
  "atk-s0514a2:1258_3": "Kodhalobhābhibhūtāhanti kodhena ca lobhena ca abhibhūto hutvā ahaṃ.",
  "atk-s0514a2:1258_4": "So hi paṭhamameva migesu uppannena kodhena “mige vijjhissāmī”ti dhanuṃ āropetvā ṭhito pacchā bodhisattaṃ",
  "atk-s0514a2:1258_5": "disvā tassa devatādīsu aññatarabhāvaṃ ajānanto “pucchissāmi na”nti lobhaṃ uppādesi,",
  "atk-s0514a2:1258_6": "tasmā evamāha.",
  "atk-s0514a2:1259_0": "Evañca pana vatvā “nāyaṃ suvaṇṇasāmo imasmiṃ araññe ekakova vasissati,",
  "atk-s0514a2:1259_1": "ñātakehipissa bhavitabbaṃ,",
  "atk-s0514a2:1259_2": "pucchissāmi na”nti cintetvā itaraṃ gāthamāha –",
  "atk-s0514a2:1260_0": "312.",
  "atk-s0514a2:1261_0": "“Kuto nu sāma āgamma, kassa vā pahito tuvaṃ;",
  "atk-s0514a2:1262_0": "‘Udahāro nadiṃ gaccha’, āgato migasammata”nti.",
  "atk-s0514a2:1263_0": "Tattha sāmāti mahāsattaṃ ālapati.",
  "atk-s0514a2:1263_1": "Āgammāti kuto desā imaṃ vanaṃ āgamitvā “amhākaṃ udahāro udakaṃ āharituṃ nadiṃ gacchā”ti kassa vā pahitokena",
  "atk-s0514a2:1263_2": "puggalena pesito hutvā tuvaṃ imaṃ migasammataṃ āgatoti attho.",
  "atk-s0514a2:1264_0": "So tassa kathaṃ sutvā mahantaṃ dukkhavedanaṃ adhivāsetvā mukhena lohitaṃ chaḍḍetvā gāthamāha –",
  "atk-s0514a2:1265_0": "313.",
  "atk-s0514a2:1266_0": "“Andhā mātāpitā mayhaṃ, te bharāmi brahāvane;",
  "atk-s0514a2:1267_0": "Tesāhaṃ udakāhāro, āgato migasammata”nti.",
  "atk-s0514a2:1268_0": "Tattha bharāmīti mūlaphalādīni āharitvā posemi.",
  "atk-s0514a2:1269_0": "Evañca pana vatvā mahāsatto mātāpitaro ārabbha vilapanto āha –",
  "atk-s0514a2:1270_0": "314.",
  "atk-s0514a2:1271_0": "“Atthi nesaṃ usāmattaṃ, atha sāhassa jīvitaṃ;",
  "atk-s0514a2:1272_0": "Udakassa alābhena, maññe andhā marissare.",
  "atk-s0514a2:1273_0": "315.",
  "atk-s0514a2:1274_0": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a2:1275_0": "Yañca ammaṃ na passāmi, taṃ me dukkhataraṃ ito.",
  "atk-s0514a2:1276_0": "316.",
  "atk-s0514a2:1277_0": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a2:1278_0": "Yañca tātaṃ na passāmi, taṃ me dukkhataraṃ ito.",
  "atk-s0514a2:1279_0": "317.",
  "atk-s0514a2:1280_0": "“Sā nūna kapaṇā ammā, cirarattāya rucchati;",
  "atk-s0514a2:1281_0": "Aḍḍharatteva ratte vā, nadīva avasucchati.",
  "atk-s0514a2:1282_0": "318.",
  "atk-s0514a2:1283_0": "“So nūna kapaṇo tāto, cirarattāya rucchati;",
  "atk-s0514a2:1284_0": "Aḍḍharatteva ratte vā, nadīva avasucchati.",
  "atk-s0514a2:1285_0": "319.",
  "atk-s0514a2:1286_0": "“Uṭṭhānapādacariyāya, pādasambāhanassa ca;",
  "atk-s0514a2:1287_0": "Sāma tātavilapantā, hiṇḍissanti brahāvane.",
  "atk-s0514a2:1288_0": "320.",
  "atk-s0514a2:1289_0": "Idampi dutiyaṃ sallaṃ, kampeti hadayaṃ mamaṃ;",
  "atk-s0514a2:1290_0": "Yañca andhe na passāmi, maññe hissāmi jīvita”nti.",
  "atk-s0514a2:1291_0": "Tattha usāmattanti bhojanamattaṃ.",
  "atk-s0514a2:1291_1": "“Usā”ti hi bhojanassa nāmaṃ tassa ca atthitāya.",
  "atk-s0514a2:1291_2": "Sāhassa jīvitanti chadivasamattaṃ jīvitanti attho.",
  "atk-s0514a2:1291_3": "Idaṃ āharitvā ṭhapitaṃ phalāphalaṃ sandhāyāha.",
  "atk-s0514a2:1291_4": "Atha vā usāti usmā.",
  "atk-s0514a2:1291_5": "Tenetaṃ dasseti –",
  "atk-s0514a2:1291_6": "tesaṃ sarīre usmāmattaṃ atthi,",
  "atk-s0514a2:1291_7": "atha mayā ābhatena phalāphalena sāhassa jīvitaṃ atthīti.",
  "atk-s0514a2:1291_8": "Marissareti marissantīti maññāmi.",
  "atk-s0514a2:1291_9": "Pumunāti purisena,",
  "atk-s0514a2:1291_10": "evarūpañhi dukkhaṃ purisena labhitabbamevāti attho.",
  "atk-s0514a2:1291_11": "Cirarattāya rucchatīti cirarattaṃ rodissati.",
  "atk-s0514a2:1291_12": "Aḍḍharatte vāti majjhimaratte vā.",
  "atk-s0514a2:1291_13": "Ratte vāti pacchimaratte vā.",
  "atk-s0514a2:1291_14": "Avasucchatīti kunnadī viya sussissatīti attho.",
  "atk-s0514a2:1291_15": "Uṭṭhānapādacariyāyāti mahārāja,",
  "atk-s0514a2:1291_16": "ahaṃ rattimpi divāpi dve tayo vāre uṭṭhāya attano uṭṭhānavīriyena tesaṃ pādacariyaṃ karomi,",
  "atk-s0514a2:1291_17": "hatthapāde sambāhāmi,",
  "atk-s0514a2:1291_18": "idāni maṃ adisvā mamatthāya te parihīnacakkhukā “sāmatātā”ti vilapantā kaṇṭakehi vijjhiyamānā viya imasmiṃ",
  "atk-s0514a2:1291_19": "vanappadese hiṇḍissanti vicarissantīti attho.",
  "atk-s0514a2:1291_20": "Dutiyaṃ sallanti paṭhamaviddhavisapītasallato sataguṇena sahassaguṇena satasahassaguṇena dukkhataraṃ idaṃ dutiyaṃ tesaṃ adassanasokasallaṃ.",
  "atk-s0514a2:1292_0": "Rājā tassa vilāpaṃ sutvā “ayaṃ accantaṃ brahmacārī dhamme ṭhito mātāpitaro bharati,",
  "atk-s0514a2:1292_1": "idāni evaṃ dukkhappattopi tesaṃyeva vilapati,",
  "atk-s0514a2:1292_2": "evaṃ guṇasampanne nāma mayā aparādho kato,",
  "atk-s0514a2:1292_3": "kathaṃ nu kho imaṃ samassāseyya”nti cintetvā “niraye paccanakāle rajjaṃ kiṃ karissati,",
  "atk-s0514a2:1292_4": "iminā paṭijaggitaniyāmenevassa mātāpitaro paṭijaggissāmi,",
  "atk-s0514a2:1292_5": "imassa maraṇampi amaraṇaṃ viya bhavissatī”ti sanniṭṭhānaṃ katvā āha –",
  "atk-s0514a2:1293_0": "321.",
  "atk-s0514a2:1294_0": "“Mā bāḷhaṃ paridevesi, sāma kalyāṇadassana;",
  "atk-s0514a2:1295_0": "Ahaṃ kammakaro hutvā, bharissaṃ te brahāvane.",
  "atk-s0514a2:1296_0": "322.",
  "atk-s0514a2:1297_0": "“Issatthe casmi kusalo, daḷhadhammoti vissuto;",
  "atk-s0514a2:1298_0": "Ahaṃ kammakaro hutvā, bharissaṃ te brahāvane.",
  "atk-s0514a2:1299_0": "323.",
  "atk-s0514a2:1300_0": "“Migānaṃ vighāsamanvesaṃ, vanamūlaphalāni ca;",
  "atk-s0514a2:1301_0": "Ahaṃ kammakaro hutvā, bharissaṃ te brahāvane.",
  "atk-s0514a2:1302_0": "324.",
  "atk-s0514a2:1303_0": "“Katamaṃ taṃ vanaṃ sāma, yattha mātāpitā tava;",
  "atk-s0514a2:1304_0": "Ahaṃ te tathā bharissaṃ, yathā te abharī tuva”nti.",
  "atk-s0514a2:1305_0": "Tattha bharissaṃ teti te tava mātāpitaro bharissāmi.",
  "atk-s0514a2:1305_1": "Migānanti sīhādīnaṃ migānaṃ vighāsaṃ anvesanto.",
  "atk-s0514a2:1305_2": "Idaṃ so “issatthe casmi kusaloti thūlathūle mige vadhitvā madhuramaṃsena tava mātāpitaro bharissāmī”ti vatvā “mā, mahārāja,",
  "atk-s0514a2:1305_3": "amhe nissāya pāṇavadhaṃ karī”ti vutte evamāha.",
  "atk-s0514a2:1305_4": "Yathā teti yathā tvaṃ te abhari,",
  "atk-s0514a2:1305_5": "tathevāhampi bharissāmīti.",
  "atk-s0514a2:1306_0": "Athassa mahāsatto “sādhu, mahārāja, tena hi me mātāpitaro bharassū”ti vatvā maggaṃ ācikkhanto āha –",
  "atk-s0514a2:1307_0": "325.",
  "atk-s0514a2:1308_0": "“Ayaṃ ekapadī rāja, yoyaṃ ussīsake mama;",
  "atk-s0514a2:1309_0": "Ito gantvā aḍḍhakosaṃ, tattha nesaṃ agārakaṃ;",
  "atk-s0514a2:1310_0": "Yattha mātāpitā mayhaṃ, te bharassu ito gato”ti.",
  "atk-s0514a2:1311_0": "Tattha ekapadīti ekapadamaggo. Ussīsaketi yo esa mama matthakaṭṭhāne. Aḍḍhakosanti aḍḍhakosantare.",
  "atk-s0514a2:1312_0": "Evaṃ so tassa maggaṃ ācikkhitvā mātāpitūsu balavasinehena tathārūpaṃ vedanaṃ adhivāsetvā tesaṃ bharaṇatthāya añjaliṃ paggayha yācanto puna evamāha –",
  "atk-s0514a2:1313_0": "326.",
  "atk-s0514a2:1314_0": "“Namo te kāsirājatthu, namo te kāsivaḍḍhana;",
  "atk-s0514a2:1315_0": "Andhā mātāpitā mayhaṃ, te bharassu brahāvane.",
  "atk-s0514a2:1316_0": "327.",
  "atk-s0514a2:1317_0": "“Añjaliṃ te paggaṇhāmi, kāsirāja namatthu te;",
  "atk-s0514a2:1318_0": "Mātaraṃ pitaraṃ mayhaṃ, vutto vajjāsi vandana”nti.",
  "atk-s0514a2:1319_0": "Tattha vutto vajjāsīti “putto vo suvaṇṇasāmo nadītīrevisapītena sallena viddho rajatapaṭṭasadise vālukāpuline",
  "atk-s0514a2:1319_1": "dakkhiṇapassena nipanno añjaliṃ paggayha tumhākaṃ pāde vandatī”ti evaṃ mahārāja,",
  "atk-s0514a2:1319_2": "mayā vutto hutvā mātāpitūnaṃ me vandanaṃ vadeyyāsīti attho.",
  "atk-s0514a2:1320_0": "Rājā “sādhū”ti sampaṭicchi.",
  "atk-s0514a2:1320_1": "Mahāsattopi mātāpitūnaṃ vandanaṃ pesetvā visaññitaṃ pāpuṇi.",
  "atk-s0514a2:1320_2": "Tamatthaṃ pakāsento satthā āha –",
  "atk-s0514a2:1321_0": "328.",
  "atk-s0514a2:1322_0": "“Idaṃ vatvāna so sāmo, yuvā kalyāṇadassano;",
  "atk-s0514a2:1323_0": "Mucchito visavegena, visaññī samapajjathā”ti.",
  "atk-s0514a2:1324_0": "Tattha samapajjathāti visaññī jāto.",
  "atk-s0514a2:1325_0": "So hi heṭṭhā ettakaṃ kathento nirassāso viya ahosi.",
  "atk-s0514a2:1325_1": "Idāni panassa visavegena madditā bhavaṅgacittasantati hadayarūpaṃ nissāya pavatti,",
  "atk-s0514a2:1325_2": "kathā pacchijji,",
  "atk-s0514a2:1325_3": "mukhaṃ pihitaṃ,",
  "atk-s0514a2:1325_4": "akkhīni nimīlitāni,",
  "atk-s0514a2:1325_5": "hatthapādā thaddhabhāvaṃ pattā,",
  "atk-s0514a2:1325_6": "sakalasarīraṃ lohitena makkhitaṃ.",
  "atk-s0514a2:1325_7": "Rājā “ayaṃ idāneva mayā saddhiṃ kathesi,",
  "atk-s0514a2:1325_8": "kiṃ nu kho”ti tassa assāsapassāse upadhāresi.",
  "atk-s0514a2:1325_9": "Te pana niruddhā,",
  "atk-s0514a2:1325_10": "sarīraṃ thaddhaṃ jātaṃ.",
  "atk-s0514a2:1325_11": "So taṃ disvā “niruddho dāni sāmo”ti sokaṃ saddhāretuṃ asakkonto ubho hatthe matthake ṭhapetvā mahāsaddena paridevi.",
  "atk-s0514a2:1325_12": "Tamatthaṃ pakāsento satthā āha –",
  "atk-s0514a2:1326_0": "329.",
  "atk-s0514a2:1327_0": "“Sa rājā paridevesi, bahuṃ kāruññasañhitaṃ;",
  "atk-s0514a2:1328_0": "Ajarāmarohaṃ āsiṃ, ajjetaṃ ñāmi no pure;",
  "atk-s0514a2:1329_0": "Sāmaṃ kālaṅkataṃ disvā, natthi maccussa nāgamo.",
  "atk-s0514a2:1330_0": "330.",
  "atk-s0514a2:1331_0": "“Yassu maṃ paṭimanteti, savisena samappito;",
  "atk-s0514a2:1332_0": "Svajja evaṃ gate kāle, na kiñci mabhibhāsati.",
  "atk-s0514a2:1333_0": "331.",
  "atk-s0514a2:1334_0": "“Nirayaṃ nūna gacchāmi, ettha me natthi saṃsayo;",
  "atk-s0514a2:1335_0": "Tadā hi pakataṃ pāpaṃ, cirarattāya kibbisaṃ.",
  "atk-s0514a2:1336_0": "332.",
  "atk-s0514a2:1337_0": "“Bhavanti tassa vattāro, gāme kibbisakārako;",
  "atk-s0514a2:1338_0": "Araññe nimmanussamhi, ko maṃ vattumarahati.",
  "atk-s0514a2:1339_0": "333.",
  "atk-s0514a2:1340_0": "“Sārayanti hi kammāni, gāme saṃgaccha māṇavā;",
  "atk-s0514a2:1341_0": "Araññe nimmanussamhi, ko nu maṃ sārayissatī”ti.",
  "atk-s0514a2:1342_0": "Tattha āsinti ahaṃ ettakaṃ kālaṃ ajarāmaromhīti saññī ahosiṃ.",
  "atk-s0514a2:1342_1": "Ajjetanti ajja ahaṃ imaṃ sāmaṃ kālakataṃ disvā mamañceva aññesañca natthi maccussa nāgamoti taṃ maccussa āgamanaṃ ajja jānāmi,",
  "atk-s0514a2:1342_2": "ito pubbe na jānāmīti vilapati.",
  "atk-s0514a2:1342_3": "Svajja evaṃ gate kāleti yo savisena sallena samappito idāneva maṃ paṭimanteti,",
  "atk-s0514a2:1342_4": "so ajja evaṃ gate kāle evaṃ maraṇakāle sampatte kiñci appamattakampi na bhāsati.",
  "atk-s0514a2:1342_5": "Tadā hīti tasmiṃ khaṇe sāmaṃ vijjhantena mayā pāpaṃ kataṃ.",
  "atk-s0514a2:1342_6": "Cirarattāya kibbisanti taṃ pana cirarattaṃ vipaccanasamatthaṃ dāruṇaṃ pharusaṃ.",
  "atk-s0514a2:1343_0": "Tassāti tassa evarūpaṃ pāpakammaṃ katvā vicarantassa.",
  "atk-s0514a2:1343_1": "Vattāroti ninditāro bhavanti “kuhiṃ gāme kinti kibbisakārako”ti.",
  "atk-s0514a2:1343_2": "Imasmiṃ pana araññe nimmanussamhi ko maṃ vattumarahati,",
  "atk-s0514a2:1343_3": "sace hi bhaveyya,",
  "atk-s0514a2:1343_4": "vadeyyāti vilapati.",
  "atk-s0514a2:1343_5": "Sārayantīti gāme vā nigamādīsu vā saṃgaccha māṇavā tattha tattha bahū purisā sannipatitvā “ambho purisaghātaka,",
  "atk-s0514a2:1343_6": "dāruṇaṃ te kammaṃ kataṃ,",
  "atk-s0514a2:1343_7": "asukadaṇḍaṃ patto nāma tva”nti evaṃ kammāni sārenti codenti.",
  "atk-s0514a2:1343_8": "Imasmiṃ pana nimmanusse araññe maṃ ko sārayissatīti attānaṃ codento vilapati.",
  "atk-s0514a2:1344_0": "Tadā bahusundarī nāma devadhītā gandhamādanavāsinī mahāsattassa sattame attabhāve mātubhūtapubbā.",
  "atk-s0514a2:1344_1": "Sā puttasinehena bodhisattaṃ niccaṃ āvajjeti,",
  "atk-s0514a2:1344_2": "taṃ divasaṃ pana dibbasampattiṃ anubhavamānā na taṃ āvajjeti.",
  "atk-s0514a2:1344_3": "“Devasamāgamaṃ gatā”tipi vadantiyeva.",
  "atk-s0514a2:1344_4": "Sā tassa visaññibhūtakāle “kiṃ nu kho me puttassa pavattī”ti āvajjamānā addasa “ayaṃ pīḷiyakkho nāma",
  "atk-s0514a2:1344_5": "rājā mama puttaṃ visapītena sallena vijjhitvā migasammatānadītīre vālukāpuline ghātetvā mahantena saddena",
  "atk-s0514a2:1344_6": "paridevati.",
  "atk-s0514a2:1344_7": "Sacāhaṃ na gamissāmi,",
  "atk-s0514a2:1344_8": "mama putto suvaṇṇasāmo ettheva marissati,",
  "atk-s0514a2:1344_9": "raññopi hadayaṃ phalissati,",
  "atk-s0514a2:1344_10": "sāmassa mātāpitaropi nirāhārā pānīyampi alabhantā sussitvā marissanti.",
  "atk-s0514a2:1344_11": "Mayi pana gatāya rājā pānīyaghaṭaṃ ādāya tassa mātāpitūnaṃ santikaṃ gamissati,",
  "atk-s0514a2:1344_12": "gantvā ca pana “putto vo mayā hato’ti kathessati.",
  "atk-s0514a2:1344_13": "Evañca vatvā tesaṃ vacanaṃ sutvā te puttassa santikaṃ ānayissati.",
  "atk-s0514a2:1344_14": "Atha kho te ca ahañca saccakiriyaṃ karissāma,",
  "atk-s0514a2:1344_15": "saccabalena sāmassa visaṃ vinassissati.",
  "atk-s0514a2:1344_16": "Evaṃ me putto jīvitaṃ labhissati,",
  "atk-s0514a2:1344_17": "mātāpitaro ca cakkhūni labhissanti,",
  "atk-s0514a2:1344_18": "rājā ca sāmassa dhammadesanaṃ sutvā nagaraṃ gantvā mahādānaṃ datvā saggaparāyaṇo bhavissati,",
  "atk-s0514a2:1344_19": "tasmā gacchāmahaṃ tatthā”ti.",
  "atk-s0514a2:1344_20": "Sā gantvā migasammatānadītīre adissamānena kāyena ākāse ṭhatvā raññā saddhiṃ kathesi.",
  "atk-s0514a2:1344_21": "Tamatthaṃ pakāsento satthā āha –",
  "atk-s0514a2:1345_0": "334.",
  "atk-s0514a2:1346_0": "“Sā devatā antarahitā, pabbate gandhamādane;",
  "atk-s0514a2:1347_0": "Raññova anukampāya, imā gāthā abhāsatha.",
  "atk-s0514a2:1348_0": "335.",
  "atk-s0514a2:1349_0": "“Āguṃ kira mahārāja, akari kammadukkaṭaṃ;",
  "atk-s0514a2:1350_0": "Adūsakā pitāputtā, tayo ekūsunā hatā.",
  "atk-s0514a2:1351_0": "336.",
  "atk-s0514a2:1352_0": "“Ehi taṃ anusikkhāmi, yathā te sugatī siyā;",
  "atk-s0514a2:1353_0": "Dhammenandhe vane posa, maññehaṃ sugatī tayā”ti.",
  "atk-s0514a2:1354_0": "Tattha raññovāti raññoyeva.",
  "atk-s0514a2:1354_1": "Āguṃ kirāti mahārāja,",
  "atk-s0514a2:1354_2": "tvaṃ mahāparādhaṃ mahāpāpaṃ akari.",
  "atk-s0514a2:1354_3": "Dukkaṭanti yaṃ kataṃ dukkaṭaṃ hoti,",
  "atk-s0514a2:1354_4": "taṃ lāmakakammaṃ akari.",
  "atk-s0514a2:1354_5": "Adūsakāti niddosā.",
  "atk-s0514a2:1354_6": "Pitāputtāti mātā ca pitā ca putto ca ime tayo janā ekausunā hatā.",
  "atk-s0514a2:1354_7": "Tasmiñhi hate tappaṭibaddhā tassa mātāpitaropi hatāva honti.",
  "atk-s0514a2:1354_8": "Anusikkhāmīti sikkhāpemi anusāsāmi.",
  "atk-s0514a2:1354_9": "Posāti sāmassa ṭhāne ṭhatvā sinehaṃ paccupaṭṭhāpetvā sāmo viya te ubho andhe posehi.",
  "atk-s0514a2:1354_10": "Maññehaṃ sugatī tayāti evaṃ tayā sugatiyeva gantabbā bhavissatīti ahaṃ maññāmi.",
  "atk-s0514a2:1355_0": "So devatāya vacanaṃ sutvā “ahaṃ kira tassa mātāpitaro posetvā saggaṃ gamissāmī”ti saddahitvā “kiṃ me rajjena,",
  "atk-s0514a2:1355_1": "teyeva posessāmī”ti daḷhaṃ adhiṭṭhāya balavaparidevaṃ paridevanto sokaṃ tanukaṃ katvā “suvaṇṇasāmo mato",
  "atk-s0514a2:1355_2": "bhavissatī”ti nānāpupphehi tassa sarīraṃ pūjetvā udakena siñcitvā tikkhattuṃ padakkhiṇaṃ katvā catūsu",
  "atk-s0514a2:1355_3": "ṭhānesu vanditvā tena pūritaṃ udakaghaṭaṃ ādāya domanassappatto dakkhiṇadisābhimukho agamāsi.",
  "atk-s0514a2:1355_4": "Tamatthaṃ pakāsento satthā āha –",
  "atk-s0514a2:1356_0": "337.",
  "atk-s0514a2:1357_0": "“Sa rājā paridevitvā, bahuṃ kāruññasañhitaṃ;",
  "atk-s0514a2:1358_0": "Udakakumbhamādāya, pakkāmi dakkhiṇāmukho”ti.",
  "atk-s0514a2:1359_0": "Pakatiyāpi mahāthāmo rājā pānīyaghaṭaṃ ādāya gacchanto assamapadaṃ koṭṭento viya pavisitvā dukūlapaṇḍitassa paṇṇasālādvāraṃ sampāpuṇi.",
  "atk-s0514a2:1359_1": "Dukūlapaṇḍito anto nisinnova tassa padasaddaṃ sutvā “nāyaṃ sāmassa padasaddo,",
  "atk-s0514a2:1359_2": "kassa nu kho”ti pucchanto gāthādvayamāha –",
  "atk-s0514a2:1360_0": "338.",
  "atk-s0514a2:1361_0": "“Kassa nu eso padasaddo, manussasseva āgato;",
  "atk-s0514a2:1362_0": "Neso sāmassa nigghoso, ko nu tvamasi mārisa.",
  "atk-s0514a2:1363_0": "339.",
  "atk-s0514a2:1364_0": "“Santañhi sāmo vajati, santaṃ pādāni neyati;",
  "atk-s0514a2:1365_0": "Neso sāmassa nigghoso, ko nu tvamasi mārisā”ti.",
  "atk-s0514a2:1366_0": "Tattha manussassevāti nāyaṃ sīhabyagghadīpiyakkhanāgakinnarānaṃ,",
  "atk-s0514a2:1366_1": "āgacchato pana manussassevāyaṃ padasaddo,",
  "atk-s0514a2:1366_2": "neso sāmassāti.",
  "atk-s0514a2:1366_3": "Santaṃ hīti upasamayuttaṃ eva.",
  "atk-s0514a2:1366_4": "Vajatīti caṅkamati.",
  "atk-s0514a2:1366_5": "Neyatīti patiṭṭhāpeti.",
  "atk-s0514a2:1367_0": "Taṃ sutvā rājā “sacāhaṃ attano rājabhāvaṃ akathetvā ‘mayā tumhākaṃ putto mārito’ti vakkhāmi,",
  "atk-s0514a2:1367_1": "ime kujjhitvā mayā saddhiṃ pharusaṃ kathessanti.",
  "atk-s0514a2:1367_2": "Evaṃ me tesu kodho uppajjissati,",
  "atk-s0514a2:1367_3": "atha ne viheṭhessāmi,",
  "atk-s0514a2:1367_4": "taṃ mama akusalaṃ bhavissati,",
  "atk-s0514a2:1367_5": "‘rājā’ti pana vutte abhāyantā nāma natthi,",
  "atk-s0514a2:1367_6": "tasmā rājabhāvaṃ tāva kathessāmī”ti cintetvā pānīyamāḷake pānīyaghaṭaṃ ṭhapetvā paṇṇasālādvāre ṭhatvā āha –",
  "atk-s0514a2:1368_0": "340.",
  "atk-s0514a2:1369_0": "“Rājāhamasmi kāsīnaṃ, pīḷiyakkhoti maṃ vidū;",
  "atk-s0514a2:1370_0": "Lobhā raṭṭhaṃ pahitvāna, migamesaṃ carāmahaṃ.",
  "atk-s0514a2:1371_0": "341.",
  "atk-s0514a2:1372_0": "“Issatthe casmi kusalo, daḷhadhammoti vissuto;",
  "atk-s0514a2:1373_0": "Nāgopi me na mucceyya, āgato usupātana”nti.",
  "atk-s0514a2:1374_0": "Dukūlapaṇḍitopi tena saddhiṃ paṭisanthāraṃ karonto āha –",
  "atk-s0514a2:1375_0": "342.",
  "atk-s0514a2:1376_0": "“Svāgataṃ te mahārāja, atho te adurāgataṃ;",
  "atk-s0514a2:1377_0": "Issarosi anuppatto, yaṃ idhatthi pavedaya.",
  "atk-s0514a2:1378_0": "343.",
  "atk-s0514a2:1379_0": "“Tindukāni piyālāni, madhuke kāsumāriyo;",
  "atk-s0514a2:1380_0": "Phalāni khuddakappāni, bhuñja rāja varaṃ varaṃ.",
  "atk-s0514a2:1381_0": "344.",
  "atk-s0514a2:1382_0": "“Idampi pānīyaṃ sītaṃ, ābhataṃ girigabbharā;",
  "atk-s0514a2:1383_0": "Tato piva mahārāja, sace tvaṃ abhikaṅkhasī”ti;",
  "atk-s0514a2:1384_0": "Tassattho sattigumbajātake kathito.",
  "atk-s0514a2:1384_1": "Idha pana “girigabbharā”ti migasammataṃ sandhāya vuttaṃ.",
  "atk-s0514a2:1384_2": "Sā hi nadī girigabbharā nikkhantattā “girigabbharā” tveva jātā.",
  "atk-s0514a2:1385_0": "Evaṃ tena paṭisanthāre kate rājā “putto vo mayā mārito”ti paṭhamameva vattuṃ ayuttaṃ,",
  "atk-s0514a2:1385_1": "ajānanto viya kathaṃ samuṭṭhāpetvā kathessāmī”ti cintetvā āha –",
  "atk-s0514a2:1386_0": "345.",
  "atk-s0514a2:1387_0": "“Nālaṃ andhā vane daṭṭhuṃ, ko nu vo phalamāhari;",
  "atk-s0514a2:1388_0": "Anandhassevayaṃ sammā, nivāpo mayha khāyatī”ti.",
  "atk-s0514a2:1389_0": "Tattha nālanti tumhe andhā imasmiṃ vane kiñci daṭṭhuṃ na samatthā.",
  "atk-s0514a2:1389_1": "Ko nu vo phalamāharīti ko nu tumhākaṃ imāni phalāphalāni āhari.",
  "atk-s0514a2:1389_2": "Nivāpoti ayaṃ sammā nayena upāyena kāraṇena kato khāditabbayuttakānaṃ parisuddhānaṃ phalāphalānaṃ nivāpo",
  "atk-s0514a2:1389_3": "sannicayo anandhassa viya mayhaṃ khāyati paññāyati upaṭṭhāti.",
  "atk-s0514a2:1390_0": "Taṃ sutvā dukūlapaṇḍito “mahārāja,",
  "atk-s0514a2:1390_1": "na mayaṃ phalāphalāni āharāma,",
  "atk-s0514a2:1390_2": "putto pana no āharatī”ti dassento gāthādvayamāha –",
  "atk-s0514a2:1391_0": "346.",
  "atk-s0514a2:1392_0": "“Daharo yuvā nātibrahā, sāmo kalyāṇadassano;",
  "atk-s0514a2:1393_0": "Dīghassa kesā asitā, atho sūnaggavellitā.",
  "atk-s0514a2:1394_0": "347.",
  "atk-s0514a2:1395_0": "“So have phalamāharitvā, ito ādāya kamaṇḍaluṃ;",
  "atk-s0514a2:1396_0": "Nadiṃ gato udahāro, maññe na dūramāgato”ti.",
  "atk-s0514a2:1397_0": "Tattha nātibrahāti nātidīgho nātirasso.",
  "atk-s0514a2:1397_1": "Sūnaggavellitāti sūnasaṅkhātāya maṃsakoṭṭanapotthaniyā aggaṃ viya vinatā.",
  "atk-s0514a2:1397_2": "Kamaṇḍalunti ghaṭaṃ.",
  "atk-s0514a2:1397_3": "Na dūramāgatoti idāni na dūraṃ āgato,",
  "atk-s0514a2:1397_4": "āsannaṭṭhānaṃ āgato bhavissatīti maññāmīti attho.",
  "atk-s0514a2:1398_0": "Taṃ sutvā rājā āha –",
  "atk-s0514a2:1399_0": "348.",
  "atk-s0514a2:1400_0": "“Ahaṃ taṃ avadhiṃ sāmaṃ, yo tuyhaṃ paricārako;",
  "atk-s0514a2:1401_0": "Yaṃ kumāraṃ pavedetha, sāmaṃ kalyāṇadassanaṃ.",
  "atk-s0514a2:1402_0": "349.",
  "atk-s0514a2:1403_0": "“Dīghassa kesā asitā, atho sūnaggavellitā;",
  "atk-s0514a2:1404_0": "Tesu lohitalittesu, seti sāmo mahā hato”ti.",
  "atk-s0514a2:1405_0": "Tattha avadhinti visapītena sarena vijjhitvā māresiṃ.",
  "atk-s0514a2:1405_1": "Pavedethāti kathetha.",
  "atk-s0514a2:1405_2": "Setīti migasammatānadītīre vālukāpuline sayati.",
  "atk-s0514a2:1406_0": "Dukūlapaṇḍitassa pana avidūre pārikāya paṇṇasālā hoti.",
  "atk-s0514a2:1406_1": "Sā tattha nisinnāva rañño vacanaṃ sutvā taṃ pavattiṃ sotukāmā attano paṇṇasālato nikkhamitvā rajjukasaññāya dukūlapaṇḍitassa santikaṃ gantvā āha –",
  "atk-s0514a2:1407_0": "350.",
  "atk-s0514a2:1408_0": "“Kena dukūla mantesi, ‘hato sāmo’ti vādinā;",
  "atk-s0514a2:1409_0": "‘Hato sāmo’ti sutvāna, hadayaṃ me pavedhati.",
  "atk-s0514a2:1410_0": "351.",
  "atk-s0514a2:1411_0": "“Assatthasseva taruṇaṃ, pavāḷaṃ māluteritaṃ;",
  "atk-s0514a2:1412_0": "‘Hato sāmo’ti sutvāna, hadayaṃ me pavedhatī”ti.",
  "atk-s0514a2:1413_0": "Tattha vādināti “mayā sāmo hato”ti vadantena. Pavāḷanti pallavaṃ. Māluteritanti vātena pahaṭaṃ.",
  "atk-s0514a2:1414_0": "Dukūlapaṇḍito ovadanto āha –",
  "atk-s0514a2:1415_0": "352.",
  "atk-s0514a2:1416_0": "“Pārike kāsirājāyaṃ, so sāmaṃ migasammate;",
  "atk-s0514a2:1417_0": "Kodhasā usunā vijjhi, tassa mā pāpamicchimhā”ti.",
  "atk-s0514a2:1418_0": "Tattha migasammateti migasammatānadītīre.",
  "atk-s0514a2:1418_1": "Kodhasāti migesu uppannena kodhena.",
  "atk-s0514a2:1418_2": "Mā pāpamicchimhāti tassa mayaṃ ubhopi pāpaṃ mā icchimhā.",
  "atk-s0514a2:1419_0": "Puna pārikā āha –",
  "atk-s0514a2:1420_0": "353.",
  "atk-s0514a2:1421_0": "“Kicchā laddho piyo putto, yo andhe abharī vane;",
  "atk-s0514a2:1422_0": "Taṃ ekaputtaṃ ghātimhi, kathaṃ cittaṃ na kopaye”ti.",
  "atk-s0514a2:1423_0": "Tattha ghātimhīti ghātake.",
  "atk-s0514a2:1424_0": "Dukūlapaṇḍito āha –",
  "atk-s0514a2:1425_0": "354.",
  "atk-s0514a2:1426_0": "“Kicchā laddho piyo putto, yo andhe abharī vane;",
  "atk-s0514a2:1427_0": "Taṃ ekaputtaṃ ghātimhi, akkodhaṃ āhu paṇḍitā”ti.",
  "atk-s0514a2:1428_0": "Tattha akkodhanti kodho nāma nirayasaṃvattaniko,",
  "atk-s0514a2:1428_1": "tasmā taṃ kodhaṃ akatvā puttaghātakamhi akkodho eva kattabboti paṇḍitā āhu kathenti.",
  "atk-s0514a2:1429_0": "Evañca pana vatvā te ubhohi hatthehi uraṃ paharitvā mahāsattassa guṇe vaṇṇetvā bhusaṃ parideviṃsu.",
  "atk-s0514a2:1429_1": "Atha ne rājā samassāsento āha –",
  "atk-s0514a2:1430_0": "355.",
  "atk-s0514a2:1431_0": "“Mā bāḷhaṃ paridevetha, ‘hato sāmo’ti vādinā;",
  "atk-s0514a2:1432_0": "Ahaṃ kammakaro hutvā, bharissāmi brahāvane.",
  "atk-s0514a2:1433_0": "356.",
  "atk-s0514a2:1434_0": "“Issatthe casmi kusalo, daḷhadhammoti vissuto;",
  "atk-s0514a2:1435_0": "Ahaṃ kammakaro hutvā, bharissāmi brahāvane.",
  "atk-s0514a2:1436_0": "357.",
  "atk-s0514a2:1437_0": "“Migānaṃ vighāsamanvesaṃ, vanamūlaphalāni ca;",
  "atk-s0514a2:1438_0": "Ahaṃ kammakaro hutvā, bharissāmi brahāvane”ti.",
  "atk-s0514a2:1439_0": "Tattha vādināti tumhe “sāmo hato”ti vadantena mayā saddhiṃ “tayā no evaṃ guṇasampanno putto mārito,",
  "atk-s0514a2:1439_1": "idāni ko amhe bharissatī”tiādīni vatvā mā bāḷhaṃ paridevetha,",
  "atk-s0514a2:1439_2": "ahaṃ tumhākaṃ kammakaro hutvā sāmo viya tumhe bharissāmīti.",
  "atk-s0514a2:1440_0": "Evaṃ rājā “tumhe mā cintayittha,",
  "atk-s0514a2:1440_1": "na mayhaṃ rajjenattho,",
  "atk-s0514a2:1440_2": "ahaṃ vo yāvajīvaṃ bharissāmī”ti te assāsesi.",
  "atk-s0514a2:1440_3": "Te tena saddhiṃ sallapantā āhaṃsu –",
  "atk-s0514a2:1441_0": "358.",
  "atk-s0514a2:1442_0": "“Nesa dhammo mahārāja, netaṃ amhesu kappati;",
  "atk-s0514a2:1443_0": "Rājā tvamasi amhākaṃ, pāde vandāma te maya”nti.",
  "atk-s0514a2:1444_0": "Tattha dhammoti sabhāvo kāraṇaṃ vā.",
  "atk-s0514a2:1444_1": "Netaṃ amhesu kappatīti etaṃ tava kammakaraṇaṃ amhesu na kappati na sobhati.",
  "atk-s0514a2:1444_2": "“Pāde vandāma te maya”nti idaṃ pana te pabbajitaliṅge ṭhitāpi puttasokena samabbhāhatāya ceva nihatamānatāya ca vadiṃsu.",
  "atk-s0514a2:1444_3": "“Rañño vissāsaṃ uppādetuṃ evamāhaṃsū”tipi vadanti.",
  "atk-s0514a2:1445_0": "Taṃ sutvā rājā ativiya tussitvā “aho acchariyaṃ,",
  "atk-s0514a2:1445_1": "evaṃ dosakārake nāma mayi pharusavacanamattampi natthi,",
  "atk-s0514a2:1445_2": "paggaṇhantiyeva mama”nti cintetvā gāthamāha –",
  "atk-s0514a2:1446_0": "359.",
  "atk-s0514a2:1447_0": "“Dhammaṃ nesādā bhaṇatha, katā apacitī tayā;",
  "atk-s0514a2:1448_0": "Pitā tvamasi amhākaṃ, mātā tvamasi pārike”ti.",
  "atk-s0514a2:1449_0": "Tattha tayāti ekekaṃ vadanto evamāha.",
  "atk-s0514a2:1449_1": "Pitāti dukūlapaṇḍita,",
  "atk-s0514a2:1449_2": "ajja paṭṭhāya tvaṃ mayhaṃ pituṭṭhāne tiṭṭha,",
  "atk-s0514a2:1449_3": "amma pārike,",
  "atk-s0514a2:1449_4": "tvampi me mātuṭṭhāne tiṭṭha,",
  "atk-s0514a2:1449_5": "ahaṃ pana vo puttassa sāmassa ṭhāne ṭhatvā pādadhovanādīni sabbakiccāni karissāmi,",
  "atk-s0514a2:1449_6": "maṃ rājāti asallakkhetvā sāmoti sallakkhethāti.",
  "atk-s0514a2:1450_0": "Te añjaliṃ paggayha vanditvā “mahārāja,",
  "atk-s0514a2:1450_1": "tava amhākaṃ kammakaraṇakiccaṃ natthi,",
  "atk-s0514a2:1450_2": "apica kho pana laṭṭhikoṭiyā no gahetvā ānetvā sāmaṃ dassehī”ti yācantā gāthādvayamāhaṃsu –",
  "atk-s0514a2:1451_0": "360.",
  "atk-s0514a2:1452_0": "“Namo te kāsirājatthu, namo te kāsivaḍḍhana;",
  "atk-s0514a2:1453_0": "Añjaliṃ te paggaṇhāma, yāva sāmānupāpaya.",
  "atk-s0514a2:1454_0": "361.",
  "atk-s0514a2:1455_0": "“Tassa pāde samajjantā, mukhañca bhujadassanaṃ;",
  "atk-s0514a2:1456_0": "Saṃsumbhamānā attānaṃ, kālamāgamayāmase”ti.",
  "atk-s0514a2:1457_0": "Tattha yāva sāmānupāpayāti yāva sāmo yattha,",
  "atk-s0514a2:1457_1": "tattha amhe anupāpaya.",
  "atk-s0514a2:1457_2": "Bhujadassananti kalyāṇadassanaṃ abhirūpaṃ.",
  "atk-s0514a2:1457_3": "Saṃsumbhamānāti pothentā.",
  "atk-s0514a2:1457_4": "Kālamāgamayāmaseti kālakiriyaṃ āgamessāma.",
  "atk-s0514a2:1458_0": "Tesaṃ evaṃ kathentānaññeva sūriyo atthaṅgato.",
  "atk-s0514a2:1458_1": "Atha rājā “sacāhaṃ idāneva ime tattha nessāmi,",
  "atk-s0514a2:1458_2": "taṃ disvāva nesaṃ hadayaṃ phalissati,",
  "atk-s0514a2:1458_3": "iti tiṇṇampi etesaṃ matakāle ahaṃ niraye uppajjantoyeva nāma,",
  "atk-s0514a2:1458_4": "tasmā tesaṃ gantuṃ na dassāmī”ti cintetvā catasso gāthāyo ajjhabhāsi –",
  "atk-s0514a2:1459_0": "362.",
  "atk-s0514a2:1460_0": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1461_0": "Yattha sāmo hato seti, candova patito chamā.",
  "atk-s0514a2:1462_0": "363.",
  "atk-s0514a2:1463_0": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1464_0": "Yattha sāmo hato seti, sūriyova patito chamā.",
  "atk-s0514a2:1465_0": "364.",
  "atk-s0514a2:1466_0": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1467_0": "Yattha sāmo hato seti, paṃsunā patikunthito.",
  "atk-s0514a2:1468_0": "365.",
  "atk-s0514a2:1469_0": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1470_0": "Yattha sāmo hato seti, idheva vasathassame”ti.",
  "atk-s0514a2:1471_0": "Tattha brahāti accuggataṃ.",
  "atk-s0514a2:1471_1": "Ākāsantaṃvāti etaṃ vanaṃ ākāsassa anto viya hutvā dissati.",
  "atk-s0514a2:1471_2": "Atha vā ākāsantanti ākāsamānaṃ,",
  "atk-s0514a2:1471_3": "pakāsamānanti attho.",
  "atk-s0514a2:1471_4": "Chamāti chamāyaṃ,",
  "atk-s0514a2:1471_5": "pathaviyanti attho.",
  "atk-s0514a2:1471_6": "“Chama”ntipi pāṭho,",
  "atk-s0514a2:1471_7": "pathaviṃ patito viyāti attho.",
  "atk-s0514a2:1471_8": "Patikunthitoti parikiṇṇo,",
  "atk-s0514a2:1471_9": "paliveṭhitoti attho.",
  "atk-s0514a2:1472_0": "Atha te attano vāḷamigabhayābhāvaṃ dassetuṃ gāthamāhaṃsu –",
  "atk-s0514a2:1473_0": "366.",
  "atk-s0514a2:1474_0": "“Yadi tattha sahassāni, satāni niyutāni ca;",
  "atk-s0514a2:1475_0": "Nevamhākaṃ bhayaṃ koci, vane vāḷesu vijjatī”ti.",
  "atk-s0514a2:1476_0": "Tattha kocīti imasmiṃ vane katthaci ekasmiṃ padesepi amhākaṃ vāḷesu bhayaṃ nāma natthi.",
  "atk-s0514a2:1477_0": "Rājā te paṭibāhituṃ asakkonto hatthesu gahetvā tattha nesi. Tamatthaṃ pakāsento satthā āha –",
  "atk-s0514a2:1478_0": "367.",
  "atk-s0514a2:1479_0": "“Tato andhānamādāya, kāsirājā brahāvane;",
  "atk-s0514a2:1480_0": "Hatthe gahetvā pakkāmi, yattha sāmo hato ahū”ti.",
  "atk-s0514a2:1481_0": "Tattha tatoti tadā.",
  "atk-s0514a2:1481_1": "Andhānanti andhe.",
  "atk-s0514a2:1481_2": "Ahūti ahosi.",
  "atk-s0514a2:1481_3": "Yatthāti yasmiṃ ṭhāne so nipanno,",
  "atk-s0514a2:1481_4": "tattha nesīti attho.",
  "atk-s0514a2:1482_0": "So ānetvā ca pana sāmassa santike ṭhapetvā “ayaṃ vo putto”ti ācikkhi.",
  "atk-s0514a2:1482_1": "Athassa pitā sīsaṃ ukkhipitvā mātā pāde gahetvā ūrūsu ṭhapetvā nisīditvā vilapiṃsu.",
  "atk-s0514a2:1482_2": "Tamatthaṃ pakāsento satthā āha –",
  "atk-s0514a2:1483_0": "368.",
  "atk-s0514a2:1484_0": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1485_0": "Apaviddhaṃ brahāraññe, candaṃva patitaṃ chamā.",
  "atk-s0514a2:1486_0": "369.",
  "atk-s0514a2:1487_0": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1488_0": "Apaviddhaṃ brahāraññe, sūriyaṃva patitaṃ chamā.",
  "atk-s0514a2:1489_0": "370.",
  "atk-s0514a2:1490_0": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1491_0": "Apaviddhaṃ brahāraññe, kalūnaṃ paridevayuṃ.",
  "atk-s0514a2:1492_0": "371.",
  "atk-s0514a2:1493_0": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1494_0": "Bāhā paggayha pakkanduṃ, ‘adhammo kira bho’iti.",
  "atk-s0514a2:1495_0": "372.",
  "atk-s0514a2:1496_0": "“Bāḷhaṃ kho tvaṃ pamattosi, sāma kalyāṇadassana;",
  "atk-s0514a2:1497_0": "Yo ajjevaṃ gate kāle, na kiñci mabhibhāsasi.",
  "atk-s0514a2:1498_0": "373.",
  "atk-s0514a2:1499_0": "“Bāḷhaṃ kho tvaṃ padittosi, sāma kalyāṇadassana;",
  "atk-s0514a2:1500_0": "Yo ajjevaṃ gate kāle, na kiñci mabhibhāsasi.",
  "atk-s0514a2:1501_0": "374.",
  "atk-s0514a2:1502_0": "“Bāḷhaṃ kho tvaṃ pakuddhosi, sāma kalyāṇadassana;",
  "atk-s0514a2:1503_0": "Yo ajjevaṃ gate kāle, na kiñci mabhibhāsati.",
  "atk-s0514a2:1504_0": "375.",
  "atk-s0514a2:1505_0": "“Bāḷhaṃ kho tvaṃ pasuttosi, sāma kalyāṇadassana;",
  "atk-s0514a2:1506_0": "Yo ajjevaṃ gate kāle, na kiñci mabhibhāsasi.",
  "atk-s0514a2:1507_0": "376.",
  "atk-s0514a2:1508_0": "“Bāḷhaṃ kho tvaṃ vimanosi, sāma kalyāṇadassana;",
  "atk-s0514a2:1509_0": "Yo ajjevaṃ gate kāle, na kiñci mabhibhāsasi.",
  "atk-s0514a2:1510_0": "377.",
  "atk-s0514a2:1511_0": "“Jaṭaṃ valinaṃ paṃsugataṃ, kodāni saṇṭhapessati;",
  "atk-s0514a2:1512_0": "Sāmo ayaṃ kālakato, andhānaṃ paricārako.",
  "atk-s0514a2:1513_0": "378.",
  "atk-s0514a2:1514_0": "“Ko me sammajjamādāya, sammajjissati assamaṃ;",
  "atk-s0514a2:1515_0": "Sāmo ayaṃ kālakato, andhānaṃ paricārako.",
  "atk-s0514a2:1516_0": "379.",
  "atk-s0514a2:1517_0": "“Kodāni nhāpayissati, sītenuṇhodakena ca;",
  "atk-s0514a2:1518_0": "Sāmo ayaṃ kālakato, andhānaṃ paricārako.",
  "atk-s0514a2:1519_0": "380.",
  "atk-s0514a2:1520_0": "“Kodāni bhojayissati, vanamūlaphalāni ca;",
  "atk-s0514a2:1521_0": "Sāmo ayaṃ kālakato, andhānaṃ paricārako”ti.",
  "atk-s0514a2:1522_0": "Tattha apaviddhanti raññā niratthakaṃ chaḍḍitaṃ.",
  "atk-s0514a2:1522_1": "Adhammo kira bho itīti ayuttaṃ kira bho,",
  "atk-s0514a2:1522_2": "ajja imasmiṃ loke vattati.",
  "atk-s0514a2:1522_3": "Pamattoti tikhiṇasuraṃ pivitvā viya matto pamatto pamādaṃ āpanno.",
  "atk-s0514a2:1522_4": "Padittoti dappito.",
  "atk-s0514a2:1522_5": "“Pakuddhosi vimanosī”ti sabbaṃ vilāpavasena bhaṇanti.",
  "atk-s0514a2:1522_6": "Jaṭanti tāta,",
  "atk-s0514a2:1522_7": "amhākaṃ jaṭāmaṇḍalaṃ.",
  "atk-s0514a2:1522_8": "Valinaṃ paṃsugatanti yadā ākulaṃ malaggahitaṃ bhavissati.",
  "atk-s0514a2:1522_9": "Kodānīti idāni ko saṇṭhapessati,",
  "atk-s0514a2:1522_10": "sodhetvā ujuṃ karissatīti.",
  "atk-s0514a2:1523_0": "Athassa mātā bahuṃ vilapitvā tassa ure hatthaṃ ṭhapetvā santāpaṃ upadhārentī “puttassa me santāpo pavattatiyeva,",
  "atk-s0514a2:1523_1": "visavegena visaññitaṃ āpanno bhavissati,",
  "atk-s0514a2:1523_2": "nibbisabhāvatthāya cassa saccakiriyaṃ karissāmī”ti cintetvā saccakiriyamakāsi.",
  "atk-s0514a2:1523_3": "Tamatthaṃ pakāsento satthā āha –",
  "atk-s0514a2:1524_0": "381.",
  "atk-s0514a2:1525_0": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1526_0": "Aṭṭitā puttasokena, mātā saccaṃ abhāsatha.",
  "atk-s0514a2:1527_0": "382.",
  "atk-s0514a2:1528_0": "“Yena saccenayaṃ sāmo, dhammacārī pure ahu;",
  "atk-s0514a2:1529_0": "Etena saccavajjena, visaṃ sāmassa haññatu.",
  "atk-s0514a2:1530_0": "383.",
  "atk-s0514a2:1531_0": "“Yena saccenayaṃ sāmo, brahmacārī pure ahu;",
  "atk-s0514a2:1532_0": "Etena saccavajjena, visaṃ sāmassa haññatu.",
  "atk-s0514a2:1533_0": "384.",
  "atk-s0514a2:1534_0": "“Yena saccenayaṃ sāmo, saccavādī pure ahu;",
  "atk-s0514a2:1535_0": "Etena saccavajjena, visaṃ sāmassa haññatu.",
  "atk-s0514a2:1536_0": "385.",
  "atk-s0514a2:1537_0": "“Yena saccenayaṃ sāmo, mātāpettibharo ahu;",
  "atk-s0514a2:1538_0": "Etena saccavajjena, visaṃ sāmassa haññatu.",
  "atk-s0514a2:1539_0": "386.",
  "atk-s0514a2:1540_0": "“Yena saccenayaṃ sāmo, kule jeṭṭhāpacāyiko;",
  "atk-s0514a2:1541_0": "Etena saccavajjena, visaṃ sāmassa haññatu.",
  "atk-s0514a2:1542_0": "387.",
  "atk-s0514a2:1543_0": "“Yena saccenayaṃ sāmo, pāṇā piyataro mama;",
  "atk-s0514a2:1544_0": "Etena saccavajjena, visaṃ sāmassa haññatu.",
  "atk-s0514a2:1545_0": "388.",
  "atk-s0514a2:1546_0": "“Yaṃ kiñcitthi kataṃ puññaṃ, mayhañceva pitucca te;",
  "atk-s0514a2:1547_0": "Sabbena tena kusalena, visaṃ sāmassa haññatū”ti.",
  "atk-s0514a2:1548_0": "Tattha yena saccenāti yena bhūtena sabhāvena.",
  "atk-s0514a2:1548_1": "Dhammacārīti dasakusalakammapathadhammacārī.",
  "atk-s0514a2:1548_2": "Saccavādīti hasitavasenapi musāvādaṃ na vadati.",
  "atk-s0514a2:1548_3": "Mātāpettibharoti analaso hutvā rattindivaṃ mātāpitaro bhari.",
  "atk-s0514a2:1548_4": "Kule jeṭṭhāpacāyikoti jeṭṭhānaṃ mātāpitūnaṃ sakkārakārako hoti.",
  "atk-s0514a2:1549_0": "Evaṃ mātarā sattahi gāthāhi saccakiriyāya katāya sāmo parivattitvā nipajji.",
  "atk-s0514a2:1549_1": "Athassa pitā “jīvati me putto,",
  "atk-s0514a2:1549_2": "ahampissa saccakiriyaṃ karissāmī”ti tatheva saccakiriyamakāsi.",
  "atk-s0514a2:1549_3": "Tamatthaṃ pakāsento satthā āha –",
  "atk-s0514a2:1550_0": "389.",
  "atk-s0514a2:1551_0": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1552_0": "Aṭṭito puttasokena, pitā saccaṃ abhāsatha.",
  "atk-s0514a2:1553_0": "390.",
  "atk-s0514a2:1554_0": "“Yena saccenayaṃ sāmo, dhammacārī pure ahu;",
  "atk-s0514a2:1555_0": "Etena saccavajjena, visaṃ sāmassa haññatu.",
  "atk-s0514a2:1556_0": "391.",
  "atk-s0514a2:1557_0": "“Yena saccenayaṃ sāmo, brahmacārī pure ahu;",
  "atk-s0514a2:1558_0": "Etena saccavajjena, visaṃ sāmassa haññatu.",
  "atk-s0514a2:1559_0": "392.",
  "atk-s0514a2:1560_0": "“Yena saccenayaṃ sāmo, saccavādī pure ahu;",
  "atk-s0514a2:1561_0": "Etena saccavajjena, visaṃ sāmassa haññatu.",
  "atk-s0514a2:1562_0": "393.",
  "atk-s0514a2:1563_0": "“Yena saccenayaṃ sāmo, mātāpettibharo ahu;",
  "atk-s0514a2:1564_0": "Etena saccavajjena, visaṃ sāmassa haññatu.",
  "atk-s0514a2:1565_0": "394.",
  "atk-s0514a2:1566_0": "“Yena saccenayaṃ sāmo, kule jeṭṭhāpacāyiko;",
  "atk-s0514a2:1567_0": "Etena saccavajjena, visaṃ sāmassa haññatu.",
  "atk-s0514a2:1568_0": "395.",
  "atk-s0514a2:1569_0": "“Yena saccenayaṃ sāmo, pāṇā piyataro mama;",
  "atk-s0514a2:1570_0": "Etena saccavajjena, visaṃ sāmassa haññatu.",
  "atk-s0514a2:1571_0": "396.",
  "atk-s0514a2:1572_0": "“Yaṃ kiñcitthi kataṃ puññaṃ, mayhañceva mātucca te;",
  "atk-s0514a2:1573_0": "Sabbena tena kusalena, visaṃ sāmassa haññatū”ti.",
  "atk-s0514a2:1574_0": "Evaṃ pitari saccakiriyaṃ karonte mahāsatto parivattitvā itarena passena nipajji.",
  "atk-s0514a2:1574_1": "Athassa tatiyaṃ saccakiriyaṃ devatā akāsi.",
  "atk-s0514a2:1574_2": "Tamatthaṃ pakāsento satthā aha –",
  "atk-s0514a2:1575_0": "397.",
  "atk-s0514a2:1576_0": "“Sā devatā antarahitā, pabbate gandhamādane;",
  "atk-s0514a2:1577_0": "Sāmassa anukampāya, imaṃ saccaṃ abhāsatha.",
  "atk-s0514a2:1578_0": "398.",
  "atk-s0514a2:1579_0": "“Pabbatyāhaṃ gandhamādane, cirarattanivāsinī;",
  "atk-s0514a2:1580_0": "Na me piyataro koci, añño sāmena vijjati;",
  "atk-s0514a2:1581_0": "Etena saccavajjena, visaṃ sāmassa haññatu.",
  "atk-s0514a2:1582_0": "399.",
  "atk-s0514a2:1583_0": "“Sabbe vanā gandhamayā, pabbate gandhamādane;",
  "atk-s0514a2:1584_0": "Etena saccavajjena, visaṃ sāmassa haññatu.",
  "atk-s0514a2:1585_0": "400.",
  "atk-s0514a2:1586_0": "“Tesaṃ lālappamānānaṃ, bahuṃ kāruññasañhitaṃ;",
  "atk-s0514a2:1587_0": "Khippaṃ sāmo samuṭṭhāsi, yuvā kalyāṇadassano”ti.",
  "atk-s0514a2:1588_0": "Tattha pabbatyāhanti pabbate ahaṃ.",
  "atk-s0514a2:1588_1": "Sabbe vanā gandhamayāti sabbe rukkhā gandhamayā.",
  "atk-s0514a2:1588_2": "Na hi tattha agandho nāma koci rukkho atthi.",
  "atk-s0514a2:1588_3": "Tesanti bhikkhave,",
  "atk-s0514a2:1588_4": "tesaṃ ubhinnaṃ lālappamānānaññeva devatāya saccakiriyāya pariyosāne khippaṃ sāmo uṭṭhāsi,",
  "atk-s0514a2:1588_5": "padumapattato udakaṃ viyassa visaṃ vinivattetvā ābādho vigato,",
  "atk-s0514a2:1588_6": "idha nu kho viddho,",
  "atk-s0514a2:1588_7": "ettha nu kho viddhoti viddhaṭṭhānampi na paññāyi.",
  "atk-s0514a2:1589_0": "Iti mahāsattassa nirogabhāvo,",
  "atk-s0514a2:1589_1": "mātāpitūnañca cakkhupaṭilābho,",
  "atk-s0514a2:1589_2": "aruṇuggamanañca,",
  "atk-s0514a2:1589_3": "devatānubhāvena tesaṃ catunnaṃ assameyeva pākaṭabhāvo cāti sabbaṃ ekakkhaṇeyeva ahosi.",
  "atk-s0514a2:1589_4": "Mātāpitaro “cakkhūni no laddhāni,",
  "atk-s0514a2:1589_5": "suvaṇṇasāmo ca arogo jāto”ti atirekataraṃ tussiṃsu.",
  "atk-s0514a2:1589_6": "Atha ne sāmapaṇḍito gāthaṃ abhāsi –",
  "atk-s0514a2:1590_0": "401.",
  "atk-s0514a2:1591_0": "“Sāmohamasmi bhaddaṃ vo, sotthināmhi samuṭṭhito;",
  "atk-s0514a2:1592_0": "Mā bāḷhaṃ paridevetha, mañcunābhivadetha ma”nti.",
  "atk-s0514a2:1593_0": "Tattha sotthināmhi samuṭṭhitoti sotthinā sukhena uṭṭhito amhi bhavāmi.",
  "atk-s0514a2:1593_1": "Mañjunāti madhurassarena maṃ abhivadetha.",
  "atk-s0514a2:1594_0": "Atha so rājānaṃ disvā paṭisanthāraṃ karonto āha –",
  "atk-s0514a2:1595_0": "402.",
  "atk-s0514a2:1596_0": "“Svāgataṃ te mahārāja, atho te adurāgataṃ;",
  "atk-s0514a2:1597_0": "Issarosi anuppatto, yaṃ idhatthi pavedaya.",
  "atk-s0514a2:1598_0": "403.",
  "atk-s0514a2:1599_0": "“Tindukāni piyālāni, madhuke kāsumāriyo;",
  "atk-s0514a2:1600_0": "Phalāni khuddakappāni, bhuñja rāja varaṃ varaṃ.",
  "atk-s0514a2:1601_0": "404.",
  "atk-s0514a2:1602_0": "“Atthi me pānīyaṃ sītaṃ, ābhataṃ girigabbharā;",
  "atk-s0514a2:1603_0": "Tato piva mahārāja, sace tvaṃ abhikaṅkhasī”ti.",
  "atk-s0514a2:1604_0": "Rājāpi taṃ acchariyaṃ disvā āha –",
  "atk-s0514a2:1605_0": "405.",
  "atk-s0514a2:1606_0": "“Sammuyhāmi pamuyhāmi, sabbā muyhanti me disā;",
  "atk-s0514a2:1607_0": "Petaṃ taṃ sāma maddakkhiṃ, ko nu tvaṃ sāma jīvasī”ti.",
  "atk-s0514a2:1608_0": "Tattha petanti sāma ahaṃ taṃ mataṃ addasaṃ.",
  "atk-s0514a2:1608_1": "Ko nu tvanti kathaṃ nu tvaṃ jīvitaṃ paṭilabhasīti pucchi.",
  "atk-s0514a2:1609_0": "Mahāsatto “ayaṃ rājā maṃ ‘mato’ti sallakkhesi, amatabhāvamassa pakāsessāmī”ti cintetvā āha –",
  "atk-s0514a2:1610_0": "406.",
  "atk-s0514a2:1611_0": "“Api jīvaṃ mahārāja, purisaṃ gāḷhavedanaṃ;",
  "atk-s0514a2:1612_0": "Upanītamanasaṅkappaṃ, jīvantaṃ maññate mataṃ.",
  "atk-s0514a2:1613_0": "407.",
  "atk-s0514a2:1614_0": "“Api jīvaṃ mahārāja, purisaṃ gāḷhavedanaṃ;",
  "atk-s0514a2:1615_0": "Taṃ nirodhagataṃ santaṃ, jīvantaṃ maññate mata”nti.",
  "atk-s0514a2:1616_0": "Tattha api jīvanti jīvamānaṃ api.",
  "atk-s0514a2:1616_1": "Upanītamanasaṅkappanti bhavaṅgaotiṇṇacittācāraṃ.",
  "atk-s0514a2:1616_2": "Jīvantanti jīvamānameva “eso mato”ti maññati.",
  "atk-s0514a2:1616_3": "Nirodhagatanti assāsapassāsanirodhaṃ samāpannaṃ santaṃ vijjamānaṃ maṃ evaṃ loko mataṃ viya jīvantameva maññati.",
  "atk-s0514a2:1617_0": "Evañca pana vatvā mahāsatto rājānaṃ atthe yojetukāmo dhammaṃ desento puna dve gāthā abhāsi –",
  "atk-s0514a2:1618_0": "408.",
  "atk-s0514a2:1619_0": "“Yo mātaraṃ pitaraṃ vā, macco dhammena posati;",
  "atk-s0514a2:1620_0": "Devāpi naṃ tikicchanti, mātāpettibharaṃ naraṃ.",
  "atk-s0514a2:1621_0": "409.",
  "atk-s0514a2:1622_0": "“Yo mātaraṃ pitaraṃ vā, macco dhammena posati;",
  "atk-s0514a2:1623_0": "Idheva naṃ pasaṃsanti, pecca sagge pamodatī”ti.",
  "atk-s0514a2:1624_0": "Taṃ sutvā rājā “acchariyaṃ vata, bho,",
  "atk-s0514a2:1624_1": "mātāpettibharassa jantuno uppannarogaṃ devatāpi tikicchanti,",
  "atk-s0514a2:1624_2": "ativiya ayaṃ sāmo sobhatī”ti añjaliṃ paggayha yācanto āha –",
  "atk-s0514a2:1625_0": "410.",
  "atk-s0514a2:1626_0": "“Esa bhiyyo pamuyhāmi, sabbā muyhanti me disā;",
  "atk-s0514a2:1627_0": "Saraṇaṃ taṃ sāma gacchāmi, tvañca me saraṇaṃ bhavā”ti.",
  "atk-s0514a2:1628_0": "Tattha bhiyyoti yasmā tādise parisuddhasīlaguṇasampanne tayi aparajjhiṃ,",
  "atk-s0514a2:1628_1": "tasmā atirekataraṃ sammuyhāmi.",
  "atk-s0514a2:1628_2": "Tvañca me saraṇaṃ bhavāti saraṇaṃ gacchantassa me tvaṃ saraṇaṃ bhava,",
  "atk-s0514a2:1628_3": "patiṭṭhā hohi,",
  "atk-s0514a2:1628_4": "devalokagāmimaggaṃ karohīti.",
  "atk-s0514a2:1629_0": "Atha naṃ mahāsatto “sacepi, mahārāja,",
  "atk-s0514a2:1629_1": "devalokaṃ gantukāmosi,",
  "atk-s0514a2:1629_2": "mahantaṃ dibbasampattiṃ paribhuñjitukāmosi,",
  "atk-s0514a2:1629_3": "imāsu dasarājadhammacariyāsu vattassū”ti tassa dhammaṃ desento dasa rājadhammacariyagāthā abhāsi –",
  "atk-s0514a2:1630_0": "411.",
  "atk-s0514a2:1631_0": "“Dhammaṃ cara mahārāja, mātāpitūsu khattiya;",
  "atk-s0514a2:1632_0": "Idha dhammaṃ caritvāna, rāja saggaṃ gamissasi.",
  "atk-s0514a2:1633_0": "412.",
  "atk-s0514a2:1634_0": "“Dhammaṃ cara mahārāja, puttadāresu khattiya;",
  "atk-s0514a2:1635_0": "Idha dhammaṃ caritvāna, rāja saggaṃ gamissasi.",
  "atk-s0514a2:1636_0": "413.",
  "atk-s0514a2:1637_0": "“Dhammaṃ cara mahārāja, mittāmaccesu khattiya;",
  "atk-s0514a2:1638_0": "Idha dhammaṃ caritvāna, rāja saggaṃ gamissasi.",
  "atk-s0514a2:1639_0": "414.",
  "atk-s0514a2:1640_0": "“Dhammaṃ cara mahārāja, vāhanesu balesu ca;",
  "atk-s0514a2:1641_0": "Idha dhammaṃ caritvāna, rāja saggaṃ gamissasi.",
  "atk-s0514a2:1642_0": "415.",
  "atk-s0514a2:1643_0": "“Dhammaṃ cara mahārāja, gāmesu nigamesu ca;",
  "atk-s0514a2:1644_0": "Idha dhammaṃ caritvāna, rāja saggaṃ gamissasi.",
  "atk-s0514a2:1645_0": "416.",
  "atk-s0514a2:1646_0": "“Dhammaṃ cara mahārāja, raṭṭhesu janapadesu ca;",
  "atk-s0514a2:1647_0": "Idha dhammaṃ caritvāna, rāja saggaṃ gamissasi.",
  "atk-s0514a2:1648_0": "417.",
  "atk-s0514a2:1649_0": "“Dhammaṃ cara mahārāja, samaṇabrāhmaṇesu ca;",
  "atk-s0514a2:1650_0": "Idha dhammaṃ caritvāna, rāja saggaṃ gamissasi.",
  "atk-s0514a2:1651_0": "418.",
  "atk-s0514a2:1652_0": "“Dhammaṃ cara mahārāja, migapakkhīsu khattiya;",
  "atk-s0514a2:1653_0": "Idha dhammaṃ caritvāna, rāja saggaṃ gamissasi.",
  "atk-s0514a2:1654_0": "419.",
  "atk-s0514a2:1655_0": "“Dhammaṃ cara mahārāja, dhammo ciṇṇo sukhāvaho;",
  "atk-s0514a2:1656_0": "Idha dhammaṃ caritvāna, rāja saggaṃ gamissasi.",
  "atk-s0514a2:1657_0": "420.",
  "atk-s0514a2:1658_0": "“Dhammaṃ cara mahārāja, saindā devā sabrahmakā;",
  "atk-s0514a2:1659_0": "Suciṇṇena divaṃ pattā, mā dhammaṃ rāja pāmado”ti.",
  "atk-s0514a2:1660_0": "Tāsaṃ attho tesakuṇajātake vitthāritova.",
  "atk-s0514a2:1660_1": "Evaṃ mahāsatto tassa dasa rājadhamme desetvā uttaripi ovaditvā pañca sīlāni adāsi.",
  "atk-s0514a2:1660_2": "So tassa ovādaṃ sirasā sampaṭicchitvā mahāsattaṃ vanditvā khamāpetvā bārāṇasiṃ gantvā dānādīni puññāni katvā saggaparāyaṇo ahosi.",
  "atk-s0514a2:1660_3": "Bodhisattopi yāvajīvaṃ mātāpitaro paricaritvā mātāpitūhi saddhiṃ pañca abhiññā ca aṭṭha samāpattiyo ca nibbattetvā brahmalokūpago ahosi.",
  "atk-s0514a2:1661_0": "Satthā idaṃ dhammadesanaṃ āharitvā “bhikkhave,",
  "atk-s0514a2:1661_1": "mātāpitūnaṃ posanaṃ nāma paṇḍitānaṃ vaṃso”ti vatvā saccāni pakāsetvā jātakaṃ samodhānesi,",
  "atk-s0514a2:1661_2": "saccapariyosāne mātuposakabhikkhu sotāpattiphalaṃ pāpuṇi.",
  "atk-s0514a2:1662_0": "Tadā rājā ānando ahosi,",
  "atk-s0514a2:1662_1": "devadhītā uppalavaṇṇā,",
  "atk-s0514a2:1662_2": "sakko anuruddho,",
  "atk-s0514a2:1662_3": "dukūlapaṇḍito mahākassapo,",
  "atk-s0514a2:1662_4": "pārikā bhaddakāpilānī bhikkhunī,",
  "atk-s0514a2:1662_5": "suvaṇṇasāmapaṇḍito pana ahameva sammāsambuddho ahosinti.",
  "atk-s0514a2:1663_0": "Suvaṇṇasāmajātakavaṇṇanā tatiyā.",
  "atk-s0514a2:1665_0": "[541] 4. Nimijātakavaṇṇanā",
  "atk-s0514a2:1666_0": "Accheraṃ vata lokasminti idaṃ satthā mithilaṃ upanissāya maghadevaambavane viharanto sitapātukammaṃ ārabbha kathesi.",
  "atk-s0514a2:1666_1": "Ekadivasañhi satthā sāyanhasamaye sambahulehi bhikkhūhi saddhiṃ tasmiṃ ambavane cārikaṃ caramāno ekaṃ",
  "atk-s0514a2:1666_2": "ramaṇīyaṃ bhūmippadesaṃ disvā attano pubbacariyaṃ kathetukāmo hutvā sitapātukammaṃ katvā āyasmatā ānandattherena",
  "atk-s0514a2:1666_3": "sitapātukammakāraṇaṃ puṭṭho “ānanda,",
  "atk-s0514a2:1666_4": "ayaṃ bhūmippadeso pubbe mayā maghadevarājakāle jhānakīḷhaṃ kīḷantena ajjhāvuṭṭhapubbo”ti vatvā tena yācito paññattāsane nisīditvā atītaṃ āhari.",
  "atk-s0514a2:1667_0": "Atīte videharaṭṭhe mithilanagare maghadevo nāma rājā rajjaṃ kāresi.",
  "atk-s0514a2:1667_1": "So caturāsītivassasahassāni kumārakīḷhaṃ kīḷi,",
  "atk-s0514a2:1667_2": "caturāsītivassasahassāni uparajjaṃ kāresi,",
  "atk-s0514a2:1667_3": "caturāsītivassasahassāni rajjaṃ kārento “yadā me samma kappaka,",
  "atk-s0514a2:1667_4": "sirasmiṃ palitāni passeyyāsi,",
  "atk-s0514a2:1667_5": "tadā me āroceyyāsī”ti āha.",
  "atk-s0514a2:1667_6": "Aparabhāge kappako palitāni disvā rañño ārocesi.",
  "atk-s0514a2:1667_7": "Rājā palitaṃ suvaṇṇasaṇḍāsena uddharāpetvā hatthatale patiṭṭhāpetvā palitaṃ oloketvā maccurājena āgantvā",
  "atk-s0514a2:1667_8": "nalāṭe laggaṃ viya maraṇaṃ sampassamāno “idāni me pabbajitakālo”ti kappakassa gāmavaraṃ datvā jeṭṭhaputtaṃ",
  "atk-s0514a2:1667_9": "pakkosāpetvā “tāta,",
  "atk-s0514a2:1667_10": "rajjaṃ paṭiccha,",
  "atk-s0514a2:1667_11": "ahaṃ pabbajissāmī”ti vatvā “kiṃ kāraṇā devā”ti vutte –",
  "atk-s0514a2:1668_0": "“Uttamaṅgaruhā mayhaṃ, ime jātā vayoharā;",
  "atk-s0514a2:1669_0": "Pātubhūtā devadūtā, pabbajjāsamayo mamā”ti. –",
  "atk-s0514a2:1670_0": "Vatvā puttaṃ rajje abhisiñcitvā “tāta,",
  "atk-s0514a2:1670_1": "tvampi evarūpaṃ palitaṃ disvāva pabbajeyyāsī”ti taṃ ovaditvā nagarā nikkhamitvā ambavane isipabbajjaṃ",
  "atk-s0514a2:1670_2": "pabbajitvā caturāsītivassasahassāni cattāro brahmavihāre bhāvetvā brahmaloke nibbatti.",
  "atk-s0514a2:1670_3": "Puttopissa eteneva upāyena pabbajitvā brahmalokaparāyaṇo ahosi.",
  "atk-s0514a2:1670_4": "Tathā tassa putto,",
  "atk-s0514a2:1670_5": "tathā tassa puttoti evaṃ dvīhi ūnāni caturāsītikhattiyasahassāni sīse palitaṃ disvāva imasmiṃ ambavane",
  "atk-s0514a2:1670_6": "pabbajitvā cattāro brahmavihāre bhāvetvā brahmaloke nibbattiṃsu.",
  "atk-s0514a2:1671_0": "Tesaṃ sabbapaṭhamaṃ nibbatto maghadevarājā brahmaloke ṭhitova attano vaṃsaṃ olokento dvīhi ūnāni caturāsītikhattiyasahassāni",
  "atk-s0514a2:1671_1": "pabbajitāni disvā tuṭṭhamānaso hutvā “ito nu kho paraṃ pavattissati,",
  "atk-s0514a2:1671_2": "na pavattissatī”ti olokento appavattanabhāvaṃ ñatvā “mama vaṃsaṃ ahameva ghaṭessāmī”ti cintetvā tato",
  "atk-s0514a2:1671_3": "cavitvā mithilanagare rañño aggamahesiyā kucchimhi paṭisandhiṃ gaṇhitvā dasamāsaccayena mātu kucchito nikkhami.",
  "atk-s0514a2:1671_4": "Rājā tassa nāmaggahaṇadivase nemittake brāhmaṇe pakkosāpetvā pucchi.",
  "atk-s0514a2:1671_5": "Te tassa lakkhaṇāni oloketvā “mahārāja,",
  "atk-s0514a2:1671_6": "ayaṃ kumāro tumhākaṃ vaṃsaṃ ghaṭento uppanno.",
  "atk-s0514a2:1671_7": "Tumhākañhi vaṃso pabbajitavaṃso,",
  "atk-s0514a2:1671_8": "imassa parato nāgamissatī”ti vadiṃsu.",
  "atk-s0514a2:1671_9": "Taṃ sutvā rājā “ayaṃ kumāro rathacakkanemi viya mama vaṃsaṃ ghaṭento jāto,",
  "atk-s0514a2:1671_10": "tasmā tassa ‘nimikumāro’ti nāmaṃ karissāmī”ti cintetvā “nimikumāro”tissa nāmaṃ akāsi.",
  "atk-s0514a2:1672_0": "So daharakālato paṭṭhāya dāne sīle uposathakamme ca abhirato ahosi.",
  "atk-s0514a2:1672_1": "Athassa pitā purimanayeneva palitaṃ disvā kappakassa gāmavaraṃ datvā puttassa rajjaṃ niyyādetvā ambavane pabbajitvā brahmalokaparāyaṇo ahosi.",
  "atk-s0514a2:1672_2": "Nimirājā pana dānajjhāsayatāya catūsu nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṃ pavattesi.",
  "atk-s0514a2:1672_3": "Ekekāya dānasālāya satasahassaṃ satasahassaṃ katvā devasikaṃ pañca pañca kahāpaṇasatasahassāni pariccaji,",
  "atk-s0514a2:1672_4": "niccaṃ pañca sīlāni rakkhi,",
  "atk-s0514a2:1672_5": "pakkhadivasesu uposathaṃ samādiyi,",
  "atk-s0514a2:1672_6": "mahājanampi dānādīsu puññesu samādapesi,",
  "atk-s0514a2:1672_7": "saggamaggaṃ ācikkhitvā nirayabhayena tajjetvā dhammaṃ desesi.",
  "atk-s0514a2:1672_8": "Tassa ovāde ṭhitā manussā dānādīni puññāni katvā tato cutā devaloke nibbattiṃsu,",
  "atk-s0514a2:1672_9": "devaloko paripūri,",
  "atk-s0514a2:1672_10": "nirayo tuccho viya ahosi.",
  "atk-s0514a2:1672_11": "Tadā tāvatiṃsabhavane devasaṅghā sudhammāyaṃ devasabhāyaṃ sannipatitvā “aho,",
  "atk-s0514a2:1672_12": "vata amhākaṃ ācariyo nimirājā,",
  "atk-s0514a2:1672_13": "taṃ nissāya mayaṃ imaṃ buddhaññaṇenapi aparicchindanīyaṃ dibbasampattiṃ anubhavāmā”ti vatvā mahāsattassa guṇe vaṇṇayiṃsu.",
  "atk-s0514a2:1672_14": "Manussalokepi mahāsamuddapiṭṭhe āsittatelaṃ viya mahāsattassa guṇakathā patthari.",
  "atk-s0514a2:1672_15": "Satthā tamatthaṃ āvibhūtaṃ katvā bhikkhusaṅghassa kathento āha –",
  "atk-s0514a2:1673_0": "421.",
  "atk-s0514a2:1674_0": "“Accheraṃ vata lokasmiṃ, uppajjanti vicakkhaṇā;",
  "atk-s0514a2:1675_0": "Yadā ahu nimirājā, paṇḍito kusalatthiko.",
  "atk-s0514a2:1676_0": "422.",
  "atk-s0514a2:1677_0": "“Rājā sabbavidehānaṃ, adā dānaṃ arindamo;",
  "atk-s0514a2:1678_0": "Tassa taṃ dadato dānaṃ, saṅkappo udapajjatha;",
  "atk-s0514a2:1679_0": "Dānaṃ vā brahmacariyaṃ vā, katamaṃ su mahapphala”nti.",
  "atk-s0514a2:1680_0": "Tattha yadā ahūti bhikkhave,",
  "atk-s0514a2:1680_1": "yadā paṇḍito attano ca paresañca kusalatthiko nimirājā ahosi,",
  "atk-s0514a2:1680_2": "tadā devamanussā “accheraṃ vata, bho,",
  "atk-s0514a2:1680_3": "evarūpāpi nāma anuppanne buddhañāṇe mahājanassa buddhakiccaṃ sādhayamānā lokasmiṃ vicakkhaṇā uppajjantī”ti evaṃ tassa guṇakathaṃ kathesunti attho.",
  "atk-s0514a2:1680_4": "“Yathā ahū”tipi pāṭho.",
  "atk-s0514a2:1680_5": "Tassattho –",
  "atk-s0514a2:1680_6": "yathā ahu nimirājā paṇḍito kusalatthikoyeva,",
  "atk-s0514a2:1680_7": "tathārūpā mahājanassa buddhakiccaṃ sādhayamānā uppajjanti vicakkhaṇā.",
  "atk-s0514a2:1680_8": "Yaṃ tesaṃ uppannaṃ,",
  "atk-s0514a2:1680_9": "taṃ accheraṃ vata lokasminti.",
  "atk-s0514a2:1680_10": "Iti satthā sayameva acchariyajāto evamāha.",
  "atk-s0514a2:1680_11": "Sabbavidehānanti sabbavideharaṭṭhavāsīnaṃ.",
  "atk-s0514a2:1680_12": "Katamaṃ sūti etesu dvīsu katamaṃ nu kho mahapphalanti attho.",
  "atk-s0514a2:1681_0": "So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe nipannova",
  "atk-s0514a2:1681_1": "dve yāme niddaṃ okkamitvā pacchimayāme pabuddho pallaṅkaṃ ābhujitvā “ahaṃ mahājanassa aparimāṇaṃ dānampi demi,",
  "atk-s0514a2:1681_2": "sīlampi rakkhāmi,",
  "atk-s0514a2:1681_3": "dānassa nu kho mahantaṃ phalaṃ,",
  "atk-s0514a2:1681_4": "udāhu brahmacariyassā”ti cintetvā attano kaṅkhaṃ chindituṃ nāsakkhi.",
  "atk-s0514a2:1681_5": "Tasmiṃ khaṇe sakkassa bhavanaṃ uṇhākāraṃ dassesi.",
  "atk-s0514a2:1681_6": "Sakko āvajjento taṃ tathā vitakkentaṃ disvā “kaṅkhamassa chindissāmī”ti ekakova sīghaṃ āgantvā sakalanivesanaṃ",
  "atk-s0514a2:1681_7": "ekobhāsaṃ katvā sirigabbhaṃ pavisitvā obhāsaṃ pharitvā ākāse ṭhatvā tena puṭṭho byākāsi.",
  "atk-s0514a2:1681_8": "Tamatthaṃ pakāsento satthā āha –",
  "atk-s0514a2:1682_0": "423.",
  "atk-s0514a2:1683_0": "“Tassa saṅkappamaññāya, maghavā devakuñjaro;",
  "atk-s0514a2:1684_0": "Sahassanetto pāturahu, vaṇṇena vihanaṃ tamaṃ.",
  "atk-s0514a2:1685_0": "424.",
  "atk-s0514a2:1686_0": "“Salomahaṭṭho manujindo, vāsavaṃ avacā nimi;",
  "atk-s0514a2:1687_0": "Devatā nusi gandhabbo, adu sakko purindado.",
  "atk-s0514a2:1688_0": "425.",
  "atk-s0514a2:1689_0": "“Na ca me tādiso vaṇṇo, diṭṭho vā yadi vā suto;",
  "atk-s0514a2:1690_0": "Ācikkha me tvaṃ bhaddante, kathaṃ jānemu taṃ mayaṃ.",
  "atk-s0514a2:1691_0": "426.",
  "atk-s0514a2:1692_0": "“Salomahaṭṭhaṃ ñatvāna, vāsavo avacā nimiṃ;",
  "atk-s0514a2:1693_0": "Sakkohamasmi devindo, āgatosmi tavantike;",
  "atk-s0514a2:1694_0": "Alomahaṭṭho manujinda, puccha pañhaṃ yamicchasi.",
  "atk-s0514a2:1695_0": "427.",
  "atk-s0514a2:1696_0": "“So ca tena katokāso, vāsavaṃ avacā nimi;",
  "atk-s0514a2:1697_0": "Pucchāmi taṃ mahārāja, sabbabhūtānamissara;",
  "atk-s0514a2:1698_0": "‘Dānaṃ vā brahmacariyaṃ vā, katamaṃsu mahapphalaṃ’.",
  "atk-s0514a2:1699_0": "428.",
  "atk-s0514a2:1700_0": "“So puṭṭho naradevena, vāsavo avacā nimiṃ;",
  "atk-s0514a2:1701_0": "Vipākaṃ brahmacariyassa, jānaṃ akkhāsijānato.",
  "atk-s0514a2:1702_0": "429.",
  "atk-s0514a2:1703_0": "“Hīnena brahmacariyena, khattiye upapajjati;",
  "atk-s0514a2:1704_0": "Majjhimena ca devattaṃ, uttamena visujjhati.",
  "atk-s0514a2:1705_0": "430.",
  "atk-s0514a2:1706_0": "“Na hete sulabhā kāyā, yācayogena kenaci;",
  "atk-s0514a2:1707_0": "Ye kāye upapajjanti, anāgārā tapassino”ti.",
  "atk-s0514a2:1708_0": "Tattha salomahaṭṭhoti bhikkhave,",
  "atk-s0514a2:1708_1": "so nimirājā obhāsaṃ disvā ākāsaṃ olokento taṃ dibbābharaṇapaṭimaṇḍitaṃ disvāva bhayena lomahaṭṭho hutvā “devatā nusi gandhabbo”tiādinā pucchi.",
  "atk-s0514a2:1708_2": "Alomahaṭṭhoti nibbhayo ahaṭṭhalomo hutvā puccha,",
  "atk-s0514a2:1708_3": "mahārājāti.",
  "atk-s0514a2:1708_4": "Vāsavaṃ avacāti tuṭṭhamānaso hutvā sakkaṃ avoca.",
  "atk-s0514a2:1708_5": "Jānaṃ akkhāsijānatoti bhikkhave,",
  "atk-s0514a2:1708_6": "so sakko atīte attanā paccakkhato diṭṭhapubbaṃ brahmacariyassa vipākaṃ jānanto tassa ajānato akkhāsi.",
  "atk-s0514a2:1709_0": "Hīnenātiādīsu puthutitthāyatane methunaviratimattaṃ sīlaṃ hīnaṃ nāma,",
  "atk-s0514a2:1709_1": "tena khattiyakule upapajjati.",
  "atk-s0514a2:1709_2": "Jhānassa upacāramattaṃ majjhimaṃ nāma,",
  "atk-s0514a2:1709_3": "tena devattaṃ upapajjati.",
  "atk-s0514a2:1709_4": "Aṭṭhasamāpattinibbattanaṃ pana uttamaṃ nāma,",
  "atk-s0514a2:1709_5": "tena brahmaloke nibbattati,",
  "atk-s0514a2:1709_6": "taṃ bāhirakā nibbānanti kathenti.",
  "atk-s0514a2:1709_7": "Tenāha “visujjhatī”ti.",
  "atk-s0514a2:1709_8": "Imasmiṃ pana buddhasāsane parisuddhasīlassa bhikkhuno aññataraṃ devanikāyaṃ patthentassa brahmacariyacetanā hīnatāya hīnaṃ nāma,",
  "atk-s0514a2:1709_9": "tena yathāpatthite devaloke nibbattati.",
  "atk-s0514a2:1709_10": "Parisuddhasīlassa bhikkhuno aṭṭhasamāpattinibbattanaṃ majjhimaṃ nāma,",
  "atk-s0514a2:1709_11": "tena brahmaloke nibbattati.",
  "atk-s0514a2:1709_12": "Parisuddhasīlassa vipassanaṃ vaḍḍhetvā arahattuppatti uttamaṃ nāma,",
  "atk-s0514a2:1709_13": "tena visujjhatīti.",
  "atk-s0514a2:1709_14": "Iti sakko “mahārāja,",
  "atk-s0514a2:1709_15": "dānato sataguṇena sahassaguṇena satasahassaguṇena brahmacariyavāsova mahapphalo”ti vaṇṇeti.",
  "atk-s0514a2:1709_16": "Kāyāti brahmaghaṭā.",
  "atk-s0514a2:1709_17": "Yācayogenāti yācanayuttakena yaññayuttakena vāti ubhayatthāpi dāyakassevetaṃ nāmaṃ.",
  "atk-s0514a2:1709_18": "Tapassinoti tapanissitakā.",
  "atk-s0514a2:1710_0": "Imāya gāthāya brahmacariyavāsasseva mahapphalabhāvaṃ dīpetvā idāni ye atīte mahādānaṃ datvā kāmāvacaraṃ atikkamituṃ nāsakkhiṃsu,",
  "atk-s0514a2:1710_1": "te rājāno dassento āha –",
  "atk-s0514a2:1711_0": "431.",
  "atk-s0514a2:1712_0": "“Dudīpo sāgaro selo, mujakindo bhagīraso;",
  "atk-s0514a2:1713_0": "Usindaro kassapo ca, asako ca puthujjano.",
  "atk-s0514a2:1714_0": "432.",
  "atk-s0514a2:1715_0": "“Ete caññe ca rājāno, khattiyā brāhmaṇā bahū;",
  "atk-s0514a2:1716_0": "Puthuyaññaṃ yajitvāna, petattaṃ nātivattisu”nti.",
  "atk-s0514a2:1717_0": "Tassattho – mahārāja,",
  "atk-s0514a2:1717_1": "pubbe bārāṇasiyaṃ dudīpo nāma rājā dānaṃ datvā maraṇacakkena chinno kāmāvacareyeva nibbatti.",
  "atk-s0514a2:1717_2": "Tathā sāgarādayo aṭṭhāti ete ca aññe ca bahū rājāno ceva khattiyā brāhmaṇā ca puthuyaññaṃ yajitvāna anekappakāraṃ",
  "atk-s0514a2:1717_3": "dānaṃ datvā kāmāvacarabhūmisaṅkhātaṃ petattaṃ nātivattiṃsūti attho.",
  "atk-s0514a2:1717_4": "Kāmāvacaradevatā hi rūpādino kilesavatthussa kāraṇā paraṃ paccāsīsanato kapaṇatāya “petā”ti vuccanti.",
  "atk-s0514a2:1717_5": "Vuttampi cetaṃ –",
  "atk-s0514a2:1718_0": "“Ye adutiyā na ramanti ekikā, vivekajaṃ ye na labhanti pītiṃ;",
  "atk-s0514a2:1719_0": "Kiñcāpi te indasamānabhogā, te ve parādhīnasukhā varākā”ti.",
  "atk-s0514a2:1720_0": "Evampi dānaphalato brahmacariyaphalasseva mahantabhāvaṃ dassetvā idāni brahmacariyavāsena petabhavanaṃ",
  "atk-s0514a2:1720_1": "atikkamitvā brahmaloke nibbattatāpase dassento āha –",
  "atk-s0514a2:1721_0": "433.",
  "atk-s0514a2:1722_0": "“Atha yīme avattiṃsu, anāgārā tapassino;",
  "atk-s0514a2:1723_0": "Sattisayo yāmahanu, somayāmo manojavo.",
  "atk-s0514a2:1724_0": "434.",
  "atk-s0514a2:1725_0": "“Samuddo māgho bharato ca, isi kālapurakkhato;",
  "atk-s0514a2:1726_0": "Aṅgīraso kassapo ca, kisavaccho akatti cā”ti.",
  "atk-s0514a2:1727_0": "Tattha avattiṃsūti kāmāvacaraṃ atikkamiṃsu.",
  "atk-s0514a2:1727_1": "Tapassinoti sīlatapañceva samāpattitapañca nissitā.",
  "atk-s0514a2:1727_2": "Sattisayoti yāmahanuādayo satta bhātarova sandhāyāha.",
  "atk-s0514a2:1727_3": "Aṅgīrasādīhi catūhi saddhiṃ ekādasete avattiṃsu atikkamiṃsūti attho.",
  "atk-s0514a2:1728_0": "Evaṃ tāva sutavaseneva dānaphalato brahmacariyavāsasseva mahapphalataṃ vaṇṇetvā idāni attanā diṭṭhapubbaṃ āharanto āha –",
  "atk-s0514a2:1729_0": "435.",
  "atk-s0514a2:1730_0": "“Uttarena nadī sīdā, gambhīrā duratikkamā;",
  "atk-s0514a2:1731_0": "Naḷaggivaṇṇā jotanti, sadā kañcanapabbatā.",
  "atk-s0514a2:1732_0": "436.",
  "atk-s0514a2:1733_0": "“Parūḷhakacchā tagarā, rūḷhakacchā vanā nagā;",
  "atk-s0514a2:1734_0": "Tatrāsuṃ dasasahassā, porāṇā isayo pure.",
  "atk-s0514a2:1735_0": "437.",
  "atk-s0514a2:1736_0": "“Ahaṃ seṭṭhosmi dānena, saṃyamena damena ca;",
  "atk-s0514a2:1737_0": "Anuttaraṃ vataṃ katvā, pakiracārī samāhite.",
  "atk-s0514a2:1738_0": "438.",
  "atk-s0514a2:1739_0": "“Jātimantaṃ ajaccañca, ahaṃ ujugataṃ naraṃ;",
  "atk-s0514a2:1740_0": "Ativelaṃ namassissaṃ, kammabandhū hi māṇavā.",
  "atk-s0514a2:1741_0": "439.",
  "atk-s0514a2:1742_0": "“Sabbe vaṇṇā adhammaṭṭhā, patanti nirayaṃ adho;",
  "atk-s0514a2:1743_0": "Sabbe vaṇṇā visujjhanti, caritvā dhammamuttama”nti.",
  "atk-s0514a2:1744_0": "Tattha uttarenāti mahārāja,",
  "atk-s0514a2:1744_1": "atīte uttarahimavante dvinnaṃ suvaṇṇapabbatānaṃ antare pavattā sīdā nāma nadī gambhīrā nāvāhipi duratikkamā ahosi.",
  "atk-s0514a2:1744_2": "Kiṃ kāraṇā?",
  "atk-s0514a2:1744_3": "Sā hi atisukhumodakā,",
  "atk-s0514a2:1744_4": "sukhumattā udakassa antamaso morapiñcha-",
  "atk-s0514a2:1744_5": "mattampi tattha patitaṃ naṃ saṇṭhāti,",
  "atk-s0514a2:1744_6": "osīditvā heṭṭhātalameva gacchati.",
  "atk-s0514a2:1744_7": "Teneva sā sīdā nāma ahosi.",
  "atk-s0514a2:1744_8": "Te pana tassā tīresu kañcanapabbatā sadā naḷaggivaṇṇā hutvā jotanti obhāsanti.",
  "atk-s0514a2:1744_9": "Parūḷhakacchā tagarāti tassā pana nadiyā tīre kacchā parūḷhatagarā ahesuṃ tagaragandhasugandhino.",
  "atk-s0514a2:1744_10": "Rūḷhakacchā vanā nagāti ye tattha aññepi pabbatā,",
  "atk-s0514a2:1744_11": "tesampi antare kacchā rūḷhavanā ahesuṃ,",
  "atk-s0514a2:1744_12": "pupphaphalūpagarukkhasañchannāti attho.",
  "atk-s0514a2:1744_13": "Tatrāsunti tasmiṃ evaṃ ramaṇīye bhūmibhāge dasasahassā isayo ahesuṃ.",
  "atk-s0514a2:1744_14": "Te sabbepi abhiññāsamāpattilābhinova.",
  "atk-s0514a2:1744_15": "Tesu bhikkhācāravelāya keci uttarakuruṃ gacchanti,",
  "atk-s0514a2:1744_16": "keci mahājambudīpe jambuphalaṃ āharanti,",
  "atk-s0514a2:1744_17": "keci himavanteyeva madhuraphalāphalāni āharitvā khādanti,",
  "atk-s0514a2:1744_18": "keci jambudīpatale taṃ taṃ nagaraṃ gacchanti.",
  "atk-s0514a2:1744_19": "Ekopi rasataṇhābhibhūto natthi,",
  "atk-s0514a2:1744_20": "jhānasukheneva vītināmenti.",
  "atk-s0514a2:1744_21": "Tadā eko tāpaso ākāsena bārāṇasiṃ gantvā sunivattho supāruto piṇḍāya caranto purohitassa gehadvāraṃ pāpuṇi.",
  "atk-s0514a2:1744_22": "So tassa upasame pasīditvā antonivesanaṃ ānetvā bhojetvā katipāhaṃ paṭijagganto vissāse uppanne “bhante,",
  "atk-s0514a2:1744_23": "tumhe kuhiṃ vasathā”ti pucchi.",
  "atk-s0514a2:1744_24": "“Asukaṭṭhāne nāmāvuso”ti.",
  "atk-s0514a2:1744_25": "“Kiṃ pana tumhe ekakova tattha vasatha,",
  "atk-s0514a2:1744_26": "udāhu aññepi atthī”ti?",
  "atk-s0514a2:1744_27": "“Kiṃ vadesi, āvuso,",
  "atk-s0514a2:1744_28": "tasmiṃ padese dasasahassā isayo vasanti,",
  "atk-s0514a2:1744_29": "sabbeva abhiññāsamāpattilābhino”ti.",
  "atk-s0514a2:1744_30": "Tassa tesaṃ guṇaṃ sutvā pabbajjāya cittaṃ nami.",
  "atk-s0514a2:1744_31": "Atha naṃ so āha – “bhante,",
  "atk-s0514a2:1744_32": "mampi tattha netvā pabbājethā”ti. “Āvuso,",
  "atk-s0514a2:1744_33": "tvaṃ rājapuriso,",
  "atk-s0514a2:1744_34": "na taṃ sakkā pabbājetu”nti. “Tena hi, bhante,",
  "atk-s0514a2:1744_35": "ajjāhaṃ rājānaṃ āpucchissāmi,",
  "atk-s0514a2:1744_36": "tumhe svepi āgaccheyyāthā”ti.",
  "atk-s0514a2:1744_37": "So adhivāsesi.",
  "atk-s0514a2:1745_0": "Itaropi bhuttapātarāso rājānaṃ upasaṅkamitvā “icchāmahaṃ, deva,",
  "atk-s0514a2:1745_1": "pabbajitu”nti āha.",
  "atk-s0514a2:1745_2": "“Kiṃ kāraṇā pabbajissasī”ti?",
  "atk-s0514a2:1745_3": "“Kāmesu dosaṃ nekkhamme ca ānisaṃsaṃ disvā”ti.",
  "atk-s0514a2:1745_4": "“Tena hi pabbajāhi,",
  "atk-s0514a2:1745_5": "pabbajitopi maṃ dasseyyāsī”ti.",
  "atk-s0514a2:1745_6": "So “sādhū”ti sampaṭicchitvā attano gehaṃ gantvā puttadāraṃ anusāsitvā sabbaṃ sāpateyyaṃ dassetvā attano",
  "atk-s0514a2:1745_7": "pabbajitaparikkhāraṃ gahetvā tāpasassa āgamanamaggaṃ olokentova nisīdi.",
  "atk-s0514a2:1745_8": "Tāpasopi tatheva ākāsenāgantvā antonagaraṃ pavisitvā tassa gehaṃ pāvisi.",
  "atk-s0514a2:1745_9": "So taṃ sakkaccaṃ parivisitvā “bhante,",
  "atk-s0514a2:1745_10": "mayā kathaṃ kātabba”nti āha.",
  "atk-s0514a2:1745_11": "So taṃ bahinagaraṃ netvā hatthe ādāya attano ānubhāvena tattha netvā pabbājetvā punadivase taṃ tattheva",
  "atk-s0514a2:1745_12": "ṭhapetvā bhattaṃ āharitvā datvā kasiṇaparikammaṃ ācikkhi.",
  "atk-s0514a2:1745_13": "So katipāheneva abhiññāsamāpattiyo nibbattetvā sayameva piṇḍāya carati.",
  "atk-s0514a2:1746_0": "So aparabhāge “ahaṃ rañño attānaṃ dassetuṃ paṭiññaṃ adāsiṃ,",
  "atk-s0514a2:1746_1": "dassessāmassa attāna”nti cintetvā tāpase vanditvā ākāsena bārāṇasiṃ gantvā bhikkhaṃ caranto rājadvāraṃ pāpuṇi.",
  "atk-s0514a2:1746_2": "Rājā taṃ disvā sañjānitvā antonivesanaṃ pavesetvā sakkāraṃ katvā “bhante,",
  "atk-s0514a2:1746_3": "kuhiṃ vasathā”ti pucchi.",
  "atk-s0514a2:1746_4": "“Uttarahimavantapadese kañcanapabbatantare pavattāya sīdānadiyā tīre,",
  "atk-s0514a2:1746_5": "mahārājā”ti.",
  "atk-s0514a2:1746_6": "“Kiṃ pana, bhante,",
  "atk-s0514a2:1746_7": "ekakova tattha vasatha,",
  "atk-s0514a2:1746_8": "udāhu aññepi atthī”ti.",
  "atk-s0514a2:1746_9": "“Kiṃ vadesi, mahārāja,",
  "atk-s0514a2:1746_10": "tattha dasasahassā isayo vasanti,",
  "atk-s0514a2:1746_11": "sabbeva abhiññāsamāpattilābhino”ti?",
  "atk-s0514a2:1746_12": "Rājā tesaṃ guṇaṃ sutvā sabbesaṃ bhikkhaṃ dātukāmo ahosi.",
  "atk-s0514a2:1746_13": "Atha naṃ rājā āha – “bhante,",
  "atk-s0514a2:1746_14": "ahaṃ tesaṃ isīnaṃ bhikkhaṃ dātukāmomhi,",
  "atk-s0514a2:1746_15": "kiṃ karomī”ti?",
  "atk-s0514a2:1746_16": "“Mahārāja,",
  "atk-s0514a2:1746_17": "te isayo jivhāviññeyyarase agiddhā,",
  "atk-s0514a2:1746_18": "na sakkā idhānetu”nti. “Bhante,",
  "atk-s0514a2:1746_19": "tumhe nissāya te bhojessāmi,",
  "atk-s0514a2:1746_20": "upāyaṃ me ācikkhathā”ti. “Tena hi, mahārāja,",
  "atk-s0514a2:1746_21": "sace tesaṃ dānaṃ dātukāmosi,",
  "atk-s0514a2:1746_22": "ito nikkhamitvā sīdānadītīre vasanto tesaṃ dānaṃ dehī”ti.",
  "atk-s0514a2:1747_0": "So “sādhū”ti sampaṭicchitvā sabbūpakaraṇāni gāhāpetvā caturaṅginiyā senāya saddhiṃ nikkhamitvā attano rajjasīmaṃ pāpuṇi.",
  "atk-s0514a2:1747_1": "Atha naṃ tāpaso attano ānubhāvena saddhiṃ senāya sīdānadītīraṃ netvā nadītīre khandhāvāraṃ kārāpetvā",
  "atk-s0514a2:1747_2": "ākāsena attano vasanaṭṭhānaṃ gantvā punadivase paccāgami.",
  "atk-s0514a2:1747_3": "Atha naṃ rājā sakkaccaṃ bhojetvā “sve, bhante,",
  "atk-s0514a2:1747_4": "dasasahasse isayo ādāya idheva āgacchathā”ti āha.",
  "atk-s0514a2:1747_5": "So “sādhū”ti sampaṭicchitvā gantvā punadivase bhikkhācāravelāya tesaṃ isīnaṃ ārocesi “mārisā,",
  "atk-s0514a2:1747_6": "bārāṇasirājā ‘tumhākaṃ bhikkhaṃ dassāmī’ti āgantvā sīdānadītīre nisinno sve vo nimanteti,",
  "atk-s0514a2:1747_7": "tassānukampāya khandhāvāraṃ gantvā bhikkhaṃ gaṇhathā”ti.",
  "atk-s0514a2:1747_8": "Te “sādhū”ti sampaṭicchitvā ākāsena gantvā khandhāvārassa avidūre otariṃsu.",
  "atk-s0514a2:1747_9": "Rājā te disvā paccuggamanaṃ katvā khandhāvāraṃ pavesetvā paññattāsanesu nisīdāpetvā isigaṇaṃ paṇītenāhārena",
  "atk-s0514a2:1747_10": "santappetvā tesaṃ iriyāpathe pasanno svātanāyapi nimantesi.",
  "atk-s0514a2:1747_11": "Etenupāyena dasannaṃ tāpasasahassānaṃ dasavassasahassāni dānaṃ adāsi.",
  "atk-s0514a2:1747_12": "Dadanto ca tasmiṃyeva padese nagaraṃ māpetvā sassakammaṃ kāresi.",
  "atk-s0514a2:1747_13": "Na kho pana, mahārāja,",
  "atk-s0514a2:1747_14": "tadā so rājā añño ahosi,",
  "atk-s0514a2:1747_15": "atha kho ahaṃ seṭṭhosmi dānena,",
  "atk-s0514a2:1747_16": "ahameva hi tadā dānena seṭṭho hutvā taṃ mahādānaṃ datvā imaṃ petalokaṃ atikkamitvā brahmaloke nibbattituṃ nāsakkhiṃ.",
  "atk-s0514a2:1747_17": "Mayā dinnaṃ pana dānaṃ bhuñjitvā sabbeva te tāpasā kāmāvacaraṃ atikkamitvā brahmaloke nibbattā,",
  "atk-s0514a2:1747_18": "imināpetaṃ veditabbaṃ “brahmacariyavāsova mahapphalo”ti.",
  "atk-s0514a2:1748_0": "Evaṃ dānena attano seṭṭhabhāvaṃ pakāsetvā itarehi tīhi padehi tesaṃ isīnaṃ guṇaṃ pakāseti.",
  "atk-s0514a2:1748_1": "Tattha saṃyamenāti sīlena.",
  "atk-s0514a2:1748_2": "Damenāti indriyadamena.",
  "atk-s0514a2:1748_3": "Anuttaranti etehi guṇehi nirantaraṃ uttamaṃ vataṃ samādānaṃ caritvā.",
  "atk-s0514a2:1748_4": "Pakiracārīti gaṇaṃ pakiritvā paṭikkhipitvā pahāya ekacārike,",
  "atk-s0514a2:1748_5": "ekībhāvaṃ gateti attho.",
  "atk-s0514a2:1748_6": "Samāhiteti upacārappanāsamādhīhi samāhitacitte.",
  "atk-s0514a2:1748_7": "Evarūpe ahaṃ tapassino upaṭṭhahinti dasseti.",
  "atk-s0514a2:1748_8": "Ahaṃ ujugatanti ahaṃ, mahārāja,",
  "atk-s0514a2:1748_9": "tesaṃ dasasahassānaṃ isīnaṃ antare kāyavaṅkādīnaṃ abhāvena ujugataṃ ekampi naraṃ hīnajacco vā hotu jātisampanno vā,",
  "atk-s0514a2:1748_10": "jātiṃ avicāretvā tesaṃ guṇesu pasannamānaso hutvā sabbameva ativelaṃ namassissaṃ,",
  "atk-s0514a2:1748_11": "niccakālameva namassissanti vadati.",
  "atk-s0514a2:1748_12": "Kiṃ kāraṇā?",
  "atk-s0514a2:1748_13": "Kammabandhū hi māṇavāti,",
  "atk-s0514a2:1748_14": "sattā hi nāmete kammabandhū kammapaṭisaraṇā,",
  "atk-s0514a2:1748_15": "teneva kāraṇena sabbe vaṇṇāti veditabbā.",
  "atk-s0514a2:1749_0": "Evañca pana vatvā “kiñcāpi, mahārāja,",
  "atk-s0514a2:1749_1": "dānato brahmacariyameva mahapphalaṃ,",
  "atk-s0514a2:1749_2": "dvepi panete mahāpurisavitakkāva,",
  "atk-s0514a2:1749_3": "tasmā dvīsupi appamattova hutvā dānañca dehi,",
  "atk-s0514a2:1749_4": "sīlañca rakkhāhī”ti taṃ ovaditvā sakaṭṭhānameva gato.",
  "atk-s0514a2:1749_5": "Tamatthaṃ pakāsento satthā āha –",
  "atk-s0514a2:1750_0": "440.",
  "atk-s0514a2:1751_0": "“Idaṃ vatvāna maghavā, devarājā sujampati;",
  "atk-s0514a2:1752_0": "Vedehamanusāsitvā, saggakāyaṃ apakkamī”ti.",
  "atk-s0514a2:1753_0": "Tattha apakkamīti pakkami, sudhammādevasabhāyaṃ nisinnameva attānaṃ dassesīti attho.",
  "atk-s0514a2:1754_0": "Atha naṃ devagaṇā āhaṃsu “mahārāja,",
  "atk-s0514a2:1754_1": "nanu na paññāyittha,",
  "atk-s0514a2:1754_2": "kuhiṃ gatatthā”ti?",
  "atk-s0514a2:1754_3": "“Mārisā mithilāyaṃ nimirañño ekā kaṅkhā uppajji,",
  "atk-s0514a2:1754_4": "tassa pañhaṃ kathetvā taṃ rājānaṃ nikkaṅkhaṃ katvā āgatomhī”ti vatvā puna taṃ kāraṇaṃ gāthāya kathetuṃ āha –",
  "atk-s0514a2:1755_0": "441.",
  "atk-s0514a2:1756_0": "“Imaṃ bhonto nisāmetha, yāvantettha samāgatā;",
  "atk-s0514a2:1757_0": "Dhammikānaṃ manussānaṃ, vaṇṇaṃ uccāvacaṃ bahuṃ.",
  "atk-s0514a2:1758_0": "442.",
  "atk-s0514a2:1759_0": "“Yathā ayaṃ nimirājā, paṇḍito kusalatthiko;",
  "atk-s0514a2:1760_0": "Rājā sabbavidehānaṃ, adā dānaṃ arindamo.",
  "atk-s0514a2:1761_0": "443.",
  "atk-s0514a2:1762_0": "“Tassa taṃ dadato dānaṃ, saṅkappo udapajjatha;",
  "atk-s0514a2:1763_0": "Dānaṃ vā brahmacariyaṃ vā, katamaṃ su mahapphala”nti.",
  "atk-s0514a2:1764_0": "Tattha imanti dhammikānaṃ kalyāṇadhammānaṃ manussānaṃ mayā vuccamānaṃ sīlavasena uccaṃ dānavasena avacaṃ bahuṃ imaṃ vaṇṇaṃ nisāmetha suṇāthāti attho.",
  "atk-s0514a2:1764_1": "Yathā ayanti ayaṃ nimirājā yathā ativiya paṇḍitoti.",
  "atk-s0514a2:1765_0": "Iti so aparihāpetvā rañño vaṇṇaṃ kathesi.",
  "atk-s0514a2:1765_1": "Taṃ sutvā devasaṅghā rājānaṃ daṭṭhukāmā hutvā “amhākaṃ nimirājā ācariyo,",
  "atk-s0514a2:1765_2": "tassovāde ṭhatvā taṃ nissāya amhehi ayaṃ dibbasampatti laddhā,",
  "atk-s0514a2:1765_3": "mayaṃ daṭṭhukāmamhā,",
  "atk-s0514a2:1765_4": "taṃ pakkosāpehi,",
  "atk-s0514a2:1765_5": "mahārājā”ti vadiṃsu.",
  "atk-s0514a2:1765_6": "Sakko “sādhū”ti sampaṭicchitvā mātaliṃ pakkosāpetvā “samma mātali,",
  "atk-s0514a2:1765_7": "vejayantarathaṃ yojetvā mithilaṃ gantvā nimirājānaṃ dibbayāne āropetvā ānehī”ti āha.",
  "atk-s0514a2:1765_8": "So “sādhū”ti sampaṭicchitvā rathaṃ yojetvā pāyāsi.",
  "atk-s0514a2:1765_9": "Sakkassa pana devehi saddhiṃ kathentassa mātaliṃ āṇāpentassa ca rathaṃ yojentassa ca manussagaṇanāya māso atikkanto.",
  "atk-s0514a2:1765_10": "Iti nimirañño puṇṇamāyaṃ uposathikassa pācīnasīhapañjaraṃ vivaritvā mahātale nisīditvā amaccagaṇaparivutassa",
  "atk-s0514a2:1765_11": "sīlaṃ paccavekkhantassa pācīnalokadhātuto uggacchantena candamaṇḍalena saddhiṃyeva so ratho paññāyati.",
  "atk-s0514a2:1765_12": "Manussā bhuttasāyamāsā gharadvāresu nisīditvā sukhakathaṃ kathentā “ajja dve candā uggatā”ti āhaṃsu.",
  "atk-s0514a2:1765_13": "Atha nesaṃ sallapantānaññeva ratho pākaṭo ahosi.",
  "atk-s0514a2:1765_14": "Mahājano “nāyaṃ, cando,",
  "atk-s0514a2:1765_15": "ratho”ti vatvā anukkamena sindhavasahassayutte mātalisaṅgāhake vejayantarathe ca pākaṭe jāte “kassa nu",
  "atk-s0514a2:1765_16": "kho idaṃ dibbayānaṃ āgacchatī”ti cintetvā “na kassaci aññassa,",
  "atk-s0514a2:1765_17": "amhākaṃ rājā dhammiko,",
  "atk-s0514a2:1765_18": "sakkena vejayantaratho pesito bhavissati,",
  "atk-s0514a2:1765_19": "amhākaṃ raññova anucchaviko”ti tuṭṭhappahaṭṭho gāthamāha –",
  "atk-s0514a2:1766_0": "444.",
  "atk-s0514a2:1767_0": "“Abbhuto vata lokasmiṃ, uppajji lomahaṃsano;",
  "atk-s0514a2:1768_0": "Dibbo ratho pāturahu, vedehassa yasassino”ti.",
  "atk-s0514a2:1769_0": "Tattha abbhutoti abhūtapubbo. Acchariyoti te vimhayavasenevamāhaṃsu.",
  "atk-s0514a2:1770_0": "Tassa pana mahājanassa evaṃ kathentasseva mātali vātavegena āgantvā rathaṃ nivattetvā sīhapañjaraummāre",
  "atk-s0514a2:1770_1": "pacchābhāgena ṭhapetvā ārohaṇasajjaṃ katvā ārohaṇatthāya rājānaṃ nimantesi.",
  "atk-s0514a2:1770_2": "Tamatthaṃ pakāsento satthā āha –",
  "atk-s0514a2:1771_0": "445.",
  "atk-s0514a2:1772_0": "“Devaputto mahiddhiko, mātali devasārathi;",
  "atk-s0514a2:1773_0": "Nimantayittha rājānaṃ, vedehaṃ mithilaggahaṃ.",
  "atk-s0514a2:1774_0": "446.",
  "atk-s0514a2:1775_0": "“Ehimaṃ rathamāruyha, rājaseṭṭha disampati;",
  "atk-s0514a2:1776_0": "Devā dassanakāmā te, tāvatiṃsā saindakā;",
  "atk-s0514a2:1777_0": "Saramānā hi te devā, sudhammāyaṃ samacchare”ti.",
  "atk-s0514a2:1778_0": "Tattha mithilaggahanti mithilāyaṃ patiṭṭhitagehaṃ,",
  "atk-s0514a2:1778_1": "catūhi vā saṅgahavatthūhi mithilāyaṃ saṅgāhakaṃ.",
  "atk-s0514a2:1778_2": "Samacchareti taveva guṇakathaṃ kathentā nisinnāti.",
  "atk-s0514a2:1779_0": "Taṃ sutvā rājā “adiṭṭhapubbaṃ devalokañca passissāmi,",
  "atk-s0514a2:1779_1": "mātalissa ca me saṅgaho kato bhavissati,",
  "atk-s0514a2:1779_2": "gacchissāmī”ti cintetvā antepurañca mahājanañca āmantetvā “ahaṃ nacirasseva āgamissāmi,",
  "atk-s0514a2:1779_3": "tumhe appamattā dānādīni puññāni karothā”ti vatvā rathaṃ abhiruhi.",
  "atk-s0514a2:1779_4": "Tamatthaṃ pakāsento satthā āha –",
  "atk-s0514a2:1780_0": "447.",
  "atk-s0514a2:1781_0": "“Tato rājā taramāno, vedeho mithilaggaho;",
  "atk-s0514a2:1782_0": "Āsanā vuṭṭhahitvāna, pamukho rathamāruhi.",
  "atk-s0514a2:1783_0": "448.",
  "atk-s0514a2:1784_0": "“Abhirūḷhaṃ rathaṃ dibbaṃ, mātali etadabravi;",
  "atk-s0514a2:1785_0": "Kena taṃ nemi maggena, rājaseṭṭha disampati;",
  "atk-s0514a2:1786_0": "Yena vā pāpakammantā, puññakammā ca ye narā”ti.",
  "atk-s0514a2:1787_0": "Tattha pamukhoti uttamo,",
  "atk-s0514a2:1787_1": "abhimukho vā,",
  "atk-s0514a2:1787_2": "mahājanassa piṭṭhiṃ datvā ārūḷhoti attho.",
  "atk-s0514a2:1787_3": "Yena vāti yena maggena gantvā yattha pāpakammantā vasanti,",
  "atk-s0514a2:1787_4": "taṃ ṭhānaṃ sakkā daṭṭhuṃ,",
  "atk-s0514a2:1787_5": "yena vā gantvā ye puññakammā narā vasanti,",
  "atk-s0514a2:1787_6": "tesaṃ ṭhānaṃ sakkā daṭṭhuṃ,",
  "atk-s0514a2:1787_7": "etesu dvīsu kena maggena taṃ nemi.",
  "atk-s0514a2:1787_8": "Idaṃ so sakkena anāṇattopi attano dūtavisesadassanatthaṃ āha.",
  "atk-s0514a2:1788_0": "Atha naṃ rājā “mayā dve ṭhānāni adiṭṭhapubbāni, dvepi passissāmī”ti cintetvā āha –",
  "atk-s0514a2:1789_0": "449.",
  "atk-s0514a2:1790_0": "“Ubhayeneva maṃ nehi, mātali devasārathi;",
  "atk-s0514a2:1791_0": "Yena vā pāpakammantā, puññakammā ca ye narā”ti.",
  "atk-s0514a2:1792_0": "Tato mātali “dvepi ekapahāreneva na sakkā dassetuṃ, pucchissāmi na”nti pucchanto puna gāthamāha –",
  "atk-s0514a2:1793_0": "450.",
  "atk-s0514a2:1794_0": "“Kena taṃ paṭhamaṃ nemi, rājaseṭṭha disampati;",
  "atk-s0514a2:1795_0": "Yena vā pāpakammantā, puññakammā ca ye narā”ti.",
  "atk-s0514a2:1796_0": "Nirayakaṇḍaṃ",
  "atk-s0514a2:1797_0": "Tato rājā “ahaṃ avassaṃ devalokaṃ gamissāmi,",
  "atk-s0514a2:1797_1": "nirayaṃ tāva passissāmī”ti cintetvā anantaraṃ gāthamāha –",
  "atk-s0514a2:1798_0": "451.",
  "atk-s0514a2:1799_0": "“Niraye tāva passāmi, āvāse pāpakamminaṃ;",
  "atk-s0514a2:1800_0": "Ṭhānāni luddakammānaṃ, dussīlānañca yā gatī”ti.",
  "atk-s0514a2:1801_0": "Tattha yā gatīti yā etesaṃ nibbatti, tañca passāmīti.",
  "atk-s0514a2:1802_0": "Athassa vetaraṇiṃ nadiṃ tāva dassesi. Tamatthaṃ pakāsento satthā āha –",
  "atk-s0514a2:1803_0": "452.",
  "atk-s0514a2:1804_0": "“Dassesi mātali rañño, duggaṃ vetaraṇiṃ nadiṃ;",
  "atk-s0514a2:1805_0": "Kuthitaṃ khārasaṃyuttaṃ, tattaṃ aggisikhūpama”nti.",
  "atk-s0514a2:1806_0": "Tattha vetaraṇinti bhikkhave,",
  "atk-s0514a2:1806_1": "mātali rañño kathaṃ sutvā nirayābhimukhaṃ rathaṃ pesetvā kammapaccaye utunā samuṭṭhitaṃ vetaraṇiṃ nadiṃ tāva dassesi.",
  "atk-s0514a2:1806_2": "Tattha nirayapālā jalitāni asisattitomarabhindivālamuggarādīni āvudhāni gahetvā nerayikasatte paharanti vijjhanti viheṭhenti.",
  "atk-s0514a2:1806_3": "Te taṃ dukkhaṃ asahantā vetaraṇiyaṃ patanti.",
  "atk-s0514a2:1806_4": "Sā upari bhindivālappamāṇāhi sakaṇṭakāhi vettalatāhi sañchannā.",
  "atk-s0514a2:1806_5": "Te tattha bahūni vassasahassāni pacciṃsu.",
  "atk-s0514a2:1806_6": "Tesu pajjalantesu khuradhārātikhiṇesu kaṇṭakesu khaṇḍākhaṇḍikā honti.",
  "atk-s0514a2:1806_7": "Tesaṃ heṭṭhā tālakkhandhappamāṇāni pajjalitaayasūlāni uṭṭhahanti.",
  "atk-s0514a2:1806_8": "Nerayikasattā bahuṃ addhānaṃ vītināmetvā vettalatāhi gaḷitvā sūlesu patitvā viddhasarīrā sūlesu āvuṇitamacchā viya ciraṃ paccanti.",
  "atk-s0514a2:1806_9": "Tāni sūlānipi pajjalanti,",
  "atk-s0514a2:1806_10": "nerayikasattāpi pajjalanti.",
  "atk-s0514a2:1806_11": "Sūlānaṃ heṭṭhā udakapiṭṭhe jalitāni khuradhārāsadisāni tikhiṇāni ayopokkharapattāni honti.",
  "atk-s0514a2:1806_12": "Te sūlehi gaḷitvā ayapokkharapattesu patitvā ciraṃ dukkhavedanaṃ anubhavanti.",
  "atk-s0514a2:1806_13": "Tato khārodake patanti,",
  "atk-s0514a2:1806_14": "udakaṃ pajjalati,",
  "atk-s0514a2:1806_15": "nerayikasattāpi pajjalanti,",
  "atk-s0514a2:1806_16": "dhūmopi uṭṭhahati.",
  "atk-s0514a2:1806_17": "Udakassa pana heṭṭhā nadītalaṃ khuradhārāhi sañchannaṃ.",
  "atk-s0514a2:1806_18": "Te “heṭṭhā nu kho kīdisa”nti udake nimujjitvā khuradhārāsu khaṇḍākhaṇḍikā honti.",
  "atk-s0514a2:1806_19": "Te taṃ mahādukkhaṃ adhivāsetuṃ asakkontā mahantaṃ bheravaṃ viravantā vicaranti.",
  "atk-s0514a2:1806_20": "Kadāci anusotaṃ vuyhanti,",
  "atk-s0514a2:1806_21": "kadāci paṭisotaṃ.",
  "atk-s0514a2:1806_22": "Atha ne tīre ṭhitā nirayapālā ususattitomarādīni ukkhipitvā macche viya vijjhanti.",
  "atk-s0514a2:1806_23": "Te dukkhavedanāppattā mahāviravaṃ ravanti.",
  "atk-s0514a2:1806_24": "Atha ne pajjalitehi ayabaḷisehi uddharitvā parikaḍḍhitvā pajjalitaayapathaviyaṃ nipajjāpetvā tesaṃ mukhe tattaṃ ayoguḷhaṃ pakkhipanti.",
  "atk-s0514a2:1807_0": "Iti nimirājā vetaraṇiyaṃ mahādukkhapīḷite nerayikasatte disvā bhītatasito saṅkampitahadayo hutvā “kiṃ",
  "atk-s0514a2:1807_1": "nāmete sattā pāpakammaṃ akaṃsū”ti mātaliṃ pucchi.",
  "atk-s0514a2:1807_2": "Sopissa byākāsi.",
  "atk-s0514a2:1807_3": "Tamatthaṃ pakāsento āha –",
  "atk-s0514a2:1808_0": "453.",
  "atk-s0514a2:1809_0": "“Nimī have mātalimajjhabhāsatha, disvā janaṃ patamānaṃ vidugge;",
  "atk-s0514a2:1810_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1811_0": "Ime nu maccā kimakaṃsu pāpaṃ, yeme janā vetaraṇiṃ patanti.",
  "atk-s0514a2:1812_0": "454.",
  "atk-s0514a2:1813_0": "“Tassa puṭṭho viyākāsi, mātali devasārathi;",
  "atk-s0514a2:1814_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1815_0": "455.",
  "atk-s0514a2:1816_0": "“Ye dubbale balavantā jīvaloke, hiṃ santi rosenti supāpadhammā;",
  "atk-s0514a2:1817_0": "Te luddakammā pasavetva pāpaṃ, teme janā vetaraṇiṃ patantī”ti.",
  "atk-s0514a2:1818_0": "Tattha vindatīti ahaṃ attano anissaro hutvā bhayasantako viya jāto.",
  "atk-s0514a2:1818_1": "Disvāti patamānaṃ disvā.",
  "atk-s0514a2:1818_2": "Jānanti bhikkhave,",
  "atk-s0514a2:1818_3": "so mātali sayaṃ jānanto tassa ajānato akkhāsi.",
  "atk-s0514a2:1818_4": "Dubbaleti sarīrabalabhogabalaāṇābalavirahite.",
  "atk-s0514a2:1818_5": "Balavantāti tehi balehi samannāgatā.",
  "atk-s0514a2:1818_6": "Hiṃsantīti pāṇippahārādīhi kilamenti.",
  "atk-s0514a2:1818_7": "Rosentīti nānappakārehi akkosavatthūhi akkosanti ghaṭenti.",
  "atk-s0514a2:1818_8": "Pasavetvāti janetvā,",
  "atk-s0514a2:1818_9": "katvāti attho.",
  "atk-s0514a2:1819_0": "Evaṃ mātali tassa pañhaṃ byākaritvā raññā vetaraṇiniraye diṭṭhe taṃ padesaṃ antaradhāpetvā purato rathaṃ",
  "atk-s0514a2:1819_1": "pesetvā sunakhādīhi khādanaṭṭhānaṃ dassetvā taṃ disvā bhītena raññā pañhaṃ puṭṭho byākāsi.",
  "atk-s0514a2:1819_2": "Tamatthaṃ pakāsento satthā āha –",
  "atk-s0514a2:1820_0": "456.",
  "atk-s0514a2:1821_0": "“Sāmā ca soṇā sabalā ca gijjhā, kākolasaṅghā adanti bheravā;",
  "atk-s0514a2:1822_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1823_0": "Ime nu maccā kiṃmakaṃsu pāpaṃ, yeme jane kākolasaṅghā adanti.",
  "atk-s0514a2:1824_0": "457.",
  "atk-s0514a2:1825_0": "“Tassa puṭṭho viyākāsi, mātali devasārathi;",
  "atk-s0514a2:1826_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1827_0": "458.",
  "atk-s0514a2:1828_0": "“Ye kecime maccharino kadariyā, paribhāsakā samaṇabrāhmaṇānaṃ;",
  "atk-s0514a2:1829_0": "Hiṃ santi rosenti supāpadhammā, te luddakammā pasavetva pāpaṃ;",
  "atk-s0514a2:1830_0": "Teme jane kākolasaṅghā adantī”ti.",
  "atk-s0514a2:1831_0": "Ito paresu pañhesu ceva byākaraṇesu ca eseva nayo.",
  "atk-s0514a2:1831_1": "Tattha sāmāti rattavaṇṇā.",
  "atk-s0514a2:1831_2": "Soṇāti sunakhā.",
  "atk-s0514a2:1831_3": "Sabalā cāti kabaravaṇṇā ca,",
  "atk-s0514a2:1831_4": "setakāḷapītalohitavaṇṇā cāti evaṃ pañcavaṇṇasunakhe dasseti.",
  "atk-s0514a2:1831_5": "Te kira mahāhatthippamāṇā jalitaayapathaviyaṃ nerayikasatte mige viya anubandhitvā piṇḍikamaṃsesu ḍaṃsitvā",
  "atk-s0514a2:1831_6": "tesaṃ tigāvutappamāṇaṃ sarīraṃ jalitaayapathaviyaṃ pātetvā mahāravaṃ ravantānaṃ dvīhi purimapādehi uraṃ",
  "atk-s0514a2:1831_7": "akkamitvā aṭṭhimeva sesetvā maṃsaṃ luñcitvā khādanti.",
  "atk-s0514a2:1831_8": "Gijjhāti mahābhaṇḍasakaṭappamāṇā lohatuṇḍā gijjhā.",
  "atk-s0514a2:1831_9": "Ete tesaṃ kaṇayasadisehi tuṇḍehi aṭṭhīni bhinditvā aṭṭhimiñjaṃ khādanti.",
  "atk-s0514a2:1831_10": "Kākolasaṅghāti lohatuṇḍakākagaṇā.",
  "atk-s0514a2:1831_11": "Te ativiya bhayānakā diṭṭhe diṭṭhe khādanti.",
  "atk-s0514a2:1831_12": "Yeme janeti ye ime nerayikasatte kākolasaṅghā khādanti,",
  "atk-s0514a2:1831_13": "ime nu maccā kiṃ nāma pāpaṃ akaṃsūti pucchi.",
  "atk-s0514a2:1831_14": "Maccharinoti aññesaṃ adāyakā.",
  "atk-s0514a2:1831_15": "Kadariyāti pare dentepi paṭisedhakā thaddhamaccharino.",
  "atk-s0514a2:1831_16": "Samaṇabrāhmaṇānanti samitabāhitapāpānaṃ.",
  "atk-s0514a2:1832_0": "459.",
  "atk-s0514a2:1833_0": "“Sajotibhūtā pathaviṃ kamanti, tattehi khandhehi ca pothayanti;",
  "atk-s0514a2:1834_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1835_0": "Ime nu maccā kimakaṃsu pāpaṃ, yeme janā khandhahatā sayanti.",
  "atk-s0514a2:1836_0": "460.",
  "atk-s0514a2:1837_0": "“Tassa puṭṭho viyākāsi, mātali devasārathi;",
  "atk-s0514a2:1838_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1839_0": "461.",
  "atk-s0514a2:1840_0": "“Ye jīvalokasmi supāpadhammino, narañca nāriñca apāpadhammaṃ;",
  "atk-s0514a2:1841_0": "Hiṃ santi rosenti supāpadhammā, te luddakammā pasavetva pāpaṃ;",
  "atk-s0514a2:1842_0": "Teme janā khandhahatā sayantī”ti.",
  "atk-s0514a2:1843_0": "Tattha sajotibhūtāti pajjalitasarīrā.",
  "atk-s0514a2:1843_1": "Pathavinti pajjalitaṃ navayojanabahalaṃ ayapathaviṃ.",
  "atk-s0514a2:1843_2": "Kamantīti akkamanti.",
  "atk-s0514a2:1843_3": "Khandhehi ca pothayantīti nirayapālā anubandhitvā tālappamāṇehi jalitaayakkhandhehi jaṅghādīsu paharitvā pātetvā teheva khandhehi pothayanti,",
  "atk-s0514a2:1843_4": "cuṇṇavicuṇṇaṃ karonti.",
  "atk-s0514a2:1843_5": "Supāpadhamminoti attanā suṭṭhu pāpadhammā hutvā.",
  "atk-s0514a2:1843_6": "Apāpadhammanti sīlācārādisampannaṃ,",
  "atk-s0514a2:1843_7": "niraparādhaṃ vā.",
  "atk-s0514a2:1844_0": "462.",
  "atk-s0514a2:1845_0": "“Aṅgārakāsuṃ apare phuṇanti, narā rudantā paridaḍḍhagattā;",
  "atk-s0514a2:1846_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1847_0": "Ime nu maccā kiṃ makaṃsu pāpaṃ, yeme janā aṅgārakāsuṃ phuṇanti.",
  "atk-s0514a2:1848_0": "463.",
  "atk-s0514a2:1849_0": "“Tassa puṭṭho viyākāsi, mātali devasārathi;",
  "atk-s0514a2:1850_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1851_0": "464.",
  "atk-s0514a2:1852_0": "“Ye keci pūgāya dhanassa hetu, sakkhiṃ karitvā iṇaṃ jāpayanti;",
  "atk-s0514a2:1853_0": "Te jāpayitvā janataṃ janinda, te luddakammā pasavetva pāpaṃ;",
  "atk-s0514a2:1854_0": "Teme janā aṅgārakāsuṃ phuṇantī”ti.",
  "atk-s0514a2:1855_0": "Tattha aṅgārakāsunti samma mātali,",
  "atk-s0514a2:1855_1": "ke nāmete apare vajaṃ apavisantiyo gāvo viya samparivāretvā nirayapālehi jalitaayaguḷehi pothiyamānā aṅgārakāsuṃ patanti.",
  "atk-s0514a2:1855_2": "Tatra ca nesaṃ yāva kaṭippamāṇā nimuggānaṃ mahatīhi ayapacchīhi ādāya upariaṅgāre okiranti,",
  "atk-s0514a2:1855_3": "atha ne aṅgāre sampaṭicchituṃ asakkontā rodantā daḍḍhagattā phuṇanti vidhunanti,",
  "atk-s0514a2:1855_4": "kammabalena vā attano sīse aṅgāre phuṇanti okirantīti attho.",
  "atk-s0514a2:1855_5": "Pūgāya dhanassāti okāse sati dānaṃ vā dassāma,",
  "atk-s0514a2:1855_6": "pūjaṃ vā pavattessāma,",
  "atk-s0514a2:1855_7": "vihāraṃ vā karissāmāti saṃkaḍḍhitvā ṭhapitassa pūgasantakassa dhanassa hetu.",
  "atk-s0514a2:1855_8": "Jāpayantīti taṃ dhanaṃ yathāruci khāditvā gaṇajeṭṭhakānaṃ lañjaṃ datvā “asukaṭṭhāne ettakaṃ vayakaraṇaṃ gataṃ,",
  "atk-s0514a2:1855_9": "asukaṭṭhāne amhehi ettakaṃ dinna”nti kūṭasakkhiṃ karitvā taṃ iṇaṃ jāpayanti vināsenti.",
  "atk-s0514a2:1856_0": "465.",
  "atk-s0514a2:1857_0": "“Sajotibhūtā jalitā padittā, padissati mahatī lohakumbhī;",
  "atk-s0514a2:1858_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1859_0": "Ime nu maccā kimakaṃsu pāpaṃ, yeme janā avaṃsirā lohakumbhiṃ patanti.",
  "atk-s0514a2:1860_0": "466.",
  "atk-s0514a2:1861_0": "“Tassa puṭṭho viyākāsi, mātali devasārathi;",
  "atk-s0514a2:1862_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1863_0": "467.",
  "atk-s0514a2:1864_0": "“Ye sīlavantaṃ samaṇaṃ brāhmaṇaṃ vā, hiṃsanti rosenti supāpadhammā;",
  "atk-s0514a2:1865_0": "Te luddakammā pasavetva pāpaṃ, teme janā avaṃsirā lohakumbhiṃ patantī”ti.",
  "atk-s0514a2:1866_0": "Tattha padittātiādittā.",
  "atk-s0514a2:1866_1": "Mahatīti pabbatappamāṇā kappena saṇṭhitaloharasena sampuṇṇā.",
  "atk-s0514a2:1866_2": "Avaṃsirāti bhayānakehi nirayapālehi uddhaṃpāde adhosire katvā khipiyamānā taṃ lohakumbhiṃ patanti.",
  "atk-s0514a2:1866_3": "Sīlavantanti sīlaācāraguṇasampannaṃ.",
  "atk-s0514a2:1867_0": "468.",
  "atk-s0514a2:1868_0": "“Luñcanti gīvaṃ atha veṭhayitvā, uṇhodakasmiṃ pakiledayitvā;",
  "atk-s0514a2:1869_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1870_0": "Ime nu maccā kimakaṃsu pāpaṃ, yeme janā luttasirā sayanti.",
  "atk-s0514a2:1871_0": "469.",
  "atk-s0514a2:1872_0": "“Tassa puṭṭho viyākāsi, mātali devasārathi;",
  "atk-s0514a2:1873_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1874_0": "470.",
  "atk-s0514a2:1875_0": "“Ye jīvalokasmi supāpadhammino, pakkhī gahetvāna viheṭhayanti te;",
  "atk-s0514a2:1876_0": "Viheṭhayitvā sakuṇaṃ janinda, te luddakammā pasavetva pāpaṃ;",
  "atk-s0514a2:1877_0": "Teme janā luttasirā saya”nti.",
  "atk-s0514a2:1878_0": "Tattha luñcantīti uppāṭenti.",
  "atk-s0514a2:1878_1": "Atha veṭhayitvāti jalitalohayottehi adhomukhaṃ veṭhayitvā.",
  "atk-s0514a2:1878_2": "Uṇhodakasminti kappena saṇṭhitalohaudakasmiṃ.",
  "atk-s0514a2:1878_3": "Pakiledayitvāti temetvā khipitvā.",
  "atk-s0514a2:1878_4": "Idaṃ vuttaṃ hoti –",
  "atk-s0514a2:1878_5": "samma mātali,",
  "atk-s0514a2:1878_6": "yesaṃ ime nirayapālā jalitalohayottehi gīvaṃ veṭhetvā tigāvutappamāṇaṃ sarīraṃ onāmetvā taṃ gīvaṃ samparivattakaṃ",
  "atk-s0514a2:1878_7": "luñcitvā jalitaayadaṇḍehi ādāya ekasmiṃ jalitaloharase pakkhipitvā tuṭṭhahaṭṭhā honti,",
  "atk-s0514a2:1878_8": "tāya ca gīvāya luñcitāya puna sīsena saddhiṃ gīvā uppajjatiyeva.",
  "atk-s0514a2:1878_9": "Kiṃ nāmete kammaṃ kariṃsu?",
  "atk-s0514a2:1878_10": "Ete hi me disvā bhayaṃ uppajjatīti.",
  "atk-s0514a2:1878_11": "Pakkhī gahetvāna viheṭhayantīti mahārāja,",
  "atk-s0514a2:1878_12": "ye jīvalokasmiṃ sakuṇe gahetvā pakkhe luñcitvā gīvaṃ veṭhetvā jīvitakkhayaṃ pāpetvā khādanti vā vikkiṇanti vā,",
  "atk-s0514a2:1878_13": "te ime luttasirā sayantīti.",
  "atk-s0514a2:1879_0": "471.",
  "atk-s0514a2:1880_0": "“Pahūtatoyā anigādhakūlā, nadī ayaṃ sandati suppatitthā;",
  "atk-s0514a2:1881_0": "Ghammābhitattā manujā pivanti, pītañca tesaṃ bhusa hoti pāni.",
  "atk-s0514a2:1882_0": "472.",
  "atk-s0514a2:1883_0": "“Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1884_0": "Ime nu maccā kimakaṃsu pāpaṃ, pītañca tesaṃ bhusa hoti pāni.",
  "atk-s0514a2:1885_0": "473.",
  "atk-s0514a2:1886_0": "“Tassa puṭṭho viyākāsi, mātali devasārathi;",
  "atk-s0514a2:1887_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1888_0": "474.",
  "atk-s0514a2:1889_0": "“Ye suddhadhaññaṃ palāsena missaṃ, asuddhakammā kayino dadanti;",
  "atk-s0514a2:1890_0": "Ghammābhitattāna pipāsitānaṃ, pītañca tesaṃ bhusa hoti pānī”ti.",
  "atk-s0514a2:1891_0": "Tattha anigādhakūlāti agambhīratīrā.",
  "atk-s0514a2:1891_1": "Suppatitthāti sobhanehi titthehi upetā.",
  "atk-s0514a2:1891_2": "Bhusa hotīti vīhibhusaṃ sampajjati.",
  "atk-s0514a2:1891_3": "Pānīti pānīyaṃ.",
  "atk-s0514a2:1891_4": "Tasmiṃ kira padese pahūtasalilā ramaṇīyā nadī sandati,",
  "atk-s0514a2:1891_5": "nerayikasattā aggisantāpena tattā pipāsaṃ sandhāretuṃ asakkontā bāhā paggayha jalitalohapathaviṃ maddantā taṃ nadiṃ otaranti,",
  "atk-s0514a2:1891_6": "taṅkhaṇaññeva tīrā pajjalanti,",
  "atk-s0514a2:1891_7": "pānīyaṃ bhusapalāsabhāvaṃ āpajjitvā pajjalati.",
  "atk-s0514a2:1891_8": "Te pipāsaṃ sandhāretuṃ asakkontā taṃ jalitaṃ bhusapalāsaṃ khādanti.",
  "atk-s0514a2:1891_9": "Taṃ tesaṃ sakalasarīraṃ jhāpetvā adhobhāgena nikkhamati.",
  "atk-s0514a2:1891_10": "Te taṃ dukkhaṃ adhivāsetuṃ asakkontā bāhā paggayha kandanti.",
  "atk-s0514a2:1891_11": "Suddhadhaññanti vīhiādisattavidhaṃ parisuddhadhaññaṃ.",
  "atk-s0514a2:1891_12": "Palāsena missanti palāsena vā bhusena vā vālukāmattikādīhi vā missakaṃ katvā.",
  "atk-s0514a2:1891_13": "Asuddhakammāti kiliṭṭhakāyavacīmanokammā.",
  "atk-s0514a2:1891_14": "Kayinoti “suddhadhaññaṃ dassāmī”ti kayikassa hatthato mūlaṃ gahetvā tathārūpaṃ asuddhadhaññaṃ dadanti.",
  "atk-s0514a2:1892_0": "475.",
  "atk-s0514a2:1893_0": "“Usūhi sattīhi ca tomarehi, dubhayāni passāni tudanti kandataṃ;",
  "atk-s0514a2:1894_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1895_0": "Ime nu maccā kimakaṃsu pāpaṃ, yeme janā sattihatā sayanti.",
  "atk-s0514a2:1896_0": "476.",
  "atk-s0514a2:1897_0": "“Tassa puṭṭho viyākāsi, mātali devasārathi;",
  "atk-s0514a2:1898_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1899_0": "477.",
  "atk-s0514a2:1900_0": "“Ye jīvalokasmiṃ asādhukammino, adinnamādāya karonti jīvikaṃ;",
  "atk-s0514a2:1901_0": "Dhaññaṃ dhanaṃ rajataṃ jātarūpaṃ, ajeḷakañcāpi pasuṃ mahiṃsaṃ;",
  "atk-s0514a2:1902_0": "Te luddakammā pasavetva pāpaṃ, teme janā sattihatā sayantī”ti.",
  "atk-s0514a2:1903_0": "Tattha dubhayānīti ubhayāni.",
  "atk-s0514a2:1903_1": "Tudantīti vijjhanti.",
  "atk-s0514a2:1903_2": "Kandatanti kandantānaṃ.",
  "atk-s0514a2:1903_3": "Pharusā nirayapālā araññe luddā migaṃ viya samparivāretvā usuādīhi nānāvudhehi dve passāni tudanti,",
  "atk-s0514a2:1903_4": "sarīraṃ chiddāvachiddaṃ purāṇapaṇṇaṃ viya khāyati.",
  "atk-s0514a2:1903_5": "Adinnamādāyātiparasantakaṃ saviññāṇakāviññāṇakaṃ sandhicchedādīhi ceva vañcanāya ca gahetvā jīvikaṃ kappenti.",
  "atk-s0514a2:1904_0": "478.",
  "atk-s0514a2:1905_0": "“Gīvāya baddhā kissa ime puneke, aññe vikantā bilakatā sayanti;",
  "atk-s0514a2:1906_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1907_0": "Ime nu maccā kimakaṃsu pāpaṃ, yeme janā bilakatā sayanti.",
  "atk-s0514a2:1908_0": "479.",
  "atk-s0514a2:1909_0": "“Tassa puṭṭho viyākāsi, mātali devasārathi;",
  "atk-s0514a2:1910_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1911_0": "480.",
  "atk-s0514a2:1912_0": "“Orabbhikā sūkarikā ca macchikā, pasuṃ mahiṃsañca ajeḷakañca;",
  "atk-s0514a2:1913_0": "Hantvāna sūnesu pasārayiṃsu, te luddakammā pasavetva pāpaṃ;",
  "atk-s0514a2:1914_0": "Teme janā bilakatā sayantī”ti.",
  "atk-s0514a2:1915_0": "Tattha gīvāya baddhāti mahantehi jalitalohayottehi gīvāya bandhitvā ākaḍḍhitvā ayapathaviyaṃ pātetvā nānāvudhehi koṭṭiyamāne disvā pucchi.",
  "atk-s0514a2:1915_1": "Aññe vikantāti aññe pana khaṇḍākhaṇḍikaṃ chinnā.",
  "atk-s0514a2:1915_2": "Bilakatāti jalitesu ayaphalakesu ṭhapetvā maṃsaṃ viya potthaniyā koṭṭetvā puñjakatā hutvā sayanti.",
  "atk-s0514a2:1915_3": "Macchikāti macchaghātakā.",
  "atk-s0514a2:1915_4": "Pasunti gāviṃ.",
  "atk-s0514a2:1915_5": "Sūnesu pasārayiṃsūti maṃsaṃ vikkiṇitvā jīvikakappanatthaṃ sūnāpaṇesu ṭhapesuṃ.",
  "atk-s0514a2:1916_0": "481.",
  "atk-s0514a2:1917_0": "“Rahado ayaṃ muttakarīsapūro, duggandharūpo asuci pūti vāti;",
  "atk-s0514a2:1918_0": "Khudāparetā manujā adanti, bhayañhi maṃ vindati sūta disvā;",
  "atk-s0514a2:1919_0": "Pucchāmi taṃ mātali devasārathi, ime nu maccā kimakaṃsu pāpaṃ;",
  "atk-s0514a2:1920_0": "Yeme janā muttakarīsabhakkhā.",
  "atk-s0514a2:1921_0": "482.",
  "atk-s0514a2:1922_0": "“Tassa puṭṭho viyākāsi, mātali devasārathi;",
  "atk-s0514a2:1923_0": "Vipākaṃ pāpakammānaṃ, jānaṃ akkhāsi jānato.",
  "atk-s0514a2:1924_0": "483.",
  "atk-s0514a2:1925_0": "“Ye kecime kāraṇikā virosakā, paresaṃ hiṃsāya sadā niviṭṭhā;",
  "atk-s0514a2:1926_0": "Te luddakammā pasavetva pāpaṃ, mittadduno mīḷhamadanti bālā”ti;",
  "atk-s0514a2:1927_0": "Tattha khudāparetā manujā adantīti ete nerayikā sattā chātakena phuṭṭhā khudaṃ sahituṃ asakkontā pakkuthitaṃ",
  "atk-s0514a2:1927_1": "dhūmāyantaṃ pajjalantaṃ kappena saṇṭhitaṃ purāṇamīḷhaṃ piṇḍaṃ piṇḍaṃ katvā adanti khādanti.",
  "atk-s0514a2:1927_2": "Kāraṇikāti kāraṇakārakā.",
  "atk-s0514a2:1927_3": "Virosakāti mittasuhajjānampi viheṭhakā.",
  "atk-s0514a2:1927_4": "Mittaddunoti ye tesaññeva gehe khāditvā bhuñjitvā paññattāsane nisīditvā sayitvā puna māsakahāpaṇaṃ nāma āharāpenti,",
  "atk-s0514a2:1927_5": "lañjaṃ gaṇhanti,",
  "atk-s0514a2:1927_6": "te mittadūsakā bālā evarūpaṃ mīḷhaṃ khādanti,",
  "atk-s0514a2:1927_7": "mahārājāti.",
  "atk-s0514a2:1928_0": "484.",
  "atk-s0514a2:1929_0": "“Rahado ayaṃ lohitapubbapūro, duggandharūpo asuci pūti vāti;",
  "atk-s0514a2:1930_0": "Ghammābhitattā manujā pivanti, bhayañhi maṃ vindati sūta disvā;",
  "atk-s0514a2:1931_0": "Pucchāmi taṃ mātali devasārathi, ime nu maccā kimakaṃsu pāpaṃ;",
  "atk-s0514a2:1932_0": "Yeme janā lohitapubbabhakkhā.",
  "atk-s0514a2:1933_0": "485.",
  "atk-s0514a2:1934_0": "“Tassa puṭṭho viyākāsi, mātali devasārathi;",
  "atk-s0514a2:1935_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1936_0": "486.",
  "atk-s0514a2:1937_0": "“Ye mātaraṃ vā pitaraṃ vā jīvaloke, pārājikā arahante hananti;",
  "atk-s0514a2:1938_0": "Te luddakammā pasavetva pāpaṃ, teme janā lohitapubbabhakkhā”ti.",
  "atk-s0514a2:1939_0": "Tattha ghammābhitattāti santāpena pīḷitā.",
  "atk-s0514a2:1939_1": "Pārājikāti parājitā jarājiṇṇe mātāpitaro ghātetvā gihibhāveyeva pārājikaṃ pattā.",
  "atk-s0514a2:1939_2": "Arahanteti pūjāvisesassa anucchavike.",
  "atk-s0514a2:1939_3": "Hanantīti dukkarakārake mātāpitaro mārenti.",
  "atk-s0514a2:1939_4": "Apica “arahante”ti padena buddhasāvakepi saṅgaṇhāti.",
  "atk-s0514a2:1940_0": "Aparasmimpi ussadaniraye nirayapālā nerayikānaṃ tālappamāṇena jalitaayabaḷisena jivhaṃ vijjhitvā ākaḍḍhitvā",
  "atk-s0514a2:1940_1": "te satte jalitaayapathaviyaṃ pātetvā usabhacammaṃ viya pattharitvā saṅkusatena hananti.",
  "atk-s0514a2:1940_2": "Te thale khittamacchā viya phandanti,",
  "atk-s0514a2:1940_3": "tañca dukkhaṃ sahituṃ asakkontā rodantā paridevantā mukhena kheḷaṃ muñcanti.",
  "atk-s0514a2:1940_4": "Tasmiṃ rājā mātalinā dassite āha –",
  "atk-s0514a2:1941_0": "487.",
  "atk-s0514a2:1942_0": "“Jivha ca passa baḷisena viddhaṃ, vihataṃ yathā saṅkusatena cammaṃ;",
  "atk-s0514a2:1943_0": "Phandanti macchāva thalamhi khittā, muñcanti kheḷaṃ rudamānā kimete.",
  "atk-s0514a2:1944_0": "488.",
  "atk-s0514a2:1945_0": "“Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1946_0": "Ime nu maccā kimakaṃsu pāpaṃ, yeme janā vaṅkaghastā sayantī”ti.",
  "atk-s0514a2:1947_0": "489.",
  "atk-s0514a2:1948_0": "“Tassa puṭṭho viyākāsi, mātali devasārathi;",
  "atk-s0514a2:1949_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1950_0": "490.",
  "atk-s0514a2:1951_0": "“Ye keci sandhānagatā manussā, agghena agghaṃ kayaṃ hāpayanti;",
  "atk-s0514a2:1952_0": "Kūṭena kūṭaṃ dhanalobhahetu, channaṃ yathā vāricaraṃ vadhāya.",
  "atk-s0514a2:1953_0": "491.",
  "atk-s0514a2:1954_0": "“Na hi kūṭakārissa bhavanti tāṇā, sakehi kammehi purakkhatassa;",
  "atk-s0514a2:1955_0": "Te luddakammā pasavetva pāpaṃ, teme janā vaṅkaghastā sayantī”ti.",
  "atk-s0514a2:1956_0": "Tattha kimeteti kiṃkāraṇā ete.",
  "atk-s0514a2:1956_1": "Vaṅkaghastāti gilitabaḷisā.",
  "atk-s0514a2:1956_2": "Sandhānagatāti sandhānaṃ mariyādaṃ gatā,",
  "atk-s0514a2:1956_3": "agghāpanakaṭṭhāne ṭhitāti attho.",
  "atk-s0514a2:1956_4": "Agghena agghanti taṃ taṃ agghaṃ lañjaṃ gahetvā hatthiassādīnaṃ vā jātarūparajatādīnaṃ vā tesaṃ tesaṃ saviññāṇakāviññāṇakānaṃ agghaṃ hāpenti.",
  "atk-s0514a2:1956_5": "Kayanti taṃ hāpentā kāyikānaṃ kayaṃ hāpenti,",
  "atk-s0514a2:1956_6": "sate dātabbe paṇṇāsaṃ dāpenti,",
  "atk-s0514a2:1956_7": "itaraṃ tehi saddhiṃ vibhajitvā gaṇhanti.",
  "atk-s0514a2:1956_8": "Kūṭena kūṭanti tulākūṭādīsu taṃ taṃ kūṭaṃ.",
  "atk-s0514a2:1956_9": "Dhanalobhahetūti dhanalobhena etaṃ kūṭakammaṃ karonti.",
  "atk-s0514a2:1956_10": "Channaṃ yathā vāricaraṃ vadhāyāti taṃ pana kammaṃ karontāpi madhuravācāya tathā katabhāvaṃ paṭicchannaṃ",
  "atk-s0514a2:1956_11": "katvā yathā vāricaraṃ macchaṃ vadhāya upagacchantā baḷisaṃ āmisena paṭicchannaṃ katvā taṃ vadhenti,",
  "atk-s0514a2:1956_12": "evaṃ paṭicchannaṃ katvā taṃ kammaṃ karonti.",
  "atk-s0514a2:1956_13": "Na hi kūṭakārissāti paṭicchannaṃ mama kammaṃ,",
  "atk-s0514a2:1956_14": "na taṃ koci jānātīti maññamānassa hi kūṭakārissa tāṇā nāma na honti.",
  "atk-s0514a2:1956_15": "So tehi kammehi purakkhato patiṭṭhaṃ na labhati.",
  "atk-s0514a2:1957_0": "492.",
  "atk-s0514a2:1958_0": "“Nārī imā samparibhinnagattā, paggayha kandanti bhuje dujaccā;",
  "atk-s0514a2:1959_0": "Sammakkhitā lohitapubbalittā, gāvo yathā āghātane vikantā;",
  "atk-s0514a2:1960_0": "Tā bhūmibhāgasmiṃ sadā nikhātā, khandhātivattanti sajotibhūtā.",
  "atk-s0514a2:1961_0": "493.",
  "atk-s0514a2:1962_0": "“Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1963_0": "Imā nu nāriyo kimakaṃsu pāpaṃ, yā bhūmibhāgasmiṃ sadā nikhātā;",
  "atk-s0514a2:1964_0": "Khandhātivattanti sajotibhūtā.",
  "atk-s0514a2:1965_0": "494.",
  "atk-s0514a2:1966_0": "“Tassa puṭṭho viyākāsi, mātali devasārathi;",
  "atk-s0514a2:1967_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1968_0": "495.",
  "atk-s0514a2:1969_0": "“Kolitthiyāyo idha jīvaloke, asuddhakammā asataṃ acāruṃ;",
  "atk-s0514a2:1970_0": "Tā dittarūpā pati vippahāya, aññaṃ acāruṃ ratikhiḍḍahetu;",
  "atk-s0514a2:1971_0": "Tā jīvalokasmiṃ ramāpayitvā, khandhātivattanti sajotibhūtā”ti.",
  "atk-s0514a2:1972_0": "Tattha nārīti itthiyo.",
  "atk-s0514a2:1972_1": "Samparibhinnagattāti suṭṭhu samantato bhinnasarīrā.",
  "atk-s0514a2:1972_2": "Dujaccāti dujjātikā virūpā jegucchā.",
  "atk-s0514a2:1972_3": "Āghātaneti gāvaghātaṭṭhāne.",
  "atk-s0514a2:1972_4": "Vikantāti chinnasīsā gāvo viya pubbalohitalittā hutvā.",
  "atk-s0514a2:1972_5": "Sadā nikhātāti niccaṃ jalitaayapathaviyaṃ kaṭimattaṃ pavesetvā nikhaṇitvā ṭhapitā viya ṭhitā.",
  "atk-s0514a2:1972_6": "Khandhātivattantīti samma mātali,",
  "atk-s0514a2:1972_7": "tā nāriyo ete pabbatakkhandhā atikkamanti.",
  "atk-s0514a2:1972_8": "Tāsaṃ kira evaṃ kaṭippamāṇaṃ pavisitvā ṭhitakāle puratthimāya disāya jalitaayapabbato samuṭṭhahitvā asani",
  "atk-s0514a2:1972_9": "viya viravanto āgantvā sarīraṃ saṇhakaraṇī viya pisanto gacchati.",
  "atk-s0514a2:1972_10": "Tasmiṃ ativattitvā pacchimapasse ṭhite puna ca tāsaṃ sarīraṃ pātu bhavati.",
  "atk-s0514a2:1972_11": "Tā dukkhaṃ adhivāsetuṃ asakkontiyo bāhā paggayha kandanti.",
  "atk-s0514a2:1972_12": "Sesadisāsu vuṭṭhitesu jalitapabbatesupi eseva nayo.",
  "atk-s0514a2:1972_13": "Dve pabbatā samuṭṭhāya ucchughaṭikaṃ viya pīḷenti,",
  "atk-s0514a2:1972_14": "lohitaṃ pakkuthitaṃ sandati.",
  "atk-s0514a2:1972_15": "Kadāci tayo pabbatā samuṭṭhāya pīḷenti.",
  "atk-s0514a2:1972_16": "Kadāci cattāro pabbatā samuṭṭhāya tāsaṃ sarīraṃ pīḷenti.",
  "atk-s0514a2:1972_17": "Tenāha “khandhātivattantī”ti.",
  "atk-s0514a2:1973_0": "Kolitthiyāyoti kule patiṭṭhitā kuladhītaro.",
  "atk-s0514a2:1973_1": "Asataṃ acārunti asaññatakammaṃ kariṃsu.",
  "atk-s0514a2:1973_2": "Dittarūpāti saṭharūpā dhuttajātikā hutvā.",
  "atk-s0514a2:1973_3": "Pati vippahāyāti attano patiṃ pajahitvā.",
  "atk-s0514a2:1973_4": "Acārunti agamaṃsu.",
  "atk-s0514a2:1973_5": "Ratikhiḍḍahetūti kāmaratihetu ceva khiḍḍāhetu ca.",
  "atk-s0514a2:1973_6": "Ramāpayitvāti parapurisehi saddhiṃ attano cittaṃ ramāpayitvā idha upapannā.",
  "atk-s0514a2:1973_7": "Atha tāsaṃ sarīraṃ ime khandhātivattanti sajotibhūtāti.",
  "atk-s0514a2:1974_0": "496.",
  "atk-s0514a2:1975_0": "“Pāde gahetvā kissa ime puneke, avaṃsirā narake pātayanti;",
  "atk-s0514a2:1976_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1977_0": "Ime nu maccā kimakaṃsu pāpaṃ, yeme janā avaṃsirā narake pātayanti.",
  "atk-s0514a2:1978_0": "497.",
  "atk-s0514a2:1979_0": "“Tassa puṭṭho viyākāsi, mātali devasārathi;",
  "atk-s0514a2:1980_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1981_0": "498.",
  "atk-s0514a2:1982_0": "“Ye jīvalokasmiṃ asādhukammino, parassa dārāni atikkamanti;",
  "atk-s0514a2:1983_0": "Te tādisā uttamabhaṇḍathenā, teme janā avaṃsirā narake pātayanti.",
  "atk-s0514a2:1984_0": "499.",
  "atk-s0514a2:1985_0": "“Te vassapūgāni bahūni tattha, nirayesu dukkhaṃ vedanaṃ vedayanti;",
  "atk-s0514a2:1986_0": "Na hi pāpakārissa bhavanti tāṇā, sakehi kammehi purakkhatassa;",
  "atk-s0514a2:1987_0": "Te luddakammā pasavetva pāpaṃ, teme janā avaṃsirā narake pātayantī”ti.",
  "atk-s0514a2:1988_0": "Tattha naraketi jalitaaṅgārapuṇṇe mahāāvāṭe.",
  "atk-s0514a2:1988_1": "Te kira vajaṃ apavisantiyo gāvo viya nirayapālehi nānāvudhāni gahetvā vijjhiyamānā pothiyamānā yadā taṃ narakaṃ upagacchanti,",
  "atk-s0514a2:1988_2": "atha te nirayapālā uddhaṃpāde katvā tattha pātayanti khipanti.",
  "atk-s0514a2:1988_3": "Evaṃ te pātiyamāne disvā pucchanto evamāha.",
  "atk-s0514a2:1988_4": "Uttamabhaṇḍathenāti manussehi piyāyitassa varabhaṇḍassa thenakā.",
  "atk-s0514a2:1989_0": "Evañca pana vatvā mātalisaṅgāhako taṃ nirayaṃ antaradhāpetvā rathaṃ purato pesetvā micchādiṭṭhikānaṃ paccanaṭṭhānaṃ nirayaṃ dassesi.",
  "atk-s0514a2:1989_1": "Tena puṭṭho cassa viyākāsi.",
  "atk-s0514a2:1990_0": "500.",
  "atk-s0514a2:1991_0": "“Uccāvacāme vividhā upakkamā, nirayesu dissanti sughorarūpā;",
  "atk-s0514a2:1992_0": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1993_0": "Ime nu maccā kimakaṃsu pāpaṃ, yeme janā adhimattā dukkhā tibbā;",
  "atk-s0514a2:1994_0": "Kharā kaṭukā vedanā vedayanti.",
  "atk-s0514a2:1995_0": "501.",
  "atk-s0514a2:1996_0": "“Tassa puṭṭho viyākāsi, mātali devasārathi;",
  "atk-s0514a2:1997_0": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1998_0": "502.",
  "atk-s0514a2:1999_0": "“Ye jīvalokasmiṃ supāpadiṭṭhino, vissāsakammāni karonti mohā;",
  "atk-s0514a2:2000_0": "Parañca diṭṭhīsu samādapenti, te pāpadiṭṭhiṃ pasavetva pāpaṃ;",
  "atk-s0514a2:2001_0": "Teme janā adhimattā dukkhā tibbā, kharā kaṭukā vedanā vedayantī”ti.",
  "atk-s0514a2:2002_0": "Tattha uccāvacāmeti uccā avacā ime,",
  "atk-s0514a2:2002_1": "khuddakā ca mahantā cāti attho.",
  "atk-s0514a2:2002_2": "Upakkamāti kāraṇappayogā.",
  "atk-s0514a2:2002_3": "Supāpadiṭṭhinoti “natthi dinna”ntiādikāya dasavatthukāya micchādiṭṭhiyā suṭṭhu pāpadiṭṭhino.",
  "atk-s0514a2:2002_4": "Vissāsakammānīti tāya diṭṭhiyā vissāsena tannissitā hutvā nānāvidhāni pāpakammāni karonti.",
  "atk-s0514a2:2002_5": "Temeti te ime janā evarūpaṃ dukkhaṃ anubhavanti.",
  "atk-s0514a2:2003_0": "Iti rañño micchādiṭṭhikānaṃ paccananirayaṃ ācikkhi.",
  "atk-s0514a2:2003_1": "Devalokepi devagaṇā rañño āgamanamaggaṃ olokayamānā sudhammāyaṃ devasabhāyaṃ nisīdiṃsuyeva.",
  "atk-s0514a2:2003_2": "Sakkopi “kiṃ nu kho, mātali,",
  "atk-s0514a2:2003_3": "cirāyatī”ti upadhārento taṃ kāraṇaṃ ñatvā “mātali,",
  "atk-s0514a2:2003_4": "attano dūtavisesaṃ dassetuṃ ‘mahārāja,",
  "atk-s0514a2:2003_5": "asukakammaṃ katvā asukaniraye nāma paccantī’ti niraye dassento vicarati,",
  "atk-s0514a2:2003_6": "nimirañño pana appameva āyu khīyetha,",
  "atk-s0514a2:2003_7": "nirayadassanaṃ nāssa pariyantaṃ gaccheyyā”ti ekaṃ mahājavaṃ devaputtaṃ pesesi “tvaṃ ‘sīghaṃ rājānaṃ gahetvā āgacchatū’ti mātalissa vadehī”ti.",
  "atk-s0514a2:2003_8": "So “sādhū”ti sampaṭicchitvā javena gantvā ārocesi. Mātali,",
  "atk-s0514a2:2003_9": "tassa vacanaṃ sutvā “na sakkā cirāyitu”nti rañño ekapahāreneva catūsu disāsu bahū niraye dassetvā gāthamāha –",
  "atk-s0514a2:2004_0": "503.",
  "atk-s0514a2:2005_0": "“Viditāni te mahārāja, āvāsaṃ pāpakamminaṃ;",
  "atk-s0514a2:2006_0": "Ṭhānāni luddakammānaṃ, dussīlānañca yā gati;",
  "atk-s0514a2:2007_0": "Uyyāhi dāni rājīsi, devarājassa santike”ti.",
  "atk-s0514a2:2008_0": "Tassattho – mahārāja,",
  "atk-s0514a2:2008_1": "imaṃ pāpakammīnaṃ sattānaṃ āvāsaṃ disvā luddakammānañca ṭhānāni tayā viditāni.",
  "atk-s0514a2:2008_2": "Dussīlānañca yā gati nibbatti,",
  "atk-s0514a2:2008_3": "sāpi te viditā.",
  "atk-s0514a2:2008_4": "Idāni devarājassa santike dibbasampattiṃ dassanatthaṃ uyyāhi gacchāhi,",
  "atk-s0514a2:2008_5": "mahārājāti.",
  "atk-s0514a2:2009_0": "Nirayakaṇḍaṃ niṭṭhitaṃ.",
  "atk-s0514a2:2010_0": "Saggakaṇḍaṃ",
  "atk-s0514a2:2011_0": "Evañca pana vatvā mātali devalokābhimukhaṃ rathaṃ pesesi.",
  "atk-s0514a2:2011_1": "Rājā devalokaṃ gacchanto dvādasayojanikaṃ maṇimayaṃ pañcathūpikaṃ sabbālaṅkārapaṭimaṇḍitaṃ uyyānapokkharaṇisampannaṃ",
  "atk-s0514a2:2011_2": "kapparukkhaparivutaṃ bīraṇiyā devadhītāya ākāsaṭṭhakavimānaṃ disvā,",
  "atk-s0514a2:2011_3": "tañca devadhītaraṃ antokūṭāgāre sayanapiṭṭhe nisinnaṃ accharāsahassaparivutaṃ maṇisīhapañjaraṃ vivaritvā olokentiṃ disvā mātaliṃ pucchanto gāthamāha.",
  "atk-s0514a2:2011_4": "Itaropissa byākāsi.",
  "atk-s0514a2:2012_0": "504.",
  "atk-s0514a2:2013_0": "“Pañcathūpaṃ dissatidaṃ vimānaṃ, mālāpiḷandhā sayanassa majjhe;",
  "atk-s0514a2:2014_0": "Tatthacchati nārī mahānubhāvā, uccāvacaṃ iddhi vikubbamānā.",
  "atk-s0514a2:2015_0": "505.",
  "atk-s0514a2:2016_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2017_0": "Ayaṃ nu nārī kimakāsi sādhuṃ, yā modati saggapattā vimāne.",
  "atk-s0514a2:2018_0": "506.",
  "atk-s0514a2:2019_0": "“Tassa puṭṭho viyākāsi, mātali devasārathi;",
  "atk-s0514a2:2020_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2021_0": "507.",
  "atk-s0514a2:2022_0": "“Yadi te sutā bīraṇī jīvaloke, āmāyadāsī ahu brāhmaṇassa;",
  "atk-s0514a2:2023_0": "Sā pattakālaṃ atithiṃ viditvā, mātāva puttaṃ sakimābhinandī;",
  "atk-s0514a2:2024_0": "Saṃyamā saṃvibhāgā ca, sā vimānasmi modatī”ti.",
  "atk-s0514a2:2025_0": "Tattha pañcathūpanti pañcahi kūṭāgārehi samannāgataṃ.",
  "atk-s0514a2:2025_1": "Mālāpiḷandhāti mālādīhi sabbābharaṇehi paṭimaṇḍitāti attho.",
  "atk-s0514a2:2025_2": "Tatthacchatīti tasmiṃ vimāne acchati.",
  "atk-s0514a2:2025_3": "Uccāvacaṃ iddhi vikubbamānāti nānappakāraṃ deviddhiṃ dassayamānā.",
  "atk-s0514a2:2025_4": "Disvāti etaṃ disvā ṭhitaṃ maṃ vitti vindati paṭilabhati,",
  "atk-s0514a2:2025_5": "vittisantako viya homi tuṭṭhiyā atibhūtattāti attho.",
  "atk-s0514a2:2025_6": "Āmāyadāsīti gehadāsiyā kucchimhi jātadāsī.",
  "atk-s0514a2:2025_7": "Ahu brāhmaṇassāti sā kira kassapadasabalassa kāle ekassa brāhmaṇassa dāsī ahosi.",
  "atk-s0514a2:2025_8": "Sā pattakālanti tena brāhmaṇena aṭṭha salākabhattāni saṅghassa pariccattāni ahesuṃ.",
  "atk-s0514a2:2025_9": "So gehaṃ gantvā “sve paṭṭhāya ekekassa bhikkhussa ekekaṃ kahāpaṇagghanakaṃ katvā aṭṭha salākabhattāni sampādeyyāsī”ti brāhmaṇiṃ āha. Sā “sāmi,",
  "atk-s0514a2:2025_10": "bhikkhu nāma dhutto,",
  "atk-s0514a2:2025_11": "nāhaṃ sakkhissāmī”ti paṭikkhipi.",
  "atk-s0514a2:2025_12": "Dhītaropissa paṭikkhipiṃsu.",
  "atk-s0514a2:2025_13": "So dāsiṃ “sakkhissasi ammā”ti āha.",
  "atk-s0514a2:2025_14": "Sā “sakkhissāmi ayyā”ti sampaṭicchitvā sakkaccaṃ yāgukhajjakabhattādīni sampādetvā salākaṃ labhitvā āgataṃ",
  "atk-s0514a2:2025_15": "pattakālaṃ atithiṃ viditvā haritagomayupalitte katapupphupahāre supaññattāsane nisīdāpetvā yathā nāma",
  "atk-s0514a2:2025_16": "vippavāsā āgataṃ puttaṃ mātā sakiṃ abhinandati,",
  "atk-s0514a2:2025_17": "tathā niccakālaṃ abhinandati,",
  "atk-s0514a2:2025_18": "sakkaccaṃ parivisati,",
  "atk-s0514a2:2025_19": "attano santakampi kiñci deti.",
  "atk-s0514a2:2025_20": "Saṃyamā saṃvibhāgā cāti sā sīlavatī ahosi cāgavatī ca,",
  "atk-s0514a2:2025_21": "tasmā tena sīlena ceva cāgena ca imasmiṃ vimāne modati.",
  "atk-s0514a2:2025_22": "Atha vā saṃyamāti indriyadamanā.",
  "atk-s0514a2:2026_0": "Evañca pana vatvā mātali purato rathaṃ pesetvā soṇadinnadevaputtassa satta kanakavimānāni dassesi.",
  "atk-s0514a2:2026_1": "So tāni ca tassa ca sirisampattiṃ disvā tena katakammaṃ pucchi.",
  "atk-s0514a2:2026_2": "Itaropissa byākāsi.",
  "atk-s0514a2:2027_0": "508.",
  "atk-s0514a2:2028_0": "“Daddallamānā ābhenti, vimānā satta nimmitā;",
  "atk-s0514a2:2029_0": "Tattha yakkho mahiddhiko, sabbābharaṇabhūsito;",
  "atk-s0514a2:2030_0": "Samantā anupariyāti, nārīgaṇapurakkhato.",
  "atk-s0514a2:2031_0": "509.",
  "atk-s0514a2:2032_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2033_0": "Ayaṃ nu macco kimakāsi sādhuṃ, yo modati saggapatto vimāne.",
  "atk-s0514a2:2034_0": "510.",
  "atk-s0514a2:2035_0": "“Tassa puṭṭho viyākāsi, mātali devasārathi;",
  "atk-s0514a2:2036_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2037_0": "511.",
  "atk-s0514a2:2038_0": "“Soṇadinno gahapati, esa dānapatī ahu;",
  "atk-s0514a2:2039_0": "Esa pabbajituddissa, vihāre satta kārayi.",
  "atk-s0514a2:2040_0": "512.",
  "atk-s0514a2:2041_0": "“Sakkaccaṃ te upaṭṭhāsi, bhikkhavo tattha vāsike;",
  "atk-s0514a2:2042_0": "Acchādanañca bhattañca, senāsanaṃ padīpiyaṃ;",
  "atk-s0514a2:2043_0": "Adāsi ujubhūtesu, vippasannena cetasā.",
  "atk-s0514a2:2044_0": "513.",
  "atk-s0514a2:2045_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2046_0": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2047_0": "514.",
  "atk-s0514a2:2048_0": "“Uposathaṃ upavasī, sadā sīlesu saṃvuto;",
  "atk-s0514a2:2049_0": "Saṃyamā saṃvibhāgā ca, so vimānasmi modatī”ti.",
  "atk-s0514a2:2050_0": "Tattha daddallamānāti jalamānā.",
  "atk-s0514a2:2050_1": "Ābhentīti taruṇasūriyo viya obhāsanti.",
  "atk-s0514a2:2050_2": "Tatthāti tesu paṭipāṭiyā ṭhitesu sattasu vimānesu.",
  "atk-s0514a2:2050_3": "Yakkhoti eko devaputto.",
  "atk-s0514a2:2050_4": "Soṇadinnoti mahārāja,",
  "atk-s0514a2:2050_5": "ayaṃ pubbe kassapadasabalassa kāle kāsiraṭṭhe aññatarasmiṃ nigame soṇadinno nāma gahapati dānapati ahosi.",
  "atk-s0514a2:2050_6": "So pabbajite uddissa satta vihārakuṭiyo kāretvā tattha vāsike bhikkhū catūhi paccayehi sakkaccaṃ upaṭṭhāsi,",
  "atk-s0514a2:2050_7": "uposathañca upavasi,",
  "atk-s0514a2:2050_8": "niccaṃ sīlesu ca saṃvuto ahosi.",
  "atk-s0514a2:2050_9": "So tato cavitvā idhūpapanno modatīti attho.",
  "atk-s0514a2:2050_10": "Ettha ca pāṭihāriyapakkhanti idaṃ pana aṭṭhamīuposathassa paccuggamanānugamanavasena sattaminavamiyo,",
  "atk-s0514a2:2050_11": "cātuddasīpannarasīnaṃ paccuggamanānugamanavasena terasīpāṭipade ca sandhāya vuttaṃ.",
  "atk-s0514a2:2051_0": "Evaṃ soṇadinnassa katakammaṃ kathetvā purato rathaṃ pesetvā phalikavimānaṃ dassesi.",
  "atk-s0514a2:2051_1": "Taṃ ubbedhato pañcavīsatiyojanaṃ anekasatehi sattaratanamayatthambhehi samannāgataṃ,",
  "atk-s0514a2:2051_2": "anekasatakūṭāgārapaṭimaṇḍitaṃ,",
  "atk-s0514a2:2051_3": "kiṅkiṇikajālāparikkhittaṃ,",
  "atk-s0514a2:2051_4": "samussitasuvaṇṇarajatamayadhajaṃ,",
  "atk-s0514a2:2051_5": "nānāpupphavicittauyyānavanavibhūsitaṃ,",
  "atk-s0514a2:2051_6": "ramaṇīyapokkharaṇisamannāgataṃ,",
  "atk-s0514a2:2051_7": "naccagītavāditādīsu chekāhi accharāhi samparikiṇṇaṃ.",
  "atk-s0514a2:2051_8": "Taṃ disvā rājā tāsaṃ accharānaṃ katakammaṃ pucchi,",
  "atk-s0514a2:2051_9": "itaropissa byākāsi.",
  "atk-s0514a2:2052_0": "515.",
  "atk-s0514a2:2053_0": "“Pabhāsati midaṃ byamhaṃ, phalikāsu sunimmitaṃ;",
  "atk-s0514a2:2054_0": "Nārīvaragaṇākiṇṇaṃ, kūṭāgāravarocitaṃ;",
  "atk-s0514a2:2055_0": "Upetaṃ annapānehi, naccagītehi cūbhayaṃ.",
  "atk-s0514a2:2056_0": "516.",
  "atk-s0514a2:2057_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2058_0": "Ime nu maccā kimakaṃsu sādhuṃ, yā modare saggapattā vimāne.",
  "atk-s0514a2:2059_0": "517.",
  "atk-s0514a2:2060_0": "“Tassa puṭṭho viyākāsi, mātali devasārathi;",
  "atk-s0514a2:2061_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2062_0": "518.",
  "atk-s0514a2:2063_0": "“Yā kāci nāriyo idha jīvaloke, sīlavantiyo upāsikā;",
  "atk-s0514a2:2064_0": "Dāne ratā niccaṃ pasannacittā, sacce ṭhitā uposathe appamattā;",
  "atk-s0514a2:2065_0": "Saṃyamā saṃvibhāgā ca, tā vimānasmi modare”ti.",
  "atk-s0514a2:2066_0": "Tattha byamhanti vimānaṃ,",
  "atk-s0514a2:2066_1": "pāsādoti vuttaṃ hoti.",
  "atk-s0514a2:2066_2": "Phalikāsūti phalikabhittīsu.",
  "atk-s0514a2:2066_3": "Nārīvaragaṇākiṇṇanti varanārigaṇehi ākiṇṇaṃ.",
  "atk-s0514a2:2066_4": "Kūṭāgāravarocitanti varakūṭāgārehi ocitaṃ samocitaṃ,",
  "atk-s0514a2:2066_5": "vaḍḍhitanti attho.",
  "atk-s0514a2:2066_6": "Ubhayanti ubhayehi.",
  "atk-s0514a2:2066_7": "“Yā kācī”ti idaṃ kiñcāpi aniyametvā vuttaṃ,",
  "atk-s0514a2:2066_8": "tā pana kassapabuddhasāsane bārāṇasiyaṃ upāsikā hutvā gaṇabandhanena etāni vuttappakārāni puññāni katvā taṃ dibbasampattiṃ pattāti veditabbā.",
  "atk-s0514a2:2067_0": "Athassa so purato rathaṃ pesetvā ekaṃ ramaṇīyaṃ maṇivimānaṃ dassesi.",
  "atk-s0514a2:2067_1": "Taṃ same bhūmibhāge patiṭṭhitaṃ ubbedhasampannaṃ maṇipabbato viya obhāsamānaṃ tiṭṭhati,",
  "atk-s0514a2:2067_2": "dibbagītavāditaninnāditaṃ bahūhi devaputtehi samparikiṇṇaṃ.",
  "atk-s0514a2:2067_3": "Taṃ disvā rājā tesaṃ devaputtānaṃ katakammaṃ pucchi,",
  "atk-s0514a2:2067_4": "itaropissa byākāsi.",
  "atk-s0514a2:2068_0": "519.",
  "atk-s0514a2:2069_0": "“Pabhāsati midaṃ byamhaṃ, veḷuriyāsu nimmitaṃ;",
  "atk-s0514a2:2070_0": "Upetaṃ bhūmibhāgehi, vibhattaṃ bhāgaso mitaṃ.",
  "atk-s0514a2:2071_0": "520.",
  "atk-s0514a2:2072_0": "“Āḷambarā mudiṅgā ca, naccagītā suvāditā;",
  "atk-s0514a2:2073_0": "Dibbā saddā niccharanti, savanīyā manoramā.",
  "atk-s0514a2:2074_0": "521.",
  "atk-s0514a2:2075_0": "“Nāhaṃ evaṃgataṃ jātu, evaṃsuruciraṃ pure;",
  "atk-s0514a2:2076_0": "Saddaṃ samabhijānāmi, diṭṭhaṃ vā yadi vā sutaṃ.",
  "atk-s0514a2:2077_0": "522.",
  "atk-s0514a2:2078_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2079_0": "Ime nu maccā kimakaṃsu sādhuṃ, ye modare saggapattā vimāne.",
  "atk-s0514a2:2080_0": "523.",
  "atk-s0514a2:2081_0": "“Tassa puṭṭho viyākāsi, mātali devasārathi;",
  "atk-s0514a2:2082_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2083_0": "524.",
  "atk-s0514a2:2084_0": "“Ye keci maccā idha jīvaloke, sīlavantā upāsakā;",
  "atk-s0514a2:2085_0": "Ārāme udapāne ca, papā saṅkamanāni ca;",
  "atk-s0514a2:2086_0": "Arahante sītibhūte, sakkaccaṃ paṭipādayuṃ.",
  "atk-s0514a2:2087_0": "525.",
  "atk-s0514a2:2088_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2089_0": "Adaṃsu ujubhūtesu, vippasannena cetasā.",
  "atk-s0514a2:2090_0": "526.",
  "atk-s0514a2:2091_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2092_0": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2093_0": "527.",
  "atk-s0514a2:2094_0": "“Uposathaṃ upavasuṃ, sadā sīlesu saṃvutā;",
  "atk-s0514a2:2095_0": "Saṃyamā saṃvibhāgā ca, te vimānasmi modare”ti.",
  "atk-s0514a2:2096_0": "Tattha veḷuriyāsūti veḷuriyabhittīsu.",
  "atk-s0514a2:2096_1": "Bhūmibhāgehīti ramaṇīyehi bhūmibhāgehi upetaṃ.",
  "atk-s0514a2:2096_2": "Āḷambarā mudiṅgā cāti ete dve ettha vajjanti.",
  "atk-s0514a2:2096_3": "Naccagītā suvāditāti nānappakārāni naccāni ceva gītāni ca aparesampi tūriyānaṃ suvāditāni cettha pavattanti.",
  "atk-s0514a2:2096_4": "Evaṃgatanti evaṃ manoramabhāvaṃ gataṃ.",
  "atk-s0514a2:2096_5": "“Ye kecī”ti idampi kāmaṃ aniyametvā vuttaṃ,",
  "atk-s0514a2:2096_6": "te pana kassapabuddhakāle bārāṇasivāsino upāsakā hutvā gaṇabandhanena etāni puññāni katvā taṃ sampattiṃ pattāti veditabbā.",
  "atk-s0514a2:2096_7": "Tattha paṭipādayunti paṭipādayiṃsu,",
  "atk-s0514a2:2096_8": "tesaṃ adaṃsūti attho.",
  "atk-s0514a2:2096_9": "Paccayanti gilānapaccayaṃ.",
  "atk-s0514a2:2096_10": "Adaṃsūti evaṃ nānappakārakaṃ dānaṃ adaṃsūti.",
  "atk-s0514a2:2097_0": "Itissa so tesaṃ katakammaṃ ācikkhitvā purato rathaṃ pesetvā aparampi phalikavimānaṃ dassesi.",
  "atk-s0514a2:2097_1": "Taṃ anekakūṭāgārapaṭimaṇḍitaṃ,",
  "atk-s0514a2:2097_2": "nānākusumasañchannadibbataruṇavanapaṭimaṇḍitatīrāya,",
  "atk-s0514a2:2097_3": "vividhavihaṅgamaninnāditāya nimmalasalilāya nadiyā parikkhittaṃ,",
  "atk-s0514a2:2097_4": "accharāgaṇaparivutassekassa puññavato nivāsabhūtaṃ.",
  "atk-s0514a2:2097_5": "Taṃ disvā rājā tassa katakammaṃ pucchi,",
  "atk-s0514a2:2097_6": "itaropissa byākāsi.",
  "atk-s0514a2:2098_0": "528.",
  "atk-s0514a2:2099_0": "“Pabhāsati midaṃ byamhaṃ, phalikāsu sunimmitaṃ;",
  "atk-s0514a2:2100_0": "Nārīvaragaṇākiṇṇaṃ, kūṭāgāravarocitaṃ.",
  "atk-s0514a2:2101_0": "529.",
  "atk-s0514a2:2102_0": "“Upetaṃ annapānehi, naccagītehi cūbhayaṃ;",
  "atk-s0514a2:2103_0": "Najjo cānupariyāti, nānāpupphadumāyutā.",
  "atk-s0514a2:2104_0": "530.",
  "atk-s0514a2:2105_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2106_0": "Ayaṃ nu macco kiṃmakāsi sādhuṃ, yo modatī saggapatto vimāne.",
  "atk-s0514a2:2107_0": "531.",
  "atk-s0514a2:2108_0": "“Tassa puṭṭho viyākāsi, mātali devasārathi;",
  "atk-s0514a2:2109_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2110_0": "532.",
  "atk-s0514a2:2111_0": "“Mithilāyaṃ gahapati, esa dānapatī ahu;",
  "atk-s0514a2:2112_0": "Ārāme udapāne ca, papā saṅkamanāni ca;",
  "atk-s0514a2:2113_0": "Arahante sītibhūte, sakkaccaṃ paṭipādayi.",
  "atk-s0514a2:2114_0": "533.",
  "atk-s0514a2:2115_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2116_0": "Adāsi ujubhūtesu, vippasannena cetasā.",
  "atk-s0514a2:2117_0": "534.",
  "atk-s0514a2:2118_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2119_0": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2120_0": "535.",
  "atk-s0514a2:2121_0": "“Uposathaṃ upavasī, sadā sīlesu saṃvuto;",
  "atk-s0514a2:2122_0": "Saṃyamā saṃvibhāgā ca, so vimānasmi modatī”ti.",
  "atk-s0514a2:2123_0": "Tattha najjoti vacanavipallāso,",
  "atk-s0514a2:2123_1": "ekā nadī taṃ vimānaṃ parikkhipitvā gatāti attho.",
  "atk-s0514a2:2123_2": "Nānāpupphadumāyutāti sā nadī nānāpupphehi dumehi āyutā.",
  "atk-s0514a2:2123_3": "Mithilāyanti esa mahārāja,",
  "atk-s0514a2:2123_4": "kassapabuddhakāle mithilanagare eko gahapati dānapati ahosi.",
  "atk-s0514a2:2123_5": "So etāni ārāmaropanādīni puññāni katvā imaṃ sampattiṃ pattoti.",
  "atk-s0514a2:2124_0": "Evamassa tena katakammaṃ ācikkhitvā purato rathaṃ pesetvā aparampi phalikavimānaṃ dassesi.",
  "atk-s0514a2:2124_1": "Taṃ purimavimānato atirekāya nānāpupphaphalasañchannāya taruṇavanaghaṭāya samannāgataṃ.",
  "atk-s0514a2:2124_2": "Taṃ disvā rājā tāya sampattiyā samannāgatassa devaputtassa katakammaṃ pucchi,",
  "atk-s0514a2:2124_3": "itaropissa byākāsi.",
  "atk-s0514a2:2125_0": "536.",
  "atk-s0514a2:2126_0": "“Pabhāsati midaṃ byamhaṃ, phalikāsu sunimmitaṃ;",
  "atk-s0514a2:2127_0": "Nārīvaragaṇākiṇṇaṃ, kūṭāgāravarocitaṃ.",
  "atk-s0514a2:2128_0": "537.",
  "atk-s0514a2:2129_0": "“Upetaṃ annapānehi, naccagītehi cūbhayaṃ;",
  "atk-s0514a2:2130_0": "Najjo cānupariyāti, nānāpupphadumāyutā.",
  "atk-s0514a2:2131_0": "538.",
  "atk-s0514a2:2132_0": "“Rājāyatanā kapitthā ca, ambā sālā ca jambuyo;",
  "atk-s0514a2:2133_0": "Tindukā ca piyālā ca, dumā niccaphalā bahū.",
  "atk-s0514a2:2134_0": "539.",
  "atk-s0514a2:2135_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2136_0": "Ayaṃ nu macco kimakāsi sādhuṃ, yo modatī saggapatto vimāne.",
  "atk-s0514a2:2137_0": "540.",
  "atk-s0514a2:2138_0": "“Tassa puṭṭho viyākāsi, mātali devasārathi;",
  "atk-s0514a2:2139_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2140_0": "541.",
  "atk-s0514a2:2141_0": "“Mithilāyaṃ gahapati, esa dānapatī ahu;",
  "atk-s0514a2:2142_0": "Ārāme udapāne ca, papā saṅkamanāni ca;",
  "atk-s0514a2:2143_0": "Arahante sītibhūte, sakkaccaṃ paṭipādayi.",
  "atk-s0514a2:2144_0": "542.",
  "atk-s0514a2:2145_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2146_0": "Adāsi ujubhūtesu, vippasannena cetasā.",
  "atk-s0514a2:2147_0": "543.",
  "atk-s0514a2:2148_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2149_0": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2150_0": "544.",
  "atk-s0514a2:2151_0": "“Uposathaṃ upavasī, sadā sīlesu saṃvuto;",
  "atk-s0514a2:2152_0": "Saṃyamā saṃvibhāgā ca, so vimānasmi modatī”ti.",
  "atk-s0514a2:2153_0": "Tattha mithilāyanti esa, mahārāja,",
  "atk-s0514a2:2153_1": "kassapabuddhakāle videharaṭṭhe mithilanagare eko gahapati dānapati ahosi.",
  "atk-s0514a2:2153_2": "So etāni puññāni katvā imaṃ sampattiṃ pattoti.",
  "atk-s0514a2:2154_0": "Evamassa tena katakammaṃ ācikkhitvā purato rathaṃ pesetvā purimasadisameva aparampi veḷuriyavimānaṃ dassetvā",
  "atk-s0514a2:2154_1": "tattha sampattiṃ anubhavantassa devaputtassa katakammaṃ puṭṭho ācikkhi.",
  "atk-s0514a2:2155_0": "545.",
  "atk-s0514a2:2156_0": "“Pabhāsati midaṃ byamhaṃ, veḷuriyāsu nimmitaṃ;",
  "atk-s0514a2:2157_0": "Upetaṃ bhūmibhāgehi, vibhattaṃ bhāgaso mitaṃ.",
  "atk-s0514a2:2158_0": "546.",
  "atk-s0514a2:2159_0": "“Āḷambarā mudiṅgā ca, naccagītā suvāditā;",
  "atk-s0514a2:2160_0": "Dibyā saddā niccharanti, savanīyā manoramā.",
  "atk-s0514a2:2161_0": "547.",
  "atk-s0514a2:2162_0": "“Nāhaṃ evaṃgataṃ jātu, evaṃsuruciraṃ pure;",
  "atk-s0514a2:2163_0": "Saddaṃ samabhijānāmi, diṭṭhaṃ vā yadi vā sutaṃ.",
  "atk-s0514a2:2164_0": "548.",
  "atk-s0514a2:2165_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2166_0": "Ayaṃ nu macco kimakāsi sādhuṃ, yo modatī saggapatto vimāne.",
  "atk-s0514a2:2167_0": "549.",
  "atk-s0514a2:2168_0": "“Tassa puṭṭho viyākāsi, mātali devasārathi;",
  "atk-s0514a2:2169_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2170_0": "550.",
  "atk-s0514a2:2171_0": "“Bārāṇasiyaṃ gahapati, esa dānapatī ahu;",
  "atk-s0514a2:2172_0": "Ārāme udapāne ca, papā saṅkamanāni ca;",
  "atk-s0514a2:2173_0": "Arahante sītibhūte, sakkaccaṃ paṭipādayi.",
  "atk-s0514a2:2174_0": "551.",
  "atk-s0514a2:2175_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2176_0": "Adāsi ujubhūtesu, vippasannena cetasā.",
  "atk-s0514a2:2177_0": "552.",
  "atk-s0514a2:2178_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2179_0": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2180_0": "553.",
  "atk-s0514a2:2181_0": "“Uposathaṃ upavasī, sadā sīlesu saṃvuto;",
  "atk-s0514a2:2182_0": "Saṃyamā saṃvibhāgā ca, so vimānasmi modatī”ti.",
  "atk-s0514a2:2183_0": "Athassa purato rathaṃ pesetvā bālasūriyasannibhaṃ kanakavimānaṃ dassetvā tattha nivāsino devaputtassa sampattiṃ puṭṭho ācikkhi.",
  "atk-s0514a2:2184_0": "554.",
  "atk-s0514a2:2185_0": "“Yathā udayamādicco, hoti lohitako mahā;",
  "atk-s0514a2:2186_0": "Tathūpamaṃ idaṃ byamhaṃ, jātarūpassa nimmitaṃ.",
  "atk-s0514a2:2187_0": "555.",
  "atk-s0514a2:2188_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2189_0": "Ayaṃ nu macco kimakāsi sādhuṃ, yo modatī saggapatto vimāne.",
  "atk-s0514a2:2190_0": "556.",
  "atk-s0514a2:2191_0": "“Tassa puṭṭho viyākāsi, mātali devasārathi;",
  "atk-s0514a2:2192_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2193_0": "557.",
  "atk-s0514a2:2194_0": "“Sāvatthiyaṃ gahapati, esa dānapatī ahu;",
  "atk-s0514a2:2195_0": "Ārāme udapāne ca, papā saṅkamanāni ca;",
  "atk-s0514a2:2196_0": "Arahante sītibhūte, sakkaccaṃ paṭipādayi.",
  "atk-s0514a2:2197_0": "558.",
  "atk-s0514a2:2198_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2199_0": "Adāsi ujubhūtesu, vippasannena cetasā.",
  "atk-s0514a2:2200_0": "559.",
  "atk-s0514a2:2201_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2202_0": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2203_0": "560.",
  "atk-s0514a2:2204_0": "“Uposathaṃ upavasī, sadā sīlesu saṃvuto;",
  "atk-s0514a2:2205_0": "Saṃyamā saṃvibhāgā ca, so vimānasmi modatī”ti.",
  "atk-s0514a2:2206_0": "Tattha udayamādiccoti uggacchanto ādicco.",
  "atk-s0514a2:2206_1": "Sāvatthiyanti kassapabuddhakāle sāvatthinagare eko gahapati dānapati ahosi.",
  "atk-s0514a2:2206_2": "So etāni puññāni katvā imaṃ sampattiṃ pattoti.",
  "atk-s0514a2:2207_0": "Evaṃ tena imesaṃ aṭṭhannaṃ vimānānaṃ kathitakāle sakko devarājā “mātali,",
  "atk-s0514a2:2207_1": "ativiya cirāyatī”ti aparampi javanadevaputtaṃ pesesi.",
  "atk-s0514a2:2207_2": "So vegena gantvā ārocesi.",
  "atk-s0514a2:2207_3": "So tassa vacanaṃ sutvā “na sakkā idāni cirāyitu”nti catūsu disāsu ekappahāreneva bahūni vimānāni dassesi.",
  "atk-s0514a2:2207_4": "Raññā ca tattha sampattiṃ anubhavantānaṃ devaputtānaṃ katakammaṃ puṭṭho ācikkhi.",
  "atk-s0514a2:2208_0": "561.",
  "atk-s0514a2:2209_0": "“Vehāyasāme bahukā, jātarūpassa nimmitā;",
  "atk-s0514a2:2210_0": "Daddallamānā ābhenti, vijjuvabbhaghanantare.",
  "atk-s0514a2:2211_0": "562.",
  "atk-s0514a2:2212_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2213_0": "Ime nu maccā kimakaṃsu sādhuṃ, ye modare saggapattā vimāne.",
  "atk-s0514a2:2214_0": "563.",
  "atk-s0514a2:2215_0": "“Tassa puṭṭho viyākāsi, mātali devasārathi;",
  "atk-s0514a2:2216_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2217_0": "564.",
  "atk-s0514a2:2218_0": "“Saddhāya suniviṭṭhāya, saddhamme suppavedite;",
  "atk-s0514a2:2219_0": "Akaṃsu satthu vacanaṃ, sammāsambuddhasāsane;",
  "atk-s0514a2:2220_0": "Tesaṃ etāni ṭhānāni, yāni tvaṃ rāja passasī”ti.",
  "atk-s0514a2:2221_0": "Tattha vehāyasāmeti vehāyasā ime ākāseyeva saṇṭhitā.",
  "atk-s0514a2:2221_1": "Ākāsaṭṭhakavimānā imeti vadati.",
  "atk-s0514a2:2221_2": "Vijjuvabbhaghanantareti ghanavalāhakantare jalamānā vijju viya.",
  "atk-s0514a2:2221_3": "Suniviṭṭhāyāti maggena āgatattā suppatiṭṭhitāya.",
  "atk-s0514a2:2221_4": "Idaṃ vuttaṃ hoti – mahārāja,",
  "atk-s0514a2:2221_5": "ete pure niyyānike kassapabuddhasāsane pabbajitvā parisuddhasīlā samaṇadhammaṃ karontā sotāpattiphalaṃ",
  "atk-s0514a2:2221_6": "sacchikatvā arahattaṃ nibbattetuṃ asakkontā tato cutā imesu kanakavimānesu uppannā.",
  "atk-s0514a2:2221_7": "Etesaṃ kassapabuddhasāvakānaṃ tāni ṭhānāni,",
  "atk-s0514a2:2221_8": "yāni tvaṃ, mahārāja,",
  "atk-s0514a2:2221_9": "passasīti.",
  "atk-s0514a2:2222_0": "Evamassa ākāsaṭṭhakavimānāni dassetvā sakkassa santikaṃ gamanatthāya ussāhaṃ karonto āha –",
  "atk-s0514a2:2223_0": "565.",
  "atk-s0514a2:2224_0": "“Viditāni te mahārāja, āvāsaṃ pāpakamminaṃ;",
  "atk-s0514a2:2225_0": "Atho kalyāṇakammānaṃ, ṭhānāni viditāni te;",
  "atk-s0514a2:2226_0": "Uyyāhi dāni rājīsi, devarājassa santike”ti.",
  "atk-s0514a2:2227_0": "Tattha āvāsanti mahārāja,",
  "atk-s0514a2:2227_1": "tayā paṭhamameva nerayikānaṃ āvāsaṃ disvā pāpakammānaṃ ṭhānāni viditāni,",
  "atk-s0514a2:2227_2": "idāni pana ākāsaṭṭhakavimānāni passantena atho kalyāṇakammānaṃ ṭhānāni viditāni,",
  "atk-s0514a2:2227_3": "idāni devarājassa santike sampattiṃ daṭṭhuṃ uyyāhi gacchāhīti.",
  "atk-s0514a2:2228_0": "Evañca pana vatvā purato rathaṃ pesetvā sineruṃ parivāretvā ṭhite satta paribhaṇḍapabbate dassesi.",
  "atk-s0514a2:2228_1": "Te disvā raññā mātalissa puṭṭhabhāvaṃ āvikaronto satthā āha –",
  "atk-s0514a2:2229_0": "566.",
  "atk-s0514a2:2230_0": "“Sahassayuttaṃ hayavāhiṃ, dibbayānamadhiṭṭhito;",
  "atk-s0514a2:2231_0": "Yāyamāno mahārājā, addā sīdantare nage;",
  "atk-s0514a2:2232_0": "Disvānāmantayī sūtaṃ, ime ke nāma pabbatā”ti.",
  "atk-s0514a2:2233_0": "Tattha hayavāhinti hayehi vāhiyamānaṃ.",
  "atk-s0514a2:2233_1": "Dibbayānamadhiṭṭhitoti dibbayāne ṭhito hutvā.",
  "atk-s0514a2:2233_2": "Addāti addasa.",
  "atk-s0514a2:2233_3": "Sīdantareti sīdāmahāsamuddassa antare.",
  "atk-s0514a2:2233_4": "Tasmiṃ kira mahāsamudde udakaṃ sukhumaṃ,",
  "atk-s0514a2:2233_5": "morapiñchamattampi pakkhittaṃ patiṭṭhātuṃ na sakkoti sīdateva,",
  "atk-s0514a2:2233_6": "tasmā so “sīdāmahāsamuddo”ti vuccati.",
  "atk-s0514a2:2233_7": "Tassa antare.",
  "atk-s0514a2:2233_8": "Nageti pabbate.",
  "atk-s0514a2:2233_9": "Ke nāmāti ke nāma nāmena ime pabbatāti.",
  "atk-s0514a2:2234_0": "Evaṃ nimiraññā puṭṭho mātali devaputto āha –",
  "atk-s0514a2:2235_0": "568.",
  "atk-s0514a2:2236_0": "“Sudassano karavīko, īsadharo yugandharo;",
  "atk-s0514a2:2237_0": "Nemindharo vinatako, assakaṇṇo girī brahā.",
  "atk-s0514a2:2238_0": "569.",
  "atk-s0514a2:2239_0": "“Ete sīdantare nagā, anupubbasamuggatā;",
  "atk-s0514a2:2240_0": "Mahārājānamāvāsā, yāni tvaṃ rāja passasī”ti.",
  "atk-s0514a2:2241_0": "Tattha sudassanoti ayaṃ, mahārāja,",
  "atk-s0514a2:2241_1": "etesaṃ sabbabāhiro sudassano pabbato nāma,",
  "atk-s0514a2:2241_2": "tadanantare karavīko nāma,",
  "atk-s0514a2:2241_3": "so sudassanato uccataro.",
  "atk-s0514a2:2241_4": "Ubhinnampi pana tesaṃ antare ekopi sīdantaramahāsamuddo.",
  "atk-s0514a2:2241_5": "Karavīkassa anantare īsadharo nāma,",
  "atk-s0514a2:2241_6": "so karavīkato uccataro.",
  "atk-s0514a2:2241_7": "Tesampi antare eko sīdantaramahāsamuddo.",
  "atk-s0514a2:2241_8": "Īsadharassa anantare yugandharo nāma,",
  "atk-s0514a2:2241_9": "so īsadharato uccataro.",
  "atk-s0514a2:2241_10": "Tesampi antare eko sīdantaramahāsamuddo.",
  "atk-s0514a2:2241_11": "Yugandharassa anantare nemindharo nāma,",
  "atk-s0514a2:2241_12": "so yugandharato uccataro.",
  "atk-s0514a2:2241_13": "Tesampi antare eko sīdantaramahāsamuddo.",
  "atk-s0514a2:2241_14": "Nemindharassa anantare vinatako nāma,",
  "atk-s0514a2:2241_15": "so nemindharato uccataro.",
  "atk-s0514a2:2241_16": "Tesampi antare eko sīdantaramahāsamuddo.",
  "atk-s0514a2:2241_17": "Vinatakassa anantare assakaṇṇo nāma,",
  "atk-s0514a2:2241_18": "so vinatakato uccataro.",
  "atk-s0514a2:2241_19": "Tesampi antare eko sīdantaramahāsamuddo.",
  "atk-s0514a2:2241_20": "Anupubbasamuggatāti ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā.",
  "atk-s0514a2:2241_21": "Yānīti ye tvaṃ, mahārāja,",
  "atk-s0514a2:2241_22": "ime pabbate passasi,",
  "atk-s0514a2:2241_23": "ete catuṇṇaṃ mahārājānaṃ āvāsāti.",
  "atk-s0514a2:2242_0": "Evamassa cātumahārājikadevalokaṃ dassetvā purato rathaṃ pesetvā tāvatiṃsabhavanassa cittakūṭadvārakoṭṭhakaṃ parivāretvā ṭhitā indapaṭimā dassesi.",
  "atk-s0514a2:2242_1": "Taṃ disvā rājā pucchi,",
  "atk-s0514a2:2242_2": "itaropissa byākāsi.",
  "atk-s0514a2:2243_0": "570.",
  "atk-s0514a2:2244_0": "“Anekarūpaṃ ruciraṃ, nānācitraṃ pakāsati;",
  "atk-s0514a2:2245_0": "Ākiṇṇaṃ indasadisehi, byaggheheva surakkhitaṃ.",
  "atk-s0514a2:2246_0": "571.",
  "atk-s0514a2:2247_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2248_0": "Imaṃ nu dvāraṃ kimabhaññamāhu, manoramaṃ dissati dūratova.",
  "atk-s0514a2:2249_0": "572.",
  "atk-s0514a2:2250_0": "“Tassa puṭṭho viyākāsi, mātali devasārathi;",
  "atk-s0514a2:2251_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2252_0": "573.",
  "atk-s0514a2:2253_0": "“‘Citrakūṭo’ti yaṃ āhu, devarājapavesanaṃ;",
  "atk-s0514a2:2254_0": "Sudassanassa girino, dvārañhetaṃ pakāsati.",
  "atk-s0514a2:2255_0": "574.",
  "atk-s0514a2:2256_0": "“Anekarūpaṃ ruciraṃ, nānācitraṃ pakāsati;",
  "atk-s0514a2:2257_0": "Ākiṇṇaṃ indasadisehi, byaggheheva surakkhitaṃ;",
  "atk-s0514a2:2258_0": "Pavisetena rājīsi, arajaṃ bhūmimakkamā”ti.",
  "atk-s0514a2:2259_0": "Tattha anekarūpanti anekajātikaṃ.",
  "atk-s0514a2:2259_1": "Nānācitranti nānāratanacitraṃ.",
  "atk-s0514a2:2259_2": "Pakāsatīti kiṃ nāma etaṃ paññāyati.",
  "atk-s0514a2:2259_3": "Ākiṇṇanti samparipuṇṇaṃ.",
  "atk-s0514a2:2259_4": "Byaggheheva surakkhitanti yathā nāma byagghehi vā sīhehi vā mahāvanaṃ,",
  "atk-s0514a2:2259_5": "evaṃ indasadiseheva surakkhitaṃ.",
  "atk-s0514a2:2259_6": "Tāsañca pana indapaṭimānaṃ ārakkhaṇatthāya ṭhapitabhāvo ekakanipāte kulāvakajātake vuttanayena gahetabbo.",
  "atk-s0514a2:2259_7": "Kiṃmabhaññamāhūti kinnāmaṃ vadanti.",
  "atk-s0514a2:2259_8": "Pavesananti nikkhamanappavesanatthāya nimmitaṃ.",
  "atk-s0514a2:2259_9": "Sudassanassāti sobhanadassanassa sinerugirino.",
  "atk-s0514a2:2259_10": "Dvāraṃ hetanti etaṃ sinerumatthake patiṭṭhitassa dasasahassayojanikassa devanagarassa dvāraṃ pakāsati,",
  "atk-s0514a2:2259_11": "dvārakoṭṭhako paññāyatīti attho.",
  "atk-s0514a2:2259_12": "Pavisetenāti etena dvārena devanagaraṃ pavisa.",
  "atk-s0514a2:2259_13": "Arajaṃ bhūmimakkamāti arajaṃ suvaṇṇarajatamaṇimayaṃ nānāpupphehi samākiṇṇaṃ dibbabhūmiṃ dibbayānena akkama,",
  "atk-s0514a2:2259_14": "mahārājāti.",
  "atk-s0514a2:2260_0": "Evañca pana vatvā mātali rājānaṃ devanagaraṃ pavesesi. Tena vuttaṃ –",
  "atk-s0514a2:2261_0": "575.",
  "atk-s0514a2:2262_0": "“Sahassayuttaṃ hayavāhiṃ, dibbayānamadhiṭṭhito;",
  "atk-s0514a2:2263_0": "Yāyamāno mahārājā, addā devasabhaṃ ida”nti.",
  "atk-s0514a2:2264_0": "So dibbayāne ṭhitova gacchanto sudhammādevasabhaṃ disvā mātaliṃ pucchi, sopissa ācikkhi.",
  "atk-s0514a2:2265_0": "576.",
  "atk-s0514a2:2266_0": "“Yathā sarade ākāse, nīlobhāso padissati;",
  "atk-s0514a2:2267_0": "Tathūpamaṃ idaṃ byamhaṃ, veḷuriyāsu nimmitaṃ.",
  "atk-s0514a2:2268_0": "577.",
  "atk-s0514a2:2269_0": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2270_0": "Imaṃ nu byamhaṃ kimabhaññamāhu, manoramaṃ dissati dūratova.",
  "atk-s0514a2:2271_0": "578.",
  "atk-s0514a2:2272_0": "“Tassa puṭṭho viyākāsi, mātali devasārathi;",
  "atk-s0514a2:2273_0": "Vipākaṃ puññakammānaṃ, jānaṃ akkhāsijānato.",
  "atk-s0514a2:2274_0": "579.",
  "atk-s0514a2:2275_0": "“‘Sudhammā’ iti yaṃ āhu, passesā dissate sabhā;",
  "atk-s0514a2:2276_0": "Veḷuriyārucirā citrā, dhārayanti sunimmitā.",
  "atk-s0514a2:2277_0": "580.",
  "atk-s0514a2:2278_0": "“Aṭṭhaṃsā sukatā thambhā, sabbe veḷuriyāmayā;",
  "atk-s0514a2:2279_0": "Yattha devā tāvatiṃsā, sabbe indapurohitā.",
  "atk-s0514a2:2280_0": "581.",
  "atk-s0514a2:2281_0": "“Atthaṃ devamanussānaṃ, cintayantā samacchare;",
  "atk-s0514a2:2282_0": "Pavisetena rājīsi, devānaṃ anumodananti.",
  "atk-s0514a2:2283_0": "Tattha idanti nipātamattaṃ,",
  "atk-s0514a2:2283_1": "devasabhaṃ addasāti attho.",
  "atk-s0514a2:2283_2": "Passesāti passa esā.",
  "atk-s0514a2:2283_3": "Veḷuriyā rucirāti ruciraveḷuriyā.",
  "atk-s0514a2:2283_4": "Citrāti nānāratanavicitrā.",
  "atk-s0514a2:2283_5": "Dhārayantīti imaṃ sabhaṃ ete aṭṭhaṃsādibhedā sukatā thambhā dhārayanti.",
  "atk-s0514a2:2283_6": "Indapurohitāti indaṃ purohitaṃ purecārikaṃ katvā parivāretvā ṭhitā devamanussānaṃ atthaṃ cintayantā acchanti.",
  "atk-s0514a2:2283_7": "Pavisetenāti iminā maggena yattha devā aññamaññaṃ anumodantā acchanti,",
  "atk-s0514a2:2283_8": "taṃ ṭhānaṃ devānaṃ anumodanaṃ pavisa.",
  "atk-s0514a2:2284_0": "Devāpi kho tassāgamanamaggaṃ olokentāva nisīdiṃsu.",
  "atk-s0514a2:2284_1": "Te “rājā āgato”ti sutvā dibbagandhavāsapupphahatthā yāva cittakūṭadvārakoṭṭhakā paṭimaggaṃ gantvā mahāsattaṃ",
  "atk-s0514a2:2284_2": "dibbagandhamālādīhi pūjayantā sudhammādevasabhaṃ ānayiṃsu.",
  "atk-s0514a2:2284_3": "Rājā rathā otaritvā devasabhaṃ pāvisi.",
  "atk-s0514a2:2284_4": "Devā āsanena nimantayiṃsu.",
  "atk-s0514a2:2284_5": "Sakkopi āsanena ceva kāmehi ca nimantesi.",
  "atk-s0514a2:2284_6": "Tamatthaṃ pakāsento satthā āha –",
  "atk-s0514a2:2285_0": "582.",
  "atk-s0514a2:2286_0": "“Taṃ devā paṭinandiṃsu, disvā rājānamāgataṃ;",
  "atk-s0514a2:2287_0": "Svāgataṃ te mahārāja, atho te adurāgataṃ;",
  "atk-s0514a2:2288_0": "Nisīda dāni rājīsi, devarājassa santike.",
  "atk-s0514a2:2289_0": "583.",
  "atk-s0514a2:2290_0": "“Sakkopi paṭinandittha, vedehaṃ mithilaggahaṃ;",
  "atk-s0514a2:2291_0": "Nimantayittha kāmehi, āsanena ca vāsavo.",
  "atk-s0514a2:2292_0": "584.",
  "atk-s0514a2:2293_0": "“Sādhu khosi anuppatto, āvāsaṃ vasavattinaṃ;",
  "atk-s0514a2:2294_0": "Vasa devesu rājīsi, sabbakāmasamiddhisu;",
  "atk-s0514a2:2295_0": "Tāvatiṃsesu devesu, bhuñja kāme amānuse”ti.",
  "atk-s0514a2:2296_0": "Tattha paṭinandiṃsūti sampiyāyiṃsu,",
  "atk-s0514a2:2296_1": "haṭṭhatuṭṭhāva hutvā sampaṭicchiṃsu.",
  "atk-s0514a2:2296_2": "Sabbakāmasamiddhisūti sabbesaṃ kāmānaṃ samiddhiyuttesu.",
  "atk-s0514a2:2297_0": "Evaṃ sakkena dibbakāmehi ceva āsanena ca nimantito rājā paṭikkhipanto āha –",
  "atk-s0514a2:2298_0": "585.",
  "atk-s0514a2:2299_0": "“Yathā yācitakaṃ yānaṃ, yathā yācitakaṃ dhanaṃ;",
  "atk-s0514a2:2300_0": "Evaṃ sampadamevetaṃ, yaṃ parato dānapaccayā.",
  "atk-s0514a2:2301_0": "586.",
  "atk-s0514a2:2302_0": "“Na cāhametamicchāmi, yaṃ parato dānapaccayā;",
  "atk-s0514a2:2303_0": "Sayaṃkatāni puññāni, taṃ me āveṇikaṃ dhanaṃ.",
  "atk-s0514a2:2304_0": "587.",
  "atk-s0514a2:2305_0": "“Sohaṃ gantvā manussesu, kāhāmi kusalaṃ bahuṃ;",
  "atk-s0514a2:2306_0": "Dānena samacariyāya, saṃyamena damena ca;",
  "atk-s0514a2:2307_0": "Yaṃ katvā sukhito hoti, na ca pacchānutappatī”ti.",
  "atk-s0514a2:2308_0": "Tattha yaṃ parato dānapaccayāti yaṃ parato tassa parassa dānapaccayā tena dinnattā labbhati,",
  "atk-s0514a2:2308_1": "taṃ yācitakasadisaṃ hoti,",
  "atk-s0514a2:2308_2": "tasmā nāhaṃ etaṃ icchāmi.",
  "atk-s0514a2:2308_3": "Sayaṃkatānīti yāni pana mayā attanā katāni puññāni,",
  "atk-s0514a2:2308_4": "tameva mama parehi asādhāraṇattā āveṇikaṃ dhanaṃ anugāmiyadhanaṃ.",
  "atk-s0514a2:2308_5": "Samacariyāyāti tīhi dvārehi samacariyāya.",
  "atk-s0514a2:2308_6": "Saṃyamenāti sīlarakkhaṇena.",
  "atk-s0514a2:2308_7": "Damenāti indriyadamena.",
  "atk-s0514a2:2309_0": "Evaṃ mahāsatto devānaṃ madhurasaddena dhammaṃ desesi.",
  "atk-s0514a2:2309_1": "Dhammaṃ desentoyeva manussagaṇanāya satta divasāni ṭhatvā devagaṇaṃ kosetvā devagaṇamajjhe ṭhitova mātalissa guṇaṃ kathento āha –",
  "atk-s0514a2:2310_0": "588.",
  "atk-s0514a2:2311_0": "“Bahūpakāro no bhavaṃ, mātali devasārathi;",
  "atk-s0514a2:2312_0": "Yo me kalyāṇakammānaṃ, pāpānaṃ paṭidassayī”ti.",
  "atk-s0514a2:2313_0": "Tattha yo me kalyāṇakammānaṃ,",
  "atk-s0514a2:2313_1": "pāpānaṃ paṭidassayīti yo esa mayhaṃ kalyāṇakammānaṃ devānañca ṭhānāni pāpakammānaṃ nerayikānañca pāpāni ṭhānāni dassesīti attho.",
  "atk-s0514a2:2314_0": "Saggakaṇḍaṃ niṭṭhitaṃ.",
  "atk-s0514a2:2315_0": "Atha rājā sakkaṃ āmantetvā “icchāmahaṃ, mahārāja,",
  "atk-s0514a2:2315_1": "manussalokaṃ gantu”nti āha.",
  "atk-s0514a2:2315_2": "Sakko “tena hi,",
  "atk-s0514a2:2315_3": "samma mātali,",
  "atk-s0514a2:2315_4": "nimirājānaṃ tattheva mithilaṃ nehī”ti āha.",
  "atk-s0514a2:2315_5": "So “sādhū”ti sampaṭicchitvā rathaṃ upaṭṭhāpesi.",
  "atk-s0514a2:2315_6": "Rājā devagaṇehi saddhiṃ sammoditvā deve nivattāpetvā rathaṃ abhiruhi.",
  "atk-s0514a2:2315_7": "Mātali rathaṃ pesento pācīnadisābhāgena mithilaṃ pāpuṇi.",
  "atk-s0514a2:2315_8": "Mahājano dibbarathaṃ disvā “rājā no āgato”ti pamudito ahosi.",
  "atk-s0514a2:2315_9": "Mātali mithilaṃ padakkhiṇaṃ katvā tasmiṃyeva sīhapañjare mahāsattaṃ otāretvā “gacchāmahaṃ,",
  "atk-s0514a2:2315_10": "mahārājā”ti āpucchitvā sakaṭṭhānameva gato.",
  "atk-s0514a2:2315_11": "Mahājanopi rājānaṃ parivāretvā “kīdiso, deva,",
  "atk-s0514a2:2315_12": "devaloko”ti pucchi.",
  "atk-s0514a2:2315_13": "Rājā devatānañca sakkassa ca devarañño sampattiṃ vaṇṇetvā “tumhepi dānādīni puññāni karotha,",
  "atk-s0514a2:2315_14": "evaṃ tasmiṃ devaloke nibbattissathā”ti mahājanassa dhammaṃ desesi.",
  "atk-s0514a2:2316_0": "So aparabhāge kappakena palitassa jātabhāve ārocite palitaṃ suvaṇṇasaṇḍāsena uddharāpetvā hatthe ṭhapetvā",
  "atk-s0514a2:2316_1": "kappakassa gāmavaraṃ datvā pabbajitukāmo hutvā puttassa rajjaṃ paṭicchāpesi.",
  "atk-s0514a2:2316_2": "Tena ca “kasmā, deva,",
  "atk-s0514a2:2316_3": "pabbajissasī”ti vutte –",
  "atk-s0514a2:2317_0": "“Uttamaṅgaruhā mayhaṃ, ime jātā vayoharā;",
  "atk-s0514a2:2318_0": "Pāhubhūtā devadūtā, pabbajjāsamayo mamā”ti. –",
  "atk-s0514a2:2319_0": "Gāthaṃ vatvā purimarājāno viya pabbajitvā tasmiṃyeva ambavane viharanto cattāro brahmavihāre bhāvetvā brahmalokūpago ahosi.",
  "atk-s0514a2:2319_1": "Tassevaṃ pabbajitabhāvaṃ āvikaronto satthā osānagāthamāha –",
  "atk-s0514a2:2320_0": "589.",
  "atk-s0514a2:2321_0": "“Idaṃ vatvā nimirājā, vedeho mithilaggaho;",
  "atk-s0514a2:2322_0": "Puthuyaññaṃ yajitvāna, saṃyamaṃ ajjhupāgamī”ti.",
  "atk-s0514a2:2323_0": "Tattha idaṃ vatvāti “uttamaṅgaruhā mayha”nti imaṃ gāthaṃ vatvā.",
  "atk-s0514a2:2323_1": "Puthuyaññaṃ yajitvānāti mahādānaṃ datvā.",
  "atk-s0514a2:2323_2": "Saṃyamaṃ ajjhupāgamīti sīlasaṃyamaṃ upagato.",
  "atk-s0514a2:2324_0": "Putto panassa kāḷārajanako nāma taṃ vaṃsaṃ upacchindi.",
  "atk-s0514a2:2325_0": "Satthā imaṃ dhammadesanaṃ āharitvā “na,",
  "atk-s0514a2:2325_1": "bhikkhave, idāneva,",
  "atk-s0514a2:2325_2": "pubbepi tathāgato mahābhinikkhamanaṃ nikkhantoyevā”ti vatvā jātakaṃ samodhānesi “tadā sakko anuruddho ahosi,",
  "atk-s0514a2:2325_3": "mātali ānando,",
  "atk-s0514a2:2325_4": "caturāsīti khattiyasahassāni buddhaparisā,",
  "atk-s0514a2:2325_5": "nimirājā pana ahameva sammāsambuddho ahosi”nti.",
  "atk-s0514a2:2326_0": "Nimijātakavaṇṇanā catutthā.",
  "atk-s0514a2:2328_0": "[542] 5. Umaṅgajātakavaṇṇanā",
  "atk-s0514a2:2329_0": "Pañcālo sabbasenāyāti idaṃ satthā jetavane viharanto paññāpāramiṃ ārabbha kathesi.",
  "atk-s0514a2:2329_1": "Ekadivasañhi bhikkhū dhammasabhāyaṃ sannisinnā tathāgatassa paññāpāramiṃ vaṇṇayantā nisīdiṃsu “mahāpañño, āvuso,",
  "atk-s0514a2:2329_2": "tathāgato puthupañño gambhīrapañño hāsapañño javanapañño tikkhapañño nibbedhikapañño parappavādamaddano,",
  "atk-s0514a2:2329_3": "attano paññānubhāvena kūṭadantādayo brāhmaṇe,",
  "atk-s0514a2:2329_4": "sabhiyādayo paribbājake,",
  "atk-s0514a2:2329_5": "aṅgulimālādayo core,",
  "atk-s0514a2:2329_6": "āḷavakādayo yakkhe,",
  "atk-s0514a2:2329_7": "sakkādayo deve,",
  "atk-s0514a2:2329_8": "bakādayo brahmāno ca dametvā nibbisevane akāsi,",
  "atk-s0514a2:2329_9": "bahujanakāye pabbajjaṃ datvā maggaphalesu patiṭṭhāpesi,",
  "atk-s0514a2:2329_10": "evaṃ mahāpañño, āvuso,",
  "atk-s0514a2:2329_11": "satthā”ti.",
  "atk-s0514a2:2329_12": "Satthā āgantvā “kāya nuttha,",
  "atk-s0514a2:2329_13": "bhikkhave,",
  "atk-s0514a2:2329_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a2:2329_15": "bhikkhave,",
  "atk-s0514a2:2329_16": "tathāgato idāneva paññavā,",
  "atk-s0514a2:2329_17": "atītepi aparipakke ñāṇe bodhiñāṇatthāya cariyaṃ carantopi paññavāyevā”ti vatvā tehi yācito atītaṃ āhari.",
  "atk-s0514a2:2330_0": "Atīte videharaṭṭhe mithilāyaṃ vedeho nāma rājā rajjaṃ kāresi.",
  "atk-s0514a2:2330_1": "Tassa atthadhammānusāsakā cattāro paṇḍitā ahesuṃ senako, pukkuso, kāmindo,",
  "atk-s0514a2:2330_2": "devindo cāti.",
  "atk-s0514a2:2330_3": "Tadā rājā bodhisattassa paṭisandhiggahaṇadivase paccūsakāle evarūpaṃ supinaṃ addasa –",
  "atk-s0514a2:2330_4": "rājaṅgaṇe catūsu koṇesu cattāro aggikkhandhā mahāpākārappamāṇā uṭṭhāya pajjalanti.",
  "atk-s0514a2:2330_5": "Tesaṃ majjhe khajjopanakappamāṇo aggikkhando uṭṭhahitvā taṅkhaṇaññeva cattāro aggikkhandhe atikkamitvā",
  "atk-s0514a2:2330_6": "yāva brahmalokā uṭṭhāya sakalacakkavāḷaṃ obhāsetvā ṭhito,",
  "atk-s0514a2:2330_7": "bhūmiyaṃ patito sāsapabījamattampi paññāyati.",
  "atk-s0514a2:2330_8": "Taṃ sadevakā lokā samārakā sabrahmakā gandhamālādīhi pūjenti,",
  "atk-s0514a2:2330_9": "mahājano jālantareneva carati,",
  "atk-s0514a2:2330_10": "lomakūpamattampi uṇhaṃ na gaṇhāti.",
  "atk-s0514a2:2330_11": "Rājā imaṃ supinaṃ disvā bhītatasito uṭṭhāya “kiṃ nu kho me bhavissatī”ti cintento nisinnakova aruṇaṃ uṭṭhāpesi.",
  "atk-s0514a2:2331_0": "Cattāropi paṇḍitā pātovāgantvā “kacci, deva,",
  "atk-s0514a2:2331_1": "sukhaṃ sayitthā”ti sukhaseyyaṃ pucchiṃsu.",
  "atk-s0514a2:2331_2": "So “kuto me sukhaseyyaṃ laddha”nti vatvā “evarūpo me supino diṭṭho”ti sabbaṃ kathesi.",
  "atk-s0514a2:2331_3": "Atha naṃ senakapaṇḍito “mā bhāyi, mahārāja,",
  "atk-s0514a2:2331_4": "maṅgalasupino esa,",
  "atk-s0514a2:2331_5": "vuddhi vo bhavissatī”ti vatvā “kiṃ kāraṇā ācariyā”ti vutte “mahārāja,",
  "atk-s0514a2:2331_6": "amhe cattāro paṇḍite abhibhavitvā añño vo pañcamo paṇḍito uppajjissati,",
  "atk-s0514a2:2331_7": "mayañhi cattāro paṇḍitā cattāro aggikkhandhā viya,",
  "atk-s0514a2:2331_8": "tesaṃ majjhe uppanno aggikkhandho viya añño pañcamo paṇḍito uppajjissati,",
  "atk-s0514a2:2331_9": "so sadevake loke asadiso bhavissatī”ti vatvā “idāni panesa kuhi”nti vutte “mahārāja,",
  "atk-s0514a2:2331_10": "ajja tassa paṭisandhiggahaṇena vā mātukucchito nikkhamanena vā bhavitabba”nti attano sippabalena dibbacakkhunā diṭṭho viya byākāsi.",
  "atk-s0514a2:2331_11": "Rājāpi tato paṭṭhāya taṃ vacanaṃ anussari.",
  "atk-s0514a2:2332_0": "Mithilāyaṃ pana catūsu dvāresu pācīnayavamajjhako,",
  "atk-s0514a2:2332_1": "dakkhiṇayavamajjhako,",
  "atk-s0514a2:2332_2": "pacchimayavamajjhako,",
  "atk-s0514a2:2332_3": "uttarayavamajjhakoti cattāro gāmā ahesuṃ.",
  "atk-s0514a2:2332_4": "Tesu pācīnayavamajjhake sirivaḍḍhano nāma seṭṭhi paṭivasati,",
  "atk-s0514a2:2332_5": "sumanadevī nāmassa bhariyā ahosi.",
  "atk-s0514a2:2332_6": "Mahāsatto taṃ divasaṃ raññā supinassa diṭṭhavelāya tāvatiṃsabhavanato cavitvā tassā kucchimhi paṭisandhiṃ gaṇhi.",
  "atk-s0514a2:2332_7": "Tasmiṃyeva kāle aparepi devaputtasahassā tāvatiṃsabhavanato cavitvā tasmiṃyeva gāme seṭṭhānuseṭṭhīnaṃ kulesu paṭisandhiṃ gaṇhiṃsu.",
  "atk-s0514a2:2332_8": "Sumanadevīpi dasamāsaccayena suvaṇṇavaṇṇaṃ puttaṃ vijāyi.",
  "atk-s0514a2:2332_9": "Tasmiṃ khaṇe sakko manussalokaṃ olokento mahāsattassa mātukucchito nikkhamanabhāvaṃ ñatvā “imaṃ buddhaṅkuraṃ",
  "atk-s0514a2:2332_10": "sadevake loke pākaṭaṃ kātuṃ vaṭṭatī”ti mahāsattassa mātukucchito nikkhantakkhaṇe adissamānakāyena gantvā",
  "atk-s0514a2:2332_11": "tassa hatthe ekaṃ osadhaghaṭikaṃ ṭhapetvā sakaṭṭhānameva gato.",
  "atk-s0514a2:2332_12": "Mahāsatto taṃ muṭṭhiṃ katvā gaṇhi.",
  "atk-s0514a2:2332_13": "Tasmiṃ pana mātukucchito nikkhante mātu appamattakampi dukkhaṃ nāhosi,",
  "atk-s0514a2:2332_14": "dhamakaraṇato udakamiva sukhena nikkhami.",
  "atk-s0514a2:2333_0": "Sā tassa hatthe osadhaghaṭikaṃ disvā “tāta,",
  "atk-s0514a2:2333_1": "kiṃ te laddha”nti āha. “Osadhaṃ,",
  "atk-s0514a2:2333_2": "ammā”ti dibbosadhaṃ mātu hatthe ṭhapesi.",
  "atk-s0514a2:2333_3": "Ṭhapetvā ca pana “amma,",
  "atk-s0514a2:2333_4": "idaṃ osadhaṃ yena kenaci ābādhena ābādhikānaṃ dethā”ti āha.",
  "atk-s0514a2:2333_5": "Sā tuṭṭhapahaṭṭhā sirivaḍḍhanaseṭṭhino ārocesi.",
  "atk-s0514a2:2333_6": "Tassa pana sattavassiko sīsābādho atthi.",
  "atk-s0514a2:2333_7": "So tuṭṭhapahaṭṭho hutvā “ayaṃ mātukucchito jāyamāno osadhaṃ gahetvā āgato,",
  "atk-s0514a2:2333_8": "jātakkhaṇeyeva mātarā saddhiṃ kathesi,",
  "atk-s0514a2:2333_9": "evarūpena puññavatā dinnaṃ osadhaṃ mahānubhāvaṃ bhavissatī”ti cintetvā taṃ osadhaṃ gahetvā nisadāyaṃ ghaṃsitvā thokaṃ nalāṭe makkhesi.",
  "atk-s0514a2:2333_10": "Tasmiṃ khaṇe tassa sattavassiko sīsābādho padumapattato udakaṃ viya nivattitvā gato.",
  "atk-s0514a2:2333_11": "So “mahānubhāvaṃ osadha”nti somanassappatto ahosi.",
  "atk-s0514a2:2333_12": "Mahāsattassa osadhaṃ gahetvā āgatabhāvo sabbattha pākaṭo jāto.",
  "atk-s0514a2:2333_13": "Ye keci ābādhikā,",
  "atk-s0514a2:2333_14": "sabbe seṭṭhissa gehaṃ gantvā osadhaṃ yācanti.",
  "atk-s0514a2:2333_15": "Sabbesaṃ nisadāyaṃ ghaṃsitvā thokaṃ gahetvā udakena āḷoletvā deti.",
  "atk-s0514a2:2333_16": "Dibbosadhena sarīre makkhitamatteyeva sabbābādhā vūpasammanti.",
  "atk-s0514a2:2333_17": "Sukhitā manussā “sirivaḍḍhanaseṭṭhino gehe osadhassa mahanto ānubhāvo”ti vaṇṇayantā pakkamiṃsu.",
  "atk-s0514a2:2333_18": "Mahāsattassa pana nāmaggahaṇadivase mahāseṭṭhi “mama puttassa ayyakādīnaṃ na nāmena attho atthi,",
  "atk-s0514a2:2333_19": "jāyamānassa osadhaṃ gahetvā āgatattā osadhanāmakova hotū”ti vatvā “mahosadhakumāro”tvevassa nāmamakāsi.",
  "atk-s0514a2:2334_0": "Idañcassa ahosi “mama putto mahāpuñño,",
  "atk-s0514a2:2334_1": "na ekakova nibbattissati,",
  "atk-s0514a2:2334_2": "iminā saddhiṃ jātadārakehi bhavitabba”nti.",
  "atk-s0514a2:2334_3": "So olokāpento dārakasahassānaṃ nibbattabhāvaṃ sutvā sabbesampi kumārakānaṃ piḷandhanāni datvā dhātiyo dāpesi “puttassa me upaṭṭhākā bhavissantī”ti.",
  "atk-s0514a2:2334_4": "Bodhisattena saddhiṃyeva tesaṃ maṅgalaṭṭhāne maṅgalaṃ kāresi.",
  "atk-s0514a2:2334_5": "Dārake alaṅkaritvā mahāsattassa upaṭṭhātuṃ ānenti.",
  "atk-s0514a2:2334_6": "Bodhisatto tehi saddhiṃ kīḷanto vaḍḍhitvā sattavassikakāle suvaṇṇapaṭimā viya abhirūpo ahosi.",
  "atk-s0514a2:2334_7": "Athassa gāmamajjhe tehi saddhiṃ kīḷantassa hatthiassādīsu āgacchantesu kīḷāmaṇḍalaṃ bhijjati.",
  "atk-s0514a2:2334_8": "Vātātapapaharaṇakāle dārakā kilamanti.",
  "atk-s0514a2:2334_9": "Ekadivasañca tesaṃ kīḷantānaṃyeva akālamegho uṭṭhahi.",
  "atk-s0514a2:2334_10": "Taṃ disvā nāgabalo bodhisatto dhāvitvā ekasālaṃ pāvisi.",
  "atk-s0514a2:2334_11": "Itare dārakā pacchato dhāvantā aññamaññassa pādesu paharitvā upakkhalitvā patitā jaṇṇukabhedādīni pāpuṇiṃsu.",
  "atk-s0514a2:2334_12": "Bodhisattopi “imasmiṃ ṭhāne kīḷāsālaṃ kātuṃ vaṭṭati,",
  "atk-s0514a2:2334_13": "evaṃ vāte vā vasse vā ātape vā āgate na kilamissāmā”ti cintetvā te dārake āha – “sammā,",
  "atk-s0514a2:2334_14": "imasmiṃ ṭhāne vāte vā vasse vā ātape vā āgate ṭhānanisajjasayanakkhamaṃ ekaṃ sālaṃ kāressāma,",
  "atk-s0514a2:2334_15": "ekekaṃ kahāpaṇaṃ āharathā”ti.",
  "atk-s0514a2:2334_16": "Te tathā kariṃsu.",
  "atk-s0514a2:2335_0": "Mahāsatto mahāvaḍḍhakiṃ pakkosāpetvā “imasmiṃ ṭhāne sālaṃ karohī”ti sahassaṃ adāsi.",
  "atk-s0514a2:2335_1": "So “sādhū”ti sampaṭicchitvā sahassaṃ gahetvā khāṇukaṇṭake koṭṭetvā bhūmiṃ samaṃ kāretvā suttaṃ pasāresi.",
  "atk-s0514a2:2335_2": "Mahāsatto tassa suttapasāraṇavidhānaṃ anārādhento “ācariya,",
  "atk-s0514a2:2335_3": "evaṃ apasāretvā sādhukaṃ pasārehī”ti āha. Sāmi,",
  "atk-s0514a2:2335_4": "ahaṃ attano sippānurūpena pasāresiṃ,",
  "atk-s0514a2:2335_5": "ito aññaṃ na jānāmīti.",
  "atk-s0514a2:2335_6": "‘Ettakaṃ ajānanto tvaṃ amhākaṃ dhanaṃ gahetvā sālaṃ kathaṃ karissasi, āhara,",
  "atk-s0514a2:2335_7": "suttaṃ pasāretvā te dassāmī”ti āharāpetvā sayaṃ suttaṃ pasāresi.",
  "atk-s0514a2:2335_8": "Taṃ vissakammadevaputtassa pasāritaṃ viya ahosi.",
  "atk-s0514a2:2335_9": "Tato vaḍḍhakiṃ āha “evaṃ pasāretuṃ sakkhissasī”ti?",
  "atk-s0514a2:2335_10": "“Na sakkhissāmī”ti.",
  "atk-s0514a2:2335_11": "“Mama vicāraṇāya pana kātuṃ sakkhissasī”ti.",
  "atk-s0514a2:2335_12": "“Sakkhissāmi, sāmī”ti.",
  "atk-s0514a2:2335_13": "Mahāsatto yathā tassā sālāya ekasmiṃ padese anāthānaṃ vasanaṭṭhānaṃ hoti,",
  "atk-s0514a2:2335_14": "ekasmiṃ anāthānaṃ itthīnaṃ vijāyanaṭṭhānaṃ,",
  "atk-s0514a2:2335_15": "ekasmiṃ āgantukasamaṇabrāhmaṇānaṃ vasanaṭṭhānaṃ,",
  "atk-s0514a2:2335_16": "ekasmiṃ āgantukamanussānaṃ vasanaṭṭhānaṃ,",
  "atk-s0514a2:2335_17": "ekasmiṃ āgantukavāṇijānaṃ bhaṇḍaṭṭhapanaṭṭhānaṃ hoti,",
  "atk-s0514a2:2335_18": "tathā sabbāni ṭhānāni bahimukhāni katvā sālaṃ vicāresi.",
  "atk-s0514a2:2335_19": "Tattheva kīḷāmaṇḍalaṃ,",
  "atk-s0514a2:2335_20": "tattheva vinicchayaṃ,",
  "atk-s0514a2:2335_21": "tattheva dhammasabhaṃ kāresi.",
  "atk-s0514a2:2335_22": "Katipāheneva niṭṭhitāya sālāya cittakāre pakkosāpetvā sayaṃ vicāretvā ramaṇīyaṃ cittakammaṃ kāresi.",
  "atk-s0514a2:2335_23": "Sālā sudhammādevasabhāpaṭibhāgā ahosi.",
  "atk-s0514a2:2336_0": "Tato “na ettakena sālā sobhati,",
  "atk-s0514a2:2336_1": "pokkharaṇiṃ pana kāretuṃ vaṭṭatī”ti pokkharaṇiṃ khaṇāpetvā iṭṭhakavaḍḍhakiṃ pakkosāpetvā sayaṃ vicāretvā sahassavaṅkaṃ satatitthaṃ pokkharaṇiṃ kāresi.",
  "atk-s0514a2:2336_2": "Sā pañcavidhapadumasañchannā nandāpokkharaṇī viya ahosi.",
  "atk-s0514a2:2336_3": "Tassā tīre pupphaphaladhare nānārukkhe ropāpetvā nandanavanakappaṃ uyyānaṃ kāresi.",
  "atk-s0514a2:2336_4": "Tameva ca sālaṃ nissāya dhammikasamaṇabrāhmaṇānañceva āgantukagamikādīnañca dānavattaṃ paṭṭhapesi.",
  "atk-s0514a2:2336_5": "Tassa sā kiriyā sabbattha pākaṭā ahosi.",
  "atk-s0514a2:2336_6": "Bahū manussā osaranti.",
  "atk-s0514a2:2336_7": "Mahāsatto sālāya nisīditvā sampattasampattānaṃ kāraṇākāraṇaṃ yuttāyuttaṃ kathesi,",
  "atk-s0514a2:2336_8": "vinicchayaṃ ṭhapesi,",
  "atk-s0514a2:2336_9": "buddhuppādakālo viya ahosi.",
  "atk-s0514a2:2337_0": "Vedeharājāpi sattavassaccayena “cattāro paṇḍitā ‘amhe abhibhavitvā pañcamo paṇḍito uppajjissatī’ti me kathayiṃsu,",
  "atk-s0514a2:2337_1": "kattha so etarahī”ti saritvā “tassa vasanaṭṭhānaṃ jānāthā”ti catūhi dvārehi cattāro amacce pesesi.",
  "atk-s0514a2:2337_2": "Sesadvārehi nikkhantā amaccā mahāsattaṃ na passiṃsu.",
  "atk-s0514a2:2337_3": "Pācīnadvārena nikkhanto amacco pana sālādīni disvā “paṇḍitena nāma imissā sālāya kārakena vā kārāpakena",
  "atk-s0514a2:2337_4": "vā bhavitabba”nti cintetvā manusse pucchi “ayaṃ sālā kataravaḍḍhakinā katā”ti?",
  "atk-s0514a2:2337_5": "Manussā “nāyaṃ vaḍḍhakinā katā,",
  "atk-s0514a2:2337_6": "sirivaḍḍhanaseṭṭhiputtena mahosadhapaṇḍitena attano paññābalena vicāretvā katā”ti vadiṃsu.",
  "atk-s0514a2:2337_7": "“Kativasso pana paṇḍito”ti?",
  "atk-s0514a2:2337_8": "“Paripuṇṇasattavasso”ti.",
  "atk-s0514a2:2337_9": "Amacco raññā diṭṭhasupinadivasato paṭṭhāya vassaṃ gaṇetvā “rañño diṭṭhasupinena sameti,",
  "atk-s0514a2:2337_10": "ayameva so paṇḍito”ti rañño dūtaṃ pesesi “deva,",
  "atk-s0514a2:2337_11": "pācīnayavamajjhakagāme sirivaḍḍhanaseṭṭhiputto mahosadhapaṇḍito nāma sattavassikova samāno evarūpaṃ nāma sālaṃ vicāresi,",
  "atk-s0514a2:2337_12": "pokkharaṇiṃ uyyānañca kāresi,",
  "atk-s0514a2:2337_13": "imaṃ paṇḍitaṃ gahetvā ānemī”ti.",
  "atk-s0514a2:2337_14": "Rājā taṃ kathaṃ sutvāva tuṭṭhacitto hutvā senakaṃ pakkosāpetvā tamatthaṃ ārocetvā “kiṃ, ācariya,",
  "atk-s0514a2:2337_15": "ānema paṇḍita”nti pucchi.",
  "atk-s0514a2:2337_16": "So lābhaṃ maccharāyanto “mahārāja,",
  "atk-s0514a2:2337_17": "sālādīnaṃ kārāpitamattena paṇḍito nāma na hoti,",
  "atk-s0514a2:2337_18": "yo koci etāni kāreti,",
  "atk-s0514a2:2337_19": "appamattakaṃ eta”nti āha.",
  "atk-s0514a2:2337_20": "So tassa kathaṃ sutvā “bhavitabbamettha kāraṇenā”ti tuṇhī hutvā “tattheva vasanto paṇḍitaṃ vīmaṃsatū”ti amaccassa dūtaṃ paṭipesesi.",
  "atk-s0514a2:2337_21": "Taṃ sutvā amacco tattheva vasanto paṇḍitaṃ vīmaṃsi.",
  "atk-s0514a2:2338_0": "Sattadārakapañho",
  "atk-s0514a2:2339_0": "Tatridaṃ vīmaṃsanuddānaṃ –",
  "atk-s0514a2:2340_0": "“Maṃsaṃ goṇo ganthi suttaṃ, putto goto rathena ca;",
  "atk-s0514a2:2341_0": "Daṇḍo sīsaṃ ahī ceva, kukkuṭo maṇi vijāyanaṃ;",
  "atk-s0514a2:2342_0": "Odanaṃ vālukañcāpi, taḷākuyyānaṃ gadrabho maṇī”ti.",
  "atk-s0514a2:2343_0": "Tattha maṃsanti ekadivasaṃ bodhisatte kīḷāmaṇḍalaṃ gacchante eko seno sūnaphalakato maṃsapesiṃ gahetvā ākāsaṃ pakkhandi.",
  "atk-s0514a2:2343_1": "Taṃ disvā dārakā “maṃsapesiṃ chaḍḍāpessāmā”ti senaṃ anubandhiṃsu.",
  "atk-s0514a2:2343_2": "Seno ito cito ca dhāvati.",
  "atk-s0514a2:2343_3": "Te uddhaṃ oloketvā tassa pacchato pacchato gacchantā pāsāṇādīsu upakkhalitvā kilamanti.",
  "atk-s0514a2:2343_4": "Atha ne paṇḍito āha “chaḍḍāpessāmi na”nti.",
  "atk-s0514a2:2343_5": "“Chaḍḍāpehi sāmī”ti.",
  "atk-s0514a2:2343_6": "“Tena hi passathā”ti so uddhaṃ anoloketvāva vātavegena dhāvitvā senassa chāyaṃ akkamitvā pāṇiṃ paharitvā mahāravaṃ ravi.",
  "atk-s0514a2:2343_7": "Tassa tejena so saddo senassa kucchiyaṃ vinivijjhitvā nicchārito viya ahosi.",
  "atk-s0514a2:2343_8": "So bhīto maṃsaṃ chaḍḍesi.",
  "atk-s0514a2:2343_9": "Mahāsatto chaḍḍitabhāvaṃ ñatvā chāyaṃ olokentova bhūmiyaṃ patituṃ adatvā ākāseyeva sampaṭicchi.",
  "atk-s0514a2:2343_10": "Taṃ acchariyaṃ disvā mahājano nadanto vagganto apphoṭento mahāsaddaṃ akāsi.",
  "atk-s0514a2:2343_11": "Amacco taṃ pavattiṃ ñatvā rañño dūtaṃ pesesi “paṇḍito iminā upāyena maṃsapesiṃ chaḍḍāpesi,",
  "atk-s0514a2:2343_12": "idaṃ devo jānātū”ti.",
  "atk-s0514a2:2343_13": "Taṃ sutvā rājā senakaṃ pucchi “kiṃ, senaka,",
  "atk-s0514a2:2343_14": "ānema paṇḍita”nti?",
  "atk-s0514a2:2343_15": "So cintesi “tassa idhāgatakālato paṭṭhāya mayaṃ nippabhā bhavissāma,",
  "atk-s0514a2:2343_16": "atthibhāvampi no rājā na jānissati,",
  "atk-s0514a2:2343_17": "na taṃ ānetuṃ vaṭṭatī”ti.",
  "atk-s0514a2:2343_18": "So balavalābhamacchariyatāya “mahārāja,",
  "atk-s0514a2:2343_19": "ettakena paṇḍito nāma na hoti,",
  "atk-s0514a2:2343_20": "appamattakaṃ kiñci eta”nti āha.",
  "atk-s0514a2:2343_21": "Rājā majjhattova hutvā “tattheva naṃ vīmaṃsatū”ti puna pesesi.",
  "atk-s0514a2:2344_0": "Goṇoti eko pācīnayavamajjhakagāmavāsī puriso “vasse patite kasissāmī”ti gāmantarato goṇe kiṇitvā ānetvā",
  "atk-s0514a2:2344_1": "gehe vasāpetvā punadivase gocaratthāya tiṇabhūmiṃ ānetvā goṇapiṭṭhe nisinno kilantarūpo otaritvā rukkhamūle",
  "atk-s0514a2:2344_2": "nipannova niddaṃ okkami.",
  "atk-s0514a2:2344_3": "Tasmiṃ khaṇe eko coro goṇe gahetvā palāyi.",
  "atk-s0514a2:2344_4": "So pabujjhitvā goṇe apassanto ito cito ca oloketvā goṇe gahetvā palāyantaṃ coraṃ disvā vegena pakkhanditvā “kuhiṃ me goṇe nesī”ti āha.",
  "atk-s0514a2:2344_5": "“Mama goṇe attano icchitaṭṭhānaṃ nemī”ti.",
  "atk-s0514a2:2344_6": "Tesaṃ vivādaṃ sutvā mahājano sannipati.",
  "atk-s0514a2:2344_7": "Paṇḍito tesaṃ sālādvārena gacchantānaṃ saddaṃ sutvā ubhopi pakkosāpetvā tesaṃ kiriyaṃ disvāva “ayaṃ coro,",
  "atk-s0514a2:2344_8": "ayaṃ goṇasāmiko”ti jānāti.",
  "atk-s0514a2:2344_9": "Jānantopi “kasmā vivadathā”ti pucchi.",
  "atk-s0514a2:2344_10": "Goṇasāmiko āha – “sāmi,",
  "atk-s0514a2:2344_11": "ime ahaṃ asukagāmato asukassa nāma hatthato kiṇitvā ānetvā gehe vasāpetvā gocaratthāya tiṇabhūmiṃ nesiṃ,",
  "atk-s0514a2:2344_12": "tattha mama pamādaṃ disvā ayaṃ goṇe gahetvā palāyi.",
  "atk-s0514a2:2344_13": "Svāhaṃ ito cito ca olokento imaṃ disvā anubandhitvā gaṇhiṃ,",
  "atk-s0514a2:2344_14": "asukagāmavāsino mayā etesaṃ kiṇitvā gahitabhāvaṃ jānantī”ti.",
  "atk-s0514a2:2344_15": "Coro pana “mamete gharajātikā,",
  "atk-s0514a2:2344_16": "ayaṃ musā bhaṇatī”ti āha.",
  "atk-s0514a2:2345_0": "Atha ne paṇḍito “ahaṃ vo aḍḍaṃ dhammena vinicchinissāmi,",
  "atk-s0514a2:2345_1": "ṭhassatha me vinicchaye”ti pucchitvā “āma, sāmi,",
  "atk-s0514a2:2345_2": "ṭhassāmā”ti vutte “mahājanassa manaṃ gaṇhituṃ vaṭṭatī”ti paṭhamaṃ coraṃ pucchi “tayā ime goṇā kiṃ khādāpitā kiṃ pāyitā”ti?",
  "atk-s0514a2:2345_3": "“Yāguṃ pāyitā tilapiṭṭhañca māse ca khādāpitā”ti.",
  "atk-s0514a2:2345_4": "Tato goṇasāmikaṃ pucchi. So āha – “sāmi,",
  "atk-s0514a2:2345_5": "kuto me duggatassa yāguādīni laddhāni,",
  "atk-s0514a2:2345_6": "tiṇameva khādāpitā”ti.",
  "atk-s0514a2:2345_7": "Paṇḍito tesaṃ kathaṃ parisaṃ gāhāpetvā piyaṅgupattāni āharāpetvā koṭṭāpetvā udakena maddāpetvā goṇe pāyesi.",
  "atk-s0514a2:2345_8": "Goṇā tiṇameva chaḍḍayiṃsu.",
  "atk-s0514a2:2345_9": "Paṇḍito “passatheta”nti mahājanassa dassetvā coraṃ pucchi “tvaṃ corosi,",
  "atk-s0514a2:2345_10": "na corosī”ti?",
  "atk-s0514a2:2345_11": "So “coromhī”ti āha.",
  "atk-s0514a2:2345_12": "“Tena hi tvaṃ ito paṭṭhāya mā evarūpamakāsī”ti ovadi.",
  "atk-s0514a2:2345_13": "Bodhisattassa parisā pana taṃ hatthapādehi koṭṭetvā dubbalamakāsi.",
  "atk-s0514a2:2345_14": "Atha naṃ paṇḍito “diṭṭhadhammeyeva tāva imaṃ dukkhaṃ labhasi,",
  "atk-s0514a2:2345_15": "samparāye pana nirayādīsu mahādukkhaṃ anubhavissasi, samma,",
  "atk-s0514a2:2345_16": "tvaṃ ito paṭṭhāya pajahetaṃ kamma”nti vatvā tassa pañca sīlāni adāsi.",
  "atk-s0514a2:2345_17": "Amacco taṃ pavattiṃ yathābhūtaṃ rañño ārocāpesi.",
  "atk-s0514a2:2345_18": "Rājā senakaṃ pucchi “kiṃ, senaka,",
  "atk-s0514a2:2345_19": "ānema paṇḍita”nti.",
  "atk-s0514a2:2345_20": "“Goṇaaḍḍaṃ nāma, mahārāja,",
  "atk-s0514a2:2345_21": "ye keci vinicchinanti,",
  "atk-s0514a2:2345_22": "āgamehi tāvā”ti vutte rājā majjhatto hutvā puna tatheva sāsanaṃ pesesi.",
  "atk-s0514a2:2345_23": "Sabbaṭṭhānesupi evaṃ veditabbaṃ.",
  "atk-s0514a2:2345_24": "Ito paraṃ pana uddānamattameva vibhajitvā dassayissāmāti.",
  "atk-s0514a2:2346_0": "Ganthīti ekā duggatitthī nānāvaṇṇehi suttehi ganthike bandhitvā kataṃ suttaganthitapiḷandhanaṃ gīvato",
  "atk-s0514a2:2346_1": "mocetvā sāṭakassa upari ṭhapetvā nhāyituṃ paṇḍitena kāritapokkharaṇiṃ otari.",
  "atk-s0514a2:2346_2": "Aparā taruṇitthī taṃ disvā lobhaṃ uppādetvā ukkhipitvā “amma,",
  "atk-s0514a2:2346_3": "ativiya sobhanaṃ idaṃ kittakena te kataṃ,",
  "atk-s0514a2:2346_4": "ahampi attano evarūpaṃ karissāmi,",
  "atk-s0514a2:2346_5": "gīvāya piḷandhitvā pamāṇaṃ tāvassa upadhāremī”ti vatvā tāya ujucittatāya “upadhārehī”ti vutte gīvāya piḷandhitvā pakkāmi.",
  "atk-s0514a2:2346_6": "Itarā taṃ disvā sīghaṃ uttaritvā sāṭakaṃ nivāsetvā upadhāvitvā “kahaṃ me piḷandhanaṃ gahetvā palāyissasī”ti sāṭake gaṇhi.",
  "atk-s0514a2:2346_7": "Itarā “nāhaṃ tava santakaṃ gaṇhāmi,",
  "atk-s0514a2:2346_8": "mama gīvāyameva piḷandhana”nti āha.",
  "atk-s0514a2:2346_9": "Mahājano taṃ sutvā sannipati.",
  "atk-s0514a2:2346_10": "Paṇḍito dārakehi saddhiṃ kīḷanto tāsaṃ kalahaṃ katvā sālādvārena gacchantīnaṃ saddaṃ sutvā “kiṃ saddo",
  "atk-s0514a2:2346_11": "eso”ti pucchitvā ubhinnaṃ kalahakāraṇaṃ sutvā pakkosāpetvā ākāreneva coriñca acoriñca ñatvāpi tamatthaṃ",
  "atk-s0514a2:2346_12": "pucchitvā “ahaṃ vo dhammena vinicchinissāmi,",
  "atk-s0514a2:2346_13": "mama vinicchaye ṭhassathā”ti vatvā “āma, ṭhassāma,",
  "atk-s0514a2:2346_14": "sāmī”ti vutte paṭhamaṃ coriṃ pucchi “tvaṃ imaṃ piḷandhanaṃ piḷandhantī kataragandhaṃ vilimpasī”ti?",
  "atk-s0514a2:2346_15": "“Ahaṃ niccaṃ sabbasaṃhārakaṃ vilimpāmī”ti.",
  "atk-s0514a2:2346_16": "Sabbasaṃhārako nāma sabbagandhehi yojetvā katagandho.",
  "atk-s0514a2:2346_17": "Tato itaraṃ pucchi.",
  "atk-s0514a2:2346_18": "Sā āha “kuto, sāmi,",
  "atk-s0514a2:2346_19": "laddho duggatāya mayhaṃ sabbasaṃhārako,",
  "atk-s0514a2:2346_20": "ahaṃ niccaṃ piyaṅgupupphagandhameva vilimpāmī”ti.",
  "atk-s0514a2:2346_21": "Paṇḍito udakapātiṃ āharāpetvā taṃ piḷandhanaṃ tattha pakkhipāpetvā gandhikaṃ pakkosāpetvā “etaṃ gandhaṃ upasiṅghitvā asukagandhabhāvaṃ jānāhī”ti āha.",
  "atk-s0514a2:2346_22": "So upasiṅghanto piyaṅgupupphabhāvaṃ ñatvā imaṃ ekakanipāte gāthamāha –",
  "atk-s0514a2:2347_0": "“Sabbasaṃhārako natthi, suddhaṃ kaṅgu pavāyati;",
  "atk-s0514a2:2348_0": "Alikaṃ bhāsatiyaṃ dhuttī, saccamāhu mahallikā”ti. ;",
  "atk-s0514a2:2349_0": "Tattha dhuttīti dhuttikā. Āhūti āha, ayameva vā pāṭho.",
  "atk-s0514a2:2350_0": "Evaṃ mahāsatto taṃ kāraṇaṃ mahājanaṃ jānāpetvā “tvaṃ corīsi,",
  "atk-s0514a2:2350_1": "na corīsī”ti pucchitvā coribhāvaṃ paṭijānāpesi.",
  "atk-s0514a2:2350_2": "Tato paṭṭhāya mahāsattassa paṇḍitabhāvo pākaṭo jāto.",
  "atk-s0514a2:2351_0": "Suttanti ekā kappāsakkhettarakkhikā itthī kappāsakkhettaṃ rakkhantī tattheva parisuddhaṃ kappāsaṃ gahetvā",
  "atk-s0514a2:2351_1": "sukhumasuttaṃ kantitvā guḷaṃ katvā ucchaṅge ṭhapetvā gāmaṃ āgacchantī “paṇḍitassa pokkharaṇiyaṃ nhāyissāmī”ti",
  "atk-s0514a2:2351_2": "tīraṃ gantvā sāṭakaṃ muñcitvā sāṭakassa upari suttaguḷaṃ ṭhapetvā otaritvā pokkharaṇiyaṃ nhāyati.",
  "atk-s0514a2:2351_3": "Aparā taṃ disvā luddhacittatāya taṃ gahetvā “aho manāpaṃ suttaṃ, amma,",
  "atk-s0514a2:2351_4": "tayā kata”nti accharaṃ paharitvā olokentī viya ucchaṅge katvā pakkāmi.",
  "atk-s0514a2:2351_5": "Sesaṃ purimanayeneva vitthāretabbaṃ.",
  "atk-s0514a2:2351_6": "Paṇḍito paṭhamaṃ coriṃ pucchi “tvaṃ guḷaṃ karontī anto kiṃ pakkhipitvā akāsī”ti?",
  "atk-s0514a2:2351_7": "“Kappāsaphalaṭṭhimeva sāmī”ti.",
  "atk-s0514a2:2351_8": "Tato itaraṃ pucchi.",
  "atk-s0514a2:2351_9": "Sā “sāmi timbaruaṭṭhi”nti āha.",
  "atk-s0514a2:2351_10": "So ubhinnaṃ vacanaṃ parisaṃ gāhāpetvā suttaguḷaṃ nibbeṭhāpetvā timbaruaṭṭhiṃ disvā taṃ coribhāvaṃ saṃpaṭicchāpesi.",
  "atk-s0514a2:2351_11": "Mahājano haṭṭhatuṭṭho “suvinicchito aḍḍo”ti sādhukārasahassāni pavattesi.",
  "atk-s0514a2:2352_0": "Puttoti ekadivasaṃ ekā itthī puttaṃ ādāya mukhadhovanatthāya paṇḍitassa pokkharaṇiṃ gantvā puttaṃ nhāpetvā",
  "atk-s0514a2:2352_1": "attano sāṭake nisīdāpetvā attano mukhaṃ dhovituṃ otari.",
  "atk-s0514a2:2352_2": "Tasmiṃ khaṇe ekā yakkhinī taṃ dārakaṃ disvā khāditukāmā hutvā itthivesaṃ gahetvā “sahāyike,",
  "atk-s0514a2:2352_3": "sobhati vatāyaṃ dārako,",
  "atk-s0514a2:2352_4": "taveso putto”ti pucchitvā “āmā”ti vutte “pāyemi na”nti vatvā “pāyehī”ti vuttā taṃ gahetvā thokaṃ kīḷāpetvā ādāya palāyi.",
  "atk-s0514a2:2352_5": "Itarā taṃ disvā dhāvitvā “kuhiṃ me puttaṃ nesī”ti gaṇhi.",
  "atk-s0514a2:2352_6": "Yakkhinī “kuto tayā putto laddho,",
  "atk-s0514a2:2352_7": "mameso putto”ti āha.",
  "atk-s0514a2:2352_8": "Tā kalahaṃ karontiyo sālādvārena gacchanti.",
  "atk-s0514a2:2352_9": "Paṇḍito taṃ kalahasaddaṃ sutvā pakkosāpetvā “kimeta”nti pucchi.",
  "atk-s0514a2:2352_10": "Tā tassa etamatthaṃ ārocesuṃ.",
  "atk-s0514a2:2352_11": "Taṃ sutvā mahāsatto akkhīnaṃ animisatāya ceva rattatāya ca nirāsaṅkatāya ca chāyāya abhāvatāya ca “ayaṃ",
  "atk-s0514a2:2352_12": "yakkhinī”ti ñatvāpi “mama vinicchaye ṭhassathā”ti vatvā “āma,",
  "atk-s0514a2:2352_13": "ṭhassāmā”ti vutte bhūmiyaṃ lekhaṃ kaḍḍhayitvā lekhāmajjhe dārakaṃ nipajjāpetvā yakkhiniṃ hatthesu,",
  "atk-s0514a2:2352_14": "mātaraṃ pādesu gāhāpetvā “dvepi kaḍḍhitvā gaṇhatha,",
  "atk-s0514a2:2352_15": "kaḍḍhituṃ sakkontiyā eva putto”ti āha.",
  "atk-s0514a2:2353_0": "Tā ubhopi kaḍḍhiṃsu.",
  "atk-s0514a2:2353_1": "Dārako kaḍḍhiyamāno dukkhappatto hutvā viravi.",
  "atk-s0514a2:2353_2": "Mātā hadayena phalitena viya hutvā puttaṃ muñcitvā rodamānā aṭṭhāsi.",
  "atk-s0514a2:2353_3": "Paṇḍito mahājanaṃ pucchi “ambho, dārake,",
  "atk-s0514a2:2353_4": "mātu hadayaṃ mudukaṃ hoti,",
  "atk-s0514a2:2353_5": "udāhu amātū”ti.",
  "atk-s0514a2:2353_6": "“Mātu hadayaṃ mudukaṃ hotī”ti.",
  "atk-s0514a2:2353_7": "“Kiṃ dāni dārakaṃ gahetvā ṭhitā mātā hoti,",
  "atk-s0514a2:2353_8": "udāhu vissajjetvā ṭhitā”ti?",
  "atk-s0514a2:2353_9": "“Vissajjetvā ṭhitā paṇḍitā”ti.",
  "atk-s0514a2:2353_10": "“Imaṃ pana dārakacoriṃ tumhe jānāthā”ti?",
  "atk-s0514a2:2353_11": "“Na jānāma,",
  "atk-s0514a2:2353_12": "paṇḍitā”ti.",
  "atk-s0514a2:2353_13": "Atha ne paṇḍito āha –",
  "atk-s0514a2:2353_14": "“yakkhinī esā,",
  "atk-s0514a2:2353_15": "etaṃ khādituṃ gaṇhī”ti.",
  "atk-s0514a2:2353_16": "“Kathaṃ jānāsi,",
  "atk-s0514a2:2353_17": "paṇḍitā”ti.",
  "atk-s0514a2:2353_18": "“Akkhīnaṃ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya cā”ti.",
  "atk-s0514a2:2353_19": "Atha naṃ pucchi “kāsi tva”nti?",
  "atk-s0514a2:2353_20": "“Yakkhinīmhi sāmī”ti.",
  "atk-s0514a2:2353_21": "“Kasmā imaṃ dārakaṃ gaṇhī”ti?",
  "atk-s0514a2:2353_22": "“Khādituṃ gaṇhāmi, sāmī”ti.",
  "atk-s0514a2:2353_23": "“Andhabāle,",
  "atk-s0514a2:2353_24": "tvaṃ pubbepi pāpakammaṃ katvā yakkhinī jātāsi,",
  "atk-s0514a2:2353_25": "idāni punapi pāpaṃ karosi,",
  "atk-s0514a2:2353_26": "aho andhabālāsī”ti vatvā taṃ pañcasīlesu patiṭṭhāpetvā “ito paṭṭhāya evarūpaṃ pāpakammaṃ mā akāsī”ti vatvā taṃ uyyojesi.",
  "atk-s0514a2:2353_27": "Dārakamātāpi dārakaṃ labhitvā “ciraṃ jīvatu sāmī”ti paṇḍitaṃ thometvā puttaṃ ādāya pakkāmi.",
  "atk-s0514a2:2354_0": "Gototi eko kira lakuṇḍakattā goto,",
  "atk-s0514a2:2354_1": "kāḷavaṇṇatā ca kāḷoti gotakāḷo nāma puriso sattasaṃvaccharāni kammaṃ katvā bhariyaṃ labhi.",
  "atk-s0514a2:2354_2": "Sā nāmena dīghatālā nāma.",
  "atk-s0514a2:2354_3": "So ekadivasaṃ taṃ āmantetvā “bhadde,",
  "atk-s0514a2:2354_4": "pūvakhādanīyaṃ pacāhi,",
  "atk-s0514a2:2354_5": "mātāpitaro daṭṭhuṃ gamissāmā”ti vatvā “kiṃ te mātāpitūhī”ti tāya paṭikkhittopi yāvatatiyaṃ vatvā pūvakhādanīyaṃ",
  "atk-s0514a2:2354_6": "pacāpetvā pātheyyañceva paṇṇākārañca ādāya tāya saddhiṃ maggaṃ paṭipanno antarāmagge uttānavāhiniṃ ekaṃ",
  "atk-s0514a2:2354_7": "nadiṃ addasa.",
  "atk-s0514a2:2354_8": "Te pana dvepi udakabhīrukajātikāva,",
  "atk-s0514a2:2354_9": "tasmā taṃ uttarituṃ avisahantā tīre aṭṭhaṃsu.",
  "atk-s0514a2:2354_10": "Tadā dīghapiṭṭhi nāmeko duggatapuriso anuvicaranto taṃ ṭhānaṃ pāpuṇi.",
  "atk-s0514a2:2354_11": "Atha naṃ te disvā pucchiṃsu “samma,",
  "atk-s0514a2:2354_12": "ayaṃ nadī gambhīrā uttānā”ti.",
  "atk-s0514a2:2354_13": "So tesaṃ kathaṃ sutvā udakabhīrukabhāvaṃ ñatvā “samma,",
  "atk-s0514a2:2354_14": "ayaṃ nadī gambhīrā bahucaṇḍamacchākiṇṇā”ti āha. “Samma,",
  "atk-s0514a2:2354_15": "kathaṃ tvaṃ gamissasī”ti? So āha –",
  "atk-s0514a2:2354_16": "“saṃsumāramakarānaṃ amhehi paricayo atthi,",
  "atk-s0514a2:2354_17": "tena te amhe na viheṭhentī”ti. “Tena hi, samma,",
  "atk-s0514a2:2354_18": "amhepi nehī”ti.",
  "atk-s0514a2:2354_19": "So “sādhū”ti sampaṭicchi.",
  "atk-s0514a2:2354_20": "Athassa te khajjabhojanaṃ adaṃsu.",
  "atk-s0514a2:2354_21": "So katabhattakicco “samma,",
  "atk-s0514a2:2354_22": "kaṃ paṭhamaṃ nemī”ti pucchi. So āha –",
  "atk-s0514a2:2354_23": "“tava sahāyikaṃ paṭhamaṃ nehi,",
  "atk-s0514a2:2354_24": "maṃ pacchā nehī”ti.",
  "atk-s0514a2:2354_25": "So “sādhū”ti sampaṭicchitvā taṃ khandhe katvā pātheyyañceva paṇṇākārañca gahetvā nadiṃ otaritvā thokaṃ gantvā ukkuṭiko nisīditvā pakkāmi.",
  "atk-s0514a2:2355_0": "Gotakāḷo tīre ṭhitova “gambhīrāvatāyaṃ nadī,",
  "atk-s0514a2:2355_1": "evaṃ dīghassapi nāma evarūpā,",
  "atk-s0514a2:2355_2": "mayhaṃ pana apasayhāva bhavissatī”ti cintesi.",
  "atk-s0514a2:2355_3": "Itaropi taṃ nadīmajjhaṃ netvā “bhadde,",
  "atk-s0514a2:2355_4": "ahaṃ taṃ posessāmi,",
  "atk-s0514a2:2355_5": "sampannavatthālaṅkārā dāsidāsaparivutā vicarissasi,",
  "atk-s0514a2:2355_6": "kiṃ te ayaṃ lakuṇḍakavāmanako karissati,",
  "atk-s0514a2:2355_7": "mama vacanaṃ karohī”ti āha.",
  "atk-s0514a2:2355_8": "Sā tassa vacanaṃ sutvāva attano sāmike sinehaṃ bhinditvā taṃkhaṇaññeva tasmiṃ paṭibaddhacittā hutvā “sāmi,",
  "atk-s0514a2:2355_9": "sace maṃ na chaḍḍessasi,",
  "atk-s0514a2:2355_10": "karissāmi te vacana”nti sampaṭicchi. “Bhadde,",
  "atk-s0514a2:2355_11": "kiṃ vadesi,",
  "atk-s0514a2:2355_12": "ahaṃ taṃ posessāmī”ti.",
  "atk-s0514a2:2355_13": "Te paratīraṃ gantvā ubhopi samaggā sammodamānā “gotakāḷaṃ pahāya tiṭṭha tva”nti vatvā tassa passantasseva khādanīyaṃ khādantā pakkamiṃsu.",
  "atk-s0514a2:2355_14": "So disvā “ime ekato hutvā maṃ chaḍḍetvā palāyanti maññe”ti aparāparaṃ dhāvanto thokaṃ otaritvā bhayena",
  "atk-s0514a2:2355_15": "nivattitvā puna tesu kopena “jīvāmi vā marāmi vā”ti ullaṅghitvā nadiyaṃ patito uttānabhāvaṃ ñatvā nadiṃ",
  "atk-s0514a2:2355_16": "uttaritvā vegena taṃ pāpuṇitvā “ambho duṭṭhacora,",
  "atk-s0514a2:2355_17": "kuhiṃ me bhariyaṃ nesī”ti āha.",
  "atk-s0514a2:2355_18": "Itaropi taṃ “are duṭṭhavāmanaka,",
  "atk-s0514a2:2355_19": "kuto tava bhariyā,",
  "atk-s0514a2:2355_20": "mamesā bhariyā”ti vatvā gīvāyaṃ gahetvā khipi.",
  "atk-s0514a2:2355_21": "So dīghatālaṃ hatthe gahetvā”tiṭṭha tvaṃ kuhiṃ gacchasi,",
  "atk-s0514a2:2355_22": "satta saṃvaccharāni kammaṃ katvā laddhabhariyā mesī”ti vatvā tena saddhiṃ kalahaṃ karonto sālāya santikaṃ pāpuṇi.",
  "atk-s0514a2:2355_23": "Mahājano sannipati.",
  "atk-s0514a2:2356_0": "Paṇḍito “kiṃ saddo nāmeso”ti pucchitvā te ubhopi pakkosāpetvā vacanappaṭivacanaṃ sutvā “mama vinicchaye ṭhassathā”ti vatvā “āma,",
  "atk-s0514a2:2356_1": "ṭhassāmā”ti vutte paṭhamaṃ dīghapiṭṭhiṃ pakkosāpetvā “tvaṃ konāmosī”ti pucchi.",
  "atk-s0514a2:2356_2": "“Dīghapiṭṭhiko nāma, sāmī”ti.",
  "atk-s0514a2:2356_3": "“Bhariyā te kā nāmā”ti?",
  "atk-s0514a2:2356_4": "So tassā nāmaṃ ajānanto aññaṃ kathesi.",
  "atk-s0514a2:2356_5": "“Mātāpitaro te ke nāmā”ti?",
  "atk-s0514a2:2356_6": "“Asukā nāmā”ti.",
  "atk-s0514a2:2356_7": "“Bhariyāya pana te mātāpitaro ke nāmā”ti?",
  "atk-s0514a2:2356_8": "So ajānitvā aññaṃ kathesi.",
  "atk-s0514a2:2356_9": "Tassa kathaṃ parisaṃ gāhāpetvā taṃ apanetvā itaraṃ pakkosāpetvā purimanayeneva sabbesaṃ nāmāni pucchi.",
  "atk-s0514a2:2356_10": "So yathābhūtaṃ jānanto avirajjhitvā kathesi.",
  "atk-s0514a2:2356_11": "Tampi apanetvā dīghatālaṃ pakkosāpetvā “tvaṃ kā nāmā”ti pucchi.",
  "atk-s0514a2:2356_12": "“Dīghatālā nāma sāmī”ti.",
  "atk-s0514a2:2356_13": "“Sāmiko te konāmo”ti?",
  "atk-s0514a2:2356_14": "Sā ajānantī aññaṃ kathesi.",
  "atk-s0514a2:2356_15": "“Mātāpitaro te ke nāmā”ti.",
  "atk-s0514a2:2356_16": "“Asukā nāma sāmī”ti.",
  "atk-s0514a2:2356_17": "“Sāmikassa pana te mātāpitaro ke nāmā”ti?",
  "atk-s0514a2:2356_18": "Sāpi vilapantī aññaṃ kathesi.",
  "atk-s0514a2:2356_19": "Itare dve pakkosāpetvā mahājanaṃ pucchi “kiṃ imissā dīghapiṭṭhissa vacanena sameti,",
  "atk-s0514a2:2356_20": "udāhu gotakāḷassā”ti.",
  "atk-s0514a2:2356_21": "“Gotakāḷassa paṇḍitā”ti.",
  "atk-s0514a2:2356_22": "“Ayaṃ etissā sāmiko,",
  "atk-s0514a2:2356_23": "itaro coro”ti.",
  "atk-s0514a2:2356_24": "Atha naṃ “corosi,",
  "atk-s0514a2:2356_25": "na corosī”ti pucchi. “Āma, sāmi,",
  "atk-s0514a2:2356_26": "coromhī”ti corabhāvaṃ sampaṭicchi.",
  "atk-s0514a2:2356_27": "Paṇḍitassa vinicchayena gotakāḷo attano bhariyaṃ labhitvā mahāsattaṃ thometvā taṃ ādāya pakkāmi.",
  "atk-s0514a2:2356_28": "Paṇḍito dīghapiṭṭhimāha “mā puna evamakāsī”ti.",
  "atk-s0514a2:2357_0": "Rathena cāti ekadivasaṃ eko pana puriso rathe nisīditvā mukhadhovanatthāya nikkhami.",
  "atk-s0514a2:2357_1": "Tasmiṃ khaṇe sakko āvajjento paṇḍitaṃ disvā “mahosadhabuddhaṅkurassa paññānubhāvaṃ pākaṭaṃ karissāmī”ti",
  "atk-s0514a2:2357_2": "cintetvā manussavesenāgantvā rathassa pacchābhāgaṃ gahetvā pāyāsi.",
  "atk-s0514a2:2357_3": "Rathe nisinno puriso “tāta,",
  "atk-s0514a2:2357_4": "kenatthenāgatosī”ti pucchitvā “tumhe upaṭṭhātu”nti vutte “sādhū”ti sampaṭicchitvā yānā oruyha sarīrakiccatthāya gato.",
  "atk-s0514a2:2357_5": "Tasmiṃ khaṇe sakko rathaṃ abhiruhitvā vegena pājesi.",
  "atk-s0514a2:2357_6": "Rathasāmiko pana sarīrakiccaṃ katvā nikkhanto sakkaṃ rathaṃ gahetvā palāyantaṃ disvā vegena gantvā “tiṭṭha tiṭṭha,",
  "atk-s0514a2:2357_7": "kuhiṃ me rathaṃ nesī”ti vatvā “tava ratho añño bhavissati,",
  "atk-s0514a2:2357_8": "ayaṃ pana mama ratho”ti vutte tena saddhiṃ kalahaṃ karonto sālādvāraṃ patto.",
  "atk-s0514a2:2357_9": "Paṇḍito “kiṃ nāmeta”nti pucchitvā te pakkosāpetvā āgacchante disvā nibbhayatāya ceva akkhīnaṃ animisatāya ca “ayaṃ sakko,",
  "atk-s0514a2:2357_10": "ayaṃ rathasāmiko”ti aññāsi,",
  "atk-s0514a2:2357_11": "evaṃ santepi vivādakāraṇaṃ pucchitvā “mama vinicchaye ṭhassathā”ti vatvā “āma,",
  "atk-s0514a2:2357_12": "ṭhassāmā”ti vutte “ahaṃ rathaṃ pājessāmi,",
  "atk-s0514a2:2357_13": "tumhe dvepi rathaṃ pacchato gahetvā gacchatha,",
  "atk-s0514a2:2357_14": "rathasāmiko na vissajjessati,",
  "atk-s0514a2:2357_15": "itaro vissajjessatī”ti vatvā purisaṃ āṇāpesi “rathaṃ pājehī”ti.",
  "atk-s0514a2:2357_16": "So tathā akāsi.",
  "atk-s0514a2:2358_0": "Itarepi dve pacchato gahetvā gacchanti.",
  "atk-s0514a2:2358_1": "Rathasāmiko thokaṃ gantvā vissajjetvā ṭhito,",
  "atk-s0514a2:2358_2": "sakko pana rathena saddhiṃ gantvā ratheneva saddhiṃ nivatti.",
  "atk-s0514a2:2358_3": "Paṇḍito manusse ācikkhi “ayaṃ puriso thokaṃ gantvā rathaṃ vissajjetvā ṭhito,",
  "atk-s0514a2:2358_4": "ayaṃ pana rathena saddhiṃ dhāvitvā ratheneva saddhiṃ nivatti,",
  "atk-s0514a2:2358_5": "nevassa sarīre sedabindumattampi atthi,",
  "atk-s0514a2:2358_6": "assāsapassāsopi natthi,",
  "atk-s0514a2:2358_7": "abhīto animisanetto,",
  "atk-s0514a2:2358_8": "esa sakko devarājā”ti.",
  "atk-s0514a2:2358_9": "Atha naṃ “sakko devarājāsī”ti pucchitvā “āma,",
  "atk-s0514a2:2358_10": "paṇḍitā”ti vutte “kasmā āgatosī”ti vatvā “taveva paññāpakāsanatthaṃ paṇḍitā”ti vutte “tena hi mā puna evamakāsī”ti ovadati.",
  "atk-s0514a2:2358_11": "Sakkopi sakkānubhāvaṃ dassento ākāse ṭhatvā “suvinicchito paṇḍitena aḍḍo”ti paṇḍitassa thutiṃ katvā sakaṭṭhānameva gato.",
  "atk-s0514a2:2358_12": "Tadā so amacco sayameva rañño santikaṃ gantvā “mahārāja,",
  "atk-s0514a2:2358_13": "paṇḍitena evaṃ rathaaḍḍo suvinicchito,",
  "atk-s0514a2:2358_14": "sakkopi tena parājito,",
  "atk-s0514a2:2358_15": "kasmā purisavisesaṃ na jānāsi,",
  "atk-s0514a2:2358_16": "devā”ti āha.",
  "atk-s0514a2:2358_17": "Rājā senakaṃ pucchi “kiṃ, senaka,",
  "atk-s0514a2:2358_18": "ānema paṇḍita”nti.",
  "atk-s0514a2:2358_19": "So lābhamaccharena “mahārāja,",
  "atk-s0514a2:2358_20": "ettakena paṇḍito nāma na hoti,",
  "atk-s0514a2:2358_21": "āgametha tāva vīmaṃsitvā jānissāmā”ti āha.",
  "atk-s0514a2:2359_0": "Sattadārakapañho niṭṭhito.",
  "atk-s0514a2:2360_0": "Gadrabhapañho",
  "atk-s0514a2:2361_0": "Daṇḍoti athekadivasaṃ rājā “paṇḍitaṃ vīmaṃsissāmā”ti khadiradaṇḍaṃ āharāpetvā tato vidatthiṃ gahetvā",
  "atk-s0514a2:2361_1": "cundakāre pakkosāpetvā suṭṭhu likhāpetvā pācīnayavamajjhakagāmaṃ pesesi “pācīnayavamajjhakagāmavāsino",
  "atk-s0514a2:2361_2": "kira paṇḍitā,",
  "atk-s0514a2:2361_3": "‘imassa khadiradaṇḍassa idaṃ aggaṃ,",
  "atk-s0514a2:2361_4": "idaṃ mūla’nti jānantu,",
  "atk-s0514a2:2361_5": "ajānantānaṃ sahassadaṇḍo”ti.",
  "atk-s0514a2:2361_6": "Gāmavāsino sannipatitvā jānituṃ asakkontā seṭṭhino kathayiṃsu “kadāci mahosadhapaṇḍito jāneyya,",
  "atk-s0514a2:2361_7": "pakkosāpetvā taṃ pucchathā”ti.",
  "atk-s0514a2:2361_8": "Seṭṭhi paṇḍitaṃ kīḷāmaṇḍalā pakkosāpetvā tamatthaṃ ārocetvā “tāta,",
  "atk-s0514a2:2361_9": "mayaṃ jānituṃ na sakkoma,",
  "atk-s0514a2:2361_10": "api nu tvaṃ sakkhissasī”ti pucchi.",
  "atk-s0514a2:2361_11": "Taṃ sutvā paṇḍito cintesi “rañño imassa aggena vā mūlena vā payojanaṃ natthi,",
  "atk-s0514a2:2361_12": "mama vīmaṃsanatthāya pesitaṃ bhavissatī”ti.",
  "atk-s0514a2:2361_13": "Cintetvā ca pana “āharatha, tāta,",
  "atk-s0514a2:2361_14": "jānissāmī”ti āharāpetvā hatthena gahetvāva “idaṃ aggaṃ idaṃ mūla”nti ñatvāpi mahājanassa hadayaggahaṇatthaṃ",
  "atk-s0514a2:2361_15": "udakapātiṃ āharāpetvā khadiradaṇḍakassa majjhe suttena bandhitvā suttakoṭiyaṃ gahetvā khadiradaṇḍakaṃ",
  "atk-s0514a2:2361_16": "udakapiṭṭhe ṭhapesi.",
  "atk-s0514a2:2361_17": "Mūlaṃ bhāriyatāya paṭhamaṃ udake nimujji.",
  "atk-s0514a2:2361_18": "Tato mahājanaṃ pucchi “rukkhassa nāma mūlaṃ bhāriyaṃ hoti,",
  "atk-s0514a2:2361_19": "udāhu agga”nti?",
  "atk-s0514a2:2361_20": "“Mūlaṃ paṇḍitā”ti.",
  "atk-s0514a2:2361_21": "Tena hi imassa paṭhamaṃ nimuggaṃ passatha,",
  "atk-s0514a2:2361_22": "etaṃ mūlanti imāya saññāya aggañca mūlañca ācikkhi.",
  "atk-s0514a2:2361_23": "Gāmavāsino “idaṃ aggaṃ idaṃ mūla”nti rañño pahiṇiṃsu.",
  "atk-s0514a2:2361_24": "Rājā “ko imaṃ jānātī”ti pucchitvā “sirivaḍḍhanaseṭṭhino putto mahosadhapaṇḍito”ti sutvā “kiṃ, senaka,",
  "atk-s0514a2:2361_25": "ānema paṇḍita”nti pucchi.",
  "atk-s0514a2:2361_26": "Adhivāsehi, deva,",
  "atk-s0514a2:2361_27": "aññenapi upāyena naṃ vīmaṃsissāmāti.",
  "atk-s0514a2:2362_0": "Sīsanti athekadivasaṃ itthiyā ca purisassa cāti dve sīsāni āharāpetvā “idaṃ itthisīsaṃ,",
  "atk-s0514a2:2362_1": "idaṃ purisasīsanti jānantu,",
  "atk-s0514a2:2362_2": "ajānantānaṃ sahassadaṇḍo”ti pahiṇiṃsu.",
  "atk-s0514a2:2362_3": "Gāmavāsino ajānantā paṇḍitaṃ pucchiṃsu.",
  "atk-s0514a2:2362_4": "So disvāva aññāsi.",
  "atk-s0514a2:2362_5": "Kathaṃ jānāti?",
  "atk-s0514a2:2362_6": "Purisasīse kira sibbinī ujukāva hoti,",
  "atk-s0514a2:2362_7": "itthisīse sibbinī vaṅkā hoti,",
  "atk-s0514a2:2362_8": "parivattitvā gacchati.",
  "atk-s0514a2:2362_9": "So iminā abhiññāṇena “idaṃ itthiyā sīsaṃ,",
  "atk-s0514a2:2362_10": "idaṃ purisassa sīsa”nti ācikkhi.",
  "atk-s0514a2:2362_11": "Gāmavāsinopi rañño pahiṇiṃsu.",
  "atk-s0514a2:2362_12": "Sesaṃ purimasadisameva.",
  "atk-s0514a2:2363_0": "Ahīti athekadivasaṃ sappañca sappiniñca āharāpetvā “ayaṃ sappo,",
  "atk-s0514a2:2363_1": "ayaṃ sappinīti jānantu,",
  "atk-s0514a2:2363_2": "ajānantānaṃ sahassadaṇḍo”ti vatvā gāmavāsīnaṃ pesesuṃ.",
  "atk-s0514a2:2363_3": "Gāmavāsino ajānantā paṇḍitaṃ pucchiṃsu.",
  "atk-s0514a2:2363_4": "So disvāva jānāti.",
  "atk-s0514a2:2363_5": "Sappassa hi naṅguṭṭhaṃ thūlaṃ hoti,",
  "atk-s0514a2:2363_6": "sappiniyā tanukaṃ hoti,",
  "atk-s0514a2:2363_7": "sappassa sīsaṃ puthulaṃ hoti,",
  "atk-s0514a2:2363_8": "sappiniyā tanukaṃ hoti,",
  "atk-s0514a2:2363_9": "sappassa akkhīni mahantāni,",
  "atk-s0514a2:2363_10": "sappiniyā khuddakāni,",
  "atk-s0514a2:2363_11": "sappassa sovattiko parābaddho hoti,",
  "atk-s0514a2:2363_12": "sappiniyā vicchinnako.",
  "atk-s0514a2:2363_13": "So imehi abhiññāṇehi “ayaṃ sappo,",
  "atk-s0514a2:2363_14": "ayaṃ sappinī”ti ācikkhi.",
  "atk-s0514a2:2363_15": "Sesaṃ vuttanayameva.",
  "atk-s0514a2:2364_0": "Kukkuṭoti athekadivasaṃ “pācīnayavamajjhakagāmavāsino amhākaṃ sabbasetaṃ pādavisāṇaṃ sīsakakudhaṃ tayo kāle anatikkamitvā nadantaṃ usabhaṃ pesentu,",
  "atk-s0514a2:2364_1": "no ce pesenti,",
  "atk-s0514a2:2364_2": "sahassadaṇḍo”ti pahiṇiṃsu.",
  "atk-s0514a2:2364_3": "Te ajānantā paṇḍitaṃ pucchiṃsu. So āha –",
  "atk-s0514a2:2364_4": "“rājā vo sabbasetaṃ kukkuṭaṃ āharāpesi,",
  "atk-s0514a2:2364_5": "so hi pādanakhasikhatāya pādavisāṇo nāma,",
  "atk-s0514a2:2364_6": "sīsacūḷatāya sīsakakudho nāma,",
  "atk-s0514a2:2364_7": "tikkhattuṃ vassanato tayo kāle anatikkamitvā nadati nāma,",
  "atk-s0514a2:2364_8": "tasmā evarūpaṃ kukkuḷaṃ pesethā”ti āha.",
  "atk-s0514a2:2364_9": "Te pesayiṃsu.",
  "atk-s0514a2:2365_0": "Maṇīti sakkena kusarañño dinno maṇikkhandho aṭṭhasu ṭhānesu vaṅko hoti.",
  "atk-s0514a2:2365_1": "Tassa purāṇasuttaṃ chinnaṃ,",
  "atk-s0514a2:2365_2": "koci purāṇasuttaṃ nīharitvā navasuttaṃ pavesetuṃ na sakkoti,",
  "atk-s0514a2:2365_3": "tasmā ekadivasaṃ “imasmā maṇikkhandhā purāṇasuttaṃ nīharitvā navasuttaṃ pavesentū”ti pesayiṃsu.",
  "atk-s0514a2:2365_4": "Gāmavāsino purāṇasuttaṃ nīharitvā navasuttaṃ pavesetuṃ asakkontā paṇḍitassa ācikkhiṃsu.",
  "atk-s0514a2:2365_5": "So “mā cintayittha,",
  "atk-s0514a2:2365_6": "madhuṃ āharathā”ti āharāpetvā maṇino dvīsu passesu madhunā chiddaṃ makkhetvā kambalasuttaṃ vaṭṭetvā koṭiyaṃ",
  "atk-s0514a2:2365_7": "madhunā makkhetvā thokaṃ chidde pavesetvā kipillikānaṃ nikkhamanaṭṭhāne ṭhapesi.",
  "atk-s0514a2:2365_8": "Kipillikā madhugandhena nikkhamitvā maṇimhi purāṇasuttaṃ khādamānā gantvā kambalasuttakoṭiyaṃ ḍaṃsitvā kaḍḍhantā ekena passena nīhariṃsu.",
  "atk-s0514a2:2365_9": "Paṇḍito pavesitabhāvaṃ ñatvā “rañño dethā”ti gāmavāsīnaṃ adāsi.",
  "atk-s0514a2:2365_10": "Te rañño pesayiṃsu.",
  "atk-s0514a2:2365_11": "So pavesitaupāyaṃ sutvā tussi.",
  "atk-s0514a2:2366_0": "Vijāyananti athekadivasaṃ rañño maṅgalausabhaṃ bahū māse khādāpetvā mahodaraṃ katvā visāṇāni dhovitvā",
  "atk-s0514a2:2366_1": "telena makkhetvā haliddiyā nhāpetvā gāmavāsīnaṃ pahiṇiṃsu “tumhe kira paṇḍitā,",
  "atk-s0514a2:2366_2": "ayañca rañño maṅgalausabho patiṭṭhitagabbho,",
  "atk-s0514a2:2366_3": "etaṃ vijāyāpetvā savacchakaṃ pesetha,",
  "atk-s0514a2:2366_4": "apesentānaṃ sahassadaṇḍo”ti.",
  "atk-s0514a2:2366_5": "Gāmavāsino “na sakkā idaṃ kātuṃ,",
  "atk-s0514a2:2366_6": "kiṃ nu kho karissāmā”ti paṇḍitaṃ pucchiṃsu.",
  "atk-s0514a2:2366_7": "So “iminā ekena pañhapaṭibhāgena bhavitabba”nti cintetvā “sakkhissatha panekaṃ raññā saddhiṃ kathanasamatthaṃ visāradaṃ purisaṃ laddhu”nti pucchi.",
  "atk-s0514a2:2366_8": "“Na garu etaṃ,",
  "atk-s0514a2:2366_9": "paṇḍitā”ti.",
  "atk-s0514a2:2366_10": "“Tena hi naṃ pakkosathā”ti.",
  "atk-s0514a2:2366_11": "Te pakkosiṃsu.",
  "atk-s0514a2:2366_12": "Atha naṃ mahāsatto “ehi,",
  "atk-s0514a2:2366_13": "bho purisa,",
  "atk-s0514a2:2366_14": "tvaṃ tava kese piṭṭhiyaṃ vikiritvā nānappakāraṃ balavaparidevaṃ paridevanto rājadvāraṃ gaccha,",
  "atk-s0514a2:2366_15": "aññehi pucchitopi kiñci avatvāva parideva,",
  "atk-s0514a2:2366_16": "raññā pana pakkosāpetvā paridevakāraṇaṃ pucchitova samāno ‘pitā me deva vijāyituṃ na sakkoti,",
  "atk-s0514a2:2366_17": "ajja sattamo divaso,",
  "atk-s0514a2:2366_18": "paṭisaraṇaṃ me hohi,",
  "atk-s0514a2:2366_19": "vijāyanupāyamassa karohī’ti vatvā raññā ‘kiṃ vilapasi aṭṭhānametaṃ,",
  "atk-s0514a2:2366_20": "purisā nāma vijāyantā natthī’ti vutte ‘sace deva,",
  "atk-s0514a2:2366_21": "evaṃ natthi,",
  "atk-s0514a2:2366_22": "atha kasmā pācīnayavamajjhakagāmavāsino kathaṃ maṅgalausabhaṃ vijāyāpessantī’ti vadeyyāsī”ti āha.",
  "atk-s0514a2:2366_23": "So “sādhū”ti sampaṭicchitvā tathā akāsi.",
  "atk-s0514a2:2366_24": "Rājā “kenidaṃ pañhapaṭibhāgaṃ cintita”nti pucchitvā “mahosadhapaṇḍitenā”ti sutvā tussi.",
  "atk-s0514a2:2367_0": "Odananti aparasmiṃ divase “paṇḍitaṃ vīmaṃsissāmā”ti “pācīnayavamajjhakagāmavāsino amhākaṃ aṭṭhaṅgasamannāgataṃ ambilodanaṃ pacitvā pesentu.",
  "atk-s0514a2:2367_1": "Tatrimāni aṭṭhaṅgāni –",
  "atk-s0514a2:2367_2": "na taṇḍulehi,",
  "atk-s0514a2:2367_3": "na udakena,",
  "atk-s0514a2:2367_4": "na ukkhaliyā,",
  "atk-s0514a2:2367_5": "na uddhanena,",
  "atk-s0514a2:2367_6": "na agginā,",
  "atk-s0514a2:2367_7": "na dārūhi,",
  "atk-s0514a2:2367_8": "na itthiyā na purisena,",
  "atk-s0514a2:2367_9": "na maggenāti.",
  "atk-s0514a2:2367_10": "Apesentānaṃ sahassadaṇḍo”ti pahiṇiṃsu.",
  "atk-s0514a2:2367_11": "Gāmavāsino taṃ kāraṇaṃ ajānantā paṇḍitaṃ pucchiṃsu.",
  "atk-s0514a2:2367_12": "So “mā cintayitthā”ti vatvā “na taṇḍulehīti kaṇikaṃ gāhāpetvā,",
  "atk-s0514a2:2367_13": "na udakenāti himaṃ gāhāpetvā,",
  "atk-s0514a2:2367_14": "na ukkhaliyāti aññaṃ navamattikābhājanaṃ gāhāpetvā,",
  "atk-s0514a2:2367_15": "na uddhanenāti khāṇuke koṭṭāpetvā,",
  "atk-s0514a2:2367_16": "na aggināti pakatiaggiṃ pahāya araṇiaggiṃ gāhāpetvā,",
  "atk-s0514a2:2367_17": "na dārūhīti paṇṇāni gāhāpetvā ambilodanaṃ pacāpetvā navabhājane pakkhipitvā lañchitvā,",
  "atk-s0514a2:2367_18": "na itthiyā na purisenāti paṇḍakena ukkhipāpetvā,",
  "atk-s0514a2:2367_19": "na maggenāti mahāmaggaṃ pahāya jaṅghamaggena rañño pesethā”ti āha.",
  "atk-s0514a2:2367_20": "Te tathā kariṃsu.",
  "atk-s0514a2:2367_21": "Rājā “kena panesa pañho ñāto”ti pucchitvā “mahosadhapaṇḍitenā”ti sutvā tussi.",
  "atk-s0514a2:2368_0": "Vālukanti aparasmiṃ divase paṇḍitassa vīmaṃsanatthaṃ gāmavāsīnaṃ pahiṇiṃsu “rājā dolāya kīḷitukāmo,",
  "atk-s0514a2:2368_1": "rājakule purāṇayottaṃ chinnaṃ,",
  "atk-s0514a2:2368_2": "ekaṃ vālukayottaṃ vaṭṭetvā pesentu,",
  "atk-s0514a2:2368_3": "apesentānaṃ sahassadaṇḍo”ti.",
  "atk-s0514a2:2368_4": "Te paṇḍitaṃ pucchiṃsu.",
  "atk-s0514a2:2368_5": "Paṇḍito “imināpi pañhapaṭibhāgeneva bhavitabba”nti gāmavāsino assāsetvā vacanakusale dve tayo purise pakkosāpetvā “gacchatha tumhe,",
  "atk-s0514a2:2368_6": "rājānaṃ vadetha ‘deva,",
  "atk-s0514a2:2368_7": "gāmavāsino tassa yottassa tanukaṃ vā thūlaṃ vā pamāṇaṃ na jānanti,",
  "atk-s0514a2:2368_8": "purāṇavālukayottato vidatthimattaṃ vā caturaṅgulamattaṃ vā khaṇḍaṃ pesetha,",
  "atk-s0514a2:2368_9": "taṃ oloketvā tena pamāṇena vaṭṭessantī’ti. Sace,",
  "atk-s0514a2:2368_10": "vo rājā ‘amhākaṃ ghare vālukayottaṃ nāma na kadāci sutapubba’nti vadati,",
  "atk-s0514a2:2368_11": "atha naṃ ‘sace, mahārāja,",
  "atk-s0514a2:2368_12": "vo evarūpaṃ na sakkā kātuṃ,",
  "atk-s0514a2:2368_13": "pācīnayavamajjhakagāmavāsino kathaṃ karissantī’ti vadeyyāthā”ti pesesi.",
  "atk-s0514a2:2368_14": "Te tathā kariṃsu.",
  "atk-s0514a2:2368_15": "Rājā “kena cintitaṃ pañhapaṭibhāga”nti pucchitvā “mahosadhapaṇḍitenā”ti sutvā tussi.",
  "atk-s0514a2:2369_0": "Taḷākanti aparasmiṃ divase paṇḍitassa vīmaṃsanatthaṃ “rājā udakakīḷaṃ kīḷitukāmo,",
  "atk-s0514a2:2369_1": "pañcavidhapadumasacchannaṃ pokkharaṇiṃ pesentu,",
  "atk-s0514a2:2369_2": "apesentānaṃ sahassadaṇḍo”ti gāmavāsīnaṃ pesayiṃsu.",
  "atk-s0514a2:2369_3": "Te paṇḍitassa ārocesuṃ.",
  "atk-s0514a2:2369_4": "So “imināpi pañhapaṭibhāgeneva bhavitabba”nti cintetvā vacanakusale katipaye manusse pakkosāpetvā “etha",
  "atk-s0514a2:2369_5": "tumhe udakakīḷaṃ kīḷitvā akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā",
  "atk-s0514a2:2369_6": "rājadvāraṃ gantvā dvāre ṭhitabhāvaṃ rañño ārocāpetvā katokāsā pavisitvā ‘mahārāja,",
  "atk-s0514a2:2369_7": "tumhehi kira pācīnayavamajjhakagāmavāsino pokkharaṇiṃ pesentūti pahitā mayaṃ tumhākaṃ anucchavikaṃ mahantaṃ pokkharaṇiṃ ādāya āgatā.",
  "atk-s0514a2:2369_8": "Sā pana araññavāsikattā nagaraṃ disvā dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva paviṭṭhā,",
  "atk-s0514a2:2369_9": "mayaṃ leḍḍudaṇḍādīhi pothentāpi nivattetuṃ na sakkhimhā,",
  "atk-s0514a2:2369_10": "tumhākaṃ araññā ānītaṃ purāṇapokkharaṇiṃ pesetha,",
  "atk-s0514a2:2369_11": "tāya saddhiṃ yojetvā harissāmā’ti vatvā raññāna kadāci mama araññato ānītapokkharaṇī nāma bhūtapubbā,",
  "atk-s0514a2:2369_12": "na ca mayā kassaci yojetvā āharaṇatthāya pokkharaṇī pesitapubbā’ti vutte ‘sace, deva,",
  "atk-s0514a2:2369_13": "vo evaṃ na sakkā kātuṃ,",
  "atk-s0514a2:2369_14": "pācīnayavamajjhakagāmavāsino kathaṃ pokkharaṇiṃ pesessantī’ti vadeyyāthā”ti vatvā pesesi.",
  "atk-s0514a2:2369_15": "Te tathā kariṃsu.",
  "atk-s0514a2:2369_16": "Rājā paṇḍitena ñātabhāvaṃ sutvā tussi.",
  "atk-s0514a2:2370_0": "Uyyānanti punekadivasaṃ “mayaṃ uyyānakīḷaṃ kīḷitukāmā,",
  "atk-s0514a2:2370_1": "amhākañca purāṇauyyānaṃ parijiṇṇaṃ,",
  "atk-s0514a2:2370_2": "obhaggaṃ jātaṃ,",
  "atk-s0514a2:2370_3": "pācīnayavamajjhakagāmavāsino supupphitataruṇarukkhasañchannaṃ navauyyānaṃ pesentū”ti pahiṇiṃsu.",
  "atk-s0514a2:2370_4": "Gāmavāsino paṇḍitassa ārocesuṃ.",
  "atk-s0514a2:2370_5": "Paṇḍito “imināpi pañhapaṭibhāgeneva bhavitabba”nti te samassāsetvā manusse pesetvā purimanayeneva kathāpesi.",
  "atk-s0514a2:2371_0": "Tadāpi rājā tussitvā senakaṃ pucchi “kiṃ, senaka,",
  "atk-s0514a2:2371_1": "ānema paṇḍita”nti.",
  "atk-s0514a2:2371_2": "So lābhamacchariyena “ettakena paṇḍito nāma na hoti, āgametha,",
  "atk-s0514a2:2371_3": "devā”ti āha.",
  "atk-s0514a2:2371_4": "Tassa taṃ vacanaṃ sutvā rājā cintesi “mahosadhapaṇḍito sattadārakapañhehi mama manaṃ gaṇhi,",
  "atk-s0514a2:2371_5": "evarūpesupissa guyhapañhavissajjanesu ceva pañhapaṭibhāgesu ca buddhassa viya byākaraṇaṃ,",
  "atk-s0514a2:2371_6": "senako evarūpaṃ paṇḍitaṃ ānetuṃ na deti,",
  "atk-s0514a2:2371_7": "kiṃ me senakena,",
  "atk-s0514a2:2371_8": "ānessāmi na”nti.",
  "atk-s0514a2:2371_9": "So mahantena parivārena taṃ gāmaṃ pāyāsi.",
  "atk-s0514a2:2371_10": "Tassa maṅgalaassaṃ abhiruhitvā gacchantassa assassa pādo phalitabhūmiyā antaraṃ pavisitvā bhijji.",
  "atk-s0514a2:2371_11": "Rājā tatova nivattitvā nagaraṃ pāvisi.",
  "atk-s0514a2:2371_12": "Atha naṃ senako upasaṅkamitvā pucchi “mahārāja,",
  "atk-s0514a2:2371_13": "paṇḍitaṃ kiṃ ānetuṃ pācīnayavamajjhakagāmaṃ agamitthā”ti. “Āma,",
  "atk-s0514a2:2371_14": "paṇḍitā”ti.",
  "atk-s0514a2:2371_15": "“Mahārāja,",
  "atk-s0514a2:2371_16": "tumhe maṃ anatthakāmaṃ katvā passatha,",
  "atk-s0514a2:2371_17": "‘āgametha tāvā’ti vuttepi atituritā nikkhamittha,",
  "atk-s0514a2:2371_18": "paṭhamagamaneneva maṅgalaassassa pādo bhinno”ti.",
  "atk-s0514a2:2372_0": "So tassa vacanaṃ sutvā tuṇhī hutvā punekadivasaṃ tena saddhiṃ mantesi “kiṃ, senaka,",
  "atk-s0514a2:2372_1": "ānema paṇḍita”nti. Deva,",
  "atk-s0514a2:2372_2": "sayaṃ agantvā dūtaṃ pesetha “paṇḍita,",
  "atk-s0514a2:2372_3": "amhākaṃ tava santikaṃ āgacchantānaṃ assassa pādo bhinno,",
  "atk-s0514a2:2372_4": "assataraṃ vā no pesetu seṭṭhataraṃ vā”ti.",
  "atk-s0514a2:2372_5": "“Yadi assataraṃ pesessati,",
  "atk-s0514a2:2372_6": "sayaṃ āgamissati.",
  "atk-s0514a2:2372_7": "Seṭṭhataraṃ pesento pitaraṃ pesessati,",
  "atk-s0514a2:2372_8": "ayameko no pañho bhavissatī”ti.",
  "atk-s0514a2:2372_9": "Rājā “sādhū”ti sampaṭicchitvā tathā katvā dūtaṃ pesesi.",
  "atk-s0514a2:2372_10": "Paṇḍito dūtassa vacanaṃ sutvā “rājā mamañceva pitarañca passitukāmo”ti cintetvā pitu santikaṃ gantvā vanditvā “tāta,",
  "atk-s0514a2:2372_11": "rājā tumhe ceva mamañca daṭṭhukāmo,",
  "atk-s0514a2:2372_12": "tumhe paṭhamataraṃ seṭṭhisahassaparivutā gacchatha,",
  "atk-s0514a2:2372_13": "gacchantā ca tucchahatthā agantvā navasappipūraṃ candanakaraṇḍakaṃ ādāya gacchatha.",
  "atk-s0514a2:2372_14": "Rājā tumhehi saddhiṃ paṭisanthāraṃ katvā ‘gahapati patirūpaṃ āsanaṃ ñatvā nisīdāhī’ti vakkhati,",
  "atk-s0514a2:2372_15": "atha tumhe tathārūpaṃ āsanaṃ ñatvā nisīdeyyātha.",
  "atk-s0514a2:2372_16": "Tumhākaṃ nisinnakāle ahaṃ āgamissāmi,",
  "atk-s0514a2:2372_17": "rājā mayāpi saddhiṃ paṭisanthāraṃ katvā ‘paṇḍita,",
  "atk-s0514a2:2372_18": "tavānurūpaṃ āsanaṃ ñatvā nisīdā’ti vakkhati,",
  "atk-s0514a2:2372_19": "athāhaṃ tumhe olokessāmi,",
  "atk-s0514a2:2372_20": "tumhe tāya saññāya āsanā vuṭṭhāya ‘tāta mahosadha,",
  "atk-s0514a2:2372_21": "imasmiṃ āsane nisīdā’ti vadeyyātha,",
  "atk-s0514a2:2372_22": "ajja no eko pañho matthakaṃ pāpuṇissatī”ti āha.",
  "atk-s0514a2:2372_23": "So “sādhū”ti sampaṭicchitvā vuttanayeneva gantvā attano dvāre ṭhitabhāvaṃ rañño ārocāpetvā “pavisatū”ti",
  "atk-s0514a2:2372_24": "vutte pavisitvā rājānaṃ vanditvā ekamantaṃ aṭṭhāsi.",
  "atk-s0514a2:2373_0": "Rājā tena saddhiṃ paṭisanthāraṃ katvā “gahapati,",
  "atk-s0514a2:2373_1": "tavaputto mahosadhapaṇḍito kuhi”nti pucchi.",
  "atk-s0514a2:2373_2": "“Pacchato āgacchati, devā”ti.",
  "atk-s0514a2:2373_3": "Rājā “pacchato āgacchatī”ti sutvā tuṭṭhamānaso hutvā “mahāseṭṭhi attano yuttāsanaṃ ñatvā nisīdā”ti āha.",
  "atk-s0514a2:2373_4": "So attano yuttāsanaṃ ñatvā ekamantaṃ nisīdi.",
  "atk-s0514a2:2373_5": "Mahāsattopi alaṅkatapaṭiyatto dārakasahassaparivuto alaṅkatarathe nisīditvā nagaraṃ pavisanto parikhāpiṭṭhe",
  "atk-s0514a2:2373_6": "caramānaṃ ekaṃ gadrabhaṃ disvā thāmasampanne māṇave pesesi “ambho,",
  "atk-s0514a2:2373_7": "etaṃ gadrabhaṃ anubandhitvā yathā saddaṃ na karoti,",
  "atk-s0514a2:2373_8": "evamassa mukhabandhanaṃ katvā kilañjena veṭhetvā tasmiṃ ekenattharaṇena paṭicchādetvā aṃsenādāya āgacchathā”ti.",
  "atk-s0514a2:2373_9": "Te tathā kariṃsu.",
  "atk-s0514a2:2373_10": "Bodhisattopi mahantena parivārena nagaraṃ pāvisi.",
  "atk-s0514a2:2373_11": "Mahājano “esa kira sirivaḍḍhanaseṭṭhino putto mahosadhapaṇḍito nāma,",
  "atk-s0514a2:2373_12": "esa kira jāyamāno osadhaghaṭikaṃ hatthena gahetvā jāto,",
  "atk-s0514a2:2373_13": "iminā kira ettakānaṃ vīmaṃsanapañhānaṃ pañhapaṭibhāgo ñāto”ti mahāsattaṃ abhitthavanto olokentopi tittiṃ na gacchati.",
  "atk-s0514a2:2373_14": "So rājadvāraṃ gantvā paṭivedesi.",
  "atk-s0514a2:2373_15": "Rājā sutvāva haṭṭhatuṭṭho “mama putto mahosadhapaṇḍito khippaṃ āgacchatū”ti āha.",
  "atk-s0514a2:2373_16": "So dārakasahassaparivuto pāsādaṃ abhiruhitvā rājānaṃ vanditvā ekamantaṃ aṭṭhāsi.",
  "atk-s0514a2:2373_17": "Rājā taṃ disvāva somanassappatto hutvā madhurapaṭisanthāraṃ katvā “paṇḍita,",
  "atk-s0514a2:2373_18": "patirūpaṃ āsanaṃ ñatvā nisīdā”ti āha.",
  "atk-s0514a2:2373_19": "Atha so pitaraṃ olokesi.",
  "atk-s0514a2:2373_20": "Athassa pitāpi olokitasaññāya uṭṭhāya “paṇḍita,",
  "atk-s0514a2:2373_21": "imasmiṃ āsane nisīdā”ti āha.",
  "atk-s0514a2:2373_22": "So tasmiṃ āsane nisīdi.",
  "atk-s0514a2:2374_0": "Taṃ tattha nisinnaṃ disvāva senakapukkusakāmindadevindā ceva aññe ca andhabālā pāṇiṃ paharitvā mahāhasitaṃ",
  "atk-s0514a2:2374_1": "hasitvā “imaṃ andhabālaṃ ‘paṇḍito’ti vadiṃsu,",
  "atk-s0514a2:2374_2": "so pitaraṃ āsanā vuṭṭhāpetvā sayaṃ nisīdati,",
  "atk-s0514a2:2374_3": "imaṃ ‘paṇḍito’ti vattuṃ ayutta”nti parihāsaṃ kariṃsu.",
  "atk-s0514a2:2374_4": "Rājāpi dummukho anattamano ahosi.",
  "atk-s0514a2:2374_5": "Atha naṃ mahāsatto pucchi “kiṃ, mahārāja,",
  "atk-s0514a2:2374_6": "dummukhatthā”ti?",
  "atk-s0514a2:2374_7": "“Āma paṇḍita,",
  "atk-s0514a2:2374_8": "dummukhomhi,",
  "atk-s0514a2:2374_9": "savanameva te manāpaṃ,",
  "atk-s0514a2:2374_10": "dassanaṃ pana amanāpaṃ jāta”nti.",
  "atk-s0514a2:2374_11": "“Kiṃ kāraṇā,",
  "atk-s0514a2:2374_12": "mahārājā”ti?",
  "atk-s0514a2:2374_13": "“Pitaraṃ āsanā vuṭṭhāpetvā nisinnattā”ti.",
  "atk-s0514a2:2374_14": "“Kiṃ pana tvaṃ, mahārāja,",
  "atk-s0514a2:2374_15": "‘sabbaṭṭhānesu puttehi pitarova uttamā’ti maññasī”ti. “Āma,",
  "atk-s0514a2:2374_16": "paṇḍitā”ti.",
  "atk-s0514a2:2374_17": "Atha mahāsatto “nanu, mahārāja,",
  "atk-s0514a2:2374_18": "tumhehi amhākaṃ ‘assataraṃ vā pesetu seṭṭhataraṃ vā’ti sāsanaṃ pahita”nti vatvā āsanā vuṭṭhāya te māṇave",
  "atk-s0514a2:2374_19": "oloketvā “tumhehi gahitaṃ gadrabhaṃ ānethā”ti āṇāpetvā rañño pādamūle nipajjāpetvā “mahārāja,",
  "atk-s0514a2:2374_20": "ayaṃ gadrabho kiṃ agghatī”ti pucchi. “Paṇḍita,",
  "atk-s0514a2:2374_21": "sace upakārako,",
  "atk-s0514a2:2374_22": "aṭṭha kahāpaṇe agghatī”ti.",
  "atk-s0514a2:2374_23": "“Imaṃ paṭicca jāto ājānīyavaḷavāya kucchimhi vuṭṭhaassataro kiṃ agghatī”ti?",
  "atk-s0514a2:2374_24": "“Anaggho paṇḍitā”ti. “Deva,",
  "atk-s0514a2:2374_25": "kasmā evaṃ kathetha,",
  "atk-s0514a2:2374_26": "nanu tumhehi idāneva vuttaṃ ‘sabbaṭṭhānesu puttehi pitarova uttamā’ti.",
  "atk-s0514a2:2374_27": "Sace taṃ saccaṃ,",
  "atk-s0514a2:2374_28": "tumhākaṃ vāde assatarato gadrabhova uttamo hoti, kiṃ pana, mahārāja,",
  "atk-s0514a2:2374_29": "tumhākaṃ paṇḍitā ettakampi jānituṃ asakkontā pāṇiṃ paharitvā hasanti,",
  "atk-s0514a2:2374_30": "aho tumhākaṃ paṇḍitānaṃ paññāsampatti,",
  "atk-s0514a2:2374_31": "kuto vo ete laddhā”ti cattāro paṇḍite parihasitvā rājānaṃ imāya ekakanipāte gāthāya ajjhabhāsi –",
  "atk-s0514a2:2375_0": "“Haṃci tuvaṃ evamaññasi ‘seyyo, puttena pitā’ti rājaseṭṭha;",
  "atk-s0514a2:2376_0": "Handassatarassa te ayaṃ, assatarassa hi gadrabho pitā”ti. ;",
  "atk-s0514a2:2377_0": "Tassattho – yadi,",
  "atk-s0514a2:2377_1": "tvaṃ rājaseṭṭha,",
  "atk-s0514a2:2377_2": "sabbaṭṭhānesu seyyo puttena pitāti evaṃ maññasi,",
  "atk-s0514a2:2377_3": "tava assataratopi ayaṃ gadrabho seyyo hotu.",
  "atk-s0514a2:2377_4": "Kiṃ kāraṇā?",
  "atk-s0514a2:2377_5": "Assatarassa hi gadrabho pitāti.",
  "atk-s0514a2:2378_0": "Evañca pana vatvā mahāsatto āha –",
  "atk-s0514a2:2378_1": "“mahārāja,",
  "atk-s0514a2:2378_2": "sace puttato pitā seyyo,",
  "atk-s0514a2:2378_3": "mama pitaraṃ gaṇhatha.",
  "atk-s0514a2:2378_4": "Sace pitito putto seyyo,",
  "atk-s0514a2:2378_5": "maṃ gaṇhatha tumhākaṃ atthāyā”ti.",
  "atk-s0514a2:2378_6": "Rājā somanassappatto ahosi.",
  "atk-s0514a2:2378_7": "Sabbā rājaparisāpi “sukathito paṇḍitena pañho”ti unnadantā sādhukārasahassāni adaṃsu,",
  "atk-s0514a2:2378_8": "aṅguliphoṭā ceva celukkhepā ca pavattiṃsu.",
  "atk-s0514a2:2378_9": "Cattāro paṇḍitāpi dummukhā pajjhāyantāva ahesuṃ.",
  "atk-s0514a2:2378_10": "Nanu mātāpitūnaṃ guṇaṃ jānanto bodhisattena sadiso nāma natthi,",
  "atk-s0514a2:2378_11": "atha so kasmā evamakāsīti?",
  "atk-s0514a2:2378_12": "Na so pitu avamānanatthāya,",
  "atk-s0514a2:2378_13": "raññā pana “assataraṃ vā pesetu seṭṭhataraṃ vā”ti pesitaṃ,",
  "atk-s0514a2:2378_14": "tasmā tasseva pañhassa āvibhāvatthaṃ attano ca paṇḍitabhāvassa ñāpanatthaṃ catunnañca paṇḍitānaṃ appaṭibhānakaraṇatthaṃ evamakāsīti.",
  "atk-s0514a2:2379_0": "Gadrabhapañho niṭṭhito.",
  "atk-s0514a2:2380_0": "Ekūnavīsatimapañho",
  "atk-s0514a2:2381_0": "Rājā tussitvā gandhodakapuṇṇaṃ suvaṇṇabhiṅkāraṃ ādāya “pācīnayavamajjhakagāmaṃ rājabhogena paribhuñjatū”ti",
  "atk-s0514a2:2381_1": "seṭṭhissa hatthe udakaṃ pātetvā “sesaseṭṭhino etasseva upaṭṭhākā hontū”ti vatvā bodhisattassa mātu ca",
  "atk-s0514a2:2381_2": "sabbālaṅkāre pesetvā gadrabhapañhe pasanno bodhisattaṃ puttaṃ katvā gaṇhituṃ seṭṭhiṃ avoca –",
  "atk-s0514a2:2381_3": "“gahapati,",
  "atk-s0514a2:2381_4": "mahosadhapaṇḍitaṃ mama puttaṃ katvā dehī”ti. “Deva,",
  "atk-s0514a2:2381_5": "atitaruṇo ayaṃ,",
  "atk-s0514a2:2381_6": "ajjāpissa mukhe khīragandho vāyati,",
  "atk-s0514a2:2381_7": "mahallakakāle tumhākaṃ santike bhavissatī”ti.",
  "atk-s0514a2:2381_8": "“Gahapati,",
  "atk-s0514a2:2381_9": "tvaṃ ito paṭṭhāya etasmiṃ nirālayo hohi,",
  "atk-s0514a2:2381_10": "ayaṃ ajjatagge mama putto,",
  "atk-s0514a2:2381_11": "ahaṃ mama puttaṃ posetuṃ sakkhissāmi,",
  "atk-s0514a2:2381_12": "gaccha tva”nti taṃ uyyojesi.",
  "atk-s0514a2:2381_13": "So rājānaṃ vanditvā paṇḍitaṃ āliṅgitvā ure nipajjāpetvā sīse cumbitvā “tāta,",
  "atk-s0514a2:2381_14": "appamatto hohī”ti ovādamassa adāsi.",
  "atk-s0514a2:2381_15": "Sopi pitaraṃ vanditvā “tāta,",
  "atk-s0514a2:2381_16": "mā cintayitthā”ti assāsetvā pitaraṃ uyyojesi.",
  "atk-s0514a2:2381_17": "Rājā paṇḍitaṃ pucchi “tāta,",
  "atk-s0514a2:2381_18": "antobhattiko bhavissasi,",
  "atk-s0514a2:2381_19": "udāhu bahibhattiko”ti.",
  "atk-s0514a2:2381_20": "So “mahā me parivāro,",
  "atk-s0514a2:2381_21": "tasmā bahibhattikena mayā bhavituṃ vaṭṭatī”ti cintetvā “bahibhattiko bhavissāmi,",
  "atk-s0514a2:2381_22": "devā”ti āha.",
  "atk-s0514a2:2381_23": "Athassa rājā anurūpaṃ gehaṃ dāpetvā dārakasahassaṃ ādiṃ katvā paribbayaṃ dāpetvā sabbaparibhoge dāpesi.",
  "atk-s0514a2:2381_24": "So tato paṭṭhāya rājānaṃ upaṭṭhāsi.",
  "atk-s0514a2:2382_0": "Rājāpi naṃ vīmaṃsitukāmo ahosi.",
  "atk-s0514a2:2382_1": "Tadā ca nagarassa dakkhiṇadvārato avidūre pokkharaṇitīre ekasmiṃ tālarukkhe kākakulāvake maṇiratanaṃ ahosi.",
  "atk-s0514a2:2382_2": "Tassa chāyā pokkharaṇiyaṃ paññāyi.",
  "atk-s0514a2:2382_3": "Mahājano “pokkharaṇiyaṃ maṇi atthī”ti rañño ārocesi.",
  "atk-s0514a2:2382_4": "So senakaṃ āmantetvā “pokkharaṇiyaṃ kira maṇiratanaṃ paññāyati,",
  "atk-s0514a2:2382_5": "kathaṃ taṃ gaṇhāpessāmā”ti pucchitvā “mahārāja,",
  "atk-s0514a2:2382_6": "udakaṃ nīharāpetvā gaṇhituṃ vaṭṭatī”ti vutte “tena hi, ācariya,",
  "atk-s0514a2:2382_7": "evaṃ karohī”ti tasseva bhāramakāsi.",
  "atk-s0514a2:2382_8": "So bahū manusse sannipātāpetvā udakañca kaddamañca nīharāpetvā bhūmiṃ bhinditvāpi maṇiṃ nāddasa.",
  "atk-s0514a2:2382_9": "Puna puṇṇāya pokkharaṇiyā maṇicchāyā paññāyi.",
  "atk-s0514a2:2382_10": "So punapi tathā katvā na ca addasa.",
  "atk-s0514a2:2382_11": "Tato rājā paṇḍitaṃ āmantetvā “tāta,",
  "atk-s0514a2:2382_12": "pokkharaṇiyaṃ eko maṇi paññāyati,",
  "atk-s0514a2:2382_13": "senako udakañca kaddamañca nīharāpetvā bhūmiṃ bhinditvāpi nāddasa,",
  "atk-s0514a2:2382_14": "puna puṇṇāya pokkharaṇiyā paññāyati,",
  "atk-s0514a2:2382_15": "sakkhissasi taṃ maṇiṃ gaṇhāpetu”nti pucchi.",
  "atk-s0514a2:2382_16": "So “netaṃ, mahārāja, garu,",
  "atk-s0514a2:2382_17": "etha dassessāmī”ti āha.",
  "atk-s0514a2:2382_18": "Rājā tassa vacanaṃ tussitvā “passissāmi ajja paṇḍitassa ñāṇabala”nti mahājanaparivuto pokkharaṇitīraṃ gato.",
  "atk-s0514a2:2383_0": "Mahāsatto tīre ṭhatvā maṇiṃ olokento “nāyaṃ maṇi pokkharaṇiyaṃ,",
  "atk-s0514a2:2383_1": "tālarukkhe kākakulāvake maṇinā bhavitabba”nti ñatvā “natthi, deva,",
  "atk-s0514a2:2383_2": "pokkharaṇiyaṃ maṇī”ti vatvā “nanu udake paññāyatī”ti vutte “tena hi udakapātiṃ āharā”ti udakapātiṃ āharāpetvā “passatha, deva,",
  "atk-s0514a2:2383_3": "nāyaṃ maṇi pokkharaṇiyaṃyeva paññāyati,",
  "atk-s0514a2:2383_4": "pātiyampi paññāyatī”ti vatvā “paṇḍita,",
  "atk-s0514a2:2383_5": "kattha pana maṇinā bhavitabba”nti vutte “deva,",
  "atk-s0514a2:2383_6": "pokkharaṇiyampi pātiyampi chāyāva paññāyati, na maṇi,",
  "atk-s0514a2:2383_7": "maṇi pana tālarukkhe kākakulāvake atthi,",
  "atk-s0514a2:2383_8": "purisaṃ āṇāpetvā āharāpehī”ti āha.",
  "atk-s0514a2:2383_9": "Rājā tathā katvā maṇiṃ āharāpesi.",
  "atk-s0514a2:2383_10": "So āharitvā paṇḍitassa adāsi.",
  "atk-s0514a2:2383_11": "Paṇḍito taṃ gahetvā rañño hatthe ṭhapesi.",
  "atk-s0514a2:2383_12": "Taṃ disvā mahājano paṇḍitassa sādhukāraṃ datvā senakaṃ paribhāsanto “maṇiratanaṃ tālarukkhe kākakulāvake atthi,",
  "atk-s0514a2:2383_13": "senakabālo bahū manusse pokkharaṇimeva bhindāpesi,",
  "atk-s0514a2:2383_14": "paṇḍitena nāma mahosadhasadisena bhavitabba”nti mahāsattassa thutimakāsi.",
  "atk-s0514a2:2383_15": "Rājāpissa tuṭṭho attano gīvāya piḷandhanaṃ muttāhāraṃ datvā dārakasahassānampi muttāvaliyo dāpesi.",
  "atk-s0514a2:2383_16": "Bodhisattassa ca parivārassa ca iminā parihārena upaṭṭhānaṃ anujānīti.",
  "atk-s0514a2:2384_0": "Ekūnavīsatimapañho niṭṭhito.",
  "atk-s0514a2:2385_0": "Kakaṇṭakapañho",
  "atk-s0514a2:2386_0": "Punekadivasaṃ rājā paṇḍitena saddhiṃ uyyānaṃ agamāsi.",
  "atk-s0514a2:2386_1": "Tadā eko kakaṇṭako toraṇagge vasati.",
  "atk-s0514a2:2386_2": "So rājānaṃ āgacchantaṃ disvā otaritvā bhūmiyaṃ nipajji.",
  "atk-s0514a2:2386_3": "Rājā tassa taṃ kiriyaṃ oloketvā “paṇḍita,",
  "atk-s0514a2:2386_4": "ayaṃ kakaṇṭako kiṃ karotī”ti pucchi.",
  "atk-s0514a2:2386_5": "Mahāsatto “mahārāja,",
  "atk-s0514a2:2386_6": "tumhe sevatī”ti āha.",
  "atk-s0514a2:2386_7": "“Sace evaṃ amhākaṃ sevati,",
  "atk-s0514a2:2386_8": "etassa mā nipphalo hotu,",
  "atk-s0514a2:2386_9": "bhogamassa dāpehī”ti. “Deva,",
  "atk-s0514a2:2386_10": "tassa bhogena kiccaṃ natthi,",
  "atk-s0514a2:2386_11": "khādanīyamattaṃ alametassā”ti.",
  "atk-s0514a2:2386_12": "“Kiṃ panesa,",
  "atk-s0514a2:2386_13": "khādatī”ti?",
  "atk-s0514a2:2386_14": "“Maṃsaṃ devā”ti.",
  "atk-s0514a2:2386_15": "“Kittakaṃ laddhuṃ vaṭṭatī”ti?",
  "atk-s0514a2:2386_16": "“Kākaṇikamattagghanakaṃ devā”ti.",
  "atk-s0514a2:2386_17": "Rājā ekaṃ purisaṃ āṇāpesi “rājadāyo nāma kākaṇikamattaṃ na vaṭṭati,",
  "atk-s0514a2:2386_18": "imassa nibaddhaṃ aḍḍhamāsagghanakaṃ maṃsaṃ āharitvā dehī”ti.",
  "atk-s0514a2:2386_19": "So “sādhū”ti sampaṭicchitvā tato paṭṭhāya tathā akāsi.",
  "atk-s0514a2:2386_20": "So ekadivasaṃ uposathe māghāte maṃsaṃ alabhitvā tameva aḍḍhamāsakaṃ vijjhitvā suttena āvunitvā tassa gīvāyaṃ piḷandhi.",
  "atk-s0514a2:2386_21": "Athassa taṃ nissāya māno uppajji.",
  "atk-s0514a2:2386_22": "Taṃ divasameva rājā puna mahosadhena saddhiṃ uyyānaṃ agamāsi.",
  "atk-s0514a2:2386_23": "So rājānaṃ āgacchantaṃ disvāpi dhanaṃ nissāya uppannamānavasena “vedeha,",
  "atk-s0514a2:2386_24": "tvaṃ nu kho mahaddhano,",
  "atk-s0514a2:2386_25": "ahaṃ nu kho”ti raññā saddhiṃ attānaṃ samaṃ karonto anotaritvā toraṇaggeyeva sīsaṃ cālento nipajji.",
  "atk-s0514a2:2386_26": "Rājā tassa taṃ kiriyaṃ oloketvā “paṇḍita,",
  "atk-s0514a2:2386_27": "esa pubbe viya ajja na otarati,",
  "atk-s0514a2:2386_28": "kiṃ nu kho kāraṇa”nti pucchanto imaṃ gāthamāha –",
  "atk-s0514a2:2387_0": "“Nāyaṃ pure unnamati, toraṇagge kakaṇṭako;",
  "atk-s0514a2:2388_0": "Mahosadha vijānāhi, kena thaddho kakaṇṭako”ti. ;",
  "atk-s0514a2:2389_0": "Tattha unnamatīti yathā ajja anotaritvā toraṇaggeyeva sīsaṃ cālento unnamati,",
  "atk-s0514a2:2389_1": "evaṃ pure na unnamati.",
  "atk-s0514a2:2389_2": "Kena thaddhoti kena kāraṇena thaddhabhāvaṃ āpannoti.",
  "atk-s0514a2:2390_0": "Paṇḍito tassa vacanaṃ sutvā “mahārāja,",
  "atk-s0514a2:2390_1": "uposathe māghāte maṃsaṃ alabhantena rājapurisena gīvāya baddhaṃ aḍḍhamāsakaṃ nissāya tassa mānena bhavitabba”nti ñatvā imaṃ gāthamāha –",
  "atk-s0514a2:2391_0": "“Aladdhapubbaṃ laddhāna, aḍḍhamāsaṃ kakaṇṭako;",
  "atk-s0514a2:2392_0": "Atimaññati rājānaṃ, vedehaṃ mithilaggaha”nti. ;",
  "atk-s0514a2:2393_0": "Rājā tassa vacanaṃ sutvā taṃ purisaṃ pakkosāpetvā pucchi.",
  "atk-s0514a2:2393_1": "So yathābhūtaṃ rañño ārocesi.",
  "atk-s0514a2:2393_2": "Rājā taṃ kathaṃ sutvā “kañci apucchitvāva sabbaññubuddhena viya paṇḍitena kakaṇṭakassa ajjhāsayo ñāto”ti",
  "atk-s0514a2:2393_3": "ativiya pasīditvā paṇḍitassa catūsu dvāresu suṅkaṃ dāpesi.",
  "atk-s0514a2:2393_4": "Kakaṇṭakassa pana kujjhitvā vattaṃ hāretuṃ ārabhi.",
  "atk-s0514a2:2393_5": "Paṇḍito pana “mā hārehi mahārājā”ti taṃ nivāresi.",
  "atk-s0514a2:2394_0": "Kakaṇṭakapañho niṭṭhito.",
  "atk-s0514a2:2395_0": "Sirikāḷakaṇṇipañho",
  "atk-s0514a2:2396_0": "Atheko mithilavāsī piṅguttaro nāma māṇavo takkasilaṃ gantvā disāpāmokkhācariyassa santike sippaṃ sikkhanto khippameva sikkhi.",
  "atk-s0514a2:2396_1": "So anuyogaṃ datvā “gacchāmaha”nti ācariyaṃ āpucchi.",
  "atk-s0514a2:2396_2": "Tasmiṃ pana kule “sace vayappattā dhītā hoti,",
  "atk-s0514a2:2396_3": "jeṭṭhantevāsikassa dātabbā”ti vattaṃva,",
  "atk-s0514a2:2396_4": "tasmā tassa ācariyassa vayappattā ekā dhītā atthi,",
  "atk-s0514a2:2396_5": "sā abhirūpā devaccharāpaṭibhāgā.",
  "atk-s0514a2:2396_6": "Atha naṃ ācariyo “dhītaraṃ te, tāta, dassāmi,",
  "atk-s0514a2:2396_7": "taṃ ādāya gamissasī”ti āha.",
  "atk-s0514a2:2396_8": "So pana māṇavo dubbhago kāḷakaṇṇī,",
  "atk-s0514a2:2396_9": "kumārikā pana mahāpuññā.",
  "atk-s0514a2:2396_10": "Tassa taṃ disvā cittaṃ na allīyati.",
  "atk-s0514a2:2396_11": "So taṃ arocentopi “ācariyassa vacanaṃ na bhindissāmī”ti sampaṭicchi.",
  "atk-s0514a2:2396_12": "Ācariyo dhītaraṃ tassa adāsi.",
  "atk-s0514a2:2396_13": "So rattibhāge alaṅkatasirisayane nipanno tāya āgantvā sayanaṃ abhiruḷhamattāya aṭṭīyamāno harāyamāno",
  "atk-s0514a2:2396_14": "jigucchamāno pakampamāno otaritvā bhūmiyaṃ nipajji.",
  "atk-s0514a2:2396_15": "Sāpi otaritvā tassa santikaṃ gantvā nipajji,",
  "atk-s0514a2:2396_16": "so uṭṭhāya sayanaṃ abhiruhi.",
  "atk-s0514a2:2396_17": "Sāpi puna sayanaṃ abhiruhi,",
  "atk-s0514a2:2396_18": "so puna sayanā otaritvā bhūmiyaṃ nipajji.",
  "atk-s0514a2:2396_19": "Kāḷakaṇṇī nāma siriyā saddhiṃ na sameti.",
  "atk-s0514a2:2396_20": "Kumārikā sayaneyeva nipajji,",
  "atk-s0514a2:2396_21": "so bhūmiyaṃ sayi.",
  "atk-s0514a2:2397_0": "Evaṃ sattāhaṃ vītināmetvā taṃ ādāya ācariyaṃ vanditvā nikkhami,",
  "atk-s0514a2:2397_1": "antarāmagge ālāpasallāpamattampi natthi.",
  "atk-s0514a2:2397_2": "Anicchamānāva ubhopi mithilaṃ sampattā.",
  "atk-s0514a2:2397_3": "Atha piṅguttaro nagarā avidūre phalasampannaṃ udumbararukkhaṃ disvā khudāya pīḷito taṃ abhiruhitvā phalāni khādi.",
  "atk-s0514a2:2397_4": "Sāpi chātajjhattā rukkhamūlaṃ gantvā “sāmi,",
  "atk-s0514a2:2397_5": "mayhampi phalāni pātethā”ti āha.",
  "atk-s0514a2:2397_6": "Kiṃ tava hatthapādā natthi,",
  "atk-s0514a2:2397_7": "sayaṃ abhiruhitvā khādāti.",
  "atk-s0514a2:2397_8": "Sā abhiruhitvā khādi.",
  "atk-s0514a2:2397_9": "So tassā abhiruḷhabhāvaṃ ñatvā khippaṃ otaritvā rukkhaṃ kaṇṭakehi parikkhipitvā “muttomhi kāḷakaṇṇiyā”ti vatvā palāyi.",
  "atk-s0514a2:2397_10": "Sāpi otarituṃ asakkontī tattheva nisīdi.",
  "atk-s0514a2:2397_11": "Atha rājā uyyāne kīḷitvā hatthikkhandhe nisinno sāyanhasamaye nagaraṃ pavisanto taṃ disvā paṭibaddhacitto hutvā “sapariggahā,",
  "atk-s0514a2:2397_12": "apariggahā”ti pucchāpesi.",
  "atk-s0514a2:2397_13": "Sāpi “atthi me, sāmi,",
  "atk-s0514a2:2397_14": "kuladattiko pati,",
  "atk-s0514a2:2397_15": "so pana maṃ idha nisīdāpetvā chaḍḍetvā palāto”ti āha.",
  "atk-s0514a2:2397_16": "Amacco taṃ kāraṇaṃ rañño ārocesi.",
  "atk-s0514a2:2397_17": "Rājā “asāmikabhaṇḍaṃ nāma rañño pāpuṇātī”ti taṃ otāretvā hatthikkhandhaṃ āropetvā nivesanaṃ netvā abhisiñcitvā aggamahesiṭṭhāne ṭhapesi.",
  "atk-s0514a2:2397_18": "Sā tassa piyā ahosi manāpā.",
  "atk-s0514a2:2397_19": "Udumbararukkhe laddhattā “udumbaradevī”tvevassā nāmaṃ sañjāniṃsu.",
  "atk-s0514a2:2398_0": "Athekadivasaṃ rañño uyyānagamanatthāya dvāragāmavāsikehi maggaṃ paṭijaggāpesuṃ.",
  "atk-s0514a2:2398_1": "Piṅguttaropi bhatiṃ karonto kacchaṃ bandhitvā kuddālena maggaṃ tacchi.",
  "atk-s0514a2:2398_2": "Magge aniṭṭhiteyeva rājā udumbaradeviyā saddhiṃ rathe nisīditvā nikkhami.",
  "atk-s0514a2:2398_3": "Udumbaradevī kāḷakaṇṇiṃ maggaṃ tacchantaṃ disvā “evarūpaṃ siriṃ dhāretuṃ nāsakkhi ayaṃ kāḷakaṇṇī”ti taṃ olokentī hasi.",
  "atk-s0514a2:2398_4": "Rājā hasamānaṃ disvā kujjhitvā “kasmā hasī”ti pucchi. Deva,",
  "atk-s0514a2:2398_5": "ayaṃ maggatacchako puriso mayhaṃ porāṇakasāmiko,",
  "atk-s0514a2:2398_6": "esa maṃ udumbararukkhaṃ āropetvā kaṇṭakehi parikkhipitvā gato,",
  "atk-s0514a2:2398_7": "imāhaṃ oloketvā “evarūpaṃ siriṃ dhāretuṃ nāsakkhi kāḷakaṇṇī aya”nti cintetvā hasinti.",
  "atk-s0514a2:2398_8": "Rājā “tvaṃ musāvādaṃ kathesi,",
  "atk-s0514a2:2398_9": "aññaṃ kañci purisaṃ disvā tayā hasitaṃ bhavissati,",
  "atk-s0514a2:2398_10": "taṃ māressāmī”ti asiṃ aggahesi.",
  "atk-s0514a2:2398_11": "Sā bhayappattā “deva,",
  "atk-s0514a2:2398_12": "paṇḍite tāva pucchathā”ti āha.",
  "atk-s0514a2:2398_13": "Rājā senakaṃ pucchi “senaka,",
  "atk-s0514a2:2398_14": "imissā vacanaṃ tvaṃ saddahasī”ti.",
  "atk-s0514a2:2398_15": "“Na saddahāmi, deva,",
  "atk-s0514a2:2398_16": "ko nāma evarūpaṃ itthiratanaṃ pahāya gamissatī”ti.",
  "atk-s0514a2:2398_17": "Sā tassa kathaṃ sutvā atirekataraṃ bhītā ahosi.",
  "atk-s0514a2:2398_18": "Atha rājā “senako kiṃ jānāti,",
  "atk-s0514a2:2398_19": "paṇḍitaṃ pucchissāmī”ti cintetvā taṃ pucchanto imaṃ gāthamāha –",
  "atk-s0514a2:2399_0": "“Itthī siyā rūpavatī, sā ca sīlavatī siyā;",
  "atk-s0514a2:2400_0": "Puriso taṃ na iccheyya, saddahāsi mahosadhā”ti. ;",
  "atk-s0514a2:2401_0": "Tattha sīlavatīti ācāraguṇasampannā.",
  "atk-s0514a2:2402_0": "Taṃ sutvā paṇḍito gāthamāha –",
  "atk-s0514a2:2403_0": "“Saddahāmi mahārāja, puriso dubbhago siyā;",
  "atk-s0514a2:2404_0": "Sirī ca kāḷakaṇṇī ca, na samenti kudācana”nti. ;",
  "atk-s0514a2:2405_0": "Tattha na samentīti samuddassa orimatīrapārimatīrāni viya ca gaganatalapathavitalāni viya ca na samāgacchanti.",
  "atk-s0514a2:2406_0": "Rājā tassa vacanena taṃ kāraṇaṃ sutvā tassā na kujjhi,",
  "atk-s0514a2:2406_1": "hadayamassa nibbāyi.",
  "atk-s0514a2:2406_2": "So tassa tussitvā “sace paṇḍito nābhavissa,",
  "atk-s0514a2:2406_3": "ajjāhaṃ bālasenakassa kathāya evarūpaṃ itthiratanaṃ hīno assaṃ,",
  "atk-s0514a2:2406_4": "taṃ nissāya mayā esā laddhā”ti satasahassena pūjaṃ kāresi.",
  "atk-s0514a2:2406_5": "Devīpi rājānaṃ vanditvā “deva,",
  "atk-s0514a2:2406_6": "paṇḍitaṃ nissāya mayā jīvitaṃ laddhaṃ,",
  "atk-s0514a2:2406_7": "imāhaṃ kaniṭṭhabhātikaṭṭhāne ṭhapetuṃ varaṃ yācāmī”ti āha. “Sādhu, devi, gaṇhāhi,",
  "atk-s0514a2:2406_8": "dammi te vara”nti. “Deva,",
  "atk-s0514a2:2406_9": "ajja paṭṭhāya mama kaniṭṭhaṃ vinā kiñci madhurarasaṃ na khādissāmi,",
  "atk-s0514a2:2406_10": "ito paṭṭhāya velāya vā avelāya vā dvāraṃ vivarāpetvā imassa madhurarasaṃ pesetuṃ labhanakavaraṃ gaṇhāmī”ti. “Sādhu, bhadde,",
  "atk-s0514a2:2406_11": "imañca varaṃ gaṇhāhī”ti.",
  "atk-s0514a2:2407_0": "Sirikāḷakaṇṇipañho niṭṭhito.",
  "atk-s0514a2:2408_0": "Meṇḍakapañho",
  "atk-s0514a2:2409_0": "Aparasmiṃ divase rājā katapātarāso pāsādassa dīghantare caṅkamanto vātapānantarena olokento ekaṃ eḷakañca sunakhañca mittasanthavaṃ karontaṃ addasa.",
  "atk-s0514a2:2409_1": "So kira eḷako hatthisālaṃ gantvā hatthissa purato khittaṃ anāmaṭṭhatiṇaṃ khādi.",
  "atk-s0514a2:2409_2": "Atha naṃ hatthigopakā pothetvā nīhariṃsu.",
  "atk-s0514a2:2409_3": "So viravitvā palāyi.",
  "atk-s0514a2:2409_4": "Atha naṃ eko puriso vegenāgantvā piṭṭhiyaṃ daṇḍena tiriyaṃ pahari.",
  "atk-s0514a2:2409_5": "So piṭṭhiṃ onāmetvā vedanāppatto hutvā gantvā rājagehassa mahābhittiṃ nissāya piṭṭhikāya nipajji.",
  "atk-s0514a2:2409_6": "Taṃ divasameva rañño mahānase aṭṭhicammādīni khāditvā vaḍḍhitasunakho bhattakārake bhattaṃ sampādetvā",
  "atk-s0514a2:2409_7": "bahi ṭhatvā sarīre sedaṃ nibbāpente macchamaṃsagandhaṃ ghāyitvā taṇhaṃ adhivāsetuṃ asakkonto mahānasaṃ",
  "atk-s0514a2:2409_8": "pavisitvā bhājanapidhānaṃ pātetvā maṃsaṃ khādi.",
  "atk-s0514a2:2409_9": "Atha bhattakārako bhājanasaddena pavisitvā taṃ disvā dvāraṃ pidahitvā taṃ leḍḍudaṇḍādīhi pothesi.",
  "atk-s0514a2:2409_10": "So khāditamaṃsaṃ mukheneva chaḍḍetvā viravitvā nikkhami.",
  "atk-s0514a2:2409_11": "Bhattakārakopi tassa nikkhantabhāvaṃ ñatvā anubandhitvā piṭṭhiyaṃ daṇḍena tiriyaṃ pahari.",
  "atk-s0514a2:2409_12": "So vedanāppatto piṭṭhiṃ onāmetvā ekaṃ pādaṃ ukkhipitvā eḷakassa nipannaṭṭhānameva pāvisi.",
  "atk-s0514a2:2409_13": "Atha naṃ eḷako “samma,",
  "atk-s0514a2:2409_14": "kiṃ piṭṭhiṃ onāmetvā āgacchasi,",
  "atk-s0514a2:2409_15": "kiṃ te vāto vijjhatī”ti pucchi.",
  "atk-s0514a2:2409_16": "Sunakhopi “tvampi piṭṭhiṃ onāmetvā nipannosi,",
  "atk-s0514a2:2409_17": "kiṃ te vāto vijjhatī”ti pucchi.",
  "atk-s0514a2:2409_18": "Te aññamaññaṃ attano pavattiṃ ārocesuṃ.",
  "atk-s0514a2:2410_0": "Atha naṃ eḷako pucchi “kiṃ pana tvaṃ puna bhattagehaṃ gantuṃ sakkhissasi sammā”ti?",
  "atk-s0514a2:2410_1": "“Na sakkhissāmi, samma,",
  "atk-s0514a2:2410_2": "gatassa me jīvitaṃ natthī”ti.",
  "atk-s0514a2:2410_3": "“Tvaṃ pana puna hatthisālaṃ gantuṃ sakkhissasī”ti.",
  "atk-s0514a2:2410_4": "“Mayāpi tattha gantuṃ na sakkā,",
  "atk-s0514a2:2410_5": "gatassa me jīvitaṃ natthī”ti.",
  "atk-s0514a2:2410_6": "Te “kathaṃ nu kho mayaṃ idāni jīvissāmā”ti upāyaṃ cintesuṃ.",
  "atk-s0514a2:2410_7": "Atha naṃ eḷako āha –",
  "atk-s0514a2:2410_8": "“sace mayaṃ samaggavāsaṃ vasituṃ sakkoma,",
  "atk-s0514a2:2410_9": "attheko upāyo”ti.",
  "atk-s0514a2:2410_10": "“Tena hi kathehī”ti. “Samma,",
  "atk-s0514a2:2410_11": "tvaṃ ito paṭṭhāya hatthisālaṃ yāhi,",
  "atk-s0514a2:2410_12": "“nāyaṃ tiṇaṃ khādatī”ti tayi hatthigopakā āsaṅkaṃ na karissanti,",
  "atk-s0514a2:2410_13": "tvaṃ mama tiṇaṃ āhareyyāsi.",
  "atk-s0514a2:2410_14": "Ahampi bhattagehaṃ pavisissāmi,",
  "atk-s0514a2:2410_15": "“nāyaṃ maṃsakhādako”ti bhattakārako mayi āsaṅkaṃ na karissati,",
  "atk-s0514a2:2410_16": "ahaṃ te maṃsaṃ āharissāmī”ti.",
  "atk-s0514a2:2410_17": "Te “sundaro upāyo”ti ubhopi sampaṭicchiṃsu.",
  "atk-s0514a2:2410_18": "Sunakho hatthisālaṃ gantvā tiṇakalāpaṃ ḍaṃsitvā āgantvā mahābhittipiṭṭhikāya ṭhapesi.",
  "atk-s0514a2:2410_19": "Itaropi bhattagehaṃ gantvā maṃsakhaṇḍaṃ mukhapūraṃ ḍaṃsitvā ānetvā tattheva ṭhapesi.",
  "atk-s0514a2:2410_20": "Sunakho maṃsaṃ khādi,",
  "atk-s0514a2:2410_21": "eḷako tiṇaṃ khādi.",
  "atk-s0514a2:2410_22": "Te iminā upāyena samaggā sammodamānā mahābhittipiṭṭhikāya vasanti.",
  "atk-s0514a2:2410_23": "Rājā tesaṃ mittasanthavaṃ disvā cintesi “adiṭṭhapubbaṃ vata me kāraṇaṃ diṭṭhaṃ,",
  "atk-s0514a2:2410_24": "ime paccāmittā hutvāpi samaggavāsaṃ vasanti.",
  "atk-s0514a2:2410_25": "Idaṃ kāraṇaṃ gahetvā pañhaṃ katvā pañca paṇḍite pucchissāmi,",
  "atk-s0514a2:2410_26": "imaṃ pañhaṃ ajānantaṃ raṭṭhā pabbājessāmi,",
  "atk-s0514a2:2410_27": "taṃ jānantassa ‘evarūpo paṇḍito natthī’ti mahāsakkāraṃ karissāmi.",
  "atk-s0514a2:2410_28": "Ajja tāva avelā,",
  "atk-s0514a2:2410_29": "sve upaṭṭhānaṃ āgatakāle pucchissāmī”ti.",
  "atk-s0514a2:2410_30": "So punadivase paṇḍitesu āgantvā nisinnesu pañhaṃ pucchanto imaṃ gāthamāha –",
  "atk-s0514a2:2411_0": "“Yesaṃ na kadāci bhūtapubbaṃ, sakhyaṃ sattapadampimasmi loke;",
  "atk-s0514a2:2412_0": "Jātā amittā duve sahāyā, paṭisandhāya caranti kissa hetū”ti. ;",
  "atk-s0514a2:2413_0": "Tattha paṭisandhāyāti saddahitvā ghaṭitā hutvā.",
  "atk-s0514a2:2414_0": "Idañca pana vatvā puna evamāha –",
  "atk-s0514a2:2415_0": "“Yadi me ajja pātarāsakāle, pañhaṃ na sakkuṇeyyātha vattumetaṃ;",
  "atk-s0514a2:2416_0": "Raṭṭhā pabbājayissāmi vo sabbe, na hi mattho duppaññajātikehī”ti. ;",
  "atk-s0514a2:2417_0": "Tadā pana senako aggāsane nisinno ahosi,",
  "atk-s0514a2:2417_1": "paṇḍito pana pariyante nisinno.",
  "atk-s0514a2:2417_2": "So taṃ pañhaṃ upadhārento tamatthaṃ adisvā cintesi “ayaṃ rājā dandhadhātuko imaṃ pañhaṃ cintetvā saṅkharituṃ asamattho,",
  "atk-s0514a2:2417_3": "kiñcideva,",
  "atk-s0514a2:2417_4": "tena diṭṭhaṃ bhavissati,",
  "atk-s0514a2:2417_5": "ekadivasaṃ okāsaṃ labhanto imaṃ pañhaṃ nīharissāmi,",
  "atk-s0514a2:2417_6": "senako kenaci upāyena ajjekadivasamattaṃ adhivāsāpetū”ti.",
  "atk-s0514a2:2417_7": "Itarepi cattāro paṇḍitā andhakāragabbhaṃ paviṭṭhā viya na kiñci passiṃsu.",
  "atk-s0514a2:2417_8": "Senako “kā nu kho mahosadhassa pavattī”ti bodhisattaṃ olokesi.",
  "atk-s0514a2:2417_9": "Sopi taṃ olokesi.",
  "atk-s0514a2:2417_10": "Senako bodhisattassa olokitākāreneva tassa adhippāyaṃ ñatvā “paṇḍitassapi na upaṭṭhāti,",
  "atk-s0514a2:2417_11": "tenekadivasaṃ okāsaṃ icchati,",
  "atk-s0514a2:2417_12": "pūressāmissa manoratha”nti cintetvā raññā saddhiṃ vissāsena mahāhasitaṃ hasitvā “kiṃ, mahārāja,",
  "atk-s0514a2:2417_13": "sabbeva amhe pañhaṃ kathetuṃ asakkonte raṭṭhā pabbājessasi,",
  "atk-s0514a2:2417_14": "etampi ‘eko gaṇṭhipañho’ti tvaṃ sallakkhesi,",
  "atk-s0514a2:2417_15": "na mayaṃ etaṃ kathetuṃ na sakkoma,",
  "atk-s0514a2:2417_16": "apica kho thokaṃ adhivāsehi.",
  "atk-s0514a2:2417_17": "Gaṇṭhipañho esa,",
  "atk-s0514a2:2417_18": "na sakkoma mahājanamajjhe kathetuṃ,",
  "atk-s0514a2:2417_19": "ekamante cintetvā pacchā tumhākaṃ kathessāma,",
  "atk-s0514a2:2417_20": "okāsaṃ no dehī”ti mahāsattaṃ oloketvā imaṃ gāthādvayamāha –",
  "atk-s0514a2:2418_0": "“Mahājanasamāgamamhi ghore, janakolāhalasaṅgamamhi jāte;",
  "atk-s0514a2:2419_0": "Vikkhittamanā anekacittā, pañhaṃ na sakkuṇoma vattumetaṃ.",
  "atk-s0514a2:2420_0": "“Ekaggacittāva ekamekā, rahasi gatā atthaṃ nicintayitvā;",
  "atk-s0514a2:2421_0": "Paviveke sammasitvāna dhīrā, atha vakkhanti janinda etamattha”nti. ;",
  "atk-s0514a2:2422_0": "Tattha sammasitvānāti kāyacittaviveke ṭhitā ime dhīrā imaṃ pañhaṃ sammasitvā atha vo etaṃ atthaṃ vakkhanti.",
  "atk-s0514a2:2423_0": "Rājā tassa kathaṃ sutvā anattamano hutvāpi “sādhu cintetvā kathetha,",
  "atk-s0514a2:2423_1": "akathente pana vo pabbājessāmī”ti tajjesiyeva.",
  "atk-s0514a2:2423_2": "Cattāro paṇḍitā pāsādā otariṃsu.",
  "atk-s0514a2:2423_3": "Senako itare āha – “sammā,",
  "atk-s0514a2:2423_4": "rājā sukhumapañhaṃ pucchi,",
  "atk-s0514a2:2423_5": "akathite mahantaṃ bhayaṃ bhavissati,",
  "atk-s0514a2:2423_6": "sappāyabhojanaṃ bhuñjitvā sammā upadhārethā”ti.",
  "atk-s0514a2:2423_7": "Te attano attano gehaṃ gatā.",
  "atk-s0514a2:2423_8": "Paṇḍitopi uṭṭhāya udumbaradeviyā santikaṃ gantvā “devi,",
  "atk-s0514a2:2423_9": "ajja vā hiyyo vā rājā kattha ciraṃ aṭṭhāsī”ti pucchi. “Tāta,",
  "atk-s0514a2:2423_10": "dīghantare vātapānena olokento caṅkamatī”ti.",
  "atk-s0514a2:2423_11": "Tato paṇḍito cintesi “raññā iminā passena kiñci diṭṭhaṃ bhavissatī”ti.",
  "atk-s0514a2:2423_12": "So tattha gantvā bahi olokento eḷakasunakhānaṃ kiriyaṃ disvā “ime disvā raññā pañho abhisaṅkhato”ti sanniṭṭhānaṃ katvā gehaṃ gato.",
  "atk-s0514a2:2423_13": "Itarepi tayo cintetvā kiñci adisvā senakassa santikaṃ agamaṃsu.",
  "atk-s0514a2:2423_14": "So te pucchi “diṭṭho vo pañho”ti.",
  "atk-s0514a2:2423_15": "“Na diṭṭho ācariyā”ti.",
  "atk-s0514a2:2423_16": "“Yadi evaṃ rājā vo pabbājessati,",
  "atk-s0514a2:2423_17": "kiṃ karissathā”ti?",
  "atk-s0514a2:2423_18": "“Tumhehi pana diṭṭho”ti?",
  "atk-s0514a2:2423_19": "“Ahampi na passāmī”ti.",
  "atk-s0514a2:2423_20": "“Tumhesu apassantesu mayaṃ kiṃ passāma,",
  "atk-s0514a2:2423_21": "rañño pana santike ‘cintetvā kathessāmā’ti sīhanādaṃ naditvā āgatamhā,",
  "atk-s0514a2:2423_22": "akathite amhe rājā kujjhissati,",
  "atk-s0514a2:2423_23": "kiṃ karoma,",
  "atk-s0514a2:2423_24": "ayaṃ pañho na sakkā amhehi daṭṭhuṃ,",
  "atk-s0514a2:2423_25": "paṇḍitena pana sataguṇaṃ sahassaguṇaṃ satasahassaguṇaṃ katvā cintito bhavissati,",
  "atk-s0514a2:2423_26": "etha tassa santikaṃ gacchāmā”ti te cattāro paṇḍitā bodhisattassa gharadvāraṃ āgatabhāvaṃ ārocāpetvā “pavisantu",
  "atk-s0514a2:2423_27": "paṇḍitā”ti vutte gehaṃ pavisitvā paṭisanthāraṃ katvā ekamantaṃ ṭhitā mahāsattaṃ pucchiṃsu “kiṃ pana,  paṇḍita,",
  "atk-s0514a2:2423_28": "cintito pañho”ti? “Āma, cintito,",
  "atk-s0514a2:2423_29": "mayi acintente añño ko cintayissatī”ti.",
  "atk-s0514a2:2423_30": "“Tena hi paṇḍita amhākampi kathethā”ti.",
  "atk-s0514a2:2424_0": "Paṇḍito “sacāhaṃ etesaṃ na kathessāmi,",
  "atk-s0514a2:2424_1": "rājā te raṭṭhā pabbājessati,",
  "atk-s0514a2:2424_2": "maṃ pana sattahi ratanehi pūjessati,",
  "atk-s0514a2:2424_3": "ime andhabālā mā vinassantu,",
  "atk-s0514a2:2424_4": "kathessāmi tesa”nti cintetvā te cattāropi nīcāsane nisīdāpetvā añjaliṃ paggaṇhāpetvā raññā diṭṭhataṃ",
  "atk-s0514a2:2424_5": "ajānāpetvā “raññā pucchitakāle evaṃ katheyyāthā”ti catunnampi catasso gāthāyo bandhitvā pāḷimeva uggaṇhāpetvā uyyojesi.",
  "atk-s0514a2:2424_6": "Te dutiyadivase rājupaṭṭhānaṃ gantvā paññattāsane nisīdiṃsu.",
  "atk-s0514a2:2424_7": "Rājā senakaṃ pucchi “ñāto te, senaka, pañho”ti?",
  "atk-s0514a2:2424_8": "“Mahārāja,",
  "atk-s0514a2:2424_9": "mayi ajānante añño ko jānissatī”ti.",
  "atk-s0514a2:2424_10": "“Tena hi kathehī”ti.",
  "atk-s0514a2:2424_11": "“Suṇātha devā”ti so uggahitaniyāmeneva gāthamāha –",
  "atk-s0514a2:2425_0": "“Uggaputtarājaputtiyānaṃ, urabbhassa maṃsaṃ piyaṃ manāpaṃ;",
  "atk-s0514a2:2426_0": "Na sunakhassa te adenti maṃsaṃ, atha meṇḍassa suṇena sakhyamassā”ti. ;",
  "atk-s0514a2:2427_0": "Tattha uggaputtarājaputtiyānanti uggatānaṃ amaccaputtānañceva rājaputtānañca.",
  "atk-s0514a2:2428_0": "Gāthaṃ vatvāpi senako atthaṃ na jānāti.",
  "atk-s0514a2:2428_1": "Rājā pana attano diṭṭhabhāvena pajānāti,",
  "atk-s0514a2:2428_2": "tasmā “senakena tāva ñāto”ti pukkusaṃ pucchi.",
  "atk-s0514a2:2428_3": "Sopissa “kiṃ ahampi apaṇḍito”ti vatvā uggahitaniyāmeneva gāthamāha –",
  "atk-s0514a2:2429_0": "“Cammaṃ vihananti eḷakassa, assapiṭṭhattharassukhassa hetu;",
  "atk-s0514a2:2430_0": "Na ca te sunakhassa attharanti, atha meṇḍassa suṇena sakhyamassā”ti. ;",
  "atk-s0514a2:2431_0": "Tassapi attho apākaṭoyeva.",
  "atk-s0514a2:2431_1": "Rājā pana attano pākaṭattā “imināpi pukkusena ñāto”ti kāmindaṃ pucchi.",
  "atk-s0514a2:2431_2": "Sopi uggahitaniyāmeneva gāthamāha –",
  "atk-s0514a2:2432_0": "“Āvellitasiṅgiko hi meṇḍo, na ca sunakhassa visāṇakāni atthi;",
  "atk-s0514a2:2433_0": "Tiṇabhakkho maṃsabhojano ca, atha meṇḍassa suṇena sakhyamassā”ti. ;",
  "atk-s0514a2:2434_0": "Rājā “imināpi ñāto”ti devindaṃ pucchi. Sopi uggahitaniyāmeneva gāthamāha –",
  "atk-s0514a2:2435_0": "“Tiṇamāsi palāsamāsi meṇḍo, na ca sunakho tiṇamāsi no palāsaṃ;",
  "atk-s0514a2:2436_0": "Gaṇheyya suṇo sasaṃ biḷāraṃ, atha meṇḍassa suṇena sakhyamassā”ti. ;",
  "atk-s0514a2:2437_0": "Tattha tiṇamāsi palāsamāsīti tiṇakhādako ceva paṇṇakhādako ca. No palāsanti paṇṇampi na khādati.",
  "atk-s0514a2:2438_0": "Atha rājā paṇḍitaṃ pucchi – “tāta,",
  "atk-s0514a2:2438_1": "tvampi imaṃ pañhaṃ jānāsī”ti?",
  "atk-s0514a2:2438_2": "“Mahārāja,",
  "atk-s0514a2:2438_3": "avīcito yāva bhavaggā maṃ ṭhapetvā ko añño etaṃ jānissatī”ti.",
  "atk-s0514a2:2438_4": "“Tena hi kathehī”ti.",
  "atk-s0514a2:2438_5": "“Suṇa mahārājā”ti tassa pañhassa attano pākaṭabhāvaṃ pakāsento gāthādvayamāha –",
  "atk-s0514a2:2439_0": "“Aṭṭhaḍḍhapado catuppadassa, meṇḍo aṭṭhanakho adissamāno;",
  "atk-s0514a2:2440_0": "Chādiyamāharatī ayaṃ imassa, maṃsaṃ āharatī ayaṃ amussa.",
  "atk-s0514a2:2441_0": "“Pāsādavaragato videhaseṭṭho, vītihāraṃ aññamaññabhojanānaṃ;",
  "atk-s0514a2:2442_0": "Addakkhi kira sakkhikaṃ janindo, bubhukkassa puṇṇaṃmukhassa ceta”nti. ;",
  "atk-s0514a2:2443_0": "Tattha aṭṭhaḍḍhapadoti byañjanakusalatāya eḷakassa catuppādaṃ sandhāyāha.",
  "atk-s0514a2:2443_1": "Meṇḍoti eḷako.",
  "atk-s0514a2:2443_2": "Aṭṭhanakhoti ekekasmiṃ pāde dvinnaṃ dvinnaṃ khurānaṃ vasenetaṃ vuttaṃ.",
  "atk-s0514a2:2443_3": "Adissamānoti maṃsaṃ āharaṇakāle apaññāyamāno.",
  "atk-s0514a2:2443_4": "Chādiyanti gehacchadanaṃ.",
  "atk-s0514a2:2443_5": "Tiṇanti attho.",
  "atk-s0514a2:2443_6": "Ayaṃ imassāti sunakho eḷakassa.",
  "atk-s0514a2:2443_7": "Vītihāranti vītiharaṇaṃ.",
  "atk-s0514a2:2443_8": "Aññamaññabhojanānanti aññamaññassa bhojanānaṃ.",
  "atk-s0514a2:2443_9": "Meṇḍo hi sunakhassa bhojanaṃ harati,",
  "atk-s0514a2:2443_10": "so tassa vītiharati,",
  "atk-s0514a2:2443_11": "sunakhopi tassa harati,",
  "atk-s0514a2:2443_12": "itaro vītiharati.",
  "atk-s0514a2:2443_13": "Addakkhīti taṃ tesaṃ aññamaññabhojanānaṃ vītiharaṇaṃ sakkhikaṃ attano paccakkhaṃ katvā addasa.",
  "atk-s0514a2:2443_14": "Bubhukkassāti bhubhūti saddakaraṇasunakhassa.",
  "atk-s0514a2:2443_15": "Puṇṇaṃmukhassāti meṇḍassa.",
  "atk-s0514a2:2443_16": "Imesaṃ etaṃ mittasanthavaṃ rājā sayaṃ passīti.",
  "atk-s0514a2:2444_0": "Rājā itarehi bodhisattaṃ nissāya ñātabhāvaṃ ajānanto “pañca paṇḍitā attano attano ñāṇabalena jāniṃsū”ti",
  "atk-s0514a2:2444_1": "maññamāno somanassappatto hutvā imaṃ gāthamāha –",
  "atk-s0514a2:2445_0": "“Lābhā vata me anapparūpā, yassa medisā paṇḍitā kulamhi;",
  "atk-s0514a2:2446_0": "Pañhassa gambhīragataṃ nipuṇamatthaṃ, paṭivijjhanti subhāsitena dhīrā”ti. ;",
  "atk-s0514a2:2447_0": "Tattha paṭivijjhantīti subhāsitena te viditvā kathenti.",
  "atk-s0514a2:2448_0": "Atha nesaṃ “tuṭṭhena nāma tuṭṭhākāro kattabbo”ti taṃ karonto imaṃ gāthamāha –",
  "atk-s0514a2:2449_0": "“Assatarirathañca ekamekaṃ, phītaṃ gāmavarañca ekamekaṃ;",
  "atk-s0514a2:2450_0": "Sabbesaṃ vo dammi paṇḍitānaṃ, paramappatītamano subhāsitenā”ti. ;",
  "atk-s0514a2:2451_0": "Iti vatvā tesaṃ taṃ sabbaṃ dāpesi.",
  "atk-s0514a2:2452_0": "Dvādasanipāte meṇḍakapañho niṭṭhito.",
  "atk-s0514a2:2453_0": "Sirimantapañho",
  "atk-s0514a2:2454_0": "Udumbaradevī pana itarehi paṇḍitaṃ nissāya pañhassa ñātabhāvaṃ ñatvā “raññā muggaṃ māsena nibbisesakaṃ",
  "atk-s0514a2:2454_1": "karontena viya pañcannaṃ samakova sakkāro kato,",
  "atk-s0514a2:2454_2": "nanu mayhaṃ kaniṭṭhassa visesaṃ sakkāraṃ kātuṃ vaṭṭatī”ti cintetvā rañño santikaṃ gantvā pucchi “deva,",
  "atk-s0514a2:2454_3": "kena vo pañho kathito”ti?",
  "atk-s0514a2:2454_4": "“Pañcahi paṇḍitehi,",
  "atk-s0514a2:2454_5": "bhadde”ti. “Deva,",
  "atk-s0514a2:2454_6": "cattāro janā taṃ pañhaṃ kaṃ nissāya jāniṃsū”ti?",
  "atk-s0514a2:2454_7": "“Na jānāmi,",
  "atk-s0514a2:2454_8": "bhadde”ti.",
  "atk-s0514a2:2454_9": "“Mahārāja,",
  "atk-s0514a2:2454_10": "kiṃ te jānanti,",
  "atk-s0514a2:2454_11": "paṇḍito pana ‘mā nassantu ime bālā’ti pañhaṃ uggaṇhāpesi,",
  "atk-s0514a2:2454_12": "tumhe sabbesaṃ samakaṃ sakkāraṃ karotha,",
  "atk-s0514a2:2454_13": "ayuttametaṃ,",
  "atk-s0514a2:2454_14": "paṇḍitassa visesakaṃ kātuṃ vaṭṭatī”ti.",
  "atk-s0514a2:2454_15": "Rājā “attānaṃ nissāya ñātabhāvaṃ na kathesī”ti paṇḍitassa tussitvā atirekataraṃ sakkāraṃ kātukāmo cintesi",
  "atk-s0514a2:2454_16": "“hotu mama puttaṃ ekaṃ pañhaṃ pucchitvā kathitakāle mahantaṃ sakkāraṃ karissāmī”ti.",
  "atk-s0514a2:2454_17": "So pañhaṃ cintento sirimantapañhaṃ cintetvā ekadivasaṃ pañcannaṃ paṇḍitānaṃ upaṭṭhānaṃ āgantvā sukhanisinnakāle senakaṃ āha – “senaka,",
  "atk-s0514a2:2454_18": "pañhaṃ pucchissāmī”ti.",
  "atk-s0514a2:2454_19": "“Puccha devā”ti.",
  "atk-s0514a2:2454_20": "Rājā sirimantapañhe paṭhamaṃ gāthamāha –",
  "atk-s0514a2:2455_0": "“Paññāyupetaṃ siriyā vihīnaṃ, yasassinaṃ vāpi apetapaññaṃ;",
  "atk-s0514a2:2456_0": "Pucchāmi taṃ senaka etamatthaṃ, kamettha seyyo kusalā vadantī”ti. ;",
  "atk-s0514a2:2457_0": "Tattha kamettha seyyoti imesu dvīsu kataraṃ paṇḍitā seyyoti vadanti.",
  "atk-s0514a2:2458_0": "Ayañca kira pañho senakassa vaṃsānugato, tena naṃ khippameva kathesi –",
  "atk-s0514a2:2459_0": "“Dhīrā ca bālā ca have janinda, sippūpapannā ca asippino ca;",
  "atk-s0514a2:2460_0": "Sujātimantopi ajātimassa, yasassino pesakarā bhavanti;",
  "atk-s0514a2:2461_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2462_0": "Tattha pañño nihīnoti paññavā nihīno, issarova uttamoti attho.",
  "atk-s0514a2:2463_0": "Rājā tassa vacanaṃ sutvā itare tayo apucchitvā saṅghanavakaṃ hutvā nisinnaṃ mahosadhapaṇḍitaṃ āha –",
  "atk-s0514a2:2464_0": "“Tuvampi pucchāmi anomapañña, mahosadha kevaladhammadassi;",
  "atk-s0514a2:2465_0": "Bālaṃ yasassiṃ paṇḍitaṃ appabhogaṃ, kamettha seyyo kusalā vadantī”ti. ;",
  "atk-s0514a2:2466_0": "Tattha kevaladhammadassīti sabbadhammadassi.",
  "atk-s0514a2:2467_0": "Athassa mahāsatto “suṇa, mahārājā”ti vatvā kathesi –",
  "atk-s0514a2:2468_0": "“Pāpāni kammāni karoti bālo, idhameva seyyo iti maññamāno;",
  "atk-s0514a2:2469_0": "Idhalokadassī paralokamadassī, ubhayattha bālo kalimaggahesi;",
  "atk-s0514a2:2470_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2471_0": "Tattha idhameva seyyoti idhaloke issariyameva mayhaṃ seṭṭhanti maññamāno.",
  "atk-s0514a2:2471_1": "Kalimaggahesīti bālo issariyamānena pāpakammaṃ katvā nirayādiṃ upapajjanto paraloke ca puna tato āgantvā",
  "atk-s0514a2:2471_2": "nīcakule dukkhabhāvaṃ patvā nibbattamāno idhaloke cāti ubhayattha parājayameva gaṇhāti.",
  "atk-s0514a2:2471_3": "Etampi kāraṇaṃ ahaṃ disvā paññāsampannova uttamo,",
  "atk-s0514a2:2471_4": "issaro pana bālo na uttamoti vadāmi.",
  "atk-s0514a2:2472_0": "Evaṃ vutte rājā senakaṃ oloketvā “nanu mahosadho paññavantameva uttamoti vadatī”ti āha.",
  "atk-s0514a2:2472_1": "Senako “mahārāja,",
  "atk-s0514a2:2472_2": "mahosadho daharo,",
  "atk-s0514a2:2472_3": "ajjāpissa mukhe khīragandho vāyati,",
  "atk-s0514a2:2472_4": "kimesa jānātī”ti vatvā imaṃ gāthamāha –",
  "atk-s0514a2:2473_0": "“Nisippametaṃ vidadhāti bhogaṃ, na bandhuvā na sarīravaṇṇo yo;",
  "atk-s0514a2:2474_0": "Passeḷamūgaṃ sukhamedhamānaṃ, sirī hi naṃ bhajate goravindaṃ;",
  "atk-s0514a2:2475_0": "Etampi disvāna ahaṃ vadāmi, pañño nihīno sirīmāva seyyo”ti.",
  "atk-s0514a2:2476_0": "Tattha eḷamūganti paggharitalālamukhaṃ.",
  "atk-s0514a2:2476_1": "Goravindanti so kira tasmiṃyeva nagare asītikoṭivibhavo seṭṭhi virūpo.",
  "atk-s0514a2:2476_2": "Nāssa putto na ca dhītā,",
  "atk-s0514a2:2476_3": "na kiñci sippaṃ jānāti.",
  "atk-s0514a2:2476_4": "Kathentassapissa hanukassa ubhohipi passehi lālādhārā paggharati.",
  "atk-s0514a2:2476_5": "Devaccharā viya dve itthiyo sabbālaṅkārehi vibhūsitā supupphitāni nīluppalāni gahetvā ubhosu passesu",
  "atk-s0514a2:2476_6": "ṭhitā taṃ lālaṃ nīluppalehi sampaṭicchitvā nīluppalāni vātapānena chaḍḍenti.",
  "atk-s0514a2:2476_7": "Surāsoṇḍāpi pānāgāraṃ pavisantā nīluppalehi atthe sati tassa gehadvāraṃ gantvā “sāmi goravinda,",
  "atk-s0514a2:2476_8": "seṭṭhī”ti vadanti.",
  "atk-s0514a2:2476_9": "So tesaṃ saddaṃ sutvā vātapāne ṭhatvā “kiṃ,",
  "atk-s0514a2:2476_10": "tātā”ti vadati.",
  "atk-s0514a2:2476_11": "Athassa lālādhārā paggharati.",
  "atk-s0514a2:2476_12": "Tā itthiyo taṃ nīluppalehi sampaṭicchitvā nīluppalāni antaravīthiyaṃ khipanti.",
  "atk-s0514a2:2476_13": "Surādhuttā tāni gahetvā udakena vikkhāletvā piḷandhitvā pānāgāraṃ pavisanti.",
  "atk-s0514a2:2476_14": "Evaṃ sirisampanno ahosi.",
  "atk-s0514a2:2476_15": "Senako taṃ udāharaṇaṃ katvā dassento evamāha.",
  "atk-s0514a2:2477_0": "Taṃ sutvā rājā “kīdisaṃ, tāta,",
  "atk-s0514a2:2477_1": "mahosadhapaṇḍitā”ti āha.",
  "atk-s0514a2:2477_2": "Paṇḍito “deva,",
  "atk-s0514a2:2477_3": "kiṃ senako jānāti,",
  "atk-s0514a2:2477_4": "odanasitthaṭṭhāne kāko viya dadhiṃ pātuṃ āraddhasunakho viya ca yasameva passati,",
  "atk-s0514a2:2477_5": "sīse patantaṃ mahāmuggaraṃ na passati, suṇa,",
  "atk-s0514a2:2477_6": "devā”ti vatvā imaṃ gāthamāha –",
  "atk-s0514a2:2478_0": "“Laddhā sukhaṃ majjati appapañño, dukkhena phuṭṭhopi pamohameti;",
  "atk-s0514a2:2479_0": "Āgantunā dukkhasukhena phuṭṭho, pavedhati vāricarova ghamme;",
  "atk-s0514a2:2480_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2481_0": "Tattha sukhanti issariyasukhaṃ labhitvā bālo pamajjati,",
  "atk-s0514a2:2481_1": "pamatto samāno pāpaṃ karoti.",
  "atk-s0514a2:2481_2": "Dukkhenāti kāyikacetasikadukkhena.",
  "atk-s0514a2:2481_3": "Āgantunāti na ajjhattikena.",
  "atk-s0514a2:2481_4": "Sattānañhi sukhampi dukkhampi āgantukameva,",
  "atk-s0514a2:2481_5": "na niccapavattaṃ.",
  "atk-s0514a2:2481_6": "Ghammeti udakā uddharitvā ātape khittamaccho viya.",
  "atk-s0514a2:2482_0": "Taṃ sutvā rājā “kīdisaṃ ācariyā”ti āha.",
  "atk-s0514a2:2482_1": "Senako “deva,",
  "atk-s0514a2:2482_2": "kimesa jānāti,",
  "atk-s0514a2:2482_3": "tiṭṭhantu tāva manussā,",
  "atk-s0514a2:2482_4": "araññe jātarukkhesupi phalasampannameva bahū vihaṅgamā bhajantī”ti vatvā imaṃ gāthamāha –",
  "atk-s0514a2:2483_0": "“Dumaṃ yathā sāduphalaṃ araññe, samantato samabhisaranti pakkhī;",
  "atk-s0514a2:2484_0": "Evampi aḍḍhaṃ sadhanaṃ sabhogaṃ, bahujjano bhajati atthahetu;",
  "atk-s0514a2:2485_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2486_0": "Tattha bahujjanoti mahājano.",
  "atk-s0514a2:2487_0": "Taṃ sutvā rājā “kīdisaṃ tātā”ti āha.",
  "atk-s0514a2:2487_1": "Paṇḍito “kimesa mahodaro jānāti, suṇa,",
  "atk-s0514a2:2487_2": "devā”ti vatvā imaṃ gāthamāha –",
  "atk-s0514a2:2488_0": "“Na sādhu balavā bālo, sāhasā vindate dhanaṃ;",
  "atk-s0514a2:2489_0": "Kandantametaṃ dummedhaṃ, kaḍḍhanti nirayaṃ bhusaṃ;",
  "atk-s0514a2:2490_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2491_0": "Tattha sāhasāti sāhasena sāhasikakammaṃ katvā janaṃ pīḷetvā dhanaṃ vindati.",
  "atk-s0514a2:2491_1": "Atha naṃ nirayapālā kandantameva dummedhaṃ balavavedanaṃ nirayaṃ kaḍḍhanti.",
  "atk-s0514a2:2492_0": "Puna raññā “kiṃ senakā”ti vutte senako imaṃ gāthamāha –",
  "atk-s0514a2:2493_0": "“Yā kāci najjo gaṅgamabhissavanti, sabbāva tā nāmagottaṃ jahanti;",
  "atk-s0514a2:2494_0": "Gaṅgā samuddaṃ paṭipajjamānā, na khāyate iddhiṃ paññopi loke;",
  "atk-s0514a2:2495_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2496_0": "Tattha najjoti ninnā hutvā sandamānā antamaso kunnadiyopi gaṅgaṃ abhissavanti.",
  "atk-s0514a2:2496_1": "Jahantīti gaṅgātveva saṅkhyaṃ gacchanti,",
  "atk-s0514a2:2496_2": "attano nāmagottaṃ jahanti.",
  "atk-s0514a2:2496_3": "Na khāyateti sāpi gaṅgā samuddaṃ paṭipajjamānā na paññāyati,",
  "atk-s0514a2:2496_4": "samuddotveva nāmaṃ labhati.",
  "atk-s0514a2:2496_5": "Evameva mahāpaññopi issarasantikaṃ patto na khāyati na paññāyati,samuddaṃ paviṭṭhagaṅgā viya hoti.",
  "atk-s0514a2:2497_0": "Puna rājā “kiṃ paṇḍitā”ti āha. So “suṇa, mahārājā”ti vatvā imaṃ gāthādvayamāha –",
  "atk-s0514a2:2498_0": "“Yametamakkhā udadhiṃ mahantaṃ, savanti najjo sabbakālamasaṅkhyaṃ;",
  "atk-s0514a2:2499_0": "So sāgaro niccamuḷāravego, velaṃ na acceti mahāsamuddo.",
  "atk-s0514a2:2500_0": "“Evampi bālassa pajappitāni, paññaṃ na acceti sirī kadāci;",
  "atk-s0514a2:2501_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2502_0": "Tattha yametamakkhāti yaṃ etaṃ akkhāsi vadesi.",
  "atk-s0514a2:2502_1": "Asaṅkhyanti agaṇanaṃ.",
  "atk-s0514a2:2502_2": "Velaṃ na accetīti uḷāravegopi hutvā ūmisahassaṃ ukkhipitvāpi velaṃ atikkamituṃ na sakkoti,",
  "atk-s0514a2:2502_3": "velaṃ patvā avassaṃ sabbā ūmiyo bhijjanti.",
  "atk-s0514a2:2502_4": "Evampi bālassa pajappitānīti bālassa vacanānipi evameva paññavantaṃ atikkamituṃ na sakkonti,",
  "atk-s0514a2:2502_5": "taṃ patvāva bhijjanti.",
  "atk-s0514a2:2502_6": "Paññaṃ na accetīti paññavantaṃ sirimā nāma nātikkamati.",
  "atk-s0514a2:2502_7": "Na hi koci manujo atthānatthe uppannakaṅkho taṃchindanatthāya paññavantaṃ atikkamitvā bālassa issarassa pādamūlaṃ gacchati,",
  "atk-s0514a2:2502_8": "paññavantassa pana pādamūleyeva vinicchayo nāma labbhatīti.",
  "atk-s0514a2:2503_0": "Taṃ sutvā rājā “kathaṃ senakā”ti āha. So “suṇa, devā”ti vatvā imaṃ gāthamāha –",
  "atk-s0514a2:2504_0": "“Asaññato cepi paresamatthaṃ, bhaṇāti sandhānagato yasassī;",
  "atk-s0514a2:2505_0": "Tasseva taṃ rūhati ñātimajjhe, sirī hi naṃ kārayate na paññā;",
  "atk-s0514a2:2506_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2507_0": "Tattha asaññato cepīti issaro hi sacepi kāyādīhi asaññato dussīlo.",
  "atk-s0514a2:2507_1": "Sandhānagatoti vinicchaye ṭhito hutvā paresaṃ atthaṃ bhaṇati,",
  "atk-s0514a2:2507_2": "tasmiṃ vinicchayamaṇḍale mahāparivāraparivutassa musāvādaṃ vatvā sāmikampi assāmikaṃ karontassa tasseva taṃ vacanaṃ ruhati.",
  "atk-s0514a2:2507_3": "Sirī hi naṃ tathā kārayate na paññā,",
  "atk-s0514a2:2507_4": "tasmā pañño nihīno,",
  "atk-s0514a2:2507_5": "sirimāva seyyoti vadāmi.",
  "atk-s0514a2:2508_0": "Puna raññā “kiṃ, tātā”ti vutte paṇḍito “suṇa, deva, bālasenako kiṃ jānātī”ti vatvā imaṃ gāthamāha –",
  "atk-s0514a2:2509_0": "“Parassa vā attano vāpi hetu, bālo musā bhāsati appapañño;",
  "atk-s0514a2:2510_0": "So nindito hoti sabhāya majjhe, pacchāpi so duggatigāmī hoti;",
  "atk-s0514a2:2511_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2512_0": "Tato senako imaṃ gāthamāha –",
  "atk-s0514a2:2513_0": "“Atthampi ce bhāsati bhūripañño, anāḷhiyo appadhano daliddo;",
  "atk-s0514a2:2514_0": "Na tassa taṃ rūhati ñātimajjhe, sirī ca paññāṇavato na hoti;",
  "atk-s0514a2:2515_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2516_0": "Tattha atthampīti kāraṇampi ce bhāsati.",
  "atk-s0514a2:2516_1": "Ñātimajjheti parisamajjhe.",
  "atk-s0514a2:2516_2": "Paññāṇavatoti mahārāja,",
  "atk-s0514a2:2516_3": "paññāṇavantassa sirisobhaggappattassa santikaṃ gantvā pakatiyā vijjamānāpi sirī nāma na hoti.",
  "atk-s0514a2:2516_4": "So hi tassa santike sūriyuggamane khajjopanako viya khāyatīti dasseti.",
  "atk-s0514a2:2517_0": "Puna raññā “kīdisaṃ,",
  "atk-s0514a2:2517_1": "tātā”ti vutte paṇḍito “kiṃ jānāti, senako,",
  "atk-s0514a2:2517_2": "idhalokamattameva oloketi,",
  "atk-s0514a2:2517_3": "na paraloka”nti vatvā imaṃ gāthamāha –",
  "atk-s0514a2:2518_0": "“Parassa vā attano vāpi hetu, na bhāsati alikaṃ bhūripañño;",
  "atk-s0514a2:2519_0": "So pūjito hoti sabhāya majjhe, pacchāpi so suggatigāmī hoti;",
  "atk-s0514a2:2520_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2521_0": "Tato senako gāthamāha –",
  "atk-s0514a2:2522_0": "“Hatthī gavāssā maṇikuṇḍalā ca, thiyo ca iddhesu kulesu jātā;",
  "atk-s0514a2:2523_0": "Sabbāva tā upabhogā bhavanti, iddhassa posassa aniddhimanto;",
  "atk-s0514a2:2524_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2525_0": "Tattha iddhassāti issarassa.",
  "atk-s0514a2:2525_1": "Aniddhimantoti na kevalaṃ tā nāriyova,",
  "atk-s0514a2:2525_2": "atha kho sabbe aniddhimantopi sattā tassa upabhogā bhavanti.",
  "atk-s0514a2:2526_0": "Tato paṇḍito “kiṃ esa jānātī”ti vatvā ekaṃ kāraṇaṃ āharitvā dassento imaṃ gāthamāha –",
  "atk-s0514a2:2527_0": "“Asaṃvihitakammantaṃ, bālaṃ dummedhamantinaṃ;",
  "atk-s0514a2:2528_0": "Sirī jahati dummedhaṃ, jiṇṇaṃva urago tacaṃ;",
  "atk-s0514a2:2529_0": "Etampi disvāna ahaṃ vadāmi;",
  "atk-s0514a2:2530_0": "Paññova seyyo na yasassi bālo”ti. ;",
  "atk-s0514a2:2531_0": "Tattha “sirī jahatī”ti padassa cetiyajātakena attho vaṇṇetabbo.",
  "atk-s0514a2:2532_0": "Atha senako raññā “kīdisa”nti vutte “deva,",
  "atk-s0514a2:2532_1": "kiṃ esa taruṇadārako jānāti,",
  "atk-s0514a2:2532_2": "suṇāthā”ti vatvā “paṇḍitaṃ appaṭibhānaṃ karissāmī”ti cintetvā imaṃ gāthamāha –",
  "atk-s0514a2:2533_0": "“Pañca paṇḍitā mayaṃ bhaddante, sabbe pañjalikā upaṭṭhitā;",
  "atk-s0514a2:2534_0": "Tvaṃ no abhibhuyya issarosi, sakkova bhūtapati devarājā;",
  "atk-s0514a2:2535_0": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2536_0": "Idaṃ kira sutvā rājā “sādhurūpaṃ senakena kāraṇaṃ ābhataṃ,",
  "atk-s0514a2:2536_1": "sakkhissati nu kho me putto imassa vādaṃ bhinditvā aññaṃ kāraṇaṃ āharitu”nti cintetvā “kīdisaṃ paṇḍitā”ti āha.",
  "atk-s0514a2:2536_2": "Senakena kira imasmiṃ kāraṇe ābhate ṭhapetvā bodhisattaṃ añño taṃ vādaṃ bhindituṃ samattho nāma natthi,",
  "atk-s0514a2:2536_3": "tasmā mahāsatto attano ñāṇabalena tassa vādaṃ bhindanto “mahārāja,",
  "atk-s0514a2:2536_4": "kimesa bālo jānāti,",
  "atk-s0514a2:2536_5": "yasameva oloketi,",
  "atk-s0514a2:2536_6": "paññāya visesaṃ na jānāti,",
  "atk-s0514a2:2536_7": "suṇāthā”ti vatvā imaṃ gāthamāha –",
  "atk-s0514a2:2537_0": "“Dāsova paññassa yasassi bālo, atthesu jātesu tathāvidhesu;",
  "atk-s0514a2:2538_0": "Yaṃ paṇḍito nipuṇaṃ saṃvidheti, sammohamāpajjati tattha bālo;",
  "atk-s0514a2:2539_0": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2540_0": "Tattha atthesūti kiccesu jātesu. Saṃvidhetīti saṃvidahati.",
  "atk-s0514a2:2541_0": "Iti mahāsatto sinerupādato suvaṇṇavālukaṃ uddharanto viya gaganatale puṇṇacandaṃ uṭṭhāpento viya ca nayakāraṇaṃ dassesi.",
  "atk-s0514a2:2541_1": "Evaṃ mahāsattena paññānubhāvaṃ dassetvā kathite rājā senakaṃ āha – “kīdisaṃ, senaka,",
  "atk-s0514a2:2541_2": "sakkonto uttaripi kathehī”ti.",
  "atk-s0514a2:2541_3": "So koṭṭhe ṭhapitadhaññaṃ viya uggahitakaṃ khepetvā appaṭibhāno maṅkubhūto pajjhāyanto nisīdi.",
  "atk-s0514a2:2541_4": "Sace hi so aññaṃ kāraṇaṃ āhareyya,",
  "atk-s0514a2:2541_5": "na gāthāsahassenapi imaṃ jātakaṃ niṭṭhāyetha.",
  "atk-s0514a2:2541_6": "Tassa pana appaṭibhānassa ṭhitakāle gambhīraṃ oghaṃ ānento viya mahāsatto uttaripi paññameva vaṇṇento imaṃ gāthamāha –",
  "atk-s0514a2:2542_0": "“Addhā hi paññāva sataṃ pasatthā, kantā sirī bhogaratā manussā;",
  "atk-s0514a2:2543_0": "Ñāṇañca buddhānamatulyarūpaṃ, paññaṃ na acceti sirī kadācī”ti. ;",
  "atk-s0514a2:2544_0": "Tattha satanti buddhādīnaṃ sappurisānaṃ.",
  "atk-s0514a2:2544_1": "Bhogaratāti mahārāja,",
  "atk-s0514a2:2544_2": "yasmā andhabālamanussā bhogaratāva,",
  "atk-s0514a2:2544_3": "tasmā tesaṃ sirī kantā.",
  "atk-s0514a2:2544_4": "Yaso nāmesa paṇḍitehi garahito bālānaṃ kantoti cāyaṃ attho bhisajātakena vaṇṇetabbo.",
  "atk-s0514a2:2544_5": "Buddhānanti sabbaññubuddhānañca ñāṇaṃ.",
  "atk-s0514a2:2544_6": "Kadācīti kismiñci kāle ñāṇavantaṃ sirī nāma nātikkamati, devāti.",
  "atk-s0514a2:2545_0": "Taṃ sutvā rājā mahāsattassa pañhabyākaraṇena tuṭṭho ghanavassaṃ vassento viya mahāsattaṃ dhanena pūjento imaṃ gāthamāha –",
  "atk-s0514a2:2546_0": "“Yaṃ taṃ apucchimha akittayī no, mahosadha kevaladhammadassī;",
  "atk-s0514a2:2547_0": "Gavaṃ sahassaṃ usabhañca nāgaṃ, ājaññayutte ca rathe dasa ime;",
  "atk-s0514a2:2548_0": "Pañhassa veyyākaraṇena tuṭṭho, dadāmi te gāmavarāni soḷasā”ti. ;",
  "atk-s0514a2:2549_0": "Tattha usabhañca nāganti tassa gavaṃ sahassassa usabhaṃ katvā alaṅkatapaṭiyattaṃ ārohanīyaṃ nāgaṃ dammīti.",
  "atk-s0514a2:2550_0": "Vīsatinipāte sirimantapañho niṭṭhito.",
  "atk-s0514a2:2551_0": "Channapathapañho",
  "atk-s0514a2:2552_0": "Tato paṭṭhāya bodhisattassa yaso mahā ahosi.",
  "atk-s0514a2:2552_1": "Taṃ sabbaṃ udumbaradevīyeva vicāresi.",
  "atk-s0514a2:2552_2": "Sā tassa soḷasavassikakāle cintesi “mama kaniṭṭho mahallako jāto,",
  "atk-s0514a2:2552_3": "yasopissa mahā ahosi,",
  "atk-s0514a2:2552_4": "āvāhamassa kātuṃ vaṭṭatī”ti.",
  "atk-s0514a2:2552_5": "Sā rañño tamatthaṃ ārocesi.",
  "atk-s0514a2:2552_6": "Rājā “sādhu jānāpehi na”nti āha.",
  "atk-s0514a2:2552_7": "Sā taṃ jānāpetvā tena sampaṭicchite “tena hi, tāta,",
  "atk-s0514a2:2552_8": "te kumārikaṃ ānemī”ti āha.",
  "atk-s0514a2:2552_9": "Atha mahāsatto “kadāci imehi ānītā mama na rucceyya,",
  "atk-s0514a2:2552_10": "sayameva tāva upadhāremī”ti cintetvā evamāha – “devi,",
  "atk-s0514a2:2552_11": "katipāhaṃ mā kiñci rañño vadetha,",
  "atk-s0514a2:2552_12": "ahaṃ ekaṃ kumārikaṃ sayaṃ pariyesitvā mama cittarucitaṃ tumhākaṃ ācikkhissāmī”ti.",
  "atk-s0514a2:2552_13": "“Evaṃ karohi, tātā”ti.",
  "atk-s0514a2:2552_14": "So deviṃ vanditvā attano gharaṃ gantvā sahāyakānaṃ saññaṃ datvā aññātakavesena tunnavāyaupakaraṇāni gahetvā",
  "atk-s0514a2:2552_15": "ekakova uttaradvārena nikkhamitvā uttarayavamajjhakaṃ pāyāsi.",
  "atk-s0514a2:2552_16": "Tadā pana tattha ekaṃ porāṇaseṭṭhikulaṃ parikkhīṇaṃ ahosi.",
  "atk-s0514a2:2552_17": "Tassa kulassa dhītā amarādevī nāma abhirūpā dassanīyā pāsādikā sabbalakkhaṇasampannā puññavatī.",
  "atk-s0514a2:2552_18": "Sā taṃ divasaṃ pātova yāguṃ pacitvā ādāya “pitu kasanaṭṭhānaṃ gamissāmī”ti nikkhamitvā tameva maggaṃ paṭipajji.",
  "atk-s0514a2:2552_19": "Mahāsatto taṃ āgacchantiṃ disvā “sabbalakkhaṇasampannāyaṃ itthī,",
  "atk-s0514a2:2552_20": "sace apariggahā,",
  "atk-s0514a2:2552_21": "imāya me pādaparicārikāya bhavituṃ vaṭṭatī”ti cintesi.",
  "atk-s0514a2:2553_0": "Sāpi taṃ disvāva “sace evarūpassa purisassa gehe bhaveyyaṃ,",
  "atk-s0514a2:2553_1": "sakkā mayā kuṭumbaṃ saṇṭhāpetu”nti cintesi.",
  "atk-s0514a2:2554_0": "Atha mahāsatto –",
  "atk-s0514a2:2554_1": "“imissā sapariggahāpariggahabhāvaṃ na jānāmi,",
  "atk-s0514a2:2554_2": "hatthamuṭṭhiyā naṃ pucchissāmi,",
  "atk-s0514a2:2554_3": "sace esā paṇḍitā bhavissati,",
  "atk-s0514a2:2554_4": "jānissati. No ce,",
  "atk-s0514a2:2554_5": "na jānissati,",
  "atk-s0514a2:2554_6": "idheva naṃ chaḍḍetvā gacchāmī”ti cintetvā dūre ṭhitova hatthamuṭṭhimakāsi.",
  "atk-s0514a2:2554_7": "Sāpi “ayaṃ mama sasāmikāsāmikabhāvaṃ pucchatī”ti ñatvā hatthaṃ pasāresi.",
  "atk-s0514a2:2554_8": "So apariggahabhāvaṃ ñatvā samīpaṃ gantvā “bhadde,",
  "atk-s0514a2:2554_9": "kā nāma tva”nti pucchi. “Sāmi,",
  "atk-s0514a2:2554_10": "ahaṃ atīte vā anāgate vā etarahi vā yaṃ natthi,",
  "atk-s0514a2:2554_11": "tannāmikā”ti. “Bhadde,",
  "atk-s0514a2:2554_12": "loke amarā nāma natthi,",
  "atk-s0514a2:2554_13": "tvaṃ amarā nāma bhavissasī”ti. “Evaṃ, sāmī”ti. “Bhadde,",
  "atk-s0514a2:2554_14": "kassa yāguṃ harissasī”ti?",
  "atk-s0514a2:2554_15": "“Pubbadevatāya, sāmī”ti. “Bhadde,",
  "atk-s0514a2:2554_16": "pubbadevatā nāma mātāpitaro,",
  "atk-s0514a2:2554_17": "tava pitu yāguṃ harissasi maññe”ti. “Evaṃ, sāmī”ti. “Bhadde,",
  "atk-s0514a2:2554_18": "tava pitā kiṃ karotī”ti? “Sāmi,",
  "atk-s0514a2:2554_19": "ekaṃ dvidhā karotī”ti.",
  "atk-s0514a2:2554_20": "“Ekassa dvidhākaraṇaṃ nāma kasanaṃ,",
  "atk-s0514a2:2554_21": "tava pitā kasatī”ti. “Evaṃ, sāmī”ti.",
  "atk-s0514a2:2554_22": "“Katarasmiṃ pana ṭhāne te pitā kasatī”ti?",
  "atk-s0514a2:2554_23": "“Yattha sakiṃ gatā na enti,",
  "atk-s0514a2:2554_24": "tasmiṃ ṭhāne, sāmī”ti.",
  "atk-s0514a2:2554_25": "“Sakiṃ gatānaṃ na paccāgamanaṭṭhānaṃ nāma susānaṃ,",
  "atk-s0514a2:2554_26": "susānasantike kasati,",
  "atk-s0514a2:2554_27": "bhadde”ti. “Evaṃ, sāmī”ti. “Bhadde,",
  "atk-s0514a2:2554_28": "ajjeva essasī”ti.",
  "atk-s0514a2:2554_29": "“Sace essati,",
  "atk-s0514a2:2554_30": "na essā”mi.",
  "atk-s0514a2:2554_31": "“No ce essati, essāmi, sāmī”ti. “Bhadde,",
  "atk-s0514a2:2554_32": "pitā te maññe nadīpāre kasati,",
  "atk-s0514a2:2554_33": "udake ente na essasi,",
  "atk-s0514a2:2554_34": "anente essasī”ti. “Evaṃ, sāmī”ti.",
  "atk-s0514a2:2554_35": "Ettakaṃ nāma mahāsatto ālāpasallāpaṃ karoti.",
  "atk-s0514a2:2555_0": "Atha naṃ amarādevī “yāguṃ pivissasi,",
  "atk-s0514a2:2555_1": "sāmī”ti nimantesi.",
  "atk-s0514a2:2555_2": "Mahāsatto “paṭhamameva paṭikkhipanaṃ nāma avamaṅgala”nti cintetvā “āma,",
  "atk-s0514a2:2555_3": "pivissāmī”ti āha.",
  "atk-s0514a2:2555_4": "Sā pana yāgughaṭaṃ otāresi.",
  "atk-s0514a2:2555_5": "Mahāsatto cintesi “sace pātiṃ adhovitvā hatthadhovanaṃ adatvā dassati,",
  "atk-s0514a2:2555_6": "ettheva naṃ pahāya gamissāmī”ti.",
  "atk-s0514a2:2555_7": "Sā pana pātiṃ dhovitvā pātiyā udakaṃ āharitvā hatthadhovanaṃ datvā tucchapātiṃ hatthe aṭṭhapetvā bhūmiyaṃ ṭhapetvā ghaṭaṃ āluḷetvā yāguyā pūresi,",
  "atk-s0514a2:2555_8": "tattha pana sitthāni mahantāni.",
  "atk-s0514a2:2555_9": "Atha naṃ mahāsatto āha “kiṃ, bhadde,",
  "atk-s0514a2:2555_10": "atibahalā yāgū”ti.",
  "atk-s0514a2:2555_11": "“Udakaṃ na laddhaṃ, sāmī”ti.",
  "atk-s0514a2:2555_12": "“Kedāre udakaṃ na laddhaṃ bhavissati maññe”ti. “Evaṃ, sāmī”ti.",
  "atk-s0514a2:2555_13": "Sā pitu yāguṃ ṭhapetvā bodhisattassa adāsi.",
  "atk-s0514a2:2555_14": "So yāguṃ pivitvā mukhaṃ vikkhāletvā “bhadde,",
  "atk-s0514a2:2555_15": "tuyhaṃ mātu gehaṃ gamissāmi,",
  "atk-s0514a2:2555_16": "maggaṃ me ācikkhā”ti āha.",
  "atk-s0514a2:2555_17": "Sā “sādhū”ti vatvā maggaṃ ācikkhantī ekakanipāte imaṃ gāthamāha –",
  "atk-s0514a2:2556_0": "“Yena sattubilaṅgā ca, diguṇapalāso ca pupphito;",
  "atk-s0514a2:2557_0": "Yena dadāmi tena vadāmi, yena na dadāmi na tena vadāmi;",
  "atk-s0514a2:2558_0": "Esa maggo yavamajjhakassa, etaṃ annapathaṃ vijānāhī”ti. ;",
  "atk-s0514a2:2559_0": "Tassattho – “sāmi,",
  "atk-s0514a2:2559_1": "antogāmaṃ pavisitvā ekaṃ sattuāpaṇaṃ passissasi,",
  "atk-s0514a2:2559_2": "tato kañjikāpaṇaṃ,",
  "atk-s0514a2:2559_3": "tesaṃ purato diguṇapaṇṇo koviḷāro supupphito,",
  "atk-s0514a2:2559_4": "tasmā tvaṃ yena sattubilaṅgā ca koviḷāro ca pupphito,",
  "atk-s0514a2:2559_5": "tena gantvā koviḷāramūle ṭhatvā dakkhiṇaṃ gaṇha vāmaṃ muñca,",
  "atk-s0514a2:2559_6": "esa maggo yavamajjhakassa yavamajjhakagāme ṭhitassa amhākaṃ gehassa,",
  "atk-s0514a2:2559_7": "etaṃ evaṃ paṭicchādetvā mayā vuttaṃ channapathaṃ paṭicchannapathaṃ channapathaṃ vā paṭicchannakāraṇaṃ vijānāhī”ti.",
  "atk-s0514a2:2559_8": "Ettha hi yena dadāmīti yena hatthena dadāmi,",
  "atk-s0514a2:2559_9": "idaṃ dakkhiṇahatthaṃ sandhāya vuttaṃ,",
  "atk-s0514a2:2559_10": "itaraṃ vāmahatthaṃ.",
  "atk-s0514a2:2559_11": "Evaṃ sā tassa maggaṃ ācikkhitvā pitu yāguṃ gahetvā agamāsi.",
  "atk-s0514a2:2560_0": "Channapathapañho niṭṭhito.",
  "atk-s0514a2:2561_0": "Amarādevipariyesanā",
  "atk-s0514a2:2562_0": "Sopi tāya kathitamaggeneva taṃ gehaṃ gato.",
  "atk-s0514a2:2562_1": "Atha naṃ amarādeviyā mātā disvā āsanaṃ datvā “yāguṃ pivissasi,",
  "atk-s0514a2:2562_2": "sāmī”ti āha. “Amma,",
  "atk-s0514a2:2562_3": "kaniṭṭhabhaginiyā me amarādeviyā thokā yāgu me dinnā”ti.",
  "atk-s0514a2:2562_4": "Taṃ sutvā sā “dhītu me atthāya āgato bhavissatī”ti aññāsi.",
  "atk-s0514a2:2562_5": "Mahāsatto tesaṃ duggatabhāvaṃ jānantopi “amma,",
  "atk-s0514a2:2562_6": "ahaṃ tunnavāyo,",
  "atk-s0514a2:2562_7": "kiñci sibbitabbayuttakaṃ atthī”ti pucchi. “Atthi, sāmi,",
  "atk-s0514a2:2562_8": "mūlaṃ pana natthī”ti?",
  "atk-s0514a2:2562_9": "“Amma mūlena kammaṃ natthi, ānehi,",
  "atk-s0514a2:2562_10": "sibbissāmi na”nti.",
  "atk-s0514a2:2562_11": "Sā jiṇṇasāṭakāni āharitvā adāsi.",
  "atk-s0514a2:2562_12": "Bodhisatto āhaṭāhaṭaṃ niṭṭhāpesiyeva.",
  "atk-s0514a2:2562_13": "Puññavato hi kiriyā nāma samijjhatiyeva.",
  "atk-s0514a2:2562_14": "Atha naṃ āha “amma,",
  "atk-s0514a2:2562_15": "vīthibhāgena āroceyyāsī”ti.",
  "atk-s0514a2:2562_16": "Sā sakalagāmaṃ ārocesi.",
  "atk-s0514a2:2562_17": "Mahāsatto tunnavāyakammaṃ katvā ekāheneva sahassaṃ kahāpaṇaṃ uppādesi.",
  "atk-s0514a2:2562_18": "Mahallikāpissa pātarāsabhattaṃ pacitvā datvā “tāta,",
  "atk-s0514a2:2562_19": "sāyamāsaṃ kittakaṃ pacāmī”ti āha. “Amma,",
  "atk-s0514a2:2562_20": "yattakā imasmiṃ gehe bhuñjanti,",
  "atk-s0514a2:2562_21": "tesaṃ pamāṇenā”ti.",
  "atk-s0514a2:2562_22": "Sā anekasūpabyañjanaṃ bahubhattaṃ paci.",
  "atk-s0514a2:2562_23": "Amarādevīpi sāyaṃ sīsena dārukalāpaṃ,",
  "atk-s0514a2:2562_24": "ucchaṅgena paṇṇaṃ ādāya araññato āgantvā puragehadvāre dārukalāpaṃ nikkhipitvā pacchimadvārena gehaṃ pāvisi.",
  "atk-s0514a2:2562_25": "Pitāpissā sāyataraṃ āgamāsi.",
  "atk-s0514a2:2562_26": "Mahāsatto nānaggarasabhojanaṃ bhuñji.",
  "atk-s0514a2:2562_27": "Itarā mātāpitaro bhojetvā pacchā sayaṃ bhuñjitvā mātāpitūnaṃ pāde dhovitvā mahāsattassa pāde dhovi.",
  "atk-s0514a2:2563_0": "So taṃ pariggaṇhanto katipāhaṃ tattheva vasi.",
  "atk-s0514a2:2563_1": "Atha naṃ vīmaṃsanto ekadivasaṃ āha – “bhadde,",
  "atk-s0514a2:2563_2": "aḍḍhanāḷikataṇḍule gahetvā tato mayhaṃ yāguñca pūvañca bhattañca pacāhī”ti.",
  "atk-s0514a2:2563_3": "Sā “sādhū”ti sampaṭicchitvā taṇḍule koṭṭetvā mūlataṇḍulehi bhattaṃ,",
  "atk-s0514a2:2563_4": "majjhimataṇḍulehi yāguṃ,",
  "atk-s0514a2:2563_5": "kaṇakāhi pūvaṃ pacitvā tadanurūpaṃ sūpabyañjanaṃ sampādetvā mahāsattassa sabyañjanaṃ yāguṃ adāsi.",
  "atk-s0514a2:2563_6": "Sā yāgu mukhe ṭhapitamattāva satta rasaharaṇisahassāni pharitvā aṭṭhāsi.",
  "atk-s0514a2:2563_7": "So tassā vīmaṃsanatthameva “bhadde,",
  "atk-s0514a2:2563_8": "yāguṃ pacituṃ ajānantī kimatthaṃ mama taṇḍule nāsesī”ti kuddho viya saha kheḷena niṭṭhubhitvā bhūmiyaṃ pātesi.",
  "atk-s0514a2:2563_9": "Sā tassa akujjhitvāva “sāmi,",
  "atk-s0514a2:2563_10": "sace yāgu na sundarā,",
  "atk-s0514a2:2563_11": "pūvaṃ khādā”ti pūvaṃ adāsi.",
  "atk-s0514a2:2563_12": "Tampi tatheva akāsi. “Sace, sāmi,",
  "atk-s0514a2:2563_13": "pūvaṃ na sundaraṃ,",
  "atk-s0514a2:2563_14": "bhattaṃ bhuñjā”ti bhattaṃ adāsi.",
  "atk-s0514a2:2563_15": "Bhattampi tatheva katvā “bhadde,",
  "atk-s0514a2:2563_16": "tvaṃ pacituṃ ajānantī mama santakaṃ kimatthaṃ nāsesī”ti kuddho viya tīṇipi ekato madditvā sīsato paṭṭhāya sakalasarīraṃ limpitvā “gaccha,",
  "atk-s0514a2:2563_17": "dvāre nisīdāhī”ti āha.",
  "atk-s0514a2:2563_18": "Sā akujjhitvāva “sādhu,",
  "atk-s0514a2:2563_19": "sāmī”ti gantvā tathā akāsi.",
  "atk-s0514a2:2563_20": "So tassā nihatamānabhāvaṃ ñatvā “bhadde,",
  "atk-s0514a2:2563_21": "ehī”ti āha.",
  "atk-s0514a2:2563_22": "Sā akujjhitvā ekavacaneneva āgatā.",
  "atk-s0514a2:2563_23": "Mahāsatto pana āgacchanto kahāpaṇasahassena saddhiṃ ekasāṭakayugaṃ tambūlapasibbake ṭhapetvā āgato.",
  "atk-s0514a2:2563_24": "Atha so taṃ sāṭakaṃ nīharitvā tassā hatthe ṭhapetvā “bhadde,",
  "atk-s0514a2:2563_25": "tava sahāyikāhi saddhiṃ nhāyitvā imaṃ sāṭakaṃ nivāsetvā ehī”ti āha.",
  "atk-s0514a2:2563_26": "Sā tathā akāsi.",
  "atk-s0514a2:2564_0": "Paṇḍito uppāditadhanañca,",
  "atk-s0514a2:2564_1": "ābhatadhanañca sabbaṃ tassā mātāpitūnaṃ datvā samassāsetvā sasure āpucchitvā taṃ ādāya nagarābhimukho agamāsi.",
  "atk-s0514a2:2564_2": "Antarāmagge tassā vīmaṃsanatthāya chattañca upāhanañca datvā evamāha – “bhadde,",
  "atk-s0514a2:2564_3": "imaṃ chattaṃ gahetvā attānaṃ dhārehi,",
  "atk-s0514a2:2564_4": "upāhanaṃ abhiruhitvā yāhī”ti.",
  "atk-s0514a2:2564_5": "Sā taṃ gahetvā tathā akatvā abbhokāse sūriyasantāpe chattaṃ adhāretvā vanante dhāretvā gacchati,",
  "atk-s0514a2:2564_6": "thalaṭṭhāne upāhanaṃ paṭimuñcitvā udakaṭṭhānaṃ sampattakāle abhiruhitvā gacchati.",
  "atk-s0514a2:2564_7": "Bodhisatto taṃ kāraṇaṃ disvā pucchi “kiṃ, bhadde,",
  "atk-s0514a2:2564_8": "thalaṭṭhāne upāhanaṃ paṭimuñcitvā udakaṭṭhāne abhiruhitvā gacchasi,",
  "atk-s0514a2:2564_9": "sūriyasantāpe chattaṃ adhāretvā vanante dhāretvā”ti? Sā āha – “sāmi,",
  "atk-s0514a2:2564_10": "thalaṭṭhāne kaṇṭakādīni passāmi,",
  "atk-s0514a2:2564_11": "udakaṭṭhāne macchakacchapakaṇṭakādīni na passāmi,",
  "atk-s0514a2:2564_12": "tesu pāde paviṭṭhesu dukkhavedanā bhaveyya,",
  "atk-s0514a2:2564_13": "abbhokāse sukkharukkhakaṇṭakādīni natthi,",
  "atk-s0514a2:2564_14": "vanantaraṃ paviṭṭhānaṃ pana sukkharukkhadaṇḍādikesu matthake patitesu dukkhavedanā bhaveyya,",
  "atk-s0514a2:2564_15": "tasmā tāni paṭighātanatthāya evaṃ karomī”ti.",
  "atk-s0514a2:2565_0": "Bodhisatto dvīhi kāraṇehi tassā kathaṃ sutvā tussitvā gacchanto ekasmiṃ ṭhāne phalasampannaṃ ekaṃ badararukkhaṃ disvā badararukkhamūle nisīdi.",
  "atk-s0514a2:2565_1": "Sā badararukkhamūle nisinnaṃ mahāsattaṃ disvā “sāmi,",
  "atk-s0514a2:2565_2": "abhiruhitvā badaraphalaṃ gahetvā khādāhi,",
  "atk-s0514a2:2565_3": "mayhampi dehī”ti āha. “Bhadde,",
  "atk-s0514a2:2565_4": "ahaṃ kilamāmi,",
  "atk-s0514a2:2565_5": "abhiruhituṃ na sakkomi,",
  "atk-s0514a2:2565_6": "tvameva abhiruhā”ti.",
  "atk-s0514a2:2565_7": "Sā tassa vacanaṃ sutvā badararukkhaṃ abhiruyha sākhantare nisīditvā phalaṃ ocini.",
  "atk-s0514a2:2565_8": "Bodhisatto taṃ āha – “bhadde,",
  "atk-s0514a2:2565_9": "phalaṃ mayhaṃ dehī”ti.",
  "atk-s0514a2:2565_10": "Sā “ayaṃ puriso paṇḍito vā apaṇḍito vā vīmaṃsissāmī”ti cintetvā taṃ āha “sāmi,",
  "atk-s0514a2:2565_11": "uṇhaphalaṃ khādissasi,",
  "atk-s0514a2:2565_12": "udāhu sītaphala”nti?",
  "atk-s0514a2:2565_13": "So taṃ kāraṇaṃ ajānanto viya evamāha – “bhadde,",
  "atk-s0514a2:2565_14": "uṇhaphalena me attho”ti.",
  "atk-s0514a2:2565_15": "Sā phalāni bhūmiyaṃ khipitvā “sāmi,",
  "atk-s0514a2:2565_16": "khādā”ti āha.",
  "atk-s0514a2:2565_17": "Bodhisatto taṃ gahetvā dhamento khādi.",
  "atk-s0514a2:2565_18": "Puna vīmaṃsamāno naṃ evamāha – “bhadde,",
  "atk-s0514a2:2565_19": "sītalaṃ me dehī”ti.",
  "atk-s0514a2:2565_20": "Atha sā badaraphalāni tiṇabhūmiyā upari khipi.",
  "atk-s0514a2:2565_21": "So taṃ gahetvā khāditvā “ayaṃ dārikā ativiya paṇḍitā”ti cintetvā tussi.",
  "atk-s0514a2:2565_22": "Atha mahāsatto taṃ āha – “bhadde,",
  "atk-s0514a2:2565_23": "badararukkhato otarāhī”ti.",
  "atk-s0514a2:2565_24": "Sā mahāsattassa vacanaṃ sutvā rukkhato otaritvā ghaṭaṃ gahetvā nadiṃ gantvā udakaṃ ānetvā mahāsattassa adāsi.",
  "atk-s0514a2:2565_25": "Mahāsatto pivitvā mukhaṃ vikkhāletvā tato uṭṭhāya gacchanto nagarameva sampatto.",
  "atk-s0514a2:2566_0": "Atha so taṃ vīmaṃsanatthāya dovārikassa gehe ṭhapetvā dovārikassa bhariyāya ācikkhitvā attano nivesanaṃ",
  "atk-s0514a2:2566_1": "gantvā purise āmantetvā “asukagehe itthiṃ ṭhapetvā āgatomhi,",
  "atk-s0514a2:2566_2": "imaṃ sahassaṃ ādāya gantvā taṃ vīmaṃsathā”ti sahassaṃ datvā pesesi.",
  "atk-s0514a2:2566_3": "Te tathā kariṃsu. Sā āha –",
  "atk-s0514a2:2566_4": "“idaṃ mama sāmikassa pādarajampi na agghatī”ti.",
  "atk-s0514a2:2566_5": "Te āgantvā paṇḍitassa ārocesuṃ.",
  "atk-s0514a2:2566_6": "Punapi yāvatatiyaṃ pesetvā catutthe vāre mahāsatto teyeva “tena hi naṃ hatthe gahetvā kaḍḍhantā ānethā”ti āha.",
  "atk-s0514a2:2566_7": "Te tathā kariṃsu.",
  "atk-s0514a2:2566_8": "Sā mahāsattaṃ mahāsampattiyaṃ ṭhitaṃ na sañjāni,",
  "atk-s0514a2:2566_9": "naṃ oloketvā ca pana hasi ceva rodi ca.",
  "atk-s0514a2:2566_10": "So ubhayakāraṇaṃ pucchi.",
  "atk-s0514a2:2566_11": "Atha naṃ sā āha – “sāmi,",
  "atk-s0514a2:2566_12": "ahaṃ hasamānā tava sampattiṃ oloketvā ‘ayaṃ akāraṇena na laddhā,",
  "atk-s0514a2:2566_13": "purimabhave kusalaṃ katvā laddhā,",
  "atk-s0514a2:2566_14": "aho puññānaṃ phalaṃ nāmā’ti hasiṃ.",
  "atk-s0514a2:2566_15": "Rodamānā pana ‘idāni parassa rakkhitagopitavatthumhi aparajjhitvā nirayaṃ gamissatī’ti tayi kāruññena rodi”nti.",
  "atk-s0514a2:2567_0": "So taṃ vīmaṃsitvā suddhabhāvaṃ ñatvā “gacchatha naṃ tattheva nethā”ti vatvā pesetvā puna tunnavāyavesaṃ",
  "atk-s0514a2:2567_1": "gahetvā gantvā tāya saddhiṃ sayitvā punadivase pātova rājakulaṃ pavisitvā udumbaradeviyā ārocesi.",
  "atk-s0514a2:2567_2": "Sā rañño ārocetvā amarādeviṃ sabbālaṅkārehi alaṅkaritvā mahāyogge nisīdāpetvā mahantena sakkārena mahāsattassa gehaṃ netvā maṅgalaṃ kāresi.",
  "atk-s0514a2:2567_3": "Rājā bodhisattassa sahassamūlaṃ paṇṇākāraṃ pesesi.",
  "atk-s0514a2:2567_4": "Dovārike ādiṃ katvā sakalanagaravāsino paṇṇākāre pahiṇiṃsu.",
  "atk-s0514a2:2567_5": "Amarādevīpi raññā pahitaṃ paṇṇākāraṃ dvidhā bhinditvā ekaṃ koṭṭhāsaṃ rañño pesesi.",
  "atk-s0514a2:2567_6": "Etenupāyena sakalanagaravāsīnampi paṇṇākāraṃ pesetvā nagaraṃ saṅgaṇhi.",
  "atk-s0514a2:2567_7": "Tato paṭṭhāya mahāsatto tāya saddhiṃ samaggavāsaṃ vasanto rañño atthañca dhammañca anusāsi.",
  "atk-s0514a2:2568_0": "Amarādevipariyesanā niṭṭhitā.",
  "atk-s0514a2:2569_0": "Sabbaratanathenavaṇṇanā",
  "atk-s0514a2:2570_0": "Athekadivasaṃ senako itare tayo attano santikaṃ āgate āmantesi “ambho,",
  "atk-s0514a2:2570_1": "mayaṃ gahapatiputtassa mahosadhasseva nappahoma,",
  "atk-s0514a2:2570_2": "idāni pana tena attanā byattatarā bhariyā ānītā,",
  "atk-s0514a2:2570_3": "kinti naṃ rañño antare paribhindeyyāmā”ti. “Ācariya,",
  "atk-s0514a2:2570_4": "mayaṃ kiṃ jānāma,",
  "atk-s0514a2:2570_5": "tvaṃyeva jānāhī”ti.",
  "atk-s0514a2:2570_6": "“Hotu mā cintayittha,",
  "atk-s0514a2:2570_7": "attheko upāyo,",
  "atk-s0514a2:2570_8": "ahaṃ rañño cūḷāmaṇiṃ thenetvā āharissāmi, pukkusa,",
  "atk-s0514a2:2570_9": "tvaṃ suvaṇṇamālaṃ āhara, kāminda,",
  "atk-s0514a2:2570_10": "tvaṃ kambalaṃ, devinda,",
  "atk-s0514a2:2570_11": "tvaṃ suvaṇṇapādukanti evaṃ mayaṃ cattāropi upāyena tāni āharissāma,",
  "atk-s0514a2:2570_12": "tato amhākaṃ gehe aṭṭhapetvā gahapatiputtassa gehaṃ pesessāmā”ti.",
  "atk-s0514a2:2570_13": "Atha kho te cattāropi tathā kariṃsu.",
  "atk-s0514a2:2570_14": "Tesu senako tāva cūḷāmaṇiṃ takkaghaṭe pakkhipitvā dāsiyā hatthe ṭhapetvā pesesi “imaṃ takkaghaṭaṃ aññesaṃ",
  "atk-s0514a2:2570_15": "gaṇhantānaṃ adatvā sace mahosadhassa gehe gaṇhāti,",
  "atk-s0514a2:2570_16": "ghaṭeneva saddhiṃ dehī”ti.",
  "atk-s0514a2:2570_17": "Sā paṇḍitassa gharadvāraṃ gantvā “takkaṃ gaṇhatha,",
  "atk-s0514a2:2570_18": "takkaṃ gaṇhathā”ti aparāparaṃ carati.",
  "atk-s0514a2:2571_0": "Amarādevī dvāre ṭhitā tassā kiriyaṃ disvā “ayaṃ aññattha na gacchati,",
  "atk-s0514a2:2571_1": "bhavitabbamettha kāraṇenā”ti iṅgitasaññāya dāsiyo paṭikkamāpetvā sayameva “amma,",
  "atk-s0514a2:2571_2": "ehi takkaṃ gaṇhissāmī”ti pakkositvā tassā āgatakāle dāsīnaṃ saññaṃ datvā tāsu anāgacchantīsu “gaccha, amma,",
  "atk-s0514a2:2571_3": "dāsiyo pakkosāhī”ti tameva pesetvā takkaghaṭe hatthaṃ otāretvā maṇiṃ disvā taṃ dāsiṃ pucchi “amma,",
  "atk-s0514a2:2571_4": "tvaṃ kassa santakā”ti? “Ayye,",
  "atk-s0514a2:2571_5": "senakapaṇḍitassa dāsīmhī”ti.",
  "atk-s0514a2:2571_6": "Tato tassā nāmaṃ tassā ca mātuyā nāmaṃ pucchitvā “asukā nāmā”ti vutte “amma,",
  "atk-s0514a2:2571_7": "imaṃ takkaṃ katimūla”nti pucchi. “Ayye,",
  "atk-s0514a2:2571_8": "catunāḷika”nti. “Tena hi, amma,",
  "atk-s0514a2:2571_9": "imaṃ takkaṃ me dehī”ti vatvā “ayye,",
  "atk-s0514a2:2571_10": "tumhesu gaṇhantīsu mūlena me ko attho,",
  "atk-s0514a2:2571_11": "ghaṭeneva saddhiṃ gaṇhathā”ti vutte “tena hi yāhī”ti taṃ uyyojetvā sā “asukamāse asukadivase senakācariyo",
  "atk-s0514a2:2571_12": "asukāya nāma dāsiyā dhītāya asukāya nāma hatthe rañño cūḷāmaṇiṃ pahenakatthāya pahiṇī”ti paṇṇe likhitvā",
  "atk-s0514a2:2571_13": "takkaṃ gaṇhi.",
  "atk-s0514a2:2571_14": "Pukkusopi suvaṇṇamālaṃ sumanapupphacaṅkoṭake ṭhapetvā sumanapupphena paṭicchādetvā tatheva pesesi.",
  "atk-s0514a2:2571_15": "Kāmindopi kambalaṃ paṇṇapacchiyaṃ ṭhapetvā paṇṇehi chādetvā pesesi.",
  "atk-s0514a2:2571_16": "Devindopi suvaṇṇapādukaṃ yavakalāpantare bandhitvā pesesi.",
  "atk-s0514a2:2571_17": "Sā sabbānipi tāni gahetvā paṇṇe akkharāni āropetvā mahāsattassa ācikkhitvā ṭhapesi.",
  "atk-s0514a2:2572_0": "Tepi cattāro paṇḍitā rājakulaṃ gantvā “kiṃ, deva,",
  "atk-s0514a2:2572_1": "tumhe cūḷāmaṇiṃ na piḷandhathā”ti āhaṃsu.",
  "atk-s0514a2:2572_2": "Rājā “piḷandhissāmi āharathā”ti purise āha.",
  "atk-s0514a2:2572_3": "Te maṇiṃ na passiṃsu,",
  "atk-s0514a2:2572_4": "itarānipi na passiṃsuyeva.",
  "atk-s0514a2:2572_5": "Atha te cattāro paṇḍitā “deva,",
  "atk-s0514a2:2572_6": "tumhākaṃ ābharaṇāni mahosadhassa gehe atthi,",
  "atk-s0514a2:2572_7": "so tāni sayaṃ vaḷañjeti,",
  "atk-s0514a2:2572_8": "paṭisattu te mahārāja,",
  "atk-s0514a2:2572_9": "gahapatiputto”ti taṃ bhindiṃsu.",
  "atk-s0514a2:2572_10": "Athassa atthacarakā manussā sīghaṃ gantvā ārocesuṃ.",
  "atk-s0514a2:2572_11": "So “rājānaṃ disvā jānissāmī”ti rājupaṭṭhānaṃ agamāsi.",
  "atk-s0514a2:2572_12": "Rājā kujjhitvā “ko jānissati,",
  "atk-s0514a2:2572_13": "kiṃ bhavissati kiṃ karissatī”ti attānaṃ passituṃ nādāsi.",
  "atk-s0514a2:2572_14": "Paṇḍito rañño kuddhabhāvaṃ ñatvā attano nivesanameva gato.",
  "atk-s0514a2:2572_15": "Rājā “naṃ gaṇhathā”ti āṇāpesi.",
  "atk-s0514a2:2572_16": "Paṇḍito atthacarakānaṃ vacanaṃ sutvā “mayā apagantuṃ vaṭṭatī”ti amarādeviyā saññaṃ datvā aññātakavesena",
  "atk-s0514a2:2572_17": "nagarā nikkhamitvā dakkhiṇayavamajjhakagāmaṃ gantvā tasmiṃ kumbhakārakammaṃ akāsi.",
  "atk-s0514a2:2572_18": "Nagare “paṇḍito palāto”ti ekakolāhalaṃ jātaṃ.",
  "atk-s0514a2:2573_0": "Senakādayopi cattāro janā tassa palātabhāvaṃ ñatvā “mā cintayittha,",
  "atk-s0514a2:2573_1": "mayaṃ kiṃ apaṇḍitā”ti aññamaññaṃ ajānāpetvāva amarādeviyā paṇṇākāraṃ pahiṇiṃsu sā tehi catūhi pesitapaṇṇākāraṃ gahetvā “asuka-",
  "atk-s0514a2:2573_2": "asukavelāya āgacchatū”ti vatvā ekaṃ kūpaṃ khaṇāpetvā gūtharāsino saha udakena tattha pūretvā gūthakūpassa",
  "atk-s0514a2:2573_3": "uparitale yantaphalakāhi pidahitvā kiḷañjena paṭicchādetvā sabbaṃ niṭṭhāpesi.",
  "atk-s0514a2:2573_4": "Atha senako sāyanhasamaye nhatvā attānaṃ alaṅkaritvā nānaggarasabhojanaṃ bhuñjitvā bodhisattassa gehaṃ agamāsi.",
  "atk-s0514a2:2573_5": "So gharadvāre ṭhatvā attano āgatabhāvaṃ jānāpesi. Sā “ehi,",
  "atk-s0514a2:2573_6": "ācariyā”ti āha.",
  "atk-s0514a2:2573_7": "So gantvā tassā santike aṭṭhāsi.",
  "atk-s0514a2:2573_8": "Sā evamāha – “sāmi,",
  "atk-s0514a2:2573_9": "idāni ahaṃ tava vasaṃ gatā,",
  "atk-s0514a2:2573_10": "attano sarīraṃ anhāyitvā sayituṃ ayutta”nti.",
  "atk-s0514a2:2573_11": "So tassā vacanaṃ sutvā “sādhū”ti sampaṭicchi.",
  "atk-s0514a2:2573_12": "Sā nikkhamitvā udakapūraṃ ghaṭaṃ gahetvā āsittā viya “ehi, ācariya,",
  "atk-s0514a2:2573_13": "nhānatthāya phalakāni āruhā”ti vatvā tassa phalakāni abhiruyha ṭhitakāle gehaṃ pavisitvā phalakakoṭiyaṃ akkamitvā gūthakūpe pātesi.",
  "atk-s0514a2:2574_0": "Pukkusopi sāyanhasamaye nhatvā alaṅkaritvā nānaggarasabhojanaṃ bhuñjitvā bodhisattassa gehaṃ gantvā gharadvāre ṭhatvā attano āgatabhāvaṃ jānāpesi.",
  "atk-s0514a2:2574_1": "Ekā paricārikā itthī amarādeviyā ārocesi.",
  "atk-s0514a2:2574_2": "Sā tassā vacanaṃ sutvā “ehi, ācariya,",
  "atk-s0514a2:2574_3": "attano sarīraṃ anhāyitvā sayituṃ ayutta”nti āha.",
  "atk-s0514a2:2574_4": "So “sādhū”ti sampaṭicchi.",
  "atk-s0514a2:2574_5": "Sā nikkhamitvā udakapūraṃ ghaṭaṃ gahetvā āsiñcamānā viya “ehi, ācariya,",
  "atk-s0514a2:2574_6": "nhānatthāya phalakāni abhiruhā”ti āha.",
  "atk-s0514a2:2574_7": "Tassa phalakāni abhiruyha ṭhitakāle sā gehaṃ pavisitvā phalakāni ākaḍḍhitvā gūthakūpe pātesi.",
  "atk-s0514a2:2574_8": "Pukkusaṃ senako “ko eso”ti pucchi.",
  "atk-s0514a2:2574_9": "“Ahaṃ pukkuso”ti.",
  "atk-s0514a2:2574_10": "“Tvaṃ ko nāma manusso”ti?",
  "atk-s0514a2:2574_11": "“Ahaṃ senako”ti aññamaññaṃ pucchitvā aṭṭhaṃsu.",
  "atk-s0514a2:2574_12": "Tathā itare dvepi tattheva pātesi.",
  "atk-s0514a2:2574_13": "Sabbepi te jegucche gūthakūpe aṭṭhaṃsu.",
  "atk-s0514a2:2574_14": "Sā vibhātāya rattiyā tato ukkhipāpetvā,",
  "atk-s0514a2:2574_15": "cattāropi jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṃ bahalayāguṃ",
  "atk-s0514a2:2574_16": "pacāpetvā madditvā sīsato paṭṭhāya sakalasarīraṃ vilimpāpetvā tūlapicūni gāhāpetvā tatheva sīsato paṭṭhāya",
  "atk-s0514a2:2574_17": "okirāpetvā mahādukkhaṃ pāpetvā kilañjakucchiyaṃ nipajjāpetvā veṭhetvā rañño ārocetukāmā hutvā tehi saddhiṃ",
  "atk-s0514a2:2574_18": "cattāri ratanāni gāhāpetvā rañño santikaṃ gantvā rājānaṃ vanditvā ekamantaṃ nisīditvā – “deva,",
  "atk-s0514a2:2574_19": "setavānaraṃ nāma mahāpaṇṇākāraṃ paṭiggaṇhathā”ti vatvā cattāri kilañjāni rañño pādamūle ṭhapāpesi.",
  "atk-s0514a2:2574_20": "Atha rājā vivarāpetvā setamakkaṭasadise cattāropi jane passi.",
  "atk-s0514a2:2574_21": "Atha sabbe manussā “aho adiṭṭhapubbā,",
  "atk-s0514a2:2574_22": "aho mahāsetavānarā”ti vatvā mahāhasitaṃ hasiṃsu.",
  "atk-s0514a2:2574_23": "Te cattāropi mahālajjā ahesuṃ.",
  "atk-s0514a2:2575_0": "Atha amarādevī attano sāmino niddosabhāvaṃ kathentī rājānaṃ āha – “deva,",
  "atk-s0514a2:2575_1": "mahosadhapaṇḍito na coro,",
  "atk-s0514a2:2575_2": "ime cattārova corā.",
  "atk-s0514a2:2575_3": "Etesu hi senako maṇicoro,",
  "atk-s0514a2:2575_4": "pukkuso suvaṇṇamālācoro,",
  "atk-s0514a2:2575_5": "kāmindo kambalacoro,",
  "atk-s0514a2:2575_6": "devindo suvaṇṇapādukācoro.",
  "atk-s0514a2:2575_7": "Ime corā asukamāse asukadivase asukadāsidhītānaṃ asukadāsīnaṃ hatthe imāni ratanāni pahiṇanti.",
  "atk-s0514a2:2575_8": "Imaṃ paṇṇaṃ passatha,",
  "atk-s0514a2:2575_9": "attano santakañca gaṇhatha, core ca, deva,",
  "atk-s0514a2:2575_10": "paṭicchathā”ti.",
  "atk-s0514a2:2575_11": "Sā cattāropi jane mahāvippakāraṃ pāpetvā rājānaṃ vanditvā attano gehameva gatā.",
  "atk-s0514a2:2575_12": "Rājā bodhisattassa palātabhāvena tasmiṃ āsaṅkāya ca aññesaṃ paṇḍitapatimantīnaṃ abhāvena ca tesaṃ kiñci",
  "atk-s0514a2:2575_13": "avatvā “paṇḍitā nhāpetvā attano gehāni gacchathā”ti pesesi.",
  "atk-s0514a2:2575_14": "Cattāro janā mahāvippakāraṃ patvā rājānaṃ vanditvā attano gehameva gatā.",
  "atk-s0514a2:2576_0": "Sabbaratanathenā niṭṭhitā.",
  "atk-s0514a2:2577_0": "Khajjopanakapañho",
  "atk-s0514a2:2578_0": "Athassa chatte adhivatthā devatā bodhisattassa dhammadesanaṃ assuṇantī “kiṃ nu kho kāraṇa”nti āvajjamānā",
  "atk-s0514a2:2578_1": "taṃ kāraṇaṃ ñatvā “paṇḍitassa ānayanakāraṇaṃ karissāmī”ti cintetvā rattibhāge chattapiṇḍikaṃ vivaritvā",
  "atk-s0514a2:2578_2": "rājānaṃ catukkanipāte devatāya pucchitapañhe āgate “hanti hatthehi pādehī”tiādike cattāro pañhe pucchi.",
  "atk-s0514a2:2578_3": "Rājā ajānanto “ahaṃ na jānāmi,",
  "atk-s0514a2:2578_4": "aññe paṇḍite pucchissāmī”ti ekadivasaṃ okāsaṃ yācitvā punadivase “āgacchantū”ti catunnaṃ paṇḍitānaṃ sāsanaṃ pesesi.",
  "atk-s0514a2:2578_5": "Tehi “mayaṃ khuramuṇḍā vīthiṃ otarantā lajjāmā”ti vutte rājā cattāro nāḷipaṭṭe pesesi “ime sīsesu katvā āgacchantū”ti.",
  "atk-s0514a2:2578_6": "Tadā kira te nāḷipaṭṭā uppannā.",
  "atk-s0514a2:2578_7": "Te āgantvā paññattāsane nisīdiṃsu.",
  "atk-s0514a2:2578_8": "Atha rājā “senaka,",
  "atk-s0514a2:2578_9": "ajja rattibhāge chatte adhivatthā devatā maṃ cattāro pañhe pucchi,",
  "atk-s0514a2:2578_10": "ahaṃ pana ajānanto ‘paṇḍite pucchissāmī’ti avacaṃ,",
  "atk-s0514a2:2578_11": "kathehi me te pañhe”ti vatvā imaṃ gāthamāha –",
  "atk-s0514a2:2579_0": "“Hanti hatthehi pādehi, mukhañca parisumbhati;",
  "atk-s0514a2:2580_0": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2581_0": "Senako ajānanto “kiṃ hanti,",
  "atk-s0514a2:2581_1": "kathaṃ hantī”ti taṃ taṃ vilapitvā neva antaṃ passi,",
  "atk-s0514a2:2581_2": "na koṭiṃ passi.",
  "atk-s0514a2:2581_3": "Sesāpi appaṭibhānā ahesuṃ.",
  "atk-s0514a2:2581_4": "Atha rājā vippaṭisārī hutvā puna rattibhāge devatāya “pañho te ñāto”ti puṭṭho “mayā cattāro paṇḍitā puṭṭhā,",
  "atk-s0514a2:2581_5": "tepi na jāniṃsū”ti āha.",
  "atk-s0514a2:2581_6": "Devatā “kiṃ te jānissanti,",
  "atk-s0514a2:2581_7": "ṭhapetvā mahosadhapaṇḍitaṃ añño koci ete pañhe kathetuṃ samattho nāma natthi.",
  "atk-s0514a2:2581_8": "Sace taṃ pakkosāpetvā ete pañhe na kathāpessasi,",
  "atk-s0514a2:2581_9": "iminā te jalitena ayakūṭena sīsaṃ bhindissāmī”ti rājānaṃ tajjetvā “mahārāja,",
  "atk-s0514a2:2581_10": "agginā atthe sati khajjopanakaṃ dhamituṃ na vaṭṭati,",
  "atk-s0514a2:2581_11": "khīrena atthe sati visāṇaṃ duhituṃ na vaṭṭatī”ti vatvā imaṃ pañcakanipāte khajjopanakapañhaṃ udāhari –",
  "atk-s0514a2:2582_0": "“Ko nu santamhi pajjote, aggipariyesanaṃ caraṃ;",
  "atk-s0514a2:2583_0": "Addakkhi ratti khajjotaṃ, jātavedaṃ amaññatha.",
  "atk-s0514a2:2584_0": "“Svassa gomayacuṇṇāni, abhimatthaṃ tiṇāni ca;",
  "atk-s0514a2:2585_0": "Viparītāya saññāya, nāsakkhi pajjaletave.",
  "atk-s0514a2:2586_0": "“Evampi anupāyena, atthaṃ na labhate migo;",
  "atk-s0514a2:2587_0": "Visāṇato gavaṃ dohaṃ, yattha khīraṃ na vindati.",
  "atk-s0514a2:2588_0": "“Vividhehi upāyehi, atthaṃ papponti māṇavā;",
  "atk-s0514a2:2589_0": "Niggahena amittānaṃ, mittānaṃ paggahena ca.",
  "atk-s0514a2:2590_0": "“Senāmokkhapalābhena, vallabhānaṃ nayena ca;",
  "atk-s0514a2:2591_0": "Jagatiṃ jagatipālā, āvasanti vasundhara”nti. ;",
  "atk-s0514a2:2592_0": "Tattha santamhi pajjoteti aggimhi sante.",
  "atk-s0514a2:2592_1": "Caranti caranto.",
  "atk-s0514a2:2592_2": "Addakkhīti passi,",
  "atk-s0514a2:2592_3": "disvā ca pana vaṇṇasāmaññatāya khajjopanakaṃ “jātavedo ayaṃ bhavissatī”ti amaññittha.",
  "atk-s0514a2:2592_4": "Svassāti so assa khajjopanakassa upari sukhumāni gomayacuṇṇāni ceva tiṇāni ca.",
  "atk-s0514a2:2592_5": "Abhimatthanti hatthehi ghaṃsitvā ākiranto jaṇṇukehi bhūmiyaṃ patiṭṭhāya mukhena dhamanto jālessāmi nanti",
  "atk-s0514a2:2592_6": "viparītāya saññāya vāyamantopi jāletuṃ nāsakkhi.",
  "atk-s0514a2:2592_7": "Migoti migasadiso andhabālo evaṃ anupāyena pariyesanto atthaṃ na labhati.",
  "atk-s0514a2:2592_8": "Yatthāti yasmiṃ visāṇe khīrameva natthi,",
  "atk-s0514a2:2592_9": "tato gāviṃ duhanto viya ca atthaṃ na vindati.",
  "atk-s0514a2:2592_10": "Senāmokkhapalābhenāti senāmokkhānaṃ amaccānaṃ lābhena.",
  "atk-s0514a2:2592_11": "Vallabhānanti piyamanāpānaṃ vissāsikānaṃ amaccānaṃ nayena ca.",
  "atk-s0514a2:2592_12": "Vasundharanti vasusaṅkhātānaṃ ratanānaṃ dhāraṇato vasundharanti laddhanāmaṃ jagatiṃ jagatipālā rājāno āvasanti.",
  "atk-s0514a2:2593_0": "Na te tayā sadisā hutvā aggimhi vijjamāneyeva khajjopanakaṃ dhamanti. Mahārāja,",
  "atk-s0514a2:2593_1": "tvaṃ pana aggimhi sati khajjopanakaṃ dhamanto viya,",
  "atk-s0514a2:2593_2": "tulaṃ chaḍḍetvā hatthena tulayanto viya,",
  "atk-s0514a2:2593_3": "khīrena atthe jāte visāṇato duhanto viya ca,",
  "atk-s0514a2:2593_4": "senakādayo pucchasi,",
  "atk-s0514a2:2593_5": "ete kiṃ jānanti.",
  "atk-s0514a2:2593_6": "Khajjopanakasadisā hete.",
  "atk-s0514a2:2593_7": "Aggikkhandhasadiso mahosadho paññāya jalati,",
  "atk-s0514a2:2593_8": "taṃ pakkosāpetvā puccha.",
  "atk-s0514a2:2593_9": "Ime te pañhe ajānantassa jīvitaṃ natthīti rājānaṃ tajjetvā antaradhāyi.",
  "atk-s0514a2:2594_0": "Khajjopanakapañho niṭṭhito.",
  "atk-s0514a2:2595_0": "Bhūripañho",
  "atk-s0514a2:2596_0": "Atha rājā maraṇabhayatajjito punadivase cattāro amacce pakkosāpetvā “tātā,",
  "atk-s0514a2:2596_1": "tumhe cattāro catūsu rathesu ṭhatvā catūhi nagaradvārehi nikkhamitvā yattha mama puttaṃ mahosadhapaṇḍitaṃ passatha,",
  "atk-s0514a2:2596_2": "tatthevassa sakkāraṃ katvā khippaṃ ānethā”ti āṇāpesi.",
  "atk-s0514a2:2596_3": "Tepi cattāro ekekena dvārena nikkhamiṃsu.",
  "atk-s0514a2:2596_4": "Tesu tayo janā paṇḍitaṃ na passiṃsu.",
  "atk-s0514a2:2596_5": "Dakkhiṇadvārena nikkhanto pana dakkhiṇayavamajjhakagāme mahāsattaṃ mattikaṃ āharitvā ācariyassa cakkaṃ",
  "atk-s0514a2:2596_6": "vaṭṭetvā mattikāmakkhitasarīraṃ palālapiṭṭhake nisīditvā muṭṭhiṃ muṭṭhiṃ katvā appasūpaṃ yavabhattaṃ",
  "atk-s0514a2:2596_7": "bhuñjamānaṃ passi.",
  "atk-s0514a2:2596_8": "Kasmā panesa etaṃ kammaṃ akāsīti?",
  "atk-s0514a2:2596_9": "Rājā kira “nissaṃsayaṃ paṇḍito rajjaṃ gaṇhissatī”ti āsaṅkati.",
  "atk-s0514a2:2596_10": "“So ‘kumbhakārakammena jīvatī’ti sutvā nirāsaṅko bhavissatī”ti cintetvā evamakāsīti.",
  "atk-s0514a2:2596_11": "So amaccaṃ disvā attano santikaṃ āgatabhāvaṃ ñatvā “ajja mayhaṃ yaso puna pākatiko bhavissati,",
  "atk-s0514a2:2596_12": "amarādeviyā sampāditaṃ nānaggarasabhojanameva bhuñjissāmī”ti cintetvā gahitaṃ yavabhattapiṇḍaṃ chaḍḍetvā uṭṭhāya mukhaṃ vikkhāletvā nisīdi.",
  "atk-s0514a2:2596_13": "Tasmiṃ khaṇe so amacco taṃ upasaṅkami.",
  "atk-s0514a2:2596_14": "So pana senakapakkhiko,",
  "atk-s0514a2:2596_15": "tasmā naṃ ghaṭento “paṇḍita,",
  "atk-s0514a2:2596_16": "ācariyasenakassa vacanaṃ niyyānikaṃ,",
  "atk-s0514a2:2596_17": "tava nāma yase parihīne tathārūpā paññā patiṭṭhā hotuṃ nāsakkhi,",
  "atk-s0514a2:2596_18": "idāni mattikāmakkhito palālapiṭṭhe nisīditvā evarūpaṃ bhattaṃ bhuñjasī”ti vatvā dasakanipāte bhūripañhe paṭhamaṃ gāthamāha –",
  "atk-s0514a2:2597_0": "“Saccaṃ kira, tvaṃ api bhūripañña, yā tādisī sirī dhitī matī ca;",
  "atk-s0514a2:2598_0": "Na tāyatebhāvavasūpanitaṃ, yo yavakaṃ bhuñjasi appasūpa”nti. ;",
  "atk-s0514a2:2599_0": "Tattha saccaṃ kirāti yaṃ ācariyasenako āha,",
  "atk-s0514a2:2599_1": "taṃ kira saccameva.",
  "atk-s0514a2:2599_2": "Sirīti issariyaṃ.",
  "atk-s0514a2:2599_3": "Dhitīti abbhocchinnavīriyaṃ.",
  "atk-s0514a2:2599_4": "Na tāyatebhāvavasūpanitanti abhāvassa avuḍḍhiyā vasaṃ upanītaṃ taṃ na rakkhati na gopeti,",
  "atk-s0514a2:2599_5": "patiṭṭhā hotuṃ na sakkoti.",
  "atk-s0514a2:2599_6": "Yavakanti yavabhattaṃ.",
  "atk-s0514a2:2600_0": "Atha naṃ mahāsatto “andhabāla,",
  "atk-s0514a2:2600_1": "ahaṃ attano paññābalena puna taṃ yasaṃ pākatikaṃ kātukāmo evaṃ karomī”ti vatvā imaṃ gāthādvayamāha –",
  "atk-s0514a2:2601_0": "“Sukhaṃ dukkhena paripācayanto, kālākālaṃ vicinaṃ chandachanno;",
  "atk-s0514a2:2602_0": "Atthassa dvārāni avāpuranto, tenāhaṃ tussāmi yavodanena.",
  "atk-s0514a2:2603_0": "“Kālañca ñatvā abhijīhanāya, mantehi atthaṃ paripācayitvā;",
  "atk-s0514a2:2604_0": "Vijambhissaṃ sīhavijambhitāni, tāyiddhiyā dakkhasi maṃ punāpī”ti. ;",
  "atk-s0514a2:2605_0": "Tattha dukkhenāti iminā kāyikacetasikadukkhena attano porāṇakasukhaṃ paṭipākatikakaraṇena paripācayantovaḍḍhento.",
  "atk-s0514a2:2605_1": "Kālākālanti ayaṃ paṭicchanno hutvā caraṇakālo,",
  "atk-s0514a2:2605_2": "ayaṃ appaṭicchannoti evaṃ kālañca akālañca vicinanto rañño kuddhakāle channena caritabbanti ñatvā chandena",
  "atk-s0514a2:2605_3": "attano ruciyā channo paṭicchanno hutvā kumbhakārakammena jīvanto attano atthassa kāraṇasaṅkhātāni dvārāni",
  "atk-s0514a2:2605_4": "avāpuranto viharāmi,",
  "atk-s0514a2:2605_5": "tena kāraṇenāhaṃ yavodanena tussāmīti attho.",
  "atk-s0514a2:2605_6": "Abhijīhanāyāti vīriyakaraṇassa.",
  "atk-s0514a2:2605_7": "Mantehi atthaṃ paripācayitvāti attano ñāṇabalena mama yasaṃ vaḍḍhetvā manosilātale vijambhamāno sīho viya vijambhissaṃ,",
  "atk-s0514a2:2605_8": "tāya iddhiyā maṃ punapi tvaṃ passissasīti.",
  "atk-s0514a2:2606_0": "Atha naṃ amacco āha – “paṇḍita,",
  "atk-s0514a2:2606_1": "chatte adhivatthā devatā rājānaṃ pañhaṃ pucchi.",
  "atk-s0514a2:2606_2": "Rājā cattāro paṇḍite pucchi.",
  "atk-s0514a2:2606_3": "Tesu ekopi taṃ pañhaṃ kathetuṃ nāsakkhi,",
  "atk-s0514a2:2606_4": "tasmā rājā tava santikaṃ maṃ pahiṇī”ti.",
  "atk-s0514a2:2606_5": "“Evaṃ sante paññāya ānubhāvaṃ kasmā na passasi,",
  "atk-s0514a2:2606_6": "evarūpe hi kāle na issariyaṃ patiṭṭhā hoti,",
  "atk-s0514a2:2606_7": "paññāsampannova patiṭṭhā hotī”ti mahāsatto paññāya ānubhāvaṃ vaṇṇesi.",
  "atk-s0514a2:2606_8": "Amacco raññā “paṇḍitaṃ diṭṭhaṭṭhāneyeva sakkāraṃ katvā ānethā”ti dinnaṃ kahāpaṇasahassaṃ mahāsattassa hatthe ṭhapesi.",
  "atk-s0514a2:2606_9": "Kumbhakāro “mahosadhapaṇḍito kira mayā pesakārakammaṃ kārito”ti bhayaṃ āpajji.",
  "atk-s0514a2:2606_10": "Atha naṃ mahāsatto “mā bhāyi, ācariya,",
  "atk-s0514a2:2606_11": "bahūpakāro tvaṃ amhāka”nti assāsetvā sahassaṃ datvā mattikāmakkhiteneva sarīrena rathe nisīditvā nagaraṃ pāvisi.",
  "atk-s0514a2:2606_12": "Amacco rañño ārocetvā “tāta,",
  "atk-s0514a2:2606_13": "kuhiṃ paṇḍito diṭṭho”ti vutte “deva,",
  "atk-s0514a2:2606_14": "dakkhiṇayavamajjhakagāme kumbhakārakammaṃ katvā jīvati,",
  "atk-s0514a2:2606_15": "tumhe pakkosathāti sutvāva anhāyitvā mattikāmakkhiteneva sarīrena āgato”ti āha.",
  "atk-s0514a2:2606_16": "Rājā “sace mayhaṃ paccatthiko assa,",
  "atk-s0514a2:2606_17": "issariyavidhinā careyya,",
  "atk-s0514a2:2606_18": "nāyaṃ mama paccatthiko”ti cintetvā “mama puttassa ‘attano gharaṃ gantvā nhatvā alaṅkaritvā mayā dinnavidhānena āgacchatū’ti vadeyyāthā”ti āha.",
  "atk-s0514a2:2606_19": "Taṃ sutvā paṇḍito tathā katvā āgantvā “pavisatū”ti vutte pavisitvā rājānaṃ vanditvā ekamantaṃ aṭṭhāsi.",
  "atk-s0514a2:2606_20": "Rājā paṭisanthāraṃ katvā paṇḍitaṃ vīmaṃsanto imaṃ gāthamāha –",
  "atk-s0514a2:2607_0": "“Sukhīpi heke na karonti pāpaṃ, avaṇṇasaṃsaggabhayā puneke;",
  "atk-s0514a2:2608_0": "Pahū samāno vipulatthacintī, kiṃ kāraṇā me na karosi dukkha”nti. ;",
  "atk-s0514a2:2609_0": "Tattha sukhīti paṇḍita,",
  "atk-s0514a2:2609_1": "ekacce “mayaṃ sukhino sampannaissariyā,",
  "atk-s0514a2:2609_2": "alaṃ no ettakenā”ti uttari issariyakāraṇā pāpaṃ na karonti,",
  "atk-s0514a2:2609_3": "ekacce “evarūpassa no yasadāyakassa sāmikassa aparajjhantānaṃ avaṇṇo bhavissatī”ti avaṇṇasaṃsaggabhayā na karonti.",
  "atk-s0514a2:2609_4": "Eko na samattho hoti,",
  "atk-s0514a2:2609_5": "eko mandapañño,",
  "atk-s0514a2:2609_6": "tvaṃ pana samattho ca vipulatthacintī ca,",
  "atk-s0514a2:2609_7": "icchanto pana sakalajambudīpe rajjampi kāreyyāsi.",
  "atk-s0514a2:2609_8": "Kiṃ kāraṇā mama rajjaṃ gahetvā dukkhaṃ na karosīti.",
  "atk-s0514a2:2610_0": "Atha naṃ bodhisatto āha –",
  "atk-s0514a2:2611_0": "“Na paṇḍitā attasukhassa hetu, pāpāni kammāni samācaranti;",
  "atk-s0514a2:2612_0": "Dukkhena phuṭṭhā khalitāpi santā, chandā ca dosā na jahanti dhamma”nti. ;",
  "atk-s0514a2:2613_0": "Tattha khalitāpīti sampattito khalitvā vipattiyaṃ ṭhitasabhāvā hutvāpi.",
  "atk-s0514a2:2613_1": "Na jahanti dhammanti paveṇiyadhammampi sucaritadhammampi na jahanti.",
  "atk-s0514a2:2614_0": "Puna rājā tassa vīmaṃsanatthaṃ khattiyamāyaṃ kathento imaṃ gāthamāha –",
  "atk-s0514a2:2615_0": "“Yena kenaci vaṇṇena, mudunā dāruṇena vā;",
  "atk-s0514a2:2616_0": "Uddhare dīnamattānaṃ, pacchā dhammaṃ samācare”ti. ;",
  "atk-s0514a2:2617_0": "Tattha dīnanti duggataṃ attānaṃ uddharitvā sampattiyaṃ ṭhapeyyāti.",
  "atk-s0514a2:2618_0": "Athassa mahāsatto rukkhūpamaṃ dassento imaṃ gāthamāha –",
  "atk-s0514a2:2619_0": "“Yassa rukkhassa chāyāya, nisīdeyya sayeyya vā;",
  "atk-s0514a2:2620_0": "Na tassa sākhaṃ bhañjeyya, mittadubbho hi pāpako”ti. ;",
  "atk-s0514a2:2621_0": "Evañca pana vatvā –",
  "atk-s0514a2:2621_1": "“mahārāja,",
  "atk-s0514a2:2621_2": "yadi paribhuttarukkhassa sākhaṃ bhañjantopi mittadubbhī hoti,",
  "atk-s0514a2:2621_3": "yehi tumhehi mama pitā uḷāre issariye patiṭṭhāpito,",
  "atk-s0514a2:2621_4": "ahañca mahantena anuggahena anuggahito,",
  "atk-s0514a2:2621_5": "tesu tumhesu aparajjhanto ahaṃ kathaṃ nāma mittadubbho na bhaveyya”nti sabbathāpi attano amittadubbhibhāvaṃ",
  "atk-s0514a2:2621_6": "kathetvā rañño cittācāraṃ codento imaṃ gāthamāha –",
  "atk-s0514a2:2622_0": "“Yassāpi dhammaṃ puriso vijaññā, ye cassa kaṅkhaṃ vinayanti santo;",
  "atk-s0514a2:2623_0": "Taṃ hissa dīpañca parāyaṇañca, na tena mettiṃ jarayetha pañño”ti. ;",
  "atk-s0514a2:2624_0": "Tassattho – mahārāja,",
  "atk-s0514a2:2624_1": "yassa ācariyassa santikā yo puriso appamattakampi dhammaṃ kāraṇaṃ jāneyya,",
  "atk-s0514a2:2624_2": "ye cassa santo uppannaṃ kaṅkhaṃ vinayanti,",
  "atk-s0514a2:2624_3": "taṃ tassa patiṭṭhānaṭṭhena dīpañceva parāyaṇañca,",
  "atk-s0514a2:2624_4": "tādisena ācariyena saddhiṃ paṇḍito mittabhāvaṃ nāma na jīreyya na nāseyya.",
  "atk-s0514a2:2625_0": "Idāni taṃ ovadanto imaṃ gāthādvayamāha –",
  "atk-s0514a2:2626_0": "“Alaso gihī kāmabhogī na sādhu, asaññato pabbajito na sādhu;",
  "atk-s0514a2:2627_0": "Rājā na sādhu anisammakārī, yo paṇḍito kodhano taṃ na sādhu.",
  "atk-s0514a2:2628_0": "“Nisamma khattiyo kayirā, nānisamma disampati;",
  "atk-s0514a2:2629_0": "Nisammakārino rāja, yaso kitti ca vaḍḍhatī”ti. ;",
  "atk-s0514a2:2630_0": "Tattha na sādhūti na sundaro.",
  "atk-s0514a2:2630_1": "Anisammakārīti kiñci sutvā anupadhāretvā attano paccakkhaṃ akatvā kārako.",
  "atk-s0514a2:2630_2": "Yaso kitti cāti issariyaparivāro ca guṇakitti ca ekantena vaḍḍhatīti.",
  "atk-s0514a2:2631_0": "Bhūripañho niṭṭhito.",
  "atk-s0514a2:2632_0": "Devatāpañho",
  "atk-s0514a2:2633_0": "Evaṃ vutte rājā mahāsattaṃ samussitasetacchatte rājapallaṅke nisīdāpetvā sayaṃ nīcāsane nisīditvā āha – “paṇḍita,",
  "atk-s0514a2:2633_1": "setacchatte adhivatthā devatā maṃ cattāro pañhe pucchi,",
  "atk-s0514a2:2633_2": "te ahaṃ na jānāmi.",
  "atk-s0514a2:2633_3": "Cattāropi paṇḍitā na jāniṃsu,",
  "atk-s0514a2:2633_4": "kathehi me, tāta,",
  "atk-s0514a2:2633_5": "te pañhe”ti. Mahārāja,",
  "atk-s0514a2:2633_6": "chatte adhivatthā devatā vā hotu,",
  "atk-s0514a2:2633_7": "cātumahārājikādayo vā hontu,",
  "atk-s0514a2:2633_8": "yena kenaci pucchitapañhaṃ ahaṃ kathetuṃ sakkomi. Vada, mahārāja,",
  "atk-s0514a2:2633_9": "devatāya pucchitapañheti.",
  "atk-s0514a2:2633_10": "Atha rājā devatāya pucchitaniyāmeneva kathento paṭhamaṃ gāthamāha –",
  "atk-s0514a2:2634_0": "“Hanti hatthehi pādehi, mukhañca parisumbhati;",
  "atk-s0514a2:2635_0": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2636_0": "Tattha hantīti paharati.",
  "atk-s0514a2:2636_1": "Parisumbhatīti paharatiyeva.",
  "atk-s0514a2:2636_2": "Sa veti so evaṃ karonto piyo hoti.",
  "atk-s0514a2:2636_3": "Kaṃ tena tvābhipassasīti tena paharaṇakāraṇena piyaṃ katamaṃ puggalaṃ tvaṃ, rāja,",
  "atk-s0514a2:2636_4": "abhipassasīti.",
  "atk-s0514a2:2637_0": "Mahāsattassa taṃ kathaṃ sutvāva gaganatale puṇṇacando viya attho pākaṭo ahosi.",
  "atk-s0514a2:2637_1": "Atha mahāsatto “suṇa, mahārāja,",
  "atk-s0514a2:2637_2": "yadā hi mātuaṅke nipanno daharakumāro haṭṭhatuṭṭho kīḷanto mātaraṃ hatthapādehi paharati,",
  "atk-s0514a2:2637_3": "kese luñcati,",
  "atk-s0514a2:2637_4": "muṭṭhinā mukhaṃ paharati,",
  "atk-s0514a2:2637_5": "tadā naṃ mātā ‘coraputtaka,",
  "atk-s0514a2:2637_6": "kathaṃ tvaṃ no evaṃ paharasī’tiādīni pemasinehavaseneva vatvā pemaṃ sandhāretuṃ asakkontī āliṅgitvā thanantare nipajjāpetvā mukhaṃ paricumbati.",
  "atk-s0514a2:2637_7": "Iti so tassā evarūpe kāle piyataro hoti,",
  "atk-s0514a2:2637_8": "tathā pitunopī”ti evaṃ gaganamajjhe sūriyaṃ uṭṭhāpento viya pākaṭaṃ katvā pañhaṃ kathesi.",
  "atk-s0514a2:2637_9": "Taṃ sutvā devatā chattapiṇḍikaṃ vivaritvā nikkhamitvā upaḍḍhaṃ sarīraṃ dassetvā “sukathito paṇḍitena",
  "atk-s0514a2:2637_10": "pañho”ti madhurassarena sādhukāraṃ datvā ratanacaṅkoṭakaṃ pūretvā dibbapupphagandhavāsehi bodhisattaṃ",
  "atk-s0514a2:2637_11": "pūjetvā antaradhāyi.",
  "atk-s0514a2:2637_12": "Rājāpi paṇḍitaṃ pupphādīhi pūjetvā itaraṃ pañhaṃ yācitvā “vada,",
  "atk-s0514a2:2637_13": "mahārājā”ti vutte dutiyaṃ gāthamāha –",
  "atk-s0514a2:2638_0": "“Akkosati yathākāmaṃ, āgamañcassa icchati;",
  "atk-s0514a2:2639_0": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2640_0": "Athassa mahāsatto –",
  "atk-s0514a2:2640_1": "“mahārāja,",
  "atk-s0514a2:2640_2": "mātā vacanapesanaṃ kātuṃ samatthaṃ sattaṭṭhavassikaṃ puttaṃ ‘tāta,",
  "atk-s0514a2:2640_3": "khettaṃ gaccha,",
  "atk-s0514a2:2640_4": "antarāpaṇaṃ gacchā’tiādīni vatvā ‘amma,",
  "atk-s0514a2:2640_5": "sace idañcidañca khādanīyaṃ bhojanīyaṃ dassasi,",
  "atk-s0514a2:2640_6": "gamissāmī’ti vutte ‘sādhu, putta,",
  "atk-s0514a2:2640_7": "gaṇhāhī’ti vatvā deti.",
  "atk-s0514a2:2640_8": "So dārako taṃ khāditvā bahi gantvā dārakehi saddhiṃ kīḷitvā mātupesanaṃ na gacchati.",
  "atk-s0514a2:2640_9": "Mātarā “tāta,",
  "atk-s0514a2:2640_10": "gacchāhī’ti vutte so mātaraṃ ‘amma,",
  "atk-s0514a2:2640_11": "tvaṃ sītāya gharacchāyāya nisīdasi,",
  "atk-s0514a2:2640_12": "kiṃ pana ahaṃ tava bahi pesanakammaṃ karissāmi,",
  "atk-s0514a2:2640_13": "ahaṃ taṃ vañcemī’ti vatvā hatthavikāramukhavikāre katvā gato.",
  "atk-s0514a2:2640_14": "Sā gacchantaṃ disvā kujjhitvā daṇḍakaṃ gahetvā ‘tvaṃ mama santakaṃ khāditvā khette kiccaṃ kātuṃ na icchasī’ti",
  "atk-s0514a2:2640_15": "tajjentī vegena palāyantaṃ anubandhitvā pāpuṇituṃ asakkontī ‘corā taṃ khaṇḍākhaṇḍaṃ chindantū’tiādīni",
  "atk-s0514a2:2640_16": "vatvā yathākāmaṃ akkosati paribhāsati.",
  "atk-s0514a2:2640_17": "Yaṃ pana mukhena bhaṇati,",
  "atk-s0514a2:2640_18": "tathā hadaye appamattakampi na icchati,",
  "atk-s0514a2:2640_19": "āgamanañcassa icchati,",
  "atk-s0514a2:2640_20": "so divasabhāgaṃ kīḷitvā sāyaṃ gehaṃ pavisituṃ avisahanto ñātakānaṃ santikaṃ gacchati.",
  "atk-s0514a2:2640_21": "Mātāpissa āgamanamaggaṃ olokentī anāgacchantaṃ disvā ‘pavisituṃ na visahati maññe’ti sokassa hadayaṃ",
  "atk-s0514a2:2640_22": "pūretvā assupuṇṇehi nettehi ñātighare upadhārentī puttaṃ disvā āliṅgitvā sīse cumbitvā ubhohi hatthehi",
  "atk-s0514a2:2640_23": "daḷhaṃ gahetvā ‘tāta piyaputtaka,",
  "atk-s0514a2:2640_24": "mama vacanaṃ hadaye ṭhapesī’ti atirekataraṃ pemaṃ uppādesi. Evaṃ, mahārāja,",
  "atk-s0514a2:2640_25": "mātuyā kuddhakāle putto piyataro nāma hotī”ti dutiyaṃ pañhaṃ kathesi.",
  "atk-s0514a2:2640_26": "Devatā tatheva pūjesi.",
  "atk-s0514a2:2641_0": "Rājāpi pūjetvā tatiyaṃ pañhaṃ yācitvā “vada, mahārājā”ti vutte tatiyaṃ gāthamāha –",
  "atk-s0514a2:2642_0": "“Abbhakkhāti abhūtena, alikenābhisāraye;",
  "atk-s0514a2:2643_0": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2644_0": "Athassa mahāsatto “rāja,",
  "atk-s0514a2:2644_1": "yadā ubho jayampatikā rahogatā lokassādaratiyā kīḷantā ‘bhadde,",
  "atk-s0514a2:2644_2": "tava mayi pemaṃ natthi,",
  "atk-s0514a2:2644_3": "hadayaṃ te bahi gata’nti evaṃ aññamaññaṃ abhūtena abbhācikkhanti,",
  "atk-s0514a2:2644_4": "alikena sārenti codenti,",
  "atk-s0514a2:2644_5": "tadā te atirekataraṃ aññamaññaṃ piyāyanti.",
  "atk-s0514a2:2644_6": "Evamassa pañhassa atthaṃ jānāhī”ti kathesi.",
  "atk-s0514a2:2644_7": "Devatā tatheva pūjesi.",
  "atk-s0514a2:2645_0": "Rājāpi pūjetvā itaraṃ pañhaṃ yācitvā “vada, mahārājā”ti vutte catutthaṃ gāthamāha –",
  "atk-s0514a2:2646_0": "“Haraṃ annañca pānañca, vatthasenāsanāni ca;",
  "atk-s0514a2:2647_0": "Aññadatthuharā santā, te ve rāja piyā honti;",
  "atk-s0514a2:2648_0": "Kaṃ tena tvābhipassasī”ti. ;",
  "atk-s0514a2:2649_0": "Athassa mahāsatto “mahārāja,",
  "atk-s0514a2:2649_1": "ayaṃ pañho dhammikasamaṇabrāhmaṇe sandhāya vutto.",
  "atk-s0514a2:2649_2": "Saddhāni hi kulāni idhalokaparalokaṃ saddahitvā denti ceva dātukāmāni ca honti,",
  "atk-s0514a2:2649_3": "tāni tathārūpe samaṇabrāhmaṇe yācantepi laddhaṃ harante bhuñjantepi disvā ‘amheyeva yācanti,",
  "atk-s0514a2:2649_4": "amhākaṃyeva santakāni annapānādīni paribhuñjantī’ti tesu atirekataraṃ pemaṃ karonti. Evaṃ kho, mahārāja,",
  "atk-s0514a2:2649_5": "aññadatthuharā santā ekaṃsena yācantā ceva laddhaṃ harantā ca samānā piyā hontī”ti kathesi.",
  "atk-s0514a2:2649_6": "Imasmiṃ pana pañhe kathite devatā tatheva pūjetvā sādhukāraṃ datvā sattaratanapūraṃ ratanacaṅkoṭakaṃ “gaṇha,",
  "atk-s0514a2:2649_7": "mahāpaṇḍitā”ti mahāsattassa pādamūle khipi.",
  "atk-s0514a2:2649_8": "Rājāpissa atirekataraṃ pūjaṃ karonto ativiya pasīditvā senāpatiṭṭhānaṃ adāsi.",
  "atk-s0514a2:2649_9": "Tato paṭṭhāya mahāsattassa yaso mahā ahosi.",
  "atk-s0514a2:2650_0": "Devatāpañho niṭṭhito.",
  "atk-s0514a2:2651_0": "Pañcapaṇḍitapañho",
  "atk-s0514a2:2652_0": "Puna te cattāro paṇḍitā “ambho,",
  "atk-s0514a2:2652_1": "gahapatiputto idāni mahantataro jāto,",
  "atk-s0514a2:2652_2": "kiṃ karomā”ti mantayiṃsu.",
  "atk-s0514a2:2652_3": "Atha ne senako āha –",
  "atk-s0514a2:2652_4": "“hotu diṭṭho me upāyo,",
  "atk-s0514a2:2652_5": "mayaṃ gahapatiputtaṃ upasaṅkamitvā ‘rahassaṃ nāma kassa kathetuṃ vaṭṭatī’ti pucchissāma,",
  "atk-s0514a2:2652_6": "so ‘na kassaci kathetabba’nti vakkhati.",
  "atk-s0514a2:2652_7": "Atha naṃ ‘gahapatiputto te, deva,",
  "atk-s0514a2:2652_8": "paccatthiko jāto’ti paribhindissāmā”ti.",
  "atk-s0514a2:2652_9": "Te cattāropi paṇḍitā tassa gharaṃ gantvā paṭisanthāraṃ katvā “paṇḍita,",
  "atk-s0514a2:2652_10": "pañhaṃ pucchitukāmamhā”ti vatvā “pucchathā”ti vutte senako pucchi “paṇḍita,",
  "atk-s0514a2:2652_11": "purisena nāma kattha patiṭṭhātabba”nti?",
  "atk-s0514a2:2652_12": "“Sacce patiṭṭhātabba”nti.",
  "atk-s0514a2:2652_13": "“Sacce patiṭṭhitena kiṃ uppādetabba”nti?",
  "atk-s0514a2:2652_14": "“Dhanaṃ uppādetabba”nti.",
  "atk-s0514a2:2652_15": "“Dhanaṃ uppādetvā kiṃ kātabba”nti?",
  "atk-s0514a2:2652_16": "“Manto gahetabbo”ti.",
  "atk-s0514a2:2652_17": "“Mantaṃ gahetvā kiṃ kātabba”nti?",
  "atk-s0514a2:2652_18": "“Attano rahassaṃ parassa na kathetabba”nti.",
  "atk-s0514a2:2652_19": "Te “sādhu paṇḍitā”ti vatvā tuṭṭhamānasā hutvā “idāni gahapatiputtassa piṭṭhiṃ passissāmā”ti rañño santikaṃ gantvā “mahārāja,",
  "atk-s0514a2:2652_20": "gahapatiputto te paccatthiko jāto”ti vadiṃsu.",
  "atk-s0514a2:2652_21": "“Nāhaṃ tumhākaṃ vacanaṃ saddahāmi,",
  "atk-s0514a2:2652_22": "na so mayhaṃ paccatthiko bhavissatī”ti. Saccaṃ, mahārāja,",
  "atk-s0514a2:2652_23": "saddahatha,",
  "atk-s0514a2:2652_24": "asaddahanto pana tameva pucchatha “paṇḍita,",
  "atk-s0514a2:2652_25": "attano rahassaṃ nāma kassa kathetabba”nti?",
  "atk-s0514a2:2652_26": "Sace paccatthiko na bhavissati,",
  "atk-s0514a2:2652_27": "“asukassa nāma kathetabba”nti vakkhati.",
  "atk-s0514a2:2652_28": "Sace paccatthiko bhavissati,",
  "atk-s0514a2:2652_29": "“kassaci na kathetabbaṃ,",
  "atk-s0514a2:2652_30": "manorathe paripuṇṇe kathetabba”nti vakkhati.",
  "atk-s0514a2:2652_31": "Tadā amhākaṃ vacanaṃ saddahitvā nikkaṅkhā bhaveyyāthāti.",
  "atk-s0514a2:2652_32": "So “sādhū”ti sampaṭicchitvā ekadivasaṃ sabbesu samāgantvā nisinnesu vīsatinipāte pañcapaṇḍitapañhe paṭhamaṃ gāthamāha –",
  "atk-s0514a2:2653_0": "“Pañca paṇḍitā samāgatāttha, pañhā me paṭibhāti taṃ suṇātha;",
  "atk-s0514a2:2654_0": "Nindiyamatthaṃ pasaṃsiyaṃ vā, kassevāvikareyya guyhamattha”nti. ;",
  "atk-s0514a2:2655_0": "Evaṃ vutte senako “rājānampi amhākaṃyeva abbhantare pakkhipissāmī”ti cintetvā imaṃ gāthamāha –",
  "atk-s0514a2:2656_0": "“Tvaṃ āvikarohi bhūmipāla, bhattā bhārasaho tuvaṃ vadetaṃ;",
  "atk-s0514a2:2657_0": "Tava chandarucīni sammasitvā, atha vakkhanti janinda pañca dhīrā”ti. ;",
  "atk-s0514a2:2658_0": "Tattha bhattāti tvaṃ amhākaṃ sāmiko ceva uppannassa ca bhārassa saho,",
  "atk-s0514a2:2658_1": "paṭhamaṃ tāva tvameva etaṃ vadehi.",
  "atk-s0514a2:2658_2": "Tava chandarucīnīti pacchā tava chandañceva ruccanakāraṇāni ca sammasitvā ime pañca paṇḍitā vakkhanti.",
  "atk-s0514a2:2659_0": "Atha rājā attano kilesavasikatāya imaṃ gāthamāha –",
  "atk-s0514a2:2660_0": "“Yā sīlavatī anaññatheyyā, bhattucchandavasānugā piyā manāpā;",
  "atk-s0514a2:2661_0": "Nindiyamatthaṃ pasaṃsiyaṃ vā, bhariyāyāvikareyya guyhamattha”nti. ;",
  "atk-s0514a2:2662_0": "Tattha anaññatheyyāti kilesavasena aññena na thenitabbā.",
  "atk-s0514a2:2663_0": "Tato senako “idāni rājānaṃ amhākaṃ abbhantare pakkhipimhā”ti tussitvā sayaṃkatakāraṇameva dīpento imaṃ gāthamāha –",
  "atk-s0514a2:2664_0": "“Yo kicchagatassa āturassa, saraṇaṃ hoti gatī parāyaṇañca;",
  "atk-s0514a2:2665_0": "Nindiyamatthaṃ pasaṃsiyaṃ vā, sakhinovāvikareyya guyhamattha”nti. ;",
  "atk-s0514a2:2666_0": "Atha rājā pukkusaṃ pucchi “kathaṃ, pukkusa, passasi,",
  "atk-s0514a2:2666_1": "nindiyaṃ vā pasaṃsiyaṃ vā rahassaṃ kassa kathetabba”nti?",
  "atk-s0514a2:2666_2": "So kathento imaṃ gāthamāha –",
  "atk-s0514a2:2667_0": "“Jeṭṭho atha majjhimo kaniṭṭho, yo ce sīlasamāhito ṭhitatto;",
  "atk-s0514a2:2668_0": "Nindiyamatthaṃ pasaṃsiyaṃ vā, bhātuvāvikareyya guyhamattha”nti. ;",
  "atk-s0514a2:2669_0": "Tattha ṭhitattoti ṭhitasabhāvo nibbisevano.",
  "atk-s0514a2:2670_0": "Tato rājā kāmindaṃ pucchi “kathaṃ kāminda passasi,",
  "atk-s0514a2:2670_1": "rahassaṃ kassa kathetabba”nti?",
  "atk-s0514a2:2670_2": "So kathento imaṃ gāthamāha –",
  "atk-s0514a2:2671_0": "“Yo ve pituhadayassa paddhagū, anujāto pitaraṃ anomapañño;",
  "atk-s0514a2:2672_0": "Nindiyamatthaṃ pasaṃsiyaṃ vā, puttassāvikareyya guyhamattha”nti. ;",
  "atk-s0514a2:2673_0": "Tattha paddhagūti pesanakārako yo pitussa pesanaṃ karoti,",
  "atk-s0514a2:2673_1": "pitu cittassa vase vattati,",
  "atk-s0514a2:2673_2": "ovādakkhamo hotīti attho.",
  "atk-s0514a2:2673_3": "Anujātoti tayo puttā atijāto ca anujāto ca avajāto cāti.",
  "atk-s0514a2:2673_4": "Anuppannaṃ yasaṃ uppādento atijāto,",
  "atk-s0514a2:2673_5": "kulabhāro avajāto,",
  "atk-s0514a2:2673_6": "kulapaveṇirakkhako pana anujāto.",
  "atk-s0514a2:2673_7": "Taṃ sandhāya evamāha.",
  "atk-s0514a2:2674_0": "Tato rājā devindaṃ pucchi –",
  "atk-s0514a2:2674_1": "“kathaṃ devinda, passasi,",
  "atk-s0514a2:2674_2": "rahassaṃ kassa kathetabba”nti?",
  "atk-s0514a2:2674_3": "So attano katakāraṇameva kathento imaṃ gāthamāha –",
  "atk-s0514a2:2675_0": "“Mātā dvipadājanindaseṭṭha, yā naṃ poseti chandasā piyena;",
  "atk-s0514a2:2676_0": "Nindiyamatthaṃ pasaṃsiyaṃ vā, mātuyāvikareyya guyhamattha”nti. ;",
  "atk-s0514a2:2677_0": "Tattha dvipadājanindaseṭṭhāti dvipadānaṃ seṭṭha, janinda. Chandasā piyenāti chandena ceva pemena ca.",
  "atk-s0514a2:2678_0": "Evaṃ te pucchitvā rājā paṇḍitaṃ pucchi “kathaṃ passasi, paṇḍita,",
  "atk-s0514a2:2678_1": "rahassaṃ kassa kathetabba”nti.",
  "atk-s0514a2:2678_2": "“Mahārāja,",
  "atk-s0514a2:2678_3": "yāva attano icchitaṃ na nipphajjati,",
  "atk-s0514a2:2678_4": "tāva paṇḍito adhivāseyya,",
  "atk-s0514a2:2678_5": "kassaci na katheyyā”ti so imaṃ gāthamāha –",
  "atk-s0514a2:2679_0": "“Guyhassa hi guyhameva sādhu, na hi guyhassa pasatthamāvikammaṃ;",
  "atk-s0514a2:2680_0": "Anipphannatā saheyya dhīro, nipphannova yathāsukhaṃ bhaṇeyyā”ti. ;",
  "atk-s0514a2:2681_0": "Tattha anipphannatāti mahārāja,",
  "atk-s0514a2:2681_1": "yāva attano icchitaṃ na nipphajjati,",
  "atk-s0514a2:2681_2": "tāva paṇḍito adhivāseyya,",
  "atk-s0514a2:2681_3": "na kassaci katheyyāti.",
  "atk-s0514a2:2682_0": "Paṇḍitena pana evaṃ vutte rājā anattamano ahosi.",
  "atk-s0514a2:2682_1": "Senako rājānaṃ olokesi,",
  "atk-s0514a2:2682_2": "rājāpi senakamukhaṃ olokesi.",
  "atk-s0514a2:2682_3": "Bodhisatto tesaṃ kiriyaṃ disvāva jāni “ime cattāro janā paṭhamameva maṃ rañño antare paribhindiṃsu,",
  "atk-s0514a2:2682_4": "vīmaṃsanavasena pañho pucchito bhavissatī”ti.",
  "atk-s0514a2:2682_5": "Tesaṃ pana kathentānaññeva sūriyo atthaṅgato,",
  "atk-s0514a2:2682_6": "dīpā jalitā.",
  "atk-s0514a2:2682_7": "Paṇḍito “rājakammāni nāma bhāriyāni,",
  "atk-s0514a2:2682_8": "na paññāyati ‘kiṃ bhavissatī’ti,",
  "atk-s0514a2:2682_9": "khippameva gantuṃ vaṭṭatī”ti uṭṭhāyāsanā rājānaṃ vanditvā nikkhamitvā cintesi “imesu eko ‘sahāyakassa kathetuṃ vaṭṭatī’ti āha,",
  "atk-s0514a2:2682_10": "eko ‘bhātussa,",
  "atk-s0514a2:2682_11": "eko puttassa,",
  "atk-s0514a2:2682_12": "eko mātu kathetuṃ vaṭṭatī’ti āha.",
  "atk-s0514a2:2682_13": "Imehi etaṃ katameva bhavissati,",
  "atk-s0514a2:2682_14": "diṭṭhameva kathitanti maññāmi,",
  "atk-s0514a2:2682_15": "hotu ajjeva etaṃ jānissāmī”ti.",
  "atk-s0514a2:2682_16": "Te pana cattāropi aññesu divasesu rājakulā nikkhamitvā rājanivesanadvāre ekassa bhattaambaṇassa piṭṭhe",
  "atk-s0514a2:2682_17": "nisīditvā kiccakaraṇīyāni mantetvā gharāni gacchanti.",
  "atk-s0514a2:2682_18": "Tasmā paṇḍito “ahaṃ etesaṃ catunnaṃ rahassaṃ ambaṇassa heṭṭhā nipajjitvā jānituṃ sakkuṇeyya”nti cintetvā",
  "atk-s0514a2:2682_19": "taṃ ambaṇaṃ ukkhipāpetvā attharaṇaṃ attharāpetvā ambaṇassa heṭṭhā pavisitvā purisānaṃ saññaṃ adāsi “tumhe",
  "atk-s0514a2:2682_20": "catūsu paṇḍitesu mantetvā gatesu āgantvā maṃ āneyyāthā”ti.",
  "atk-s0514a2:2682_21": "Te “sādhū”ti sampaṭicchitvā pakkamiṃsu.",
  "atk-s0514a2:2682_22": "Senakopi rājānaṃ āha –",
  "atk-s0514a2:2682_23": "“mahārāja,",
  "atk-s0514a2:2682_24": "amhākaṃ vacanaṃ na saddahatha,",
  "atk-s0514a2:2682_25": "idāni kiṃ karissathā”ti.",
  "atk-s0514a2:2682_26": "So tassa vacanaṃ gahetvā anisāmetvāva bhītatasito hutvā “idāni kiṃ karoma,",
  "atk-s0514a2:2682_27": "senaka paṇḍitā”ti pucchi.",
  "atk-s0514a2:2682_28": "“Mahārāja,",
  "atk-s0514a2:2682_29": "papañcaṃ akatvā kañci ajānāpetvā gahapatiputtaṃ māretuṃ vaṭṭatī”ti.",
  "atk-s0514a2:2682_30": "Rājā “senaka,",
  "atk-s0514a2:2682_31": "ṭhapetvā tumhe añño mama atthakāmo nāma natthi,",
  "atk-s0514a2:2682_32": "tumhe attano suhade gahetvā dvārantare ṭhatvā gahapatiputtassa pātova upaṭṭhānaṃ āgacchantassa khaggena sīsaṃ chindathā”ti attano khaggaratanaṃ adāsi.",
  "atk-s0514a2:2682_33": "Te “sādhu, deva, mā bhāyi,",
  "atk-s0514a2:2682_34": "mayaṃ taṃ māressāmā”ti vatvā nikkhamitvā “diṭṭhā no paccāmittassa piṭṭhī”ti bhattaambaṇassa piṭṭhe nisīdiṃsu.",
  "atk-s0514a2:2682_35": "Tato senako āha “ambho,",
  "atk-s0514a2:2682_36": "ko gahapatiputtaṃ māressatī”ti.",
  "atk-s0514a2:2682_37": "Itare “tumheyeva ācariya,",
  "atk-s0514a2:2682_38": "mārethā”ti tasseva bhāraṃ kariṃsu.",
  "atk-s0514a2:2683_0": "Atha ne senako pucchi “tumhe ‘rahassaṃ nāma asukassa asukassa kathetabba’nti vadatha,",
  "atk-s0514a2:2683_1": "kiṃ vo etaṃ kataṃ,",
  "atk-s0514a2:2683_2": "udāhu diṭṭhaṃ suta”nti?",
  "atk-s0514a2:2683_3": "“Kataṃ etaṃ,",
  "atk-s0514a2:2683_4": "ācariyā”ti.",
  "atk-s0514a2:2683_5": "Tumhe “rahassaṃ nāma sahāyakassa kathetabba”nti vadatha,",
  "atk-s0514a2:2683_6": "“kiṃ vo etaṃ kataṃ,",
  "atk-s0514a2:2683_7": "udāhu diṭṭhaṃ suta”nti?",
  "atk-s0514a2:2683_8": "“Kataṃ etaṃ mayā”ti?",
  "atk-s0514a2:2683_9": "“Kathetha,",
  "atk-s0514a2:2683_10": "ācariyā”ti.",
  "atk-s0514a2:2683_11": "“Imasmiṃ rahasse raññā ñāte jīvitaṃ me natthī”ti.",
  "atk-s0514a2:2683_12": "“Mā bhāyatha ācariya,",
  "atk-s0514a2:2683_13": "idha tumhākaṃ rahassabhedako natthi,",
  "atk-s0514a2:2683_14": "kathethā”ti.",
  "atk-s0514a2:2683_15": "So nakhena ambaṇaṃ koṭṭetvā “atthi nu kho imassa heṭṭhā gahapatiputto”ti āha. “Ācariya,",
  "atk-s0514a2:2683_16": "gahapatiputto attano issariyena evarūpaṃ ṭhānaṃ na pavisissati,",
  "atk-s0514a2:2683_17": "idāni yasena matto bhavissati,",
  "atk-s0514a2:2683_18": "kathetha tumhe”ti.",
  "atk-s0514a2:2683_19": "Senako tāva attano rahassaṃ kathento āha –",
  "atk-s0514a2:2683_20": "“tumhe imasmiṃ nagare asukaṃ nāma vesiṃ jānāthā”ti? “Āma,",
  "atk-s0514a2:2683_21": "ācariyā”ti.",
  "atk-s0514a2:2683_22": "“Idāni sā paññāyatī”ti.",
  "atk-s0514a2:2683_23": "“Na paññāyati,",
  "atk-s0514a2:2683_24": "ācariyā”ti.",
  "atk-s0514a2:2683_25": "“Ahaṃ sālavanuyyāne tāya saddhiṃ purisakiccaṃ katvā tassā piḷandhanesu lobhena taṃ māretvā tassāyeva",
  "atk-s0514a2:2683_26": "sāṭakena bhaṇḍikaṃ katvā āharitvā amhākaṃ ghare asukabhūmikāya asuke nāma gabbhe nāgadantake laggesiṃ,",
  "atk-s0514a2:2683_27": "vaḷañjetuṃ 3 visahāmi,",
  "atk-s0514a2:2683_28": "purāṇabhāvamassa olokemi,",
  "atk-s0514a2:2683_29": "evarūpaṃ aparādhakammaṃ katvā mayā ekassa sahāyakassa kathitaṃ,",
  "atk-s0514a2:2683_30": "na tena kassaci kathitapubbaṃ,",
  "atk-s0514a2:2683_31": "iminā kāraṇena ‘sahāyakassa guyhaṃ kathetabba’nti mayā kathita”nti.",
  "atk-s0514a2:2683_32": "Paṇḍito tassa rahassaṃ sādhukaṃ vavatthapetvā sallakkhesi.",
  "atk-s0514a2:2684_0": "Pukkusopi attano rahassaṃ kathento āha –",
  "atk-s0514a2:2684_1": "“mama ūruyā kuṭṭhaṃ atthi,",
  "atk-s0514a2:2684_2": "kaniṭṭho me pātova kañci ajānāpetvā taṃ dhovitvā bhesajjena makkhetvā upari pilotikaṃ datvā bandhati.",
  "atk-s0514a2:2684_3": "Rājā mayi muducitto ‘ehi pukkusā’ti maṃ pakkositvā yebhuyyena mama ūruyāyeva sayati,",
  "atk-s0514a2:2684_4": "sace pana etaṃ rājā jāneyya,",
  "atk-s0514a2:2684_5": "maṃ māreyya.",
  "atk-s0514a2:2684_6": "Taṃ mama kaniṭṭhaṃ ṭhapetvā añño jānanto nāma natthi,",
  "atk-s0514a2:2684_7": "tena kāraṇena ‘rahassaṃ nāma bhātu kathetabba’nti mayā vutta”nti.",
  "atk-s0514a2:2684_8": "Kāmindopi attano rahassaṃ kathento āha –",
  "atk-s0514a2:2684_9": "“maṃ kāḷapakkhe uposathadivase naradevo nāma yakkho gaṇhāti,",
  "atk-s0514a2:2684_10": "ahaṃ ummattakasunakho viya viravāmi,",
  "atk-s0514a2:2684_11": "svāhaṃ tamatthaṃ puttassa kathesiṃ.",
  "atk-s0514a2:2684_12": "So mama yakkhena gahitabhāvaṃ ñatvā maṃ antogehagabbhe nipajjāpetvā dvāraṃ pidahitvā nikkhamitvā mama saddaṃ paṭicchādanatthaṃ dvāre samajjaṃ kāresi,",
  "atk-s0514a2:2684_13": "iminā kāraṇena ‘rahassaṃ nāma puttassa kathetabba’nti mayā vutta”nti.",
  "atk-s0514a2:2684_14": "Tato tayopi devindaṃ pucchiṃsu.",
  "atk-s0514a2:2684_15": "So attano rahassaṃ kathento āha –",
  "atk-s0514a2:2684_16": "“mayā maṇipahaṃsanakammaṃ karontena rañño santakaṃ sakkena kusarañño dinnaṃ,",
  "atk-s0514a2:2684_17": "siripavesanaṃ maṅgalamaṇiratanaṃ thenetvā mātuyā dinnaṃ.",
  "atk-s0514a2:2684_18": "Sā kañci ajānāpetvā mama rājakulaṃ pavisanakāle taṃ mayhaṃ deti,",
  "atk-s0514a2:2684_19": "ahaṃ tena maṇinā siriṃ pavesetvā rājanivesanaṃ gacchāmi.",
  "atk-s0514a2:2684_20": "Rājā tumhehi saddhiṃ akathetvā paṭhamataraṃ mayā saddhiṃ kathesi.",
  "atk-s0514a2:2684_21": "Devasikaṃ aṭṭha, soḷasa,",
  "atk-s0514a2:2684_22": "dvattiṃsa,",
  "atk-s0514a2:2684_23": "catusaṭṭhi kahāpaṇe mama paribbayatthāya deti.",
  "atk-s0514a2:2684_24": "Sace tassa maṇiratanassa channabhāvaṃ rājā jāneyya,",
  "atk-s0514a2:2684_25": "mayhaṃ jīvitaṃ natthi,",
  "atk-s0514a2:2684_26": "iminā kāraṇena ‘rahassaṃ nāma mātu kathetabba’nti mayā vutta”nti.",
  "atk-s0514a2:2685_0": "Mahāsatto sabbesampi guyhaṃ attano paccakkhaṃ akāsi.",
  "atk-s0514a2:2685_1": "Te pana attano udaraṃ phāletvā antaṃ bāhiraṃ karontā viya rahassaṃ aññamaññaṃ kathetvā “tumhe appamattā pātova āgacchatha,",
  "atk-s0514a2:2685_2": "gahapatiputtaṃ māressāmā”ti uṭṭhāya pakkamiṃsu.",
  "atk-s0514a2:2685_3": "Tesaṃ gatakāle paṇḍitassa purisā āgantvā ambaṇaṃ ukkhipitvā mahāsattaṃ ādāya pakkamiṃsu.",
  "atk-s0514a2:2685_4": "So gharaṃ gantvā nhatvā alaṅkaritvā subhojanaṃ bhuñjitvā “ajja me bhaginī udumbaradevī rājagehato sāsanaṃ",
  "atk-s0514a2:2685_5": "pesessatī”ti ñatvā dvāre paccāyikaṃ purisaṃ ṭhapesi “rājagehato āgataṃ sīghaṃ pavesetvā mama dasseyyāsī”ti.",
  "atk-s0514a2:2685_6": "Evañca pana vatvā sayanapiṭṭhe nipajji.",
  "atk-s0514a2:2685_7": "Tasmiṃ khaṇe rājāpi sayanapiṭṭhe nipannova paṇḍitassa guṇaṃ saritvā “mahosadhapaṇḍito sattavassikakālato",
  "atk-s0514a2:2685_8": "paṭṭhāya maṃ upaṭṭhahanto na kiñci mayhaṃ anatthaṃ akāsi,",
  "atk-s0514a2:2685_9": "devatāya pucchitapañhepi paṇḍite asati jīvitaṃ me laddhaṃ na siyā.",
  "atk-s0514a2:2685_10": "Veripaccāmittānaṃ vacanaṃ gahetvā ‘asamadhuraṃ paṇḍitaṃ mārethā’ti khaggaṃ dentena ayuttaṃ mayā kataṃ,",
  "atk-s0514a2:2685_11": "sve dāni naṃ passituṃ na labhissāmī”ti sokaṃ uppādesi.",
  "atk-s0514a2:2685_12": "Sarīrato sedā mucciṃsu.",
  "atk-s0514a2:2685_13": "So sokasamappito cittassādaṃ na labhi.",
  "atk-s0514a2:2685_14": "Udumbaradevīpi tena saddhiṃ ekasayanagatā taṃ ākāraṃ disvā “kiṃ nu kho mayhaṃ koci aparādho atthi,",
  "atk-s0514a2:2685_15": "udāhu devassa kiñci sokakāraṇaṃ uppannaṃ,",
  "atk-s0514a2:2685_16": "pucchissāmi tāva na”nti imaṃ gāthamāha –",
  "atk-s0514a2:2686_0": "“Kiṃ tvaṃ vimanosi rājaseṭṭha, dvipadajaninda vacanaṃ suṇoma metaṃ;",
  "atk-s0514a2:2687_0": "Kiṃ cintayamāno dummanosi, nūna deva aparādho atthi mayha”nti. ;",
  "atk-s0514a2:2688_0": "Atha rājā kathento gāthamāha –",
  "atk-s0514a2:2689_0": "“Paṇhe vajjho mahosadhoti, āṇatto me vamāya bhūripañño;",
  "atk-s0514a2:2690_0": "Taṃ cintayamāno dummanosmi, na hi devī aparādho atthi tuyha”nti. ;",
  "atk-s0514a2:2691_0": "Tattha āṇattoti bhadde,",
  "atk-s0514a2:2691_1": "cattāro paṇḍitā “mahosadho mama paccatthiko”ti kathayiṃsu.",
  "atk-s0514a2:2691_2": "Mayā tathato avicinitvā “vadhetha na”nti bhūripañño vadhāya āṇatto.",
  "atk-s0514a2:2691_3": "Taṃ kāraṇaṃ cintayamāno dummanosmīti.",
  "atk-s0514a2:2692_0": "Tassā tassa vacanaṃ sutvāva mahāsatte sinehena pabbatamatto soko uppajji.",
  "atk-s0514a2:2692_1": "Tato sā cintesi “ekena upāyena rājānaṃ assāsetvā rañño niddaṃ okkamanakāle mama kaniṭṭhassa sāsanaṃ pahiṇissāmī”ti.",
  "atk-s0514a2:2692_2": "Atha sā “mahārāja,",
  "atk-s0514a2:2692_3": "tayāvetaṃ kataṃ gahapatiputtaṃ mahante issariye patiṭṭhāpentena,",
  "atk-s0514a2:2692_4": "tumhehi so senāpatiṭṭhāne ṭhapito,",
  "atk-s0514a2:2692_5": "idāni kira so tumhākaṃyeva paccatthiko jāto,",
  "atk-s0514a2:2692_6": "na kho pana paccatthiko khuddako nāma atthi,",
  "atk-s0514a2:2692_7": "māretabbova,",
  "atk-s0514a2:2692_8": "tumhe mā cintayitthā”ti rājānaṃ assāsesi.",
  "atk-s0514a2:2692_9": "So tanubhūtasoko niddaṃ okkami.",
  "atk-s0514a2:2692_10": "Devī uṭṭhāya gabbhaṃ pavisitvā “tāta mahosadha,",
  "atk-s0514a2:2692_11": "cattāro paṇḍitā taṃ paribhindiṃsu,",
  "atk-s0514a2:2692_12": "rājā kuddho sve dvārantare taṃ vadhāya āṇāpesi,",
  "atk-s0514a2:2692_13": "sve rājakulaṃ mā āgaccheyyāsi,",
  "atk-s0514a2:2692_14": "āgacchanto pana nagaraṃ hatthagataṃ katvā samattho hutvā āgaccheyyāsī”ti paṇṇaṃ likhitvā modakassa anto",
  "atk-s0514a2:2692_15": "pakkhipitvā modakaṃ suttena veṭhetvā navabhājane katvā chādetvā lañchetvā atthacārikāya dāsiyā adāsi",
  "atk-s0514a2:2692_16": "“imaṃ modakaṃ gahetvā mama kaniṭṭhassa dehī”ti.",
  "atk-s0514a2:2692_17": "Sā tathā akāsi.",
  "atk-s0514a2:2692_18": "“Rattiṃ kathaṃ nikkhantā”ti na cintetabbaṃ.",
  "atk-s0514a2:2692_19": "Raññā paṭhamameva deviyā varo dinno,",
  "atk-s0514a2:2692_20": "tena na naṃ koci nivāresi.",
  "atk-s0514a2:2692_21": "Bodhisatto paṇṇākāraṃ gahetvā naṃ uyyojesi.",
  "atk-s0514a2:2692_22": "Sā puna āgantvā dinnabhāvaṃ ārocesi.",
  "atk-s0514a2:2692_23": "Tasmiṃ khaṇe devī āgantvā raññā saddhiṃ nipajji.",
  "atk-s0514a2:2692_24": "Mahāsattopi modakaṃ bhinditvā paṇṇaṃ vācetvā tamatthaṃ ñatvā kattabbakiccaṃ vicāretvā sayane nipajji.",
  "atk-s0514a2:2693_0": "Itarepi cattāro janā pātova khaggaṃ gahetvā dvārantare ṭhatvā paṇḍitaṃ apassantā dummanā hutvā rañño",
  "atk-s0514a2:2693_1": "santikaṃ gantvā “kiṃ paṇḍitā mārito vo gahapatiputto”ti vutte “na passāma,",
  "atk-s0514a2:2693_2": "devā”ti āhaṃsu.",
  "atk-s0514a2:2693_3": "Mahāsattopi aruṇuggamaneyeva nagaraṃ attano hatthagataṃ katvā tattha tattha ārakkhaṃ ṭhapetvā mahājanaparivuto",
  "atk-s0514a2:2693_4": "rathaṃ āruyha mahantena parivārena rājadvāraṃ agamāsi.",
  "atk-s0514a2:2693_5": "Rājā sīhapañjaraṃ ugghāṭetvā bahi olokento aṭṭhāsi.",
  "atk-s0514a2:2693_6": "Atha mahāsatto rathā otaritvā rājānaṃ vanditvā aṭṭhāsi.",
  "atk-s0514a2:2693_7": "Rājā taṃ disvā cintesi “sace ayaṃ mama paccatthiko bhaveyya,",
  "atk-s0514a2:2693_8": "na maṃ vandeyyā”ti.",
  "atk-s0514a2:2693_9": "Atha naṃ pakkosāpetvā rājā āsane nisīdi.",
  "atk-s0514a2:2693_10": "Mahāsattopi ekamantaṃ nisīdi.",
  "atk-s0514a2:2693_11": "Cattāropi paṇḍitā tattheva nisīdiṃsu.",
  "atk-s0514a2:2693_12": "Atha naṃ rājā kiñci ajānanto viya “tāta,",
  "atk-s0514a2:2693_13": "tvaṃ hiyyo gantvā idāni āgacchasi,",
  "atk-s0514a2:2693_14": "kiṃ maṃ pariccajasī”ti vatvā imaṃ gāthamāha –",
  "atk-s0514a2:2694_0": "“Abhidosagato dāni ehisi, kiṃ sutvā kiṃ saṅkate mano te;",
  "atk-s0514a2:2695_0": "Ko te kimavoca bhūripañña, iṅgha vacanaṃ suṇoma brūhi meta”nti. ;",
  "atk-s0514a2:2696_0": "Tattha abhidosagatoti hiyyo paṭhamayāme gato idāni āgato.",
  "atk-s0514a2:2696_1": "Kiṃ saṅkateti kiṃ āsaṅkate.",
  "atk-s0514a2:2696_2": "Kimavocāti kiṃ rañño santikaṃ mā gamīti taṃ koci avoca.",
  "atk-s0514a2:2697_0": "Atha naṃ mahāsatto “mahārāja,",
  "atk-s0514a2:2697_1": "tayā me catunnaṃ paṇḍitānaṃ vacanaṃ gahetvā vadho āṇatto,",
  "atk-s0514a2:2697_2": "tenāhaṃ na emī”ti codento imaṃ gāthamāha –",
  "atk-s0514a2:2698_0": "“Paṇhe vajjho mahosadhoti, yadi te mantayitaṃ janinda dosaṃ;",
  "atk-s0514a2:2699_0": "Bhariyāya rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2700_0": "Tattha yadi teti yasmā tayā.",
  "atk-s0514a2:2700_1": "Mantayitanti kathitaṃ.",
  "atk-s0514a2:2700_2": "Dosanti abhidosaṃ,",
  "atk-s0514a2:2700_3": "rattibhāgeti attho.",
  "atk-s0514a2:2700_4": "Kassa kathitanti?",
  "atk-s0514a2:2700_5": "Bhariyāya.",
  "atk-s0514a2:2700_6": "Tvañhi hiyyo tassā imamatthaṃ rahogato asaṃsi.",
  "atk-s0514a2:2700_7": "Guyhaṃ pātukatanti tassā evarūpaṃ attano rahassaṃ pātukataṃ.",
  "atk-s0514a2:2700_8": "Sutaṃ mametanti mayā panetaṃ tasmiṃ khaṇeyeva sutaṃ.",
  "atk-s0514a2:2701_0": "Rājā taṃ sutvā “imāya taṅkhaṇaññeva sāsanaṃ pahitaṃ bhavissatī”ti kuddho deviṃ olokesi.",
  "atk-s0514a2:2701_1": "Taṃ ñatvā mahāsatto “kiṃ, deva,",
  "atk-s0514a2:2701_2": "deviyā kujjhatha,",
  "atk-s0514a2:2701_3": "ahaṃ atītānāgatapaccuppannaṃ sabbaṃ jānāmi. Deva,",
  "atk-s0514a2:2701_4": "tumhākaṃ tāva rahassaṃ deviyā kathitaṃ hotu,",
  "atk-s0514a2:2701_5": "ācariyasenakassa pukkusādīnaṃ vā rahassaṃ mama kena kathitaṃ,",
  "atk-s0514a2:2701_6": "ahaṃ etesampi rahassaṃ jānāmiyevā”ti senakassa tāva rahassaṃ kathento imaṃ gāthamāha –",
  "atk-s0514a2:2702_0": "“Yaṃ sālavanasmiṃ senako, pāpakammaṃ akāsi asabbhirūpaṃ;",
  "atk-s0514a2:2703_0": "Sakhinova rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2704_0": "Tattha asabbhirūpanti asādhujātikaṃ lāmakaṃ akusalakammaṃ akāsi.",
  "atk-s0514a2:2704_1": "Imasmiṃyeva hi nagare asukaṃ nāma vesiṃ sālavanuyyāne purisakiccaṃ katvā taṃ māretvā alaṅkāraṃ gahetvā",
  "atk-s0514a2:2704_2": "tassāyeva sāṭakena bhaṇḍikaṃ katvā attano ghare asukaṭṭhāne nāgadantake laggetvā ṭhapesi.",
  "atk-s0514a2:2704_3": "Sakhinovāti atha naṃ, mahārāja,",
  "atk-s0514a2:2704_4": "ekassa sahāyakassa rahogato hutvā akkhāsi,",
  "atk-s0514a2:2704_5": "tampi mayā sutaṃ.",
  "atk-s0514a2:2704_6": "Nāhaṃ devassa paccatthiko,",
  "atk-s0514a2:2704_7": "senakoyeva.",
  "atk-s0514a2:2704_8": "Yadi te paccatthikena kammaṃ atthi,",
  "atk-s0514a2:2704_9": "senakaṃ gaṇhāpehīti.",
  "atk-s0514a2:2705_0": "Rājā senakaṃ oloketvā “saccaṃ,",
  "atk-s0514a2:2705_1": "senakā”ti pucchitvā “saccaṃ,",
  "atk-s0514a2:2705_2": "devā”ti vutte tassa bandhanāgārappavesanaṃ āṇāpesi.",
  "atk-s0514a2:2705_3": "Paṇḍito pukkusassa rahassaṃ kathento imaṃ gāthamāha –",
  "atk-s0514a2:2706_0": "“Pukkusapurisassa te janinda, uppanno rogo arājayutto;",
  "atk-s0514a2:2707_0": "Bhātucca rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2708_0": "Tattha arājayuttoti mahārāja,",
  "atk-s0514a2:2708_1": "etassa kuṭṭharogo uppanno,",
  "atk-s0514a2:2708_2": "so rājānaṃ pattuṃ ayutto,",
  "atk-s0514a2:2708_3": "chupanānucchaviko na hoti.",
  "atk-s0514a2:2708_4": "Tumhe ca “pukkusassa ūru muduko”ti yebhuyyena tassa ūrumhi nipajjatha.",
  "atk-s0514a2:2708_5": "So panesa vaṇabandhapilotikāya phasso, devāti.",
  "atk-s0514a2:2709_0": "Rājā tampi oloketvā “saccaṃ pukkusā”ti pucchitvā “saccaṃ devā”ti vutte tampi bandhanāgāraṃ pavesāpesi.",
  "atk-s0514a2:2709_1": "Paṇḍito kāmindassapi rahassaṃ kathento imaṃ gāthamāha –",
  "atk-s0514a2:2710_0": "“Ābādhoyaṃ asabbhirūpo, kāmindo naradevena phuṭṭho;",
  "atk-s0514a2:2711_0": "Puttassa rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2712_0": "Tattha asabbhirūpoti yena so ābādhena phuṭṭho ummattakasunakho viya viravati,",
  "atk-s0514a2:2712_1": "so naradevayakkhābādho asabbhijātiko lāmako,",
  "atk-s0514a2:2712_2": "rājakulaṃ pavisituṃ na yutto,",
  "atk-s0514a2:2712_3": "mahārājāti vadati.",
  "atk-s0514a2:2713_0": "Rājā tampi oloketvā “saccaṃ kāmindā”ti pucchitvā “saccaṃ devā”ti vutte tampi bandhanāgāraṃ pavesāpesi.",
  "atk-s0514a2:2713_1": "Paṇḍito devindassapi rahassaṃ kathento imaṃ gāthamāha –",
  "atk-s0514a2:2714_0": "“Aṭṭhavaṅkaṃ maṇiratanaṃ uḷāraṃ, sakko te adadā pitāmahassa;",
  "atk-s0514a2:2715_0": "Devindassa gataṃ tadajja hatthaṃ, mātucca rahogato asaṃsi;",
  "atk-s0514a2:2716_0": "Guyhaṃ pātukataṃ sutaṃ mameta”nti. ;",
  "atk-s0514a2:2717_0": "Tattha pitāmahassāti tava pitāmahassa kusarājassa.",
  "atk-s0514a2:2717_1": "Tadajja hatthanti taṃ maṅgalasammataṃ maṇiratanaṃ ajja devindassa hatthagataṃ,",
  "atk-s0514a2:2717_2": "mahārājāti.",
  "atk-s0514a2:2718_0": "Rājā tampi oloketvā “saccaṃ devindā”ti pucchitvā “saccaṃ devā”ti vutte tampi bandhanāgāraṃ pavesāpesi.",
  "atk-s0514a2:2718_1": "Evaṃ “bodhisattaṃ vadhissāmā”ti cintetvā sabbepi te bandhanāgāraṃ paviṭṭhā.",
  "atk-s0514a2:2718_2": "Bodhisatto “mahārāja,",
  "atk-s0514a2:2718_3": "iminā kāraṇenāhaṃ ‘attano guyhaṃ parassa na kathetabba’nti vadāmi,",
  "atk-s0514a2:2718_4": "vadantā pana mahāvināsaṃ pattā”ti vatvā uttari dhammaṃ desento imā gāthā abhāsi –",
  "atk-s0514a2:2719_0": "“Guyhassa hi guyhameva sādhu, na guyhassa pasatthamāvikammaṃ;",
  "atk-s0514a2:2720_0": "Anipphannatā saheyya dhīro, nipphannova yathāsukhaṃ bhaṇeyya.",
  "atk-s0514a2:2721_0": "“Na guyhamatthaṃ vivareyya, rakkheyya naṃ yathā nidhiṃ;",
  "atk-s0514a2:2722_0": "Na hi pātukato sādhu, guyho attho pajānatā.",
  "atk-s0514a2:2723_0": "“Thiyā guyhaṃ na saṃseyya, amittassa ca paṇḍito;",
  "atk-s0514a2:2724_0": "Yo cāmisena saṃhīro, hadayattheno ca yo naro.",
  "atk-s0514a2:2725_0": "“Guyhamatthaṃ asambuddhaṃ, sambodhayati yo naro;",
  "atk-s0514a2:2726_0": "Mantabhedabhayā tassa, dāsabhūto titikkhati.",
  "atk-s0514a2:2727_0": "“Yāvanto purisassatthaṃ, guyhaṃ jānanti mantinaṃ;",
  "atk-s0514a2:2728_0": "Tāvanto tassa ubbegā, tasmā guyhaṃ na vissaje.",
  "atk-s0514a2:2729_0": "“Vivicca bhāseyya divā rahassaṃ, rattiṃ giraṃ nātivelaṃ pamuñce;",
  "atk-s0514a2:2730_0": "Upassutikā hi suṇanti mantaṃ, tasmā manto khippamupeti bheda”nti. ;",
  "atk-s0514a2:2731_0": "Tattha amittassa cāti itthiyā ca paccatthikassa ca na katheyya.",
  "atk-s0514a2:2731_1": "Saṃhīroti yo ca yena kenaci āmisena saṃhīrati upalāpati saṅgahaṃ gacchati,",
  "atk-s0514a2:2731_2": "tassapi na saṃseyya.",
  "atk-s0514a2:2731_3": "Hadayatthenoti yo ca amitto mittapatirūpako mukhena aññaṃ katheti,",
  "atk-s0514a2:2731_4": "hadayena aññaṃ cinteti,",
  "atk-s0514a2:2731_5": "tassapi na saṃseyya.",
  "atk-s0514a2:2731_6": "Asambuddhanti parehi aññātaṃ.",
  "atk-s0514a2:2731_7": "“Asambodha”ntipi pāṭho,",
  "atk-s0514a2:2731_8": "paresaṃ bodhetuṃ ayuttanti attho.",
  "atk-s0514a2:2731_9": "Titikkhatīti tassa akkosampi paribhāsampi pahārampi dāso viya hutvā adhivāseti.",
  "atk-s0514a2:2731_10": "Mantinanti mantitaṃ,",
  "atk-s0514a2:2731_11": "mantīnaṃ vā antare yāvanto jānantīti attho.",
  "atk-s0514a2:2731_12": "Tāvantoti te guyhajānanake paṭicca tattakā tassa ubbegā santāsā uppajjanti.",
  "atk-s0514a2:2731_13": "Na vissajeti na vissajjeyya paraṃ na jānāpeyya.",
  "atk-s0514a2:2731_14": "Viviccāti sace divā rahassaṃ mantetukāmo hoti,",
  "atk-s0514a2:2731_15": "vivittaṃ okāsaṃ kāretvā suppaṭicchannaṭṭhāne manteyya.",
  "atk-s0514a2:2731_16": "Nātivelanti rattiṃ rahassaṃ kathento pana ativelaṃ mariyādātikkantaṃ mahāsaddaṃ karonto giraṃ nappamuñceyya.",
  "atk-s0514a2:2731_17": "Upassutikā hīti mantanaṭṭhānaṃ upagantvā tirokuṭṭādīsu ṭhatvā sotāro.",
  "atk-s0514a2:2731_18": "Tasmāti mahārāja,",
  "atk-s0514a2:2731_19": "tena kāraṇena so manto khippameva bhedamupāgamīti.",
  "atk-s0514a2:2732_0": "Rājā mahāsattassa kathaṃ sutvā “ete sayaṃ rājaverino hutvā paṇḍitaṃ mama veriṃ karontī”ti kujjhitvā “gacchatha",
  "atk-s0514a2:2732_1": "ne nagarā nikkhamāpetvā sūlesu vā uttāsetha,",
  "atk-s0514a2:2732_2": "sīsāni vā tesaṃ chindathā”ti āṇāpesi.",
  "atk-s0514a2:2732_3": "Tesu pacchābāhaṃ bandhitvā catukke catukke kasāhi pahārasahassaṃ datvā nīyamānesu paṇḍito “deva,",
  "atk-s0514a2:2732_4": "ime tumhākaṃ porāṇakā amaccā,",
  "atk-s0514a2:2732_5": "khamatha nesaṃ aparādha”nti rājānaṃ khamāpesi.",
  "atk-s0514a2:2732_6": "Rājā tassa vacanaṃ sutvā “sādhū”ti te pakkosāpetvā tasseva dāse katvā adāsi.",
  "atk-s0514a2:2732_7": "So pana te tattheva bhujisse akāsi.",
  "atk-s0514a2:2732_8": "Rājā “tena hi mama vijite mā vasantū”ti pabbājanīyakammaṃ āṇāpesi.",
  "atk-s0514a2:2732_9": "Paṇḍito “khamatha, deva,",
  "atk-s0514a2:2732_10": "etesaṃ andhabālānaṃ dosa”nti khamāpetvā tesaṃ ṭhānantarāni puna pākatikāni kāresi.",
  "atk-s0514a2:2732_11": "Rājā “paccāmittesupi tāvassa evarūpā mettā bhavati,",
  "atk-s0514a2:2732_12": "aññesu janesu kathaṃ na bhavissatī”ti paṇḍitassa ativiya pasanno ahosi.",
  "atk-s0514a2:2732_13": "Tato paṭṭhāya cattāro paṇḍitā uddhatadāṭhā viya sappā nibbisā hutvā kiñci kathetuṃ nāsakkhiṃsu.",
  "atk-s0514a2:2733_0": "Pañcapaṇḍitapañho niṭṭhito.",
  "atk-s0514a2:2734_0": "Niṭṭhitā ca paribhindakathā.",
  "atk-s0514a2:2735_0": "Yuddhaparājayakaṇḍaṃ",
  "atk-s0514a2:2736_0": "Tato paṭṭhāya paṇḍitova rañño atthañca dhammañca anusāsati.",
  "atk-s0514a2:2736_1": "So cintesi “rañño setachattamattameva,",
  "atk-s0514a2:2736_2": "rajjaṃ pana ahameva vicāremi,",
  "atk-s0514a2:2736_3": "mayā appamattena bhavituṃ vaṭṭatī”ti.",
  "atk-s0514a2:2736_4": "So nagare mahāpākāraṃ nāma kāresi,",
  "atk-s0514a2:2736_5": "tathā anupākārañca dvāraṭṭālake antaraṭṭālake udakaparikhaṃ kaddamaparikhaṃ sukkhaparikhanti tisso parikhāyo kāresi,",
  "atk-s0514a2:2736_6": "antonagare jiṇṇagehāni paṭisaṅkharāpesi,",
  "atk-s0514a2:2736_7": "mahāpokkharaṇiyo kāretvā tāsu udakanidhānaṃ kāresi,",
  "atk-s0514a2:2736_8": "nagare sabbakoṭṭhāgārāni dhaññassa pūrāpesi,",
  "atk-s0514a2:2736_9": "himavantappadesato kulupakatāpasehi kudrūsakumudabījāni āharāpesi,",
  "atk-s0514a2:2736_10": "udakaniddhamanāni sodhāpetvā tattha ropāpesi,",
  "atk-s0514a2:2736_11": "bahinagarepi jiṇṇasālāpaṭisaṅkharaṇakammaṃ kāresi.",
  "atk-s0514a2:2736_12": "Kiṃ kāraṇā?",
  "atk-s0514a2:2736_13": "Anāgatabhayapaṭibāhanatthaṃ.",
  "atk-s0514a2:2736_14": "Tato tato āgatavāṇijakepi “sammā,",
  "atk-s0514a2:2736_15": "tumhe kuto āgatatthā”ti pucchitvā “asukaṭṭhānato”ti vutte “tumhākaṃ raññā kiṃ piya”nti pucchitvā “asukaṃ",
  "atk-s0514a2:2736_16": "nāmā”ti vutte tesaṃ sammānaṃ kāretvā uyyojetvā attano ekasate yodhe pakkosāpetvā “sammā,",
  "atk-s0514a2:2736_17": "mayā dinne paṇṇākāre gahetvā ekasatarājadhāniyo gantvā ime paṇṇākāre attano piyakāmatāya tesaṃ rājūnaṃ",
  "atk-s0514a2:2736_18": "datvā teyeva upaṭṭhahantā tesaṃ kiriyaṃ vā mantaṃ vā ñatvā mayhaṃ sāsanaṃ pesentā tattheva vasatha,",
  "atk-s0514a2:2736_19": "ahaṃ vo puttadāraṃ posessāmī”ti vatvā kesañci kuṇḍale,",
  "atk-s0514a2:2736_20": "kesañci pādukāyo,",
  "atk-s0514a2:2736_21": "kesañci khagge,",
  "atk-s0514a2:2736_22": "kesañci suvaṇṇamālāyo akkharāni chinditvā “yadā mama kiccaṃ atthi,",
  "atk-s0514a2:2736_23": "tadā paññāyantū”ti adhiṭṭhahitvā tesaṃ hatthe datvā pesesi.",
  "atk-s0514a2:2736_24": "Te tattha tattha gantvā tesaṃ tesaṃ rājūnaṃ paṇṇākāraṃ datvā “kenatthenāgatā”ti vutte “tumheva upaṭṭhātuṃ",
  "atk-s0514a2:2736_25": "āgatamhā”ti vatvā “kuto āgatatthā”ti puṭṭhā āgataṭṭhānaṃ avatvā aññāni ṭhānāni ācikkhitvā “tena hi sādhū”ti",
  "atk-s0514a2:2736_26": "sampaṭicchite upaṭṭhahantā tesaṃ abbhantarikā ahesuṃ.",
  "atk-s0514a2:2737_0": "Tadā kapilaraṭṭhe saṅkhabalako nāma rājā āvudhāni sajjāpesi,",
  "atk-s0514a2:2737_1": "senaṃ saṅkaḍḍhi.",
  "atk-s0514a2:2737_2": "Tassa santike upanikkhittakapuriso paṇḍitassa sāsanaṃ pesesi “sāmi,",
  "atk-s0514a2:2737_3": "mayaṃ idha pavattiṃ ‘idaṃ nāma karissatī’ti na jānāma,",
  "atk-s0514a2:2737_4": "āvudhāni sajjāpeti,",
  "atk-s0514a2:2737_5": "senaṃ saṅkaḍḍhati,",
  "atk-s0514a2:2737_6": "tumhe purisavisese pesetvā idaṃ pavattiṃ tathato jānāthā”ti.",
  "atk-s0514a2:2737_7": "Atha mahāsatto suvapotakaṃ āmantetvā “samma,",
  "atk-s0514a2:2737_8": "kapilaraṭṭhe saṅkhabalako nāma rājā āvudhāni sajjāpesi,",
  "atk-s0514a2:2737_9": "tvaṃ tattha gantvā ‘imaṃ nāma karotī’ti tathato ñatvā sakalajambudīpaṃ āhiṇḍitvā mayhaṃ pavattiṃ āharāhī”ti",
  "atk-s0514a2:2737_10": "vatvā madhulāje khādāpetvā madhupānīyaṃ pāyetvā satapākasahassapākehi telehi pakkhantaraṃ makkhetvā pācīnasīhapañjare",
  "atk-s0514a2:2737_11": "ṭhatvā vissajjesi.",
  "atk-s0514a2:2737_12": "Sopi tattha gantvā tassa purisassa santikā tassa rañño pavattiṃ tathato ñatvā sakalajambudīpaṃ pariggaṇhanto kapilaraṭṭhe uttarapañcālanagaraṃ pāpuṇi.",
  "atk-s0514a2:2737_13": "Tadā tattha cūḷanibrahmadatto nāma rājā rajjaṃ kāresi.",
  "atk-s0514a2:2737_14": "Tassa kevaṭṭo nāma brāhmaṇo atthañca dhammañca anusāsati,",
  "atk-s0514a2:2737_15": "paṇḍito byatto.",
  "atk-s0514a2:2737_16": "So paccūsakāle pabujjhitvā dīpālokena alaṅkatappaṭiyattaṃ sirigabbhaṃ olokento attano mahantaṃ yasaṃ disvā “ayaṃ mama yaso,",
  "atk-s0514a2:2737_17": "kassa santako”ti cintetvā “na aññassa santako cūḷanibrahmadattassa,",
  "atk-s0514a2:2737_18": "evarūpaṃ pana yasadāyakaṃ rājānaṃ sakalajambudīpe aggarājānaṃ kātuṃ vaṭṭati,",
  "atk-s0514a2:2737_19": "ahañca aggapurohito bhavissāmī”ti cintetvā pātova nhatvā bhuñjitvā alaṅkaritvā rañño santikaṃ gantvā “mahārāja,",
  "atk-s0514a2:2737_20": "sukhaṃ sayathā”ti sukhaseyyaṃ pucchitvā “āma,",
  "atk-s0514a2:2737_21": "paṇḍitā”ti vutte rājānaṃ “deva,",
  "atk-s0514a2:2737_22": "mantetabbaṃ atthī”ti āha. “Vada,",
  "atk-s0514a2:2737_23": "ācariyā”ti. “Deva,",
  "atk-s0514a2:2737_24": "antonagare raho nāma na sakkā laddhuṃ,",
  "atk-s0514a2:2737_25": "uyyānaṃ gacchāmā”ti. “Sādhu,",
  "atk-s0514a2:2737_26": "ācariyā”ti rājā tena saddhiṃ uyyānaṃ gantvā balakāyaṃ bahi ṭhapetvā ārakkhaṃ kāretvā brāhmaṇena saddhiṃ uyyānaṃ pavisitvā maṅgalasilāpaṭṭe nisīdi.",
  "atk-s0514a2:2738_0": "Tadā suvapotakopi taṃ kiriyaṃ disvā “bhavitabbamettha kāraṇena,",
  "atk-s0514a2:2738_1": "ajja paṇḍitassa ācikkhitabbayuttakaṃ kiñci suṇissāmī”ti uyyānaṃ pavisitvā maṅgalasālarukkhassa pattantare nilīyitvā nisīdi.",
  "atk-s0514a2:2738_2": "Rājā “kathetha,",
  "atk-s0514a2:2738_3": "ācariyā”ti āha.",
  "atk-s0514a2:2738_4": "“Mahārāja,",
  "atk-s0514a2:2738_5": "tava kaṇṇe ito karohi,",
  "atk-s0514a2:2738_6": "catukkaṇṇova manto bhavissati. Sace, mahārāja,",
  "atk-s0514a2:2738_7": "mama vacanaṃ kareyyāsi,",
  "atk-s0514a2:2738_8": "sakalajambudīpe taṃ aggarājānaṃ karomī”ti.",
  "atk-s0514a2:2738_9": "So mahātaṇhatāya tassa vacanaṃ sutvā somanassappatto hutvā “kathetha, ācariya,",
  "atk-s0514a2:2738_10": "karissāmi te vacana”nti āha. “Deva,",
  "atk-s0514a2:2738_11": "mayaṃ senaṃ saṅkaḍḍhitvā paṭhamaṃ khuddakanagaraṃ rumbhitvā gaṇhissāma,",
  "atk-s0514a2:2738_12": "ahañhi cūḷadvārena nagaraṃ pavisitvā rājānaṃ vakkhāmi – mahārāja,",
  "atk-s0514a2:2738_13": "tava yuddhena kiccaṃ natthi,",
  "atk-s0514a2:2738_14": "kevalaṃ amhākaṃ rañño santako hohi,",
  "atk-s0514a2:2738_15": "tava rajjaṃ taveva bhavissati,",
  "atk-s0514a2:2738_16": "yujjhanto pana amhākaṃ balavāhanassa mahantatāya ekantena parājissasī”ti.",
  "atk-s0514a2:2738_17": "“Sace me vacanaṃ karissati,",
  "atk-s0514a2:2738_18": "saṅgaṇhissāma naṃ. No ce,",
  "atk-s0514a2:2738_19": "yujjhitvā jīvitakkhayaṃ pāpetvā dve senā gahetvā aññaṃ nagaraṃ gaṇhissāma,",
  "atk-s0514a2:2738_20": "tato aññanti etenupāyena sakalajambudīpe rajjaṃ gahetvā ‘jayapānaṃ pivissāmā’ti vatvā ekasatarājāno amhākaṃ",
  "atk-s0514a2:2738_21": "nagaraṃ ānetvā uyyāne āpānamaṇḍapaṃ kāretvā tattha nisinne visamissakaṃ suraṃ pāyetvā sabbepi te rājāno",
  "atk-s0514a2:2738_22": "jīvitakkhayaṃ pāpetvā ekasatarājadhānīsu rajjaṃ amhākaṃ hatthagataṃ karissāma.",
  "atk-s0514a2:2738_23": "Evaṃ tvaṃ sakalajambudīpe aggarājā bhavissasī”ti.",
  "atk-s0514a2:2738_24": "Sopi “sādhu, ācariya,",
  "atk-s0514a2:2738_25": "evaṃ karissāmī”ti vadati.",
  "atk-s0514a2:2738_26": "“Mahārāja,",
  "atk-s0514a2:2738_27": "catukkaṇṇo manto nāma,",
  "atk-s0514a2:2738_28": "ayañhi manto na sakkā aññena jānituṃ,",
  "atk-s0514a2:2738_29": "tasmā papañcaṃ akatvā sīghaṃ nikkhamathā”ti.",
  "atk-s0514a2:2738_30": "Rājā tussitvā “sādhū”ti sampaṭicchi.",
  "atk-s0514a2:2739_0": "Suvapotako taṃ sutvā tesaṃ mantapariyosāne sākhāyaṃ olambakaṃ otārento viya kevaṭṭassa sīse chakaṇapiṇḍaṃ",
  "atk-s0514a2:2739_1": "pātetvā “kimeta”nti mukhaṃ vivaritvā uddhaṃ olokentassa aparampi mukhe pātetvā “kiri kirī”ti saddaṃ viravanto",
  "atk-s0514a2:2739_2": "sākhato uppatitvā “kevaṭṭa,",
  "atk-s0514a2:2739_3": "tvaṃ catukkaṇṇamantoti maññasi,",
  "atk-s0514a2:2739_4": "idāneva chakkaṇṇo jāto,",
  "atk-s0514a2:2739_5": "puna aṭṭhakaṇṇo bhavitvā anekasatakaṇṇopi bhavissatī”ti vatvā “gaṇhatha,",
  "atk-s0514a2:2739_6": "gaṇhathā”ti vadantānaññeva vātavegena mithilaṃ gantvā paṇḍitassa nivesanaṃ pāvisi.",
  "atk-s0514a2:2739_7": "Tassa pana idaṃ vattaṃ –",
  "atk-s0514a2:2739_8": "sace kutoci ābhatasāsanaṃ paṇḍitasseva kathetabbaṃ hoti,",
  "atk-s0514a2:2739_9": "athassa aṃsakūṭe otarati,",
  "atk-s0514a2:2739_10": "sace amarādeviyāpi sotuṃ vaṭṭati,",
  "atk-s0514a2:2739_11": "ucchaṅge otarati,",
  "atk-s0514a2:2739_12": "sace mahājanena sotabbaṃ,",
  "atk-s0514a2:2739_13": "bhūmiyaṃ otarati.",
  "atk-s0514a2:2739_14": "Tadā so paṇḍitassa aṃsakūṭe otari.",
  "atk-s0514a2:2739_15": "Tāya saññāya “rahassena bhavitabba”nti mahājano paṭikkami.",
  "atk-s0514a2:2739_16": "Paṇḍito taṃ gahetvā uparipāsādatalaṃ abhiruyha “kiṃ te, tāta,",
  "atk-s0514a2:2739_17": "diṭṭhaṃ suta”nti pucchi.",
  "atk-s0514a2:2739_18": "Athassa so “ahaṃ, deva,",
  "atk-s0514a2:2739_19": "sakalajambudīpe vicaranto aññassa rañño santike kiñci guyhaṃ na passāmi,",
  "atk-s0514a2:2739_20": "uttarapañcālanagare pana cūḷanibrahmadattassa purohito kevaṭṭo nāma brāhmaṇo rājānaṃ uyyānaṃ netvā catukkaṇṇamantaṃ gaṇhi.",
  "atk-s0514a2:2739_21": "Athāhaṃ sākhantare nisīditvā tesaṃ mantaṃ suṇitvā mantapariyosāne tassa sīse ca mukhe ca chakaṇapiṇḍaṃ pātetvā āgatomhī”ti vatvā sabbaṃ kathesi.",
  "atk-s0514a2:2739_22": "‘Raññā sampaṭicchita”nti vutte “sampaṭicchi,",
  "atk-s0514a2:2739_23": "devā”ti āha.",
  "atk-s0514a2:2740_0": "Athassa paṇḍito kattabbayuttakaṃ sakkāraṃ karitvā taṃ mudupaccattharaṇe suvaṇṇapañjare suṭṭhu sayāpetvā",
  "atk-s0514a2:2740_1": "“kevaṭṭo mama mahosadhassa paṇḍitabhāvaṃ na jānāti maññe,",
  "atk-s0514a2:2740_2": "ahaṃ na dānissa mantassa matthakaṃ pāpuṇituṃ dassāmī”ti cintetvā nagarato duggatakulāni nīharāpetvā bahi nivāsāpesi,",
  "atk-s0514a2:2740_3": "raṭṭhajanapadadvāragāmesu samiddhāni issariyakulāni āharitvā antonagare nivāsāpesi,",
  "atk-s0514a2:2740_4": "bahuṃ dhanadhaññaṃ kāresi.",
  "atk-s0514a2:2740_5": "Cūḷanibrahmadattopi kevaṭṭassa vacanaṃ gahetvā senaṅgaparivuto gantvā ekaṃ khuddakanagaraṃ parikkhipi.",
  "atk-s0514a2:2740_6": "Kevaṭṭopi vuttanayeneva tattha pavisitvā taṃ rājānaṃ saññāpetvā attano santakamakāsi.",
  "atk-s0514a2:2740_7": "Dve senā ekato katvā tato aññaṃ nagaraṃ rumbhati.",
  "atk-s0514a2:2740_8": "Etenupāyena paṭipāṭiyā sabbāni tāni nagarāni gaṇhi.",
  "atk-s0514a2:2740_9": "Evaṃ cūḷanibrahmadatto kevaṭṭassa ovāde ṭhito,",
  "atk-s0514a2:2740_10": "ṭhapetvā vedeharājānaṃ sesarājāno sakalajambudīpe attano santake akāsi.",
  "atk-s0514a2:2740_11": "Bodhisattassa pana upanikkhittakapurisā “cūḷanibrahmadattena ettakāni nagarāni gahitāni,",
  "atk-s0514a2:2740_12": "appamatto hotū”ti niccaṃ sāsanaṃ pahiṇiṃsu.",
  "atk-s0514a2:2740_13": "Sopi tesaṃ “ahaṃ idha appamatto vasāmi,",
  "atk-s0514a2:2740_14": "tumhepi anukkaṇṭhantā appamatto hutvā vasathā”ti paṭipesesi.",
  "atk-s0514a2:2741_0": "Cūḷanibrahmadatto sattadivasasattamāsādhikehi sattasaṃvaccharehi videharajjaṃ vajjetvā sesaṃ sakalajambudīpe rajjaṃ gahetvā kevaṭṭaṃ āha – “ācariya,",
  "atk-s0514a2:2741_1": "mithilāyaṃ videharajjaṃ gaṇhāmā”ti.",
  "atk-s0514a2:2741_2": "“Mahārāja,",
  "atk-s0514a2:2741_3": "mahosadhapaṇḍitassa vasananagare rajjaṃ gaṇhituṃ na sakkhissāma.",
  "atk-s0514a2:2741_4": "So hi evaṃ ñāṇasampanno evaṃ upāyakusalo”ti so vitthāretvā candamaṇḍalaṃ uṭṭhāpento viya mahosadhassa guṇe kathesi.",
  "atk-s0514a2:2741_5": "Ayañhi sayampi upāyakusalova,",
  "atk-s0514a2:2741_6": "tasmā “mithilanagaraṃ nāma deva appamattakaṃ,",
  "atk-s0514a2:2741_7": "sakalajambudīpe rajjaṃ amhākaṃ pahoti,",
  "atk-s0514a2:2741_8": "kiṃ no etenā”ti upāyeneva rājānaṃ sallakkhāpesi.",
  "atk-s0514a2:2741_9": "Sesarājānopi “mayaṃ mithilarajjaṃ gahetvāva jayapānaṃ pivissāmā”ti vadanti.",
  "atk-s0514a2:2741_10": "Kevaṭṭo tepi nivāretvā “videharajjaṃ gahetvā kiṃ karissāma,",
  "atk-s0514a2:2741_11": "sopi rājā amhākaṃ santakova,",
  "atk-s0514a2:2741_12": "tasmā nivattathā”ti te upāyeneva bodhesi.",
  "atk-s0514a2:2741_13": "Te tassa vacanaṃ sutvā nivattiṃsu.",
  "atk-s0514a2:2741_14": "Mahāsattassa upanikkhittakapurisā sāsanaṃ pesayiṃsu “brahmadatto ekasatarājaparivuto mithilaṃ āgacchantova nivattitvā attano nagarameva gato”ti.",
  "atk-s0514a2:2741_15": "Sopi tesaṃ “ito paṭṭhāya tassa kiriyaṃ jānantū”ti paṭipesesi.",
  "atk-s0514a2:2741_16": "Brahmadattopi kevaṭṭena saddhiṃ “idāni kiṃ karissāmī”ti mantetvā “jayapānaṃ pivissāmā”ti vutte uyyānaṃ",
  "atk-s0514a2:2741_17": "alaṅkaritvā cāṭisatesu cāṭisahassesu suraṃ ṭhapetha,",
  "atk-s0514a2:2741_18": "nānāvidhāni ca macchamaṃsādīni upanethā”ti sevake āṇāpesi.",
  "atk-s0514a2:2741_19": "Upanikkhittakapurisā taṃ pavattiṃ paṇḍitassa ārocesuṃ.",
  "atk-s0514a2:2741_20": "Te pana “visena suraṃ yojetvā rājāno māretukāmo”ti na jāniṃsu.",
  "atk-s0514a2:2741_21": "Mahāsatto pana suvapotakassa santikā sutattā tathato jānitvā “nesaṃ surāpānadivasaṃ tathato jānitvā mama pesethā”ti paṭisāsanaṃ pesesi.",
  "atk-s0514a2:2741_22": "Te tathā kariṃsu.",
  "atk-s0514a2:2742_0": "Paṇḍito “mādise dharamāne ettakānaṃ rājūnaṃ maraṇaṃ ayuttaṃ,",
  "atk-s0514a2:2742_1": "avassayo nesaṃ bhavissāmī”ti cintetvā sahajātaṃ yodhasahassaṃ pakkosāpetvā “sammā,",
  "atk-s0514a2:2742_2": "cūḷanibrahmadatto kira uyyānaṃ alaṅkārāpetvā ekasatarājaparivuto suraṃ pātukāmo,",
  "atk-s0514a2:2742_3": "tumhe tattha gantvā rājūnaṃ āsanesu paññattesu kismiñci anisinneyeva ‘cūḷanibrahmadattassa anantaraṃ",
  "atk-s0514a2:2742_4": "mahārahaṃ āsanaṃ amhākaṃ raññova dethā’ti vadantā gahetvā tesaṃ purisehi ‘tumhe kassa purisā’ti vutte",
  "atk-s0514a2:2742_5": "‘videharājassā’ti vadeyyātha.",
  "atk-s0514a2:2742_6": "Te tumhehi saddhiṃ ‘mayaṃ sattadivasasattamāsādhikāni sattavassāni rajjaṃ gaṇhantā ekadivasampi videharājānaṃ na passāma,",
  "atk-s0514a2:2742_7": "kiṃ rājā nāmesa,",
  "atk-s0514a2:2742_8": "gacchatha pariyante āsanaṃ gaṇhathā’ti vadantā kalahaṃ karissanti.",
  "atk-s0514a2:2742_9": "Atha tumhe ‘ṭhapetvā brahmadattaṃ añño amhākaṃ rañño uttaritaro idha natthī’ti kalahaṃ vaḍḍhetvā amhākaṃ",
  "atk-s0514a2:2742_10": "rañño āsanamattampi alabhantā ‘na dāni vo suraṃ pātuṃ macchamaṃsaṃ khādituṃ dassāmā’ti nadantā vaggantā",
  "atk-s0514a2:2742_11": "mahāghosaṃ karontā tesaṃ santāsaṃ janentā mahantehi leḍḍudaṇḍehi sabbacāṭiyo bhinditvā macchamaṃsaṃ vippakiritvā",
  "atk-s0514a2:2742_12": "aparibhogaṃ katvā javena senāya antaraṃ pavisitvā devanagaraṃ paviṭṭhā asurā viya ulloḷaṃ uṭṭhāpetvā",
  "atk-s0514a2:2742_13": "‘mayaṃ mithilanagare mahosadhapaṇḍitassa purisā,",
  "atk-s0514a2:2742_14": "sakkontā amhe gaṇhathā’ti tumhākaṃ āgatabhāvaṃ jānāpetvā āgacchathā”ti pesesi.",
  "atk-s0514a2:2742_15": "Te “sādhū”ti tassa vacanaṃ sampaṭicchitvā vanditvā sannaddhapañcāvudhā nikkhamitvā tattha gantvā nandanavanamiva",
  "atk-s0514a2:2742_16": "alaṅkatauyyānaṃ pavisitvā samussitasetacchatte ekasatarājapallaṅke ādiṃ katvā alaṅkatappaṭiyattaṃ sirivibhavaṃ",
  "atk-s0514a2:2742_17": "disvā mahāsattena vuttaniyāmeneva sabbaṃ katvā mahājanaṃ saṅkhobhetvā mithilābhimukhā pakkamiṃsu.",
  "atk-s0514a2:2742_18": "Rājapurisāpi taṃ pavattiṃ tesaṃ rājūnaṃ ārocesuṃ.",
  "atk-s0514a2:2742_19": "Cūḷanibrahmadattopi “evarūpassa nāma me visayogassa antarāyo kato”ti kujjhi.",
  "atk-s0514a2:2742_20": "Rājānopi “amhākaṃ jayapānaṃ pātuṃ nādāsī”ti kujjhiṃsu.",
  "atk-s0514a2:2742_21": "Balakāyāpi “mayaṃ amūlakaṃ suraṃ pātuṃ na labhimhā”ti kujjhiṃsu.",
  "atk-s0514a2:2743_0": "Cūḷanibrahmadatto te rājāno āmantetvā “etha, bho,",
  "atk-s0514a2:2743_1": "mithilaṃ gantvā videharājassa khaggena sīsaṃ chinditvā pādehi akkamitvā nisinnā jayapānaṃ pivissāma,",
  "atk-s0514a2:2743_2": "senaṃ gamanasajjaṃ karothā”ti vatvā puna rahogato kevaṭṭassapi etamatthaṃ kathetvā “amhākaṃ evarūpassa mantassa antarāyakaraṃ paccāmittaṃ gaṇhissāma,",
  "atk-s0514a2:2743_3": "ekasatarājūnaṃ aṭṭhārasaakkhobhaṇisaṅkhāya senāya parivutā gacchāma, etha,",
  "atk-s0514a2:2743_4": "ācariyā”ti āha.",
  "atk-s0514a2:2743_5": "Brāhmaṇo attano paṇḍitabhāvena cintesi “mahosadhapaṇḍitaṃ jinituṃ nāma na sakkā,",
  "atk-s0514a2:2743_6": "amhākaṃyeva lajjitabbaṃ bhavissati,",
  "atk-s0514a2:2743_7": "nivattāpessāmi na”nti.",
  "atk-s0514a2:2743_8": "Atha naṃ evamāha –",
  "atk-s0514a2:2743_9": "“mahārāja,",
  "atk-s0514a2:2743_10": "na esa videharājassa thāmo,",
  "atk-s0514a2:2743_11": "mahosadhapaṇḍitassa saṃvidhānametaṃ,",
  "atk-s0514a2:2743_12": "mahānubhāvo panesa,",
  "atk-s0514a2:2743_13": "tena rakkhitā mithilā sīharakkhitaguhā viya na sakkā kenaci gahetuṃ,",
  "atk-s0514a2:2743_14": "kevalaṃ amhākaṃ lajjanakaṃ bhavissati,",
  "atk-s0514a2:2743_15": "alaṃ tattha gamanenā”ti.",
  "atk-s0514a2:2743_16": "Rājā pana khattiyamānena issariyamadena matto hutvā “kiṃ so karissatī”ti vatvā ekasatarājaparivuto aṭṭhārasaakkhobhaṇisaṅkhāya",
  "atk-s0514a2:2743_17": "senāya saddhiṃ nikkhami.",
  "atk-s0514a2:2743_18": "Kevaṭṭopi attano kathaṃ gaṇhāpetuṃ asakkonto “rañño paccanīkavutti nāma ayuttā”ti tena saddhiṃyeva nikkhami.",
  "atk-s0514a2:2743_19": "Tepi yodhā ekaratteneva mithilaṃ patvā attanā katakiccaṃ paṇḍitassa kathayiṃsu.",
  "atk-s0514a2:2743_20": "Paṭhamaṃ upanikkhittakapurisāpissa sāsanaṃ pahiṇiṃsu.",
  "atk-s0514a2:2743_21": "“Cūḷanibrahmadatto ‘videharājānaṃ gaṇhissāmī’ti ekasatarājaparivuto āgacchati,",
  "atk-s0514a2:2743_22": "paṇḍito appamatto hotu,",
  "atk-s0514a2:2743_23": "ajja asukaṭṭhānaṃ nāma āgato,",
  "atk-s0514a2:2743_24": "ajja asukaṭṭhānaṃ,",
  "atk-s0514a2:2743_25": "ajja nagaraṃ pāpuṇissatī”ti paṇḍitassa nibaddhaṃ pesentiyeva.",
  "atk-s0514a2:2743_26": "Taṃ sutvā mahāsatto appamatto ahosi.",
  "atk-s0514a2:2743_27": "Videharājā pana “brahmadatto kira imaṃ nagaraṃ gahetuṃ āgacchatī”ti paramparaghosena assosi.",
  "atk-s0514a2:2744_0": "Atha brahmadatto aggapadoseyeva ukkāsatasahassena dhāriyamānena āgantvā sakalanagaraṃ parivāresi.",
  "atk-s0514a2:2744_1": "Atha naṃ hatthipākārarathapākārādīhi parikkhipāpetvā tesu tesu ṭhānesu balagumbaṃ ṭhapesi.",
  "atk-s0514a2:2744_2": "Manussā unnādentā apphoṭentā seḷentā naccantā gajjantā tajjentā mahāghosaṃ karontā aṭṭhaṃsu.",
  "atk-s0514a2:2744_3": "Dīpobhāsena ceva alaṅkārobhāsena ca sakalasattayojanikā mithilā ekobhāsā ahosi.",
  "atk-s0514a2:2744_4": "Hatthiassarathatūriyānaṃ saddena pathaviyā bhijjanakālo viya ahosi.",
  "atk-s0514a2:2744_5": "Cattāro paṇḍitā ulloḷasaddaṃ sutvā ajānantā rañño santikaṃ gantvā “mahārāja,",
  "atk-s0514a2:2744_6": "ulloḷasaddo jāto,",
  "atk-s0514a2:2744_7": "na kho pana mayaṃ jānāma,",
  "atk-s0514a2:2744_8": "kiṃ nāmetaṃ,",
  "atk-s0514a2:2744_9": "vīmaṃsituṃ vaṭṭatī”ti āhaṃsu.",
  "atk-s0514a2:2744_10": "Taṃ sutvā rājā “cūḷanibrahmadatto nu kho āgato bhaveyyā”ti sīhapañjaraṃ vivaritvā olokento tassāgamanabhāvaṃ",
  "atk-s0514a2:2744_11": "ñatvā bhītatasito “natthi amhākaṃ jīvitaṃ,",
  "atk-s0514a2:2744_12": "sabbe no jīvitakkhayaṃ pāpessatī”ti tehi saddhiṃ sallapanto nisīdi.",
  "atk-s0514a2:2744_13": "Mahāsatto pana tassāgatabhāvaṃ ñatvā sīho viya achambhito sakalanagare ārakkhaṃ saṃvidahitvā “rājānaṃ",
  "atk-s0514a2:2744_14": "assāsessāmī”ti rājanivesanaṃ abhiruhitvā ekamantaṃ aṭṭhāsi.",
  "atk-s0514a2:2744_15": "Rājā taṃ disvāva paṭiladdhassāso hutvā “ṭhapetvā mama puttaṃ mahosadhapaṇḍitaṃ añño maṃ imamhā dukkhā",
  "atk-s0514a2:2744_16": "mocetuṃ samattho nāma natthī”ti cintetvā tena saddhiṃ sallapanto āha –",
  "atk-s0514a2:2745_0": "590.",
  "atk-s0514a2:2746_0": "“Pañcālo sabbasenāya, brahmadattoyamāgato;",
  "atk-s0514a2:2747_0": "Sāyaṃ pañcāliyā senā, appameyyo mahosadha.",
  "atk-s0514a2:2748_0": "591.",
  "atk-s0514a2:2749_0": "“Vīthimatī pattimatī, sabbasaṅgāmakovidā;",
  "atk-s0514a2:2750_0": "Ohārinī saddavatī, bherisaṅkhappabodhanā.",
  "atk-s0514a2:2751_0": "592.",
  "atk-s0514a2:2752_0": "“Lohavijjālaṅkārābhā, dhajinī vāmarohinī;",
  "atk-s0514a2:2753_0": "Sippiyehi susampannā, sūrehi suppatiṭṭhitā.",
  "atk-s0514a2:2754_0": "593.",
  "atk-s0514a2:2755_0": "“Dasettha paṇḍitā āhu, bhūripaññā rahogamā;",
  "atk-s0514a2:2756_0": "Mātā ekādasī rañño, pañcāliyaṃ pasāsati.",
  "atk-s0514a2:2757_0": "594.",
  "atk-s0514a2:2758_0": "“Athetthekasataṃ khatyā, anuyantā yasassino;",
  "atk-s0514a2:2759_0": "Acchinnaraṭṭhā byathitā, pañcāliyaṃ vasaṃ gatā.",
  "atk-s0514a2:2760_0": "595.",
  "atk-s0514a2:2761_0": "“Yaṃvadā takkarā rañño, akāmā piyabhāṇino;",
  "atk-s0514a2:2762_0": "Pañcālamanuyāyanti, akāmā vasino gatā.",
  "atk-s0514a2:2763_0": "596.",
  "atk-s0514a2:2764_0": "“Tāya senāya mithilā, tisandhiparivāritā;",
  "atk-s0514a2:2765_0": "Rājadhānī videhānaṃ, samantā parikhaññati.",
  "atk-s0514a2:2766_0": "597.",
  "atk-s0514a2:2767_0": "“Uddhaṃ tārakajātāva, samantā parivāritā;",
  "atk-s0514a2:2768_0": "Mahosadha vijānāhi, kathaṃ mokkho bhavissatī”ti.",
  "atk-s0514a2:2769_0": "Tattha sabbasenāyāti sabbāya ekasatarājanāyikāya aṭṭhārasaakkhobhaṇisaṅkhāya senāya saddhiṃ āgato kira,",
  "atk-s0514a2:2769_1": "tātāti vadati.",
  "atk-s0514a2:2769_2": "Pañcāliyāti pañcālarañño santakā.",
  "atk-s0514a2:2769_3": "Vīthimatīti vīthiyā ānīte dabbasambhāre gahetvā vicarantena vaḍḍhakigaṇena samannāgatā.",
  "atk-s0514a2:2769_4": "Pattimatīti padasañcarena balakāyena samannāgatā.",
  "atk-s0514a2:2769_5": "Sabbasaṅgāmakovidāti sabbasaṅgāme kusalā.",
  "atk-s0514a2:2769_6": "Ohārinīti parasenāya antaraṃ pavisitvā apaññāyantāva parasīsaṃ āharituṃ samatthā.",
  "atk-s0514a2:2769_7": "Saddavatīti dasahi saddehi avivittā.",
  "atk-s0514a2:2769_8": "Bherisaṅkhappabodhanāti “etha yātha yujjhathā”tiādīni tattha vacībhedena jānāpetuṃ na sakkā,",
  "atk-s0514a2:2769_9": "tādisāni panettha kiccāni bherisaṅkhasaddeheva bodhentīti bherisaṅkhappabodhanā.",
  "atk-s0514a2:2769_10": "Lohavijjālaṅkārābhāti ettha lohavijjāti lohasippāni.",
  "atk-s0514a2:2769_11": "Sattaratanapaṭimaṇḍitānaṃ kavacacammajālikāsīsakareṇikādīnaṃ etaṃ nāmaṃ.",
  "atk-s0514a2:2769_12": "Alaṅkārāti rājamahāmattādīnaṃ alaṅkārā.",
  "atk-s0514a2:2769_13": "Tasmā lohavijjāhi ceva alaṅkārehi ca bhāsatīti lohavijjālaṅkārābhāti ayamettha attho.",
  "atk-s0514a2:2769_14": "Dhajinīti suvaṇṇādipaṭimaṇḍitehi nānāvatthasamujjalehi rathādīsu samussitadhajehi samannāgatā.",
  "atk-s0514a2:2769_15": "Vāmarohinīti hatthī ca asse ca ārohantā vāmapassena ārohanti,",
  "atk-s0514a2:2769_16": "tena “vāmarohinī”ti vuccanti,",
  "atk-s0514a2:2769_17": "tehi samannāgatā,",
  "atk-s0514a2:2769_18": "aparimitahatthiassasamākiṇṇāti attho.",
  "atk-s0514a2:2769_19": "Sippiyehīti hatthisippaassasippādīsu aṭṭhārasasu sippesu nipphattiṃ pattehi suṭṭhu samannāgatā susamākiṇṇā.",
  "atk-s0514a2:2769_20": "Sūrehīti tāta,",
  "atk-s0514a2:2769_21": "esā kira senā sīhasamānaparakkamehi sūrayodhehi suppatiṭṭhitā.",
  "atk-s0514a2:2770_0": "Āhūti dasa kirettha senāya paṇḍitāti vadanti.",
  "atk-s0514a2:2770_1": "Bhūripaññāti pathavisamāya vipulāya paññāya samannāgatā.",
  "atk-s0514a2:2770_2": "Rahogamāti raho gamanasīlā raho nisīditvā mantanasīlā.",
  "atk-s0514a2:2770_3": "Te kira ekāhadvīhaṃ cintetuṃ labhantā pathaviṃ parivattetuṃ ākāse gaṇhituṃ samatthā.",
  "atk-s0514a2:2770_4": "Ekādasīti tehi kira paṇḍitehi atirekatarapaññā pañcālarañño mātā.",
  "atk-s0514a2:2770_5": "Sā tesaṃ ekādasī hutvā pañcāliyaṃ senaṃ pasāsati anusāsati.",
  "atk-s0514a2:2771_0": "Ekadivasaṃ kireko puriso ekaṃ taṇḍulanāḷiñca puṭakabhattañca kahāpaṇasahassañca gahetvā “nadiṃ tarissāmī”ti",
  "atk-s0514a2:2771_1": "otiṇṇo nadimajjhaṃ patvā tarituṃ asakkonto tīre ṭhite manusse evamāha – “ambho,",
  "atk-s0514a2:2771_2": "mama hatthe ekā taṇḍulanāḷi puṭakabhattaṃ kahāpaṇasahassañca atthi,",
  "atk-s0514a2:2771_3": "ito yaṃ mayhaṃ ruccati,",
  "atk-s0514a2:2771_4": "taṃ dassāmi.",
  "atk-s0514a2:2771_5": "Yo sakkoti,",
  "atk-s0514a2:2771_6": "so maṃ uttāretū”ti.",
  "atk-s0514a2:2771_7": "Atheko thāmasampanno puriso gāḷhaṃ nivāsetvā nadiṃ ogāhetvā taṃ hatthe gahetvā paratīraṃ uttāretvā “dehi me dātabba”nti āha.",
  "atk-s0514a2:2771_8": "“So taṇḍulanāḷiṃ vā puṭakabhattaṃ vā gaṇhāhī”ti. “Samma,",
  "atk-s0514a2:2771_9": "ahaṃ jīvitaṃ agaṇetvā taṃ uttāresiṃ,",
  "atk-s0514a2:2771_10": "na me etehi attho,",
  "atk-s0514a2:2771_11": "kahāpaṇaṃ me dehī”ti.",
  "atk-s0514a2:2771_12": "Ahaṃ “ito mayhaṃ yaṃ ruccati,",
  "atk-s0514a2:2771_13": "taṃ dassāmī”ti avacaṃ,",
  "atk-s0514a2:2771_14": "idāni mayhaṃ yaṃ ruccati,",
  "atk-s0514a2:2771_15": "taṃ dammi,",
  "atk-s0514a2:2771_16": "icchanto gaṇhāti.",
  "atk-s0514a2:2771_17": "So samīpe ṭhitassa ekassa kathesi.",
  "atk-s0514a2:2771_18": "Sopi taṃ “esa attano ruccanakaṃ tava deti,",
  "atk-s0514a2:2771_19": "gaṇhā”ti āha.",
  "atk-s0514a2:2771_20": "So “ahaṃ na gaṇhissāmī”ti taṃ ādāya vinicchayaṃ gantvā vinicchayāmaccānaṃ ārocesi.",
  "atk-s0514a2:2771_21": "Tepi sabbaṃ sutvā tathevāhaṃsu.",
  "atk-s0514a2:2771_22": "So tesaṃ vinicchayena atuṭṭho rañño santikaṃ gantvā tamatthaṃ ārocesi.",
  "atk-s0514a2:2771_23": "Rājāpi vinicchayāmacce pakkosāpetvā tesaṃ santike ubhinnaṃ vacanaṃ sutvā vinicchinituṃ ajānanto attano jīvitaṃ pahāya nadiṃ otiṇṇaṃ parajjāpesi.",
  "atk-s0514a2:2772_0": "Tasmiṃ khaṇe rañño mātā calākadevī nāma avidūre nisinnā ahosi.",
  "atk-s0514a2:2772_1": "Sā rañño dubbinicchitabhāvaṃ ñatvā “tāta,",
  "atk-s0514a2:2772_2": "imaṃ aḍḍaṃ ñatvāva suṭṭhu vinicchita”nti āha. “Amma,",
  "atk-s0514a2:2772_3": "ahaṃ ettakaṃ jānāmi.",
  "atk-s0514a2:2772_4": "Sace tumhe uttaritaraṃ jānātha,",
  "atk-s0514a2:2772_5": "tumheva vinicchinathā”ti.",
  "atk-s0514a2:2772_6": "Sā “evaṃ karissāmī”ti vatvā taṃ purisaṃ pakkosāpetvā “ehi, tāta,",
  "atk-s0514a2:2772_7": "tava hatthagatāni tīṇipi bhūmiyaṃ ṭhapehī”ti paṭipāṭiyā ṭhapāpetvā “tāta,",
  "atk-s0514a2:2772_8": "tvaṃ udake vuyhamāno imassa kiṃ kathesī”ti pucchitvā “idaṃ nāmayye”ti vutte “tena hi tava ruccanakaṃ gaṇhā”ti āha.",
  "atk-s0514a2:2772_9": "So sahassatthavikaṃ gaṇhi.",
  "atk-s0514a2:2772_10": "Atha naṃ sā thokaṃ gatakāle pakkosāpetvā “tāta,",
  "atk-s0514a2:2772_11": "sahassaṃ te ruccatī”ti pucchitvā “āma,",
  "atk-s0514a2:2772_12": "ruccatī”ti vutte “tāta,",
  "atk-s0514a2:2772_13": "tayā ‘ito yaṃ mayhaṃ ruccati,",
  "atk-s0514a2:2772_14": "taṃ dassāmī’ti imassa vuttaṃ,",
  "atk-s0514a2:2772_15": "na vutta”nti pucchitvā “vuttaṃ devī”ti vutte “tena hi imaṃ sahassaṃ etassa dehī”ti vatvā dāpesi.",
  "atk-s0514a2:2772_16": "So rodanto paridevanto adāsi.",
  "atk-s0514a2:2772_17": "Tasmiṃ khaṇe rājā amaccā ca tussitvā sādhukāraṃ pavattayiṃsu.",
  "atk-s0514a2:2772_18": "Tato paṭṭhāya tassā paṇḍitabhāvo sabbattha pākaṭo jāto.",
  "atk-s0514a2:2772_19": "Taṃ sandhāya videharājā “mātā ekādasī rañño”ti āha.",
  "atk-s0514a2:2773_0": "Khatyāti khattiyā.",
  "atk-s0514a2:2773_1": "Acchinnaraṭṭhāti cūḷanibrahmadattena acchinditvā gahitaraṭṭhā.",
  "atk-s0514a2:2773_2": "Byathitāti maraṇabhayabhītā aññaṃ gahetabbagahaṇaṃ apassantā.",
  "atk-s0514a2:2773_3": "Pañcāliyaṃ vasaṃ gatāti etassa pañcālarañño vasaṃ gatāti attho.",
  "atk-s0514a2:2773_4": "Sāmivacanatthe hi etaṃ upayogavacanaṃ.",
  "atk-s0514a2:2773_5": "Yaṃvadā takkarāti yaṃ mukhena vadanti,",
  "atk-s0514a2:2773_6": "taṃ rañño kātuṃ sakkontāva.",
  "atk-s0514a2:2773_7": "Vasino gatāti pubbe sayaṃvasino idāni panassa vasaṃ gatāti attho.",
  "atk-s0514a2:2773_8": "Tisandhīti paṭhamaṃ hatthipākārena parikkhittā,",
  "atk-s0514a2:2773_9": "tato rathapākārena,",
  "atk-s0514a2:2773_10": "tato assapākārena,",
  "atk-s0514a2:2773_11": "tato yodhapattipākārena parikkhittāti imehi catūhi saṅkhepehi tisandhīhi parivāritā.",
  "atk-s0514a2:2773_12": "Hatthirathānañhi antaraṃ eko sandhi,",
  "atk-s0514a2:2773_13": "rathaassānaṃ antaraṃ eko sandhi,",
  "atk-s0514a2:2773_14": "assapattīnaṃ antaraṃ eko sandhi.",
  "atk-s0514a2:2773_15": "Parikhaññatīti khanīyati.",
  "atk-s0514a2:2773_16": "Imañhi idāni uppāṭetvā gaṇhitukāmā viya samantato khananti.",
  "atk-s0514a2:2773_17": "Uddhaṃ tārakajātāvāti tāta,",
  "atk-s0514a2:2773_18": "yāya senāya samantā parivāritā,",
  "atk-s0514a2:2773_19": "sā anekasatasahassadaṇḍadīpikāhi uddhaṃ tārakajātā viya khāyati.",
  "atk-s0514a2:2773_20": "Vijānāhīti tāta mahosadhapaṇḍita,",
  "atk-s0514a2:2773_21": "avīcito yāva bhavaggā añño tayā sadiso upāyakusalo paṇḍito nāma natthi,",
  "atk-s0514a2:2773_22": "paṇḍitabhāvo nāma evarūpesu ṭhānesu paññāyati,",
  "atk-s0514a2:2773_23": "tasmā tvameva jānāhi,",
  "atk-s0514a2:2773_24": "kathaṃ amhākaṃ ito dukkhā pamokkho bhavissatīti.",
  "atk-s0514a2:2774_0": "Imaṃ rañño kathaṃ sutvā mahāsatto cintesi “ayaṃ rājā ativiya maraṇabhayabhīto,",
  "atk-s0514a2:2774_1": "gilānassa kho pana vejjo paṭisaraṇaṃ,",
  "atk-s0514a2:2774_2": "chātassa bhojanaṃ,",
  "atk-s0514a2:2774_3": "pipāsitassa pānīyaṃ,",
  "atk-s0514a2:2774_4": "imassapi maṃ ṭhapetvā aññaṃ paṭisaraṇaṃ natthi,",
  "atk-s0514a2:2774_5": "assāsessāmi na”nti.",
  "atk-s0514a2:2774_6": "Atha mahāsatto manosilātale nadanto sīho viya “mā bhāyi, mahārāja,",
  "atk-s0514a2:2774_7": "rajjasukhaṃ anubhava,",
  "atk-s0514a2:2774_8": "ahaṃ leḍḍuṃ",
  "atk-s0514a2:2775_0": "Gahetvā kākaṃ viya,",
  "atk-s0514a2:2775_1": "dhanuṃ gahetvā makkaṭaṃ viya ca,",
  "atk-s0514a2:2775_2": "imaṃ aṭṭhārasaakkhobhaṇisaṅkhaṃ senaṃ udare bandhasāṭakānampi assāmikaṃ katvā palāpessāmī”ti vatvā navamaṃ gāthamāha –",
  "atk-s0514a2:2776_0": "598.",
  "atk-s0514a2:2777_0": "“Pāde deva pasārehi, bhuñja kāme ramassu ca;",
  "atk-s0514a2:2778_0": "Hitvā pañcāliyaṃ senaṃ, brahmadatto palāyitī”ti.",
  "atk-s0514a2:2779_0": "Tassattho – “deva,",
  "atk-s0514a2:2779_1": "tvaṃ yathāsukhaṃ attano rajjasukhasaṅkhāte te pāde pasārehi,",
  "atk-s0514a2:2779_2": "pasārento ca saṅgāme cittaṃ akatvā bhuñja,",
  "atk-s0514a2:2779_3": "kāme ramassu ca,",
  "atk-s0514a2:2779_4": "esa brahmadatto imaṃ senaṃ chaḍḍetvā palāyissatī”ti.",
  "atk-s0514a2:2780_0": "Evaṃ paṇḍito rājānaṃ samassāsetvā vanditvā rājanivesanā nikkhamitvā nagare chaṇabheriṃ carāpetvā nāgare āha – “ambho,",
  "atk-s0514a2:2780_1": "tumhe mā cintayittha,",
  "atk-s0514a2:2780_2": "sattāhaṃ mālāgandhavilepanapānabhojanādīni sampādetvā chaṇakīḷaṃ paṭṭhapetha.",
  "atk-s0514a2:2780_3": "Tattha tattha manussā yathārūpaṃ mahāpānaṃ pivantu,",
  "atk-s0514a2:2780_4": "gandhabbaṃ karontu,",
  "atk-s0514a2:2780_5": "vādentu vaggantu seḷentu nadantu naccantu gāyantu apphoṭentu,",
  "atk-s0514a2:2780_6": "paribbayo pana vo mama santakova hotu,",
  "atk-s0514a2:2780_7": "ahaṃ mahosadhapaṇḍito nāma,",
  "atk-s0514a2:2780_8": "passissatha me ānubhāva”nti.",
  "atk-s0514a2:2780_9": "Te tathā kariṃsu.",
  "atk-s0514a2:2780_10": "Tadā gītavāditādisaddaṃ bahinagare ṭhitā suṇanti,",
  "atk-s0514a2:2780_11": "cūḷadvārena manussā nagaraṃ pavisanti.",
  "atk-s0514a2:2780_12": "Ṭhapetvā paṭisattuṃ diṭṭhaṃ diṭṭhaṃ na gaṇhanti,",
  "atk-s0514a2:2780_13": "tasmā sañcāro na chijjati,",
  "atk-s0514a2:2780_14": "nagaraṃ paviṭṭhamanussā chaṇakīḷanissitaṃ janaṃ passanti.",
  "atk-s0514a2:2781_0": "Cūḷanibrahmadattopi nagare kolāhalaṃ sutvā amacce evamāha – “ambho,",
  "atk-s0514a2:2781_1": "amhesu aṭṭhārasaakkhobhaṇiyā senāya nagaraṃ parivāretvā ṭhitesu nagaravāsīnaṃ bhayaṃ vā sārajjaṃ vā natthi,",
  "atk-s0514a2:2781_2": "ānanditā somanassappattā apphoṭenti nadanti seḷenti naccanti gāyanti,",
  "atk-s0514a2:2781_3": "kiṃ nāmeta”nti?",
  "atk-s0514a2:2781_4": "Atha naṃ upanikkhittakapurisā musāvādaṃ katvā evamāhaṃsu “deva,",
  "atk-s0514a2:2781_5": "mayaṃ ekena kammena cūḷadvārena nagaraṃ pavisitvā chaṇanissitaṃ mahājanaṃ disvā pucchimhā ‘ambho,",
  "atk-s0514a2:2781_6": "sakalajambudīparājāno āgantvā tumhākaṃ nagaraṃ parikkhipitvā ṭhitā,",
  "atk-s0514a2:2781_7": "tumhe pana atipamattā,",
  "atk-s0514a2:2781_8": "kiṃ nāmeta’nti?",
  "atk-s0514a2:2781_9": "Te evamāhaṃsu ‘ambho,",
  "atk-s0514a2:2781_10": "amhākaṃ rañño kumārakāle eko manoratho ahosi sakalajambudīparājūhi nagare parivārite chaṇaṃ karissāmīti,",
  "atk-s0514a2:2781_11": "tassa ajja manoratho matthakaṃ patto,",
  "atk-s0514a2:2781_12": "tasmā chaṇabheriṃ carāpetvā sayaṃ mahātale mahāpānaṃ pivatī”’ti.",
  "atk-s0514a2:2782_0": "Rājā tesaṃ kathaṃ sutvā kujjhitvā senaṃ āṇāpesi – “bhonto,",
  "atk-s0514a2:2782_1": "gacchatha,",
  "atk-s0514a2:2782_2": "khippaṃ ito cito ca nagaraṃ avattharitvā parikhaṃ bhinditvā pākāraṃ maddantā dvāraṭṭālake bhindantā nagaraṃ",
  "atk-s0514a2:2782_3": "pavisitvā sakaṭehi kumbhaṇḍāni viya mahājanassa sīsāni gaṇhatha,",
  "atk-s0514a2:2782_4": "videharañño sīsaṃ āharathā”ti.",
  "atk-s0514a2:2782_5": "Taṃ sutvā sūrayodhā nānāvudhahatthā dvārasamīpaṃ gantvā paṇḍitassa purisehi sakkharavālukakalalasiñcanapāsāṇapatanādīhi upaddutā paṭikkamanti.",
  "atk-s0514a2:2782_6": "“Pākāraṃ bhindissāmā”ti parikhaṃ otiṇṇepi antaraṭṭālakesu ṭhitā ususattitomarādīhi vijjhantā mahāvināsaṃ pāpenti.",
  "atk-s0514a2:2782_7": "Paṇḍitassa yodhā cūḷanibrahmadattassa yodhe hatthavikārādīni dassetvā nānappakārehi akkosanti paribhāsanti tajjenti.",
  "atk-s0514a2:2782_8": "“Tumhe kilamantā bhattaṃ alabhantā thokaṃ pivissatha khādissathā”ti surāpiṭṭhakāni ceva macchamaṃsasūlāni ca pasāretvā sayameva pivanti khādanti,",
  "atk-s0514a2:2782_9": "anupākāre caṅkamanti.",
  "atk-s0514a2:2782_10": "Itare kiñci kātuṃ asakkontā cūḷanibrahmadattassa santikaṃ gantvā “deva,",
  "atk-s0514a2:2782_11": "ṭhapetvā iddhimante aññehi niddharituṃ na sakkā”ti vadiṃsu.",
  "atk-s0514a2:2783_0": "Rājā catupañcāhaṃ vasitvā gahetabbayuttakaṃ apassanto kevaṭṭaṃ pucchi “ācariya,",
  "atk-s0514a2:2783_1": "nagaraṃ gaṇhituṃ na sakkoma,",
  "atk-s0514a2:2783_2": "ekopi upasaṅkamituṃ samattho natthi,",
  "atk-s0514a2:2783_3": "kiṃ kātabba”nti.",
  "atk-s0514a2:2783_4": "Kevaṭṭo “hotu, mahārāja,",
  "atk-s0514a2:2783_5": "nagaraṃ nāma bahiudakaṃ hoti,",
  "atk-s0514a2:2783_6": "udakakkhayena naṃ gaṇhissāma,",
  "atk-s0514a2:2783_7": "manussā udakena kilamantā dvāraṃ vivarissantī”ti āha.",
  "atk-s0514a2:2783_8": "So “attheso upāyo”ti sampaṭicchi.",
  "atk-s0514a2:2783_9": "Tato paṭṭhāya udakaṃ pavesetuṃ na denti.",
  "atk-s0514a2:2783_10": "Paṇḍitassa upanikkhittakapurisā paṇṇaṃ likhitvā kaṇḍe bandhitvā taṃ pavattiṃ pesesuṃ.",
  "atk-s0514a2:2783_11": "Tenapi paṭhamameva āṇattaṃ “yo yo kaṇḍe paṇṇaṃ passati,",
  "atk-s0514a2:2783_12": "so so me āharatū”ti.",
  "atk-s0514a2:2783_13": "Atheko puriso taṃ disvā paṇḍitassa dassesi.",
  "atk-s0514a2:2783_14": "So taṃ pavattiṃ ñatvā “na me paṇḍitabhāvaṃ jānantī”ti saṭṭhihatthaṃ veḷuṃ dvidhā phāletvā parisuddhaṃ",
  "atk-s0514a2:2783_15": "sodhāpetvā puna ekato katvā cammena bandhitvā upari kalalena makkhetvā himavantato iddhimantatāpasehi",
  "atk-s0514a2:2783_16": "ānītaṃ kudrūsakumudabījaṃ pokkharaṇitīre kalalesu ropāpetvā upari veḷuṃ ṭhapāpetvā udakassa pūrāpesi.",
  "atk-s0514a2:2783_17": "Ekaratteneva vaḍḍhitvā pupphaṃ veḷumatthakato uggantvā ratanamattaṃ aṭṭhāsi.",
  "atk-s0514a2:2784_0": "Atha naṃ uppāṭetvā “idaṃ cūḷanibrahmadattassa dethā”ti attano purisānaṃ dāpesi.",
  "atk-s0514a2:2784_1": "Te tassa daṇḍakaṃ valayaṃ katvā “ambho,",
  "atk-s0514a2:2784_2": "brahmadattassa pādamūlikā chātakena mā marittha,",
  "atk-s0514a2:2784_3": "gaṇhathetaṃ uppalaṃ piḷandhitvā daṇḍakaṃ kucchipūraṃ khādathā”ti vatvā khipiṃsu.",
  "atk-s0514a2:2784_4": "Tameko paṇḍitassa upanikkhittakapuriso uṭṭhāya gaṇhi,",
  "atk-s0514a2:2784_5": "atha taṃ rañño santikaṃ āharitvā “passatha, deva,",
  "atk-s0514a2:2784_6": "imassa daṇḍakaṃ,",
  "atk-s0514a2:2784_7": "na no ito pubbe evaṃ dīghadaṇḍako diṭṭhapubbo”ti vatvā “minatha na”nti vutte paṇḍitassa purisā saṭṭhihatthaṃ daṇḍakaṃ asītihatthaṃ katvā miniṃsu.",
  "atk-s0514a2:2784_8": "Puna raññā “katthetaṃ jāta”nti vutte eko musāvādaṃ katvā evamāha – “deva,",
  "atk-s0514a2:2784_9": "ahaṃ ekadivasaṃ pipāsito hutvā ‘suraṃ pivissāmī’ti cūḷadvārena nagaraṃ paviṭṭho,",
  "atk-s0514a2:2784_10": "nāgarānaṃ udakakīḷatthāya kataṃ mahāpokkharaṇiṃ passiṃ,",
  "atk-s0514a2:2784_11": "mahājano nāvāya nisīditvā pupphāni gaṇhāti.",
  "atk-s0514a2:2784_12": "Tattha idaṃ tīrappadese jātaṃ,",
  "atk-s0514a2:2784_13": "gambhīraṭṭhāne jātassa pana daṇḍako satahattho bhavissatī”ti.",
  "atk-s0514a2:2785_0": "Taṃ sutvā rājā kevaṭṭaṃ āha – “ācariya,",
  "atk-s0514a2:2785_1": "na sakkā udakakkhayena idaṃ gaṇhituṃ,",
  "atk-s0514a2:2785_2": "harathekaṃ upāya”nti. “Tena hi, deva,",
  "atk-s0514a2:2785_3": "dhaññakkhayena gaṇhissāma,",
  "atk-s0514a2:2785_4": "nagaraṃ nāma bahidhaññaṃ hotī”ti.",
  "atk-s0514a2:2785_5": "Evaṃ hotu ācariyāti,",
  "atk-s0514a2:2785_6": "paṇḍito purimanayeneva taṃ pavattiṃ ñatvā “na me kevaṭṭabrāhmaṇo paṇḍitabhāvaṃ jānātī”ti anupākāramatthake kalalaṃ katvā vīhiṃ tattha ropāpesi.",
  "atk-s0514a2:2785_7": "Bodhisattānaṃ adhippāyo nāma samijjhatīti vīhī ekaratteneva vuṭṭhāya pākāramatthake nīlā hutvā paññāyanti.",
  "atk-s0514a2:2785_8": "Taṃ disvā cūḷanibrahmadatto “ambho,",
  "atk-s0514a2:2785_9": "kimetaṃ pākāramatthake nīlaṃ hutvā paññāyatī”ti pucchi.",
  "atk-s0514a2:2785_10": "Paṇḍitassa upanikkhittakapuriso rañño vacanaṃ mukhato jivhaṃ luñcanto viya gahetvā “deva,",
  "atk-s0514a2:2785_11": "gahapatiputto mahosadhapaṇḍito anāgatabhayaṃ disvā pubbeva raṭṭhato dhaññaṃ āharāpetvā koṭṭhāgārādīni pūrāpetvā sesadhaññaṃ pākārapasse nikkhipāpesi.",
  "atk-s0514a2:2785_12": "Te kira vīhayo ātapena sukkhantā vassena tementā tattheva sassaṃ janesuṃ.",
  "atk-s0514a2:2785_13": "Ahaṃ ekadivasaṃ ekena kammena cūḷadvārena pavisitvā pākāramatthake vīhirāsito vīhiṃ hatthena gahetvā vīthiyaṃ chaḍḍente passiṃ.",
  "atk-s0514a2:2785_14": "Atha te maṃ parihāsantā ‘chātosi maññe,",
  "atk-s0514a2:2785_15": "vīhiṃsāṭakadasante bandhitvā tava gehaṃ haritvā koṭṭetvā pacāpetvā bhuñjāhī’ti vadiṃsū”ti ārocesi.",
  "atk-s0514a2:2786_0": "Taṃ sutvā rājā kevaṭṭaṃ “ācariya,",
  "atk-s0514a2:2786_1": "dhaññakkhayenapi gaṇhituṃ na sakkā,",
  "atk-s0514a2:2786_2": "ayampi anupāyo”ti āha. “Tena hi, deva,",
  "atk-s0514a2:2786_3": "dārukkhayena gaṇhissāma,",
  "atk-s0514a2:2786_4": "nagaraṃ nāma bahidārukaṃ hotī”ti.",
  "atk-s0514a2:2786_5": "“Evaṃ hotu,",
  "atk-s0514a2:2786_6": "ācariyā”ti.",
  "atk-s0514a2:2786_7": "Paṇḍito purimanayeneva taṃ pavattiṃ ñatvā pākāramatthake vīhiṃ atikkamitvā paññāyamānaṃ dārurāsiṃ kāresi.",
  "atk-s0514a2:2786_8": "Paṇḍitassa manussā cūḷanibrahmadattassa purisehi saddhiṃ parihāsaṃ karontā “sace chātattha,",
  "atk-s0514a2:2786_9": "yāgubhattaṃ pacitvā bhuñjathā”ti mahantamahantāni dārūni khipiṃsu.",
  "atk-s0514a2:2786_10": "Rājā “pākāramatthakena dārūni paññāyanti,",
  "atk-s0514a2:2786_11": "kimeta”nti pucchitvā “deva,",
  "atk-s0514a2:2786_12": "gahapatiputto kira mahosadhapaṇḍito anāgatabhayaṃ disvā dārūni āharāpetvā kulānaṃ pacchāgehesu ṭhapāpetvā",
  "atk-s0514a2:2786_13": "atirekāni pākāraṃ nissāya ṭhapāpesī”ti upanikkhittakānaññeva santikā vacanaṃ sutvā kevaṭṭaṃ āha – “ācariya,",
  "atk-s0514a2:2786_14": "dārukkhayenapi na sakkā amhehi gaṇhituṃ,",
  "atk-s0514a2:2786_15": "āharathekaṃ upāya”nti.",
  "atk-s0514a2:2786_16": "“Mā cintayittha, mahārāja,",
  "atk-s0514a2:2786_17": "añño upāyo atthī”ti. “Ācariya,",
  "atk-s0514a2:2786_18": "kiṃ upāyo nāmesa,",
  "atk-s0514a2:2786_19": "nāhaṃ tava upāyassa antaṃ passāmi,",
  "atk-s0514a2:2786_20": "na sakkā amhehi vedehaṃ gaṇhituṃ,",
  "atk-s0514a2:2786_21": "amhākaṃ nagarameva gamissāmā”ti. “Deva,",
  "atk-s0514a2:2786_22": "‘cūḷanibrahmadatto ekasatakhattiyehi saddhiṃ vedehaṃ gaṇhituṃ nāsakkhī’ti amhākaṃ lajjanakaṃ bhavissati,",
  "atk-s0514a2:2786_23": "kiṃ pana mahosadhova paṇḍito,",
  "atk-s0514a2:2786_24": "ahampi paṇḍitoyeva,",
  "atk-s0514a2:2786_25": "ekaṃ lesaṃ karissāmī”ti.",
  "atk-s0514a2:2786_26": "“Kiṃ leso nāma,",
  "atk-s0514a2:2786_27": "ācariyā”ti.",
  "atk-s0514a2:2786_28": "“Dhammayuddhaṃ nāma karissāma, devā”ti.",
  "atk-s0514a2:2786_29": "“Kimetaṃ dhammayuddhaṃ nāmā”ti?",
  "atk-s0514a2:2786_30": "“Mahārāja na senā yujjhissanti,",
  "atk-s0514a2:2786_31": "dvinnaṃ pana rājūnaṃ dve paṇḍitā ekaṭṭhāne bhavissanti.",
  "atk-s0514a2:2786_32": "Tesu yo vandissati,",
  "atk-s0514a2:2786_33": "tassa parājayo bhavissati.",
  "atk-s0514a2:2786_34": "Mahosadho pana imaṃ mantaṃ na jānāti,",
  "atk-s0514a2:2786_35": "ahaṃ mahallako,",
  "atk-s0514a2:2786_36": "so daharo,",
  "atk-s0514a2:2786_37": "maṃ disvāva vandissati,",
  "atk-s0514a2:2786_38": "tadā videho parājito nāma bhavissati,",
  "atk-s0514a2:2786_39": "atha mayaṃ videhaṃ parājetvā attano nagarameva gamissāma,",
  "atk-s0514a2:2786_40": "evaṃ no lajjanakaṃ na bhavissati.",
  "atk-s0514a2:2786_41": "Idaṃ dhammayuddhaṃ nāmā”ti.",
  "atk-s0514a2:2787_0": "Paṇḍito tampi rahassaṃ purimanayeneva ñatvā “sace kevaṭṭassa parajjāmi,",
  "atk-s0514a2:2787_1": "nāhaṃ paṇḍitosmī”ti cintesi.",
  "atk-s0514a2:2787_2": "Cūḷanibrahmadattopi “sobhano, ācariya,",
  "atk-s0514a2:2787_3": "upāyo”ti vatvā “sve dhammayuddhaṃ bhavissati,",
  "atk-s0514a2:2787_4": "dvinnampi paṇḍitānaṃ dhammena jayaparājayo bhavissati.",
  "atk-s0514a2:2787_5": "Yo dhammayuddhaṃ na karissati,",
  "atk-s0514a2:2787_6": "sopi parājito nāma bhavissatī”ti paṇṇaṃ likhāpetvā cūḷadvārena vedehassa pesesi.",
  "atk-s0514a2:2787_7": "Taṃ sutvā vedeho paṇḍitaṃ pakkosāpetvā tamatthaṃ ācikkhi.",
  "atk-s0514a2:2787_8": "Taṃ pavattiṃ sutvā paṇḍito “sādhu, deva,",
  "atk-s0514a2:2787_9": "sve pātova pacchimadvāre dhammayuddhamaṇḍalaṃ sajjessanti,",
  "atk-s0514a2:2787_10": "‘dhammayuddhamaṇḍalaṃ āgacchatū’ti pesethā”ti āha.",
  "atk-s0514a2:2787_11": "Taṃ sutvā rājā āgatadūtasseva hatthe paṇṇakaṃ adāsi.",
  "atk-s0514a2:2787_12": "Paṇḍito punadivase “kevaṭṭasseva parājayo hotū”ti pacchimadvāre dhammayuddhamaṇḍalaṃ sajjāpesi.",
  "atk-s0514a2:2787_13": "Tepi kho ekasatapurisā “ko jānāti,",
  "atk-s0514a2:2787_14": "kiṃ bhavissatī”ti paṇḍitassa ārakkhatthāya kevaṭṭaṃ parivārayiṃsu.",
  "atk-s0514a2:2787_15": "Tepi ekasatarājāno dhammayuddhamaṇḍalaṃ gantvā pācīnadisaṃ olokentā aṭṭhaṃsu,",
  "atk-s0514a2:2787_16": "tathā kevaṭṭabrāhmaṇopi.",
  "atk-s0514a2:2788_0": "Bodhisatto pana pātova gandhodakena nhatvā satasahassagghanakaṃ kāsikavatthaṃ nivāsetvā sabbālaṅkārapaṭimaṇḍito",
  "atk-s0514a2:2788_1": "nānaggarasabhojanaṃ bhuñjitvā mahantena parivārena rājadvāraṃ gantvā “pavisatu me putto”ti vutte pavisitvā",
  "atk-s0514a2:2788_2": "rājānaṃ vanditvā ekamantaṃ ṭhatvā “kuhiṃ gamissasi,",
  "atk-s0514a2:2788_3": "tātā”ti vutte “dhammayuddhamaṇḍalaṃ gamissāmī”ti āha.",
  "atk-s0514a2:2788_4": "“Kiṃ laddhuṃ vaṭṭatī”ti? “Deva,",
  "atk-s0514a2:2788_5": "kevaṭṭabrāhmaṇaṃ maṇiratanena vañcetukāmomhi,",
  "atk-s0514a2:2788_6": "aṭṭhavaṅkaṃ maṇiratanaṃ laddhuṃ vaṭṭatī”ti. “Gaṇha, tātā”ti.",
  "atk-s0514a2:2788_7": "So taṃ gahetvā rājānaṃ vanditvā rājanivesanā otiṇṇo sahajātehi yodhasahassehi parivuto navutikahāpaṇasahassagghanakaṃ",
  "atk-s0514a2:2788_8": "setasindhavayuttaṃ rathavaramāruyha pātarāsavelāya dvārasamīpaṃ pāpuṇi.",
  "atk-s0514a2:2788_9": "Kevaṭṭo pana “idāni āgamissati,",
  "atk-s0514a2:2788_10": "idāni āgamissatī”ti tassāgamanaṃ olokentoyeva aṭṭhāsi,",
  "atk-s0514a2:2788_11": "olokanena dīghagīvataṃ patto viya ahosi,",
  "atk-s0514a2:2788_12": "sūriyatejena sedā muccanti.",
  "atk-s0514a2:2788_13": "Mahāsattopi mahāparivāratāya mahāsamuddo viya ajjhottharanto kesarasīho viya achambhito vigatalomahaṃso",
  "atk-s0514a2:2788_14": "dvāraṃ vivarāpetvā nagarā nikkhamma rathā oruyha sīho viya vijambhamāno pāyāsi.",
  "atk-s0514a2:2788_15": "Ekasatarājānopi tassa rūpasiriṃ disvā “esa kira sirivaḍḍhanaseṭṭhiputto mahosadhapaṇḍito paññāya sakalajambudīpe",
  "atk-s0514a2:2788_16": "adutiyo”ti ukkuṭṭhisahassāni pavattayiṃsu.",
  "atk-s0514a2:2789_0": "Sopi marugaṇaparivuto viya sakko anomena sirivibhavena taṃ maṇiratanaṃ hatthena gahetvā kevaṭṭābhimukho agamāsi.",
  "atk-s0514a2:2789_1": "Kevaṭṭopi taṃ disvāva sakabhāvena saṇṭhātuṃ asakkonto paccuggamanaṃ katvā evamāha –",
  "atk-s0514a2:2789_2": "“paṇḍita mahosadha,",
  "atk-s0514a2:2789_3": "mayaṃ dve paṇḍitā,",
  "atk-s0514a2:2789_4": "amhākaṃ tumhe nissāya ettakaṃ kālaṃ vasantānaṃ tumhehi paṇṇākāramattampi na pesitapubbaṃ,",
  "atk-s0514a2:2789_5": "kasmā evamakatthā”ti?",
  "atk-s0514a2:2789_6": "Atha naṃ mahāsatto “paṇḍita,",
  "atk-s0514a2:2789_7": "tumhākaṃ anucchavikaṃ paṇṇākāraṃ olokentā ajja mayaṃ imaṃ maṇiratanaṃ labhimhā, handa,",
  "atk-s0514a2:2789_8": "imaṃ maṇiratanaṃ gaṇhatha,",
  "atk-s0514a2:2789_9": "evarūpaṃ nāma aññaṃ maṇiratanaṃ natthī”ti āha.",
  "atk-s0514a2:2789_10": "So tassa hatthe jalamānaṃ maṇiratanaṃ disvā “dātukāmo me bhavissatī”ti cintetvā “tena hi, paṇḍita,",
  "atk-s0514a2:2789_11": "dehī”ti hatthaṃ pasāresi.",
  "atk-s0514a2:2789_12": "Mahāsatto “gaṇhāhi,",
  "atk-s0514a2:2789_13": "ācariyā”ti khipitvā pasāritahatthassa aṅgulīsu pātesi.",
  "atk-s0514a2:2789_14": "Brāhmaṇo garuṃ maṇiratanaṃ aṅgulīhi dhāretuṃ nāsakkhi.",
  "atk-s0514a2:2789_15": "Maṇiratanaṃ parigaḷitvā mahāsattassa pādamūle pati.",
  "atk-s0514a2:2789_16": "Brāhmaṇo lobhena “gaṇhissāmi na”nti tassa pādamūle oṇato ahosi.",
  "atk-s0514a2:2789_17": "Athassa mahāsatto uṭṭhātuṃ adatvā ekena hatthena khandhaṭṭhike,",
  "atk-s0514a2:2789_18": "ekena piṭṭhikacchāyaṃ gahetvā “uṭṭhetha ācariya,",
  "atk-s0514a2:2789_19": "uṭṭhetha ācariya,",
  "atk-s0514a2:2789_20": "ahaṃ atidaharo tumhākaṃ nattumatto,",
  "atk-s0514a2:2789_21": "mā maṃ vandathā”ti vadanto aparāparaṃ katvā mukhaṃ bhūmiyaṃ ghaṃsitvā lohitamakkhitaṃ katvā “andhabāla,",
  "atk-s0514a2:2789_22": "tvaṃ mama santikā vandanaṃ paccāsīsasī”ti gīvāyaṃ gahetvā khipi.",
  "atk-s0514a2:2789_23": "So usabhamatte ṭhāne patitvā uṭṭhāya palāyi.",
  "atk-s0514a2:2789_24": "Maṇiratanaṃ pana mahāsattassa manussāyeva gaṇhiṃsu.",
  "atk-s0514a2:2790_0": "Bodhisattassa pana “uṭṭhetha ācariya,",
  "atk-s0514a2:2790_1": "uṭṭhetha ācariya,",
  "atk-s0514a2:2790_2": "mā maṃ vandathā”ti vacīghoso sakalaparisaṃ chādetvā aṭṭhāsi.",
  "atk-s0514a2:2790_3": "“Kevaṭṭabrāhmaṇo mahosadhassa pāde vandatī”ti purisāpissa ekappahāreneva unnādādīni akaṃsu.",
  "atk-s0514a2:2790_4": "Brahmadattaṃ ādiṃ katvā sabbepi te rājāno kevaṭṭaṃ mahāsattassa pādamūle oṇataṃ addasaṃsuyeva.",
  "atk-s0514a2:2790_5": "Te “amhākaṃ paṇḍitena mahosadho vandito,",
  "atk-s0514a2:2790_6": "idāni parājitamhā,",
  "atk-s0514a2:2790_7": "na no jīvitaṃ dassatī”ti attano attano asse abhiruhitvā uttarapañcālābhimukhā palāyituṃ ārabhiṃsu.",
  "atk-s0514a2:2790_8": "Te palāyante disvā bodhisattassa purisā “cūḷanibrahmadatto ekasatakhattiye gahetvā palāyatī”ti puna ukkuṭṭhimakaṃsu.",
  "atk-s0514a2:2790_9": "Taṃ sutvā te rājāno maraṇabhayabhītā bhiyyosomattāya palāyantā senaṅgaṃ bhindiṃsu.",
  "atk-s0514a2:2790_10": "Bodhisattassa purisāpi nadantā vaggantā suṭṭhutaraṃ kolāhalamakaṃsu.",
  "atk-s0514a2:2790_11": "Mahāsatto senaṅgaparivuto nagarameva pāvisi.",
  "atk-s0514a2:2790_12": "Cūḷanibrahmadattassa senāpi tiyojanamattaṃ pakkhandi.",
  "atk-s0514a2:2791_0": "Kevaṭṭo assaṃ abhiruyha nalāṭe lohitaṃ puñchamāno senaṃ patvā assapiṭṭhiyaṃ nisinnova “bhonto mā palāyatha,",
  "atk-s0514a2:2791_1": "bhonto mā palāyatha,",
  "atk-s0514a2:2791_2": "nāhaṃ gahapatiputtaṃ vandāmi,",
  "atk-s0514a2:2791_3": "tiṭṭhatha tiṭṭhathā”ti āha.",
  "atk-s0514a2:2791_4": "Senā asaddahantā aṭṭhatvā āgacchantaṃ kevaṭṭaṃ akkosantā paribhāsantā “pāpadhamma duṭṭhabrāhmaṇa,",
  "atk-s0514a2:2791_5": "‘dhammayuddhaṃ nāma karissāmī’ti vatvā nattumattaṃ appahontampi vandati,",
  "atk-s0514a2:2791_6": "natthi tava kattabba”nti kathaṃ asuṇantā viya gacchanteva.",
  "atk-s0514a2:2791_7": "So vegena gantvā senaṃ pāpuṇitvā “bhonto vacanaṃ saddahatha mayhaṃ,",
  "atk-s0514a2:2791_8": "nāhaṃ taṃ vandāmi,",
  "atk-s0514a2:2791_9": "maṇiratanena maṃ vañcesī”ti sabbepi te rājāno nānākāraṇehi sambodhetvā attano kathaṃ gaṇhāpetvā tathā bhinnaṃ senaṃ paṭinivattesi.",
  "atk-s0514a2:2791_10": "Sā pana tāva mahatī senā sace ekekapaṃsumuṭṭhiṃ vā ekekaleḍḍuṃ vā gahetvā nagarābhimukhā khipeyya,",
  "atk-s0514a2:2791_11": "parikhaṃ pūretvā pākārappamāṇā rāsi bhaveyya.",
  "atk-s0514a2:2791_12": "Bodhisattānaṃ pana adhippāyo nāma samijjhatiyeva,",
  "atk-s0514a2:2791_13": "tasmā ekopi paṃsumuṭṭhiṃ vā leḍḍuṃ vā nagarābhimukhaṃ khipanto nāma nāhosi.",
  "atk-s0514a2:2791_14": "Sabbepi te nivattitvā attano attano khandhāvāraṭṭhānameva paccāgamiṃsu.",
  "atk-s0514a2:2792_0": "Rājā kevaṭṭaṃ pucchi “kiṃ karoma,",
  "atk-s0514a2:2792_1": "ācariyā”ti. “Deva,",
  "atk-s0514a2:2792_2": "kassaci cūḷadvārena nikkhamituṃ adatvā sañcāraṃ chindāma,",
  "atk-s0514a2:2792_3": "manussā nikkhamituṃ alabhantā ukkaṇṭhitvā dvāraṃ vivarissanti,",
  "atk-s0514a2:2792_4": "atha mayaṃ paccāmittaṃ gaṇhissāmā”ti.",
  "atk-s0514a2:2792_5": "Paṇḍito taṃ pavattiṃ purimanayeneva ñatvā cintesi “imesu ciraṃ idheva vasantesu phāsukaṃ nāma natthi.",
  "atk-s0514a2:2792_6": "Upāyeneva te palāpetuṃ vaṭṭatī”ti.",
  "atk-s0514a2:2792_7": "So “mantena te palāpessāmī”ti ekaṃ mantakusalaṃ upadhārento anukevaṭṭaṃ nāma brāhmaṇaṃ disvā taṃ pakkosāpetvā “ācariya,",
  "atk-s0514a2:2792_8": "amhākaṃ ekaṃ kammaṃ niddharituṃ vaṭṭatī”ti āha.",
  "atk-s0514a2:2792_9": "“Kiṃ karoma, paṇḍita,",
  "atk-s0514a2:2792_10": "vadehī”ti. “Ācariya,",
  "atk-s0514a2:2792_11": "tumhe anupākāre ṭhatvā amhākaṃ manussānaṃ pamādaṃ oloketvā antarantarā brahmadattassa manussānaṃ pūvamacchamaṃsādīni khipitvā “ambho,",
  "atk-s0514a2:2792_12": "idañcidañca khādatha mā ukkaṇṭhatha,",
  "atk-s0514a2:2792_13": "aññaṃ katipāhaṃ vasituṃ vāyamatha,",
  "atk-s0514a2:2792_14": "nagaravāsino pañjare baddhakukkuṭā viya ukkaṇṭhitā nacirasseva vo dvāraṃ vivarissanti.",
  "atk-s0514a2:2792_15": "Atha tumhe vedehañca duṭṭhagahapatiputtañca gaṇhissathā”ti vadeyyātha.",
  "atk-s0514a2:2792_16": "Amhākaṃ manussā taṃ kathaṃ sutvā tumhe akkositvā tajjetvā brahmadattassa manussānaṃ passantānaññeva tumhe",
  "atk-s0514a2:2792_17": "hatthapādesu gahetvā veḷupesikādīhi paharantā viya hutvā kese ohāretvā pañca cūḷā gāhāpetvā iṭṭhakacuṇṇena",
  "atk-s0514a2:2792_18": "okirāpetvā kaṇavīramālaṃ kaṇṇe katvā katipayapahāre datvā piṭṭhiyaṃ rājiyo dassetvā pākāraṃ āropetvā",
  "atk-s0514a2:2792_19": "sikkāya pakkhipitvā yottena otāretvā “gaccha mantabhedaka,",
  "atk-s0514a2:2792_20": "corā”ti cūḷanibrahmadattassa manussānaṃ dassanti.",
  "atk-s0514a2:2792_21": "Te taṃ rañño santikaṃ ānessanti.",
  "atk-s0514a2:2792_22": "Rājā taṃ disvā “ko te aparādho”ti pucchissati.",
  "atk-s0514a2:2792_23": "Athassa evaṃ vadeyyātha “mahārāja,",
  "atk-s0514a2:2792_24": "mayhaṃ pubbe yaso mahanto,",
  "atk-s0514a2:2792_25": "gahapatiputto mantabhedako”ti maṃ kujjhitvā rañño kathetvā sabbaṃ me vibhavaṃ acchindi,",
  "atk-s0514a2:2792_26": "“ahaṃ mama yasabhedakassa gahapatiputtassa sīsaṃ gaṇhāpessāmī”ti tumhākaṃ manussānaṃ ukkaṇṭhitamocanena",
  "atk-s0514a2:2792_27": "etesaṃ ṭhitānaṃ khādanīyaṃ vā bhojanīyaṃ vā demi.",
  "atk-s0514a2:2792_28": "Ettakena maṃ porāṇaveraṃ hadaye katvā imaṃ byasanaṃ pāpesi.",
  "atk-s0514a2:2792_29": "“Taṃ sabbaṃ tumhākaṃ manussā jānanti,",
  "atk-s0514a2:2792_30": "mahārājā”ti nānappakārehi taṃ saddahāpetvā vissāse uppanne vadeyyātha “mahārāja,",
  "atk-s0514a2:2792_31": "tumhe mamaṃ laddhakālato paṭṭhāya mā cintayittha.",
  "atk-s0514a2:2792_32": "Idāni vedehassa ca gahapatiputtassa ca jīvitaṃ natthi,",
  "atk-s0514a2:2792_33": "ahaṃ imasmiṃ nagare pākārassa thiraṭṭhānadubbalaṭṭhānañca parikhāyaṃ kumbhīlādīnaṃ atthiṭṭhānañca natthiṭṭhānañca jānāmi,",
  "atk-s0514a2:2792_34": "na cirasseva vo nagaraṃ gahetvā dassāmī”ti.",
  "atk-s0514a2:2792_35": "Atha so rājā saddahitvā tumhākaṃ sakkāraṃ karissati,",
  "atk-s0514a2:2792_36": "senāvāhanañca paṭicchāpessati.",
  "atk-s0514a2:2792_37": "Athassa senaṃ vāḷakumbhīlaṭṭhānesuyeva otāreyyātha.",
  "atk-s0514a2:2792_38": "Tassa senā kumbhīlabhayena na otarissati,",
  "atk-s0514a2:2792_39": "tadā tumhe rājānaṃ upasaṅkamitvā “tumhākaṃ senāya, deva,",
  "atk-s0514a2:2792_40": "gahapatiputtena lañjo dinno,",
  "atk-s0514a2:2792_41": "sabbe rājāno ca ācariyakevaṭṭañca ādiṃ katvā na kenaci lañjo aggahito nāma atthi.",
  "atk-s0514a2:2792_42": "Kevalaṃ ete tumhe parivāretvā caranti,",
  "atk-s0514a2:2792_43": "sabbe pana gahapatiputtassa santakāva,",
  "atk-s0514a2:2792_44": "ahamekova tumhākaṃ puriso.",
  "atk-s0514a2:2792_45": "Sace me na saddahatha,",
  "atk-s0514a2:2792_46": "sabbe rājāno alaṅkaritvā maṃ dassanāya āgacchantū”ti pesetha.",
  "atk-s0514a2:2792_47": "“Atha nesaṃ gahapatiputtena attano nāmarūpaṃ likhitvā dinnesu vatthālaṅkārakhaggādīsu akkharāni disvā niṭṭhaṃ gaccheyyāthā”ti vadeyyātha.",
  "atk-s0514a2:2792_48": "So tathā katvā tāni disvā niṭṭhaṃ gantvā bhītatasito te rājāno uyyojetvā “idāni kiṃ karoma paṇḍitā”ti tumhe pucchissati.",
  "atk-s0514a2:2792_49": "Tamenaṃ tumhe evaṃ vadeyyātha “mahārāja,",
  "atk-s0514a2:2792_50": "gahapatiputto bahumāyo.",
  "atk-s0514a2:2792_51": "Sace aññāni katipayadivasāni vasissatha,",
  "atk-s0514a2:2792_52": "sabbaṃ vo senaṃ attano hatthagataṃ katvā tumhe gaṇhissati.",
  "atk-s0514a2:2792_53": "Tasmā papañcaṃ akatvā ajjeva majjhimayāmānantare assapiṭṭhiyaṃ nisīditvā palāyissāma,",
  "atk-s0514a2:2792_54": "mā no parahatthe maraṇaṃ hotū”ti.",
  "atk-s0514a2:2792_55": "So tumhākaṃ vacanaṃ sutvā tathā karissati.",
  "atk-s0514a2:2792_56": "Tumhe tassa palāyanavelāya nivattitvā amhākaṃ manusse jānāpeyyāthāti.",
  "atk-s0514a2:2793_0": "Taṃ sutvā anukevaṭṭabrāhmaṇo “sādhu paṇḍita,",
  "atk-s0514a2:2793_1": "karissāmi te vacana”nti āha.",
  "atk-s0514a2:2793_2": "“Tena hi katipayapahāre sahituṃ vaṭṭatī”ti. “Paṇḍita,",
  "atk-s0514a2:2793_3": "mama jīvitañca hatthapāde ca ṭhapetvā sesaṃ attano rucivasena karohī”ti.",
  "atk-s0514a2:2793_4": "So tassa gehe manussānaṃ sakkāraṃ kāretvā anukevaṭṭaṃ vuttanayena vippakāraṃ pāpetvā yottena otāretvā brahmadattamanussānaṃ dāpesi.",
  "atk-s0514a2:2793_5": "Atha te taṃ gahetvā tassa dassesuṃ.",
  "atk-s0514a2:2793_6": "Rājā taṃ vīmaṃsitvā saddahitvā sakkāramassa katvā senaṃ paṭicchāpesi.",
  "atk-s0514a2:2793_7": "Sopi taṃ vāḷakumbhīlaṭṭhānesuyeva otāreti.",
  "atk-s0514a2:2793_8": "Manussā kumbhīlehi khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṃ pāpuṇanti.",
  "atk-s0514a2:2793_9": "Tato paṭṭhāya koci bhayena upagantuṃ na sakkoti.",
  "atk-s0514a2:2793_10": "Anukevaṭṭo rājānaṃ upasaṅkamitvā “tumhākaṃ atthāya yujjhanakā nāma natthi,",
  "atk-s0514a2:2793_11": "sabbehi lañjo gahito,",
  "atk-s0514a2:2793_12": "asaddahanto pakkosāpetvā nivatthavatthādīsu akkharāni olokethā”ti āha.",
  "atk-s0514a2:2793_13": "Rājā tathā katvā sabbesaṃ vatthādīsu akkharāni disvā “addhā imehi lañjo gahito”ti niṭṭhaṃ gantvā “ācariya,",
  "atk-s0514a2:2793_14": "idāni kiṃ kattabba”nti pucchitvā “deva,",
  "atk-s0514a2:2793_15": "aññaṃ kātabbaṃ natthi.",
  "atk-s0514a2:2793_16": "Sace papañcaṃ karissatha,",
  "atk-s0514a2:2793_17": "gahapatiputto vo gaṇhissati,",
  "atk-s0514a2:2793_18": "ācariyakevaṭṭopi kevalaṃ nalāṭe vaṇaṃ katvā carati,",
  "atk-s0514a2:2793_19": "lañjo pana etenapi gahito.",
  "atk-s0514a2:2793_20": "Ayañhi maṇiratanaṃ gahetvā tumhe tiyojanaṃ palāpesi,",
  "atk-s0514a2:2793_21": "puna saddahāpetvā nivattesi,",
  "atk-s0514a2:2793_22": "ayampi paribhindakova.",
  "atk-s0514a2:2793_23": "Ekarattivāsopi mayhaṃ na ruccati,",
  "atk-s0514a2:2793_24": "ajjeva majjhimayāmasamanantare palāyituṃ vaṭṭati,",
  "atk-s0514a2:2793_25": "maṃ ṭhapetvā añño tava suhadayo nāma natthī”ti vutte “tena hi ācariya tumheyeva me assaṃ kappetvā yānasajjaṃ karothā”ti āha.",
  "atk-s0514a2:2794_0": "Brāhmaṇo tassa nicchayena palāyanabhāvaṃ ñatvā “mā bhāyi,",
  "atk-s0514a2:2794_1": "mahārājā”ti assāsetvā bahi nikkhamitvā upanikkhittakapurisānaṃ “ajja rājā palāyissati,",
  "atk-s0514a2:2794_2": "mā niddāyitthā”ti ovādaṃ datvā rañño asso yathā ākaḍḍhito suṭṭhutaraṃ palāyati,",
  "atk-s0514a2:2794_3": "evaṃ avakappanāya kappetvā majjhimayāmasamanantare “kappito, deva, asso,",
  "atk-s0514a2:2794_4": "velaṃ jānāhī”ti āha.",
  "atk-s0514a2:2794_5": "Rājā assaṃ abhiruhitvā palāyi.",
  "atk-s0514a2:2794_6": "Anukevaṭṭopi assaṃ abhiruhitvā tena saddhiṃ gacchanto viya thokaṃ gantvā nivatto.",
  "atk-s0514a2:2794_7": "Avakappanāya kappitaasso ākaḍḍhiyamānopi rājānaṃ gahetvā palāyi.",
  "atk-s0514a2:2794_8": "Anukevaṭṭo senāya antaraṃ pavisitvā “cūḷanibrahmadatto palāto”ti ukkuṭṭhimakāsi.",
  "atk-s0514a2:2794_9": "Upanikkhittakapurisāpi attano manussehi saddhiṃ upaghosiṃsu.",
  "atk-s0514a2:2794_10": "Sesarājāno taṃ sutvā “mahosadhapaṇḍito dvāraṃ vivaritvā nikkhanto bhavissati,",
  "atk-s0514a2:2794_11": "na no dāni jīvitaṃ dassatī”ti bhītatasitā upabhogaparibhogabhaṇḍānipi anoloketvā ito cito ca palāyiṃsu.",
  "atk-s0514a2:2794_12": "Manussā “rājāno palāyantī”ti suṭṭhutaraṃ upaghosiṃsu.",
  "atk-s0514a2:2794_13": "Taṃ sutvā dvāraṭṭālakādīsu ṭhitāpi unnādiṃsu apphoṭayiṃsu.",
  "atk-s0514a2:2794_14": "Iti tasmiṃ khaṇe pathavī viya bhijjamānā samuddo viya saṅkhubhito sakalanagaraṃ anto ca bahi ca ekaninnādaṃ ahosi.",
  "atk-s0514a2:2794_15": "Aṭṭhārasaakkhobhaṇisaṅkhā manussā “mahosadhapaṇḍitena kira brahmadatto ekasatarājāno ca gahitā”ti maraṇabhayabhītā",
  "atk-s0514a2:2794_16": "attano attano udarabaddhasāṭakampi chaḍḍetvā palāyiṃsu.",
  "atk-s0514a2:2794_17": "Khandhāvāraṭṭhānaṃ tucchaṃ ahosi.",
  "atk-s0514a2:2794_18": "Cūḷanibrahmadatto ekasate khattiye gahetvā attano nagarameva gato.",
  "atk-s0514a2:2794_19": "Punadivase pana pātova nagaradvārāni vivaritvā balakāyā nagarā nikkhamitvā mahāvilopaṃ disvā “kiṃ karoma,",
  "atk-s0514a2:2794_20": "paṇḍitā”ti mahāsattassa ārocayiṃsu. So āha –",
  "atk-s0514a2:2794_21": "“etehi chaḍḍitaṃ dhanaṃ amhākaṃ pāpuṇāti,",
  "atk-s0514a2:2794_22": "sabbesaṃ rājūnaṃ santakaṃ amhākaṃ rañño, detha,",
  "atk-s0514a2:2794_23": "seṭṭhīnañca kevaṭṭabrāhmaṇassa ca santakaṃ amhākaṃ āharatha,",
  "atk-s0514a2:2794_24": "avasesaṃ pana nagaravāsino gaṇhantū”ti.",
  "atk-s0514a2:2794_25": "Tesaṃ mahaggharatanabhaṇḍameva āharantānaṃ aḍḍhamāso vītivatto.",
  "atk-s0514a2:2794_26": "Sesaṃ pana catūhi māsehi āhariṃsu.",
  "atk-s0514a2:2794_27": "Mahāsatto anukevaṭṭassa mahantaṃ sakkāramakāsi.",
  "atk-s0514a2:2794_28": "Tato paṭṭhāya ca kira mithilavāsino bahū hiraññasuvaṇṇā jātā.",
  "atk-s0514a2:2794_29": "Brahmadattassapi tehi rājūhi saddhiṃ uttarapañcālanagare vasantassa ekavassaṃ atītaṃ.",
  "atk-s0514a2:2795_0": "Brahmadattassa yuddhaparājayakaṇḍaṃ niṭṭhitaṃ.",
  "atk-s0514a2:2796_0": "Suvakaṇḍaṃ",
  "atk-s0514a2:2797_0": "Athekadivasaṃ kevaṭṭo ādāse mukhaṃ olokento nalāṭe vaṇaṃ disvā “idaṃ gahapatiputtassa kammaṃ,",
  "atk-s0514a2:2797_1": "tenāhaṃ ettakānaṃ rājūnaṃ antare lajjāpito”ti cintetvā samuppannakodho hutvā “kadā nu khvassa piṭṭhiṃ",
  "atk-s0514a2:2797_2": "passituṃ samattho bhavissāmī”ti cintento “attheso upāyo,",
  "atk-s0514a2:2797_3": "amhākaṃ rañño dhītā pañcālacandī nāma uttamarūpadharā devaccharāpaṭibhāgā,",
  "atk-s0514a2:2797_4": "taṃ videharañño dassāmā”ti vatvā “vedehaṃ kāmena palobhetvā gilitabaḷisaṃ viya macchaṃ saddhiṃ mahosadhena",
  "atk-s0514a2:2797_5": "ānetvā ubho te māretvā jayapānaṃ pivissāmā”ti sanniṭṭhānaṃ katvā rājānaṃ upasaṅkamitvā āha – “deva,",
  "atk-s0514a2:2797_6": "eko manto atthī”ti. “Ācariya,",
  "atk-s0514a2:2797_7": "tava mantaṃ nissāya udarabaddhasāṭakassapi assāmino jātamhā,",
  "atk-s0514a2:2797_8": "idāni kiṃ karissasi,",
  "atk-s0514a2:2797_9": "tuṇhī hohī”ti.",
  "atk-s0514a2:2797_10": "“Mahārāja,",
  "atk-s0514a2:2797_11": "iminā upāyena sadiso añño natthī”ti.",
  "atk-s0514a2:2797_12": "“Tena hi bhaṇāhī”ti.",
  "atk-s0514a2:2797_13": "“Mahārāja,",
  "atk-s0514a2:2797_14": "amhehi dvīhiyeva ekato bhavituṃ vaṭṭatī”ti.",
  "atk-s0514a2:2797_15": "“Evaṃ hotū”ti.",
  "atk-s0514a2:2797_16": "Atha naṃ brāhmaṇo uparipāsādatalaṃ āropetvā āha –",
  "atk-s0514a2:2797_17": "“mahārāja,",
  "atk-s0514a2:2797_18": "videharājānaṃ kilesena palobhetvā idhānetvā saddhiṃ gahapatiputtena māressāmā”ti. “Sundaro, ācariya, upāyo,",
  "atk-s0514a2:2797_19": "kathaṃ pana taṃ palobhetvā ānessāmā”ti?",
  "atk-s0514a2:2797_20": "“Mahārāja,",
  "atk-s0514a2:2797_21": "dhītā vo pañchālacandī uttamarūpadharā,",
  "atk-s0514a2:2797_22": "tassā rūpasampattiṃ cāturiyavilāsena kavīhi gītaṃ bandhāpetvā tāni kabbāni mithilāyaṃ gāyāpetvā ‘evarūpaṃ",
  "atk-s0514a2:2797_23": "itthiratanaṃ alabhantassa videhanarindassa kiṃ rajjenā’ti tassa savanasaṃsaggeneva paṭibaddhabhāvaṃ ñatvā",
  "atk-s0514a2:2797_24": "ahaṃ tattha gantvā divasaṃ vavatthapessāmi.",
  "atk-s0514a2:2797_25": "So mayi divasaṃ vavatthapetvā āgate gilitabaḷiso viya maccho gahapatiputtaṃ gahetvā āgamissati,",
  "atk-s0514a2:2797_26": "atha ne māressāmā”ti.",
  "atk-s0514a2:2798_0": "Rājā tassa vacanaṃ sutvā tussitvā “sundaro upāyo, ācariya,",
  "atk-s0514a2:2798_1": "evaṃ karissāmā”ti sampaṭicchi.",
  "atk-s0514a2:2798_2": "Taṃ pana mantaṃ cūḷanibrahmadattassa sayanapālikā sāḷikā sutvā paccakkhamakāsi.",
  "atk-s0514a2:2798_3": "Rājā nipuṇe kabbakāre pakkosāpetvā bahuṃ dhanaṃ datvā dhītaraṃ tesaṃ dassetvā “tātā,",
  "atk-s0514a2:2798_4": "etissā rūpasampattiṃ nissāya kabbaṃ karothā”ti āha.",
  "atk-s0514a2:2798_5": "Te atimanoharāni gītāni bandhitvā rājānaṃ sāvayiṃsu.",
  "atk-s0514a2:2798_6": "Rājā tussitvā bahuṃ dhanaṃ tesaṃ adāsi.",
  "atk-s0514a2:2798_7": "Kavīnaṃ santikā naṭā sikkhitvā samajjamaṇḍale gāyiṃsu.",
  "atk-s0514a2:2798_8": "Iti tāni vitthāritāni ahesuṃ.",
  "atk-s0514a2:2798_9": "Tesu manussānaṃ antare vitthāritattaṃ gatesu rājā gāyake pakkosāpetvā āha – “tātā,",
  "atk-s0514a2:2798_10": "tumhe mahāsakuṇe gahetvā rattibhāge rukkhaṃ abhiruyha tattha nisinnā gāyitvā paccūsakāle tesaṃ gīvāsu kaṃsatāle bandhitvā te uppātetvā otarathā”ti.",
  "atk-s0514a2:2798_11": "So kira “pañcālarañño dhītu sarīravaṇṇaṃ devatāpi gāyantī”ti pākaṭabhāvakaraṇatthaṃ tathā kāresi.",
  "atk-s0514a2:2798_12": "Puna rājā kavī pakkosāpetvā “tātā,",
  "atk-s0514a2:2798_13": "idāni tumhe ‘evarūpā kumārikā jambudīpatale aññassa rañño nānucchavikā,",
  "atk-s0514a2:2798_14": "mithilāyaṃ vedeharañño anucchavikā’ti rañño ca issariyaṃ imāya ca rūpaṃ vaṇṇetvā gītāni bandhathā”ti āha.",
  "atk-s0514a2:2798_15": "Te tathā katvā rañño ārocayiṃsu.",
  "atk-s0514a2:2799_0": "Rājā tesaṃ dhanaṃ datvā puna gāyake pakkosāpetvā “tātā,",
  "atk-s0514a2:2799_1": "mithilaṃ gantvā tattha imināva upāyena gāyathā”ti pesesi.",
  "atk-s0514a2:2799_2": "Te tāni gāyantā anupubbena mithilaṃ gantvā samajjamaṇḍale gāyiṃsu.",
  "atk-s0514a2:2799_3": "Tāni sutvā mahājano ukkuṭṭhisahassāni pavattetvā tesaṃ bahuṃ dhanaṃ adāsi.",
  "atk-s0514a2:2799_4": "Te rattisamaye rukkhesupi gāyitvā paccūsakāle sakuṇānaṃ gīvāsu kaṃsatāle bandhitvā otaranti.",
  "atk-s0514a2:2799_5": "Ākāse kaṃsatālasaddaṃ sutvā “pañcālarājadhītu sarīravaṇṇaṃ devatāpi gāyantī”ti sakalanagare ekakolāhalaṃ ahosi.",
  "atk-s0514a2:2799_6": "Rājā sutvā gāyake pakkosāpetvā antonivesane samajjaṃ kāretvā “evarūpaṃ kira uttamarūpadharaṃ dhītaraṃ",
  "atk-s0514a2:2799_7": "cūḷanirājā mayhaṃ dātukāmo”ti tussitvā tesaṃ bahuṃ dhanaṃ adāsi.",
  "atk-s0514a2:2799_8": "Te āgantvā brahmadattassa ārocesuṃ.",
  "atk-s0514a2:2799_9": "Atha naṃ kevaṭṭo āha – “idāni, mahārāja,",
  "atk-s0514a2:2799_10": "divasaṃ vavatthapanatthāya gamissāmī”ti. “Sādhu, ācariya,",
  "atk-s0514a2:2799_11": "kiṃ laddhuṃ vaṭṭatī”ti?",
  "atk-s0514a2:2799_12": "“Thokaṃ paṇṇākāra”nti.",
  "atk-s0514a2:2799_13": "“Tena hi gaṇhā”ti dāpesi.",
  "atk-s0514a2:2799_14": "So taṃ ādāya mahantena parivārena vedeharaṭṭhaṃ pāpuṇi.",
  "atk-s0514a2:2799_15": "Tassāgamanaṃ sutvā nagare ekakolāhalaṃ jātaṃ “cūḷanirājā kira vedeho ca mittasanthavaṃ karissanti,",
  "atk-s0514a2:2799_16": "cūḷanirājā attano dhītaraṃ amhākaṃ rañño dassati,",
  "atk-s0514a2:2799_17": "kevaṭṭo divasaṃ vavatthapetuṃ etī”ti.",
  "atk-s0514a2:2799_18": "Vedeharājāpi suṇi,",
  "atk-s0514a2:2799_19": "mahāsattopi,",
  "atk-s0514a2:2799_20": "sutvāna panassa etadahosi “tassāgamanaṃ mayhaṃ na ruccati,",
  "atk-s0514a2:2799_21": "tathato naṃ jānissāmī”ti.",
  "atk-s0514a2:2799_22": "So cūḷanisantike upanikkhittakapurisānaṃ sāsanaṃ pesesi “imamatthaṃ tathato jānitvā pesentū”ti.",
  "atk-s0514a2:2799_23": "Atha te “mayametaṃ tathato na jānāma,",
  "atk-s0514a2:2799_24": "rājā ca kevaṭṭo ca sayanagabbhe nisīditvā mantenti,",
  "atk-s0514a2:2799_25": "rañño pana sayanapālikā sāḷikā sakuṇikā etamatthaṃ jāneyyā”ti paṭipesayiṃsu.",
  "atk-s0514a2:2800_0": "Taṃ sutvā mahāsatto cintesi “yathā paccāmittānaṃ okāso na hoti,",
  "atk-s0514a2:2800_1": "evaṃ suvibhattaṃ katvā susajjitaṃ nagaraṃ ahaṃ kevaṭṭassa daṭṭhuṃ na dassāmī”ti.",
  "atk-s0514a2:2800_2": "So nagaradvārato yāva rājagehā,",
  "atk-s0514a2:2800_3": "rājagehato ca yāva attagehā,",
  "atk-s0514a2:2800_4": "gamanamaggaṃ ubhosu passesu kilañjehi parikkhipāpetvā matthakepi kilañjehi paṭicchādāpetvā cittakammaṃ",
  "atk-s0514a2:2800_5": "kārāpetvā bhūmiyaṃ pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi.",
  "atk-s0514a2:2800_6": "Kevaṭṭo nagaraṃ pavisitvā suvibhattaṃ nagaraṃ apassanto “raññā me maggo alaṅkārāpito”ti cintetvā nagarassa adassanatthaṃ katabhāvaṃ na jāni.",
  "atk-s0514a2:2800_7": "So gantvā rājānaṃ disvā paṇṇākāraṃ paṭicchāpetvā paṭisanthāraṃ katvā ekamantaṃ nisīditvā raññā katasakkārasammāno",
  "atk-s0514a2:2800_8": "āgatakāraṇaṃ ārocento dve gāthā abhāsi –",
  "atk-s0514a2:2801_0": "599.",
  "atk-s0514a2:2802_0": "“Rājā santhavakāmo te, ratanāni pavecchati;",
  "atk-s0514a2:2803_0": "Āgacchantu ito dūtā, mañjukā piyabhāṇino.",
  "atk-s0514a2:2804_0": "600.",
  "atk-s0514a2:2805_0": "“Bhāsantu mudukā vācā, yā vācā paṭinanditā;",
  "atk-s0514a2:2806_0": "Pañcālo ca videho ca, ubho ekā bhavantu te”ti.",
  "atk-s0514a2:2807_0": "Tattha santhavakāmoti mahārāja,",
  "atk-s0514a2:2807_1": "amhākaṃ rājā tayā saddhiṃ mittasanthavaṃ kātukāmo.",
  "atk-s0514a2:2807_2": "Ratanānīti itthiratanaṃ attano dhītaraṃ ādiṃ katvā tumhākaṃ sabbaratanāni dassati.",
  "atk-s0514a2:2807_3": "Āgacchantūti ito paṭṭhāya kira uttarapañcālanagarato paṇṇākāraṃ gahetvā madhuravacanā piyabhāṇino dūtā idha āgacchantu,",
  "atk-s0514a2:2807_4": "ito ca tattha gacchantu.",
  "atk-s0514a2:2807_5": "Ekā bhavantūti gaṅgodakaṃ viya yamunodakena saddhiṃ saṃsandantā ekasadisāva hontūti.",
  "atk-s0514a2:2808_0": "Evañca pana vatvā “mahārāja,",
  "atk-s0514a2:2808_1": "amhākaṃ rājā aññaṃ mahāmattaṃ pesetukāmo hutvāpi ‘añño manāpaṃ katvā sāsanaṃ ārocetuṃ na sakkhissatī’ti maṃ pesesi ‘ācariya,",
  "atk-s0514a2:2808_2": "tumhe rājānaṃ sādhukaṃ pabodhetvā ādāya āgacchathā’ti,",
  "atk-s0514a2:2808_3": "gacchatha rājaseṭṭha abhirūpañca kumārikaṃ labhissatha,",
  "atk-s0514a2:2808_4": "amhākañca raññā saddhiṃ mittabhāvo patiṭṭhahissatī”ti āha.",
  "atk-s0514a2:2808_5": "So tassa vacanaṃ sutvā tuṭṭhamānaso “uttamarūpadharaṃ kira kumārikaṃ labhissāmī”ti savanasaṃsaggena bajjhitvā “ācariya,",
  "atk-s0514a2:2808_6": "tumhākañca kira mahosadhapaṇḍitassa ca dhammayuddhe vivādo ahosi,",
  "atk-s0514a2:2808_7": "gacchatha puttaṃ me passatha,",
  "atk-s0514a2:2808_8": "ubhopi paṇḍitā aññamaññaṃ khamāpetvā mantetvā ethā”ti āha.",
  "atk-s0514a2:2808_9": "Taṃ sutvā kevaṭṭo “passissāmi paṇḍita”nti taṃ passituṃ agamāsi.",
  "atk-s0514a2:2808_10": "Mahāsattopi taṃ divasaṃ “tena me pāpadhammena saddhiṃ sallāpo mā hotū”ti pātova thokaṃ sappiṃ pivi,",
  "atk-s0514a2:2808_11": "gehampissa bahalena allagomayena lepāpesi,",
  "atk-s0514a2:2808_12": "thambhe telena makkhesi,",
  "atk-s0514a2:2808_13": "tassa nipannamañcakaṃ ṭhapetvā sesāni mañcapīṭhādīni nīharāpesi.",
  "atk-s0514a2:2809_0": "So manussānaṃ saññamadāsi “tātā,",
  "atk-s0514a2:2809_1": "brāhmaṇe kathetuṃ āraddhe evaṃ vadeyyātha ‘brāhmaṇa,",
  "atk-s0514a2:2809_2": "mā paṇḍitena saddhiṃ kathayittha,",
  "atk-s0514a2:2809_3": "ajja tena tikhiṇasappi pivita’nti.",
  "atk-s0514a2:2809_4": "Mayi ca tena saddhiṃ kathanākāraṃ karontepi ‘deva tikhiṇasappi te pivitaṃ,",
  "atk-s0514a2:2809_5": "mā kathethā’ti maṃ nivārethā”ti.",
  "atk-s0514a2:2809_6": "Evaṃ vicāretvā mahāsatto rattapaṭaṃ nivāsetvā sattasu dvārakoṭṭhakesu manusse ṭhapetvā sattame dvārakoṭṭhake paṭamañcake nipajji.",
  "atk-s0514a2:2809_7": "Kevaṭṭopissa paṭhamadvārakoṭṭhake ṭhatvā “kahaṃ paṇḍito”ti pucchi.",
  "atk-s0514a2:2809_8": "Atha naṃ te manussā “brāhmaṇa,",
  "atk-s0514a2:2809_9": "mā saddamakari,",
  "atk-s0514a2:2809_10": "sacepi āgacchitukāmo,",
  "atk-s0514a2:2809_11": "tuṇhī hutvā ehi,",
  "atk-s0514a2:2809_12": "ajja paṇḍitena tikhiṇasappi pītaṃ,",
  "atk-s0514a2:2809_13": "mahāsaddaṃ kātuṃ na labbhatī”ti āhaṃsu.",
  "atk-s0514a2:2809_14": "Sesadvārakoṭṭhakesupi naṃ tatheva āhaṃsu.",
  "atk-s0514a2:2809_15": "So sattamadvārakoṭṭhakaṃ atikkamitvā paṇḍitassa santikaṃ agamāsi.",
  "atk-s0514a2:2809_16": "Paṇḍito kathanākāraṃ dassesi.",
  "atk-s0514a2:2809_17": "Atha naṃ manussā “deva,",
  "atk-s0514a2:2809_18": "mā kathayittha,",
  "atk-s0514a2:2809_19": "tikhiṇasappi te pītaṃ,",
  "atk-s0514a2:2809_20": "kiṃ te iminā duṭṭhabrāhmaṇena saddhiṃ kathitenā”ti vatvā vārayiṃsu.",
  "atk-s0514a2:2809_21": "Iti so tassa santikaṃ gantvā neva nisīdituṃ,",
  "atk-s0514a2:2809_22": "na āsanaṃ nissāya ṭhitaṭṭhānaṃ labhi,",
  "atk-s0514a2:2809_23": "allagomayaṃ akkamitvā aṭṭhāsi.",
  "atk-s0514a2:2810_0": "Atha naṃ oloketvā eko akkhīni nimīli,",
  "atk-s0514a2:2810_1": "eko bhamukaṃ ukkhipi,",
  "atk-s0514a2:2810_2": "eko kapparaṃ kaṇḍūyi.",
  "atk-s0514a2:2810_3": "So tesaṃ kiriyaṃ oloketvā maṅkubhūto “gacchāmahaṃ paṇḍitā”ti vatvā aparena “are duṭṭhabrāhmaṇa,",
  "atk-s0514a2:2810_4": "‘mā saddamakāsī’ti vutto saddameva karosi,",
  "atk-s0514a2:2810_5": "aṭṭhīni te bhindissāmī”ti vutte bhītatasito hutvā nivattitvā olokesi.",
  "atk-s0514a2:2810_6": "Atha naṃ añño veḷupesikāya piṭṭhiyaṃ tālesi,",
  "atk-s0514a2:2810_7": "añño gīvāyaṃ gahetvā khipi,",
  "atk-s0514a2:2810_8": "añño piṭṭhiyaṃ hatthatalena pahari.",
  "atk-s0514a2:2810_9": "So dīpimukhā muttamigo viya bhītatasito nikkhamitvā rājagehaṃ gato.",
  "atk-s0514a2:2810_10": "Rājā cintesi “ajja mama putto imaṃ pavattiṃ sutvā tuṭṭho bhavissati,",
  "atk-s0514a2:2810_11": "dvinnaṃ paṇḍitānaṃ mahatiyā dhammasākacchāya bhavitabbaṃ,",
  "atk-s0514a2:2810_12": "ajja ubho aññamaññaṃ khamāpessanti,",
  "atk-s0514a2:2810_13": "lābhā vata me”ti.",
  "atk-s0514a2:2810_14": "So kevaṭṭaṃ disvā paṇḍitena saddhiṃ saṃsandanākāraṃ pucchanto gāthamāha –",
  "atk-s0514a2:2811_0": "601.",
  "atk-s0514a2:2812_0": "“Kathaṃ nu kevaṭṭa mahosadhena, samāgamo āsi tadiṅgha brūhi;",
  "atk-s0514a2:2813_0": "Kacci te paṭinijjhatto, kacci tuṭṭho mahosadho”ti.",
  "atk-s0514a2:2814_0": "Tattha paṭinijjhattoti dhammayuddhamaṇḍale pavattaviggahassa vūpasamanatthaṃ kacci tvaṃ tena,",
  "atk-s0514a2:2814_1": "so ca tayā nijjhatto khamāpito.",
  "atk-s0514a2:2814_2": "Kacci tuṭṭhoti kacci tumhākaṃ raññā pesitaṃ pavattiṃ sutvā tuṭṭhoti.",
  "atk-s0514a2:2815_0": "Taṃ sutvā kevaṭṭo “mahārāja,",
  "atk-s0514a2:2815_1": "tumhe ‘paṇḍito’ti taṃ gahetvā vicaratha,",
  "atk-s0514a2:2815_2": "tato asappurisataro nāma natthī”ti gāthamāha –",
  "atk-s0514a2:2816_0": "602.",
  "atk-s0514a2:2817_0": "“Anariyarūpo puriso janinda, asammodako thaddho asabbhirūpo;",
  "atk-s0514a2:2818_0": "Yathā mūgo ca badhiro ca, na kiñcitthaṃ abhāsathā”ti.",
  "atk-s0514a2:2819_0": "Tattha asabbhirūpoti apaṇḍitajātiko.",
  "atk-s0514a2:2819_1": "Na kiñcitthanti mayā saha kiñci atthaṃ na bhāsittha,",
  "atk-s0514a2:2819_2": "teneva naṃ apaṇḍitoti maññāmīti bodhisattassa aguṇaṃ kathesi.",
  "atk-s0514a2:2820_0": "Rājā tassa vacanaṃ anabhinanditvā appaṭikkositvā tassa ca tena saddhiṃ āgatānañca paribbayañceva nivāsagehañca dāpetvā “gacchathācariya,",
  "atk-s0514a2:2820_1": "vissamathā”ti taṃ uyyojetvā “mama putto paṇḍito paṭisanthārakusalo,",
  "atk-s0514a2:2820_2": "iminā kira saddhiṃ neva paṭisanthāraṃ akāsi,",
  "atk-s0514a2:2820_3": "na tuṭṭhiṃ pavedesi.",
  "atk-s0514a2:2820_4": "Kiñci tena anāgatabhayaṃ diṭṭhaṃ bhavissatī”ti sayameva kathaṃ samuṭṭhāpesi –",
  "atk-s0514a2:2821_0": "603.",
  "atk-s0514a2:2822_0": "“Addhā idaṃ mantapadaṃ sududdasaṃ, attho suddho naraviriyena diṭṭho;",
  "atk-s0514a2:2823_0": "Tathā hi kāyo mama sampavedhati, hitvā sayaṃ ko parahatthamessatī”ti.",
  "atk-s0514a2:2824_0": "Tattha idanti yaṃ mama puttena diṭṭhaṃ,",
  "atk-s0514a2:2824_1": "addhā idaṃ mantapadaṃ aññena itarapurisena sududdasaṃ.",
  "atk-s0514a2:2824_2": "Naraviriyenāti vīriyavantena mahosadhapaṇḍitena suddho attho diṭṭho bhavissati.",
  "atk-s0514a2:2824_3": "Sayanti sakaṃ raṭṭhaṃ hitvā ko parahatthaṃ gamissati.",
  "atk-s0514a2:2825_0": "“Mama puttena brāhmaṇassa āgamane doso diṭṭho bhavissati.",
  "atk-s0514a2:2825_1": "Ayañhi āgacchanto na mittasanthavatthāya āgamissati,",
  "atk-s0514a2:2825_2": "maṃ pana kāmena palobhetvā nagaraṃ netvā gaṇhanatthāya āgatena bhavitabbaṃ.",
  "atk-s0514a2:2825_3": "Taṃ anāgatabhayaṃ diṭṭhaṃ bhavissati paṇḍitenā”ti tassa tamatthaṃ āvajjetvā bhītatasitassa nisinnakāle cattāro paṇḍitā āgamiṃsu.",
  "atk-s0514a2:2825_4": "Rājā senakaṃ pucchi “senaka,",
  "atk-s0514a2:2825_5": "ruccati te uttarapañcālanagaraṃ gantvā cūḷanirājassa dhītu ānayana”nti?",
  "atk-s0514a2:2825_6": "Kiṃ kathetha mahārāja,",
  "atk-s0514a2:2825_7": "na hi siriṃ āgacchantiṃ daṇḍena paharitvā palāpetuṃ vaṭṭati.",
  "atk-s0514a2:2825_8": "Sace tumhe tattha gantvā taṃ gaṇhissatha,",
  "atk-s0514a2:2825_9": "ṭhapetvā cūḷanibrahmadattaṃ añño tumhehi samo jambudīpatale na bhavissati.",
  "atk-s0514a2:2825_10": "Kiṃ kāraṇā?",
  "atk-s0514a2:2825_11": "Jeṭṭharājadhītāya gahitattā.",
  "atk-s0514a2:2825_12": "So hi “sesarājāno mama manussā,",
  "atk-s0514a2:2825_13": "vedeho ekova mayā sadiso”ti sakalajambudīpe uttamarūpadharaṃ dhītaraṃ tumhākaṃ dātukāmo jāto,",
  "atk-s0514a2:2825_14": "karothassa vacanaṃ.",
  "atk-s0514a2:2825_15": "Mayampi tumhe nissāya vatthālaṅkāre labhissāmāti.",
  "atk-s0514a2:2825_16": "Rājā sesepi pucchi.",
  "atk-s0514a2:2825_17": "Tepi tatheva kathesuṃ.",
  "atk-s0514a2:2825_18": "Tassa tehi saddhiṃ kathentasseva kevaṭṭabrāhmaṇo attano nivāsagehā nikkhamitvā “rājānaṃ āmantetvā gamissāmī”ti āgantvā “mahārāja,",
  "atk-s0514a2:2825_19": "na sakkā amhehi papañcaṃ kātuṃ,",
  "atk-s0514a2:2825_20": "gamissāma mayaṃ narindā”ti āha.",
  "atk-s0514a2:2825_21": "Rājā tassa sakkāraṃ katvā taṃ uyyojesi.",
  "atk-s0514a2:2825_22": "Mahāsatto tassa gamanabhāvaṃ ñatvā nhatvā alaṅkaritvā rājupaṭṭhānaṃ āgantvā rājānaṃ vanditvā ekamantaṃ nisīdi.",
  "atk-s0514a2:2825_23": "Rājā cintesi “putto me mahosadhapaṇḍito mahāmantī mantapāraṅgato atītānāgatapaccuppannaṃ atthaṃ jānāti.",
  "atk-s0514a2:2825_24": "Amhākaṃ tattha gantuṃ yuttabhāvaṃ vā ayuttabhāvaṃ vā paṇḍito jānissatī”ti.",
  "atk-s0514a2:2825_25": "So attanā paṭhamaṃ cintitaṃ avatvā rāgaratto mohamūḷho hutvā taṃ pucchanto gāthamāha –",
  "atk-s0514a2:2826_0": "604.",
  "atk-s0514a2:2827_0": "“Channañhi ekāva matī sameti, ye paṇḍitā uttamabhūripattā;",
  "atk-s0514a2:2828_0": "Yānaṃ ayānaṃ atha vāpi ṭhānaṃ, mahosadha tvampi matiṃ karohī”ti.",
  "atk-s0514a2:2829_0": "Tattha channanti paṇḍita,",
  "atk-s0514a2:2829_1": "kevaṭṭabrāhmaṇassa ca mama ca imesañca catunnanti channaṃ amhākaṃ ekāva mati ekoyeva ajjhāsayo gaṅgodakaṃ viya yamunodakena saṃsandati sameti.",
  "atk-s0514a2:2829_2": "Ye mayaṃ chapi janā paṇḍitā uttamabhūripattā,",
  "atk-s0514a2:2829_3": "tesaṃ no channampi cūḷanirājadhītu ānayanaṃ ruccatīti.",
  "atk-s0514a2:2829_4": "Ṭhānanti idheva vāso.",
  "atk-s0514a2:2829_5": "Matiṃ karohīti amhākaṃ ruccanakaṃ nāma appamāṇaṃ,",
  "atk-s0514a2:2829_6": "tvampi cintehi,",
  "atk-s0514a2:2829_7": "kiṃ amhākaṃ āvāhatthāya tattha yānaṃ,",
  "atk-s0514a2:2829_8": "udāhu ayānaṃ,",
  "atk-s0514a2:2829_9": "adu idheva vāso ruccatīti.",
  "atk-s0514a2:2830_0": "Taṃ sutvā paṇḍito “ayaṃ rājā ativiya kāmagiddho andhabālabhāvena imesaṃ catunnaṃ vacanaṃ gaṇhāti,",
  "atk-s0514a2:2830_1": "gamane dosaṃ kathetvā nivattessāmi na”ni cintetvā catasso gāthāyo abhāsi –",
  "atk-s0514a2:2831_0": "605.",
  "atk-s0514a2:2832_0": "“Jānāsi kho rāja mahānubhāvo, mahabbalo cūḷanibrahmadatto;",
  "atk-s0514a2:2833_0": "Rājā ca taṃ icchati māraṇatthaṃ, migaṃ yathā okacarena luddo.",
  "atk-s0514a2:2834_0": "606.",
  "atk-s0514a2:2835_0": "“Yathāpi maccho baḷisaṃ, vaṅkaṃ maṃsena chāditaṃ;",
  "atk-s0514a2:2836_0": "Āmagiddho na jānāti, maccho maraṇamattano.",
  "atk-s0514a2:2837_0": "607.",
  "atk-s0514a2:2838_0": "“Evameva tuvaṃ rāja, cūḷaneyyassa dhītaraṃ;",
  "atk-s0514a2:2839_0": "Kāmagiddho na jānāsi, macchova maraṇamattano.",
  "atk-s0514a2:2840_0": "608.",
  "atk-s0514a2:2841_0": "“Sace gacchasi pañcālaṃ, khippamattaṃ jahissasi;",
  "atk-s0514a2:2842_0": "Migaṃ panthānubandhaṃva, mahantaṃ bhayamessatī”ti.",
  "atk-s0514a2:2843_0": "Tattha rājāti videhaṃ ālapati.",
  "atk-s0514a2:2843_1": "Mahānubhāvoti mahāyaso.",
  "atk-s0514a2:2843_2": "Mahabbaloti aṭṭharasaakkhobhaṇisaṅkhena balena samannāgato.",
  "atk-s0514a2:2843_3": "Māraṇatthanti māraṇassa atthāya.",
  "atk-s0514a2:2843_4": "Okacarenāti okacārikāya migiyā.",
  "atk-s0514a2:2843_5": "Luddo hi ekaṃ migiṃ sikkhāpetvā rajjukena bandhitvā araññaṃ netvā migānaṃ gocaraṭṭhāne ṭhapesi.",
  "atk-s0514a2:2843_6": "Sā bālamigaṃ attano santikaṃ ānetukāmā sakasaññāya rāgaṃ janentī viravati.",
  "atk-s0514a2:2843_7": "Tassā saddaṃ sutvā bālamigo migagaṇaparivuto vanagumbe nipanno sesamigīsu saññaṃ akatvā tassā saddassavanasaṃsaggena",
  "atk-s0514a2:2843_8": "baddho vuṭṭhāya nikkhamitvā gīvaṃ ukkhipitvā kilesavasena taṃ migiṃ upagantvā luddassa passaṃ datvā tiṭṭhati.",
  "atk-s0514a2:2843_9": "Tamenaṃ so tikhiṇāya sattiyā vijjhitvā jīvitakkhayaṃ pāpeti.",
  "atk-s0514a2:2843_10": "Tattha luddo viya cūḷanirājā,",
  "atk-s0514a2:2843_11": "okacārikā viya assa dhītā,",
  "atk-s0514a2:2843_12": "luddassa hatthe āvudhaṃ viya kevaṭṭabrāhmaṇo.",
  "atk-s0514a2:2843_13": "Iti yathā okacarena luddo migaṃ māraṇatthāya icchati,",
  "atk-s0514a2:2843_14": "evaṃ sopi rājā taṃ icchatīti attho.",
  "atk-s0514a2:2844_0": "Āmagiddhoti byāmasatagambhīre udake vasantopi tasmiṃ baḷisassa vaṅkaṭṭhānaṃ chādetvā ṭhite āmasaṅkhāte āmise giddho hutvā baḷisaṃ gilati,",
  "atk-s0514a2:2844_1": "attano maraṇaṃ na jānāti.",
  "atk-s0514a2:2844_2": "Dhītaranti cūḷanibāḷisikassa kevaṭṭabrāhmaṇassa vacanabaḷisaṃ chādetvā ṭhitaṃ āmisasadisaṃ.",
  "atk-s0514a2:2844_3": "Tassa rañño dhītaraṃ kāmagiddho hutvā maccho attano maraṇasaṅkhātaṃ āmisaṃ viya na jānāsi.",
  "atk-s0514a2:2844_4": "Pañcālanti uttarapañcālanagaraṃ.",
  "atk-s0514a2:2844_5": "Attanti attānaṃ.",
  "atk-s0514a2:2844_6": "Panthānubandhanti yathā gāmadvāramaggaṃ anubandhamigaṃ mahantaṃ bhayamessati,",
  "atk-s0514a2:2844_7": "tañhi migaṃ māraṇatthāya āvudhāni gahetvā nikkhantesu manussesu ye ye passanti,",
  "atk-s0514a2:2844_8": "te te mārenti,",
  "atk-s0514a2:2844_9": "evaṃ uttarapañcālanagaraṃ gacchantampi taṃ mahantaṃ maraṇabhayaṃ essati upagamissatīti.",
  "atk-s0514a2:2845_0": "Evaṃ mahāsatto catūhi gāthāhi rājānaṃ niggaṇhitvā kathesi.",
  "atk-s0514a2:2845_1": "So rājā tena ativiya niggahitova “ayaṃ maṃ attano dāsaṃ viya maññati,",
  "atk-s0514a2:2845_2": "rājāti saññampi na karoti,",
  "atk-s0514a2:2845_3": "aggarājena ‘dhītaraṃ dassāmī’ti mama santikaṃ pesitaṃ ñatvā ekampi maṅgalapaṭisaṃyuttaṃ kathaṃ akathetvā maṃ ‘bālamigo viya,",
  "atk-s0514a2:2845_4": "gilitabaḷisamaccho viya panthānubandhamigo viya,",
  "atk-s0514a2:2845_5": "maraṇaṃ pāpuṇissatī’ti vadatī”ti kujjhitvā anantaraṃ gāthamāha –",
  "atk-s0514a2:2846_0": "609.",
  "atk-s0514a2:2847_0": "“Mayameva bālamhase eḷamūgā, ye uttamatthāni tayī lapimhā;",
  "atk-s0514a2:2848_0": "Kimeva tvaṃ naṅgalakoṭivaḍḍho, atthāni jānāsi yathāpi aññe”ti.",
  "atk-s0514a2:2849_0": "Tattha bālamhaseti bālāmha.",
  "atk-s0514a2:2849_1": "Eḷamūgāti lālamukhā mayameva.",
  "atk-s0514a2:2849_2": "Uttamatthānīti uttamaitthiratanapaṭilābhakāraṇāni.",
  "atk-s0514a2:2849_3": "Tayī lavimhāti tava santike kathayimhā.",
  "atk-s0514a2:2849_4": "Kimevāti garahatthe nipāto.",
  "atk-s0514a2:2849_5": "Naṅgalakoṭivaḍḍhoti gahapatiputto daharakālato paṭṭhāya naṅgalakoṭiṃ vahantoyeva vaḍḍhati,",
  "atk-s0514a2:2849_6": "tamatthaṃ sandhāya “tvaṃ gahapatikammameva jānāsi,",
  "atk-s0514a2:2849_7": "na khattiyānaṃ maṅgalakamma”nti iminā adhippāyenevamāha.",
  "atk-s0514a2:2849_8": "Aññeti yathā kevaṭṭo vā senakādayo vā aññe paṇḍitā imāni khattiyānaṃ maṅgalatthāni jānanti,",
  "atk-s0514a2:2849_9": "tathā tvaṃ tāni kiṃ jānāsi,",
  "atk-s0514a2:2849_10": "gahapatikammajānanameva tavānucchavikanti.",
  "atk-s0514a2:2850_0": "Iti naṃ akkositvā paribhāsitvā “gahapatiputto mama maṅgalantarāyaṃ karoti,",
  "atk-s0514a2:2850_1": "nīharatha na”nti nīharāpetuṃ gāthamāha –",
  "atk-s0514a2:2851_0": "610.",
  "atk-s0514a2:2852_0": "“Imaṃ gale gahetvāna, nāsetha vijitā mama;",
  "atk-s0514a2:2853_0": "Yo me ratanalābhassa, antarāyāya bhāsatī”ti.",
  "atk-s0514a2:2854_0": "So rañño kuddhabhāvaṃ ñatvā “sace kho pana maṃ koci rañño vacanaṃ gahetvā hatthe vā gīvāya vā parāmaseyya,",
  "atk-s0514a2:2854_1": "taṃ me alaṃ assa yāvajīvaṃ lajjituṃ,",
  "atk-s0514a2:2854_2": "tasmā sayameva nikkhamissāmī”ti cintetvā rājānaṃ vanditvā attano gehaṃ gato.",
  "atk-s0514a2:2854_3": "Rājāpi kevalaṃ kodhavaseneva vadati,",
  "atk-s0514a2:2854_4": "bodhisatte pana garucittatāya na kañci tathā kātuṃ āṇāpesi.",
  "atk-s0514a2:2854_5": "Atha mahāsatto “ayaṃ rājā bālo attano hitāhitaṃ na jānāti,",
  "atk-s0514a2:2854_6": "kāmagiddho hutvā ‘tassa dhītaraṃ labhissāmiyevā’ti anāgatabhayaṃ ajānitvā gacchanto mahāvināsaṃ pāpuṇissati.",
  "atk-s0514a2:2854_7": "Nāssa kathaṃ hadaye kātuṃ vaṭṭati,",
  "atk-s0514a2:2854_8": "bahupakāro me esa mahāyasadāyako,",
  "atk-s0514a2:2854_9": "imassa mayā paccayena bhavituṃ vaṭṭati.",
  "atk-s0514a2:2854_10": "Paṭhamaṃ kho pana suvapotakaṃ pesetvā tathato ñatvā pacchā ahaṃ gamissāmī”ti cintetvā suvapotakaṃ pesesi.",
  "atk-s0514a2:2854_11": "Tamatthaṃ pakāsento satthā āha –",
  "atk-s0514a2:2855_0": "611.",
  "atk-s0514a2:2856_0": "“Tato ca so apakkamma, vedehassa upantikā;",
  "atk-s0514a2:2857_0": "Atha āmantayī dūtaṃ, mādharaṃ suvapaṇḍitaṃ.",
  "atk-s0514a2:2858_0": "612.",
  "atk-s0514a2:2859_0": "“Ehi samma haritapakkha, veyyāvaccaṃ karohi me;",
  "atk-s0514a2:2860_0": "Atthi pañcālarājassa, sāḷikā sayanapālikā.",
  "atk-s0514a2:2861_0": "613.",
  "atk-s0514a2:2862_0": "“Taṃ bandhanena pucchassu, sā hi sabbassa kovidā;",
  "atk-s0514a2:2863_0": "Sā tesaṃ sabbaṃ jānāti, rañño ca kosiyassa ca.",
  "atk-s0514a2:2864_0": "614.",
  "atk-s0514a2:2865_0": "“Āmoti so paṭissutvā, mādharo suvapaṇḍito;",
  "atk-s0514a2:2866_0": "Agamāsi haritapakkho, sāḷikāya upantikaṃ.",
  "atk-s0514a2:2867_0": "615.",
  "atk-s0514a2:2868_0": "“Tato ca kho so gantvāna, mādharo suvapaṇḍito;",
  "atk-s0514a2:2869_0": "Athāmantayi sugharaṃ, sāḷikaṃ mañjubhāṇikaṃ.",
  "atk-s0514a2:2870_0": "616.",
  "atk-s0514a2:2871_0": "“Kacci te sughare khamanīyaṃ, kacci vesse anāmayaṃ;",
  "atk-s0514a2:2872_0": "Kacci te madhunā lājā, labbhate sughare tuvaṃ.",
  "atk-s0514a2:2873_0": "617.",
  "atk-s0514a2:2874_0": "“Kusalañceva me samma, atho samma anāmayaṃ;",
  "atk-s0514a2:2875_0": "Atho me madhunā lājā, labbhate suvapaṇḍita.",
  "atk-s0514a2:2876_0": "618.",
  "atk-s0514a2:2877_0": "“Kuto nu samma āgamma, kassa vā pahito tuvaṃ;",
  "atk-s0514a2:2878_0": "Na ca mesi ito pubbe, diṭṭho vā yadi vā suto”ti.",
  "atk-s0514a2:2879_0": "Tattha haritapakkhāti haritapattasamānapakkhā.",
  "atk-s0514a2:2879_1": "Veyyāvaccanti “ehi,",
  "atk-s0514a2:2879_2": "sammā”ti vutte āgantvā aṅke nisinnaṃ “samma,",
  "atk-s0514a2:2879_3": "aññena manussabhūtena kātuṃ asakkuṇeyyaṃ mamekaṃ veyyāvaṭikaṃ karohī”ti āha.",
  "atk-s0514a2:2880_0": "“Kiṃ karomi,",
  "atk-s0514a2:2880_1": "devā”ti vutte “samma,",
  "atk-s0514a2:2880_2": "kevaṭṭabrāhmaṇassa dūteyyenāgatakāraṇaṃ ṭhapetvā rājānañca kevaṭṭañca aññe na jānanti,",
  "atk-s0514a2:2880_3": "ubhova rañño sayanagabbhe nisinnā mantayiṃsu.",
  "atk-s0514a2:2880_4": "Tassa pana atthi pañcālarājassa sāḷikā sayanapālikā.",
  "atk-s0514a2:2880_5": "Sā kira taṃ rahassaṃ jānāti,",
  "atk-s0514a2:2880_6": "tvaṃ tattha gantvā tāya saddhiṃ methunapaṭisaṃyuttaṃ vissāsaṃ katvā tesaṃ taṃ rahassaṃ bandhanena pucchassu.",
  "atk-s0514a2:2880_7": "Taṃ sāḷikaṃ paṭicchanne padese yathā taṃ koci na jānāti,",
  "atk-s0514a2:2880_8": "evaṃ puccha.",
  "atk-s0514a2:2880_9": "Sace hi te koci saddaṃ suṇāti,",
  "atk-s0514a2:2880_10": "jīvitaṃ te natthi,",
  "atk-s0514a2:2880_11": "tasmā paṭicchanne ṭhāne saṇikaṃ pucchā”ti.",
  "atk-s0514a2:2880_12": "Sā tesaṃ sabbanti sā tesaṃ rañño ca kosiyagottassa ca kevaṭṭassāti dvinnampi janānaṃ sabbaṃ rahassaṃ jānāti.",
  "atk-s0514a2:2881_0": "Āmotīti bhikkhave,",
  "atk-s0514a2:2881_1": "so suvapotako paṇḍitena purimanayeneva sakkāraṃ katvā pesito “āmo”ti tassa paṭissutvā mahāsattaṃ vanditvā",
  "atk-s0514a2:2881_2": "padakkhiṇaṃ katvā vivaṭasīhapañjarena nikkhamitvā vātavegena siviraṭṭhe ariṭṭhapuraṃ nāma gantvā tattha",
  "atk-s0514a2:2881_3": "pavattiṃ sallakkhetvā sāḷikāya santikaṃ gato. Kathaṃ?",
  "atk-s0514a2:2881_4": "So hi rājanivesanassa kañcanathupikāya nisīditvā rāganissitaṃ madhuraravaṃ ravi.",
  "atk-s0514a2:2881_5": "Kiṃ kāraṇā?",
  "atk-s0514a2:2881_6": "Imaṃ saddaṃ sutvā sāḷikā paṭiravissati,",
  "atk-s0514a2:2881_7": "tāya saññāya tassā santikaṃ gamissāmīti.",
  "atk-s0514a2:2881_8": "Sāpi tassa saddaṃ sutvā rājasayanassa santike suvaṇṇapañjare nisinnā rāgarattacittā hutvā tikkhattuṃ paṭiravi.",
  "atk-s0514a2:2881_9": "So thokaṃ gantvā punappunaṃ saddaṃ katvā tāya katasaddānusārena kamena sīhapañjaraummāre ṭhatvā parissayābhāvaṃ oloketvā tassā santikaṃ gato.",
  "atk-s0514a2:2881_10": "Atha naṃ sā “ehi, samma,",
  "atk-s0514a2:2881_11": "suvaṇṇapañjare nisīdā”ti āha.",
  "atk-s0514a2:2881_12": "So gantvā nisīdi.",
  "atk-s0514a2:2881_13": "Āmantayīti evaṃ so gantvā methunapaṭisaṃyuttaṃ vissāsaṃ kattukāmo hutvā taṃ āmantesi.",
  "atk-s0514a2:2881_14": "Sugharanti kañcanapañjare vasanatāya sundaragharaṃ.",
  "atk-s0514a2:2881_15": "Vesseti vessike vessajātike.",
  "atk-s0514a2:2881_16": "Sāḷikā kira sakuṇesu vessajātikā nāma,",
  "atk-s0514a2:2881_17": "tena taṃ evaṃ ālapati.",
  "atk-s0514a2:2881_18": "Tuvanti sughare taṃ pucchāmi “kacci te madhunā saddhiṃ lājā labbhatī”ti.",
  "atk-s0514a2:2881_19": "Āgammāti samma,",
  "atk-s0514a2:2881_20": "kuto āgantvā idha paviṭṭhoti pucchati.",
  "atk-s0514a2:2881_21": "Kassa vāti kena vā pesito tvaṃ idhāgatoti.",
  "atk-s0514a2:2882_0": "So tassā vacanaṃ sutvā “sacāhaṃ ‘mithilato āgato’ti vakkhāmi,",
  "atk-s0514a2:2882_1": "esā maraṇamāpannāpi mayā saddhiṃ vissāsaṃ na karissati.",
  "atk-s0514a2:2882_2": "Siviraṭṭhe kho pana ariṭṭhapuraṃ sallakkhetvā āgato,",
  "atk-s0514a2:2882_3": "tasmā musāvādaṃ katvā sivirājena pesito hutvā tato āgatabhāvaṃ kathessāmī”ti cintetvā āha –",
  "atk-s0514a2:2883_0": "619.",
  "atk-s0514a2:2884_0": "“Ahosiṃ sivirājassa, pāsāde sayanapālako;",
  "atk-s0514a2:2885_0": "Tato so dhammiko rājā, baddhe mocesi bandhanā”ti.",
  "atk-s0514a2:2886_0": "Tattha baddheti attano dhammikatāya sabbe baddhake bandhanā mocesi.",
  "atk-s0514a2:2886_1": "Evaṃ mocento mampi saddahitvā “muñcatha na”nti mocāpesi.",
  "atk-s0514a2:2886_2": "Sohaṃ vivaṭā suvaṇṇapañjarā nikkhamitvāpi bahipāsāde yatthicchāmi,",
  "atk-s0514a2:2886_3": "tattha gocaraṃ gahetvā suvaṇṇapañjareyeva vasāmi.",
  "atk-s0514a2:2886_4": "Yathā tvaṃ,",
  "atk-s0514a2:2886_5": "na evaṃ niccakālaṃ pañjareyeva acchāmīti.",
  "atk-s0514a2:2887_0": "Athassa sā attano atthāya suvaṇṇataṭṭake ṭhapite madhulāje ceva madhurodakañca datvā “samma,",
  "atk-s0514a2:2887_1": "tvaṃ dūrato āgato,",
  "atk-s0514a2:2887_2": "kenatthena idhāgatosī”ti pucchi.",
  "atk-s0514a2:2887_3": "So tassā vacanaṃ sutvā rahassaṃ sotukāmo musāvādaṃ katvā āha –",
  "atk-s0514a2:2888_0": "620.",
  "atk-s0514a2:2889_0": "“Tassa mekā dutiyāsi, sāḷikā mañjubhāṇikā;",
  "atk-s0514a2:2890_0": "Taṃ tattha avadhī seno, pekkhato sughare mamā”ti.",
  "atk-s0514a2:2891_0": "Tattha tassa mekāti tassa mayhaṃ ekā. Dutiyāsīti purāṇadutiyikā ahosi.",
  "atk-s0514a2:2892_0": "Atha naṃ sā pucchi “kathaṃ pana te bhariyaṃ seno avadhī”ti?",
  "atk-s0514a2:2892_1": "So tassā ācikkhanto “suṇa bhadde,",
  "atk-s0514a2:2892_2": "ekadivasaṃ amhākaṃ rājā udakakīḷaṃ gacchanto mampi pakkosi.",
  "atk-s0514a2:2892_3": "Athāhaṃ bhariyaṃ ādāya tena saddhiṃ gantvā kīḷitvā sāyanhasamaye teneva saddhiṃ paccāgantvā raññā saddhiṃyeva",
  "atk-s0514a2:2892_4": "pāsādaṃ abhiruyha sarīraṃ sukkhāpanatthāya bhariyaṃ ādāya sīhapañjarena nikkhamitvā kūṭāgārakucchiyaṃ nisīdiṃ.",
  "atk-s0514a2:2892_5": "Tasmiṃ khaṇe eko seno kūṭāgārā nikkhanto amhe gaṇhituṃ pakkhandi.",
  "atk-s0514a2:2892_6": "Ahaṃ maraṇabhayabhīto vegena palāyiṃ.",
  "atk-s0514a2:2892_7": "Sā pana tadā garugabbhā ahosi,",
  "atk-s0514a2:2892_8": "tasmā vegena palāyituṃ nāsakkhi.",
  "atk-s0514a2:2892_9": "Atha so mayhaṃ passantasseva taṃ māretvā ādāya gato.",
  "atk-s0514a2:2892_10": "Atha maṃ tassā sokena rodamānaṃ disvā amhākaṃ rājā ‘samma,",
  "atk-s0514a2:2892_11": "kiṃ rodasī’ti pucchitvā tamatthaṃ sutvā ‘mā bāḷhaṃ, samma, rodasi,",
  "atk-s0514a2:2892_12": "aññaṃ bhariyaṃ pariyesāhī’ti vatvā ‘kiṃ, deva,",
  "atk-s0514a2:2892_13": "aññāya anācārāya dussīlāya bhariyāya ānītāya,",
  "atk-s0514a2:2892_14": "tatopi ekakeneva carituṃ vara’nti vutte ‘samma,",
  "atk-s0514a2:2892_15": "ahaṃ ekaṃ sakuṇikaṃ sīlācārasampannaṃ assosiṃ,",
  "atk-s0514a2:2892_16": "tava bhariyāya sadisameva.",
  "atk-s0514a2:2892_17": "Cūḷanirājassa hi sayanapālikā sāḷikā evarūpā,",
  "atk-s0514a2:2892_18": "tvaṃ tattha gantvā tassā manaṃ pucchitvā okāsaṃ kāretvā sace te ruccati,",
  "atk-s0514a2:2892_19": "āgantvā amhākaṃ ācikkha.",
  "atk-s0514a2:2892_20": "Athāhaṃ vo vivāhaṃ katvā mahantena parivārena taṃ ānessāmā’ti vatvā maṃ idha pahiṇi,",
  "atk-s0514a2:2892_21": "tenamhi kāraṇenāgato”ti vatvā gāthaṃ āha –",
  "atk-s0514a2:2893_0": "621.",
  "atk-s0514a2:2894_0": "“Tassā kāmā hi sammatto, āgatosmi tavanti ke;",
  "atk-s0514a2:2895_0": "Sace kareyya okāsaṃ, ubhayova vasāmase”ti.",
  "atk-s0514a2:2896_0": "Sā tassa vacanaṃ sutvā somanassappattā ahosi.",
  "atk-s0514a2:2896_1": "Evaṃ santepi attano piyabhāvaṃ ajānāpetvā anicchamānā viya āha –",
  "atk-s0514a2:2897_0": "622.",
  "atk-s0514a2:2898_0": "“Suvova suviṃ kāmeyya, sāḷiko pana sāḷikaṃ;",
  "atk-s0514a2:2899_0": "Suvassa sāḷikāyeva, saṃvāso hoti kīdiso”ti.",
  "atk-s0514a2:2900_0": "Tattha suvoti samma suvapaṇḍita,",
  "atk-s0514a2:2900_1": "suvova suviṃ kāmeyya.",
  "atk-s0514a2:2900_2": "Kīdisoti asamānajātikānaṃ saṃvāso nāma kīdiso hoti.",
  "atk-s0514a2:2900_3": "Suvo hi samānajātikaṃ suviṃ disvā cirasanthavampi sāḷikaṃ jahissati,",
  "atk-s0514a2:2900_4": "so piyavippayogo mahato dukkhāya bhavissati,",
  "atk-s0514a2:2900_5": "asamānajātikānaṃ saṃvāso nāma na sametīti.",
  "atk-s0514a2:2901_0": "Itaro taṃ sutvā “ayaṃ maṃ na paṭikkhipati,",
  "atk-s0514a2:2901_1": "parihārameva karoti,",
  "atk-s0514a2:2901_2": "addhā maṃ icchissati,",
  "atk-s0514a2:2901_3": "nānāvidhāhi naṃ upamāhi saddahāpessāmī”ti cintetvā āha –",
  "atk-s0514a2:2902_0": "623.",
  "atk-s0514a2:2903_0": "“Yoyaṃ kāme kāmayati, api caṇḍālikāmapi;",
  "atk-s0514a2:2904_0": "Sabbo hi sadiso hoti, natthi kāme asādiso”ti.",
  "atk-s0514a2:2905_0": "Tattha caṇḍālikāmapīti caṇḍālikaṃ api.",
  "atk-s0514a2:2905_1": "Sadisoti cittasadisatāya sabbo saṃvāso sadisova hoti.",
  "atk-s0514a2:2905_2": "Kāmasmiñhi cittameva pamāṇaṃ,",
  "atk-s0514a2:2905_3": "na jātīti.",
  "atk-s0514a2:2906_0": "Evañca pana vatvā manussesu tāva nānājātikānaṃ samānabhāvadassanatthaṃ atītaṃ āharitvā dassento anantaraṃ gāthamāha –",
  "atk-s0514a2:2907_0": "624.",
  "atk-s0514a2:2908_0": "“Atthi jampāvatī nāma, mātā sivissa rājino;",
  "atk-s0514a2:2909_0": "Sā bhariyā vāsudevassa, kaṇhassa mahesī piyā”ti.",
  "atk-s0514a2:2910_0": "Tattha jampāvatīti sivirañño mātā jampāvatī nāma caṇḍālī ahosi.",
  "atk-s0514a2:2910_1": "Sā kaṇhāyanagottassa dasabhātikānaṃ jeṭṭhakassa vāsudevassa piyā mahesī ahosi.",
  "atk-s0514a2:2910_2": "So kirekadivasaṃ dvāravatito nikkhamitvā uyyānaṃ gacchanto nagaraṃ pavisantiṃ ekamante ṭhitaṃ abhirūpaṃ",
  "atk-s0514a2:2910_3": "ekaṃ caṇḍālikaṃ disvāva paṭibaddhacitto hutvā “kiṃ jātikā”ti pucchāpetvā “caṇḍālajātikā”ti sutvāpi paṭibaddhacittatāya",
  "atk-s0514a2:2910_4": "asāmikabhāvaṃ pucchāpetvā “asāmikā”ti sutvā taṃ ādāya tato nivattitvā nivesanaṃ netvā aggamahesiṃ akāsi.",
  "atk-s0514a2:2910_5": "Sā siviṃ nāma puttaṃ vijāyi.",
  "atk-s0514a2:2910_6": "So pitu accayena dvāravatiyaṃ rajjaṃ kāresi.",
  "atk-s0514a2:2910_7": "Taṃ sandhāyetaṃ vuttaṃ.",
  "atk-s0514a2:2911_0": "Iti so imaṃ udāharaṇaṃ āharitvā “evarūpopi nāma khattiyo caṇḍāliyā saddhiṃ saṃvāsaṃ kappesi,",
  "atk-s0514a2:2911_1": "amhesu tiracchānagatesu kiṃ vattabbaṃ,",
  "atk-s0514a2:2911_2": "aññamaññaṃ saṃvāsarocanaṃyeva pamāṇa”nti vatvā aparampi udāharaṇaṃ āharanto āha –",
  "atk-s0514a2:2912_0": "625.",
  "atk-s0514a2:2913_0": "“Raṭṭhavatī kimpurisī, sāpi vacchaṃ akāmayi;",
  "atk-s0514a2:2914_0": "Manusso migiyā saddhiṃ, natthi kāme asādiso”ti.",
  "atk-s0514a2:2915_0": "Tattha vacchanti evaṃnāmakaṃ tāpasaṃ.",
  "atk-s0514a2:2915_1": "Kathaṃ pana sā taṃ kāmesīti?",
  "atk-s0514a2:2915_2": "Atītasmiñhi eko brāhmaṇo kāmesu ādīnavaṃ disvā mahantaṃ yasaṃ pahāya isipabbajjaṃ pabbajitvā himavante paṇṇasālaṃ māpetvā vasi.",
  "atk-s0514a2:2915_3": "Tassa paṇṇasālato avidūre ekissā guhāya bahū kinnarā vasanti.",
  "atk-s0514a2:2915_4": "Tattheva eko makkaṭako dvāre vasati.",
  "atk-s0514a2:2915_5": "So jālaṃ vinetvā tesaṃ sīsaṃ bhinditvā lohitaṃ pivati.",
  "atk-s0514a2:2915_6": "Kinnarā nāma dubbalā honti bhīrukajātikā.",
  "atk-s0514a2:2915_7": "Sopi makkaṭako ativisālo.",
  "atk-s0514a2:2915_8": "Te tassa kiñci kātuṃ asakkontā taṃ tāpasaṃ upasaṅkamitvā katapaṭisanthārā āgatakāraṇaṃ puṭṭhā “deva,",
  "atk-s0514a2:2915_9": "eko makkaṭako jīvitaṃ no hanati,",
  "atk-s0514a2:2915_10": "tumhe ṭhapetvā amhākaṃ aññaṃ paṭisaraṇaṃ na passāma,",
  "atk-s0514a2:2915_11": "taṃ māretvā amhākaṃ sotthibhāvaṃ karohī”ti āhaṃsu.",
  "atk-s0514a2:2915_12": "Taṃ sutvā tāpaso “apetha na mādisā pāṇātipātaṃ karontī”ti apasādesi.",
  "atk-s0514a2:2915_13": "Tesu raṭṭhavatī nāma kinnarī abhirūpā pāsādikā asāmikā ahosi.",
  "atk-s0514a2:2915_14": "Te taṃ alaṅkaritvā tāpasassa santikaṃ netvā “deva,",
  "atk-s0514a2:2915_15": "ayaṃ te pādaparicārikā hotu,",
  "atk-s0514a2:2915_16": "amhākaṃ paccāmittaṃ vadhehī”ti āhaṃsu.",
  "atk-s0514a2:2915_17": "Tāpaso taṃ disvāva paṭibaddhacitto hutvā tāya saddhiṃ saṃvāsaṃ kappetvā guhādvāre ṭhatvā gocaratthāya",
  "atk-s0514a2:2915_18": "nikkhantaṃ makkaṭakaṃ muggarena pothetvā jīvitakkhayaṃ pāpesi.",
  "atk-s0514a2:2915_19": "So tāya saddhiṃ samaggavāsaṃ vasanto puttadhītāhi vaḍḍhitvā tattheva kālamakāsi.",
  "atk-s0514a2:2915_20": "Evaṃ sā taṃ kāmesi.",
  "atk-s0514a2:2915_21": "Suvapotako imaṃ udāharaṇaṃ āharitvā “vacchatāpaso tāva manusso hutvā tiracchānagatāya kinnariyā saddhiṃ saṃvāsaṃ kappesi,",
  "atk-s0514a2:2915_22": "kimaṅgaṃ pana amhākaṃ?",
  "atk-s0514a2:2915_23": "Mayañhi ubho pakkhinova tiracchānagatāvā”ti dīpento “manusso migiyā saddhi”nti āha.",
  "atk-s0514a2:2915_24": "Evaṃ manussā tiracchānagatāhi saddhiṃ samaggavāsaṃ vasanti,",
  "atk-s0514a2:2915_25": "natthi kāme asādiso nāma,",
  "atk-s0514a2:2915_26": "cittameva pamāṇanti kathesi.",
  "atk-s0514a2:2916_0": "Sā tassa vacanaṃ sutvā “sāmi,",
  "atk-s0514a2:2916_1": "cittaṃ nāma sabbakālaṃ ekasadisaṃ na hoti,",
  "atk-s0514a2:2916_2": "piyavippayogassa bhāyāmī”ti āha.",
  "atk-s0514a2:2916_3": "Sopi suvapotako itthimāyāsu kusalo,",
  "atk-s0514a2:2916_4": "tena taṃ vīmaṃsanto puna gāthamāha –",
  "atk-s0514a2:2917_0": "626.",
  "atk-s0514a2:2918_0": "“Handa khvāhaṃ gamissāmi, sāḷike mañjubhāṇike;",
  "atk-s0514a2:2919_0": "Paccakkhānupadañhetaṃ, atimaññasi nūna ma”nti.",
  "atk-s0514a2:2920_0": "Tattha paccakkhānupadaṃ hetanti yaṃ tvaṃ vadesi,",
  "atk-s0514a2:2920_1": "sabbametaṃ paccakkhānassa anupadaṃ,",
  "atk-s0514a2:2920_2": "paccakkhānakāraṇaṃ paccakkhānakoṭṭhāso panesa.",
  "atk-s0514a2:2920_3": "Atimaññasi nūna manti “nūna maṃ icchati aya”nti tvaṃ maṃ atikkamitvā maññasi,",
  "atk-s0514a2:2920_4": "mayhaṃ sāraṃ na jānāsi.",
  "atk-s0514a2:2920_5": "Ahañhi rājapūjito,",
  "atk-s0514a2:2920_6": "na mayhaṃ bhariyā dullabhā,",
  "atk-s0514a2:2920_7": "aññaṃ bhariyaṃ pariyesissāmīti.",
  "atk-s0514a2:2921_0": "Sā tassa vacanaṃ sutvāva bhijjamānahadayā viya tassa saha dassaneneva uppannakāmaratiyā anuḍayhamānā",
  "atk-s0514a2:2921_1": "viya hutvāpi attano itthimāyāya anicchamānā viya hutvā diyaḍḍhaṃ gāthamāha –",
  "atk-s0514a2:2922_0": "627.",
  "atk-s0514a2:2923_0": "“Na sirī taramānassa, mādhara suvapaṇḍita;",
  "atk-s0514a2:2924_0": "Idheva tāva acchassu, yāva rājāna dakkhasi;",
  "atk-s0514a2:2925_0": "Sossi saddaṃ mudiṅgānaṃ, ānubhāvañca rājino”ti.",
  "atk-s0514a2:2926_0": "Tattha na sirīti samma suvapaṇḍita,",
  "atk-s0514a2:2926_1": "taramānassa sirī nāma na hoti,",
  "atk-s0514a2:2926_2": "taramānena katakammaṃ na sobhati,",
  "atk-s0514a2:2926_3": "“gharāvāso ca nāmesa atigaruko”ti cintetvā tuletvā kātabbo.",
  "atk-s0514a2:2926_4": "Idheva tāva acchassu,",
  "atk-s0514a2:2926_5": "yāva mahantena yasena samannāgataṃ amhākaṃ rājānaṃ passissasi.",
  "atk-s0514a2:2926_6": "Sossīti sāyanhasamaye kinnarisamānalīlāhi uttamarūpadharāhi nārīhi vajjamānānaṃ mudiṅgānaṃ aññesañca gītavāditānaṃ saddaṃ tvaṃ suṇissasi,",
  "atk-s0514a2:2926_7": "rañño ca ānubhāvaṃ mahantaṃ sirisobhaggaṃ passissasi. “Samma,",
  "atk-s0514a2:2926_8": "kiṃ tvaṃ turitosi,",
  "atk-s0514a2:2926_9": "kiṃ lesampi na jānāsi,",
  "atk-s0514a2:2926_10": "acchassu tāva,",
  "atk-s0514a2:2926_11": "pacchā jānissāmā”ti.",
  "atk-s0514a2:2927_0": "Atha te sāyanhasamanantare methunasaṃvāsaṃ kariṃsu,",
  "atk-s0514a2:2927_1": "samaggā sammodamānā piyasaṃvāsaṃ vasiṃsu.",
  "atk-s0514a2:2927_2": "Atha naṃ suvapotako “na idānesā mayhaṃ rahassaṃ guhissati,",
  "atk-s0514a2:2927_3": "idāni naṃ pucchitvā gantuṃ vaṭṭatī”ti cintetvā “sāḷike”ti āha. “Kiṃ, sāmī”ti?",
  "atk-s0514a2:2927_4": "“Ahaṃ kiñci te vattukāmomhī”ti. “Vada, sāmī”ti. “Hotu,",
  "atk-s0514a2:2927_5": "ajja amhākaṃ maṅgaladivaso,",
  "atk-s0514a2:2927_6": "aññatarasmiṃ divase jānissāmī”ti.",
  "atk-s0514a2:2927_7": "“Sace maṅgalapaṭisaṃyuttā kathā bhavissati, kathehi. No ce,",
  "atk-s0514a2:2927_8": "mā kathehi sāmī”ti.",
  "atk-s0514a2:2927_9": "“Maṅgalakathāvesā,",
  "atk-s0514a2:2927_10": "bhadde”ti.",
  "atk-s0514a2:2927_11": "“Tena hi kathehī”ti.",
  "atk-s0514a2:2927_12": "Atha naṃ “bhadde,",
  "atk-s0514a2:2927_13": "sace sotukāmā bhavissasi,",
  "atk-s0514a2:2927_14": "kathessāmi te”ti vatvā taṃ rahassaṃ pucchanto diyaḍḍhaṃ gāthamāha –",
  "atk-s0514a2:2928_0": "628.",
  "atk-s0514a2:2929_0": "“Yo nu khvāyaṃ tibbo saddo, tirojanapade suto;",
  "atk-s0514a2:2930_0": "Dhītā pañcālarājassa, osadhī viya vaṇṇinī;",
  "atk-s0514a2:2931_0": "Taṃ dassati videhānaṃ, so vivāho bhavissatī”ti.",
  "atk-s0514a2:2932_0": "Tassattho –",
  "atk-s0514a2:2932_1": "yo nu kho ayaṃ saddo tibbo bahalo,",
  "atk-s0514a2:2932_2": "tirojanapade suto pararaṭṭhesu janapadesu vissuto paññāto pākaṭo patthaṭo. Kinti?",
  "atk-s0514a2:2932_3": "Dhītā pañcālarājassa osadhītārakā viya virocamānā tāya eva samānavaṇṇinī atthi,",
  "atk-s0514a2:2932_4": "taṃ so videhānaṃ dassati,",
  "atk-s0514a2:2932_5": "so vivāho bhavissati.",
  "atk-s0514a2:2932_6": "Yo so evaṃ patthaṭo saddo,",
  "atk-s0514a2:2932_7": "ahaṃ taṃ sutvā cintesiṃ “ayaṃ kumārikā uttamarūpadharā,",
  "atk-s0514a2:2932_8": "videharājāpi cūḷanirañño paṭisattu ahosi.",
  "atk-s0514a2:2932_9": "Aññe bahū rājāno cūḷanibrahmadattassa vasavattino santi,",
  "atk-s0514a2:2932_10": "tesaṃ adatvā kiṃ kāraṇā videhassa dhītaraṃ dassatī”ti?",
  "atk-s0514a2:2933_0": "Sā tassa vacanaṃ sutvā evamāha – “sāmi,",
  "atk-s0514a2:2933_1": "kiṃ kāraṇā maṅgaladivase avamaṅgalaṃ kathesī”ti? “Ahaṃ, bhadde,",
  "atk-s0514a2:2933_2": "‘maṅgala’nti kathemi,",
  "atk-s0514a2:2933_3": "tvaṃ ‘avamaṅgala’nti kathesi,",
  "atk-s0514a2:2933_4": "kiṃ nu kho eta”nti? “Sāmi,",
  "atk-s0514a2:2933_5": "amittānampi tesaṃ evarūpā maṅgalakiriyā mā hotū”ti.",
  "atk-s0514a2:2933_6": "“Kathehi tāva bhadde”ti. “Sāmi,",
  "atk-s0514a2:2933_7": "na sakkā kathetu”nti. “Bhadde,",
  "atk-s0514a2:2933_8": "tayā viditaṃ rahassaṃ mama akathitakālato paṭṭhāya natthi amhākaṃ samaggasaṃvāso”ti.",
  "atk-s0514a2:2933_9": "Sā tena nippīḷiyamānā “tena hi, sāmi,",
  "atk-s0514a2:2933_10": "suṇāhī”ti vatvā imaṃ gāthamāha –",
  "atk-s0514a2:2934_0": "629.",
  "atk-s0514a2:2935_0": "“Ediso mā amittānaṃ, vivāho hotu mādhara;",
  "atk-s0514a2:2936_0": "Yathā pañcālarājassa, vedehena bhavissatī”ti.",
  "atk-s0514a2:2937_0": "Imaṃ gāthaṃ vatvā puna tena “bhadde,",
  "atk-s0514a2:2937_1": "kasmā evarūpaṃ kathaṃ kathesī”ti vutte “tena hi suṇāhi,",
  "atk-s0514a2:2937_2": "ettha dosaṃ te kathessāmī”ti vatvā imaṃ gāthamāha –",
  "atk-s0514a2:2938_0": "630.",
  "atk-s0514a2:2939_0": "“Ānayitvāna vedehaṃ, pañcālānaṃ rathesabho;",
  "atk-s0514a2:2940_0": "Tato naṃ ghātayissati, nassa sakhī bhavissatī”ti.",
  "atk-s0514a2:2941_0": "Tattha tato naṃ ghātayissatīti yadā so imaṃ nagaraṃ āgato bhavissati,",
  "atk-s0514a2:2941_1": "tadā tena saddhiṃ sakhibhāvaṃ mittadhammaṃ na karissati,",
  "atk-s0514a2:2941_2": "daṭṭhumpissa dhītaraṃ na dassati.",
  "atk-s0514a2:2941_3": "Eko kirassa pana atthadhammānusāsako mahosadhapaṇḍito nāma atthi,",
  "atk-s0514a2:2941_4": "tena saddhiṃ taṃ ghātessati.",
  "atk-s0514a2:2941_5": "Te ubho jane ghātetvā jayapānaṃ pivissāmāti kevaṭṭo raññā saddhiṃ mantetvā taṃ gaṇhitvā āgantuṃ gatoti.",
  "atk-s0514a2:2942_0": "Evaṃ sā guyhamantaṃ nissesaṃ katvā suvapaṇḍitassa kathesi.",
  "atk-s0514a2:2942_1": "Taṃ sutvā suvapaṇḍito “ācariyo kevaṭṭo upāyakusalo,",
  "atk-s0514a2:2942_2": "acchariyaṃ tassa rañño evarūpena upāyena ghātana”nti kevaṭṭaṃ vaṇṇetvā “evarūpena avamaṅgalena amhākaṃ ko attho,",
  "atk-s0514a2:2942_3": "tuṇhībhūtā sayāmā”ti vatvā āgamanakammassa nipphattiṃ ñatvā taṃ rattiṃ tāya saddhiṃ vasitvā “bhadde,",
  "atk-s0514a2:2942_4": "ahaṃ siviraṭṭhaṃ gantvā manāpāya bhariyāya laddhabhāvaṃ sivirañño deviyā ca ārocessāmī”ti gamanaṃ anujānāpetuṃ āha –",
  "atk-s0514a2:2943_0": "631.",
  "atk-s0514a2:2944_0": "“Handa kho maṃ anujānāhi, rattiyo sattamattiyo;",
  "atk-s0514a2:2945_0": "Yāvāhaṃ sivirājassa, ārocemi mahesino;",
  "atk-s0514a2:2946_0": "Laddho ca me āvasatho, sāḷikāya upantika”nti.",
  "atk-s0514a2:2947_0": "Tattha mahesinoti mahesiyā cassa.",
  "atk-s0514a2:2947_1": "Āvasathoti vasanaṭṭhānaṃ.",
  "atk-s0514a2:2947_2": "Upantikanti atha ne “etha tassā santikaṃ gacchāmā”ti vatvā aṭṭhame divase idhānetvā mahantena parivārena taṃ gahetvā gamissāmi,",
  "atk-s0514a2:2947_3": "yāva mamāgamanaṃ,",
  "atk-s0514a2:2947_4": "tāva mā ukkaṇṭhīti.",
  "atk-s0514a2:2948_0": "Taṃ sutvā sāḷikā tena viyogaṃ anicchamānāpi tassa vacanaṃ paṭikkhipituṃ asakkontī anantaraṃ gāthamāha –",
  "atk-s0514a2:2949_0": "632.",
  "atk-s0514a2:2950_0": "“Handa kho taṃ anujānāmi, rattiyo sattamattiyo;",
  "atk-s0514a2:2951_0": "Sace tvaṃ sattarattena, nāgacchasi mamantike;",
  "atk-s0514a2:2952_0": "Maññe okkantasattaṃ maṃ, matāya āgamissasī”ti.",
  "atk-s0514a2:2953_0": "Tattha maññe okkantasattaṃ manti evaṃ sante ahaṃ maṃ apagatajīvitaṃ sallakkhemi.",
  "atk-s0514a2:2953_1": "So tvaṃ aṭṭhame divase anāgacchanto mayi matāya āgamissasi,",
  "atk-s0514a2:2953_2": "tasmā mā papañcaṃ akāsīti.",
  "atk-s0514a2:2954_0": "Itaropi “bhadde,",
  "atk-s0514a2:2954_1": "kiṃ vadesi,",
  "atk-s0514a2:2954_2": "mayhampi aṭṭhame divase taṃ apassantassa kuto jīvita”nti vācāya vatvā hadayena pana “jīva vā tvaṃ mara vā,",
  "atk-s0514a2:2954_3": "kiṃ tayā mayha”nti cintetvā uṭṭhāya thokaṃ siviraṭṭhābhimukho gantvā nivattitvā mithilaṃ gantvā paṇḍitassa",
  "atk-s0514a2:2954_4": "aṃsakūṭe otaritvā mahāsattena pana tāya saññāya uparipāsādaṃ āropetvā puṭṭho sabbaṃ taṃ pavattiṃ paṇḍitassa ārocesi.",
  "atk-s0514a2:2954_5": "Sopissa purimanayeneva sabbaṃ sakkāramakāsi.",
  "atk-s0514a2:2954_6": "Tamatthaṃ pakāsento satthā āha –",
  "atk-s0514a2:2955_0": "633.",
  "atk-s0514a2:2956_0": "“Tato ca kho so gantvāna, mādharo suvapaṇḍito;",
  "atk-s0514a2:2957_0": "Mahosadhassa akkhāsi, sāḷikāvacanaṃ ida”nti.",
  "atk-s0514a2:2958_0": "Tattha sāḷikāvacanaṃ idanti idaṃ sāḷikāya vacananti sabbaṃ vitthāretvā kathesīti.",
  "atk-s0514a2:2959_0": "Suvakhaṇḍaṃ niṭṭhitaṃ.",
  "atk-s0514a2:2960_0": "Mahāumaṅgakaṇḍaṃ",
  "atk-s0514a2:2961_0": "Taṃ sutvā mahāsatto cintesi “rājā mama anicchamānasseva gamissati,",
  "atk-s0514a2:2961_1": "gantvā ca pana mahāvināsaṃ pāpuṇissati.",
  "atk-s0514a2:2961_2": "Atha mayhaṃ ‘evarūpassa nāma yasadāyakassa rañño vacanaṃ hadaye katvā tassa saṅgahaṃ nākāsī’ti garahāpi uppajjissati,",
  "atk-s0514a2:2961_3": "mādise paṇḍite vijjamāne kiṃkāraṇā esa nassissati,",
  "atk-s0514a2:2961_4": "ahaṃ rañño puretarameva gantvā cūḷaniṃ disvā suvibhattaṃ katvā videharañño nivāsatthāya nagaraṃ māpetvā gāvutamattaṃ jaṅghaumaṅgaṃ,",
  "atk-s0514a2:2961_5": "aḍḍhayojanikañca mahāumaṅgaṃ,",
  "atk-s0514a2:2961_6": "kāretvā cūḷanirañño dhītaraṃ abhisiñcitvā amhākaṃ raññopādaparicārikaṃ katvā aṭṭhārasaakkhobhaṇisaṅkhehi",
  "atk-s0514a2:2961_7": "balehi ekasatarājūsu parivāretvā ṭhitesveva amhākaṃ rājānaṃ rāhumukhato candaṃ viya mocetvā ādāyāgamanaṃ",
  "atk-s0514a2:2961_8": "nāma mama bhāro”ti.",
  "atk-s0514a2:2961_9": "Tassevaṃ cintentassa sarīre pīti uppajji.",
  "atk-s0514a2:2961_10": "So pītivegena udānaṃ udānento imaṃ upaḍḍhagāthamāha –",
  "atk-s0514a2:2962_0": "634.",
  "atk-s0514a2:2963_0": "“Yasseva ghare bhuñjeyya bhogaṃ, tasseva atthaṃ puriso careyyā”ti.",
  "atk-s0514a2:2964_0": "Tassattho –",
  "atk-s0514a2:2964_1": "yassa rañño santike puriso mahantaṃ issariyaṃ labhitvā bhogaṃ bhuñjeyya,",
  "atk-s0514a2:2964_2": "akkosantassapi paharantassapi gale gahetvā nikkaḍḍhantassapi tasseva atthaṃ hitaṃ vuḍḍhiṃ paṇḍito kāyadvārādīhi tīhi dvārehi careyya.",
  "atk-s0514a2:2964_3": "Na hi mittadubbhikammaṃ paṇḍitehi kātabbanti.",
  "atk-s0514a2:2965_0": "Iti cintetvā so nhatvā alaṅkaritvā mahantena yasena rājakulaṃ gantvā rājānaṃ vanditvā ekamantaṃ ṭhito āha – “kiṃ, deva,",
  "atk-s0514a2:2965_1": "gacchissatha uttarapañcālanagara”nti? “Āma, tāta,",
  "atk-s0514a2:2965_2": "pañcālacandiṃ alabhantassa mama kiṃ rajjena,",
  "atk-s0514a2:2965_3": "mā maṃ pariccaji,",
  "atk-s0514a2:2965_4": "mayā saddhiṃyeva ehi.",
  "atk-s0514a2:2965_5": "Tattha amhākaṃ gatakāraṇā dve atthā nipphajjissanti,",
  "atk-s0514a2:2965_6": "itthiratanañca lacchāmi,",
  "atk-s0514a2:2965_7": "raññā ca me saddhiṃ metti patiṭṭhahissatī”ti.",
  "atk-s0514a2:2965_8": "Atha naṃ paṇḍito “tena hi, deva,",
  "atk-s0514a2:2965_9": "ahaṃ pure gantvā tumhākaṃ nivesanāni māpessāmi,",
  "atk-s0514a2:2965_10": "tumhe mayā pahitasāsanena āgaccheyyāthā”ti vadanto dve gāthā abhāsi –",
  "atk-s0514a2:2966_0": "“Handāhaṃ gacchāmi pure janinda, pañcālarājassa puraṃ surammaṃ;",
  "atk-s0514a2:2967_0": "Nivesanāni māpetuṃ, vedehassa yasassino.",
  "atk-s0514a2:2968_0": "635.",
  "atk-s0514a2:2969_0": "“Nivesanāni māpetvā, vedehassa yasassino;",
  "atk-s0514a2:2970_0": "Yadā te pahiṇeyyāmi, tadā eyyāsi khattiyā”ti.",
  "atk-s0514a2:2971_0": "Tattha vedehassāti tava videharājassa. Eyyāsīti āgaccheyyāsīti.",
  "atk-s0514a2:2972_0": "Taṃ sutvā rājā “na kira maṃ paṇḍito pariccajatī”ti haṭṭhatuṭṭho hutvā āha – “tāta,",
  "atk-s0514a2:2972_1": "tava pure gacchantassa kiṃ laddhuṃ vaṭṭatī”ti?",
  "atk-s0514a2:2972_2": "“Balavāhanaṃ, devā”ti.",
  "atk-s0514a2:2972_3": "“Yattakaṃ icchasi,",
  "atk-s0514a2:2972_4": "tattakaṃ gaṇha, tātā”ti.",
  "atk-s0514a2:2972_5": "“Cattāri bandhanāgārāni vivarāpetvā corānaṃ saṅkhalikabandhanāni bhindāpetvā tepi mayā saddhiṃ pesetha devā”ti.",
  "atk-s0514a2:2972_6": "“Yathāruci karohi, tātā”ti.",
  "atk-s0514a2:2972_7": "Mahāsatto bandhanāgāradvārāni vivarāpetvā sūre mahāyodhe gataṭṭhāne kammaṃ nipphādetuṃ samatthe nīharāpetvā",
  "atk-s0514a2:2972_8": "“maṃ upaṭṭhahathā”ti vatvā tesaṃ sakkāraṃ kāretvā vaḍḍhakikammāracammakāraiṭṭhakapāsāṇakāracittakārādayo",
  "atk-s0514a2:2972_9": "nānāsippakusalā aṭṭhārasa seniyo ādāya vāsipharasukuddālakhaṇittiādīni bahūni upakaraṇāni gāhāpetvā mahābalakāyaparivuto",
  "atk-s0514a2:2972_10": "nagarā nikkhami.",
  "atk-s0514a2:2972_11": "Tamatthaṃ pakāsento satthā āha –",
  "atk-s0514a2:2973_0": "636.",
  "atk-s0514a2:2974_0": "“Tato ca pāyāsi pure mahosadho, pañcālarājassa puraṃ surammaṃ;",
  "atk-s0514a2:2975_0": "Nivesanāni māpetuṃ, vedehassa yasassino”ti.",
  "atk-s0514a2:2976_0": "Mahāsattopi gacchanto yojanantare yojanantare ekekaṃ gāmaṃ nivesetvā ekekaṃ amaccaṃ “tumhe rañño pañcālacandiṃ",
  "atk-s0514a2:2976_1": "gahetvā nivattanakāle hatthiassarathe kappetvā rājānaṃ ādāya paccāmitte paṭibāhantā khippaṃ mithilaṃ",
  "atk-s0514a2:2976_2": "pāpeyyāthā”ti vatvā ṭhapesi.",
  "atk-s0514a2:2976_3": "Gaṅgātīraṃ pana patvā ānandakumāraṃ pakkosāpetvā “ānanda,",
  "atk-s0514a2:2976_4": "tvaṃ tīṇi vaḍḍhakisatāni ādāya uddhaṃgaṅgaṃ gantvā sāradārūni gāhāpetvā tisatamattā nāvā māpetvā nagarassatthāya",
  "atk-s0514a2:2976_5": "tattheva tacchāpetvā sallahukānaṃ dārūnaṃ nāvāya pūrāpetvā khippaṃ āgaccheyyāsī”ti pesesi.",
  "atk-s0514a2:2976_6": "Sayaṃ pana nāvāya gaṅgaṃ taritvā otiṇṇaṭṭhānato paṭṭhāya padasaññāyeva gaṇetvā “idaṃ aḍḍhayojanaṭṭhānaṃ,",
  "atk-s0514a2:2976_7": "ettha mahāumaṅgo bhavissati,",
  "atk-s0514a2:2976_8": "imasmiṃ ṭhāne rañño nivesananagaraṃ bhavissati,",
  "atk-s0514a2:2976_9": "ito paṭṭhāya yāva rājagehā gāvutamatte ṭhāne jaṅghaumaṅgo bhavissatī”ti paricchinditvā nagaraṃ pāvisi.",
  "atk-s0514a2:2976_10": "Cūḷanirājā bodhisattassa āgamanaṃ sutvā “idāni me manoratho matthakaṃ pāpuṇissati,",
  "atk-s0514a2:2976_11": "paccāmittānaṃ piṭṭhiṃ passissāmi,",
  "atk-s0514a2:2976_12": "imasmiṃ āgate vedehopi na cirasseva āgamissati,",
  "atk-s0514a2:2976_13": "atha ne ubhopi māretvā sakalajambudīpatale ekarajjaṃ karissāmī”ti paramatuṭṭhiṃ patto ahosi.",
  "atk-s0514a2:2976_14": "Sakalanagaraṃ saṅkhubhi “esa kira mahosadhapaṇḍito,",
  "atk-s0514a2:2976_15": "iminā kira ekasatarājāno leḍḍunā kākā viya palāpitā”ti.",
  "atk-s0514a2:2977_0": "Mahāsatto nāgaresu attano rūpasampattiṃ passantesuyeva rājadvāraṃ gantvā rañño paṭivedetvā “pavisatū”ti",
  "atk-s0514a2:2977_1": "vutte pavisitvā rājānaṃ vanditvā ekamantaṃ nisīdi.",
  "atk-s0514a2:2977_2": "Atha naṃ rājā paṭisanthāraṃ katvā “tāta,",
  "atk-s0514a2:2977_3": "rājā kadā āgamissatī”ti pucchi.",
  "atk-s0514a2:2977_4": "“Mayā pesitakāle, devā”ti.",
  "atk-s0514a2:2977_5": "“Tvaṃ pana kimatthaṃ āgatosī”ti.",
  "atk-s0514a2:2977_6": "“Amhākaṃ rañño nivesanaṃ māpetuṃ, devā”ti. “Sādhu, tātā”ti.",
  "atk-s0514a2:2977_7": "Athassa senāya paribbayaṃ dāpetvā mahāsattassa mahantaṃ sakkāraṃ kāretvā nivesanagehaṃ dāpetvā “tāta,",
  "atk-s0514a2:2977_8": "yāva te rājā nāgacchati,",
  "atk-s0514a2:2977_9": "tāva anukkaṇṭhamāno amhākampi kattabbayuttakaṃ karontova vasāhi tva”nti āha.",
  "atk-s0514a2:2977_10": "So kira rājanivesanaṃ abhiruhantova mahāsopānapādamūle ṭhatvā “idha jaṅghaumaṅgadvāraṃ bhavissatī”ti sallakkhesi.",
  "atk-s0514a2:2977_11": "Athassa etadahosi “rājā ‘amhākampi kattabbayuttakaṃ karohī’ti vadati,",
  "atk-s0514a2:2977_12": "umaṅge khaṇiyamāne yathā idaṃ sopānaṃ na osakkati,",
  "atk-s0514a2:2977_13": "tathā kātuṃ vaṭṭatī”ti.",
  "atk-s0514a2:2977_14": "Atha rājānaṃ evamāha – “deva,",
  "atk-s0514a2:2977_15": "ahaṃ pavisanto sopānapādamūle ṭhatvā navakammaṃ olokento mahāsopāne dosaṃ passiṃ.",
  "atk-s0514a2:2977_16": "Sace te ruccati,",
  "atk-s0514a2:2977_17": "ahaṃ dārūni labhanto manāpaṃ katvā atthareyya”nti. “Sādhu, paṇḍita,",
  "atk-s0514a2:2977_18": "attharāhī”ti.",
  "atk-s0514a2:2977_19": "So “idha umaṅgadvāraṃ bhavissatī”ti sallakkhetvā taṃ porāṇasopānaṃ haritvā yattha umaṅgadvāraṃ bhavissati,",
  "atk-s0514a2:2977_20": "tattha paṃsuno apatanatthāya phalakasanthāraṃ kāretvā yathā sopānaṃ na osakkati,",
  "atk-s0514a2:2977_21": "evaṃ niccalaṃ katvā sopānaṃ atthari.",
  "atk-s0514a2:2977_22": "Rājā taṃ kāraṇaṃ ajānanto “mama sinehena karotī”ti maññi.",
  "atk-s0514a2:2978_0": "Evaṃ taṃ divasaṃ teneva navakammena vītināmetvā punadivase rājānaṃ āha – “deva,",
  "atk-s0514a2:2978_1": "sace amhākaṃ rañño vasanaṭṭhānaṃ jāneyyāma,",
  "atk-s0514a2:2978_2": "manāpaṃ katvā paṭijaggeyyāmā”ti. Sādhu, paṇḍita,",
  "atk-s0514a2:2978_3": "ṭhapetvā mama nivesanaṃ sakalanagare yaṃ nivesanaṃ icchasi,",
  "atk-s0514a2:2978_4": "taṃ gaṇhāti. Mahārāja,",
  "atk-s0514a2:2978_5": "mayaṃ āgantukā,",
  "atk-s0514a2:2978_6": "tumhākaṃ bahū vallabhā yodhā,",
  "atk-s0514a2:2978_7": "te attano attano gehesu gayhamānesu amhehi saddhiṃ kalahaṃ karissanti. “Tadā, deva,",
  "atk-s0514a2:2978_8": "tehi saddhiṃ mayaṃ kiṃ karissāmā”ti?",
  "atk-s0514a2:2978_9": "“Tesaṃ vacanaṃ mā gaṇha.",
  "atk-s0514a2:2978_10": "Yaṃ icchasi,",
  "atk-s0514a2:2978_11": "taṃ ṭhānameva gaṇhāpehī”ti. “Deva,",
  "atk-s0514a2:2978_12": "te punappunaṃ āgantvā tumhākaṃ kathessanti,",
  "atk-s0514a2:2978_13": "tena tumhākaṃ cittasukhaṃ na labhissati.",
  "atk-s0514a2:2978_14": "Sace pana iccheyyātha,",
  "atk-s0514a2:2978_15": "yāva mayaṃ nivesanāni gaṇhāma,",
  "atk-s0514a2:2978_16": "tāva amhākaṃyeva manussā dovārikā assu.",
  "atk-s0514a2:2978_17": "Tato te dvāraṃ alabhitvā nāgamissanti.",
  "atk-s0514a2:2978_18": "Evaṃ sante tumhākampi cittasukhaṃ labhissatī”ti.",
  "atk-s0514a2:2978_19": "Rājā “sādhū”ti sampaṭicchi.",
  "atk-s0514a2:2979_0": "Mahāsatto sopānapādamūle sopānasīse mahādvāreti sabbattha attano manusseyeva ṭhapetvā “kassaci pavisituṃ",
  "atk-s0514a2:2979_1": "mā adatthā”ti vatvā atha rañño mātu nivesanaṃ gantvā “bhindanākāraṃ dassethā”ti manusse āṇāpesi.",
  "atk-s0514a2:2979_2": "Te dvārakoṭṭhakālindato paṭṭhāya iṭṭhakā ca mattikā ca apanetuṃ ārabhiṃsu.",
  "atk-s0514a2:2979_3": "Rājamātā taṃ pavattiṃ sutvā āgantvā “kissa, tātā,",
  "atk-s0514a2:2979_4": "mama gehaṃ bhindathā”ti āha.",
  "atk-s0514a2:2979_5": "“Mahosadhapaṇḍito bhindāpetvā attano rañño nivesanaṃ kātukāmo”ti.",
  "atk-s0514a2:2979_6": "“Yadi evaṃ idheva vasathā”ti.",
  "atk-s0514a2:2979_7": "“Amhākaṃ rañño mahantaṃ balavāhanaṃ,",
  "atk-s0514a2:2979_8": "idaṃ nappahoti,",
  "atk-s0514a2:2979_9": "aññaṃ mahantaṃ gehaṃ karissāmā”ti.",
  "atk-s0514a2:2979_10": "“Tumhe maṃ na jānātha,",
  "atk-s0514a2:2979_11": "ahaṃ rājamātā,",
  "atk-s0514a2:2979_12": "idāni puttassa santikaṃ gantvā jānissāmī”ti.",
  "atk-s0514a2:2979_13": "“Mayaṃ rañño vacanena bhindāma,",
  "atk-s0514a2:2979_14": "sakkontī vārehī”ti.",
  "atk-s0514a2:2979_15": "Sā kujjhitvā “idāni vo kattabbaṃ jānissāmī”ti rājadvāraṃ agamāsi.",
  "atk-s0514a2:2979_16": "Atha naṃ “mā pavisā”ti dovārikā vārayiṃsu.",
  "atk-s0514a2:2979_17": "“Ahaṃ rājamātā”ti.",
  "atk-s0514a2:2979_18": "“Na mayaṃ taṃ jānāma,",
  "atk-s0514a2:2979_19": "mayaṃ raññā ‘kassaci pavisituṃ mā adatthā’ti āṇattā,",
  "atk-s0514a2:2979_20": "gaccha tva”nti.",
  "atk-s0514a2:2979_21": "Sā gahetabbagahaṇaṃ apassantī nivattitvā attano nivesanaṃ olokentī aṭṭhāsi.",
  "atk-s0514a2:2979_22": "Atha naṃ eko puriso “kiṃ idha karosi, gacchasi,",
  "atk-s0514a2:2979_23": "na gacchasī”ti gīvāya gahetvā bhūmiyaṃ pātesi.",
  "atk-s0514a2:2980_0": "Sā cintesi “addhā ime rañño āṇattā bhavissanti,",
  "atk-s0514a2:2980_1": "itarathā evaṃ kātuṃ na sakkhissanti,",
  "atk-s0514a2:2980_2": "paṇḍitasseva santikaṃ gacchissāmī”ti.",
  "atk-s0514a2:2980_3": "Sā gantvā “tāta mahosadha,",
  "atk-s0514a2:2980_4": "kasmā mama nivesanaṃ bhindāpesī”ti āha.",
  "atk-s0514a2:2980_5": "So tāya saddhiṃ na kathesi,",
  "atk-s0514a2:2980_6": "santike ṭhito puriso panassa “devi,",
  "atk-s0514a2:2980_7": "kiṃ kathesī”ti āha. “Tāta,",
  "atk-s0514a2:2980_8": "mahosadhapaṇḍito kasmā mama gehaṃ bhindāpetī”ti?",
  "atk-s0514a2:2980_9": "“Vedeharañño vasanaṭṭhānaṃ kātu”nti. “Kiṃ, tāta,",
  "atk-s0514a2:2980_10": "evaṃ mahante nagare aññattha nivesanaṭṭhānaṃ na labbhatī”ti maññati.",
  "atk-s0514a2:2980_11": "“Imaṃ satasahassaṃ lañjaṃ gahetvā aññattha gehaṃ kāretū”ti. “Sādhu, devi,",
  "atk-s0514a2:2980_12": "tumhākaṃ gehaṃ vissajjāpessāmi,",
  "atk-s0514a2:2980_13": "lañjassa gahitabhāvaṃ mā kassaci kathayittha.",
  "atk-s0514a2:2980_14": "Mā no aññepi lañjaṃ datvā gehāni vissajjāpetukāmā ahesu”nti. Sādhu, tāta,",
  "atk-s0514a2:2980_15": "“rañño mātā lañjaṃ adāsī”ti mayhampi lajjanakameva,",
  "atk-s0514a2:2980_16": "tasmā na kassaci kathessāmīti.",
  "atk-s0514a2:2980_17": "So “sādhū”ti tassā santikā satasahassaṃ gahetvā gehaṃ vissajjāpetvā kevaṭṭassa gehaṃ agamāsi.",
  "atk-s0514a2:2980_18": "Sopi dvāraṃ gantvā veḷupesikāhi piṭṭhicammuppāṭanaṃ labhitvā gahetabbagahaṇaṃ apassanto puna gehaṃ gantvā satasahassameva adāsi.",
  "atk-s0514a2:2980_19": "Etenupāyena sakalanagare gehaṭṭhānaṃ gaṇhantena lañjaṃ gahetvā laddhakahāpaṇānaññeva nava koṭiyo jātā.",
  "atk-s0514a2:2981_0": "Mahāsatto sakalanagaraṃ vicaritvā rājakulaṃ agamāsi.",
  "atk-s0514a2:2981_1": "Atha naṃ rājā pucchi “kiṃ, paṇḍita,",
  "atk-s0514a2:2981_2": "laddhaṃ te vasanaṭṭhāna”nti?",
  "atk-s0514a2:2981_3": "“Mahārāja,",
  "atk-s0514a2:2981_4": "adentā nāma natthi,",
  "atk-s0514a2:2981_5": "apica kho pana gehesu gayhamānesu kilamanti.",
  "atk-s0514a2:2981_6": "Tesaṃ piyavippayogaṃ kātuṃ amhākaṃ ayuttaṃ.",
  "atk-s0514a2:2981_7": "Bahinagare gāvutamatte ṭhāne gaṅgāya ca nagarassa ca antare asukaṭṭhāne amhākaṃ rañño vasananagaraṃ karissāmī”ti.",
  "atk-s0514a2:2981_8": "Taṃ sutvā rājā “antonagare yujjhitumpi dukkhaṃ,",
  "atk-s0514a2:2981_9": "neva sakasenā,",
  "atk-s0514a2:2981_10": "na parasenā ñātuṃ sakkā.",
  "atk-s0514a2:2981_11": "Bahinagare pana sukhaṃ yuddhaṃ kātuṃ,",
  "atk-s0514a2:2981_12": "tasmā bahinagareyeva te koṭṭetvā māressāmā”ti tussitvā “sādhu, paṇḍita,",
  "atk-s0514a2:2981_13": "tayā sallakkhitaṭṭhāneyeva kārehī”ti āha.",
  "atk-s0514a2:2981_14": "“Mahārāja,",
  "atk-s0514a2:2981_15": "ahaṃ kāressāmi,",
  "atk-s0514a2:2981_16": "tumhākaṃ pana manussehi dārupaṇṇādīnaṃ atthāya amhākaṃ navakammaṭṭhānaṃ nāgantabbaṃ.",
  "atk-s0514a2:2981_17": "Āgacchantā hi kalahaṃ karissanti,",
  "atk-s0514a2:2981_18": "teneva tumhākañca amhākañca cittasukhaṃ na bhavissatī”ti. “Sādhu, paṇḍita,",
  "atk-s0514a2:2981_19": "tena passena nisañcāraṃ kārehī”ti. “Deva,",
  "atk-s0514a2:2981_20": "amhākaṃ hatthī udakābhiratā udakeyeva kīḷissanti.",
  "atk-s0514a2:2981_21": "Udake āvile jāte ‘mahosadhassa āgatakālato paṭṭhāya pasannaṃ udakaṃ pātuṃ na labhāmā’ti sace nāgarā kujjhissanti,",
  "atk-s0514a2:2981_22": "tampi sahitabba”nti.",
  "atk-s0514a2:2981_23": "Rājā “vissatthā tumhākaṃ hatthī kīḷantū”ti vatvā nagare bheriṃ carāpesi –",
  "atk-s0514a2:2981_24": "“yo ito nikkhamitvā mahosadhassa nagaramāpitaṭṭhānaṃ gacchati,",
  "atk-s0514a2:2981_25": "tassa sahassadaṇḍo”ti.",
  "atk-s0514a2:2982_0": "Mahāsatto rājānaṃ vanditvā attano parisaṃ ādāya nikkhamitvā yathāparicchinnaṭṭhāne nagaraṃ māpetuṃ ārabhi.",
  "atk-s0514a2:2982_1": "Pāragaṅgāya vagguliṃ nāma gāmaṃ kāretvā hatthiassarathavāhanañceva gobalibaddañca tattha ṭhapetvā nagarakaraṇaṃ",
  "atk-s0514a2:2982_2": "vicārento “ettakā idaṃ karontū”ti sabbakammāni vibhajitvā umaṅgakammaṃ paṭṭhapesi.",
  "atk-s0514a2:2982_3": "Mahāumaṅgadvāraṃ gaṅgātitthe ahosi.",
  "atk-s0514a2:2982_4": "Saṭṭhimattāni yodhasatāni mahāumaṅgaṃ khaṇanti.",
  "atk-s0514a2:2982_5": "Mahantehi cammapasibbakehi vālukapaṃsuṃ haritvā gaṅgāya pātenti.",
  "atk-s0514a2:2982_6": "Pātitapātitaṃ paṃsuṃ hatthī maddanti,",
  "atk-s0514a2:2982_7": "gaṅgā āḷulā sandati.",
  "atk-s0514a2:2982_8": "Nagaravāsino “mahosadhassa āgatakālato paṭṭhāya pasannaṃ udakaṃ pātuṃ na labhāma,",
  "atk-s0514a2:2982_9": "gaṅgā āḷulā sandati,",
  "atk-s0514a2:2982_10": "kiṃ nu kho eta”nti vadanti.",
  "atk-s0514a2:2982_11": "Atha nesaṃ paṇḍitassa upanikkhittakapurisā ārocenti “mahosadhassa kira hatthī udakaṃ kīḷantā gaṅgāya kaddamaṃ karonti,",
  "atk-s0514a2:2982_12": "tena gaṅgā āḷulā sandatī”ti.",
  "atk-s0514a2:2983_0": "Bodhisattānaṃ adhippāyo nāma samijjhati,",
  "atk-s0514a2:2983_1": "tasmā umaṅge mūlāni vā khāṇukāni vā marumbāni vā pāsāṇāni vā sabbepi bhūmiyaṃ pavisiṃsu.",
  "atk-s0514a2:2983_2": "Jaṅghaumaṅgassa dvāraṃ tasmiṃyeva nagare ahosi.",
  "atk-s0514a2:2983_3": "Tīṇi purisasatāni jaṅghaumaṅgaṃ khaṇanti,",
  "atk-s0514a2:2983_4": "cammapasibbakehi paṃsuṃharitvā tasmiṃ nagare pātenti.",
  "atk-s0514a2:2983_5": "Pātitapātitaṃ udakena maddāpetvā pākāraṃ cinanti,",
  "atk-s0514a2:2983_6": "aññāni vā kammāni karonti.",
  "atk-s0514a2:2983_7": "Mahāumaṅgassa pavisanadvāraṃ nagare ahosi aṭṭhārasahatthubbedhena yantayuttadvārena samannāgataṃ.",
  "atk-s0514a2:2983_8": "Tañhi ekāya āṇiyā akkantāya pidhīyati,",
  "atk-s0514a2:2983_9": "ekāya āṇiyā akkantāya vivarīyati.",
  "atk-s0514a2:2983_10": "Mahāumaṅgassa dvīsu passesu iṭṭhakāhi cinitvā sudhākammaṃ kāresi,",
  "atk-s0514a2:2983_11": "matthake phalakena channaṃ kāretvā ullokaṃ mattikāya limpāpetvā setakammaṃ kāretvā cittakammaṃ kāresi.",
  "atk-s0514a2:2983_12": "Sabbāni panettha asīti mahādvārāni catusaṭṭhi cūḷadvārāni ahesuṃ,",
  "atk-s0514a2:2983_13": "sabbāni yantayuttāneva.",
  "atk-s0514a2:2983_14": "Ekāya āṇiyā akkantāya sabbāneva pidhīyanti,",
  "atk-s0514a2:2983_15": "ekāya āṇiyā akkantāya sabbāneva vivarīyanti.",
  "atk-s0514a2:2983_16": "Dvīsu passesu anekasatadīpālayā ahesuṃ,",
  "atk-s0514a2:2983_17": "tepi yantayuttāyeva.",
  "atk-s0514a2:2983_18": "Ekasmiṃ vivariyamāne sabbe vivarīyanti,",
  "atk-s0514a2:2983_19": "ekasmiṃ pidhīyamāne sabbe pidhīyanti.",
  "atk-s0514a2:2983_20": "Dvīsu passesu ekasatānaṃ khattiyānaṃ ekasatasayanagabbhā ahesuṃ.",
  "atk-s0514a2:2983_21": "Ekekasmiṃ gabbhe nānāvaṇṇapaccattharaṇatthataṃ ekekaṃ mahāsayanaṃ samussitasetacchattaṃ,",
  "atk-s0514a2:2983_22": "ekekaṃ mahāsayanaṃ nissāya ekekaṃ mātugāmarūpakaṃ uttamarūpadharaṃ patiṭṭhitaṃ.",
  "atk-s0514a2:2983_23": "Taṃ hatthena aparāmasitvā “manussarūpa”nti na sakkā ñātuṃ,",
  "atk-s0514a2:2983_24": "apica umaṅgassa ubhosu passesu kusalā cittakārā nānappakāraṃ cittakammaṃ kariṃsu.",
  "atk-s0514a2:2983_25": "Sakkavilāsasinerusattaparibhaṇḍacakkavāḷasāgarasattamahāsara-",
  "atk-s0514a2:2983_26": "catumahādīpa-",
  "atk-s0514a2:2983_27": "himavanta-",
  "atk-s0514a2:2983_28": "anotattasara-",
  "atk-s0514a2:2983_29": "manosilātala candimasūriya-",
  "atk-s0514a2:2983_30": "cātumahārājikādichakāmāvacarasampattiyopi sabbā umaṅgeyeva dassayiṃsu.",
  "atk-s0514a2:2983_31": "Bhūmiyaṃ rajatapaṭṭavaṇṇā vālukā okiriṃsu,",
  "atk-s0514a2:2983_32": "upari ullokapadumāni dassesuṃ.",
  "atk-s0514a2:2983_33": "Ubhosu passesu nānappakāre āpaṇepi dassayiṃsu.",
  "atk-s0514a2:2983_34": "Tesu tesu ṭhānesu gandhadāmapupphadāmādīni olambetvā sudhammādevasabhaṃ viya umaṅgaṃ alaṅkariṃsu.",
  "atk-s0514a2:2984_0": "Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṃ dabbasambhārānaṃ pūretvā gaṅgāya āharitvā paṇḍitassa ārocesuṃ.",
  "atk-s0514a2:2984_1": "Tāni so nagare upayogaṃ netvā “mayā āṇattadivaseyeva āhareyyāthā”ti vatvā nāvā paṭicchannaṭṭhāne ṭhapāpesi.",
  "atk-s0514a2:2984_2": "Nagare udakaparikhā,",
  "atk-s0514a2:2984_3": "kaddamaparikhā,",
  "atk-s0514a2:2984_4": "sukkhaparikhāti tisso parikhāyo kāresi.",
  "atk-s0514a2:2984_5": "Aṭṭhārasahattho pākāro gopuraṭṭālako rājanivesanāni hatthisālādayo pokkharaṇiyoti sabbametaṃ niṭṭhaṃ agamāsi.",
  "atk-s0514a2:2984_6": "Iti mahāumaṅgo jaṅghaumaṅgo nagaranti sabbametaṃ catūhi māsehi niṭṭhitaṃ.",
  "atk-s0514a2:2984_7": "Atha mahāsatto catumāsaccayena rañño āgamanatthāya dūtaṃ pāhesi.",
  "atk-s0514a2:2984_8": "Tamatthaṃ pakāsento satthā āha –",
  "atk-s0514a2:2985_0": "637.",
  "atk-s0514a2:2986_0": "“Nivesanāni māpetvā, vedehassa yasassino;",
  "atk-s0514a2:2987_0": "Athassa pāhiṇī dūtaṃ, vedehaṃ mithilaggahaṃ;",
  "atk-s0514a2:2988_0": "Ehi dāni mahārāja, māpitaṃ te nivesana”nti.",
  "atk-s0514a2:2989_0": "Tattha pāhiṇīti pesesi.",
  "atk-s0514a2:2990_0": "Rājā dūtassa vacanaṃ sutvā tuṭṭhacitto hutvā mahantena parivārena nagarā nikkhami.",
  "atk-s0514a2:2990_1": "Tamatthaṃ pakāsento satthā āha –",
  "atk-s0514a2:2991_0": "638.",
  "atk-s0514a2:2992_0": "“Tato ca rājā pāyāsi, senāya caturaṅgiyā;",
  "atk-s0514a2:2993_0": "Anantavāhanaṃ daṭṭhuṃ, phītaṃ kapiliyaṃ pura”nti.",
  "atk-s0514a2:2994_0": "Tattha anantavāhananti aparimitahatthiassādivāhanaṃ. Kapiliyaṃ puranti kapilaraṭṭhe māpitaṃ nagaraṃ.",
  "atk-s0514a2:2995_0": "So anupubbena gantvā gaṅgātīraṃ pāpuṇi.",
  "atk-s0514a2:2995_1": "Atha naṃ mahāsatto paccuggantvā attanā katanagaraṃ pavesesi.",
  "atk-s0514a2:2995_2": "So tattha pāsādavaragato nānaggarasabhojanaṃ bhuñjitvā thokaṃ vissamitvā sāyanhasamaye attano āgatabhāvaṃ ñāpetuṃ cūḷanirañño dūtaṃ pesesi.",
  "atk-s0514a2:2995_3": "Tamatthaṃ pakāsento satthā āha –",
  "atk-s0514a2:2996_0": "639.",
  "atk-s0514a2:2997_0": "“Tato ca kho so gantvāna, brahmadattassa pāhiṇi;",
  "atk-s0514a2:2998_0": "Āgatosmi mahārāja, tava pādāni vandituṃ.",
  "atk-s0514a2:2999_0": "640.",
  "atk-s0514a2:3000_0": "“Dadāhi dāni me bhariyaṃ, nāriṃ sabbaṅgasobhiniṃ;",
  "atk-s0514a2:3001_0": "Suvaṇṇena paṭicchannaṃ, dāsīgaṇapurakkhata”nti.",
  "atk-s0514a2:3002_0": "Tattha vanditunti vedeho mahallako,",
  "atk-s0514a2:3002_1": "cūḷanirājā tassa puttanattamattopi na hoti,",
  "atk-s0514a2:3002_2": "kilesavasena mucchito pana hutvā “jāmātarena nāma sasuro vandanīyo”ti cintetvā tassa cittaṃ ajānantova vandanasāsanaṃ pahiṇi.",
  "atk-s0514a2:3002_3": "Dadāhi dānīti ahaṃ tayā “dhītaraṃ dassāmī”ti pakkosāpito,",
  "atk-s0514a2:3002_4": "taṃ me idāni dehīti pahiṇi.",
  "atk-s0514a2:3002_5": "Suvaṇṇena paṭicchannanti suvaṇṇālaṅkārena paṭimaṇḍitaṃ.",
  "atk-s0514a2:3003_0": "Cūḷanirājā dūtassa vacanaṃ sutvā somanassappatto “idāni me paccāmitto kuhiṃ gamissati,",
  "atk-s0514a2:3003_1": "ubhinnampi nesaṃ sīsāni chinditvā jayapānaṃ pivissāmā”ti cintetvā kevalaṃ somanassaṃ dassento dūtassa sakkāraṃ katvā anantaraṃ gāthamāha –",
  "atk-s0514a2:3004_0": "641.",
  "atk-s0514a2:3005_0": "“Svāgataṃ teva vedeha, atho te adurāgataṃ;",
  "atk-s0514a2:3006_0": "Nakkhattaññeva paripuccha, ahaṃ kaññaṃ dadāmi te;",
  "atk-s0514a2:3007_0": "Suvaṇṇena paṭicchannaṃ, dāsīgaṇapurakkhata”nti.",
  "atk-s0514a2:3008_0": "Tattha vedehāti vedehassa sāsanaṃ sutvā taṃ purato ṭhitaṃ viya ālapati.",
  "atk-s0514a2:3008_1": "Atha vā “evaṃ brahmadattena vuttanti vadehī”ti dūtaṃ āṇāpento evamāha.",
  "atk-s0514a2:3009_0": "Taṃ sutvā dūto vedehassa santikaṃ gantvā “deva,",
  "atk-s0514a2:3009_1": "maṅgalakiriyāya anucchavikaṃ nakkhattaṃ kira jānāhi,",
  "atk-s0514a2:3009_2": "rājā te dhītaraṃ detī”ti āha.",
  "atk-s0514a2:3009_3": "So “ajjeva nakkhattaṃ sobhana”nti puna dūtaṃ pahiṇi.",
  "atk-s0514a2:3009_4": "Tamatthaṃ pakāsento satthā āha –",
  "atk-s0514a2:3010_0": "642.",
  "atk-s0514a2:3011_0": "“Tato ca rājā vedeho, nakkhattaṃ paripucchatha;",
  "atk-s0514a2:3012_0": "Nakkhattaṃ paripucchitvā, brahmadattassa pāhiṇi.",
  "atk-s0514a2:3013_0": "643.",
  "atk-s0514a2:3014_0": "“Dadāhi dāni me bhariyaṃ, nāriṃ sabbaṅgasobhiniṃ;",
  "atk-s0514a2:3015_0": "Suvaṇṇena paṭicchannaṃ, dāsīgaṇapurakkhata”nti.",
  "atk-s0514a2:3016_0": "Cūḷanirājāpi –",
  "atk-s0514a2:3017_0": "644.",
  "atk-s0514a2:3018_0": "“Dadāmi dāni te bhariyaṃ, nāriṃ sabbaṅgasobhiniṃ;",
  "atk-s0514a2:3019_0": "Suvaṇṇena paṭicchannaṃ, dāsīgaṇapurakkhata”nti. –",
  "atk-s0514a2:3020_0": "Imaṃ gāthaṃ vatvā “idāni pesemi,",
  "atk-s0514a2:3020_1": "idāni pesemī”ti musāvādaṃ katvā ekasatarājūnaṃ saññaṃ adāsi “aṭṭhārasaakkhobhaṇisaṅkhāya senāya saddhiṃ sabbe yuddhasajjā hutvā nikkhamantu,",
  "atk-s0514a2:3020_2": "ajja ubhinnampi paccatthikānaṃ sīsāni chinditvā sve jayapānaṃ pivissāmā”ti.",
  "atk-s0514a2:3020_3": "Te sabbepi nikkhamiṃsu.",
  "atk-s0514a2:3020_4": "Sayaṃ nikkhanto pana mātaraṃ calākadeviñca aggamahesiṃ,",
  "atk-s0514a2:3020_5": "nandādeviñca,",
  "atk-s0514a2:3020_6": "puttaṃ pañcālacandañca,",
  "atk-s0514a2:3020_7": "dhītaraṃ pañcālacandiñcāti cattāro jane orodhehi saddhiṃ pāsāde nivāsāpetvā nikkhami.",
  "atk-s0514a2:3020_8": "Bodhisattopi vedeharañño ceva tena saddhiṃ āgatasenāya ca mahantaṃ sakkāraṃ kāresi.",
  "atk-s0514a2:3020_9": "Keci manussā suraṃ pivanti,",
  "atk-s0514a2:3020_10": "keci macchamaṃsādīni khādanti,",
  "atk-s0514a2:3020_11": "keci dūramaggā āgatattā kilantā sayanti.",
  "atk-s0514a2:3020_12": "Videharājā pana senakādayo cattāro paṇḍite gahetvā amaccagaṇaparivuto alaṅkatamahātale nisīdi.",
  "atk-s0514a2:3021_0": "Cūḷanirājāpi aṭṭhārasaakkhobhaṇisaṅkhāya senāya sabbaṃ taṃ nagaraṃ tisantiṃ catusaṅkhepaṃ parikkhipitvā",
  "atk-s0514a2:3021_1": "anekasatasahassāhi ukkāhi dhāriyamānāhi aruṇe uggacchanteyeva gahaṇasajjo hutvā aṭṭhāsi.",
  "atk-s0514a2:3021_2": "Taṃ ñatvā mahāsatto attano yodhānaṃ tīṇi satāni pesesi “tumhe jaṅghaumaṅgena gantvā rañño mātarañca aggamahesiñca",
  "atk-s0514a2:3021_3": "puttañca dhītarañca jaṅghaumaṅgena ānetvā mahāumaṅgena netvā umaṅgadvārato bahi akatvā antoumaṅgeyeva",
  "atk-s0514a2:3021_4": "ṭhapetvā yāva amhākaṃ āgamanā rakkhantā tattha ṭhatvā amhākaṃ āgamanakāle umaṅgā nīharitvā umaṅgadvāre",
  "atk-s0514a2:3021_5": "mahāvisālamāḷake ṭhapethā”ti.",
  "atk-s0514a2:3021_6": "Te tassa vacanaṃ sampaṭicchitvā jaṅghaumaṅgena gantvā sopānapādamūle phalakasantharaṇaṃ ugghāṭetvā sopānapādamūle",
  "atk-s0514a2:3021_7": "sopānasīse mahātaleti ettake ṭhāne ārakkhamanusse ca khujjādiparicārikāyo ca hatthapādesu bandhitvā mukhañca",
  "atk-s0514a2:3021_8": "pidahitvā tattha tattha paṭicchannaṭṭhāne ṭhapetvā rañño paṭiyattaṃ khādanīyabhojanīyaṃ kiñci khāditvā",
  "atk-s0514a2:3021_9": "kiñci bhinditvā cuṇṇavicuṇṇaṃ katvā aparibhogaṃ katvā chaḍḍetvā uparipāsādaṃ abhiruhiṃsu.",
  "atk-s0514a2:3021_10": "Tadā calākadevī nandādeviñca rājaputtañca rājadhītarañca gahetvā “ko jānāti,",
  "atk-s0514a2:3021_11": "kiṃ bhavissatī”ti maññamānā attanā saddhiṃ ekasayaneyeva sayāpesi.",
  "atk-s0514a2:3021_12": "Te yodhā gabbhadvāre ṭhatvā pakkosiṃsu.",
  "atk-s0514a2:3021_13": "Sā nikkhamitvā “kiṃ,",
  "atk-s0514a2:3021_14": "tātā”ti āha. “Devi,",
  "atk-s0514a2:3021_15": "amhākaṃ rājā vedehañca mahosadhañca jīvitakkhayaṃ pāpetvā sakalajambudīpe ekarajjaṃ katvā ekasatarājaparivuto",
  "atk-s0514a2:3021_16": "mahantena yasena ajja mahājayapānaṃ pivanto tumhe cattāropi jane gahetvā ānehī”ti amhe pahiṇīti.",
  "atk-s0514a2:3022_0": "Tepi tesaṃ vacanaṃ saddahitvā pāsādā otaritvā sopānapādamūlaṃ agamiṃsu.",
  "atk-s0514a2:3022_1": "Atha ne gahetvā jaṅghaumaṅgaṃ pavisiṃsu.",
  "atk-s0514a2:3022_2": "Te āhaṃsu “mayaṃ ettakaṃ kālaṃ idha vasantā imaṃ vīthiṃ na otiṇṇapubbā”ti. “Devi,",
  "atk-s0514a2:3022_3": "imaṃ vīthiṃ na sabbadā otaranti,",
  "atk-s0514a2:3022_4": "maṅgalavīthi nāmesā,",
  "atk-s0514a2:3022_5": "ajja maṅgaladivasabhāvena rājā iminā maggena ānetuṃ āṇāpesī”ti.",
  "atk-s0514a2:3022_6": "Te tesaṃ vacanaṃ saddahiṃsu.",
  "atk-s0514a2:3022_7": "Athekacce te cattāro gahetvā gacchiṃsu.",
  "atk-s0514a2:3022_8": "Ekacce nivattitvā rājanivesane ratanagabbhe vivaritvā yathicchitaṃ ratanasāraṃ gahetvā āgamiṃsu.",
  "atk-s0514a2:3022_9": "Itarepi cattāro khattiyā purato mahāumaṅgaṃ patvā alaṅkatadevasabhaṃ viya umaṅgaṃ disvā “rañño atthāya sajjita”nti saññaṃ kariṃsu.",
  "atk-s0514a2:3022_10": "Atha ne gaṅgāya avidūraṭhānaṃ netvā antoumaṅgeyeva alaṅkatagabbhe nisīdāpetvā ekacce ārakkhaṃ gahetvā acchiṃsu.",
  "atk-s0514a2:3022_11": "Ekacce tesaṃ ānītabhāvaṃ ñāpetuṃ gantvā bodhisattassa ārocesuṃ.",
  "atk-s0514a2:3022_12": "So tesaṃ kathaṃ sutvā “idāni me manoratho matthakaṃ pāpuṇissatī”ti somanassajāto rañño santikaṃ gantvā ekamantaṃ aṭṭhāsi.",
  "atk-s0514a2:3022_13": "Rājāpi kilesāturatāya “idāni me dhītaraṃ pesessati,",
  "atk-s0514a2:3022_14": "idāni me dhītaraṃ pesessatī”ti pallaṅkato uṭṭhāya vātapānena olokento anekehi ukkāsatasahassehi ekobhāsaṃ",
  "atk-s0514a2:3022_15": "jātaṃ nagaraṃ mahatiyā senāya parivutaṃ disvā āsaṅkitaparisaṅkito “kiṃ nu kho eta”nti paṇḍitehi saddhiṃ",
  "atk-s0514a2:3022_16": "mantento gāthamāha –",
  "atk-s0514a2:3023_0": "645.",
  "atk-s0514a2:3024_0": "“Hatthī assā rathā pattī, senā tiṭṭhanti vammitā;",
  "atk-s0514a2:3025_0": "Ukkā padittā jhāyanti, kiṃ nu maññanti paṇḍitā”ti.",
  "atk-s0514a2:3026_0": "Tattha kiṃ nu maññantīti cūḷanirājā amhākaṃ tuṭṭho, udāhu kuddho, kiṃ nu paṇḍitā maññantīti pucchi.",
  "atk-s0514a2:3027_0": "Taṃ sutvā senako āha –",
  "atk-s0514a2:3027_1": "“mā cintayittha, mahārāja,",
  "atk-s0514a2:3027_2": "atibahū ukkā paññāyanti,",
  "atk-s0514a2:3027_3": "rājā tumhākaṃ dātuṃ dhītaraṃ gahetvā eti maññe”ti.",
  "atk-s0514a2:3027_4": "Pukkusopi “tumhākaṃ āgantukasakkāraṃ kātuṃ ārakkhaṃ gahetvā ṭhito bhavissatī”ti āha.",
  "atk-s0514a2:3027_5": "Evaṃ tesaṃ yaṃ yaṃ ruccati,",
  "atk-s0514a2:3027_6": "taṃ taṃ kathayiṃsu.",
  "atk-s0514a2:3027_7": "Rājā pana “asukaṭṭhāne senā tiṭṭhantu,",
  "atk-s0514a2:3027_8": "asukaṭṭhāne ārakkhaṃ gaṇhatha,",
  "atk-s0514a2:3027_9": "appamattā hothā”ti vadantānaṃ saddaṃ sutvā olokento sannaddhapañcāvudhaṃ senaṃ passitvā maraṇabhayabhīto",
  "atk-s0514a2:3027_10": "hutvā mahāsattassa kathaṃ paccāsīsanto itaraṃ gāthamāha –",
  "atk-s0514a2:3028_0": "646.",
  "atk-s0514a2:3029_0": "“Hatthī assā rathā pattī, senā tiṭṭhanti vammitā;",
  "atk-s0514a2:3030_0": "Ukkā padittā jhāyanti, kiṃ nu kāhanti paṇḍitā”ti.",
  "atk-s0514a2:3031_0": "Tattha kiṃ nu kāhanti paṇḍitāti paṇḍita, kiṃ nāma cintesi, imā senā amhākaṃ kiṃ karissantīti.",
  "atk-s0514a2:3032_0": "Taṃ sutvā mahāsatto “imaṃ andhabālaṃ thokaṃ santāsetvā pacchā mama paññābalaṃ dassetvā assāsessāmī”ti cintetvā āha –",
  "atk-s0514a2:3033_0": "647.",
  "atk-s0514a2:3034_0": "“Rakkhati taṃ mahārāja, cūḷaneyyo mahabbalo;",
  "atk-s0514a2:3035_0": "Paduṭṭho brahmadattena, pāto taṃ ghātayissatī”ti.",
  "atk-s0514a2:3036_0": "Taṃ sutvā sabbe maraṇabhayatajjitā jātā.",
  "atk-s0514a2:3036_1": "Rañño kaṇḍo sussi mukhe kheḷo parichijji,",
  "atk-s0514a2:3036_2": "sarīre dāho uppajji.",
  "atk-s0514a2:3036_3": "So maraṇabhayabhīto paridevanto dve gāthā āha –",
  "atk-s0514a2:3037_0": "648.",
  "atk-s0514a2:3038_0": "“Ubbedhati me hadayaṃ, mukhañca parisussati;",
  "atk-s0514a2:3039_0": "Nibbutiṃ nādhigacchāmi, aggidaḍḍhova ātape.",
  "atk-s0514a2:3040_0": "649.",
  "atk-s0514a2:3041_0": "“Kammārānaṃ yathā ukkā, attho jhāyati no bahi;",
  "atk-s0514a2:3042_0": "Evampi hadayaṃ mayhaṃ, anto jhāyati no bahī”ti.",
  "atk-s0514a2:3043_0": "Tattha ubbedhatīti tāta mahosadhapaṇḍita,",
  "atk-s0514a2:3043_1": "hadayaṃ me mahāvātappaharitaṃ viya pallavaṃ kampati.",
  "atk-s0514a2:3043_2": "Anto jhāyatīti so “ukkā viya mayhaṃ hadayamaṃsaṃ abbhantare jhāyati,",
  "atk-s0514a2:3043_3": "bahi pana na jhāyatī”ti paridevati.",
  "atk-s0514a2:3044_0": "Mahāsatto tassa paridevitasaddaṃ sutvā “ayaṃ andhabālo aññesu divasesu mama vacanaṃ na akāsi,",
  "atk-s0514a2:3044_1": "bhiyyo naṃ niggaṇhissāmī”ti cintetvā āha –",
  "atk-s0514a2:3045_0": "650.",
  "atk-s0514a2:3046_0": "“Pamatto mantanātīto, bhinnamantosi khattiya;",
  "atk-s0514a2:3047_0": "Idāni kho taṃ tāyantu, paṇḍitā mantino janā.",
  "atk-s0514a2:3048_0": "651.",
  "atk-s0514a2:3049_0": "“Akatvāmaccassa vacanaṃ, atthakāmahitesino;",
  "atk-s0514a2:3050_0": "Attapītirato rājā, migo kūṭeva ohito.",
  "atk-s0514a2:3051_0": "652.",
  "atk-s0514a2:3052_0": "“Yathāpi maccho baḷisaṃ, vaṅkaṃ maṃsena chāditaṃ;",
  "atk-s0514a2:3053_0": "Āmagiddho na jānāti, maccho maraṇamattano.",
  "atk-s0514a2:3054_0": "653.",
  "atk-s0514a2:3055_0": "“Evameva tuvaṃ rāja, cūḷaneyyassa dhītaraṃ;",
  "atk-s0514a2:3056_0": "Kāmagiddho na jānāsi, macchova maraṇamattano.",
  "atk-s0514a2:3057_0": "654.",
  "atk-s0514a2:3058_0": "“Sace gacchasi pañcālaṃ, khippamattaṃ jahissasi;",
  "atk-s0514a2:3059_0": "Migaṃ panthānubandhaṃva, mahantaṃ bhayamessati.",
  "atk-s0514a2:3060_0": "655.",
  "atk-s0514a2:3061_0": "“Anariyarūpo puriso janinda, ahīva ucchaṅgagato ḍaseyya;",
  "atk-s0514a2:3062_0": "Na tena mittiṃ kayirātha dhīro, dukkho have kāpurisena saṅgamo.",
  "atk-s0514a2:3063_0": "656.",
  "atk-s0514a2:3064_0": "“Yadeva jaññā purisaṃ janinda, sīlavāyaṃ bahussuto;",
  "atk-s0514a2:3065_0": "Teneva mittiṃ kayirātha dhīro, sukho have sappurisena saṅgamo”ti.",
  "atk-s0514a2:3066_0": "Tattha pamattoti mahārāja,",
  "atk-s0514a2:3066_1": "tvaṃ kāmena pamatto.",
  "atk-s0514a2:3066_2": "Mantanātītoti mayā anāgatabhayaṃ disvā paññāya paricchinditvā mantitamantanaṃ atikkamanto.",
  "atk-s0514a2:3066_3": "Bhinnamantoti mantanātikkantattāyeva bhinnamanto,",
  "atk-s0514a2:3066_4": "yo vā te senakādīhi saddhiṃ manto gahito,",
  "atk-s0514a2:3066_5": "eso bhinnotipi bhinnamantosi jāto.",
  "atk-s0514a2:3066_6": "Paṇḍitāti ime senakādayo cattāro janā idāni taṃ rakkhantu,",
  "atk-s0514a2:3066_7": "passāmi nesaṃ balanti dīpeti.",
  "atk-s0514a2:3066_8": "Akatvāmaccassāti mama uttamaamaccassa vacanaṃ akatvā.",
  "atk-s0514a2:3066_9": "Attapītiratoti attano kilesapītiyā abhirato hutvā.",
  "atk-s0514a2:3066_10": "Migo kūṭeva ohitoti yathā nāma nivāpalobhena āgato migo kūṭapāse bajjhati,",
  "atk-s0514a2:3066_11": "evaṃ mama vacanaṃ aggahetvā “pañcālacandiṃ labhissāmī”ti kilesalobhena āgantvā idāni kūṭapāse baddho migo viya jātosīti.",
  "atk-s0514a2:3067_0": "“Yathāpi macco”ti gāthādvayaṃ “tadā mayā ayaṃ upamā ābhatā”ti dassetuṃ vuttaṃ.",
  "atk-s0514a2:3067_1": "“Sace gacchasī”ti gāthāpi “na kevalaṃ ettakameva,",
  "atk-s0514a2:3067_2": "imampi ahaṃ āhari”nti dassetuṃ vuttā.",
  "atk-s0514a2:3067_3": "Anariyarūpoti kevaṭṭabrāhmaṇasadiso asappurisajātiko nillajjapuriso.",
  "atk-s0514a2:3067_4": "Na tena mittinti tādisena saddhiṃ mittidhammaṃ na kayirātha,",
  "atk-s0514a2:3067_5": "tvaṃ pana kevaṭṭena saddhiṃ mittidhammaṃ katvā tassa vacanaṃ gaṇhi.",
  "atk-s0514a2:3067_6": "Dukkhoti evarūpena saddhiṃ saṅgamo nāma ekavārampi kato idhalokepi paralokepi mahādukkhāvahanato dukkho nāma hoti.",
  "atk-s0514a2:3067_7": "Yadevāti yaṃ eva,",
  "atk-s0514a2:3067_8": "ayameva vā pāṭho.",
  "atk-s0514a2:3067_9": "Sukhoti idhalokepi paralokepi sukhoyeva.",
  "atk-s0514a2:3068_0": "Atha naṃ “puna evarūpaṃ karissatī”ti suṭṭhutaraṃ niggaṇhanto pubbe raññā kathitakathaṃ āharitvā dassento –",
  "atk-s0514a2:3069_0": "657.",
  "atk-s0514a2:3070_0": "“Bālo tuvaṃ eḷamūgosi rāja, yo uttamatthāni mayī lapittho;",
  "atk-s0514a2:3071_0": "Kimevahaṃ naṅgalakoṭivaḍḍho, atthāni jānāmi yathāpi aññe.",
  "atk-s0514a2:3072_0": "658.",
  "atk-s0514a2:3073_0": "“Imaṃ gale gahetvāna, nāsetha vijitā mama;",
  "atk-s0514a2:3074_0": "Yo me ratanalābhassa, antarāyāya bhāsatī”ti. –",
  "atk-s0514a2:3075_0": "Imā dve gāthā vatvā “mahārāja,",
  "atk-s0514a2:3075_1": "ahaṃ gahapatiputto,",
  "atk-s0514a2:3075_2": "yathā tava aññe senakādayo paṇḍitā atthāni jānanti,",
  "atk-s0514a2:3075_3": "tathā kimeva ahaṃ jānissaṃ,",
  "atk-s0514a2:3075_4": "agocaro esa mayhaṃ,",
  "atk-s0514a2:3075_5": "gahapatisippamevāhaṃ jānāmi,",
  "atk-s0514a2:3075_6": "ayaṃ attho senakādīnaṃ paṇḍitānaṃ pākaṭo hoti,",
  "atk-s0514a2:3075_7": "ajja te aṭṭhārasaakkhobhaṇisaṅkhāya senāya parivāritassa senakādayo avassayā hontu,",
  "atk-s0514a2:3075_8": "maṃ pana gīvāyaṃ gahetvā nikkaḍḍhituṃ āṇāpesi,",
  "atk-s0514a2:3075_9": "idāni maṃ kasmā pucchasī”ti evaṃ suniggahitaṃ niggaṇhi.",
  "atk-s0514a2:3076_0": "Taṃ sutvā rājā cintesi “paṇḍito mayā kathitadosameva katheti.",
  "atk-s0514a2:3076_1": "Pubbeva hi idaṃ anāgatabhayaṃ jāni,",
  "atk-s0514a2:3076_2": "tena maṃ ativiya niggaṇhāti,",
  "atk-s0514a2:3076_3": "na kho panāyaṃ ettakaṃ kālaṃ nikkammakova acchissati,",
  "atk-s0514a2:3076_4": "avassaṃ iminā mayhaṃ sotthibhāvo kato bhavissatī”ti.",
  "atk-s0514a2:3076_5": "Atha naṃ pariggaṇhanto dve gāthā abhāsi –",
  "atk-s0514a2:3077_0": "659.",
  "atk-s0514a2:3078_0": "“Mahosadha atītena, nānuvijjhanti paṇḍitā,",
  "atk-s0514a2:3079_0": "Kiṃ maṃ assaṃva sambaddhaṃ, patodeneva vijjhasi.",
  "atk-s0514a2:3080_0": "660.",
  "atk-s0514a2:3081_0": "“Sace passasi mokkhaṃ vā, khemaṃ vā pana passasi;",
  "atk-s0514a2:3082_0": "Teneva maṃ anusāsa, kiṃ atītena vijjhasī”ti.",
  "atk-s0514a2:3083_0": "Tattha nānuvijjhantīti atītadosaṃ gahetvā mukhasattīhi na vijjhanti.",
  "atk-s0514a2:3083_1": "Assaṃva sambaddhanti sattusenāya parivutattā suṭṭhu bandhitvā ṭhapitaṃ assaṃ viya kiṃ maṃ vijjhasi.",
  "atk-s0514a2:3083_2": "Teneva manti evaṃ te mokkho bhavissati,",
  "atk-s0514a2:3083_3": "evaṃ khemanti teneva sotthibhāvena maṃ anusāsa assāsehi,",
  "atk-s0514a2:3083_4": "tañhi ṭhapetvā aññaṃ me paṭisaraṇaṃ natthīti.",
  "atk-s0514a2:3084_0": "Atha naṃ mahāsatto “ayaṃ rājā ativiya andhabālo,",
  "atk-s0514a2:3084_1": "purisavisesaṃ na jānāti,",
  "atk-s0514a2:3084_2": "thokaṃ kilametvā pacchā tassa avassayo bhavissamī”ti cintetvā āha –",
  "atk-s0514a2:3085_0": "661.",
  "atk-s0514a2:3086_0": "“Atītaṃ mānusaṃ kammaṃ, dukkaraṃ durabhisambhavaṃ;",
  "atk-s0514a2:3087_0": "Na taṃ sakkopi mocetuṃ, tvaṃ pajānassu khattiya.",
  "atk-s0514a2:3088_0": "662.",
  "atk-s0514a2:3089_0": "“Santi vehāyasā nāgā, iddhimanto yasassino;",
  "atk-s0514a2:3090_0": "Tepi ādāya gaccheyyuṃ, yassa honti tathāvidhā.",
  "atk-s0514a2:3091_0": "663.",
  "atk-s0514a2:3092_0": "“Santi vehāyasā assā, iddhimanto yasassino;",
  "atk-s0514a2:3093_0": "Tepi ādāya gaccheyyuṃ, yassa honti tathāvidhā.",
  "atk-s0514a2:3094_0": "664.",
  "atk-s0514a2:3095_0": "“Santi vehāyasā pakkhī, iddhimanto yasassino;",
  "atk-s0514a2:3096_0": "Tepi ādāya gaccheyyuṃ, yassa honti tathāvidhā.",
  "atk-s0514a2:3097_0": "665.",
  "atk-s0514a2:3098_0": "“Santi vehāyasā yakkhā, iddhimanto yasassino;",
  "atk-s0514a2:3099_0": "Tepi ādāya gaccheyyuṃ, yassa honti tathāvidhā.",
  "atk-s0514a2:3100_0": "666.",
  "atk-s0514a2:3101_0": "“Atītaṃ mānusaṃ kammaṃ, dukkaraṃ durabhisambhavaṃ;",
  "atk-s0514a2:3102_0": "Na taṃ sakkomi mocetuṃ, antalikkhena khattiyā”ti.",
  "atk-s0514a2:3103_0": "Tattha kammanti mahārāja,",
  "atk-s0514a2:3103_1": "idaṃ ito tava mocanaṃ nāma atītaṃ,",
  "atk-s0514a2:3103_2": "manussehi kattabbakammaṃ atītaṃ.",
  "atk-s0514a2:3103_3": "Dukkaraṃ durabhisambhavanti neva kātuṃ,",
  "atk-s0514a2:3103_4": "na sambhavituṃ sakkā.",
  "atk-s0514a2:3103_5": "Na taṃ sakkomīti ahaṃ taṃ ito mocetuṃ na sakkomi.",
  "atk-s0514a2:3103_6": "Tvaṃ pajānassu khattiyāti mahārāja,",
  "atk-s0514a2:3103_7": "tvamevettha kattabbaṃ jānassu.",
  "atk-s0514a2:3103_8": "Vehāyasāti ākāsena gamanasamatthā.",
  "atk-s0514a2:3103_9": "Nāgāti hatthino.",
  "atk-s0514a2:3103_10": "Yassāti yassa rañño.",
  "atk-s0514a2:3103_11": "Tathāvidhāti chaddantakule vā uposathakule vā jātā nāgā honti,",
  "atk-s0514a2:3103_12": "taṃ rājānaṃ te ādāya gaccheyyuṃ.",
  "atk-s0514a2:3103_13": "Assāti valāhakaassarājakule jātā assā.",
  "atk-s0514a2:3103_14": "Pakkhīti garuḷhaṃ sandhāyāha.",
  "atk-s0514a2:3103_15": "Yakkhāti sātāgirādayo yakkhā.",
  "atk-s0514a2:3103_16": "Antalikkhenāti antalikkhena mocetuṃ na sakkomi,",
  "atk-s0514a2:3103_17": "taṃ ādāya ākāsena mithilaṃ netuṃ na sakkomīti attho.",
  "atk-s0514a2:3104_0": "Rājā taṃ sutvā appaṭibhāno nisīdi.",
  "atk-s0514a2:3104_1": "Atha senako cintesi “idāni rañño ceva amhākañca ṭhapetvā paṇḍitaṃ aññaṃ paṭisaraṇaṃ natthi,",
  "atk-s0514a2:3104_2": "rājā panassa kathaṃ sutvā maraṇabhayatajjito kiñci vattuṃ na sakkoti,",
  "atk-s0514a2:3104_3": "ahaṃ paṇḍitaṃ yācissāmī”ti.",
  "atk-s0514a2:3104_4": "So yācanto dve gāthā abhāsi –",
  "atk-s0514a2:3105_0": "667.",
  "atk-s0514a2:3106_0": "“Atīradassī puriso, mahante udakaṇṇave;",
  "atk-s0514a2:3107_0": "Yattha so labhate gādhaṃ, tattha so vindate sukhaṃ.",
  "atk-s0514a2:3108_0": "668.",
  "atk-s0514a2:3109_0": "“Evaṃ amhañca rañño ca, tvaṃ patiṭṭhā mahosadha;",
  "atk-s0514a2:3110_0": "Tvaṃ nosi mantinaṃ seṭṭho, amhe dukkhā pamocayā”ti.",
  "atk-s0514a2:3111_0": "Tattha atīradassīti samudde bhinnanāvo tīraṃ apassanto.",
  "atk-s0514a2:3111_1": "Yatthāti ūmivegabbhāhato vicaranto yamhi padese patiṭṭhaṃ labhati.",
  "atk-s0514a2:3111_2": "Pamocayāti pubbepi mithilaṃ parivāretvā ṭhitakāle tayāva pamocitamhā,",
  "atk-s0514a2:3111_3": "idānipi tvameva amhe dukkhā mocehīti yāci.",
  "atk-s0514a2:3112_0": "Atha naṃ niggaṇhanto mahāsatto gāthāya ajjhabhāsi –",
  "atk-s0514a2:3113_0": "669.",
  "atk-s0514a2:3114_0": "“Atītaṃ mānusaṃ kammaṃ, dukkaraṃ durabhisambhavaṃ;",
  "atk-s0514a2:3115_0": "Na taṃ sakkomi mocetuṃ, tvaṃ pajānassu senakā”ti.",
  "atk-s0514a2:3116_0": "Tattha pajānassu senakāti senaka, ahaṃ na sakkomi, tvaṃ pana imaṃ rājānaṃ ākāsena mithilaṃ nehīti.",
  "atk-s0514a2:3117_0": "Rājā gahetabbagahaṇaṃ apassanto maraṇabhayatajjito mahāsattena saddhiṃ kathetuṃ asakkonto “kadāci senakopi kiñci upāyaṃ jāneyya,",
  "atk-s0514a2:3117_1": "pucchissāmi tāva na”nti pucchanto gāthamāha –",
  "atk-s0514a2:3118_0": "670.",
  "atk-s0514a2:3119_0": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3120_0": "Senakaṃ dāni pucchāmi, kiṃ kiccaṃ idha maññasī”ti.",
  "atk-s0514a2:3121_0": "Tattha kiṃ kiccanti kiṃ kātabbayuttakaṃ idha maññasi,",
  "atk-s0514a2:3121_1": "mahosadhenamhi pariccatto,",
  "atk-s0514a2:3121_2": "yadi tvaṃ jānāsi, vadehīti.",
  "atk-s0514a2:3122_0": "Taṃ sutvā senako “maṃ rājā upāyaṃ pucchati,",
  "atk-s0514a2:3122_1": "sobhano vā hotu mā vā,",
  "atk-s0514a2:3122_2": "kathessāmi ekaṃ upāya”nti cintetvā gāthamāha –",
  "atk-s0514a2:3123_0": "671.",
  "atk-s0514a2:3124_0": "“Aggiṃ vā dvārato dema, gaṇhāmase vikantanaṃ;",
  "atk-s0514a2:3125_0": "Aññamaññaṃ vadhitvāna, khippaṃ hissāma jīvitaṃ;",
  "atk-s0514a2:3126_0": "Mā no rājā brahmadatto, ciraṃ dukkhena mārayī”ti.",
  "atk-s0514a2:3127_0": "Tattha dvāratoti dvāraṃ pidahitvā tattha aggiṃ dema.",
  "atk-s0514a2:3127_1": "Vikantananti aññamaññaṃ vikantanaṃ satthaṃ gaṇhāma.",
  "atk-s0514a2:3127_2": "Hissāmāti jīvitaṃ khippaṃ jahissāma,",
  "atk-s0514a2:3127_3": "alaṅkatapāsādoyeva no dārucitako bhavissati.",
  "atk-s0514a2:3128_0": "Taṃ sutvā rājā anattamano “attano puttadārassa evarūpaṃ citakaṃ karohī”ti vatvā pukkusādayo pucchi.",
  "atk-s0514a2:3128_1": "Tepi attano patirūpā bālakathāyeva kathayiṃsu.",
  "atk-s0514a2:3128_2": "Tena vuttaṃ –",
  "atk-s0514a2:3129_0": "672.",
  "atk-s0514a2:3130_0": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3131_0": "Pukkusaṃ dāni pucchāmi, kiṃ kiccaṃ idha maññasi.",
  "atk-s0514a2:3132_0": "673.",
  "atk-s0514a2:3133_0": "“Visaṃ khāditvā mīyāma, khippaṃ hissāma jīvitaṃ;",
  "atk-s0514a2:3134_0": "Mā no rājā brahmadatto, ciraṃ dukkhena mārayi.",
  "atk-s0514a2:3135_0": "674.",
  "atk-s0514a2:3136_0": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3137_0": "Kāmindaṃ dāni pucchāmi, kiṃ kiccaṃ idha maññasi.",
  "atk-s0514a2:3138_0": "675.",
  "atk-s0514a2:3139_0": "“Rajjuyā bajjha mīyāma, papātā papatāmase;",
  "atk-s0514a2:3140_0": "Mā no rājā brahmadatto, ciraṃ dukkhena mārayi.",
  "atk-s0514a2:3141_0": "676.",
  "atk-s0514a2:3142_0": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3143_0": "Devindaṃ dāni pucchāmi, kiṃ kiccaṃ idha maññasi.",
  "atk-s0514a2:3144_0": "677.",
  "atk-s0514a2:3145_0": "“Aggiṃ vā dvārato dema, gaṇhāmase vikantanaṃ;",
  "atk-s0514a2:3146_0": "Aññamaññaṃ vadhitvāna, khippaṃ hissāma jīvitaṃ;",
  "atk-s0514a2:3147_0": "Na no sakkoti mocetuṃ, sukheneva mahosadho”ti.",
  "atk-s0514a2:3148_0": "Apica etesu devindo “ayaṃ rājā kiṃ karoti,",
  "atk-s0514a2:3148_1": "aggimhi sante khajjopanakaṃ dhamati,",
  "atk-s0514a2:3148_2": "ṭhapetvā mahosadhaṃ añño idha sotthibhāvaṃ kātuṃ samattho nāma natthi,",
  "atk-s0514a2:3148_3": "ayaṃ taṃ apucchitvā amhe pucchati,",
  "atk-s0514a2:3148_4": "mayaṃ kiṃ jānāmā”ti cintetvā aññaṃ upāyaṃ apassanto senakena kathitameva kathetvā mahāsattaṃ vaṇṇento dve pāde āha.",
  "atk-s0514a2:3148_5": "Tatrāyaṃ adhippāyo –",
  "atk-s0514a2:3148_6": "“mahārāja,",
  "atk-s0514a2:3148_7": "mayaṃ sabbepi paṇḍitameva yācāma.",
  "atk-s0514a2:3148_8": "Sace pana yāciyamānopi na no sakkoti mocetuṃ sukheneva mahosadho,",
  "atk-s0514a2:3148_9": "atha senakassa vacanaṃ karissāmā”ti.",
  "atk-s0514a2:3149_0": "Taṃ sutvā rājā pubbe bodhisattassa kathitadosaṃ saritvā tena saddhiṃ kathetuṃ asakkonto tassa suṇantasseva paridevanto āha –",
  "atk-s0514a2:3150_0": "678.",
  "atk-s0514a2:3151_0": "“Yathā kadalino sāraṃ, anvesaṃ nādhigacchati;",
  "atk-s0514a2:3152_0": "Evaṃ anvesamānā naṃ, pañhaṃ najjhagamāmase.",
  "atk-s0514a2:3153_0": "679.",
  "atk-s0514a2:3154_0": "“Yathā simbalino sāraṃ, anvesaṃ nādhigacchati;",
  "atk-s0514a2:3155_0": "Evaṃ anvesamānā naṃ, pañhaṃ najjhagamāmase.",
  "atk-s0514a2:3156_0": "680.",
  "atk-s0514a2:3157_0": "“Adese vata no vuṭṭhaṃ, kuñjarānaṃ vanodake;",
  "atk-s0514a2:3158_0": "Sakāse dummanussānaṃ, bālānaṃ avijānataṃ.",
  "atk-s0514a2:3159_0": "681.",
  "atk-s0514a2:3160_0": "“Ubbedhati me hadayaṃ, mukhañca parisussati;",
  "atk-s0514a2:3161_0": "Nibbutiṃ nādhigacchāmi, aggidaḍḍhova ātape.",
  "atk-s0514a2:3162_0": "682.",
  "atk-s0514a2:3163_0": "“Kammārānaṃ yathā ukkā, anto jhāyati no bahi;",
  "atk-s0514a2:3164_0": "Evampi hadayaṃ mayhaṃ, anto jhāyati no bahī”ti.",
  "atk-s0514a2:3165_0": "Tattha kadalinoti yathā kadalikkhandhassa nissārattā sāratthiko puriso anvesantopi tato sāraṃ nādhigacchati,",
  "atk-s0514a2:3165_1": "evaṃ mayaṃ imamhā dukkhā muccanupāyaṃ pañhaṃ pañca paṇḍite pucchitvā anvesamānāpi pañhaṃ najjhagamāmase.",
  "atk-s0514a2:3165_2": "Amhehi pucchitaṃ upāyaṃ ajānantā assuṇantā viya jātā,",
  "atk-s0514a2:3165_3": "mayaṃ taṃ pañhaṃ nādhigacchāma.",
  "atk-s0514a2:3165_4": "Dutiyagāthāyapi eseva nayo.",
  "atk-s0514a2:3165_5": "Kuñjarānaṃ vanodaketi yathā kuñjarānaṃ nirudake ṭhāne vuṭṭhaṃ adese vuṭṭhaṃ nāma hoti,",
  "atk-s0514a2:3165_6": "te hi tathārūpe nirudake vanagahane padese vasantā khippameva paccāmittānaṃ vasaṃ gacchanti,",
  "atk-s0514a2:3165_7": "evaṃ amhehipi imesaṃ dummanussānaṃ bālānaṃ santike vasantehi adese vuṭṭhaṃ.",
  "atk-s0514a2:3165_8": "Ettakesu hi paṇḍitesu ekopi me idāni paṭisaraṇaṃ natthīti nānāvidhena vilapati.",
  "atk-s0514a2:3166_0": "Taṃ sutvā paṇḍito “ayaṃ rājā ativiya kilamati.",
  "atk-s0514a2:3166_1": "Sace naṃ na assāsessāmi,",
  "atk-s0514a2:3166_2": "hadayena phalitena marissatī”ti cintetvā assāsesi.",
  "atk-s0514a2:3166_3": "Tamatthaṃ pakāsento satthā āha –",
  "atk-s0514a2:3167_0": "683.",
  "atk-s0514a2:3168_0": "“Tato so paṇḍito dhīro, atthadassī mahosadho;",
  "atk-s0514a2:3169_0": "Vedehaṃ dukkhitaṃ disvā, idaṃ vacanamabravi.",
  "atk-s0514a2:3170_0": "684.",
  "atk-s0514a2:3171_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3172_0": "Ahaṃ taṃ mocayissāmi, rāhuggahaṃva candimaṃ.",
  "atk-s0514a2:3173_0": "685.",
  "atk-s0514a2:3174_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3175_0": "Ahaṃ taṃ mocayissāmi, rāhuggahaṃva sūriyaṃ.",
  "atk-s0514a2:3176_0": "686.",
  "atk-s0514a2:3177_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3178_0": "Ahaṃ taṃ mocayissāmi, paṅke sannaṃva kuñjaraṃ.",
  "atk-s0514a2:3179_0": "687.",
  "atk-s0514a2:3180_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3181_0": "Ahaṃ taṃ mocayissāmi, peḷābaddhaṃva pannagaṃ.",
  "atk-s0514a2:3182_0": "688.",
  "atk-s0514a2:3183_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3184_0": "Ahaṃ taṃ mocayissāmi, pakkhiṃ baddhaṃva pañjare.",
  "atk-s0514a2:3185_0": "689.",
  "atk-s0514a2:3186_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3187_0": "Ahaṃ taṃ mocayissāmi, macche jālagateriva.",
  "atk-s0514a2:3188_0": "690.",
  "atk-s0514a2:3189_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3190_0": "Ahaṃ taṃ mocayissāmi, sayoggabalavāhanaṃ.",
  "atk-s0514a2:3191_0": "691.",
  "atk-s0514a2:3192_0": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3193_0": "Pañcālaṃ vāhayissāmi, kākasenaṃva leḍḍunā.",
  "atk-s0514a2:3194_0": "692.",
  "atk-s0514a2:3195_0": "“Adu paññā kimatthiyā, amacco vāpi tādiso;",
  "atk-s0514a2:3196_0": "Yo taṃ sambādhapakkhandaṃ, dukkhā na parimocaye”ti.",
  "atk-s0514a2:3197_0": "Tattha idanti davaḍāhadaḍḍhe araññe ghanavassaṃ vassāpento viya naṃ assāsento idaṃ “mā tvaṃ bhāyi,",
  "atk-s0514a2:3197_1": "mahārājā”tiādikaṃ vacanaṃ abravi.",
  "atk-s0514a2:3197_2": "Tattha sannanti laggaṃ.",
  "atk-s0514a2:3197_3": "Peḷābaddhanti peḷāya abbhantaragataṃ sappaṃ.",
  "atk-s0514a2:3197_4": "Pañcālanti etaṃ evaṃ mahantimpi pañcālarañño senaṃ.",
  "atk-s0514a2:3197_5": "Vāhayissāmīti palāpessāmi.",
  "atk-s0514a2:3197_6": "Adūti nāmatthe nipāto,",
  "atk-s0514a2:3197_7": "paññā nāma kimatthiyāti attho.",
  "atk-s0514a2:3197_8": "Amacco vāpi tādisoti tādiso paññāya sampanno amacco vāpi kimatthiyo,",
  "atk-s0514a2:3197_9": "yo taṃ evaṃ maraṇasambādhappattaṃ dukkhā na parimocaye. Mahārāja,",
  "atk-s0514a2:3197_10": "ahaṃ paṭhamataraṃ āgacchanto nāma kimatthaṃ āgatoti maññasi. Mā bhāyi,",
  "atk-s0514a2:3197_11": "ahaṃ taṃ imamhā dukkhā mocayissāmīti assāsesi.",
  "atk-s0514a2:3198_0": "Sopi tassa vacanaṃ sutvā “idāni me jīvitaṃ laddha”nti assāsaṃ paṭilabhi.",
  "atk-s0514a2:3198_1": "Bodhisattena sīhanāde kate sabbe ca tussiṃsu.",
  "atk-s0514a2:3198_2": "Atha naṃ senako pucchi “paṇḍita,",
  "atk-s0514a2:3198_3": "tvaṃ sabbe amhe gahetvā gacchanto kenupāyena gamissasī”ti?",
  "atk-s0514a2:3198_4": "“Alaṅkataumaṅgena nessāmi,",
  "atk-s0514a2:3198_5": "tumhe gamanasajjā hothā”ti vatvā umaṅgadvāravivaraṇatthaṃ yodhe āṇāpento gāthamāha –",
  "atk-s0514a2:3199_0": "693.",
  "atk-s0514a2:3200_0": "“Etha māṇavā uṭṭhetha, mukhaṃ sodhetha sandhino;",
  "atk-s0514a2:3201_0": "Vedeho sahamaccehi, umaṅgena gamissatī”ti.",
  "atk-s0514a2:3202_0": "Tattha māṇavāti taruṇādhivacanaṃ.",
  "atk-s0514a2:3202_1": "Mukhaṃ sodhethāti umaṅgadvāraṃ vivaratha.",
  "atk-s0514a2:3202_2": "Sandhinoti gharasandhino ca dvāraṃ sodhetha,",
  "atk-s0514a2:3202_3": "ekasatānaṃ sayanagabbhānaṃ dvāraṃ vivaratha,",
  "atk-s0514a2:3202_4": "anekasatānaṃ dīpālayānaṃ dvāraṃ vivarathāti.",
  "atk-s0514a2:3203_0": "Te uṭṭhāya umaṅgadvāraṃ vivariṃsu.",
  "atk-s0514a2:3203_1": "Sakalo umaṅgo ekobhāso alaṅkatadevasabhā viya viroci.",
  "atk-s0514a2:3203_2": "Tamatthaṃ pakāsento satthā āha –",
  "atk-s0514a2:3204_0": "694.",
  "atk-s0514a2:3205_0": "“Tassa taṃ vacanaṃ sutvā, paṇḍitassānucārino;",
  "atk-s0514a2:3206_0": "Umaṅgadvāraṃ vivariṃsu, yantayutte ca aggaḷe”ti.",
  "atk-s0514a2:3207_0": "Tattha anucārinoti veyyāvaccakarā. Yantayutte ca aggaḷeti sūcighaṭikasampannāni ca dvārakavāṭāni.",
  "atk-s0514a2:3208_0": "Te umaṅgadvāraṃ vivaritvā mahāsattassa ārocesuṃ.",
  "atk-s0514a2:3208_1": "So rañño saññamadāsi “kālo, deva,",
  "atk-s0514a2:3208_2": "pāsādā otarathā”ti.",
  "atk-s0514a2:3208_3": "Taṃ sutvā rājā otari.",
  "atk-s0514a2:3208_4": "Atha senako sīsato nāḷipaṭṭaṃ apanetvā sāṭakaṃ omuñcitvā kacchaṃ daḷhaṃ bandhi.",
  "atk-s0514a2:3208_5": "Atha naṃ mahāsatto disvā “senaka,",
  "atk-s0514a2:3208_6": "kiṃ karosī”ti pucchi. “Paṇḍita,",
  "atk-s0514a2:3208_7": "umaṅgena gacchantehi nāma veṭhanaṃ mocetvā kacchaṃ daḷhaṃ bandhitvā gantabba”nti. “Senaka,",
  "atk-s0514a2:3208_8": "‘umaṅgaṃ pavisanto onamitvā jaṇṇukehi patiṭṭhāya pavisissāmī’ti mā saññamakāsi.",
  "atk-s0514a2:3208_9": "Sace hatthinā gantukāmosi,",
  "atk-s0514a2:3208_10": "hatthiṃ abhiruyha gacchāhi.",
  "atk-s0514a2:3208_11": "Sace assena gantukāmosi,",
  "atk-s0514a2:3208_12": "assaṃ abhiruyha gacchāhi.",
  "atk-s0514a2:3208_13": "Ucco umaṅgo aṭṭhārasahatthubbedho visāladvāro,",
  "atk-s0514a2:3208_14": "tvaṃ yathāruciyā alaṅkatappaṭiyatto rañño purato gacchāhī”ti āha.",
  "atk-s0514a2:3208_15": "Bodhisatto kira senakassa gamanaṃ purato vicāretvā rājānaṃ majjhe katvā sayaṃ pacchato ahosi.",
  "atk-s0514a2:3208_16": "Kiṃ kāraṇā?",
  "atk-s0514a2:3208_17": "Rājā alaṅkataumaṅgaṃ olokento mā saṇikaṃ agamāsīti.",
  "atk-s0514a2:3208_18": "Umaṅge mahājanassa yāgubhattakhādanīyādīni appamāṇāni ahesuṃ.",
  "atk-s0514a2:3208_19": "Te manussā khādantā pivantā umaṅgaṃ olokentā gacchanti.",
  "atk-s0514a2:3208_20": "Mahāsatto “yātha mahārāja,",
  "atk-s0514a2:3208_21": "yātha mahārājā”ti codento pacchato yāti.",
  "atk-s0514a2:3208_22": "Rājā alaṅkatadevasabhaṃ viya umaṅgaṃ olokento yāti.",
  "atk-s0514a2:3208_23": "Tamatthaṃ pakāsento satthā āha –",
  "atk-s0514a2:3209_0": "695.",
  "atk-s0514a2:3210_0": "“Purato senako yāti, pacchato ca mahosadho;",
  "atk-s0514a2:3211_0": "Majjhe ca rājā vedeho, amaccaparivārito”ti.",
  "atk-s0514a2:3212_0": "Rañño āgatabhāvaṃ ñatvā te māṇavā rājamātarañca deviñca puttañca dhītarañca umaṅgā nīharitvā mahāvisālamāḷake ṭhapesuṃ.",
  "atk-s0514a2:3212_1": "Rājāpi bodhisattena saddhiṃ umaṅgā nikkhami.",
  "atk-s0514a2:3212_2": "Te rājānañca paṇḍitañca disvā “nissaṃsayaṃ parahatthaṃ gatamhā,",
  "atk-s0514a2:3212_3": "amhe gahetvā āgatehi paṇḍitassa purisehi bhavitabba”nti maraṇabhayatajjitā mahāviravaṃ viraviṃsu.",
  "atk-s0514a2:3212_4": "Cūḷanirājāpi kira vedeharañño palāyanabhayena gaṅgāto gāvutamattaṭṭhāne aṭṭhāsi.",
  "atk-s0514a2:3212_5": "So sannisinnāya rattiyā tesaṃ viravaṃ sutvā “nandādeviyā viya saddo”ti vattukāmopi “kuhiṃ nandādeviṃ passissasī”ti parihāsabhayena na kiñci āha.",
  "atk-s0514a2:3212_6": "Mahāsatto pana tasmiṃ ṭhāne pañcālacandiṃ kumārikaṃ ratanarāsimhi ṭhapetvā abhisiñcitvā “mahārāja,",
  "atk-s0514a2:3212_7": "tvaṃ imissā kāraṇā āgato,",
  "atk-s0514a2:3212_8": "ayaṃ te aggamahesī hotū”ti āha.",
  "atk-s0514a2:3212_9": "Tīṇi nāvāsatāni upaṭṭhāpesuṃ,",
  "atk-s0514a2:3212_10": "rājā visālamāḷakā otaritvā alaṅkatanāvaṃ abhiruhi.",
  "atk-s0514a2:3212_11": "Tepi cattāro khattiyā nāvaṃ abhiruhiṃsu.",
  "atk-s0514a2:3212_12": "Tamatthaṃ pakāsento satthā āha –",
  "atk-s0514a2:3213_0": "696.",
  "atk-s0514a2:3214_0": "“Umaṅgā nikkhamitvāna, vedeho nāvamāruhi;",
  "atk-s0514a2:3215_0": "Abhiruḷhañca taṃ ñatvā, anusāsi mahosadho.",
  "atk-s0514a2:3216_0": "697.",
  "atk-s0514a2:3217_0": "“Ayaṃ te sasuro deva, ayaṃ sassu janādhipa;",
  "atk-s0514a2:3218_0": "Yathā mātu paṭipatti, evaṃ te hotu sassuyā.",
  "atk-s0514a2:3219_0": "698.",
  "atk-s0514a2:3220_0": "“Yathāpi niyako bhātā, saudariyo ekamātuko;",
  "atk-s0514a2:3221_0": "Evaṃ pañcālacando te, dayitabbo rathesabha.",
  "atk-s0514a2:3222_0": "699.",
  "atk-s0514a2:3223_0": "“Ayaṃ pañcālacandī te, rājaputtī abhicchitā;",
  "atk-s0514a2:3224_0": "Kāmaṃ karohi te tāya, bhariyā te rathesabhā”ti.",
  "atk-s0514a2:3225_0": "Tattha anusāsīti evaṃ kirassa ahosi “kadāci eso kujjhitvā cūḷanirañño mātaraṃ māreyya,",
  "atk-s0514a2:3225_1": "abhirūpāya nandādeviyā saddhiṃ saṃvāsaṃ kappeyya,",
  "atk-s0514a2:3225_2": "rājakumāraṃ vā māreyya,",
  "atk-s0514a2:3225_3": "paṭiññamassa gaṇhissāmī”ti.",
  "atk-s0514a2:3225_4": "Tasmā “ayaṃ te”tiādīni vadanto anusāsi.",
  "atk-s0514a2:3225_5": "Tattha ayaṃ te sasuroti ayaṃ tava sasurassa cūḷanirañño putto pañcālacandiyā kaniṭṭhabhātiko,",
  "atk-s0514a2:3225_6": "ayaṃ te idāni sasuro.",
  "atk-s0514a2:3225_7": "Ayaṃ sassūti ayaṃ imissā mātā nandādevī nāma tava sassu.",
  "atk-s0514a2:3225_8": "Yathāmātūti yathā mātu puttā vattappaṭivattaṃ karonti,",
  "atk-s0514a2:3225_9": "evaṃ te etissā hotu,",
  "atk-s0514a2:3225_10": "balavatiṃ mātusaññaṃ paccupaṭṭhāpetvā mā naṃ kadāci lobhacittena olokehi.",
  "atk-s0514a2:3225_11": "Niyakoti ajjhattiko ekapitarā jāto.",
  "atk-s0514a2:3225_12": "Ekamātukoti ekamātarā jāto.",
  "atk-s0514a2:3225_13": "Dayitabboti piyāyitabbo.",
  "atk-s0514a2:3225_14": "Bhariyāti ayaṃ te bhariyā,",
  "atk-s0514a2:3225_15": "mā etissā avamānaṃ akāsīti rañño paṭiññaṃ gaṇhi.",
  "atk-s0514a2:3226_0": "Rājāpi “sādhū”ti sampaṭicchi.",
  "atk-s0514a2:3226_1": "Rājamātaraṃ pana ārabbha kiñci na kathesi.",
  "atk-s0514a2:3226_2": "Kiṃ kāraṇā?",
  "atk-s0514a2:3226_3": "Tassā mahallakabhāveneva.",
  "atk-s0514a2:3226_4": "Idaṃ pana sabbaṃ bodhisatto tīre ṭhatvāva kathesi.",
  "atk-s0514a2:3226_5": "Atha naṃ rājā mahādukkhato muttatāya gantukāmo hutvā “tāta,",
  "atk-s0514a2:3226_6": "tvaṃ tīre ṭhitova kathesī”ti vatvā gāthamāha –",
  "atk-s0514a2:3227_0": "700.",
  "atk-s0514a2:3228_0": "“Āruyha nāvaṃ taramāno, kiṃ nu tīramhi tiṭṭhasi;",
  "atk-s0514a2:3229_0": "Kicchā muttāmha dukkhato, yāma dāni mahosadhā”ti.",
  "atk-s0514a2:3230_0": "Mahāsatto “deva, tumhehi saddhiṃ gamanaṃ nāma mayhaṃ ayutta”nti vatvā āha –",
  "atk-s0514a2:3231_0": "701.",
  "atk-s0514a2:3232_0": "“Nesa dhammo mahārāja, yohaṃ senāya nāyako;",
  "atk-s0514a2:3233_0": "Senaṅgaṃ parihāpetvā, attānaṃ parimocaye.",
  "atk-s0514a2:3234_0": "702.",
  "atk-s0514a2:3235_0": "“Nivesanamhi te deva, senaṅgaṃ parihāpitaṃ;",
  "atk-s0514a2:3236_0": "Taṃ dinnaṃ brahmadattena, ānayissaṃ rathesabhā”ti.",
  "atk-s0514a2:3237_0": "Tattha dhammoti sabhāvo.",
  "atk-s0514a2:3237_1": "Nivesanamhīti taṃ nagaraṃ sandhāyāha.",
  "atk-s0514a2:3237_2": "Parimocayeti parimoceyyaṃ.",
  "atk-s0514a2:3237_3": "Parihāpitanti chaḍḍitaṃ.",
  "atk-s0514a2:3237_4": "Tesu hi manussesu dūramaggaṃ āgatattā keci kilantā niddaṃ okkantā keci khādantā pivantā amhākaṃ nikkhantabhāvampi na jāniṃsu,",
  "atk-s0514a2:3237_5": "keci gilānā.",
  "atk-s0514a2:3237_6": "Mayā saddhiṃ cattāro māse kammaṃ katvā mama upakārakā manussā cettha bahū,",
  "atk-s0514a2:3237_7": "na sakkā mayā ekamanussampi chaḍḍetvā gantuṃ,",
  "atk-s0514a2:3237_8": "ahaṃ pana nivattitvā sabbampi taṃ tava senaṃ brahmadattena dinnaṃ appaṭividdhaṃ ānessāmi. Tumhe, mahārāja,",
  "atk-s0514a2:3237_9": "katthaci avilambantā sīghaṃ gacchatha.",
  "atk-s0514a2:3237_10": "Mayā evā antarāmagge hatthivāhanādīni ṭhapitāni,",
  "atk-s0514a2:3237_11": "kilantakilantāni pahāya samatthasamatthehi sīghaṃ mithilameva pavisathāti.",
  "atk-s0514a2:3238_0": "Tato rājā gāthamāha –",
  "atk-s0514a2:3239_0": "703.",
  "atk-s0514a2:3240_0": "“Appaseno mahāsenaṃ, kathaṃ viggayha ṭhassasi;",
  "atk-s0514a2:3241_0": "Dubbalo balavantena, vihaññissasi paṇḍitā”ti.",
  "atk-s0514a2:3242_0": "Tattha viggayhāti parippharitvā. Vihaññissasīti haññissasi.",
  "atk-s0514a2:3243_0": "Tato bodhisatto āha –",
  "atk-s0514a2:3244_0": "704.",
  "atk-s0514a2:3245_0": "“Appasenopi ce mantī, mahāsenaṃ amantinaṃ;",
  "atk-s0514a2:3246_0": "Jināti rājā rājāno, ādiccovudayaṃ tama”nti.",
  "atk-s0514a2:3247_0": "Tattha mantīti mantāya samannāgato paññavā upāyakusalo.",
  "atk-s0514a2:3247_1": "Amantinanti anupāyakusalaṃ jināti,",
  "atk-s0514a2:3247_2": "paññavā duppaññaṃ jināti.",
  "atk-s0514a2:3247_3": "Rājā rājānoti ekopi ca evarūpo rājā bahūpi duppaññarājāno jinātiyeva.",
  "atk-s0514a2:3247_4": "Yathā kinti?",
  "atk-s0514a2:3247_5": "Ādiccovudayaṃ tamanti,",
  "atk-s0514a2:3247_6": "yathā ādicco udayanto tamaṃ viddhaṃsetvā ālokaṃ dasseti,",
  "atk-s0514a2:3247_7": "evaṃ jināti ceva sūriyo viya virocati ca.",
  "atk-s0514a2:3248_0": "Idaṃ vatvā mahāsatto rājānaṃ “gacchatha tumhe”ti vanditvā uyyojesi.",
  "atk-s0514a2:3248_1": "So “mutto vatamhi amittahatthato,",
  "atk-s0514a2:3248_2": "imissā ca laddhattā manorathopi me matthakaṃ patto”ti bodhisattassa guṇe āvajjetvā uppannapītipāmojjo paṇḍitassa guṇe senakassa kathento gāthamāha –",
  "atk-s0514a2:3249_0": "705.",
  "atk-s0514a2:3250_0": "“Susukhaṃ vata saṃvāso, paṇḍitehīti senaka;",
  "atk-s0514a2:3251_0": "Pakkhīva pañjare baddhe, macche jālagateriva;",
  "atk-s0514a2:3252_0": "Amittahatthattagate, mocayī no mahosadho”ti.",
  "atk-s0514a2:3253_0": "Tattha susukhaṃ vatāti atisukhaṃ vata idaṃ,",
  "atk-s0514a2:3253_1": "yo saṃvāso paṇḍitehi.",
  "atk-s0514a2:3253_2": "Itīti kāraṇatthe nipāto.",
  "atk-s0514a2:3253_3": "Idaṃ vuttaṃ hoti –",
  "atk-s0514a2:3253_4": "yasmā amittahatthagate mocayi no mahosadho, tasmā, senaka, vadāmi.",
  "atk-s0514a2:3253_5": "Susukhaṃ vata idaṃ,",
  "atk-s0514a2:3253_6": "yo esa paṇḍitehi saṃvāsoti.",
  "atk-s0514a2:3254_0": "Taṃ sutvā senakopi paṇḍitassa guṇe kathento āha –",
  "atk-s0514a2:3255_0": "706.",
  "atk-s0514a2:3256_0": "“Evametaṃ mahārāja, paṇḍitā hi sukhāvahā;",
  "atk-s0514a2:3257_0": "Pakkhīva pañjare baddhe, macche jālagateriva;",
  "atk-s0514a2:3258_0": "Amittahatthattagate, mocayī no mahosadho”ti.",
  "atk-s0514a2:3259_0": "Atha vedeharājā nadiṃ uttaritvā yojanantare yojanantare mahāsattena kāritagāmaṃ sampatto.",
  "atk-s0514a2:3259_1": "Tatrassa bodhisattena ṭhapitamanussā hatthivāhanādīni ceva annapānādīni ca adaṃsu.",
  "atk-s0514a2:3259_2": "So kilante hatthiassarathādayo ṭhapetvā itare ādāya tehi saddhiṃ aññaṃ gāmaṃ pāpuṇi.",
  "atk-s0514a2:3259_3": "Etenupāyena yojanasatikaṃ maggaṃ atikkamitvā punadivase pātova mithilaṃ pāvisi.",
  "atk-s0514a2:3259_4": "Mahāsattopi umaṅgadvāraṃ gantvā attanā sannaddhakhaggaṃ omuñcitvā umaṅgadvāre vālukaṃ viyūhitvā ṭhapesi.",
  "atk-s0514a2:3259_5": "Ṭhapetvā ca pana umaṅgaṃ pavisitvā umaṅgena gantvā nagaraṃ pavisitvā pāsādaṃ abhiruyha gandhodakena nhatvā",
  "atk-s0514a2:3259_6": "nānaggarasabhojanaṃ bhuñjitvā sayanavaragato “manoratho me matthakaṃ patto”ti āvajjento nipajji.",
  "atk-s0514a2:3259_7": "Atha tassā rattiyā accayena cūḷanirājā senaṅgaṃ vicārayamāno taṃ nagaraṃ upāgami.",
  "atk-s0514a2:3259_8": "Tamatthaṃ pakāsento satthā āha –",
  "atk-s0514a2:3260_0": "707.",
  "atk-s0514a2:3261_0": "“Rakkhitvā kasiṇaṃ rattiṃ, cūḷaneyyo mahabbalo;",
  "atk-s0514a2:3262_0": "Udentaṃ aruṇuggasmiṃ, upakāriṃ upāgami.",
  "atk-s0514a2:3263_0": "708.",
  "atk-s0514a2:3264_0": "“Āruyha pavaraṃ nāgaṃ, balavantaṃ saṭṭhihāyanaṃ;",
  "atk-s0514a2:3265_0": "Rājā avoca pañcālo, cūḷaneyyo mahabbalo.",
  "atk-s0514a2:3266_0": "709.",
  "atk-s0514a2:3267_0": "“Sannaddho maṇivammena, saramādāya pāṇinā;",
  "atk-s0514a2:3268_0": "Pesiye ajjhabhāsittha, puthugumbe samāgate”ti.",
  "atk-s0514a2:3269_0": "Tattha kasiṇanti sakalaṃ nissesaṃ.",
  "atk-s0514a2:3269_1": "Udentanti udente.",
  "atk-s0514a2:3269_2": "Upakārinti pañcālanagaraṃ upādāya mahāsattenakāritattā “upakārī”ti laddhanāmakaṃ taṃ nagaraṃ upāgami.",
  "atk-s0514a2:3269_3": "Avocāti attano senaṃ avoca.",
  "atk-s0514a2:3269_4": "Pesiyeti attano pesanakārake.",
  "atk-s0514a2:3269_5": "Ajjhabhāsitthāti adhiabhāsittha,",
  "atk-s0514a2:3269_6": "puretarameva abhāsittha,",
  "atk-s0514a2:3269_7": "puthugumbeti bahūsu sippesu patiṭṭhite anekasippajānanaketi.",
  "atk-s0514a2:3270_0": "Idāni te sarūpato dassetumāha –",
  "atk-s0514a2:3271_0": "710.",
  "atk-s0514a2:3272_0": "“Hatthārohe anīkaṭṭhe, rathike pattikārake;",
  "atk-s0514a2:3273_0": "Upāsanamhi katahatthe, vālavedhe samāgate”ti.",
  "atk-s0514a2:3274_0": "Tattha upāsanamhīti dhanusippe. Katahattheti avirajjhanavedhitāya sampannahatthe.",
  "atk-s0514a2:3275_0": "Idāni rājā vedehaṃ jīvaggāhaṃ gaṇhāpetuṃ āṇāpento āha –",
  "atk-s0514a2:3276_0": "711.",
  "atk-s0514a2:3277_0": "“Pesetha kuñjare dantī, balavante saṭṭhihāyane;",
  "atk-s0514a2:3278_0": "Maddantu kuñjarā nagaraṃ, vedehena sumāpitaṃ.",
  "atk-s0514a2:3279_0": "712.",
  "atk-s0514a2:3280_0": "“Vacchadantamukhā setā, tikkhaggā aṭṭhivedhino;",
  "atk-s0514a2:3281_0": "Paṇunnā dhanuvegena, sampatantutarītarā.",
  "atk-s0514a2:3282_0": "713.",
  "atk-s0514a2:3283_0": "“Māṇavā vammino sūrā, citradaṇḍayutāvudhā;",
  "atk-s0514a2:3284_0": "Pakkhandino mahānāgā, hatthīnaṃ hontu sammukhā.",
  "atk-s0514a2:3285_0": "714.",
  "atk-s0514a2:3286_0": "“Sattiyo teladhotāyo, accimantā pabhassarā;",
  "atk-s0514a2:3287_0": "Vijjotamānā tiṭṭhantu, sataraṃsīva tārakā.",
  "atk-s0514a2:3288_0": "715.",
  "atk-s0514a2:3289_0": "“Āvudhabalavantānaṃ, guṇikāyūradhārinaṃ;",
  "atk-s0514a2:3290_0": "Etādisānaṃ yodhānaṃ, saṅgāme apalāyinaṃ;",
  "atk-s0514a2:3291_0": "Vedeho kuto muccissati, sace pakkhīva kāhiti.",
  "atk-s0514a2:3292_0": "716.",
  "atk-s0514a2:3293_0": "“Tiṃsa me purisanāvutyo, sabbevekekaniccitā;",
  "atk-s0514a2:3294_0": "Yesaṃ samaṃ na passāmi, kevalaṃ mahīmaṃ caraṃ.",
  "atk-s0514a2:3295_0": "717.",
  "atk-s0514a2:3296_0": "“Nāgā ca kappitā dantī, balavanto saṭṭhihāyanā;",
  "atk-s0514a2:3297_0": "Yesaṃ khandhesu sobhanti, kumārā cārudassanā.",
  "atk-s0514a2:3298_0": "718.",
  "atk-s0514a2:3299_0": "“Pītālaṅkārā pītavasanā, pītuttaranivāsanā;",
  "atk-s0514a2:3300_0": "Nāgakhandhesu sobhanti, devaputtāva nandane.",
  "atk-s0514a2:3301_0": "719.",
  "atk-s0514a2:3302_0": "“Pāṭhīnavaṇṇā nettiṃsā, teladhotā pabhassarā;",
  "atk-s0514a2:3303_0": "Niṭṭhitā naradhīrebhi, samadhārā sunissitā.",
  "atk-s0514a2:3304_0": "720.",
  "atk-s0514a2:3305_0": "“Vellālino vītamalā, sikkāyasamayā daḷā;",
  "atk-s0514a2:3306_0": "Gahitā balavantebhi, suppahārappahāribhi.",
  "atk-s0514a2:3307_0": "721.",
  "atk-s0514a2:3308_0": "“Suvaṇṇatharusampannā, lohitakacchupadhāritā;",
  "atk-s0514a2:3309_0": "Vivattamānā sobhanti, vijjūvabbhaghanantare.",
  "atk-s0514a2:3310_0": "722.",
  "atk-s0514a2:3311_0": "“Paṭākā vammino sūrā, asicammassa kovidā;",
  "atk-s0514a2:3312_0": "Dhanuggahā sikkhitarā, nāgakhandhe nipātino.",
  "atk-s0514a2:3313_0": "723.",
  "atk-s0514a2:3314_0": "“Etādisehi parikkhitto, natthi mokkho ito tava;",
  "atk-s0514a2:3315_0": "Pabhāvaṃ te na passāmi, yena tvaṃ mithilaṃ vaje”ti.",
  "atk-s0514a2:3316_0": "Tattha dantīti sampannadante.",
  "atk-s0514a2:3316_1": "Vacchadantamukhāti nikhādanasadisamukhā.",
  "atk-s0514a2:3316_2": "Paṇunnāti vissaṭṭhā.",
  "atk-s0514a2:3316_3": "Sampatantutarītarāti evarūpā sarā itarītarā sampatantu samāgacchantu.",
  "atk-s0514a2:3316_4": "Ghanameghavassaṃ viya saravassaṃ vassathāti āṇāpesi.",
  "atk-s0514a2:3316_5": "Māṇavāti taruṇayodhā.",
  "atk-s0514a2:3316_6": "Vamminoti vammahatthā.",
  "atk-s0514a2:3316_7": "Citradaṇḍayutāvudhāti citradaṇḍayuttehi āvudhehi samannāgatā.",
  "atk-s0514a2:3316_8": "Pakkhandinoti saṅgāmapakkhandikā.",
  "atk-s0514a2:3316_9": "Mahānāgāti mahānāgesu koñcanādaṃ katvā āgacchantesupi niccalā ṭhatvā tesaṃ dante gahetvā luñcituṃ samatthā yodhā.",
  "atk-s0514a2:3316_10": "Sataraṃsīva tārakāti sataraṃsī viya osadhitārakā.",
  "atk-s0514a2:3316_11": "Āvudhabalavantānanti āvudhabalena yuttānaṃ samannāgatānaṃ.",
  "atk-s0514a2:3316_12": "Guṇikāyūradhārinanti guṇi vuccati kavacaṃ,",
  "atk-s0514a2:3316_13": "kavacāni ceva kāyūrābharaṇāni ca dhārentānaṃ,",
  "atk-s0514a2:3316_14": "kavacasaṅkhātāni vā kāyūrāni dhārentānaṃ.",
  "atk-s0514a2:3316_15": "Sace pakkhīva kāhitīti sacepi pakkhī viya ākāse pakkhandanaṃ karissati,",
  "atk-s0514a2:3316_16": "tathāpi kiṃ muccissatīti vadati.",
  "atk-s0514a2:3317_0": "Tiṃsa me purisanāvutyoti purisānaṃ tiṃsasahassāni navutisatāni tiṃsanāvutyoti vuccanti.",
  "atk-s0514a2:3317_1": "Sabbevekekaniccitāti ettakā mayhaṃ paresaṃ hatthato āvudhaṃ gahetvā paccāmittānaṃ sīsapātanasamatthā",
  "atk-s0514a2:3317_2": "ekekaṃ vicinitvā gahitā anivattino yodhāti dasseti.",
  "atk-s0514a2:3317_3": "Kevalaṃ mahīmaṃ caranti sakalampi imaṃ mahiṃ caranto yesaṃ samaṃ sadisaṃ na passāmi,",
  "atk-s0514a2:3317_4": "kuto uttaritaraṃ,",
  "atk-s0514a2:3317_5": "teyeva me yodhā ettakāti dasseti.",
  "atk-s0514a2:3317_6": "Cārudassanāti cāru vuccati suvaṇṇaṃ,",
  "atk-s0514a2:3317_7": "suvaṇṇavaṇṇāti attho.",
  "atk-s0514a2:3317_8": "Pītālaṅkārāti pītavaṇṇasuvaṇṇālaṅkārā.",
  "atk-s0514a2:3317_9": "Pītavasanāti pītavaṇṇasuvaṇṇavatthā.",
  "atk-s0514a2:3317_10": "Pītuttaranivāsanāti pītauttarāsaṅganivatthā.",
  "atk-s0514a2:3317_11": "Pāṭhīnavaṇṇāti pāsāṇamacchasadisā.",
  "atk-s0514a2:3317_12": "Nettiṃsāti khaggā.",
  "atk-s0514a2:3317_13": "Naradhīrebhīti paṇḍitapurisehi.",
  "atk-s0514a2:3317_14": "Sunissitāti sunisitā atitikhiṇā.",
  "atk-s0514a2:3318_0": "Vellālinoti ṭhitamajjhanhike sūriyo viya vijjotamānā.",
  "atk-s0514a2:3318_1": "Sikkāyasamayāti satta vāre koñcasakuṇe khādāpetvā gahitena sikkāyasena katā.",
  "atk-s0514a2:3318_2": "Suppahārappahāribhīti daḷhappahārehi yodhehi.",
  "atk-s0514a2:3318_3": "Lohitakacchupadhāritāti lohitavaṇṇāya kosiyā samannāgatā.",
  "atk-s0514a2:3318_4": "Paṭākāti ākāse parivattanasamatthā.",
  "atk-s0514a2:3318_5": "Sūrāti jātisūrā.",
  "atk-s0514a2:3318_6": "Asicammassa kovidāti etesaṃ gahaṇe kusalā.",
  "atk-s0514a2:3318_7": "Dhanuggahāti dhanuggahakā.",
  "atk-s0514a2:3318_8": "Sikkhitarāti etasmiṃ dhanuggahaṇe ativiya sikkhitā.",
  "atk-s0514a2:3318_9": "Nāgakhandhe nipātinoti hatthikkhandhe khaggena chinditvā nipātanasamatthā.",
  "atk-s0514a2:3318_10": "Natthi mokkhoti ambho, vedeha,",
  "atk-s0514a2:3318_11": "tvaṃ paṭhamaṃ tāva gahapatiputtassānubhāvena muttosi,",
  "atk-s0514a2:3318_12": "idāni pana natthi tava mokkhoti vadati.",
  "atk-s0514a2:3318_13": "Pabhāvaṃ teti idāni te rājānubhāvaṃ na passāmi,",
  "atk-s0514a2:3318_14": "yena tvaṃ mithilaṃ gamissasi khippaṃ,",
  "atk-s0514a2:3318_15": "jāle paviṭṭhamaccho viya jātosīti.",
  "atk-s0514a2:3319_0": "Cūḷanirājā vedehaṃ tajjento “idāni naṃ gaṇhissāmī”ti vajiraṅkusena nāgaṃ codento “gaṇhatha,",
  "atk-s0514a2:3319_1": "bhindatha,",
  "atk-s0514a2:3319_2": "vijjhathā”ti senaṃ āṇāpento upakārinagaraṃ avattharanto viya upāgami.",
  "atk-s0514a2:3319_3": "Atha naṃ mahāsattassa upanikkhittakapurisā “ko jānāti,",
  "atk-s0514a2:3319_4": "kiṃ bhavissatī”ti attano upaṭṭhāke gahetvā parivārayiṃsu.",
  "atk-s0514a2:3319_5": "Tasmiṃ khaṇe bodhisatto sirisayanā vuṭṭhāya katasarīrappaṭijaggano bhuttapātarāso alaṅkatappaṭiyatto",
  "atk-s0514a2:3319_6": "satasahassagghanakaṃ kāsikavatthaṃ nivāsetvā rattakambalaṃ ekaṃse karitvā sattaratanavicittaṃ valañjanadaṇḍakaṃ",
  "atk-s0514a2:3319_7": "ādāya suvaṇṇapādukaṃ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde",
  "atk-s0514a2:3319_8": "sīhapañjaraṃ vivaritvā cūḷanirañño attānaṃ dassento sakkadevarājalīlāya aparāparaṃ caṅkami.",
  "atk-s0514a2:3319_9": "Cūḷanirājāpi tassa rūpasiriṃ oloketvā cittaṃ pasādetuṃ nāsakkhi,",
  "atk-s0514a2:3319_10": "“idāni naṃ gaṇhissāmī”ti turitaturitova hatthiṃ pesesi.",
  "atk-s0514a2:3319_11": "Paṇḍito cintesi “ayaṃ ‘vedeho me laddho’ti saññāya turitaturitova āgacchati,",
  "atk-s0514a2:3319_12": "na jānāti attano puttadāraṃ gahetvā amhākaṃ rañño gatabhāvaṃ,",
  "atk-s0514a2:3319_13": "suvaṇṇādāsasadisaṃ mama mukhaṃ dassetvā kathessāmi tena saddhi”nti.",
  "atk-s0514a2:3319_14": "So vātapāne ṭhitova madhurassaraṃ nicchāretvā tena saddhiṃ kathento āha –",
  "atk-s0514a2:3320_0": "724.",
  "atk-s0514a2:3321_0": "“Kiṃ nu santaramānova, nāgaṃ pesesi kuñjaraṃ;",
  "atk-s0514a2:3322_0": "Pahaṭṭharūpo āpatasi, siddhatthosmīti maññasi.",
  "atk-s0514a2:3323_0": "725.",
  "atk-s0514a2:3324_0": "“Oharetaṃ dhanuṃ cāpaṃ, khurappaṃ paṭisaṃhara;",
  "atk-s0514a2:3325_0": "Oharetaṃ subhaṃ vammaṃ, veḷuriyamaṇisanthata”nti.",
  "atk-s0514a2:3326_0": "Tattha kuñjaranti seṭṭhaṃ.",
  "atk-s0514a2:3326_1": "Pahaṭṭharūpoti haṭṭhatuṭṭhacitto somanassajāto.",
  "atk-s0514a2:3326_2": "Āpatasīti āgacchasi.",
  "atk-s0514a2:3326_3": "Siddhatthosmīti nipphannatthosmi,",
  "atk-s0514a2:3326_4": "manoratho me matthakaṃ pattoti maññasi.",
  "atk-s0514a2:3326_5": "Oharetanti imaṃ cāpasaṅkhātaṃ dhanuṃ ohara, avahara, chaḍḍehi,",
  "atk-s0514a2:3326_6": "ko nu te etenattho.",
  "atk-s0514a2:3326_7": "Paṭisaṃharāti apanetvā aññassa vā dehi,",
  "atk-s0514a2:3326_8": "paṭicchanne vā ṭhāne ṭhapehi,",
  "atk-s0514a2:3326_9": "kiṃ khurappena karissasi.",
  "atk-s0514a2:3326_10": "Vammanti etaṃ vammampi apanehi.",
  "atk-s0514a2:3326_11": "Idaṃ tayā hiyyo paṭimukkaṃ bhavissati,",
  "atk-s0514a2:3326_12": "chaḍḍehi naṃ,",
  "atk-s0514a2:3326_13": "mā te sarīraṃ uppaṇḍukaṃ ahosi,",
  "atk-s0514a2:3326_14": "akilametvā pātova nagaraṃ pavisāhīti raññā saddhiṃ keḷimakāsi.",
  "atk-s0514a2:3327_0": "So tassa vacanaṃ sutvā “gahapatiputto mayā saddhiṃ keḷiṃ karoti,",
  "atk-s0514a2:3327_1": "ajja te kattabbaṃ jānissāmī”ti taṃ tajjento gāthamāha –",
  "atk-s0514a2:3328_0": "726.",
  "atk-s0514a2:3329_0": "“Pasannamukhavaṇṇosi, mhitapubbañca bhāsasi;",
  "atk-s0514a2:3330_0": "Hoti kho maraṇakāle, edisī vaṇṇasampadā”ti.",
  "atk-s0514a2:3331_0": "Tattha mhitapubbañcāti paṭhamaṃ mhitaṃ katvā pacchā bhāsanto mhitapubbameva bhāsasi,",
  "atk-s0514a2:3331_1": "maṃ kismiñci na gaṇesi.",
  "atk-s0514a2:3331_2": "Hoti khoti maraṇakāle nāma vaṇṇasampadā hotiyeva,",
  "atk-s0514a2:3331_3": "tasmā tvaṃ virocasi,",
  "atk-s0514a2:3331_4": "ajja te sīsaṃ chinditvā jayapānaṃ pivissāmāti.",
  "atk-s0514a2:3332_0": "Evaṃ tassa tena saddhiṃ kathanakāle mahābalakāyo mahāsattassa rūpasiriṃ disvā “ambho,",
  "atk-s0514a2:3332_1": "amhākaṃ rājā mahosadhapaṇḍitena saddhiṃ manteti,",
  "atk-s0514a2:3332_2": "kiṃ nu kho kathesi,",
  "atk-s0514a2:3332_3": "etesaṃ kathaṃ suṇissāmā”ti rañño santikameva agamāsi.",
  "atk-s0514a2:3332_4": "Paṇḍitopi tassa kathaṃ sutvā “na maṃ ‘mahosadhapaṇḍito’ti jānāsi.",
  "atk-s0514a2:3332_5": "Nāhaṃ attānaṃ māretuṃ dassāmi, manto te, deva, bhinno,",
  "atk-s0514a2:3332_6": "kevaṭṭena ca tayā ca hadayena cintitaṃ na jātaṃ,",
  "atk-s0514a2:3332_7": "mukhena kathitameva jāta”nti pakāsento āha –",
  "atk-s0514a2:3333_0": "727.",
  "atk-s0514a2:3334_0": "Moghaṃ te gajjitaṃ rāja, bhinnamantosi khattiya;",
  "atk-s0514a2:3335_0": "Duggaṇhosi tayā rājā, khaḷuṅkeneva sindhavo.",
  "atk-s0514a2:3336_0": "728.",
  "atk-s0514a2:3337_0": "“Tiṇṇo hiyyo rājā gaṅgaṃ, sāmacco saparijjano;",
  "atk-s0514a2:3338_0": "Haṃsarājaṃ yathā dhaṅko, anujjavaṃ patissasī”ti.",
  "atk-s0514a2:3339_0": "Tattha bhinnamantosīti yo tayā kevaṭṭena saddhiṃ sayanagabbhe manto gahito,",
  "atk-s0514a2:3339_1": "taṃ mantaṃ na jānātīti mā saññaṃ kari,",
  "atk-s0514a2:3339_2": "pageva so mayā ñāto,",
  "atk-s0514a2:3339_3": "bhinnamanto asi jāto.",
  "atk-s0514a2:3339_4": "Duggaṇhosi tayāti mahārāja,",
  "atk-s0514a2:3339_5": "tayā amhākaṃ rājā assakhaḷuṅkena sindhavo viya duggaṇhosi,",
  "atk-s0514a2:3339_6": "khaḷuṅkaṃ āruḷhena javasampannaṃ ājānīyaṃ āruyha gacchanto viya gahetuṃ na sakkāti attho.",
  "atk-s0514a2:3339_7": "Khaḷuṅko viya hi kevaṭṭo,",
  "atk-s0514a2:3339_8": "taṃ āruḷhapuriso viya tvaṃ,",
  "atk-s0514a2:3339_9": "javasampanno sindhavo viya ahaṃ,",
  "atk-s0514a2:3339_10": "taṃ āruḷhapuriso viya amhākaṃ rājāti dasseti.",
  "atk-s0514a2:3339_11": "Tiṇṇo hiyyoti hiyyova uttiṇṇo.",
  "atk-s0514a2:3339_12": "So ca kho sāmacco saparijano,",
  "atk-s0514a2:3339_13": "na ekakova palāyitvā gato.",
  "atk-s0514a2:3339_14": "Anujjavanti sace pana tvaṃ taṃ anujavissasi anubandhissasi,",
  "atk-s0514a2:3339_15": "atha yathā suvaṇṇahaṃsarājaṃ anujavanto dhaṅko antarāva patissati,",
  "atk-s0514a2:3339_16": "evaṃ patissasi,",
  "atk-s0514a2:3339_17": "antarāva vināsaṃ pāpuṇissasīti vadati.",
  "atk-s0514a2:3340_0": "Idāni so achambhitakesarasīho viya udāharaṇaṃ āharanto āha –",
  "atk-s0514a2:3341_0": "729.",
  "atk-s0514a2:3342_0": "“Siṅgālā rattibhāgena, phullaṃ disvāna kiṃsukaṃ;",
  "atk-s0514a2:3343_0": "Maṃsapesīti maññantā, paribyūḷhā migādhamā.",
  "atk-s0514a2:3344_0": "730.",
  "atk-s0514a2:3345_0": "“Vītivattāsu rattīsu, uggatasmiṃ divākare;",
  "atk-s0514a2:3346_0": "Kiṃ sukaṃ phullitaṃ disvā, āsacchinnā migādhamā.",
  "atk-s0514a2:3347_0": "731.",
  "atk-s0514a2:3348_0": "“Evameva tuvaṃ rāja, vedehaṃ parivāriya;",
  "atk-s0514a2:3349_0": "Āsacchinno gamissasi, siṅgālā kiṃsukaṃ yathā”ti.",
  "atk-s0514a2:3350_0": "Tattha disvānāti candālokena oloketvā.",
  "atk-s0514a2:3350_1": "Paribyūḷhāti pātova maṃsapesiṃ khāditvā gamissāmāti parivāretvā aṭṭhaṃsu.",
  "atk-s0514a2:3350_2": "Vītivattāsūti te yāsu yāsu rattīsu evaṃ aṭṭhaṃsu,",
  "atk-s0514a2:3350_3": "tāsu tāsu rattīsu atītāsu.",
  "atk-s0514a2:3350_4": "Disvāti sūriyālokena kiṃsukaṃ disvā “na idaṃ maṃsa”nti ñatvā chinnāsā hutvā palāyiṃsu.",
  "atk-s0514a2:3350_5": "Siṅgālāti yathā siṅgālā kiṃsukaṃ parivāretvā āsacchinnā gatā,",
  "atk-s0514a2:3350_6": "evaṃ tuvampi idha vedeharañño natthibhāvaṃ ñatvā āsacchinno hutvā gamissasi,",
  "atk-s0514a2:3350_7": "senaṃ gahetvā palāyissasīti dīpeti.",
  "atk-s0514a2:3351_0": "Rājā tassa achambhitavacanaṃ sutvā cintesi “ayaṃ gahapatiputto atisūro hutvā kathesi,",
  "atk-s0514a2:3351_1": "nissaṃsayaṃ vedeho palāto bhavissatī”ti.",
  "atk-s0514a2:3351_2": "So ativiya kujjhitvā “pubbe mayaṃ gahapatiputtaṃ nissāya udarasāṭakassapi assāmikā jātā,",
  "atk-s0514a2:3351_3": "idāni tena amhākaṃ hatthagato paccāmitto palāpito,",
  "atk-s0514a2:3351_4": "bahussa vata no anatthassa kārako,",
  "atk-s0514a2:3351_5": "ubhinnaṃ kattabbakāraṇaṃ imasseva karissāmī”ti tassa kāraṇaṃ kātuṃ āṇāpento āha –",
  "atk-s0514a2:3352_0": "732.",
  "atk-s0514a2:3353_0": "“Imassa hatthe pāde ca, kaṇṇanāsañca chindatha;",
  "atk-s0514a2:3354_0": "Yo me amittaṃ hatthagataṃ, vedehaṃ parimocayi.",
  "atk-s0514a2:3355_0": "733.",
  "atk-s0514a2:3356_0": "“Imaṃ maṃsaṃva pātabyaṃ, sūle katvā pacantu naṃ;",
  "atk-s0514a2:3357_0": "Yo me amittaṃ hatthagataṃ, vedehaṃ parimocayi.",
  "atk-s0514a2:3358_0": "734.",
  "atk-s0514a2:3359_0": "“Yathāpi āsabhaṃ cammaṃ, pathabyā vitanīyati;",
  "atk-s0514a2:3360_0": "Sīhassa atho byagghassa, hoti saṅkusamāhataṃ.",
  "atk-s0514a2:3361_0": "735.",
  "atk-s0514a2:3362_0": "“Evaṃ taṃ vitanitvāna, vedhayissāmi sattiyā;",
  "atk-s0514a2:3363_0": "Yo me amittaṃ hatthagataṃ, vedehaṃ parimocayī”ti.",
  "atk-s0514a2:3364_0": "Tattha pātabyanti pācayitabbaṃ pacitabbayuttakaṃ migādīnaṃ maṃsaṃ viya imaṃ gahapatiputtaṃ sūle āvuṇitvā pacantu.",
  "atk-s0514a2:3364_1": "Sīhassa atho byagghassāti etesañca yathā cammaṃ saṅkusamāhataṃ hoti,",
  "atk-s0514a2:3364_2": "evaṃ hotu.",
  "atk-s0514a2:3364_3": "Vedhayissāmīti vijjhāpessāmi.",
  "atk-s0514a2:3365_0": "Taṃ sutvā mahāsatto hasitaṃ katvā “ayaṃ rājā attano deviyā ca bandhavānañca mayā mithilaṃ pahitabhāvaṃ na jānāti,",
  "atk-s0514a2:3365_1": "tena me imaṃ kammakāraṇaṃ vicāreti,",
  "atk-s0514a2:3365_2": "kodhavasena kho pana maṃ usunā vā vijjheyya,",
  "atk-s0514a2:3365_3": "aññaṃ vā attano ruccanakaṃ kareyya,",
  "atk-s0514a2:3365_4": "sokāturaṃ imaṃ vedanāppattaṃ katvā hatthipiṭṭheyeva visaññiṃ naṃ nipajjāpetuṃ taṃ kāraṇaṃ ārocessāmī”ti cintetvā āha –",
  "atk-s0514a2:3366_0": "736.",
  "atk-s0514a2:3367_0": "“Sace me hatthe pāde ca, kaṇṇanāsañca checchasi;",
  "atk-s0514a2:3368_0": "Evaṃ pañcālacandassa, vedeho chedayissati.",
  "atk-s0514a2:3369_0": "737.",
  "atk-s0514a2:3370_0": "“Sace me hatthe pāde ca, kaṇṇanāsañca checchasi;",
  "atk-s0514a2:3371_0": "Evaṃ pañcālacandiyā, vedeho chedayissati.",
  "atk-s0514a2:3372_0": "738.",
  "atk-s0514a2:3373_0": "“Sace me hatthe pāde ca, kaṇṇanāsañca checchasi;",
  "atk-s0514a2:3374_0": "Evaṃ nandāya deviyā, vedeho chedayissati.",
  "atk-s0514a2:3375_0": "739.",
  "atk-s0514a2:3376_0": "“Sace me hatthe pāde ca, kaṇṇanāsañca checchasi;",
  "atk-s0514a2:3377_0": "Evaṃ te puttadārassa, vedeho chedayissati.",
  "atk-s0514a2:3378_0": "740.",
  "atk-s0514a2:3379_0": "“Sace maṃsaṃva pātabyaṃ, sūle katvā pacissasi;",
  "atk-s0514a2:3380_0": "Evaṃ pañcālacandassa, vedeho pācayissati.",
  "atk-s0514a2:3381_0": "741.",
  "atk-s0514a2:3382_0": "“Sace maṃsaṃva pātabyaṃ, sūle katvā pacissasi;",
  "atk-s0514a2:3383_0": "Evaṃ pañcālacandiyā, vedeho pācayissati.",
  "atk-s0514a2:3384_0": "742.",
  "atk-s0514a2:3385_0": "“Sace maṃsaṃva pātabyaṃ, sūle katvā pacissasi;",
  "atk-s0514a2:3386_0": "Evaṃ nandāya deviyā, vedeho pācayissati.",
  "atk-s0514a2:3387_0": "743.",
  "atk-s0514a2:3388_0": "“Sace maṃsaṃva pātabyaṃ, sūle katvā pacissasi;",
  "atk-s0514a2:3389_0": "Evaṃ te puttadārassa, vedeho pācayissati.",
  "atk-s0514a2:3390_0": "744.",
  "atk-s0514a2:3391_0": "“Sace maṃ vitanitvāna, vedhayissasi sattiyā;",
  "atk-s0514a2:3392_0": "Evaṃ pañcālacandassa, vedeho vedhayissati.",
  "atk-s0514a2:3393_0": "745.",
  "atk-s0514a2:3394_0": "“Sace maṃ vitanitvāna, vedhayissasi sattiyā;",
  "atk-s0514a2:3395_0": "Evaṃ pañcālacandiyā, vedeho vedhayissati.",
  "atk-s0514a2:3396_0": "746.",
  "atk-s0514a2:3397_0": "“Sace maṃ vitanitvāna, vedhayissasi sattiyā;",
  "atk-s0514a2:3398_0": "Evaṃ nandāya deviyā, vedeho vedhayissati.",
  "atk-s0514a2:3399_0": "747.",
  "atk-s0514a2:3400_0": "“Sace maṃ vitanitvāna, vedhayissasi sattiyā;",
  "atk-s0514a2:3401_0": "Evaṃ te puttadārassa, vedeho vedhayissati;",
  "atk-s0514a2:3402_0": "Evaṃ no mantitaṃ raho, vedehena mayā saha.",
  "atk-s0514a2:3403_0": "748.",
  "atk-s0514a2:3404_0": "“Yathāpi palasataṃ cammaṃ, kontimantāsuniṭṭhitaṃ;",
  "atk-s0514a2:3405_0": "Upeti tanutāṇāya, sarānaṃ paṭihantave.",
  "atk-s0514a2:3406_0": "749.",
  "atk-s0514a2:3407_0": "“Sukhāvaho dukkhanudo, vedehassa yasassino;",
  "atk-s0514a2:3408_0": "Matiṃ te paṭihaññāmi, usuṃ palasatena vā”ti.",
  "atk-s0514a2:3409_0": "Tattha chedayissatīti “paṇḍitassa kira cūḷaninā hatthapādā chinnā”ti sutvāva chedayissati.",
  "atk-s0514a2:3409_1": "Puttadārassāti mama ekassa chindanapaccayā tava dvinnaṃ puttānañceva aggamahesiyā cāti tiṇṇampi janānaṃ amhākaṃ rājā chedayissati.",
  "atk-s0514a2:3409_2": "Evaṃ no mantitaṃ rahoti mahārāja,",
  "atk-s0514a2:3409_3": "mayā ca vedeharājena ca evaṃ rahasi mantitaṃ “yaṃ yaṃ idha mayhaṃ cūḷanirājā kāreti,",
  "atk-s0514a2:3409_4": "taṃ taṃ tattha tassa puttadārānaṃ kātabba”nti.",
  "atk-s0514a2:3409_5": "Palasatanti palasatappamāṇaṃ bahū khāre khādāpetvā mudubhāvaṃ upanītaṃ cammaṃ.",
  "atk-s0514a2:3409_6": "Kontimantāsuniṭṭhitanti kontimantā vuccati cammakārasatthaṃ,",
  "atk-s0514a2:3409_7": "tāya kantanalikhitānaṃ vasena katattā suṭṭhu niṭṭhitaṃ.",
  "atk-s0514a2:3409_8": "Tanutāṇāyāti yathā taṃ cammaṃ saṅgāme sarānaṃ paṭihantave sarīratāṇaṃ upeti,",
  "atk-s0514a2:3409_9": "sare paṭihanitvā sarīraṃ rakkhati.",
  "atk-s0514a2:3409_10": "Sukhāvahoti mahārāja,",
  "atk-s0514a2:3409_11": "ahampi amhākaṃ rañño paccāmittānaṃ vāraṇatthena taṃ saraparittāṇacammaṃ viya sukhāvaho.",
  "atk-s0514a2:3409_12": "Dukkhanudoti kāyikasukhacetasikasukhañca āvahāmi,",
  "atk-s0514a2:3409_13": "dukkhañca nudemi.",
  "atk-s0514a2:3409_14": "Matinti tasmā tava matiṃ paññaṃ usuṃ tena palasatacammena viya attano matiyā paṭihanissāmīti.",
  "atk-s0514a2:3410_0": "Taṃ sutvā rājā cintesi “gahapatiputto kiṃ katheti,",
  "atk-s0514a2:3410_1": "yathā kira ahaṃ etassa karissāmi,",
  "atk-s0514a2:3410_2": "evaṃ vedeharājā mama puttadārānaṃ kammakāraṇaṃ karissati,",
  "atk-s0514a2:3410_3": "na jānāti mama puttadārānaṃ ārakkhassa susaṃvihitabhāvaṃ,",
  "atk-s0514a2:3410_4": "‘idāni māressatī’ti maraṇabhayena vilapati,",
  "atk-s0514a2:3410_5": "nāssa vacanaṃ saddahāmī”ti.",
  "atk-s0514a2:3410_6": "Mahāsatto “ayaṃ maṃ maraṇabhayena kathetīti maññati,",
  "atk-s0514a2:3410_7": "jānāpessāmi na”nti cintetvā āha –",
  "atk-s0514a2:3411_0": "750.",
  "atk-s0514a2:3412_0": "“Iṅgha passa mahārāja, suññaṃ antepuraṃ tava;",
  "atk-s0514a2:3413_0": "Orodhā ca kumārā ca, tava mātā ca khattiya;",
  "atk-s0514a2:3414_0": "Umaṅgā nīharitvāna, vedehassupanāmitā”ti.",
  "atk-s0514a2:3415_0": "Tattha umaṅgāti mahārāja,",
  "atk-s0514a2:3415_1": "mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.",
  "atk-s0514a2:3416_0": "Taṃ sutvā rājā cintesi “paṇḍito ativiya daḷhaṃ katvā katheti,",
  "atk-s0514a2:3416_1": "mayā ca rattibhāge gaṅgāpasse nandādeviyā saddo viya suto,",
  "atk-s0514a2:3416_2": "mahāpañño paṇḍito kadāci saccaṃ bhaṇeyyā”ti.",
  "atk-s0514a2:3416_3": "So uppannabalavasokopi satiṃ upaṭṭhāpetvā asocanto viya ekaṃ amaccaṃ pakkosāpetvā jānanatthāya pesento imaṃ gāthamāha –",
  "atk-s0514a2:3417_0": "751.",
  "atk-s0514a2:3418_0": "“Iṅgha antepuraṃ mayhaṃ, gantvāna vicinātha naṃ;",
  "atk-s0514a2:3419_0": "Yathā imassa vacanaṃ, saccaṃ vā yadi vā musā”ti.",
  "atk-s0514a2:3420_0": "So saparivāro rājanivesanaṃ gantvā dvāraṃ vivaritvā anto pavisitvā hatthapāde bandhitvā mukhañca pidahitvā",
  "atk-s0514a2:3420_1": "nāgadantakesu olaggite antepurapālake ca khujjavāmanakādayo ca bhājanāni bhinditvā tattha tattha vippakiṇṇakhādanīyabhojanīyañca",
  "atk-s0514a2:3420_2": "ratanagharadvārāni vivaritvā kataratanavilopaṃ vivaṭadvāraṃ sirigabbhañca yathāvivaṭehi eva vātapānehi",
  "atk-s0514a2:3420_3": "pavisitvā caramānaṃ kākagaṇañca chaḍḍitagāmasadisaṃ susānabhūmiyaṃ viya ca nissirikaṃ rājanivesanañca",
  "atk-s0514a2:3420_4": "disvā punāgantvā rañño ārocento āha –",
  "atk-s0514a2:3421_0": "752.",
  "atk-s0514a2:3422_0": "“Evametaṃ mahārāja, yathā āha mahosadho;",
  "atk-s0514a2:3423_0": "Suññaṃ antepuraṃ sabbaṃ, kākapaṭṭanakaṃ yathā”ti.",
  "atk-s0514a2:3424_0": "Tattha kākapaṭṭanakaṃ yathāti macchagandhena āgatehi kākagaṇehi samākiṇṇo samuddatīre chaḍḍitagāmako viya.",
  "atk-s0514a2:3425_0": "Taṃ sutvā rājā catunnaṃ janānaṃ piyavippayogasambhavena sokena kampamāno “idaṃ mama dukkhaṃ gahapatiputtaṃ",
  "atk-s0514a2:3425_1": "nissāya uppanna”nti daṇḍena ghaṭṭito āsīviso viya bodhisattassa ativiya kujjhi.",
  "atk-s0514a2:3425_2": "Mahāsatto tassākāraṃ disvā “ayaṃ rājā mahāyaso kadāci kodhavasena ‘kiṃ mama etehī’ti khattiyamānena maṃ viheṭheyya,",
  "atk-s0514a2:3425_3": "yaṃnūnāhaṃ nandādeviṃ iminā adiṭṭhapubbaṃ viya karonto tassā sarīravaṇṇaṃ vaṇṇeyyaṃ.",
  "atk-s0514a2:3425_4": "Atha so taṃ anussaritvā ‘sacāhaṃ mahosadhaṃ māressāmi,",
  "atk-s0514a2:3425_5": "evarūpaṃ itthiratanaṃ na labhissāmi,",
  "atk-s0514a2:3425_6": "amārento puna taṃ labhissāmī’ti attano bhariyāya sinehena na kiñci mayhaṃ karissatī”ti cintetvā attano",
  "atk-s0514a2:3425_7": "anurakkhaṇatthaṃ pāsāde ṭhitova rattakambalantarā suvaṇṇavaṇṇaṃ bāhuṃ nīharitvā tassā gatamaggācikkhanavasena",
  "atk-s0514a2:3425_8": "vaṇṇento āha –",
  "atk-s0514a2:3426_0": "753.",
  "atk-s0514a2:3427_0": "“Ito gatā mahārāja, nārī sabbaṅgasobhanā;",
  "atk-s0514a2:3428_0": "Kosambaphalakasussoṇī, haṃsagaggarabhāṇinī.",
  "atk-s0514a2:3429_0": "754.",
  "atk-s0514a2:3430_0": "“Ito nītā mahārāja, nārī sabbaṅgasobhanā;",
  "atk-s0514a2:3431_0": "Koseyyavasanā sāmā, jātarūpasumekhalā.",
  "atk-s0514a2:3432_0": "755.",
  "atk-s0514a2:3433_0": "“Surattapādā kalyāṇī, suvaṇṇamaṇimekhalā;",
  "atk-s0514a2:3434_0": "Pārevatakkhī sutanū, bimboṭṭhā tanumajjhimā.",
  "atk-s0514a2:3435_0": "756.",
  "atk-s0514a2:3436_0": "“Sujātā bhujalaṭṭhīva, vedīva tanumajjhimā;",
  "atk-s0514a2:3437_0": "Dīghassā kesā asitā, īsakaggapavellitā.",
  "atk-s0514a2:3438_0": "757.",
  "atk-s0514a2:3439_0": "“Sujātā migachāpāva, hemantaggisikhāriva;",
  "atk-s0514a2:3440_0": "Nadīva giriduggesu, sañchannā khuddaveḷubhi.",
  "atk-s0514a2:3441_0": "758.",
  "atk-s0514a2:3442_0": "“Nāganāsūru kalyāṇī, paramā timbarutthanī;",
  "atk-s0514a2:3443_0": "Nātidīghā nātirassā, nālomā nātilomasā”ti.",
  "atk-s0514a2:3444_0": "Tattha itoti umaṅgaṃ dasseti.",
  "atk-s0514a2:3444_1": "Kosambaphalakasussoṇīti visālakañcanaphalakaṃ viya sundarasoṇī.",
  "atk-s0514a2:3444_2": "Haṃsagaggarabhāṇinīti gocaratthāya vicarantānaṃ haṃsapotakānaṃ viya gaggarena madhurena sarena samannāgatā.",
  "atk-s0514a2:3444_3": "Koseyyavasanāti kañcanakhacitakoseyyavatthavasanā.",
  "atk-s0514a2:3444_4": "Sāmāti suvaṇṇasāmā.",
  "atk-s0514a2:3444_5": "Pārevatakkhīti pañcasu pasādesu rattaṭṭhāne pārevatasakuṇisadisakkhī.",
  "atk-s0514a2:3444_6": "Sutanūti sobhanasarīrā.",
  "atk-s0514a2:3444_7": "Bimboṭṭhāti bimbaphalaṃ viya surajjitamaṭṭhoṭṭhapariyosānā.",
  "atk-s0514a2:3444_8": "Tanumajjhimāti karamitatanumajjhimā.",
  "atk-s0514a2:3444_9": "Sujātā bhujalaṭṭhīvāti vijambhanakāle vāteritarattapallavavilāsinī sujātā bhujalatā viya virocati.",
  "atk-s0514a2:3444_10": "Vedīvāti kañcanavedi viya tanumajjhimā.",
  "atk-s0514a2:3444_11": "Īsakaggapavellitāti īsakaṃ aggesu onatā.",
  "atk-s0514a2:3444_12": "Īsakaggapavellitā vā nettiṃsāya aggaṃ viya vinatā.",
  "atk-s0514a2:3445_0": "Migachāpāvāti pabbatasānumhi sujātā ekavassikabyagghapotikā viya vilāsakuttiyuttā.",
  "atk-s0514a2:3445_1": "Hemantaggisikhārivāti obhāsasampannatāya hemante aggisikhā viya sobhati.",
  "atk-s0514a2:3445_2": "Khuddaveḷubhīti yathā khuddakehi udakaveḷūhi sañchannā nadī sobhati,",
  "atk-s0514a2:3445_3": "evaṃ tanukalomāya lomarājiyā sobhati.",
  "atk-s0514a2:3445_4": "Kalyāṇīti chavimaṃsakesanhāruaṭṭhīnaṃ vasena pañcavidhena kalyāṇena samannāgatā.",
  "atk-s0514a2:3445_5": "Paramā timbarutthanīti timbarutthanī paramā uttamā,",
  "atk-s0514a2:3445_6": "suvaṇṇaphalake ṭhapitasuvaṇṇavaṇṇatimbaruphaladvayamivassā susaṇṭhānasampannaṃ nirantaraṃ thanayugalaṃ.",
  "atk-s0514a2:3446_0": "Evaṃ mahāsatte tassā rūpasiriṃ vaṇṇenteva tassa sā pubbe adiṭṭhapubbā viya ahosi,",
  "atk-s0514a2:3446_1": "balavasinehaṃ uppādesi.",
  "atk-s0514a2:3446_2": "Athassa sinehuppattibhāvaṃ ñatvā mahāsatto anantaraṃ gāthamāha –",
  "atk-s0514a2:3447_0": "759.",
  "atk-s0514a2:3448_0": "“Nandāya nūna maraṇena, nandasi sirivāhana;",
  "atk-s0514a2:3449_0": "Ahañca nūna nandā ca, gacchāma samasādhana”nti.",
  "atk-s0514a2:3450_0": "Tattha sirivāhanāti sirisampannavāhana mahārāja,",
  "atk-s0514a2:3450_1": "nūna tvaṃ evaṃ uttamarūpadharāya nandāya maraṇena nandasīti vadati.",
  "atk-s0514a2:3450_2": "Gacchāmāti sace hi tvaṃ maṃ māressasi,",
  "atk-s0514a2:3450_3": "ekaṃseneva amhākaṃ rājā nandaṃ māressati.",
  "atk-s0514a2:3450_4": "Iti nandā ca ahañca yamassa santikaṃ gamissāma,",
  "atk-s0514a2:3450_5": "yamo amhe ubho disvā nandaṃ mayhameva dassati,",
  "atk-s0514a2:3450_6": "tassa tuyhaṃ maṃ māretvā tādisaṃ itthiratanaṃ alabhantassa kiṃ rajjena,",
  "atk-s0514a2:3450_7": "nāhaṃ attano maraṇena parihāniṃ passāmi, devāti.",
  "atk-s0514a2:3451_0": "Iti mahāsatto ettake ṭhāne nandameva vaṇṇesi,",
  "atk-s0514a2:3451_1": "na itare tayo jane.",
  "atk-s0514a2:3451_2": "Kiṃkāraṇā?",
  "atk-s0514a2:3451_3": "Sattā hi nāma piyabhariyāsu viya sesesu ālayaṃ na karonti,",
  "atk-s0514a2:3451_4": "mātaraṃ vā saranto puttadhītaropi sarissatīti tasmā tameva vaṇṇesi,",
  "atk-s0514a2:3451_5": "rājamātaraṃ pana mahallikābhāvena na vaṇṇesi.",
  "atk-s0514a2:3451_6": "Ñāṇasampanne mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi.",
  "atk-s0514a2:3451_7": "Tato rājā cintesi “ṭhapetvā mahosadhaṃ añño mama bhariyaṃ ānetuṃ samattho nāma natthī”ti.",
  "atk-s0514a2:3451_8": "Athassa naṃ sarantassa soko uppajji.",
  "atk-s0514a2:3451_9": "Atha naṃ mahāsatto “mā cintayittha, mahārāja,",
  "atk-s0514a2:3451_10": "devī ca te putto ca mātā ca tayopi āgacchissanti,",
  "atk-s0514a2:3451_11": "mama gamanamevettha pamāṇaṃ,",
  "atk-s0514a2:3451_12": "tasmā tvaṃ assāsaṃ paṭilabha,",
  "atk-s0514a2:3451_13": "narindā”ti rājānaṃ assāsesi.",
  "atk-s0514a2:3451_14": "Atha rājā cintesi “ahaṃ attano nagaraṃ surakkhitaṃ sugopitaṃ kārāpetvā imaṃ upakārinagaraṃ ettakena balavāhanena parikkhipitvāva ṭhito.",
  "atk-s0514a2:3451_15": "Ayaṃ pana paṇḍito evaṃ sugopitāpi mama nagarā deviñca me puttañca mātarañca ānetvā vedehassa dāpesi.",
  "atk-s0514a2:3451_16": "Amhesu ca evaṃ parivāretvā ṭhitesveva ekassapi ajānantassa vedehaṃ sasenāvāhanaṃ palāpesi.",
  "atk-s0514a2:3451_17": "Kiṃ nu kho dibbamāyaṃ jānāti,",
  "atk-s0514a2:3451_18": "udāhu cakkhumohana”nti.",
  "atk-s0514a2:3451_19": "Atha naṃ pucchanto āha –",
  "atk-s0514a2:3452_0": "760.",
  "atk-s0514a2:3453_0": "“Dibbaṃ adhīyase māyaṃ, akāsi cakkhumohanaṃ;",
  "atk-s0514a2:3454_0": "Yo me amittaṃ hatthagataṃ, vedehaṃ parimocayī”ti.",
  "atk-s0514a2:3455_0": "Taṃ sutvā mahāsatto “ahaṃ dibbamāyaṃ jānāmi,",
  "atk-s0514a2:3455_1": "paṇḍitā hi nāma dibbamāyaṃ uggaṇhitvā bhaye sampatte attānampi parampi dukkhato mocayantiyevā”ti vatvā āha –",
  "atk-s0514a2:3456_0": "761.",
  "atk-s0514a2:3457_0": "“Adhīyanti mahārāja, dibbamāyidha paṇḍitā;",
  "atk-s0514a2:3458_0": "Te mocayanti attānaṃ, paṇḍitā mantino janā.",
  "atk-s0514a2:3459_0": "762.",
  "atk-s0514a2:3460_0": "“Santi māṇavaputtā me, kusalā sandhichedakā;",
  "atk-s0514a2:3461_0": "Yesaṃ katena maggena, vedaho mithilaṃ gato”ti.",
  "atk-s0514a2:3462_0": "Tattha dibbamāyidhāti dibbamāyaṃ idha.",
  "atk-s0514a2:3462_1": "Māṇavaputtāti upaṭṭhākataruṇayodhā.",
  "atk-s0514a2:3462_2": "Yesaṃ katenāti yehi katena.",
  "atk-s0514a2:3462_3": "Maggenāti alaṅkataumaṅgena.",
  "atk-s0514a2:3463_0": "Taṃ sutvā rājā “alaṅkataumaṅgena kira gato,",
  "atk-s0514a2:3463_1": "kīdiso nu kho umaṅgo”ti umaṅgaṃ daṭṭhukāmo ahosi.",
  "atk-s0514a2:3463_2": "Athassa icchitaṃ ñatvā mahāsatto “rājā umaṅgaṃ daṭṭhukāmo,",
  "atk-s0514a2:3463_3": "dassessāmissa umaṅga”nti dassento āha –",
  "atk-s0514a2:3464_0": "763.",
  "atk-s0514a2:3465_0": "“Iṅgha passa mahārāja, umaṅgaṃ sādhu māpitaṃ;",
  "atk-s0514a2:3466_0": "Hatthīnaṃ atha assānaṃ, rathānaṃ atha pattinaṃ;",
  "atk-s0514a2:3467_0": "Ālokabhūtaṃ tiṭṭhantaṃ, umaṅgaṃ sādhu māpita”nti.",
  "atk-s0514a2:3468_0": "Tattha hatthīnanti iṭṭhakakammacittakammavasena katānaṃ etesaṃ hatthiādīnaṃ pantīhi upasobhitaṃ alaṅkatadevasabhāsadisaṃ",
  "atk-s0514a2:3468_1": "ekobhāsaṃ hutvā tiṭṭhantaṃ umaṅgaṃ passa, devāti.",
  "atk-s0514a2:3469_0": "Evañca pana vatvā “mahārāja,",
  "atk-s0514a2:3469_1": "mama paññāya māpite candassa ca sūriyassa ca uṭṭhitaṭṭhāne viya pākaṭe alaṅkataumaṅge asītimahādvārāni",
  "atk-s0514a2:3469_2": "catusaṭṭhicūḷadvārāni ekasatasayanagabbhe anekasatadīpagabbhe ca passa,",
  "atk-s0514a2:3469_3": "mayā saddhiṃ samaggo sammodamāno hutvā attano balena saddhiṃ upakārinagaraṃ pavisa,",
  "atk-s0514a2:3469_4": "devā”ti nagaradvāraṃ vivarāpesi.",
  "atk-s0514a2:3469_5": "Rājā ekasatarājaparivāro nagaraṃ pāvisi.",
  "atk-s0514a2:3469_6": "Mahāsatto pāsādā oruyha rājānaṃ vanditvā saparivāraṃ ādāya umaṅgaṃ pāvisi.",
  "atk-s0514a2:3469_7": "Rājā alaṅkatadevasabhaṃ viya umaṅgaṃ disvā bodhisattassa guṇe vaṇṇento āha –",
  "atk-s0514a2:3470_0": "764.",
  "atk-s0514a2:3471_0": "“Lābhā vata videhānaṃ, yassimedisā paṇḍitā;",
  "atk-s0514a2:3472_0": "Ghare vasanti vijite, yathā tvaṃsi mahosadhā”ti.",
  "atk-s0514a2:3473_0": "Tattha videhānanti evarūpānaṃ paṇḍitānaṃ ākarassa uṭṭhānaṭṭhānabhūtassa videhānaṃ janapadassa lābhā vata.",
  "atk-s0514a2:3473_1": "Yassimedisāti yassa ime evarūpā paṇḍitā upāyakusalā santike vā ekaghare vā ekajanapade vā ekaraṭṭhe vā vasanti,",
  "atk-s0514a2:3473_2": "tassapi lābhā vata.",
  "atk-s0514a2:3473_3": "Yathā tvaṃsīti yathā tvaṃ asi,",
  "atk-s0514a2:3473_4": "tādisena paṇḍitena saddhiṃyeva ekaraṭṭhe vā ekajanapade vā ekanagare vā ekaghare vā vasituṃ labhanti.",
  "atk-s0514a2:3473_5": "Tesaṃ videharaṭṭhavāsīnañceva mithilanagaravāsīnañca tayā saddhiṃ ekato vasituṃ labhantānaṃ lābhā vatāti vadati.",
  "atk-s0514a2:3474_0": "Athassa mahāsatto ekasatasayanagabbhe dasseti.",
  "atk-s0514a2:3474_1": "Ekassa dvāre vivaṭe sabbesaṃ vivarīyati.",
  "atk-s0514a2:3474_2": "Ekassa dvāre pidahite sabbesaṃ pidhīyati.",
  "atk-s0514a2:3474_3": "Rājā umaṅgaṃ olokento purato gacchati,",
  "atk-s0514a2:3474_4": "paṇḍito pana pacchato.",
  "atk-s0514a2:3474_5": "Sabbā senā umaṅgameva pāvisi.",
  "atk-s0514a2:3474_6": "Rājā umaṅgato nikkhami.",
  "atk-s0514a2:3474_7": "Paṇḍito tassa nikkhantabhāvaṃ ñatvā sayaṃ nikkhamitvā aññesaṃ nikkhamituṃ adatvā umaṅgadvāraṃ pidahanto āṇiṃ akkami.",
  "atk-s0514a2:3474_8": "Tāvadeva asītimahādvārāni catusaṭṭhicūḷadvārāni ekasatasayanagabbhadvārāni anekasatadīpagabbhadvārāni ca ekappahāreneva pidahiṃsu.",
  "atk-s0514a2:3474_9": "Sakalo umaṅgo lokantariyanirayo viya andhakāro ahosi.",
  "atk-s0514a2:3474_10": "Mahājano bhītatasito ahosi.",
  "atk-s0514a2:3474_11": "Mahāsatto hiyyo umaṅgaṃ pavisanto yaṃ khaggaṃ vāluke ṭhapesi,",
  "atk-s0514a2:3474_12": "taṃ gahetvā bhūmito aṭṭhārasahatthubbedhaṃ ākāsaṃ ullaṅghitvā oruyha rājānaṃ hatthe gahetvā asiṃ uggiritvā tāsetvā “mahārāja,",
  "atk-s0514a2:3474_13": "sakalajambudīpe rajjaṃ kassa rajja”nti pucchi.",
  "atk-s0514a2:3474_14": "So bhīto “tuyhameva paṇḍitā”ti vatvā “abhayaṃ me dehī”ti āha.",
  "atk-s0514a2:3474_15": "“Mā bhāyittha, mahārāja,",
  "atk-s0514a2:3474_16": "nāhaṃ taṃ māretukāmatāya khaggaṃ parāmasiṃ,",
  "atk-s0514a2:3474_17": "mama paññānubhāvaṃ dassetuṃ parāmasi”nti khaggaṃ rañño adāsi.",
  "atk-s0514a2:3474_18": "Atha naṃ khaggaṃ gahetvā ṭhitaṃ “mahārāja,",
  "atk-s0514a2:3474_19": "sace maṃ māretukāmosi,",
  "atk-s0514a2:3474_20": "idāneva iminā khaggena mārehi.",
  "atk-s0514a2:3474_21": "Atha abhayaṃ dātukāmo,",
  "atk-s0514a2:3474_22": "abhayaṃ dehī”ti āha. “Paṇḍita,",
  "atk-s0514a2:3474_23": "mayā tuyhampi abhayaṃ dinnameva,",
  "atk-s0514a2:3474_24": "tvaṃ mā cintayī”ti asiṃ ṭhapetvā ubhopi aññamaññaṃ adubbhāya sapathaṃ kariṃsu.",
  "atk-s0514a2:3475_0": "Atha rājā bodhisattaṃ āha – “paṇḍita,",
  "atk-s0514a2:3475_1": "evaṃ ñāṇabalasampanno hutvā rajjaṃ kasmā na gaṇhāsī”ti?",
  "atk-s0514a2:3475_2": "“Mahārāja,",
  "atk-s0514a2:3475_3": "ahaṃ icchamāno ajjeva sakalajambudīpe rājāno māretvā rajjaṃ gaṇheyyaṃ,",
  "atk-s0514a2:3475_4": "paraṃ māretvā ca yasaggahaṇaṃ nāma paṇḍitehi na pasattha”nti. “Paṇḍita,",
  "atk-s0514a2:3475_5": "mahājano dvāraṃ alabhamāno paridevati,",
  "atk-s0514a2:3475_6": "umaṅgadvāraṃ vivaritvā mahājanassa jīvitadānaṃ dehī”ti.",
  "atk-s0514a2:3475_7": "So dvāraṃ vivari,",
  "atk-s0514a2:3475_8": "sakalo umaṅgo ekobhāso ahosi.",
  "atk-s0514a2:3475_9": "Mahājano assāsaṃ paṭilabhi.",
  "atk-s0514a2:3475_10": "Sabbe rājāno attano senāya saddhiṃ nikkhamitvā paṇḍitassa santikaṃ āgamiṃsu.",
  "atk-s0514a2:3475_11": "So raññā saddhiṃ visālamāḷake aṭṭhāsi.",
  "atk-s0514a2:3475_12": "Atha naṃ te rājāno āhaṃsu “paṇḍita,",
  "atk-s0514a2:3475_13": "taṃ nissāya jīvitaṃ laddhaṃ,",
  "atk-s0514a2:3475_14": "sace muhuttaṃ umaṅgadvāraṃ na vivarittha,",
  "atk-s0514a2:3475_15": "sabbesaṃ no tattheva maraṇaṃ abhavissā”ti.",
  "atk-s0514a2:3475_16": "“Na mahārājāno idāneva tumhehi maññeva nissāya jīvitaṃ laddhaṃ,",
  "atk-s0514a2:3475_17": "pubbepi laddhaṃyevā”ti. “Kadā,",
  "atk-s0514a2:3475_18": "paṇḍitā”ti?",
  "atk-s0514a2:3475_19": "“Ṭhapetvā amhākaṃ nagaraṃ sakalajambudīpe rajjaṃ gahetvā uttarapañcālanagaraṃ gantvā uyyāne jayapānaṃ pātuṃ surāya paṭiyattakālaṃ sarathā”ti? “Āma,",
  "atk-s0514a2:3475_20": "paṇḍitā”ti.",
  "atk-s0514a2:3475_21": "Tadā esa rājā kevaṭṭena saddhiṃ dummantitena visayojitāya surāya ceva macchamaṃsehi ca tumhe māretuṃ kiccamakāsi.",
  "atk-s0514a2:3475_22": "Athāhaṃ “mādise paṇḍite dharamāne ime anāthamaraṇaṃ mā marantū”ti attano yodhe pesetvā sabbabhājanāni",
  "atk-s0514a2:3475_23": "bhindāpetvā etesaṃ mantaṃ bhinditvā tumhākaṃ jīvitadānaṃ adāsinti.",
  "atk-s0514a2:3476_0": "Te sabbepi ubbiggamānasā hutvā cūḷanirājānaṃ pucchiṃsu “saccaṃ kira,",
  "atk-s0514a2:3476_1": "mahārājā”ti? “Āma,",
  "atk-s0514a2:3476_2": "mayā kevaṭṭassa kathaṃ gahetvā kataṃ,",
  "atk-s0514a2:3476_3": "saccameva paṇḍito kathetī”ti.",
  "atk-s0514a2:3476_4": "Te sabbepi mahāsattaṃ āliṅgitvā “paṇḍita,",
  "atk-s0514a2:3476_5": "tvaṃ sabbesaṃ no patiṭṭhā jāto,",
  "atk-s0514a2:3476_6": "taṃ nissāya mayaṃ jīvitaṃ labhimhā”ti sabbapasādhanehi mahāsattassa pūjaṃ kariṃsu.",
  "atk-s0514a2:3476_7": "Paṇḍito rājānaṃ āha –",
  "atk-s0514a2:3476_8": "“mahārāja,",
  "atk-s0514a2:3476_9": "tumhe mā cintayittha,",
  "atk-s0514a2:3476_10": "pāpamittasaṃsaggasseva esa doso,",
  "atk-s0514a2:3476_11": "ime rājāno khamāpethā”ti.",
  "atk-s0514a2:3476_12": "Rājā “mayā duppurisaṃ nissāya tumhākaṃ evarūpaṃ kataṃ,",
  "atk-s0514a2:3476_13": "esa mayhaṃ doso,",
  "atk-s0514a2:3476_14": "khamatha me dosaṃ,",
  "atk-s0514a2:3476_15": "puna evarūpaṃ na karissāmī”ti khamāpesi.",
  "atk-s0514a2:3476_16": "Te aññamaññaṃ accayaṃ desetvā samaggā sammodamānā ahesuṃ.",
  "atk-s0514a2:3476_17": "Atha rājā bahūni khādanīyabhojanīyagandhamālādīni āharāpetvā sabbehi saddhiṃ sattāhaṃ umaṅgeyeva kīḷitvā",
  "atk-s0514a2:3476_18": "nagaraṃ pavisitvā mahāsattassa mahāsakkāraṃ kāretvā ekasatarājaparivuto mahātale nisīditvā paṇḍitaṃ attano",
  "atk-s0514a2:3476_19": "santike vasāpetukāmatāya āha –",
  "atk-s0514a2:3477_0": "765.",
  "atk-s0514a2:3478_0": "“Vuttiñca parihārañca, diguṇaṃ bhattavetanaṃ;",
  "atk-s0514a2:3479_0": "Dadāmi vipule bhoge, bhuñja kāme ramassu ca;",
  "atk-s0514a2:3480_0": "Mā videhaṃ paccagamā, kiṃ videho karissatī”ti.",
  "atk-s0514a2:3481_0": "Tattha vuttinti yasanissitaṃ jīvitavuttiṃ.",
  "atk-s0514a2:3481_1": "Parihāranti gāmanigamadānaṃ.",
  "atk-s0514a2:3481_2": "Bhattanti nivāpaṃ.",
  "atk-s0514a2:3481_3": "Vetananti paribbayaṃ.",
  "atk-s0514a2:3481_4": "Bhogeti aññepi te vipule bhoge dadāmi.",
  "atk-s0514a2:3482_0": "Paṇḍito taṃ paṭikkhipanto āha –",
  "atk-s0514a2:3483_0": "766.",
  "atk-s0514a2:3484_0": "“Yo cajetha mahārāja, bhattāraṃ dhanakāraṇā;",
  "atk-s0514a2:3485_0": "Ubhinnaṃ hoti gārayho, attano ca parassa ca;",
  "atk-s0514a2:3486_0": "Yāva jīveyya vedeho, nāññassa puriso siyā.",
  "atk-s0514a2:3487_0": "767.",
  "atk-s0514a2:3488_0": "“Yo cajetha mahārāja, bhattāraṃ dhanakāraṇā;",
  "atk-s0514a2:3489_0": "Ubhinnaṃ hoti gārayho, attano ca parassa ca;",
  "atk-s0514a2:3490_0": "Yāva tiṭṭheyya vedeho, nāññassa vijite vase”ti.",
  "atk-s0514a2:3491_0": "Tattha attano ca parassa cāti evarūpañhi “dhanakāraṇā mayā attano bhattāraṃ pariccajantena pāpaṃ kata”nti attāpi attānaṃ garahati,",
  "atk-s0514a2:3491_1": "“iminā dhanakāraṇā attano bhattā pariccatto,",
  "atk-s0514a2:3491_2": "pāpadhammo aya”nti paropi garahati.",
  "atk-s0514a2:3491_3": "Tasmā na sakkā tasmiṃ dharante mayā aññassa vijite vasitunti.",
  "atk-s0514a2:3492_0": "Atha naṃ rājā āha – “tena hi, paṇḍita,",
  "atk-s0514a2:3492_1": "tava rañño divaṅgatakāle idhāgantuṃ paṭiññaṃ dehī”ti.",
  "atk-s0514a2:3492_2": "So “sādhu, deva,",
  "atk-s0514a2:3492_3": "ahaṃ jīvanto āgamissāmī”ti āha.",
  "atk-s0514a2:3492_4": "Athassa rājā sattāhaṃ mahāsakkāraṃ katvā sattāhaccayena puna āpucchanakāle “ahaṃ te, paṇḍita,",
  "atk-s0514a2:3492_5": "idañcidañca dammī”ti vadanto gāthamāha –",
  "atk-s0514a2:3493_0": "768.",
  "atk-s0514a2:3494_0": "“Dammi nikkhasahassaṃ te, gāmāsītiñca kāsisu;",
  "atk-s0514a2:3495_0": "Dāsisatāni cattāri, dammi bhariyāsatañca te;",
  "atk-s0514a2:3496_0": "Sabbaṃ senaṅgamādāya, sotthiṃ gaccha mahosadhā”ti.",
  "atk-s0514a2:3497_0": "Tattha nikkhasahassanti pañcasuvaṇṇena nikkhena nikkhānaṃ sahassaṃ.",
  "atk-s0514a2:3497_1": "Gāmāti ye gāmā saṃvacchare saṃvacchare sahassasahassuṭṭhānakā,",
  "atk-s0514a2:3497_2": "te ca gāme te dammi.",
  "atk-s0514a2:3497_3": "Kāsisūti kāsiraṭṭhe.",
  "atk-s0514a2:3497_4": "Taṃ videharaṭṭhassa āsannaṃ,",
  "atk-s0514a2:3497_5": "tasmā tatthassa asītigāme adāsi.",
  "atk-s0514a2:3498_0": "Sopi rājānaṃ āha –",
  "atk-s0514a2:3498_1": "“mahārāja,",
  "atk-s0514a2:3498_2": "tumhe bandhavānaṃ mā cintayittha,",
  "atk-s0514a2:3498_3": "ahaṃ mama rañño gamanakāleyeva ‘mahārāja,",
  "atk-s0514a2:3498_4": "nandādeviṃ mātuṭṭhāne ṭhapeyyāsi,",
  "atk-s0514a2:3498_5": "pañcālacandaṃ kaniṭṭhaṭṭhāne’ti vatvā dhītāya te abhisekaṃ dāpetvā rājānaṃ uyyojesiṃ,",
  "atk-s0514a2:3498_6": "mātarañca deviñca puttañca sīghameva pesessāmī”ti.",
  "atk-s0514a2:3498_7": "So “sādhu,",
  "atk-s0514a2:3498_8": "paṇḍitā”ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni “imāni",
  "atk-s0514a2:3498_9": "tassā dadeyyāsī”ti mahāsattaṃ paṭicchāpetvā senāvāhanassa kattabbakiccaṃ vicārento āha –",
  "atk-s0514a2:3499_0": "769.",
  "atk-s0514a2:3500_0": "“Yāva dadantu hatthīnaṃ, assānaṃ diguṇaṃ vidhaṃ;",
  "atk-s0514a2:3501_0": "Tappentu annapānena, rathike pattikārake”ti.",
  "atk-s0514a2:3502_0": "Tattha yāvāti na kevalaṃ diguṇameva,",
  "atk-s0514a2:3502_1": "yāva pahoti,",
  "atk-s0514a2:3502_2": "tāva hatthīnañca assānañca yavagodhumādividhaṃ dethāti vadati.",
  "atk-s0514a2:3502_3": "Tappentūti yattakena te antarāmagge akilantā gacchanti,",
  "atk-s0514a2:3502_4": "tattakaṃ dentā tappentu.",
  "atk-s0514a2:3503_0": "Evañca pana vatvā paṇḍitaṃ uyyojento āha –",
  "atk-s0514a2:3504_0": "770.",
  "atk-s0514a2:3505_0": "“Hatthī asse rathe pattī, gacchevādāya paṇḍita;",
  "atk-s0514a2:3506_0": "Passatu taṃ mahārājā, vedeho mithilaṃ gata”nti.",
  "atk-s0514a2:3507_0": "Tattha mithilaṃ gatanti sotthinā taṃ mithilanagaraṃ sampattaṃ passatu.",
  "atk-s0514a2:3508_0": "Iti so paṇḍitassa mahantaṃ sakkāraṃ katvā uyyojesi.",
  "atk-s0514a2:3508_1": "Tepi ekasatarājāno mahāsattassa sakkāraṃ katvā bahuṃ paṇṇākāraṃ adaṃsu.",
  "atk-s0514a2:3508_2": "Tesaṃ santike upanikkhittakapurisāpi paṇḍitameva parivārayiṃsu.",
  "atk-s0514a2:3508_3": "So mahantena parivārena parivuto maggaṃ paṭipajjitvā antarāmaggeyeva cūḷaniraññā dinnagāmato āyaṃ āharāpetuṃ purise pesetvā videharaṭṭhaṃ sampāpuṇi.",
  "atk-s0514a2:3508_4": "Senakopi kintarāmagge attano purisaṃ ṭhapesi “cūḷanirañño puna āgamanaṃ vā anāgamanaṃ vā jānitvā yassa kassaci āgamanañca mayhaṃ āroceyyāsī”ti.",
  "atk-s0514a2:3508_5": "So tiyojanamatthakeyeva mahāsattaṃ disvā āgantvā “paṇḍito mahantena parivārena āgacchatī”ti senakassa ārocesi.",
  "atk-s0514a2:3508_6": "So taṃ sutvā rājakulaṃ agamāsi.",
  "atk-s0514a2:3508_7": "Rājāpi pāsādatale ṭhito vātapānena olokento mahatiṃ senaṃ disvā “mahosadhapaṇḍitassa senā mandā,",
  "atk-s0514a2:3508_8": "ayaṃ ativiya mahatī senā dissati,",
  "atk-s0514a2:3508_9": "kiṃ nu kho cūḷanirājā āgato siyā”ti bhītatasito tamatthaṃ pucchanto āha –",
  "atk-s0514a2:3509_0": "771.",
  "atk-s0514a2:3510_0": "“Hatthī assā rathā pattī, senā padissate mahā;",
  "atk-s0514a2:3511_0": "Caturaṅginī bhīsarūpā, kiṃ nu maññasi paṇḍitā”ti.",
  "atk-s0514a2:3512_0": "Athassa senako tamatthaṃ ārocento āha –",
  "atk-s0514a2:3513_0": "772.",
  "atk-s0514a2:3514_0": "“Ānando te mahārāja, uttamo paṭidissati;",
  "atk-s0514a2:3515_0": "Sabbaṃ senaṅgamādāya, sotthiṃ patto mahosadho”ti.",
  "atk-s0514a2:3516_0": "Taṃ sutvā rājā āha – “senaka,",
  "atk-s0514a2:3516_1": "paṇḍitassa senā mandā,",
  "atk-s0514a2:3516_2": "ayaṃ pana mahatī”ti.",
  "atk-s0514a2:3516_3": "“Mahārāja,",
  "atk-s0514a2:3516_4": "cūḷanirājā tena pasādito bhavissati,",
  "atk-s0514a2:3516_5": "tenassa pasannena dinnā bhavissatī”ti.",
  "atk-s0514a2:3516_6": "Rājā nagare bheriṃ carāpesi “nagaraṃ alaṅkaritvā paṇḍitassa paccuggamanaṃ karontū”ti.",
  "atk-s0514a2:3516_7": "Nāgarā tathā kariṃsu.",
  "atk-s0514a2:3516_8": "Paṇḍito nagaraṃ pavisitvā rājakulaṃ gantvā rājānaṃ vanditvā ekamantaṃ nisīdi.",
  "atk-s0514a2:3516_9": "Atha naṃ rājā uṭṭhāya āliṅgitvā pallaṅkavaragato paṭisanthāraṃ karonto āha –",
  "atk-s0514a2:3517_0": "773.",
  "atk-s0514a2:3518_0": "“Yathā petaṃ susānasmiṃ, chaḍḍetvā caturo janā;",
  "atk-s0514a2:3519_0": "Evaṃ kapilayye tyamha, chaḍḍayitvā idhāgatā.",
  "atk-s0514a2:3520_0": "774.",
  "atk-s0514a2:3521_0": "“Atha tvaṃ kena vaṇṇena, kena vā pana hetunā;",
  "atk-s0514a2:3522_0": "Kena vā atthajātena, attānaṃ parimocayī”ti.",
  "atk-s0514a2:3523_0": "Tattha caturo janāti paṇḍita,",
  "atk-s0514a2:3523_1": "yathā nāma kālakataṃ caturo janā mañcakena susānaṃ netvā tattha chaḍḍetvā anapekkhā gacchanti,",
  "atk-s0514a2:3523_2": "evaṃ kapilayye raṭṭhe taṃ chaḍḍetvā mayaṃ imāgatāti attho.",
  "atk-s0514a2:3523_3": "Kena vaṇṇenāti kena kāraṇena.",
  "atk-s0514a2:3523_4": "Hetunāti paccayena.",
  "atk-s0514a2:3523_5": "Atthajātenāti atthena.",
  "atk-s0514a2:3523_6": "Attānaṃ parimocayīti amittahatthagato kena kāraṇena paccayena kena atthena tvaṃ attānaṃ parimocesīti pucchati.",
  "atk-s0514a2:3524_0": "Tato mahāsatto āha –",
  "atk-s0514a2:3525_0": "775.",
  "atk-s0514a2:3526_0": "“Atthaṃ atthena vedeha, mantaṃ mantena khattiya;",
  "atk-s0514a2:3527_0": "Parivārayiṃ rājānaṃ, jambudīpaṃva sāgaro”ti.",
  "atk-s0514a2:3528_0": "Tassattho – ahaṃ, mahārāja,",
  "atk-s0514a2:3528_1": "tena cintitaṃ atthaṃ attano cintitena atthena,",
  "atk-s0514a2:3528_2": "tena ca mantitaṃ mantaṃ attano mantitena mantena parivāresiṃ.",
  "atk-s0514a2:3528_3": "Na kevalañca ettakameva,",
  "atk-s0514a2:3528_4": "ekasatarājaparivāraṃ pana taṃ rājānaṃ jambudīpaṃ sāgaro viya parivārayissanti.",
  "atk-s0514a2:3528_5": "Sabbaṃ attano katakammaṃ vitthāretvā kathesi.",
  "atk-s0514a2:3529_0": "Taṃ sutvā rājā ativiya tussi. Athassa paṇḍito cūḷaniraññā attano dinnaṃ paṇṇākāraṃ ācikkhanto āha –",
  "atk-s0514a2:3530_0": "776.",
  "atk-s0514a2:3531_0": "“Dinnaṃ nikkhasahassaṃ me, gāmāsīti ca kāsisu;",
  "atk-s0514a2:3532_0": "Dāsisatāni cattāri, dinnaṃ bhariyāsatañca me;",
  "atk-s0514a2:3533_0": "Sabbaṃ senaṅgamādāya, sotthināmhi idhāgato”ti.",
  "atk-s0514a2:3534_0": "Tato rājā ativiya tuṭṭhapahaṭṭho mahāsattassa guṇaṃ vaṇṇento tameva udānaṃ udānesi –",
  "atk-s0514a2:3535_0": "777.",
  "atk-s0514a2:3536_0": "“Susukhaṃ vata saṃvāso, paṇḍitehīti senaka;",
  "atk-s0514a2:3537_0": "Pakkhīva pañjare baddhe macche jālagateriva;",
  "atk-s0514a2:3538_0": "Amittahatthattagate, mocayī no mahosadho”ti.",
  "atk-s0514a2:3539_0": "Senakopi tassa vacanaṃ sampaṭicchanto tameva gāthamāha –",
  "atk-s0514a2:3540_0": "778.",
  "atk-s0514a2:3541_0": "“Evametaṃ mahārāja, paṇḍitā hi sukhāvahā;",
  "atk-s0514a2:3542_0": "Pakkhīva pañjare baddhe, macche jālagateriva;",
  "atk-s0514a2:3543_0": "Amittahatthattagate, mocayī no mahosadho”ti.",
  "atk-s0514a2:3544_0": "Atha rājā nagare chaṇabheriṃ carāpetvā “sattāhaṃ mahāchaṇaṃ karontu,",
  "atk-s0514a2:3544_1": "yesaṃ mayi sineho atthi,",
  "atk-s0514a2:3544_2": "te sabbe paṇḍitassa sakkāraṃ sammānaṃ karontū”ti āṇāpento āha –",
  "atk-s0514a2:3545_0": "779.",
  "atk-s0514a2:3546_0": "“Āhaññantu sabbavīṇā, bheriyo dindimāni ca;",
  "atk-s0514a2:3547_0": "Dhamentu māgadhā saṅkhā, vaggū nadantu dundubhī”ti.",
  "atk-s0514a2:3548_0": "Tattha āhaññantūti vādiyantu. Māgadhā saṅkhāti magadharaṭṭhe sañjātā saṅkhā. Dundubhīti mahābheriyo.",
  "atk-s0514a2:3549_0": "Atha te nāgarā ca jānapadā ca pakatiyāpi paṇḍitassa sakkāraṃ kātukāmā bherisaddaṃ sutvā atirekataraṃ akaṃsu.",
  "atk-s0514a2:3549_1": "Tamatthaṃ pakāsento satthā āha –",
  "atk-s0514a2:3550_0": "780.",
  "atk-s0514a2:3551_0": "“Orodhā ca kumārā ca, vesiyānā ca brāhmaṇā;",
  "atk-s0514a2:3552_0": "Bahuṃ annañca pānañca, paṇḍitassābhihārayuṃ.",
  "atk-s0514a2:3553_0": "781.",
  "atk-s0514a2:3554_0": "“Hatthārohā anīkaṭṭhā, rathikā pattikārakā;",
  "atk-s0514a2:3555_0": "Bahuṃ annañca pānañca, paṇḍitassābhihārayuṃ.",
  "atk-s0514a2:3556_0": "782.",
  "atk-s0514a2:3557_0": "“Samāgatā jānapadā, negamā ca samāgatā;",
  "atk-s0514a2:3558_0": "Bahuṃ annañca pānañca, paṇḍitassābhihārayuṃ.",
  "atk-s0514a2:3559_0": "783.",
  "atk-s0514a2:3560_0": "“Bahujano pasannosi, disvā paṇḍitamāgataṃ;",
  "atk-s0514a2:3561_0": "Paṇḍitamhi anuppatte, celukkhepo avattathā”ti.",
  "atk-s0514a2:3562_0": "Tattha orodhāti udumbaradeviṃ ādiṃ katvā antepurikā.",
  "atk-s0514a2:3562_1": "Abhihārayunti abhihārāpesuṃ,",
  "atk-s0514a2:3562_2": "pahiṇiṃsūti attho.",
  "atk-s0514a2:3562_3": "Bahujanoti bhikkhave,",
  "atk-s0514a2:3562_4": "nagaravāsino ca catudvāragāmavāsino ca janapadavāsino cāti bahujano pasanno ahosi.",
  "atk-s0514a2:3562_5": "Disvā paṇḍitamāgatanti paṇḍitaṃ mithilaṃ āgataṃ disvā.",
  "atk-s0514a2:3562_6": "Avattathāti paṇḍitamhi mithilaṃ anuppatte “ayaṃ no paṭhamameva paccāmittavasaṃ gataṃ rājānaṃ mocetvā",
  "atk-s0514a2:3562_7": "pesetvā pacchā ekasatarājāno aññamaññaṃ khamāpetvā samagge katvā cūḷaniṃ pasādetvā tena dinnaṃ mahantaṃ",
  "atk-s0514a2:3562_8": "yasaṃ ādāya āgato”ti tuṭṭhacittena janena pavattito celukkhepo pavattatha.",
  "atk-s0514a2:3563_0": "Atha mahāsatto chaṇāvasāne rājakulaṃ āgantvā “mahārāja,",
  "atk-s0514a2:3563_1": "cūḷanirañño mātarañca deviñca puttañca sīghaṃ pesetuṃ vaṭṭatī”ti āha. “Sādhu, tāta,",
  "atk-s0514a2:3563_2": "pesehī”ti.",
  "atk-s0514a2:3563_3": "So tesaṃ tiṇṇaṃ janānaṃ mahantaṃ sakkāraṃ katvā attanā saddhiṃ āgatasenāyapi sakkāraṃ sammānaṃ kāretvā",
  "atk-s0514a2:3563_4": "te tayo jane mahantena parivārena attano purisehi saddhiṃ pesesi.",
  "atk-s0514a2:3563_5": "Raññā attano dinnā satabhariyā ca cattāri dāsisatāni ca nandādeviyā saddhiṃ pesesi,",
  "atk-s0514a2:3563_6": "attanā saddhiṃ āgatasenampi tehi saddhiṃyeva pesesi.",
  "atk-s0514a2:3563_7": "Te mahantena parivārena uttarapañcālanagaraṃ pāpuṇiṃsu.",
  "atk-s0514a2:3563_8": "Atha rājā mātaraṃ pucchi “kiṃ, amma,",
  "atk-s0514a2:3563_9": "vedeharājena te saṅgaho kato”ti?",
  "atk-s0514a2:3563_10": "“Kiṃ tāta, kathesi,",
  "atk-s0514a2:3563_11": "maṃ devatāṭhāne ṭhapetvā sakkāramakāsi,",
  "atk-s0514a2:3563_12": "nandādevimpi mātuṭṭhāne ṭhapesi,",
  "atk-s0514a2:3563_13": "pañcālacandaṃ kaniṭṭhabhātikaṭṭhāne ṭhapesī”ti.",
  "atk-s0514a2:3563_14": "Taṃ sutvā rājā ativiya tussitvā bahuṃ paṇṇākāraṃ pesesi.",
  "atk-s0514a2:3563_15": "Tato paṭṭhāya te ubhopi samaggā sammodamānā vasiṃsūti.",
  "atk-s0514a2:3564_0": "Mahāumaṅgakhaṇḍaṃ niṭṭhitaṃ.",
  "atk-s0514a2:3565_0": "Dakarakkhasapañho",
  "atk-s0514a2:3566_0": "Pañcālacandī videharaññā piyā ahosi manāpā.",
  "atk-s0514a2:3566_1": "Sā dutiye saṃvacchare puttaṃ vijāyi.",
  "atk-s0514a2:3566_2": "Tassa dasame saṃvacchare vedeharājā kālamakāsi.",
  "atk-s0514a2:3566_3": "Bodhisatto tassa chattaṃ ussāpetvā “deva,",
  "atk-s0514a2:3566_4": "ahaṃ tava ayyakassa cūḷanirañño santikaṃ gamissāmī”ti āpucchi. Paṇḍita,",
  "atk-s0514a2:3566_5": "mā maṃ daharaṃ chaḍḍetvā gamittha,",
  "atk-s0514a2:3566_6": "ahaṃ taṃ pituṭṭhāne ṭhapetvā sakkāraṃ karissāmīti.",
  "atk-s0514a2:3566_7": "Pañcālacandīpi naṃ “paṇḍita,",
  "atk-s0514a2:3566_8": "tumhākaṃ gatakāle aññaṃ paṭisaraṇaṃ natthi,",
  "atk-s0514a2:3566_9": "mā gamitthā”ti yāci.",
  "atk-s0514a2:3566_10": "Sopi “mayā rañño paṭiññā dinnā,",
  "atk-s0514a2:3566_11": "na sakkā agantu”nti mahājanassa kalunaṃ paridevantasseva attano upaṭṭhāke gahetvā nagarā nikkhamitvā uttarapañcālanagaraṃ gato.",
  "atk-s0514a2:3566_12": "Rājā tassāgamanaṃ sutvā paccuggantvā mahantena sakkārena nagaraṃ pavesetvā mahantaṃ gehaṃ datvā ṭhapetvā paṭhamadinne asītigāme na aññaṃ bhogaṃ adāsi.",
  "atk-s0514a2:3566_13": "So taṃ rājānaṃ upaṭṭhāsi.",
  "atk-s0514a2:3567_0": "Tadā bherī nāma paribbājikā rājagehe bhuñjati,",
  "atk-s0514a2:3567_1": "sā paṇḍitā byattā.",
  "atk-s0514a2:3567_2": "Tāya mahāsatto na diṭṭhapubbo,",
  "atk-s0514a2:3567_3": "“mahosadhapaṇḍito kira rājānaṃ upaṭṭhātī”ti saddameva suṇāti.",
  "atk-s0514a2:3567_4": "Tenapi sā na diṭṭhapubbā,",
  "atk-s0514a2:3567_5": "“bherī nāma paribbājikā rājagehe bhuñjatī”ti saddameva suṇāti.",
  "atk-s0514a2:3567_6": "Nandādevī pana “piyavippayogaṃ katvā amhe kilamāpesī”ti bodhisatte anattamanā ahosi.",
  "atk-s0514a2:3567_7": "Sā pañcasatā vallabhitthiyo āṇāpesi “mahosadhassa ekaṃ dosaṃ upadhāretvā rañño antare paribhindituṃ vāyamathā”ti.",
  "atk-s0514a2:3567_8": "Tā tassa antaraṃ olokentiyo vicaranti.",
  "atk-s0514a2:3568_0": "Athekadivasaṃ sā paribbājikā bhuñjitvā rājagehā nikkhantī bodhisattaṃ rājupaṭṭhānaṃ āgacchantaṃ rājaṅgaṇe passi.",
  "atk-s0514a2:3568_1": "So taṃ vanditvā aṭṭhāsi.",
  "atk-s0514a2:3568_2": "Sā “ayaṃ kira paṇḍito,",
  "atk-s0514a2:3568_3": "jānissāmi tāvassa paṇḍitabhāvaṃ vā apaṇḍitabhāvaṃ vā”ti hatthamuddāya pañhaṃ pucchantī bodhisattaṃ oloketvā hatthaṃ pasāresi.",
  "atk-s0514a2:3568_4": "Sā kira “kīdisaṃ, paṇḍita,",
  "atk-s0514a2:3568_5": "rājā taṃ paradesato ānetvā idāni paṭijaggati,",
  "atk-s0514a2:3568_6": "na paṭijaggatī”ti manasāva pañhaṃ pucchi.",
  "atk-s0514a2:3568_7": "Bodhisatto “ayaṃ hatthamuddāya maṃ pañhaṃ pucchatī”ti ñatvā pañhaṃ vissajjento hatthamuṭṭhiṃ akāsi.",
  "atk-s0514a2:3568_8": "So kira “ayye,",
  "atk-s0514a2:3568_9": "mama paṭiññaṃ gahetvā pakkositvā idāni rājā gāḷhamuṭṭhiva jāto,",
  "atk-s0514a2:3568_10": "na me apubbaṃ kiñci detī”ti manasāva pañhaṃ vissajjesi.",
  "atk-s0514a2:3568_11": "Sā taṃ kāraṇaṃ ñatvā hatthaṃ ukkhipitvā attano sīsaṃ parāmasi.",
  "atk-s0514a2:3568_12": "Tena idaṃ dasseti “paṇḍita,",
  "atk-s0514a2:3568_13": "sace kilamasi,",
  "atk-s0514a2:3568_14": "mayaṃ viya kasmā na pabbajasī”ti?",
  "atk-s0514a2:3568_15": "Taṃ ñatvā mahāsatto attano kucchiṃ parāmasi.",
  "atk-s0514a2:3568_16": "Tena idaṃ dasseti “ayye,",
  "atk-s0514a2:3568_17": "mama positabbā puttadārā bahutarā,",
  "atk-s0514a2:3568_18": "tena na pabbajāmī”ti.",
  "atk-s0514a2:3568_19": "Iti sā hatthamuddāya pañhaṃ pucchitvā attano āvāsameva agamāsi.",
  "atk-s0514a2:3568_20": "Mahāsattopi taṃ vanditvā rājupaṭṭhānaṃ gato.",
  "atk-s0514a2:3569_0": "Nandādeviyā payuttā vallabhitthiyo sīhapañjare ṭhitā taṃ kiriyaṃ disvā cūḷanirañño santikaṃ gantvā “deva,",
  "atk-s0514a2:3569_1": "mahosadho bheriparibbājikāya saddhiṃ ekato hutvā tumhākaṃ rajjaṃ gaṇhitukāmo,",
  "atk-s0514a2:3569_2": "tumhākaṃ paccatthiko hotī”ti paribhindiṃsu.",
  "atk-s0514a2:3569_3": "Rājā āha –",
  "atk-s0514a2:3569_4": "“kiṃ vo diṭṭhaṃ vā sutaṃ vā”ti? Mahārāja,",
  "atk-s0514a2:3569_5": "paribbājikā bhuñjitvā otarantī mahosadhaṃ disvā rājānaṃ hatthatalaṃ viya khalamaṇḍalaṃ viya ca samaṃ",
  "atk-s0514a2:3569_6": "katvā “rajjaṃ attano hatthagataṃ kātuṃ sakkosī”ti hatthaṃ pasāresi.",
  "atk-s0514a2:3569_7": "Mahosadhopi khaggaggahaṇākāraṃ dassento “katipāhaccayena sīsaṃ chinditvā rajjaṃ attano hatthagataṃ karissāmī”ti muṭṭhiṃ akāsi.",
  "atk-s0514a2:3569_8": "Sā “sīsameva chindāhī”ti attano hatthaṃ ukkhipitvā sīsaṃ parāmasi.",
  "atk-s0514a2:3569_9": "Mahosadho “majjheyeva naṃ chindissāmī”ti kucchiṃ parāmasi.",
  "atk-s0514a2:3569_10": "Appamattā, mahārāja, hotha,",
  "atk-s0514a2:3569_11": "mahosadhaṃ ghātetuṃ vaṭṭatīti.",
  "atk-s0514a2:3569_12": "So tāsaṃ kathaṃ sutvā cintesi “na sakkā paṇḍitena mayi dussituṃ,",
  "atk-s0514a2:3569_13": "paribbājikaṃ pucchissāmī”ti.",
  "atk-s0514a2:3570_0": "So punadivase paribbājikāya bhuttakāle taṃ upasaṅkamitvā pucchi “ayye,",
  "atk-s0514a2:3570_1": "kacci te mahosadhapaṇḍito diṭṭho”ti? “Āma, mahārāja,",
  "atk-s0514a2:3570_2": "hiyyo ito bhuñjitvā nikkhantiyā diṭṭho”ti.",
  "atk-s0514a2:3570_3": "“Koci pana vo kathāsallāpo ahosī”ti.",
  "atk-s0514a2:3570_4": "“Mahārāja,",
  "atk-s0514a2:3570_5": "sallāpo natthi,",
  "atk-s0514a2:3570_6": "‘so pana paṇḍito’ti sutvā ‘sace paṇḍito,",
  "atk-s0514a2:3570_7": "idaṃ jānissatī’ti hatthamuddāya naṃ pañhaṃ pucchantī “paṇḍita,",
  "atk-s0514a2:3570_8": "kacci te rājā pasāritahattho,",
  "atk-s0514a2:3570_9": "na saṅkucitahattho,",
  "atk-s0514a2:3570_10": "kacci te saṅgaṇhātī”ti hatthaṃ pasāresiṃ. Paṇḍito –",
  "atk-s0514a2:3570_11": "“rājā mama paṭiññaṃ gahetvā pakkositvā idāni kiñci na detī”ti muṭṭhimakāsi. Athāhaṃ –",
  "atk-s0514a2:3570_12": "“sace kilamasi,",
  "atk-s0514a2:3570_13": "mayaṃ viya kasmā na pabbajasī”ti sīsaṃ parāmasiṃ. So –",
  "atk-s0514a2:3570_14": "“mama posetabbā puttadārā bahutarā,",
  "atk-s0514a2:3570_15": "tena na pabbajāmī”ti attano kucchiṃ parāmasīti. “Paṇḍito, ayye,",
  "atk-s0514a2:3570_16": "mahosadho”ti? “Āma, mahārāja,",
  "atk-s0514a2:3570_17": "pathavitale paññāya tena sadiso nāma natthī”ti.",
  "atk-s0514a2:3570_18": "Rājā tassā kathaṃ sutvā taṃ vanditvā uyyojesi.",
  "atk-s0514a2:3570_19": "Tassā gatakāle paṇḍito rājupaṭṭhānaṃ paviṭṭho.",
  "atk-s0514a2:3570_20": "Atha naṃ pucchi “kacci te, paṇḍita,",
  "atk-s0514a2:3570_21": "bherī nāma paribbājikā diṭṭhā”ti? “Āma, mahārāja,",
  "atk-s0514a2:3570_22": "hiyyo ito nikkhantiṃ passiṃ,",
  "atk-s0514a2:3570_23": "sā hatthamuddāya evaṃ maṃ pañhaṃ pucchi,",
  "atk-s0514a2:3570_24": "ahañcassā tatheva vissajjesi”nti tāya kathitaniyāmeneva kathesi.",
  "atk-s0514a2:3570_25": "Rājā taṃ divasaṃ pasīditvā paṇḍitassa senāpatiṭṭhānaṃ adāsi,",
  "atk-s0514a2:3570_26": "sabbakiccāni tameva paṭicchāpesi.",
  "atk-s0514a2:3570_27": "Tassa yaso mahā ahosi.",
  "atk-s0514a2:3571_0": "Rañño dinnayasānantarameva so cintesi “raññā ekappahāreneva mayhaṃ atimahantaṃ issariyaṃ dinnaṃ,",
  "atk-s0514a2:3571_1": "rājāno kho pana māretukāmāpi evaṃ karontiyeva,",
  "atk-s0514a2:3571_2": "yaṃnūnāhaṃ ‘mama suhadayo vā no vā’ti rājānaṃ vīmaṃseyyaṃ,",
  "atk-s0514a2:3571_3": "na kho panañño jānituṃ sakkhissati,",
  "atk-s0514a2:3571_4": "bherī paribbājikā ñāṇasampannā,",
  "atk-s0514a2:3571_5": "sā ekenupāyena jānissatī”ti.",
  "atk-s0514a2:3571_6": "So bahūni gandhamālādīni gahetvā paribbājikāya āvāsaṃ gantvā taṃ pūjayitvā vanditvā “ayye,",
  "atk-s0514a2:3571_7": "tumhehi rañño mama guṇakathāya kathitadivasato paṭṭhāya rājā ajjhottharitvā mayhaṃ atimahantaṃ yasaṃ deti,",
  "atk-s0514a2:3571_8": "taṃ kho pana ‘sabhāvena vā deti,",
  "atk-s0514a2:3571_9": "no vā’ti na jānāmi,",
  "atk-s0514a2:3571_10": "sādhu vatassa,",
  "atk-s0514a2:3571_11": "sace ekenupāyena rañño mayi sinehabhāvaṃ jāneyyāthā”ti āha.",
  "atk-s0514a2:3571_12": "Sā “sādhū”ti paṭissuṇitvā punadivase rājagehaṃ gacchamānā dakarakkhasapañhaṃ nāma cintesi.",
  "atk-s0514a2:3571_13": "Evaṃ kirassā ahosi “ahaṃ carapuriso viya hutvā upāyena rājānaṃ pañhaṃ pucchitvā ‘paṇḍitassa suhadayo vā,",
  "atk-s0514a2:3571_14": "no vā’ti jānissāmī”ti.",
  "atk-s0514a2:3571_15": "Sā gantvā katabhattakiccā nisīdi.",
  "atk-s0514a2:3571_16": "Rājāpi naṃ vanditvā ekamantaṃ nisīdi.",
  "atk-s0514a2:3571_17": "Tassā etadahosi “sace rājā paṇḍitassa upari duhadayo bhavissati,",
  "atk-s0514a2:3571_18": "pañhaṃ puṭṭho attano duhadayabhāvaṃ mahājanamajjheyeva kathessati,",
  "atk-s0514a2:3571_19": "taṃ ayuttaṃ,",
  "atk-s0514a2:3571_20": "ekamante naṃ pañhaṃ pucchissāmī”ti.",
  "atk-s0514a2:3571_21": "Sā “raho paccāsīsāmi,",
  "atk-s0514a2:3571_22": "mahārājā”ti āha.",
  "atk-s0514a2:3571_23": "Rājā manusse paṭikkamāpesi.",
  "atk-s0514a2:3571_24": "Atha naṃ sā āha –",
  "atk-s0514a2:3571_25": "“mahārāja,",
  "atk-s0514a2:3571_26": "taṃ pañhaṃ pucchāmī”ti. “Puccha, ayye,",
  "atk-s0514a2:3571_27": "jānanto kathessāmī”ti.",
  "atk-s0514a2:3571_28": "Atha sā dakarakkhasapañhe paṭhamaṃ gāthamāha –",
  "atk-s0514a2:3572_0": "“Sace vo vuyhamānānaṃ, sattannaṃ udakaṇṇave;",
  "atk-s0514a2:3573_0": "Manussabalimesāno, nāvaṃ gaṇheyya rakkhaso;",
  "atk-s0514a2:3574_0": "Anupubbaṃ kathaṃ datvā, muñcesi dakarakkhasā”ti. ;",
  "atk-s0514a2:3575_0": "Tattha sattannanti tumhākaṃ mātā ca nandādevī ca tikhiṇamantikumāro ca dhanusekhasahāyo ca purohito ca mahosadho ca tumhe cāti imesaṃ sattannaṃ.",
  "atk-s0514a2:3575_1": "Udakaṇṇaveti gambhīravitthate udake.",
  "atk-s0514a2:3575_2": "Manussabalimesānoti manussabaliṃ gavesanto.",
  "atk-s0514a2:3575_3": "Gaṇheyyāti thāmasampanno dakarakkhaso udakaṃ dvidhā katvā nikkhamitvā taṃ nāvaṃ gaṇheyya,",
  "atk-s0514a2:3575_4": "gahetvā ca pana “mahārāja,",
  "atk-s0514a2:3575_5": "ime cha jane mama anupaṭipāṭiyā dehi,",
  "atk-s0514a2:3575_6": "taṃ vissajjessāmī”ti vadeyya.",
  "atk-s0514a2:3575_7": "Atha tvaṃ anupubbaṃ kathaṃ datvā muñcesi dakarakkhasā,",
  "atk-s0514a2:3575_8": "kaṃ paṭhamaṃ datvā…pe…",
  "atk-s0514a2:3575_9": "kaṃ chaṭṭhaṃ datvā dakarakkhasato muñceyyāsīti?",
  "atk-s0514a2:3576_0": "Taṃ sutvā rājā attano yathājjhāsayaṃ kathento imaṃ gāthamāha –",
  "atk-s0514a2:3577_0": "“Mātaraṃ paṭhamaṃ dajjaṃ, bhariyaṃ datvāna bhātaraṃ;",
  "atk-s0514a2:3578_0": "Tato sahāyaṃ datvāna, pañcamaṃ dajjaṃ brāhmaṇaṃ;",
  "atk-s0514a2:3579_0": "Chaṭṭhāhaṃ dajjamattānaṃ, neva dajjaṃ mahosadha”nti. ;",
  "atk-s0514a2:3580_0": "Tattha chaṭṭhāhanti ayye,",
  "atk-s0514a2:3580_1": "pañcame khādite athāhaṃ “bho dakarakkhasa,",
  "atk-s0514a2:3580_2": "mukhaṃ vivarā”ti vatvā tena mukhe vivaṭe daḷhaṃ kacchaṃ bandhitvā imaṃ rajjasiriṃ agaṇetvā “idāni maṃ khādā”ti tassa mukhe pateyyaṃ,",
  "atk-s0514a2:3580_3": "na tveva jīvamāno mahosadhapaṇḍitaṃ dadeyyanti,",
  "atk-s0514a2:3580_4": "ettakena ayaṃ pañho niṭṭhito.",
  "atk-s0514a2:3581_0": "Evaṃ ñātaṃ paribbājikāya rañño mahāsatte suhadayataṃ,",
  "atk-s0514a2:3581_1": "na pana ettakeneva paṇḍitassa guṇo cando viya pākaṭo hoti.",
  "atk-s0514a2:3581_2": "Tenassā etadahosi “ahaṃ mahājanamajjhe etesaṃ guṇaṃ kathayissāmi,",
  "atk-s0514a2:3581_3": "rājā tesaṃ aguṇaṃ kathetvā paṇḍitassa guṇaṃ kathessati,",
  "atk-s0514a2:3581_4": "evaṃ paṇḍitassa guṇo nabhe puṇṇacando viya pākaṭo bhavissatī”ti.",
  "atk-s0514a2:3581_5": "Sā sabbaṃ antepurajanaṃ sannipātāpetvā ādito paṭṭhāya puna rājānaṃ tameva pañhaṃ pucchitvā tena tatheva vutte “mahārāja,",
  "atk-s0514a2:3581_6": "tvaṃ ‘mātaraṃ paṭhamaṃ dassāmī’ti vadasi,",
  "atk-s0514a2:3581_7": "mātā nāma mahāguṇā,",
  "atk-s0514a2:3581_8": "tuyhañca mātā na aññesaṃ mātusadisā.",
  "atk-s0514a2:3581_9": "Bahūpakārā te esā”ti tassā guṇaṃ kathentī gāthādvayamāha –",
  "atk-s0514a2:3582_0": "“Posetā te janettī ca, dīgharattānukampikā;",
  "atk-s0514a2:3583_0": "Chabbhī tayi padussati, paṇḍitā atthadassinī;",
  "atk-s0514a2:3584_0": "Aññaṃ upanisaṃ katvā, vadhā taṃ parimocayi.",
  "atk-s0514a2:3585_0": "“Taṃ tādisiṃ pāṇadadiṃ, orasaṃ gabbhadhāriniṃ;",
  "atk-s0514a2:3586_0": "Mātaraṃ kena dosena, dajjāsi dakarakkhino”ti. ;",
  "atk-s0514a2:3587_0": "Tattha posetāti daharakāle dve tayo vāre nhāpetvā pāyetvā bhojetvā taṃ posesi.",
  "atk-s0514a2:3587_1": "Dīgharattānukampikāti cirakālaṃ mudunā hitacittena anukampikā.",
  "atk-s0514a2:3587_2": "Chambhī tayi padussatīti yadā tayi chambhī nāma brāhmaṇo padussi,",
  "atk-s0514a2:3587_3": "tadā sā paṇḍitā atthadassinī aññaṃ tava paṭirūpakaṃ katvā taṃ vadhā parimocayi.",
  "atk-s0514a2:3588_0": "Cūḷanissa kira mahācūḷanī nāma pitā ahosi.",
  "atk-s0514a2:3588_1": "Sā imassa daharakāle purohitena saddhiṃ methunaṃ paṭisevitvā rājānaṃ visena mārāpetvā brāhmaṇassa chattaṃ",
  "atk-s0514a2:3588_2": "ussāpetvā tassa aggamahesī hutvā ekadivasaṃ “amma,",
  "atk-s0514a2:3588_3": "chātomhī”ti vutte puttassa phāṇitena saddhiṃ pūvakhajjakaṃ dāpesi.",
  "atk-s0514a2:3588_4": "Atha naṃ makkhikā parivārayiṃsu,",
  "atk-s0514a2:3588_5": "so “imaṃ nimmakkhikaṃ katvā khādissāmī”ti thokaṃ paṭikkamitvā bhūmiyaṃ phāṇitabindūni pātetvā attano santike makkhikā pothetvā palāpesi.",
  "atk-s0514a2:3588_6": "Tā gantvā itaraṃ phāṇitaṃ parivārayiṃsu.",
  "atk-s0514a2:3588_7": "So nimmakkhikaṃ katvā khajjakaṃ khāditvā hatthaṃ dhovitvā mukhaṃ vikkhāletvā pakkāmi.",
  "atk-s0514a2:3588_8": "Brāhmaṇo tassa taṃ kiriyaṃ disvā cintesi “ayaṃ dārako idāneva nimmakkhikaṃ phāṇitaṃ khādati,",
  "atk-s0514a2:3588_9": "vuḍḍhippatto mama rajjaṃ na dassati,",
  "atk-s0514a2:3588_10": "idāneva naṃ māressāmī”ti.",
  "atk-s0514a2:3588_11": "So deviyā tamatthaṃ ārocesi.",
  "atk-s0514a2:3589_0": "Sā “sādhū, deva,",
  "atk-s0514a2:3589_1": "ahaṃ tayi sinehena attano sāmikampi māresiṃ,",
  "atk-s0514a2:3589_2": "iminā me ko attho, mahārāja,",
  "atk-s0514a2:3589_3": "ekampi ajānāpetvā rahassena naṃ māressāmī”ti brāhmaṇaṃ vañcetvā “attheso upāyo”ti paṇḍitaṃ upāyakusalaṃ bhattakārakaṃ pakkosāpetvā “samma,",
  "atk-s0514a2:3589_4": "mama putto cūḷanikumāro ca tava putto dhanusekhakumāro ca ekadivasaṃ jātā ekato kumāraparihārena vaḍḍhitā piyasahāyakā,",
  "atk-s0514a2:3589_5": "chabbhibrāhmaṇo mama puttaṃ māretukāmo,",
  "atk-s0514a2:3589_6": "tvaṃ tassa jīvitadānaṃ dehī”ti vatvā “sādhu, devi,",
  "atk-s0514a2:3589_7": "kiṃ karomī”ti vutte “mama putto abhiṇhaṃ tava gehe hotu,",
  "atk-s0514a2:3589_8": "tvañca te ca katipāhaṃ nirāsaṅkabhāvatthāya mahānaseyeva supatha.",
  "atk-s0514a2:3589_9": "Tato nirāsaṅkabhāvaṃ ñatvā tumhākaṃ sayanaṭṭhāne eḷakaṭṭhīni ṭhapetvā manussānaṃ sayanavelāya mahānase",
  "atk-s0514a2:3589_10": "aggiṃ datvā kañci ajānāpetvā mama puttañca tava puttañca gahetvā aggadvāreneva nikkhamitvā tiroraṭṭhaṃ",
  "atk-s0514a2:3589_11": "gantvā mama puttassa rājaputtabhāvaṃ anācikkhitvā jīvitaṃ anurakkhāhī”ti āha.",
  "atk-s0514a2:3590_0": "So “sādhū”ti sampaṭicchi.",
  "atk-s0514a2:3590_1": "Athassa sā ratanasāraṃ adāsi.",
  "atk-s0514a2:3590_2": "So tathā katvā kumārañca puttañca ādāya maddaraṭṭhe sāgalanagaraṃ gantvā rājānaṃ upaṭṭhāsi.",
  "atk-s0514a2:3590_3": "So porāṇabhattakārakaṃ apanetvā tassa taṃ ṭhānaṃ adāsi.",
  "atk-s0514a2:3590_4": "Dvepi kumārā tena saddhiṃyeva rājanivesanaṃ gacchanti.",
  "atk-s0514a2:3590_5": "Rājā “kassete puttā kumārā”ti pucchi.",
  "atk-s0514a2:3590_6": "Bhattakārako “mayhaṃ puttā”ti āha.",
  "atk-s0514a2:3590_7": "“Nanu dve asadisā”ti?",
  "atk-s0514a2:3590_8": "“Dvinnaṃ itthīnaṃ puttā, devā”ti.",
  "atk-s0514a2:3590_9": "Te gacchante kāle vissāsikā hutvā maddarañño dhītāya saddhiṃ rājanivesaneyeva kīḷanti.",
  "atk-s0514a2:3590_10": "Atha cūḷanikumāro ca rājadhītā ca abhiṇhadassanena aññamaññaṃ paṭibaddhacittā ahesuṃ.",
  "atk-s0514a2:3590_11": "Kīḷanaṭṭhāne kumāro rājadhītaraṃ geṇḍukampi pāsakampi āharāpeti.",
  "atk-s0514a2:3590_12": "Anāharantiṃ sīse paharati,",
  "atk-s0514a2:3590_13": "sā rodati.",
  "atk-s0514a2:3590_14": "Athassā saddaṃ sutvā rājā “kena me dhītā pahaṭā”ti vadati.",
  "atk-s0514a2:3590_15": "Dhātiyo āgantvā pucchanti.",
  "atk-s0514a2:3590_16": "Kumārikā “sacāhaṃ ‘iminā pahaṭāmhī’ti vakkhāmi,",
  "atk-s0514a2:3590_17": "pitā me etassa rājadaṇḍaṃ karissatī”ti sinehena na katheti,",
  "atk-s0514a2:3590_18": "“nāhaṃ kenaci pahaṭā”ti vadati.",
  "atk-s0514a2:3591_0": "Athekadivasaṃ maddarājā naṃ paharantaṃ addasa.",
  "atk-s0514a2:3591_1": "Disvānassa etadahosi “ayaṃ kumāro na ca bhattakārakena sadiso abhirūpo pāsādiko ativiya achambhito,",
  "atk-s0514a2:3591_2": "na iminā etassa puttena bhavitabba”nti.",
  "atk-s0514a2:3591_3": "So tato paṭṭhāya taṃ pariggaṇhi.",
  "atk-s0514a2:3591_4": "Dhātiyo kīḷanaṭṭhāne khādanīyaṃ āharitvā rājadhītāya denti,",
  "atk-s0514a2:3591_5": "sā aññesampi dārakānaṃ deti.",
  "atk-s0514a2:3591_6": "Te jaṇṇunā patiṭṭhāya onatā gaṇhanti.",
  "atk-s0514a2:3591_7": "Cūḷanikumāro pana ṭhitakova tassā hatthato acchinditvā gaṇhāti.",
  "atk-s0514a2:3591_8": "Rājāpi taṃ kiriyaṃ addasa.",
  "atk-s0514a2:3591_9": "Athekadivasaṃ cūḷanikumārassa geṇḍuko rañño cūḷasayanassa heṭṭhā pāvisi.",
  "atk-s0514a2:3591_10": "Kumāro taṃ gaṇhanto attano issaramānena “imassa paccantarañño heṭṭhāsayane na pavisāmī”ti taṃ daṇḍakena nīharitvā gaṇhi.",
  "atk-s0514a2:3591_11": "Rājā tampi kiriyaṃ disvā “nicchayenesa na bhattakārakassa putto”ti taṃ pakkosāpetvā “kasseso putto”ti pucchi.",
  "atk-s0514a2:3591_12": "“Mayhaṃ putto, devā”ti.",
  "atk-s0514a2:3591_13": "“Ahaṃ tava puttañca aputtañca jānāmi,",
  "atk-s0514a2:3591_14": "sabhāvaṃ me kathehi,",
  "atk-s0514a2:3591_15": "no ce kathesi,",
  "atk-s0514a2:3591_16": "jīvitaṃ te natthī”ti khaggaṃ uggiri.",
  "atk-s0514a2:3591_17": "So maraṇabhayabhīto “kathemi, deva,",
  "atk-s0514a2:3591_18": "raho pana paccāsīsāmī”ti vatvā raññā okāse kate abhayaṃ yācitvā yathābhūtaṃ ārocesi.",
  "atk-s0514a2:3591_19": "Rājā tathato ñatvā attano dhītaraṃ alaṅkaritvā tassa pādaparicārikaṃ katvā adāsi.",
  "atk-s0514a2:3592_0": "Imesaṃ pana palātadivase “bhattakārako ca cūḷanikumāro ca bhattakārakassa putto ca mahānase paditteyeva daḍḍhā”ti sakalanagare ekakolāhalaṃ ahosi.",
  "atk-s0514a2:3592_1": "Calākadevīpi taṃ pavattiṃ sutvā brāhmaṇassa ārocesi “deva,",
  "atk-s0514a2:3592_2": "tumhākaṃ manoratho matthakaṃ patto,",
  "atk-s0514a2:3592_3": "te kira tayopi bhattageheyeva daḍḍhā”ti.",
  "atk-s0514a2:3592_4": "So tuṭṭhahaṭṭho ahosi.",
  "atk-s0514a2:3592_5": "Calākadevīpi “cūḷanikumārassa aṭṭhīnī”ti eḷakassa aṭṭhīni āharāpetvā brāhmaṇassa dassetvā chaḍḍāpesi.",
  "atk-s0514a2:3592_6": "Imamatthaṃ sandhāya paribbājikā “aññaṃ upanisaṃ katvā,",
  "atk-s0514a2:3592_7": "vadhā taṃ parimocayī”ti āha.",
  "atk-s0514a2:3592_8": "Sā hi eḷakassa aṭṭhīni “manussaaṭṭhīnī”ti dassetvā taṃ vadhā mocesi.",
  "atk-s0514a2:3592_9": "Orasanti yāya tvaṃ ure katvā vaḍḍhito,",
  "atk-s0514a2:3592_10": "taṃ orasaṃ piyaṃ manāpaṃ.",
  "atk-s0514a2:3592_11": "Gabbhadhārininti yāya tvaṃ kucchinā dhārito,",
  "atk-s0514a2:3592_12": "taṃ evarūpaṃ mātaraṃ kena dosena dakarakkhasassa dassasīti.",
  "atk-s0514a2:3593_0": "Taṃ sutvā rājā “ayye,",
  "atk-s0514a2:3593_1": "bahū mama mātu guṇā,",
  "atk-s0514a2:3593_2": "ahañcassā mama upakārabhāvaṃ jānāmi,",
  "atk-s0514a2:3593_3": "tatopi pana mameva guṇā bahutarā”ti mātu aguṇaṃ kathento imaṃ gāthādvayamāha –",
  "atk-s0514a2:3594_0": "“Daharā viyalaṅkāraṃ, dhāreti apiḷandhanaṃ;",
  "atk-s0514a2:3595_0": "Dovārike anīkaṭṭhe, ativelaṃ pajagghati.",
  "atk-s0514a2:3596_0": "“Athopi paṭirājūnaṃ, sayaṃ dūtāni sāsati;",
  "atk-s0514a2:3597_0": "Mātaraṃ tena dosena, dajjāhaṃ dakarakkhino”ti. ;",
  "atk-s0514a2:3598_0": "Tattha daharā viyāti mahallikāpi hutvā taruṇī viya.",
  "atk-s0514a2:3598_1": "Dhāreti apiḷandhananti piḷandhituṃ ayuttaṃ alaṅkāraṃ dhāreti.",
  "atk-s0514a2:3598_2": "Sā kira vajirapūritaṃ kañcanamekhalaṃ piḷandhitvā rañño amaccehi saddhiṃ mahātale nisinnakāle aparāparaṃ caṅkamati,",
  "atk-s0514a2:3598_3": "mekhalāsaddena rājanivesanaṃ ekaninnādaṃ hoti.",
  "atk-s0514a2:3598_4": "Pajagghatīti esā dovārike ca hatthiācariyādike anīkaṭṭhe ca,",
  "atk-s0514a2:3598_5": "ye etissā ucchiṭṭhakampi bhuñjituṃ ayuttarūpā,",
  "atk-s0514a2:3598_6": "tepi āmantetvā tehi saddhiṃ ativelaṃ mahāhasitaṃ hasati.",
  "atk-s0514a2:3598_7": "Paṭirājūnanti aññesaṃ rājūnaṃ.",
  "atk-s0514a2:3598_8": "Sayaṃ dūtāni sāsatīti mama vacanena sayaṃ paṇṇaṃ likhitvā dūtepi peseti “mama mātā kāme paribhuñjanavayasmiṃyeva ṭhitā,",
  "atk-s0514a2:3598_9": "asukarājā kira āgantvā taṃ ānetū”ti.",
  "atk-s0514a2:3598_10": "Te “mayaṃ rañño upaṭṭhākā,",
  "atk-s0514a2:3598_11": "kasmā no evaṃ vadesī”ti paṭipaṇṇāni pesenti.",
  "atk-s0514a2:3598_12": "Tesu parisamajjhe vāciyamānesu mama sīsaṃ chindanakālo viya hoti,",
  "atk-s0514a2:3598_13": "mātaraṃ tena dosena dakarakkhasassa dassāmīti.",
  "atk-s0514a2:3599_0": "Atha paribbājikā “mahārāja,",
  "atk-s0514a2:3599_1": "mātaraṃ tāva iminā dosena dehi,",
  "atk-s0514a2:3599_2": "bhariyā pana te bahūpakārā”ti tassā guṇaṃ kathentī dve gāthā abhāsi –",
  "atk-s0514a2:3600_0": "“Itthigumbassa pavarā, accantaṃ piyabhāṇinī;",
  "atk-s0514a2:3601_0": "Anuggatā sīlavatī, chāyāva anapāyinī.",
  "atk-s0514a2:3602_0": "“Akkodhanā puññavatī, paṇḍitā atthadassinī;",
  "atk-s0514a2:3603_0": "Ubbariṃ kena dosena, ajjāsi dakarakkhino”ti. ;",
  "atk-s0514a2:3604_0": "Tattha itthigumbassāti itthigaṇassa.",
  "atk-s0514a2:3604_1": "Anuggatāti daharakālato paṭṭhāya anugatā.",
  "atk-s0514a2:3604_2": "“Akkodhanā”tiādikena panassā guṇe katheti.",
  "atk-s0514a2:3604_3": "Maddaraṭṭhe sāgalanagare vasanakāle pahaṭāpi tava āṇākaraṇabhayena tayi sinehena mātāpitūnaṃ na kathesi,",
  "atk-s0514a2:3604_4": "evamesā akkodhanā puññavatī paṇḍitā atthadassinīti.",
  "atk-s0514a2:3604_5": "Idaṃ daharakāle akkodhanādibhāvaṃ sandhāyāha.",
  "atk-s0514a2:3604_6": "Ubbarinti orodhaṃ.",
  "atk-s0514a2:3604_7": "Evaṃ guṇasampannaṃ nandādeviṃ kena dosena dakarakkhasassa dassasīti vadati.",
  "atk-s0514a2:3605_0": "So tassā aguṇaṃ kathento āha –",
  "atk-s0514a2:3606_0": "“Khiḍḍāratisamāpannaṃ, anatthavasamāgataṃ;",
  "atk-s0514a2:3607_0": "Sā maṃ sakāna puttānaṃ, ayācaṃ yācate dhanaṃ.",
  "atk-s0514a2:3608_0": "“Sohaṃ dadāmi sāratto, bahuṃ uccāvacaṃ dhanaṃ;",
  "atk-s0514a2:3609_0": "Suduccajaṃ cajitvāna, pacchā socāmi dummano;",
  "atk-s0514a2:3610_0": "Ubbariṃ tena dosena, dajjāhaṃ dakarakkhino”ti. ;",
  "atk-s0514a2:3611_0": "Tattha anatthavasamāgatanti tāya khiḍḍāratiyā kāmakīḷāya anatthakārakānaṃ kilesānaṃ vasaṃ āgataṃ maṃ viditvā.",
  "atk-s0514a2:3611_1": "Sā manti sā nandādevī maṃ.",
  "atk-s0514a2:3611_2": "Sakāna puttānanti yaṃ mayā attano puttadhītānañca bhariyānañca dinnaṃ piḷandhanaṃ,",
  "atk-s0514a2:3611_3": "taṃ ayācitabbarūpaṃ “mayhaṃ dehī”ti yācati.",
  "atk-s0514a2:3611_4": "Pacchā socāmīti sā dutiyadivase “imāni piḷandhanāni raññā me dinnāni,",
  "atk-s0514a2:3611_5": "āharathetānī”ti tesaṃ rodantānaṃ omuñcitvā gaṇhāti.",
  "atk-s0514a2:3611_6": "Athāhaṃ te rodamāne mama santikaṃ āgate disvā pacchā socāmi.",
  "atk-s0514a2:3611_7": "Evaṃ dosakārikā esā.",
  "atk-s0514a2:3611_8": "Iminā naṃ dosena dakarakkhasassa dassāmīti.",
  "atk-s0514a2:3612_0": "Atha naṃ paribbājikā “imaṃ tāva iminā dosena dehi,",
  "atk-s0514a2:3612_1": "kaniṭṭho pana te tikhiṇamantikumāro upakārako,",
  "atk-s0514a2:3612_2": "taṃ kena dosena dassatī”ti pucchantī āha –",
  "atk-s0514a2:3613_0": "“Yenocitā janapadā, ānītā ca paṭiggahaṃ;",
  "atk-s0514a2:3614_0": "Ābhataṃ pararajjebhi, abhiṭṭhāya bahuṃ dhanaṃ.",
  "atk-s0514a2:3615_0": "Dhanuggahānaṃ pavaraṃ, sūraṃ tikhiṇamantinaṃ;",
  "atk-s0514a2:3616_0": "Bhātaraṃ kena dosena, dajjāsi dakarakkhino”ti. ;",
  "atk-s0514a2:3617_0": "Tattha ocitāti vaḍḍhitā.",
  "atk-s0514a2:3617_1": "Paṭiggahanti yena ca tumhe paradese vasantā puna gehaṃ ānītā.",
  "atk-s0514a2:3617_2": "Abhiṭṭhāyāti abhibhavitvā.",
  "atk-s0514a2:3617_3": "Tikhiṇamantinanti tikhiṇapaññaṃ.",
  "atk-s0514a2:3618_0": "So kira mātu brāhmaṇena saddhiṃ vasanakāle jāto.",
  "atk-s0514a2:3618_1": "Athassa vayappattassa brāhmaṇo khaggaṃ hatthe datvā “imaṃ gahetvā maṃ upaṭṭhahā”ti āha.",
  "atk-s0514a2:3618_2": "So brāhmaṇaṃ “pitā me”ti saññāya upaṭṭhāsi.",
  "atk-s0514a2:3618_3": "Atha naṃ eko amacco “kumāra,",
  "atk-s0514a2:3618_4": "na tvaṃ etassa putto,",
  "atk-s0514a2:3618_5": "tava kucchigatakāle calākadevī rājānaṃ māretvā etassa chattaṃ ussāpesi,",
  "atk-s0514a2:3618_6": "tvaṃ mahācūḷanirañño putto”ti āha.",
  "atk-s0514a2:3618_7": "So kujjhitvā “ekena upāyena naṃ māressāmī”ti rājakulaṃ pavisanto taṃ khaggaṃ ekassa pādamūlikassa datvā",
  "atk-s0514a2:3618_8": "aparaṃ “tvaṃ rājadvāre ‘mameso khaggo’ti iminā saddhiṃ vivādaṃ kareyyāsī”ti vatvā pāvisi.",
  "atk-s0514a2:3618_9": "Te kalahaṃ kariṃsu.",
  "atk-s0514a2:3618_10": "So “kiṃ esa kalaho”ti ekaṃ purisaṃ pesesi.",
  "atk-s0514a2:3618_11": "So āgantvā “khaggatthāyā”ti āha.",
  "atk-s0514a2:3618_12": "Brāhmaṇo taṃ sutvā “kiṃ eta”nti pucchi.",
  "atk-s0514a2:3618_13": "So kira tumhehi mama dinnakhaggo parassa santakoti.",
  "atk-s0514a2:3618_14": "“Kiṃ vadesi, tāta,",
  "atk-s0514a2:3618_15": "tena hi āharāpehi,",
  "atk-s0514a2:3618_16": "sañjānissāmi na”nti āha.",
  "atk-s0514a2:3618_17": "So taṃ āharāpetvā kosato nikkaḍḍhitvā “passathā”ti taṃ sañjhānāpento viya upagantvā ekappahāreneva tassa sīsaṃ chinditvā attano pādamūle pātesi.",
  "atk-s0514a2:3618_18": "Tato rājagehaṃ paṭijaggitvā nagaraṃ alaṅkaritvā tassa abhiseke upanīte mātā cūḷanikumārassa maddaraṭṭhe vasanabhāvaṃ ācikkhi.",
  "atk-s0514a2:3618_19": "Taṃ sutvā kumāro senaṅgaparivuto tattha gantvā bhātaraṃ ānetvā rajjaṃ paṭicchāpesi.",
  "atk-s0514a2:3618_20": "Tato paṭṭhāya taṃ “tikhiṇamantī”ti sañjāniṃsu.",
  "atk-s0514a2:3618_21": "Paribbājikā taṃ “evarūpaṃ bhātaraṃ kena dosena dakarakkhasassa dajjāsī”ti pucchi.",
  "atk-s0514a2:3619_0": "Rājā tassa dosaṃ kathento āha –",
  "atk-s0514a2:3620_0": "“Yenocitā janapadā, ānītā ca paṭiggahaṃ;",
  "atk-s0514a2:3621_0": "Ābhataṃ pararajjebhi, abhiṭṭhāya bahuṃ dhanaṃ.",
  "atk-s0514a2:3622_0": "“Dhanuggahānaṃ pavaro, sūro tikhiṇamanti ca;",
  "atk-s0514a2:3623_0": "Mayāyaṃ sukhito rājā, atimaññati dārako.",
  "atk-s0514a2:3624_0": "“Upaṭṭhānampi me ayye, na so eti yathā pure;",
  "atk-s0514a2:3625_0": "Bhātaraṃ tena dosena, dajjāhaṃ dakarakkhino”ti. ;",
  "atk-s0514a2:3626_0": "Tattha pararajjebhīti imassa pararajjato ca bahu dhanaṃ ābhataṃ,",
  "atk-s0514a2:3626_1": "ayañca pararajje vasanto puna imaṃ gehaṃ ānetvā “esa mayā mahati yase patiṭṭhāpito”ti vadati.",
  "atk-s0514a2:3626_2": "Yathā pureti pubbe pātova āgacchati,",
  "atk-s0514a2:3626_3": "idāni pana na tathā eti.",
  "atk-s0514a2:3626_4": "Iminā naṃ dosena dakarakkhasassa dassāmīti.",
  "atk-s0514a2:3627_0": "Atha paribbājikā “bhātu tāva ko doso hotu,",
  "atk-s0514a2:3627_1": "dhanusekhakumāro pana tayi sinehaguṇayutto bahūpakāro”ti tassa guṇaṃ kathentī āha –",
  "atk-s0514a2:3628_0": "“Ekarattena ubhayo, tvañceva dhanusekha ca;",
  "atk-s0514a2:3629_0": "Ubho jātettha pañcālā, sahāyā susamāvayā.",
  "atk-s0514a2:3630_0": "“Cariyā taṃ anubandhittho, ekadukkhasukho tava;",
  "atk-s0514a2:3631_0": "Ussukko te divārattiṃ, sabbakiccesu byāvaṭo;",
  "atk-s0514a2:3632_0": "Sahāyaṃ kena dosena, dajjāsi dakarakkhino”ti. ;",
  "atk-s0514a2:3633_0": "Tattha dhanusekhacāti dhanusekho ca,",
  "atk-s0514a2:3633_1": "dhanusekhakumāro cāti attho.",
  "atk-s0514a2:3633_2": "Etthāti idheva nagare.",
  "atk-s0514a2:3633_3": "Pañcālāti uttarapañcālanagare jātattā evaṃvohārā.",
  "atk-s0514a2:3633_4": "Susamāvayāti suṭṭhu samavayā.",
  "atk-s0514a2:3633_5": "Cariyā taṃ anubandhitthoti daharakāle janapadacārikāya pakkantaṃ taṃ anubandhi,",
  "atk-s0514a2:3633_6": "chāyāva na vijahi.",
  "atk-s0514a2:3633_7": "Ussukkoti tava kiccesu ratthindivaṃ ussukko chandajāto niccaṃ byāvaṭo.",
  "atk-s0514a2:3633_8": "Taṃ kena dosena dakarakkhasassa dassasīti.",
  "atk-s0514a2:3634_0": "Athassa rājā dosaṃ kathento āha –",
  "atk-s0514a2:3635_0": "“Cariyā maṃ ayaṃ ayye, pajagghittho mayā saha;",
  "atk-s0514a2:3636_0": "Ajjāpi tena vaṇṇena, ativelaṃ pajagghati.",
  "atk-s0514a2:3637_0": "“Ubbariyāpihaṃ ayye, mantayāmi rahogato;",
  "atk-s0514a2:3638_0": "Anāmanto pavisati, pubbe appaṭivedito.",
  "atk-s0514a2:3639_0": "“Laddhadvāro katokāso, ahirikaṃ anādaraṃ;",
  "atk-s0514a2:3640_0": "Sahāyaṃ tena dosena, dajjāhaṃ dakarakkhino”ti. ;",
  "atk-s0514a2:3641_0": "Tattha ajjāpi tena vaṇṇenāti yathā cariyāya pubbe maṃ anubandhanto mayā anāthena saddhiṃ ekatova bhuñjanto",
  "atk-s0514a2:3641_1": "sayanto hatthaṃ paharitvā mahāhasitaṃ hasi,",
  "atk-s0514a2:3641_2": "ajjāpi tatheva hasati,",
  "atk-s0514a2:3641_3": "duggatakāle viya maṃ maññati.",
  "atk-s0514a2:3641_4": "Anāmantoti raho nandādeviyā saddhiṃ mantentepi mayi ajānāpetvā sahasāva pavisati.",
  "atk-s0514a2:3641_5": "Iminā dosena taṃ ahirikaṃ anādaraṃ dakarakkhasassa dassāmīti.",
  "atk-s0514a2:3642_0": "Atha paribbājikā “mahārāja,",
  "atk-s0514a2:3642_1": "tava sahāyakassa tāva eso doso hotu,",
  "atk-s0514a2:3642_2": "purohito pana tava bahūpakāro”ti tassa guṇaṃ kathentī āha –",
  "atk-s0514a2:3643_0": "“Kusalo sabbanimittānaṃ, rutaññū āgatāgamo;",
  "atk-s0514a2:3644_0": "Uppāte supine yutto, niyyāne ca pavesane.",
  "atk-s0514a2:3645_0": "“Paṭṭho bhūmantalikkhasmiṃ, nakkhattapadakovido;",
  "atk-s0514a2:3646_0": "Brāhmaṇaṃ kena dosena, dajjāsi dakarakkhino”ti. ;",
  "atk-s0514a2:3647_0": "Tattha sabbanimittānanti “iminā nimittena idaṃ bhavissati,",
  "atk-s0514a2:3647_1": "iminā ida”nti evaṃ sabbanimittesu kusalo.",
  "atk-s0514a2:3647_2": "Rutaññūti sabbaravaṃ jānāti.",
  "atk-s0514a2:3647_3": "Uppāteti candaggāhasūriyaggāhaukkāpātadisāḍāhādike uppāte.",
  "atk-s0514a2:3647_4": "Supine yuttoti supine ca tassa nipphattijānanavasena yutto.",
  "atk-s0514a2:3647_5": "Niyyāne ca pavesaneti iminā nakkhattena niyyāyitabbaṃ,",
  "atk-s0514a2:3647_6": "iminā pavisitabbanti jānāti.",
  "atk-s0514a2:3647_7": "Paṭṭhoti cheko paṭibalo,",
  "atk-s0514a2:3647_8": "bhūmiyañca antalikkhe ca dosaguṇe jānituṃ samattho.",
  "atk-s0514a2:3647_9": "Nakkhattapadakovidoti aṭṭhavīsatiyā nakkhattakoṭṭhāsesu cheko.",
  "atk-s0514a2:3647_10": "Taṃ kena dosena dakarakkhasassa dassasīti.",
  "atk-s0514a2:3648_0": "Rājā tassa dosaṃ kathento āha –",
  "atk-s0514a2:3649_0": "“Parisāyampi me ayye, ummīletvā udikkhati;",
  "atk-s0514a2:3650_0": "Tasmā accabhamuṃ luddaṃ, dajjāhaṃ dakarakkhino”ti. ;",
  "atk-s0514a2:3651_0": "Tassattho – ayye,",
  "atk-s0514a2:3651_1": "esa maṃ parisamajjhe olokentopi akkhīni ummīletvā kuddho viya udikkhati,",
  "atk-s0514a2:3651_2": "tasmā evaṃ atikkamitvā ṭhitabhamuṃ amanāpena ukkhittabhamukaṃ viya luddaṃ bhayānakaṃ taṃ ahaṃ dakarakkhasassa dassāmīti.",
  "atk-s0514a2:3652_0": "Tato paribbājikā “mahārāja,",
  "atk-s0514a2:3652_1": "tvaṃ ‘mātaraṃ ādiṃ katvā ime pañca dakarakkhasassa dammī’ti vadasi,",
  "atk-s0514a2:3652_2": "‘evarūpañca sirivibhavaṃ agaṇetvā attano jīvitampi mahosadhassa dammī’ti vadasi,",
  "atk-s0514a2:3652_3": "kaṃ tassa guṇaṃ passasī”ti pucchantī imā gāthāyo āha –",
  "atk-s0514a2:3653_0": "“Sasamuddapariyāyaṃ, mahiṃ sāgarakuṇḍalaṃ;",
  "atk-s0514a2:3654_0": "Vasundharaṃ āvasati, amaccaparivārito.",
  "atk-s0514a2:3655_0": "“Cāturanto mahāraṭṭho, vijitāvī mahabbalo;",
  "atk-s0514a2:3656_0": "Pathabyā ekarājāsi, yaso te vipulaṃ gato.",
  "atk-s0514a2:3657_0": "“Soḷasitthisahassāni, āmuttamaṇikuṇḍalā;",
  "atk-s0514a2:3658_0": "Nānājanapadā nārī, devakaññūpamā subhā.",
  "atk-s0514a2:3659_0": "“Evaṃ sabbaṅgasampannaṃ, sabbakāmasamiddhinaṃ;",
  "atk-s0514a2:3660_0": "Sukhitānaṃ piyaṃ dīghaṃ, jīvitaṃ āhu khattiya.",
  "atk-s0514a2:3661_0": "“Atha tvaṃ kena vaṇṇena, kena vā pana hetunā;",
  "atk-s0514a2:3662_0": "Paṇḍitaṃ anurakkhanto, pāṇaṃ cajasi duccaja”nti. ;",
  "atk-s0514a2:3663_0": "Tattha sasamuddapariyāyanti samuddamariyādasaṅkhātena samuddaparikkhepena samannāgataṃ.",
  "atk-s0514a2:3663_1": "Sāgarakuṇḍalanti parikkhipitvā ṭhitassa sāgarassa kuṇḍalabhūtaṃ.",
  "atk-s0514a2:3663_2": "Vijitāvīti vijitasaṅgāmo.",
  "atk-s0514a2:3663_3": "Ekarājāti aññassa attano sadisassa rañño abhāvato ekova rājā.",
  "atk-s0514a2:3663_4": "Sabbakāmasamiddhinanti sabbesampi vatthukāmakilesakāmānaṃ samiddhiyā samannāgatānaṃ.",
  "atk-s0514a2:3663_5": "Sukhitānanti evarūpānaṃ sukhitānaṃ sattānaṃ evaṃ sabbaṅgasampannaṃ jīvitaṃ dīghameva piyaṃ,",
  "atk-s0514a2:3663_6": "na te appaṃ jīvitamicchantīti paṇḍitā vadanti.",
  "atk-s0514a2:3663_7": "Pāṇanti evarūpaṃ attano jīvitaṃ kasmā paṇḍitaṃ anurakkhanto cajasīti.",
  "atk-s0514a2:3664_0": "Rājā tassā kathaṃ sutvā paṇḍitassa guṇaṃ kathento imā gāthā abhāsi –",
  "atk-s0514a2:3665_0": "“Yatopi āgato ayye, mama hatthaṃ mahosadho;",
  "atk-s0514a2:3666_0": "Nābhijānāmi dhīrassa, aṇumattampi dukkaṭaṃ.",
  "atk-s0514a2:3667_0": "“Sace ca kismici kāle, maraṇaṃ me pure siyā;",
  "atk-s0514a2:3668_0": "So me putte paputte ca, sukhāpeyya mahosadho.",
  "atk-s0514a2:3669_0": "“Anāgataṃ paccuppannaṃ, sabbamatthampi passati;",
  "atk-s0514a2:3670_0": "Anāparādhakammantaṃ, na dajjaṃ dakarakkhino”ti. ;",
  "atk-s0514a2:3671_0": "Tattha kismicīti kismiñci kāle.",
  "atk-s0514a2:3671_1": "Sukhāpeyyāti sukhasmiṃyeva patiṭṭhāpeyya.",
  "atk-s0514a2:3671_2": "Sabbamatthanti esa anāgatañca paccuppannañca atītañca sabbaṃ atthaṃ sabbaññubuddho viya passati.",
  "atk-s0514a2:3671_3": "Anāparādhakammantanti kāyakammādīsu aparādharahitaṃ.",
  "atk-s0514a2:3671_4": "Na dajjanti ayye,",
  "atk-s0514a2:3671_5": "evaṃ asamadhuraṃ paṇḍitaṃ nāhaṃ dakarakkhasassa dassāmīti evaṃ so mahāsattassa guṇe candamaṇḍalaṃ uddharanto viya ukkhipitvā kathesi.",
  "atk-s0514a2:3672_0": "Iti imaṃ jātakaṃ yathānusandhippattaṃ.",
  "atk-s0514a2:3672_1": "Atha paribbājikā cintesi “ettakenapi paṇḍitassa guṇā pākaṭā na honti,",
  "atk-s0514a2:3672_2": "sakalanagaravāsīnaṃ majjhe sāgarapiṭṭhe āsittatelaṃ vippakirantī viya tassa guṇe pākaṭe karissāmī”ti",
  "atk-s0514a2:3672_3": "rājānaṃ gahetvā pāsādā oruyha rājaṅgaṇe āsanaṃ paññapetvā tattha nisīdāpetvā nāgare sannipātāpetvā puna",
  "atk-s0514a2:3672_4": "rājānaṃ ādito paṭṭhāya dakarakkhasassa pañhaṃ pucchitvā tena heṭṭhā kathitaniyāmeneva kathitakāle nāgare",
  "atk-s0514a2:3672_5": "āmantetvā āha –",
  "atk-s0514a2:3673_0": "“Idaṃ suṇātha pañcālā, cūḷaneyyassa bhāsitaṃ;",
  "atk-s0514a2:3674_0": "Paṇḍitaṃ anurakkhanto, pāṇaṃ cajati duccajaṃ.",
  "atk-s0514a2:3675_0": "“Mātu bhariyāya bhātucca, sakhino brāhmaṇassa ca;",
  "atk-s0514a2:3676_0": "Attano cāpi pañcālo, channaṃ cajati jīvitaṃ.",
  "atk-s0514a2:3677_0": "“Evaṃ mahatthikā paññā, nipuṇā sādhucintinī;",
  "atk-s0514a2:3678_0": "Diṭṭhadhammahitatthāya, samparāyasukhāya cā”ti. ;",
  "atk-s0514a2:3679_0": "Tattha mahatthikāti mahantaṃ atthaṃ gahetvā ṭhitā.",
  "atk-s0514a2:3679_1": "Diṭṭhadhammahitatthāyāti imasmiṃyeva attabhāve hitatthāya ca paraloke sukhatthāya ca hotīti.",
  "atk-s0514a2:3680_0": "Iti sā ratanagharassa maṇikkhandhena kūṭaṃ gaṇhantī viya mahāsattassa guṇehi desanākūṭaṃ gaṇhīti.",
  "atk-s0514a2:3681_0": "Dakarakkhasapañho niṭṭhito.",
  "atk-s0514a2:3682_0": "Satthā imaṃ dhammadesanaṃ āharitvā “na,",
  "atk-s0514a2:3682_1": "bhikkhave,",
  "atk-s0514a2:3682_2": "idāneva tathāgato paññavā,",
  "atk-s0514a2:3682_3": "pubbepi paññavāyevā”ti jātakaṃ samodhānento osānagāthā āha –",
  "atk-s0514a2:3683_0": "“Bherī uppalavaṇṇāsi, pitā suddhodano ahu;",
  "atk-s0514a2:3684_0": "Mātā āsi mahāmāyā, amarā bimbasundarī.",
  "atk-s0514a2:3685_0": "“Suvo ahosi ānando, sāriputto ca cūḷanī;",
  "atk-s0514a2:3686_0": "Devadatto ca kevaṭṭo, calākā thullanandinī.",
  "atk-s0514a2:3687_0": "“Pañcālacandī sundarī, sāḷikā mallikā ahu;",
  "atk-s0514a2:3688_0": "Ambaṭṭho āsi kāmindo, poṭṭhapādo ca pukkuso.",
  "atk-s0514a2:3689_0": "“Pilotiko ca devindo, senako āsi kassapo;",
  "atk-s0514a2:3690_0": "Udumbarā maṅgalikā, vedeho kāḷudāyako;",
  "atk-s0514a2:3691_0": "Mahosadho lokanātho, evaṃ dhāretha jātaka”nti.",
  "atk-s0514a2:3692_0": "Umaṅgajātakavaṇṇanā pañcamā.",
  "atk-s0514a2:3693_0": "(Chaṭṭho bhāgo niṭṭhito.)"
}