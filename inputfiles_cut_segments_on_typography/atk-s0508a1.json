{
  "atk-s0508a1:6_0": "Namo tassa bhagavato arahato sammāsambuddhassa",
  "atk-s0508a1:7_0": "Khuddakanikāye",
  "atk-s0508a1:8_0": "Theragāthā-aṭṭhakathā",
  "atk-s0508a1:9_0": "(Paṭhamo bhāgo)",
  "atk-s0508a1:10_0": "Ganthārambhakathā",
  "atk-s0508a1:11_0": "Mahākāruṇikaṃ nāthaṃ, ñeyyasāgarapāraguṃ;",
  "atk-s0508a1:12_0": "Vande nipuṇagambhīra-vicitranayadesanaṃ.",
  "atk-s0508a1:13_0": "Vijjācaraṇasampannā, yena niyyanti lokato;",
  "atk-s0508a1:14_0": "Vande tamuttamaṃ dhammaṃ, sammāsambuddhapūjitaṃ.",
  "atk-s0508a1:15_0": "Sīlādiguṇasampanno, ṭhito maggaphalesu yo;",
  "atk-s0508a1:16_0": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0508a1:17_0": "Vandanājanitaṃ puññaṃ, iti yaṃ ratanattaye;",
  "atk-s0508a1:18_0": "Hatantarāyo sabbattha, hutvāhaṃ tassa tejasā.",
  "atk-s0508a1:19_0": "Yā tā subhūtiādīhi, katakiccehi tādihi;",
  "atk-s0508a1:20_0": "Therehi bhāsitā gāthā, therīhi ca nirāmisā.",
  "atk-s0508a1:21_0": "Udānanādavidhinā, gambhīrā nipuṇā subhā;",
  "atk-s0508a1:22_0": "Suññatāpaṭisaṃyuttā, ariyadhammappakāsikā.",
  "atk-s0508a1:23_0": "Theragāthāti nāmena, therīgāthāti tādino;",
  "atk-s0508a1:24_0": "Yā khuddakanikāyamhi, saṅgāyiṃsu mahesayo.",
  "atk-s0508a1:25_0": "Tāsaṃ gambhīrañāṇehi, ogāhetabbabhāvato;",
  "atk-s0508a1:26_0": "Kiñcāpi dukkarā kātuṃ, atthasaṃvaṇṇanā mayā.",
  "atk-s0508a1:27_0": "Sahasaṃvaṇṇanaṃ yasmā, dharate satthu sāsanaṃ;",
  "atk-s0508a1:28_0": "Pubbācariyasīhānaṃ, tiṭṭhateva vinicchayo.",
  "atk-s0508a1:29_0": "Tasmā taṃ avalambitvā, ogāhetvāna pañcapi;",
  "atk-s0508a1:30_0": "Nikāye upanissāya, porāṇaṭṭhakathānayaṃ.",
  "atk-s0508a1:31_0": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0508a1:32_0": "Mahāvihāravāsīnaṃ, samayaṃ avilomayaṃ.",
  "atk-s0508a1:33_0": "Yāsaṃ attho duviññeyyo, anupubbikathaṃ vinā;",
  "atk-s0508a1:34_0": "Tāsaṃ tañca vibhāvento, dīpayanto vinicchayaṃ.",
  "atk-s0508a1:35_0": "Yathābalaṃ karissāmi, atthasaṃvaṇṇanaṃ subhaṃ;",
  "atk-s0508a1:36_0": "Sakkaccaṃ theragāthānaṃ, therīgāthānameva ca.",
  "atk-s0508a1:37_0": "Iti ākaṅkhamānassa, saddhammassa ciraṭṭhitiṃ;",
  "atk-s0508a1:38_0": "Tadatthaṃ vibhajantassa, nisāmayatha sādhavoti.",
  "atk-s0508a1:39_0": "Kā panetā theragāthā therīgāthā ca,",
  "atk-s0508a1:39_1": "kathañca pavattāti,",
  "atk-s0508a1:39_2": "kāmañcāyamattho gāthāsu vuttoyeva pākaṭakaraṇatthaṃ pana punapi vuccate –",
  "atk-s0508a1:39_3": "tattha theragāthā tāva subhūtittherādīhi bhāsitā.",
  "atk-s0508a1:39_4": "Yā hi te attanā yathādhigataṃ maggaphalasukhaṃ paccavekkhitvā kāci udānavasena,",
  "atk-s0508a1:39_5": "kāci attano samāpattivihārapaccavekkhaṇavasena,",
  "atk-s0508a1:39_6": "kāci pucchāvasena,",
  "atk-s0508a1:39_7": "kāci parinibbānasamaye sāsanassa niyyānikabhāvavibhāvanavasena abhāsiṃsu,",
  "atk-s0508a1:39_8": "tā sabbā saṅgītikāle ekajjhaṃ katvā “theragāthā”icceva dhammasaṅgāhakehi saṅgītā.",
  "atk-s0508a1:39_9": "Therīgāthā pana theriyo uddissa desitā.",
  "atk-s0508a1:40_0": "Tā pana vinayapiṭakaṃ,",
  "atk-s0508a1:40_1": "suttantapiṭakaṃ abhidhammapiṭakanti tīsu piṭakesu suttantapiṭakapariyāpannā.",
  "atk-s0508a1:40_2": "Dīghanikāyo,",
  "atk-s0508a1:40_3": "majjhimanikāyo,",
  "atk-s0508a1:40_4": "saṃyuttanikāyo,",
  "atk-s0508a1:40_5": "aṅguttaranikāyo,",
  "atk-s0508a1:40_6": "khuddakanikāyoti pañcasu nikāyesu khuddakanikāyapariyāpannā, suttaṃ, geyyaṃ,",
  "atk-s0508a1:40_7": "veyyākaraṇaṃ, gāthā, udānaṃ,",
  "atk-s0508a1:40_8": "itivuttakaṃ, jātakaṃ,",
  "atk-s0508a1:40_9": "abbhutadhammaṃ,",
  "atk-s0508a1:40_10": "vedallanti navasu sāsanaṅgesu gāthaṅgasaṅgahaṃ gatā.",
  "atk-s0508a1:41_0": "“Dvāsīti buddhato gaṇhiṃ, dvesahassāni bhikkhuto;",
  "atk-s0508a1:42_0": "Caturāsītisahassāni, ye me dhammā pavattino”ti.",
  "atk-s0508a1:43_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ gatā.",
  "atk-s0508a1:44_0": "Tattha theragāthā tāva nipātato ekanipāto ekuttaravasena yāva cuddasanipātāti cuddasanipāto soḷasanipāto",
  "atk-s0508a1:44_1": "vīsatinipāto tiṃsanipāto cattālīsanipāto paññāsanipāto saṭṭhinipāto sattatinipātoti ekavīsatinipātasaṅgahā.",
  "atk-s0508a1:44_2": "Nipātanaṃ nikkhipananti nipāto.",
  "atk-s0508a1:44_3": "Eko ekeko gāthānaṃ nipāto nikkhepo etthāti ekanipāto.",
  "atk-s0508a1:44_4": "Iminā nayena sesesupi attho veditabbo.",
  "atk-s0508a1:45_0": "Tattha ekanipāte dvādasa vaggā.",
  "atk-s0508a1:45_1": "Ekekasmiṃ vagge dasa dasa katvā vīsuttarasataṃ therā,",
  "atk-s0508a1:45_2": "tattikā eva gāthā.",
  "atk-s0508a1:45_3": "Vuttañhi –",
  "atk-s0508a1:46_0": "“Vīsuttarasataṃ therā, katakiccā anāsavā;",
  "atk-s0508a1:47_0": "Ekakamhi nipātamhi, susaṅgītā mahesibhī”ti.",
  "atk-s0508a1:48_0": "Dukanipāte ekūnapaññāsa therā,",
  "atk-s0508a1:48_1": "aṭṭhanavuti gāthā;",
  "atk-s0508a1:48_2": "tikanipāte soḷasa therā,",
  "atk-s0508a1:48_3": "aṭṭhacattālīsa gāthā;",
  "atk-s0508a1:48_4": "catukkanipāte terasa therā,",
  "atk-s0508a1:48_5": "dvepaññāsa gāthā;",
  "atk-s0508a1:48_6": "pañcakanipāte dvādasa therā,",
  "atk-s0508a1:48_7": "saṭṭhi gāthā;",
  "atk-s0508a1:48_8": "chakkanipāte cuddasa therā,",
  "atk-s0508a1:48_9": "caturāsīti gāthā;",
  "atk-s0508a1:48_10": "sattakanipāte pañca therā,",
  "atk-s0508a1:48_11": "pañcatiṃsa gāthā;",
  "atk-s0508a1:48_12": "aṭṭhakanipāte tayo therā,",
  "atk-s0508a1:48_13": "catuvīsati gāthā;",
  "atk-s0508a1:48_14": "navakanipāte eko thero,",
  "atk-s0508a1:48_15": "nava gāthā;",
  "atk-s0508a1:48_16": "dasanipāte satta therā,",
  "atk-s0508a1:48_17": "sattati gāthā;",
  "atk-s0508a1:48_18": "ekādasanipāte eko thero,",
  "atk-s0508a1:48_19": "ekādasa gāthā;",
  "atk-s0508a1:48_20": "dvādasanipāte dve therā,",
  "atk-s0508a1:48_21": "catuvīsati gāthā;",
  "atk-s0508a1:48_22": "terasanipāte eko thero,",
  "atk-s0508a1:48_23": "terasa gāthā;",
  "atk-s0508a1:48_24": "cuddasanipāte dve therā,",
  "atk-s0508a1:48_25": "aṭṭhavīsati gāthā;",
  "atk-s0508a1:48_26": "pannarasanipāto natthi,",
  "atk-s0508a1:48_27": "soḷasanipāte dve therā,",
  "atk-s0508a1:48_28": "dvattiṃsa gāthā;",
  "atk-s0508a1:48_29": "vīsatinipāte dasa therā,",
  "atk-s0508a1:48_30": "pañcacattālīsādhikāni dve gāthāsatāni;",
  "atk-s0508a1:48_31": "tiṃsanipāte tayo therā,",
  "atk-s0508a1:48_32": "sataṃ pañca ca gāthā;",
  "atk-s0508a1:48_33": "cattālīsanipāte eko thero,",
  "atk-s0508a1:48_34": "dvecattālīsa gāthā;",
  "atk-s0508a1:48_35": "paññāsanipāte eko thero,",
  "atk-s0508a1:48_36": "pañcapaññāsa gāthā;",
  "atk-s0508a1:48_37": "saṭṭhinipāte eko thero,",
  "atk-s0508a1:48_38": "aṭṭhasaṭṭhi gāthā;",
  "atk-s0508a1:48_39": "sattatinipāte eko thero,",
  "atk-s0508a1:48_40": "ekasattati gāthā.",
  "atk-s0508a1:48_41": "Sampiṇḍetvā pana dvesatāni catusaṭṭhi ca therā,",
  "atk-s0508a1:48_42": "sahassaṃ tīṇi satāni saṭṭhi ca gāthāti.",
  "atk-s0508a1:48_43": "Vuttampi cetaṃ –",
  "atk-s0508a1:49_0": "“Sahassaṃ honti tā gāthā, tīṇi saṭṭhi satāni ca;",
  "atk-s0508a1:50_0": "Therā ca dve satā saṭṭhi, cattāro ca pakāsitā”ti.",
  "atk-s0508a1:51_0": "Therīgāthā pana ekanipāto ekuttaravasena yāva navanipātāti navanipāto ekādasanipāto,",
  "atk-s0508a1:51_1": "dvādasanipāto,",
  "atk-s0508a1:51_2": "soḷasanipāto,",
  "atk-s0508a1:51_3": "vīsatinipāto,",
  "atk-s0508a1:51_4": "tiṃsanipāto,",
  "atk-s0508a1:51_5": "cattālīsanipāto,",
  "atk-s0508a1:51_6": "mahānipātoti soḷasanipātasaṅgahā.",
  "atk-s0508a1:51_7": "Tattha ekanipāte aṭṭhārasa theriyo,",
  "atk-s0508a1:51_8": "aṭṭhāraseva gāthā;",
  "atk-s0508a1:51_9": "dukanipāte dasa theriyo,",
  "atk-s0508a1:51_10": "vīsati gāthā;",
  "atk-s0508a1:51_11": "tikanipāte aṭṭha theriyo,",
  "atk-s0508a1:51_12": "catuvīsati gāthā;",
  "atk-s0508a1:51_13": "catukkanipāte ekā therī,",
  "atk-s0508a1:51_14": "catasso gāthā;",
  "atk-s0508a1:51_15": "pañcakanipāte dvādasa theriyo saṭṭhi gāthā;",
  "atk-s0508a1:51_16": "chakkanipāte aṭṭha theriyo aṭṭhacattālīsa gāthā;",
  "atk-s0508a1:51_17": "sattanipāte tisso theriyo,",
  "atk-s0508a1:51_18": "ekavīsati gāthā;",
  "atk-s0508a1:51_19": "aṭṭha nipātato paṭṭhāya yāva soḷasanipātā ekekā theriyo taṃtaṃnipātaparimāṇā gāthā;",
  "atk-s0508a1:51_20": "vīsatinipāte pañca theriyo,",
  "atk-s0508a1:51_21": "aṭṭhārasasatagāthā;",
  "atk-s0508a1:51_22": "tiṃsanipāte ekā therī,",
  "atk-s0508a1:51_23": "catuttiṃsa gāthā;",
  "atk-s0508a1:51_24": "cattālīsanipāte ekā therī,",
  "atk-s0508a1:51_25": "aṭṭhacattālīsa gāthā;",
  "atk-s0508a1:51_26": "mahānipātepi ekā therī,",
  "atk-s0508a1:51_27": "pañcasattati gāthā.",
  "atk-s0508a1:51_28": "Evamettha nipātānaṃ gāthāvaggānaṃ gāthānañca parimāṇaṃ veditabbaṃ.",
  "atk-s0508a1:52_0": "Nidānagāthāvaṇṇanā",
  "atk-s0508a1:53_0": "Evaṃ paricchinnaparimāṇāsu panetāsu theragāthā ādi. Tatthāpi –",
  "atk-s0508a1:54_0": "“Sīhānaṃva nadantānaṃ, dāṭhīnaṃ girigabbhare;",
  "atk-s0508a1:55_0": "Suṇātha bhāvitattānaṃ, gāthā atthūpanāyikā”ti.",
  "atk-s0508a1:56_0": "Ayaṃ paṭhamamahāsaṅgītikāle āyasmatā ānandena tesaṃ therānaṃ thomanatthaṃ bhāsitā gāthā ādi.",
  "atk-s0508a1:56_1": "Tattha sīhānanti sīhasaddo “sīho,",
  "atk-s0508a1:56_2": "bhikkhave,",
  "atk-s0508a1:56_3": "migarājā”tiādīsu migarāje āgato.",
  "atk-s0508a1:56_4": "“Atha kho sīho senāpati yena bhagavā tenupasaṅkamī”tiādīsu paññattiyaṃ.",
  "atk-s0508a1:56_5": "“Sīhoti kho,",
  "atk-s0508a1:56_6": "bhikkhave,",
  "atk-s0508a1:56_7": "tathāgatassetaṃ adhivacanaṃ arahato sammāsambuddhassā”tiādīsu tathāgate.",
  "atk-s0508a1:56_8": "Tattha yathā tathāgate sadisakappanāya āgato,",
  "atk-s0508a1:56_9": "evaṃ idhāpi sadisakappanāvaseneva veditabbo,",
  "atk-s0508a1:56_10": "tasmā sīhānaṃvāti sīhānaṃ iva.",
  "atk-s0508a1:56_11": "Sandhivasena saralopo “evaṃsa te”tiādīsu viya.",
  "atk-s0508a1:56_12": "Tattha ivāti nipātapadaṃ.",
  "atk-s0508a1:56_13": "Suṇāthāti ākhyātapadaṃ.",
  "atk-s0508a1:56_14": "Itarāni nāmapadāni.",
  "atk-s0508a1:56_15": "Sīhānaṃvāti ca sambandhe sāmivacanaṃ.",
  "atk-s0508a1:56_16": "Kāmañcettha sambandhī sarūpato na vutto,",
  "atk-s0508a1:56_17": "atthato pana vuttova hoti.",
  "atk-s0508a1:56_18": "Yathā hi “oṭṭhasseva mukhaṃ etassā”ti vutte oṭṭhassa mukhaṃ viya mukhaṃ etassāti ayamattho vutto eva hoti,",
  "atk-s0508a1:56_19": "evamidhāpi “sīhānaṃvā”ti vutte sīhānaṃ nādo viyāti ayamattho vutto eva hoti.",
  "atk-s0508a1:56_20": "Tattha mukhasaddasannidhānaṃ hotīti ce,",
  "atk-s0508a1:56_21": "idhāpi “nadantāna”nti padasannidhānato,",
  "atk-s0508a1:56_22": "tasmā sīhānaṃvāti nidassanavacanaṃ.",
  "atk-s0508a1:56_23": "Nadantānanti tassa nidassitabbena sambandhadassanaṃ.",
  "atk-s0508a1:56_24": "Dāṭhīnanti tabbisesanaṃ.",
  "atk-s0508a1:56_25": "Girigabbhareti tassa pavattiṭṭhānadassanaṃ.",
  "atk-s0508a1:56_26": "Suṇāthāti savane niyojanaṃ.",
  "atk-s0508a1:56_27": "Bhāvitattānanti sotabbassa pabhavadassanaṃ.",
  "atk-s0508a1:56_28": "Gāthāti sotabbavatthudassanaṃ.",
  "atk-s0508a1:56_29": "Atthupanāyikāti tabbisesanaṃ.",
  "atk-s0508a1:56_30": "Kāmañcettha “sīhānaṃ nadantānaṃ dāṭhīna”nti pulliṅgavasena āgataṃ,",
  "atk-s0508a1:56_31": "liṅgaṃ pana parivattetvā “sīhīna”ntiādinā itthiliṅgavasenāpi attho veditabbo.",
  "atk-s0508a1:56_32": "Ekasesavasena vā sīhā ca sīhiyo ca sīhā,",
  "atk-s0508a1:56_33": "tesaṃ sīhānantiādinā sādhāraṇā hetā tisso nidānagāthā theragāthānaṃ therīgāthānañcāti.",
  "atk-s0508a1:57_0": "Tattha sahanato hananato ca sīho.",
  "atk-s0508a1:57_1": "Yathā hi sīhassa migarañño balavisesayogato sarabhamigamattavaravāraṇāditopi parissayo nāma natthi,",
  "atk-s0508a1:57_2": "vātātapādiparissayampi so sahatiyeva,",
  "atk-s0508a1:57_3": "gocarāya pakkamantopi tejussadatāya mattagandhahatthivanamahiṃsādike samāgantvā abhīrū achambhī abhibhavati,",
  "atk-s0508a1:57_4": "abhibhavanto ca te aññadatthu hantvā tattha mudumaṃsāni bhakkhayitvā sukheneva viharati,",
  "atk-s0508a1:57_5": "evametepi mahātherā ariyabalavisesayogena sabbesampi parissayānaṃ sahanato,",
  "atk-s0508a1:57_6": "rāgādisaṃkilesabalassa abhibhavitvā hananato pajahanato tejussadabhāvena kutocipi abhīrū achambhī jhānādisukhena",
  "atk-s0508a1:57_7": "viharantīti sahanato hananato ca sīhā viyāti sīhā.",
  "atk-s0508a1:57_8": "Saddatthato pana yathā kantanatthena ādiantavipallāsato takkaṃ vuccati,",
  "atk-s0508a1:57_9": "evaṃ hiṃsanaṭṭhena sīho veditabbo.",
  "atk-s0508a1:57_10": "Tathā sahanaṭṭhena.",
  "atk-s0508a1:57_11": "Pisodarādipakkhepena niruttinayena pana vuccamāne vattabbameva natthi.",
  "atk-s0508a1:58_0": "Atha vā yathā migarājā kesarasīho attano tejussadatāya ekacārī viharati,",
  "atk-s0508a1:58_1": "na kañci sahāyaṃ paccāsīsati,",
  "atk-s0508a1:58_2": "evametepi tejussadatāya vivekābhiratiyā ca ekacārinoti ekacariyaṭṭhenapi sīhā viyāti sīhā, tenāha –",
  "atk-s0508a1:58_3": "bhagavā “sīhaṃvekacaraṃ nāga”nti.",
  "atk-s0508a1:59_0": "Atha vā asantāsanajavaparakkamādivisesayogato sīhā viyāti sīhā,",
  "atk-s0508a1:59_1": "ete mahātherā.",
  "atk-s0508a1:59_2": "Vuttañhetaṃ bhagavatā –",
  "atk-s0508a1:60_0": "“Dveme,",
  "atk-s0508a1:60_1": "bhikkhave,",
  "atk-s0508a1:60_2": "asaniyā phalantiyā na santasanti,",
  "atk-s0508a1:60_3": "katameva dve?",
  "atk-s0508a1:60_4": "Bhikkhu ca khīṇāsavo sīho ca migarājā”ti.",
  "atk-s0508a1:61_0": "Javopi sīhassa aññehi asādhāraṇo,",
  "atk-s0508a1:61_1": "tathā parakkamo.",
  "atk-s0508a1:61_2": "Tathā hi so usabhasatampi laṅghitvā vanamahiṃsādīsu nipatati,",
  "atk-s0508a1:61_3": "potakopi samāno pabhinnamadānampi mattavaravāraṇānaṃ paṭimānaṃ bhinditvā dantakaḷīraṃva khādati.",
  "atk-s0508a1:61_4": "Etesaṃ pana ariyamaggajavo iddhijavo ca aññehi asādhāraṇo,",
  "atk-s0508a1:61_5": "sammappadhānaparakkamo ca niratisayo.",
  "atk-s0508a1:61_6": "Tasmā sīhānaṃvāti sīhasadisānaṃ viya.",
  "atk-s0508a1:61_7": "Sīhassa cettha hīnūpamatā daṭṭhabbā,",
  "atk-s0508a1:61_8": "accantavisiṭṭhassa sahanādiatthassa theresveva labbhanato.",
  "atk-s0508a1:62_0": "Nadantānanti gajjantānaṃ.",
  "atk-s0508a1:62_1": "Gocaraparakkamatuṭṭhivelādīsu hi yathā sīhā attano āsayato nikkhamitvā vijambhitvā sīhanādaṃ abhītanādaṃ nadanti,",
  "atk-s0508a1:62_2": "evaṃ etepi visayajjhattapaccavekkhaṇaudānādikālesu imaṃ abhītanādaṃ nadiṃsu.",
  "atk-s0508a1:62_3": "Tena vuttaṃ –",
  "atk-s0508a1:62_4": "“sīhānaṃva nadantāna”nti.",
  "atk-s0508a1:62_5": "Dāṭhīnanti dāṭhāvantānaṃ.",
  "atk-s0508a1:62_6": "Pasaṭṭhadāṭhīnaṃ,",
  "atk-s0508a1:62_7": "atisayadāṭhānanti vā attho.",
  "atk-s0508a1:62_8": "Yathā hi sīhā ativiya daḷhānaṃ tikkhānañca catunnaṃ dāṭhānaṃ balena paṭipakkhaṃ abhibhavitvā attano manorathaṃ matthakaṃ pūrenti,",
  "atk-s0508a1:62_9": "evametepi catunnaṃ ariyamaggadāṭhānaṃ balena anādimati saṃsāre anabhibhūtapubbapaṭipakkhaṃ abhibhavitvā attano manorathaṃ matthakaṃ pāpesuṃ.",
  "atk-s0508a1:62_10": "Idhāpi dāṭhā viyāti dāṭhāti sadisakappanāvaseneva attho veditabbo.",
  "atk-s0508a1:63_0": "Girigabbhareti pabbataguhāyaṃ,",
  "atk-s0508a1:63_1": "samīpatthe bhummavacanaṃ.",
  "atk-s0508a1:63_2": "“Girigavhare”ti keci paṭhanti.",
  "atk-s0508a1:63_3": "Pabbatesu vanagahane vanasaṇḍeti attho.",
  "atk-s0508a1:63_4": "Idaṃ pana nesaṃ virocanaṭṭhānadassanañceva sīhanādassa yogyabhūmidassanañca.",
  "atk-s0508a1:63_5": "Nadantānaṃ girigabbhareti yojanā.",
  "atk-s0508a1:63_6": "Yathā hi sīhā yebhuyyena girigabbhare aññehi durāsadatāya janavivitte vasantā attano dassanena uppajjanakassa",
  "atk-s0508a1:63_7": "khuddakamigasantāsassa pariharaṇatthaṃ gocaragamane sīhanādaṃ nadanti,",
  "atk-s0508a1:63_8": "evametepi aññehi durāsadagirigabbharasadiseva suññāgārevasantā guṇehi khuddakānaṃ puthujjanānaṃ taṇhādiṭṭhiparittāsaparivajjanatthaṃ",
  "atk-s0508a1:63_9": "vakkhamānagāthāsaṅkhātaṃ abhītanādaṃ nadiṃsu.",
  "atk-s0508a1:63_10": "Tena vuttaṃ “sīhānaṃva nadantānaṃ,",
  "atk-s0508a1:63_11": "dāṭhīnaṃ girigabbhare”ti.",
  "atk-s0508a1:64_0": "Suṇāthāti savanāṇattikavacanaṃ,",
  "atk-s0508a1:64_1": "tena vakkhamānānaṃ gāthānaṃ sannipatitāya parisāya sotukāmataṃ uppādento savane ādaraṃ janeti,",
  "atk-s0508a1:64_2": "ussāhaṃ samuṭṭhāpento gāravaṃ bahumānañca upaṭṭhapeti.",
  "atk-s0508a1:64_3": "Atha vā “sīhāna”ntiādīnaṃ padānaṃ sadisakappanāya vinā mukhyavaseneva attho veditabbo.",
  "atk-s0508a1:64_4": "Tasmā daḷhatikkhabhāvena pasaṭṭhātisayadāṭhatāya dāṭhīnaṃ girigabbhare nadantānaṃ sīhagajjitaṃ gajjantānaṃ",
  "atk-s0508a1:64_5": "sīhānaṃ migarājūnaṃ viya tesaṃ abhītanādasadisā gāthā suṇāthāti attho.",
  "atk-s0508a1:64_6": "Idaṃ vuttaṃ hoti –",
  "atk-s0508a1:64_7": "“yathā sīhanādaṃ nadantānaṃ sīhānaṃ migarājūnaṃ kutocipi bhayābhāvato so abhītanādo tadaññamigasantāsakaro,",
  "atk-s0508a1:64_8": "evaṃ bhāvitattānaṃ appamattānaṃ therānaṃ sīhanādasadisiyo sabbaso bhayahetūnaṃ suppahīnattā abhītanādabhūtā,",
  "atk-s0508a1:64_9": "pamattajanasantāsakarā gāthā suṇāthā”ti.",
  "atk-s0508a1:65_0": "Bhāvitattānanti bhāvitacittānaṃ.",
  "atk-s0508a1:65_1": "Cittañhi “attā hi kira duddamo yo ve ṭhitatto tasaraṃva ujjū”ti ca “attasammāpaṇidhī”ti ca evamādīsu attāti vuccati,",
  "atk-s0508a1:65_2": "tasmā adhicittānuyogena samathavipassanābhivaḍḍhitacittānaṃ samathavipassanābhāvanāmatthakaṃ pāpetvā ṭhitānanti attho.",
  "atk-s0508a1:65_3": "Atha vā bhāvitattānanti bhāvitasabhāvānaṃ,",
  "atk-s0508a1:65_4": "sabhāvabhūtasīlādibhāvitānanti attho.",
  "atk-s0508a1:65_5": "Gīyatīti gāthā,",
  "atk-s0508a1:65_6": "anuṭṭhubhādivasena isīhi pavattitaṃ catuppadaṃ chappadaṃ vā vacanaṃ.",
  "atk-s0508a1:65_7": "Aññesampi taṃsadisatāya tathā vuccanti.",
  "atk-s0508a1:65_8": "Attatthādibhede atthe upanenti tesu vā upaniyyantīti atthūpanāyikā.",
  "atk-s0508a1:66_0": "Atha vā bhāvitattānanti bhāvitattābhāvānaṃ,",
  "atk-s0508a1:66_1": "attabhāvo hi āhito ahaṃ māno etthāti “attā”ti vuccati,",
  "atk-s0508a1:66_2": "so ca tehi appamādabhāvanāya anavajjabhāvanāya bhāvito sammadeva guṇagandhaṃ gāhāpito.",
  "atk-s0508a1:66_3": "Tena tesaṃ kāyabhāvanā sīlabhāvanā cittabhāvanā paññābhāvanāti catunnampi bhāvanānaṃ paripuṇṇabhāvaṃ dasseti.",
  "atk-s0508a1:66_4": "“Bhāvanā”ti ca sambodhipaṭipadā idhādhippetā.",
  "atk-s0508a1:66_5": "Yāyaṃ saccasambodhi atthi,",
  "atk-s0508a1:66_6": "sā duvidhā abhisamayato tadatthato ca.",
  "atk-s0508a1:66_7": "Sambodhi pana tividhā sammāsambodhi paccekasambodhi sāvakasambodhīti.",
  "atk-s0508a1:66_8": "Tattha sammā sāmaṃ sabbadhammānaṃ bujjhanato bodhanato ca sammāsambodhi.",
  "atk-s0508a1:66_9": "Sabbaññutaññāṇapadaṭṭhānaṃ maggañāṇaṃ maggañāṇapadaṭṭhānañca sabbaññutaññāṇaṃ “sammāsambodhī”ti vuccati. Tenāha –",
  "atk-s0508a1:67_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "atk-s0508a1:67_1": "tattha ca sabbaññutaṃ patto balesu ca vasībhāva”nti.",
  "atk-s0508a1:68_0": "Bodhaneyyabodhanattho hi balesu vasībhāvo.",
  "atk-s0508a1:68_1": "Paccekaṃ sayameva bodhīti paccekasambodhi,",
  "atk-s0508a1:68_2": "ananubuddho sayambhūñāṇena saccābhisamayoti attho.",
  "atk-s0508a1:68_3": "Sammāsambuddhānañhi sayambhūñāṇatāya sayameva pavattamānopi saccābhisamayo sānubuddho aparimāṇānaṃ sattānaṃ saccābhisamayassa hetubhāvato.",
  "atk-s0508a1:68_4": "Imesaṃ pana so ekassāpi sattassa saccābhisamayahetu na hoti.",
  "atk-s0508a1:68_5": "Satthu dhammadesanāya savanante jātāti sāvakā.",
  "atk-s0508a1:68_6": "Sāvakānaṃ saccābhisamayo sāvakasambodhi.",
  "atk-s0508a1:68_7": "Tividhāpesā tiṇṇaṃ bodhisattānaṃ yathāsakaṃ āgamanīyapaṭipadāya matthakappattiyā satipaṭṭhānādīnaṃ sattatiṃsāya",
  "atk-s0508a1:68_8": "bodhipakkhiyadhammānaṃ bhāvanāpāripūrīti veditabbā itarābhisamayānaṃ tadavinābhāvato.",
  "atk-s0508a1:68_9": "Na hi sacchikiriyābhisamayena vinā bhāvanābhisamayo sambhavati,",
  "atk-s0508a1:68_10": "sati ca bhāvanābhisamaye pahānābhisamayo pariññābhisamayo ca siddhoyeva hotīti.",
  "atk-s0508a1:69_0": "Yadā hi mahābodhisatto paripūritabodhisambhāro carimabhave katapubbakicco bodhimaṇḍaṃ āruyha –",
  "atk-s0508a1:69_1": "“na tāvimaṃ pallaṅkaṃ bhindissāmi,",
  "atk-s0508a1:69_2": "yāva na me anupādāya āsavehi cittaṃ vimuccissatī”ti paṭiññaṃ katvā aparājitapallaṅke nisinno asampattāya",
  "atk-s0508a1:69_3": "eva sañjhāvelāya mārabalaṃ vidhamitvā purimayāme pubbenivāsānussatiñāṇena anekākāravokāre pubbe nivutthakkhandhe",
  "atk-s0508a1:69_4": "anussaritvā majjhimayāme dibbacakkhuvisodhanena cutūpapātañāṇaanāgataṃsañāṇāni adhigantvā pacchimayāme",
  "atk-s0508a1:69_5": "“kicchaṃ vatāyaṃ loko āpanno jāyati ca jīyati ca mīyati ca cavati ca upapajjati ca,",
  "atk-s0508a1:69_6": "atha ca panimassa dukkhassa nissaraṇaṃ nappajānāti jarāmaraṇassā”tiādinā jarāmaraṇato paṭṭhāya paṭiccasamuppādamukhena",
  "atk-s0508a1:69_7": "vipassanaṃ abhinivisitvā mahāgahanaṃ chindituṃ nisadasilāyaṃ pharasuṃ nisento viya kilesagahanaṃ chindituṃ",
  "atk-s0508a1:69_8": "lokanātho ñāṇapharasuṃ tejento buddhabhāvāya hetusampattiyā paripākaṃ gatattā sabbaññutaññāṇādhigamāya",
  "atk-s0508a1:69_9": "vipassanaṃ gabbhaṃ gaṇhāpento antarantarā nānāsamāpattiyo samāpajjitvā yathāvavatthāpite nāmarūpe tilakkhaṇaṃ",
  "atk-s0508a1:69_10": "āropetvā anupadadhammavipassanāvasena anekākāravokārasaṅkhāre sammasanto chattiṃsakoṭisatasahassamukhena",
  "atk-s0508a1:69_11": "sammasanavāraṃ vitthāretvā tattha mahāvajirañāṇasaṅkhāte vipassanāñāṇe tikkhe sūre pasanne vuṭṭhānagāminibhāvena",
  "atk-s0508a1:69_12": "pavattamāne yadā taṃ maggena ghaṭeti,",
  "atk-s0508a1:69_13": "tadā maggapaṭipāṭiyā diyaḍḍhakilesasahassaṃ khepento aggamaggakkhaṇe sammāsambodhiṃ adhigacchati nāma,",
  "atk-s0508a1:69_14": "aggaphalakkhaṇato paṭṭhāya adhigato nāma.",
  "atk-s0508a1:69_15": "Sammāsambuddhabhāvato dasabalacatuvesārajjādayopi tassa tadā hatthagatāyeva hontīti ayaṃ tāva abhisamayato sammāsambodhipaṭipadā.",
  "atk-s0508a1:69_16": "Tadatthato pana mahābhinīhārato paṭṭhāya yāva tusitabhavane nibbatti,",
  "atk-s0508a1:69_17": "etthantare pavattaṃ bodhisambhārasambharaṇaṃ.",
  "atk-s0508a1:69_18": "Tattha yaṃ vattabbaṃ,",
  "atk-s0508a1:69_19": "taṃ sabbākārasampannaṃ cariyāpiṭakavaṇṇanāyaṃ vitthārato vuttamevāti tattha vuttanayeneva gahetabbaṃ.",
  "atk-s0508a1:70_0": "Paccekabodhisattāpi paccekabodhiyā katābhinīhārā anupubbena sambhatapaccekasambodhisambhārā tādise kāle",
  "atk-s0508a1:70_1": "carimattabhāve ṭhitā ñāṇassa paripākagatabhāvena upaṭṭhitaṃ saṃveganimittaṃ gahetvā savisesaṃ bhavādīsu",
  "atk-s0508a1:70_2": "ādīnavaṃ disvā sayambhūñāṇena pavatti pavattihetuṃ nivatti nivattihetuñca paricchinditvā “so ‘idaṃ dukkha’nti",
  "atk-s0508a1:70_3": "yoniso manasi karotī”tiādinā āgatanayena catusaccakammaṭṭhānaṃ paribrūhentā attano abhinīhārānurūpaṃ",
  "atk-s0508a1:70_4": "saṅkhāre parimaddantā anukkamena vipassanaṃ ussukkāpetvā maggapaṭipāṭiyā aggamaggaṃ adhigacchantā paccekasambodhiṃ",
  "atk-s0508a1:70_5": "abhisambujjhanti nāma,",
  "atk-s0508a1:70_6": "aggaphalakkhaṇato paṭṭhāya paccekasambuddhā nāma hutvā sadevakassa lokassa aggadakkhiṇeyyā honti.",
  "atk-s0508a1:71_0": "Sāvakā pana satthu sabrahmacārino vā catusaccakammaṭṭhānakathaṃ sutvā tasmiṃyeva khaṇe kālantare vā tajjaṃ",
  "atk-s0508a1:71_1": "paṭipattiṃ anutiṭṭhantā ghaṭentā vāyamantā vipassanaṃ ussukkāpetvā,",
  "atk-s0508a1:71_2": "yadi vā paṭipadāya vaḍḍhantiyā,",
  "atk-s0508a1:71_3": "saccāni paṭivijjhantā attano abhinīhārānurūpasiddhiaggasāvakabhūmiyā vā kevalaṃ vā aggamaggakkhaṇe sāvakasambodhiṃ adhigacchanti nāma.",
  "atk-s0508a1:71_4": "Tato paraṃ sāvakabuddhā nāma honti sadevake loke aggadakkhiṇeyyā.",
  "atk-s0508a1:71_5": "Evaṃ tāva abhisamayato paccekasambodhi sāvakasambodhi ca veditabbā.",
  "atk-s0508a1:72_0": "Tadatthato pana yathā mahābodhisattānaṃ heṭṭhimaparicchedena cattāri asaṅkhyeyyāni kappānaṃ satasahassañca",
  "atk-s0508a1:72_1": "bodhisambhārasambharaṇaṃ icchitabbaṃ majjhimaparicchedena aṭṭha asaṅkhyeyyāni kappānaṃ satasahassañca,",
  "atk-s0508a1:72_2": "uparimaparicchedena soḷasa asaṅkhyeyyāni kappānaṃ satasahassañca ete ca bhedā paññādhikasaddhādhikavīriyādhikavasena veditabbā.",
  "atk-s0508a1:72_3": "Paññādhikānañhi saddhā mandā hoti paññā tikkhā,",
  "atk-s0508a1:72_4": "tato ca upāyakosallassa visadanipuṇabhāvena nacirasseva pāramiyo pāripūriṃ gacchanti.",
  "atk-s0508a1:72_5": "Saddhādhikānaṃ paññā majjhimā hotīti tesaṃ nātisīghaṃ nātisaṇikaṃ pāramiyo pāripūriṃ gacchanti.",
  "atk-s0508a1:72_6": "Vīriyādhikānaṃ pana paññā mandā hotīti tesaṃ cireneva pāramiyo pāripūriṃ gacchanti.",
  "atk-s0508a1:72_7": "Na evaṃ paccekabodhisattānaṃ.",
  "atk-s0508a1:72_8": "Tesañhi satipi paññādhikabhāve dve asaṅkhyeyyāni kappānaṃ satasahassañca bodhisambhārasambharaṇaṃ icchitabbaṃ,",
  "atk-s0508a1:72_9": "na tato oraṃ.",
  "atk-s0508a1:72_10": "Saddhādhikavīriyādhikāpi vuttaparicchedato paraṃ katipaye eva kappe atikkamitvā paccekasambodhiṃ abhisambujjhanti,",
  "atk-s0508a1:72_11": "na tatiyaṃ asaṅkhyeyyanti.",
  "atk-s0508a1:72_12": "Sāvakabodhisattānaṃ pana yesaṃ aggasāvakabhāvāya abhinīhāro,",
  "atk-s0508a1:72_13": "tesaṃ ekaṃ asaṅkhyeyyaṃ kappānaṃ satasahassañca sambhārasambharaṇaṃ icchitabbaṃ.",
  "atk-s0508a1:72_14": "Yesaṃ mahāsāvakabhāvāya,",
  "atk-s0508a1:72_15": "tesaṃ kappānaṃ satasahassameva,",
  "atk-s0508a1:72_16": "tathā buddhassa mātāpitūnaṃ upaṭṭhākassa puttassa ca.",
  "atk-s0508a1:72_17": "Tattha yathā –",
  "atk-s0508a1:73_0": "“Manussattaṃ liṅgasampatti, hetu satthāradassanaṃ;",
  "atk-s0508a1:74_0": "Pabbajjā guṇasampatti, adhikāro ca chandatā;",
  "atk-s0508a1:75_0": "Aṭṭhadhammasamohānā, abhinīhāro samijjhatī”ti. –",
  "atk-s0508a1:76_0": "Evaṃ vutte aṭṭha dhamme samodhānetvā katapaṇidhānānaṃ mahābodhisattānaṃ mahābhinīhārato pabhuti savisesaṃ",
  "atk-s0508a1:76_1": "dānādīsu yuttappayuttānaṃ divase divase vessantaradānasadisaṃ mahādānaṃ dentānaṃ tadanurūpasīlādike sabbapāramidhamme",
  "atk-s0508a1:76_2": "ācinantānampi yathāvuttakālaparicchedaṃ asampatvā antarā eva buddhabhāvappatti nāma natthi. Kasmā?",
  "atk-s0508a1:76_3": "Ñāṇassa aparipaccanato.",
  "atk-s0508a1:76_4": "Paricchinnakāle nipphāditaṃ viya hi sassaṃ buddhañāṇaṃ yathāparicchinnakālavaseneva vuddhiṃ viruḷhiṃ",
  "atk-s0508a1:76_5": "vepullaṃ āpajjantaṃ gabbhaṃ gaṇhantaṃ paripākaṃ gacchatīti evaṃ –",
  "atk-s0508a1:77_0": "“Manussattaṃ liṅgasampatti, vigatāsavadassanaṃ;",
  "atk-s0508a1:78_0": "Adhikāro chandatā ete, abhinīhārakāraṇā”ti. –",
  "atk-s0508a1:79_0": "Ime pañca dhamme samodhānetvā katābhinīhārānaṃ paccekabodhisattānaṃ “adhikāro chandatā”ti dvaṅgasamannāgatāya",
  "atk-s0508a1:79_1": "patthanāya vasena katapaṇidhānānaṃ sāvakabodhisattānañca tattha tattha vuttakālaparicchedaṃ asampatvā",
  "atk-s0508a1:79_2": "antarā eva paccekasambodhiyā yathāvuttasāvakasambodhiyā ca adhigamo natthi. Kasmā?",
  "atk-s0508a1:79_3": "Ñāṇassa aparipaccanato.",
  "atk-s0508a1:79_4": "Imesampi hi yathā mahābodhisattānaṃ dānādipāramīhi paribrūhitā paññāpāramī anukkamena gabbhaṃ gaṇhantī paripākaṃ gacchantī buddhañāṇaṃ paripūreti,",
  "atk-s0508a1:79_5": "evaṃ dānādīhi paribrūhitā anupubbena yathārahaṃ gabbhaṃ gaṇhantī paripākaṃ gacchantī paccekabodhiñāṇaṃ sāvakabodhiñāṇañca paripūreti.",
  "atk-s0508a1:79_6": "Dānaparicayena hete tattha tattha bhave alobhajjhāsayatāya sabbattha asaṅgamānasā anapekkhacittā hutvā,",
  "atk-s0508a1:79_7": "sīlaparicayena susaṃvutakāyavācatāya suparisuddhakāyavacīkammantā parisuddhājīvā indriyesu guttadvārā",
  "atk-s0508a1:79_8": "bhojane mattaññuno hutvā jāgariyānuyogena cittaṃ samādahanti,",
  "atk-s0508a1:79_9": "svāyaṃ tesaṃ jāgariyānuyogo gatapaccāgatikavattavasena veditabbo.",
  "atk-s0508a1:80_0": "Evaṃ pana paṭipajjantānaṃ adhikārasampattiyā appakasireneva aṭṭha samāpattiyo pañcābhiññā chaḷabhiññā",
  "atk-s0508a1:80_1": "adhiṭṭhānabhūtā pubbabhāgavipassanā ca hatthagatāyeva honti.",
  "atk-s0508a1:80_2": "Vīriyādayo pana tadantogadhā eva.",
  "atk-s0508a1:80_3": "Yañhi paccekabodhiyā sāvakabodhiyā vā atthāya dānādipuññasambharaṇe abbhussahanaṃ,",
  "atk-s0508a1:80_4": "idaṃ vīriyaṃ.",
  "atk-s0508a1:80_5": "Yaṃ tadanuparodhassa sahanaṃ,",
  "atk-s0508a1:80_6": "ayaṃ khanti.",
  "atk-s0508a1:80_7": "Yaṃ dānasīlādisamādānāvisaṃvādanaṃ,",
  "atk-s0508a1:80_8": "idaṃ saccaṃ.",
  "atk-s0508a1:80_9": "Sabbatthameva acalasamādhānādhiṭṭhānaṃ,",
  "atk-s0508a1:80_10": "idaṃ adhiṭṭhānaṃ.",
  "atk-s0508a1:80_11": "Yā dānasīlādīnaṃ pavattiṭṭhānabhūtesu sattesu hitesitā,",
  "atk-s0508a1:80_12": "ayaṃ mettā.",
  "atk-s0508a1:80_13": "Yaṃ sattānaṃ katavippakāresu ajjhupekkhanaṃ,",
  "atk-s0508a1:80_14": "ayaṃ upekkhāti.",
  "atk-s0508a1:80_15": "Evaṃ dānasīlabhāvanāsu sīlasamādhipaññāsu ca sijjhamānāsu vīriyādayo siddhā eva honti.",
  "atk-s0508a1:80_16": "Sāyeva paccekabodhiatthāya sāvakabodhiatthāya ca dānādipaṭipadā tesaṃ bodhisattānaṃ santānassa bhāvanato paribhāvanato bhāvanā nāma.",
  "atk-s0508a1:80_17": "Visesato dānasīlādīhi svābhisaṅkhate santāne pavattā samathavipassanāpaṭipadā,",
  "atk-s0508a1:80_18": "yato te bodhisattā pubbayogāvacarasamudāgamasampannā honti.",
  "atk-s0508a1:80_19": "Tenāha bhagavā –",
  "atk-s0508a1:81_0": "“Pañcime, ānanda,",
  "atk-s0508a1:81_1": "ānisaṃsā pubbayogāvacare.",
  "atk-s0508a1:81_2": "Katame pañca?",
  "atk-s0508a1:81_3": "Idhānanda,",
  "atk-s0508a1:81_4": "pubbayogāvacaro diṭṭheva dhamme paṭikacca aññaṃ ārādheti,",
  "atk-s0508a1:81_5": "no ce diṭṭheva dhamme paṭikacca aññaṃ ārādheti,",
  "atk-s0508a1:81_6": "atha maraṇakāle aññaṃ ārādheti,",
  "atk-s0508a1:81_7": "atha devaputto samāno aññaṃ ārādheti,",
  "atk-s0508a1:81_8": "atha buddhānaṃ sammukhībhāve khippābhiñño hoti,",
  "atk-s0508a1:81_9": "atha pacchime kāle paccekasambuddho hotī”ti.",
  "atk-s0508a1:82_0": "Iti pubbabhāgapaṭipadābhūtāya pāramitāparibhāvitāya samathavipassanābhāvanāya nirodhagāminipaṭipadābhūtāya",
  "atk-s0508a1:82_1": "abhisamayasaṅkhātāya maggabhāvanāya ca bhāvitattabhāvā buddhapaccekabuddhabuddhasāvakā bhāvitattā nāma.",
  "atk-s0508a1:82_2": "Tesu idha buddhasāvakā adhippetā.",
  "atk-s0508a1:83_0": "Ettha ca “sīhānaṃvā”ti iminā therānaṃ sīhasamānavuttitādassanena attano paṭipakkhehi anabhibhavanīyataṃ,",
  "atk-s0508a1:83_1": "te ca abhibhuyya pavattiṃ dasseti.",
  "atk-s0508a1:83_2": "“Sīhānaṃva nadantānaṃ…pe…",
  "atk-s0508a1:83_3": "gāthā”ti iminā theragāthānaṃ sīhanādasadisatādassanena tāsaṃ paravādehi anabhibhavanīyataṃ,",
  "atk-s0508a1:83_4": "te ca abhibhavitvā pavattiṃ dasseti.",
  "atk-s0508a1:83_5": "“Bhāvitattāna”nti iminā tadubhayassa kāraṇaṃ vibhāveti.",
  "atk-s0508a1:83_6": "Bhāvitattabhāvena therā idha sīhasadisā vuttā,",
  "atk-s0508a1:83_7": "tesañca gāthā sīhanādasadisiyo.",
  "atk-s0508a1:83_8": "“Atthūpanāyikā”ti iminā abhibhavane payojanaṃ dasseti.",
  "atk-s0508a1:83_9": "Tattha therānaṃ paṭipakkho nāma saṃkilesadhammo,",
  "atk-s0508a1:83_10": "tadabhibhavo tadaṅgivikkhambhanappahānehi saddhiṃ samucchedappahānaṃ.",
  "atk-s0508a1:83_11": "Tasmiṃ sati paṭipassaddhīppahānaṃ nissaraṇappahānañca siddhameva hoti,",
  "atk-s0508a1:83_12": "yato te bhāvitattāti vuccanti.",
  "atk-s0508a1:83_13": "Maggakkhaṇe hi ariyā appamādabhāvanaṃ bhāventi nāma,",
  "atk-s0508a1:83_14": "aggaphalakkhaṇato paṭṭhāya bhāvitattā nāmāti vuttovāyamattho.",
  "atk-s0508a1:84_0": "Tesu tadaṅgappahānena nesaṃ sīlasampadā dassitā,",
  "atk-s0508a1:84_1": "vikkhambhanappahānena samādhisampadā,",
  "atk-s0508a1:84_2": "samucchedappahānena paññāsampadā,",
  "atk-s0508a1:84_3": "itarena tāsaṃ phalaṃ dassitaṃ.",
  "atk-s0508a1:84_4": "Sīlena ca tesaṃ paṭipattiyā ādikalyāṇatā dassitā,",
  "atk-s0508a1:84_5": "“ko cādi kusalānaṃ dhammānaṃ?",
  "atk-s0508a1:84_6": "Sīlañca suvisuddhaṃ”,",
  "atk-s0508a1:84_7": "“sīle patiṭṭhāya”,",
  "atk-s0508a1:84_8": "“sabbapāpassa akaraṇa”nti ca vacanato sīlaṃ paṭipattiyā ādikalyāṇaṃva avippaṭisārādiguṇāvahattā.",
  "atk-s0508a1:84_9": "Samādhinā majjhekalyāṇatā dassitā,",
  "atk-s0508a1:84_10": "“cittaṃ bhāvayaṃ”,",
  "atk-s0508a1:84_11": "“kusalassa upasampadā”ti ca vacanato samādhipaṭipattiyā majjhekalyāṇova,",
  "atk-s0508a1:84_12": "iddhividhādiguṇāvahattā.",
  "atk-s0508a1:84_13": "Paññāya pariyosānakalyāṇatā dassitā,",
  "atk-s0508a1:84_14": "“sacittapariyodapanaṃ”,",
  "atk-s0508a1:84_15": "“paññaṃ bhāvaya”nti ca vacanato paññā paṭipattiyā pariyosānaṃva,",
  "atk-s0508a1:84_16": "paññuttarato kusalānaṃ dhammānaṃ sāva kalyāṇā iṭṭhāniṭṭhesu tādibhāvāvahattā.",
  "atk-s0508a1:85_0": "“Selo yathā ekaghano, vātena na samīrati; ;",
  "atk-s0508a1:86_0": "Evaṃ nindāpasaṃsāsu, na samiñjanti paṇḍitā”ti. –",
  "atk-s0508a1:87_0": "Hi vuttaṃ.",
  "atk-s0508a1:88_0": "Tathā sīlasampadāya tevijjabhāvo dassito.",
  "atk-s0508a1:88_1": "Sīlasampattiñhi nissāya tisso vijjā pāpuṇanti.",
  "atk-s0508a1:88_2": "Samādhisampadāya chaḷabhiññābhāvo.",
  "atk-s0508a1:88_3": "Samādhisampattiñhi nissāya chaḷabhiññā pāpuṇanti.",
  "atk-s0508a1:88_4": "Paññāsampadāya pabhinnapaṭisambhidābhāvo.",
  "atk-s0508a1:88_5": "Paññāsampadañhi nissāya catasso paṭisambhidā pāpuṇanti.",
  "atk-s0508a1:88_6": "Iminā tesaṃ therānaṃ keci tevijjā,",
  "atk-s0508a1:88_7": "keci chaḷabhiññā,",
  "atk-s0508a1:88_8": "keci paṭisambhidāpattāti ayamattho dassitoti veditabbaṃ.",
  "atk-s0508a1:89_0": "Tathā sīlasampadāya tesaṃ kāmasukhānuyogasaṅkhātassa antassa parivajjanaṃ dasseti.",
  "atk-s0508a1:89_1": "Samādhisampadāya attakilamathānuyogasaṅkhātassa,",
  "atk-s0508a1:89_2": "paññāsampadāya majjhimāya paṭipadāya sevanaṃ dasseti.",
  "atk-s0508a1:89_3": "Tathā sīlasampadāya tesaṃ vītikkamappahānaṃ kilesānaṃ dasseti.",
  "atk-s0508a1:89_4": "Samādhisampadāya pariyuṭṭhānappahānaṃ,",
  "atk-s0508a1:89_5": "paññāsampadāya anusayappahānaṃ dasseti.",
  "atk-s0508a1:89_6": "Sīlasampadāya vā duccaritasaṃkilesavisodhanaṃ,",
  "atk-s0508a1:89_7": "samādhisampadāya taṇhāsaṃkilesavisodhanaṃ,",
  "atk-s0508a1:89_8": "paññāsampadāya diṭṭhisaṃkilesavisodhanaṃ dasseti.",
  "atk-s0508a1:89_9": "Tadaṅgappahānena vā nesaṃ apāyasamatikkamo dassito.",
  "atk-s0508a1:89_10": "Vikkhambhanappahānena kāmadhātusamatikkamo,",
  "atk-s0508a1:89_11": "samucchedappahānena sabbabhavasamatikkamo dassitoti veditabbaṃ.",
  "atk-s0508a1:90_0": "“Bhāvitattāna”nti vā ettha sīlabhāvanā,",
  "atk-s0508a1:90_1": "cittabhāvanā paññābhāvanāti tisso bhāvanā veditabbā kāyabhāvanāya tadantogadhattā.",
  "atk-s0508a1:90_2": "Sīlabhāvanā ca paṭipattiyā ādīti sabbaṃ purimasadisaṃ.",
  "atk-s0508a1:90_3": "Yathā pana sīhanādaṃ pare migagaṇā na sahanti,",
  "atk-s0508a1:90_4": "kuto abhibhave,",
  "atk-s0508a1:90_5": "aññadatthu sīhanādova te abhibhavati evameva aññatitthiyavādā therānaṃ vāde na sahanti,",
  "atk-s0508a1:90_6": "kuto abhibhave,",
  "atk-s0508a1:90_7": "aññadatthu theravādāva te abhibhavanti.",
  "atk-s0508a1:90_8": "Taṃ kissa hetu?",
  "atk-s0508a1:90_9": "“Sabbe saṅkhārā aniccā,",
  "atk-s0508a1:90_10": "sabbe saṅkhārā dukkhā,",
  "atk-s0508a1:90_11": "sabbe dhammā anattā”ti “nibbānadhātū”ti ca pavattanato.",
  "atk-s0508a1:90_12": "Na hi dhammato sakkā kenaci aññathā kātuṃ appaṭivattanīyato.",
  "atk-s0508a1:90_13": "Yaṃ panettha vattabbaṃ,",
  "atk-s0508a1:90_14": "taṃ parato āvibhavissati.",
  "atk-s0508a1:90_15": "Evamettha saṅkhepeneva paṭhamagāthāya atthavibhāvanā veditabbā.",
  "atk-s0508a1:91_0": "Dutiyagāthāyaṃ pana ayaṃ sambandhadassanamukhena atthavibhāvanā.",
  "atk-s0508a1:91_1": "Tattha yesaṃ therānaṃ gāthā sāvetukāmo,",
  "atk-s0508a1:91_2": "te sādhāraṇavasena nāmato gottato guṇato ca kittetuṃ “yathānāmā”tiādi vuttaṃ.",
  "atk-s0508a1:91_3": "Asādhāraṇato pana tattha tattha gāthāsveva āvibhavissati.",
  "atk-s0508a1:91_4": "Tattha yathānāmāti yaṃyaṃnāmā,",
  "atk-s0508a1:91_5": "subhūti mahākoṭṭhikotiādinā nayena nāmadheyyena paññātāti attho.",
  "atk-s0508a1:91_6": "Yathāgottāti yaṃyaṃgottā,",
  "atk-s0508a1:91_7": "gotamo kassapotiādinā nayena kulapadesena yāya yāya jātiyā paññātāti attho.",
  "atk-s0508a1:91_8": "Yathādhammavihārinoti yādisadhammavihārino,",
  "atk-s0508a1:91_9": "pariyattiparamatāyaṃ aṭṭhatvā yathānurūpaṃ samāpattivihārino hutvā vihariṃsūti attho.",
  "atk-s0508a1:91_10": "Atha vā yathādhammavihārinoti yathādhammā vihārino ca,",
  "atk-s0508a1:91_11": "yādisasīlādidhammā dibbavihārādīsu abhiṇhaso viharamānā yādisavihārā cāti attho.",
  "atk-s0508a1:91_12": "Yathādhimuttāti yādisaadhimuttikā saddhādhimuttipaññādhimuttīsu yaṃyaṃadhimuttikā suññatamukhādīsu vā yathā yathā nibbānaṃ adhimuttāti yathādhimuttā.",
  "atk-s0508a1:91_13": "“Nibbānaṃ adhimuttānaṃ,",
  "atk-s0508a1:91_14": "atthaṃ gacchanti āsavā”ti hi vuttaṃ.",
  "atk-s0508a1:91_15": "Ubhayañcetaṃ pubbabhāgavasena veditabbaṃ.",
  "atk-s0508a1:91_16": "Arahattappattito pubbeyeva hi yathāvuttamadhimuccanaṃ,",
  "atk-s0508a1:91_17": "na parato.",
  "atk-s0508a1:91_18": "Tenāha bhagavā –",
  "atk-s0508a1:92_0": "“Assaddho akataññū ca, sandhicchedo ca yo naro”tiādi..",
  "atk-s0508a1:93_0": "“Yathāvimuttā”ti vā pāṭho,",
  "atk-s0508a1:93_1": "paññāvimuttiubhatobhāgavimuttīsu yaṃyaṃvimuttikāti attho.",
  "atk-s0508a1:93_2": "Sappaññāti tihetukapaṭisandhipaññāya pārihārikapaññāya bhāvanāpaññāya cāti tividhāyapi paññāya paññavanto.",
  "atk-s0508a1:93_3": "Vihariṃsūti tāya eva sappaññatāya yathāladdhena phāsuvihāreneva vasiṃsu.",
  "atk-s0508a1:93_4": "Atanditāti analasā,",
  "atk-s0508a1:93_5": "attahitapaṭipattiyaṃ yathābalaṃ parahitapaṭipattiyañca uṭṭhānavantoti attho.",
  "atk-s0508a1:94_0": "Ettha ca pana nāmagottaggahaṇena tesaṃ therānaṃ pakāsapaññātabhāvaṃ dasseti.",
  "atk-s0508a1:94_1": "Dhammavihāraggahaṇena sīlasampadaṃ samādhisampadañca dasseti.",
  "atk-s0508a1:94_2": "“Yathādhimuttā sappaññā”ti iminā paññāsampadaṃ.",
  "atk-s0508a1:94_3": "“Atanditā”ti iminā sīlasampadādīnaṃ kāraṇabhūtaṃ vīriyasampadaṃ dasseti.",
  "atk-s0508a1:94_4": "“Yathānāmā”ti iminā tesaṃ pakāsananāmataṃ dasseti.",
  "atk-s0508a1:94_5": "“Yathāgottā”ti iminā saddhānusārīdhammānusārīgottasampattisamudāgamaṃ,",
  "atk-s0508a1:94_6": "“yathādhammavihārino”tiādinā sīlasamādhipaññāvimuttivimuttiñāṇadassanaṃ sampattisamudāgamaṃ,",
  "atk-s0508a1:94_7": "“atanditā”ti iminā evaṃ attahitasampattiyaṃ ṭhitānaṃ parahitapaṭipattiṃ dasseti.",
  "atk-s0508a1:95_0": "Atha vā “yathānāmā”ti idaṃ tesaṃ therānaṃ garūhi gahitanāmadheyyadassanaṃ samaññāmattakittanato.",
  "atk-s0508a1:95_1": "“Yathāgottā”ti idaṃ kulaputtabhāvadassanaṃ kulāpadesa kittanato.",
  "atk-s0508a1:95_2": "Tena nesaṃ saddhāpabbajitabhāvaṃ dasseti.",
  "atk-s0508a1:95_3": "“Yathādhammavihārino”ti idaṃ caraṇasampattidassanaṃ sīlasaṃvarādīhi samaṅgībhāvadīpanato.",
  "atk-s0508a1:95_4": "“Yathādhimuttā sappaññā”ti idaṃ nesaṃ vijjāsampattidassanaṃ āsavakkhayapariyosānāya ñāṇasampattiyā adhigamaparidīpanato.",
  "atk-s0508a1:95_5": "“Atanditā”ti idaṃ vijjācaraṇasampattīnaṃ adhigamūpāyadassanaṃ.",
  "atk-s0508a1:95_6": "“Yathānāmā”ti vā iminā tesaṃ pakāsananāmataṃyeva dasseti.",
  "atk-s0508a1:95_7": "“Yathāgottā”ti pana iminā pacchimacakkadvayasampattiṃ dasseti.",
  "atk-s0508a1:95_8": "Na hi sammāappaṇihitattano pubbe ca akatapuññassa saddhānusārīdhammānusārino gottasampattisamudāgamo sambhavati.",
  "atk-s0508a1:95_9": "“Yathādhammavihārino”ti iminā tesaṃ purimacakkadvayasampattiṃ dasseti.",
  "atk-s0508a1:95_10": "Na hi appatirūpe dese vasato sappurisūpanissayarahitassa ca tādisā guṇavisesā sambhavanti.",
  "atk-s0508a1:95_11": "“Yathādhimuttā”ti iminā saddhammasavanasampadāsamāyogaṃ dasseti.",
  "atk-s0508a1:95_12": "Na hi paratoghosena vinā sāvakānaṃ saccasampaṭivedho sambhavati.",
  "atk-s0508a1:95_13": "“Sappaññā atanditā”ti iminā yathāvuttassa guṇavisesassa abyabhicārihetuṃ dasseti ñāyārambhadassanato.",
  "atk-s0508a1:96_0": "Aparo nayo –",
  "atk-s0508a1:96_1": "“yathāgottā”ti ettha gottakittanena tesaṃ therānaṃ yonisomanasikārasampadaṃ dasseti yathāvuttagottasampannassa yonisomanasikārasambhavato.",
  "atk-s0508a1:96_2": "“Yathādhammavihārino”ti ettha dhammavihāraggahaṇena saddhammasavanasampadaṃ dasseti saddhammasavanena vinā tadabhāvato.",
  "atk-s0508a1:96_3": "“Yathādhimuttā”ti iminā matthakappattaṃ dhammānudhammapaṭipadaṃ dasseti.",
  "atk-s0508a1:96_4": "“Sappaññā”ti iminā sabbattha sampajānakāritaṃ.",
  "atk-s0508a1:96_5": "“Atanditā”ti iminā vuttanayena attahitasampattiṃ paripūretvā ṭhitānaṃ paresaṃ hitasukhāvahāya paṭipattiyaṃ akilāsubhāvaṃ dasseti.",
  "atk-s0508a1:96_6": "Tathā “yathāgottā”ti iminā nesaṃ saraṇagamanasampadā dassitā saddhānusārīgottakittanato.",
  "atk-s0508a1:96_7": "“Yathādhammavihārino”ti iminā sīlakkhandhapubbaṅgamo samādhikkhandho dassito.",
  "atk-s0508a1:96_8": "“Yathādhimuttā sappaññā”ti iminā paññakkhandhādayo.",
  "atk-s0508a1:96_9": "Saraṇagamanañca sāvakaguṇānaṃ ādi,",
  "atk-s0508a1:96_10": "samādhi majjhe,",
  "atk-s0508a1:96_11": "paññā pariyosānanti ādimajjhapariyosānadassanena sabbepi sāvakaguṇā dassitā honti.",
  "atk-s0508a1:97_0": "Īdisī pana guṇavibhūti yāya sammāpaṭipattiyā tehi adhigatā,",
  "atk-s0508a1:97_1": "taṃ dassetuṃ “tattha tattha vipassitvā”tiādi vuttaṃ.",
  "atk-s0508a1:97_2": "Tattha tatthāti tesu tesu araññarukkhamūlapabbatādīsu vivittasenāsanesu.",
  "atk-s0508a1:97_3": "Tattha tatthāti vā tasmiṃ tasmiṃ udānādikāle.",
  "atk-s0508a1:97_4": "Vipassitvāti sampassitvā.",
  "atk-s0508a1:97_5": "Nāmarūpavavatthāpanapaccayapariggahehi diṭṭhivisuddhikaṅkhāvitaraṇavisuddhiyo sampādetvā kalāpasammasanādikkamena",
  "atk-s0508a1:97_6": "pañcamaṃ visuddhiṃ adhigantvā paṭipadāñāṇadassanavisuddhiyā matthakaṃ pāpanavasena vipassanaṃ ussukkāpetvā",
  "atk-s0508a1:97_7": "phusitvāti patvā sacchikatvā.",
  "atk-s0508a1:97_8": "Accutaṃ padanti nibbānaṃ.",
  "atk-s0508a1:97_9": "Tañhi sayaṃ acavanadhammattā adhigatānaṃ accutihetubhāvato ca natthi ettha cutīti “accutaṃ”.",
  "atk-s0508a1:97_10": "Saṅkhatadhammehi asammissabhāvatāya tadatthikehi paṭipajjitabbatāya ca “pada”nti ca vuccati.",
  "atk-s0508a1:97_11": "Katantanti katassa antaṃ.",
  "atk-s0508a1:97_12": "Yo hi tehi adhigato ariyamaggo,",
  "atk-s0508a1:97_13": "so attano paccayehi uppāditattā kato nāma.",
  "atk-s0508a1:97_14": "Tassa pana pariyosānabhūtaṃ phalaṃ katantoti adhippetaṃ.",
  "atk-s0508a1:97_15": "Taṃ katantaṃ aggaphalaṃ.",
  "atk-s0508a1:97_16": "Atha vā paccayehi katattā nipphāditattā katā nāma saṅkhatadhammā,",
  "atk-s0508a1:97_17": "tannissaraṇabhāvato katanto nibbānaṃ.",
  "atk-s0508a1:97_18": "Taṃ katantaṃ.",
  "atk-s0508a1:97_19": "Paccavekkhantāti “adhigataṃ vata mayā ariyamaggādhigamena idaṃ ariyaphalaṃ,",
  "atk-s0508a1:97_20": "adhigatā asaṅkhatā dhātū”ti ariyaphalanibbānāni vimuttiñāṇadassanena paṭipattiṃ avekkhamānā.",
  "atk-s0508a1:97_21": "Atha vā saccasampaṭivedhavasena yaṃ ariyena karaṇīyaṃ pariññādisoḷasavidhaṃ kiccaṃ aggaphale ṭhitena nipphāditattā pariyosāpitattā kataṃ nāma,",
  "atk-s0508a1:97_22": "evaṃ kataṃ taṃ paccavekkhantā.",
  "atk-s0508a1:97_23": "Etena pahīnakilesapaccavekkhaṇaṃ dassitaṃ.",
  "atk-s0508a1:97_24": "Purimanayena pana itarapaccavekkhaṇānīti ekūnavīsati paccavekkhaṇāni dassitāni honti.",
  "atk-s0508a1:98_0": "Imamatthanti ettha imanti sakalo theratherīgāthānaṃ attho attano itaresañca tattha sannipatitānaṃ dhammasaṅgāhakamahātherānaṃ",
  "atk-s0508a1:98_1": "buddhiyaṃ viparivattamānatāya āsanno paccakkhoti ca katvā vuttaṃ.",
  "atk-s0508a1:98_2": "Atthanti “channā me kuṭikā”tiādīhi gāthāhi vuccamānaṃ attūpanāyikaṃ parūpanāyikaṃ lokiyalokuttarapaṭisaṃyuttaṃ atthaṃ.",
  "atk-s0508a1:98_3": "Abhāsisunti gāthābandhavasena kathesuṃ,",
  "atk-s0508a1:98_4": "taṃdīpaniyo idāni mayā vuccamānā tesaṃ bhāvitattānaṃ gāthā attūpanāyikā suṇāthāti yojanā.",
  "atk-s0508a1:98_5": "Te ca mahātherā evaṃ kathentā attano sammāpaṭipattipakāsanīhi gāthāhi sāsanassa ekantaniyyānikavibhāvanena",
  "atk-s0508a1:98_6": "parepi tattha sammāpaṭipattiyaṃ niyojentīti etamatthaṃ dīpeti āyasmā dhammabhaṇḍāgāriko,",
  "atk-s0508a1:98_7": "tathā dīpento ca imāhi gāthāhi tesaṃ thomanaṃ tāsañca tesaṃ vacanassa nidānabhāvena ṭhapanaṃ ṭhānagatamevāti dassetīti daṭṭhabbaṃ.",
  "atk-s0508a1:99_0": "Nidānagāthāvaṇṇanā niṭṭhitā.",
  "atk-s0508a1:100_0": "1. Ekakanipāto",
  "atk-s0508a1:101_0": "1. Paṭhamavaggo",
  "atk-s0508a1:102_0": "1. Subhūtittheragāthāvaṇṇanā",
  "atk-s0508a1:103_0": "Idāni channā me kuṭikātiādinayappavattānaṃ theragāthānaṃ atthavaṇṇanā hoti.",
  "atk-s0508a1:103_1": "Sā panāyaṃ atthavaṇṇanā yasmā tāsaṃ tāsaṃ gāthānaṃ aṭṭhuppattiṃ pakāsetvā vuccamānā pākaṭā hoti suviññeyyā ca.",
  "atk-s0508a1:103_2": "Tasmā tattha tattha aṭṭhuppattiṃ pakāsetvā atthavaṇṇanaṃ karissāmāti.",
  "atk-s0508a1:104_0": "Tattha channā me kuṭikātigāthāya kā uppatti? Vuccate –",
  "atk-s0508a1:104_1": "ito kira kappasatasahassamatthake anuppanneyeva padumuttare bhagavati lokanāthe haṃsavatīnāmake nagare",
  "atk-s0508a1:104_2": "aññatarassa brāhmaṇamahāsālassa eko putto uppajji.",
  "atk-s0508a1:104_3": "Tassa “nandamāṇavo”ti nāmaṃ akaṃsu.",
  "atk-s0508a1:104_4": "So vayappatto tayo vede uggaṇhitvā tattha sāraṃ apassanto attano parivārabhūtehi catucattālīsāya māṇavakasahassehi",
  "atk-s0508a1:104_5": "saddhiṃ pabbatapāde isipabbajjaṃ pabbajitvā aṭṭha samāpattiyo pañca ca abhiññāyo nibbattesi.",
  "atk-s0508a1:104_6": "Antevāsikānampi kammaṭṭhānaṃ ācikkhi.",
  "atk-s0508a1:104_7": "Tepi na cireneva jhānalābhino ahesuṃ.",
  "atk-s0508a1:105_0": "Tena ca samayena padumuttaro bhagavā loke uppajjitvā haṃsavatīnagaraṃ upanissāya viharanto ekadivasaṃ",
  "atk-s0508a1:105_1": "paccūsasamaye lokaṃ volokento nandatāpasassa antevāsikajaṭilānaṃ arahattūpanissayaṃ nandatāpasassa ca",
  "atk-s0508a1:105_2": "dvīhaṅgehi samannāgatassa sāvakaṭṭhānantarassa patthanaṃ disvā pātova sarīrapaṭijagganaṃ katvā pubbaṇhasamaye",
  "atk-s0508a1:105_3": "pattacīvaramādāya aññaṃ kañci anāmantetvā sīho viya ekacaro nandatāpasassa antevāsikesu phalāphalatthāya",
  "atk-s0508a1:105_4": "gatesu “buddhabhāvaṃ me jānātū”ti passantasseva nandatāpasassa ākāsato otaritvā pathaviyaṃ patiṭṭhāsi.",
  "atk-s0508a1:105_5": "Nandatāpaso buddhānubhāvañceva lakkhaṇapāripūriñca disvā lakkhaṇamante sammasitvā “imehi lakkhaṇehi samannāgato",
  "atk-s0508a1:105_6": "nāma agāraṃ ajjhāvasanto rājā hoti cakkavattī,",
  "atk-s0508a1:105_7": "pabbajanto loke vivaṭacchado sabbaññū buddho hoti.",
  "atk-s0508a1:105_8": "Ayaṃ purisājānīyo nissaṃsayaṃ buddhoti ñatvā paccuggamanaṃ katvā,",
  "atk-s0508a1:105_9": "pañcapatiṭṭhitena vanditvā,",
  "atk-s0508a1:105_10": "āsanaṃ paññāpetvā, adāsi.",
  "atk-s0508a1:105_11": "Nisīdi bhagavā paññatte āsane.",
  "atk-s0508a1:105_12": "Nandatāpasopi attano anucchavikaṃ āsanaṃ gahetvā ekamantaṃ nisīdi.",
  "atk-s0508a1:106_0": "Tasmiṃ samaye catucattālīsasahassajaṭilā paṇītapaṇītāni ojavantāni phalāphalāni gahetvā ācariyassa santikaṃ",
  "atk-s0508a1:106_1": "sampattā buddhānañceva ācariyassa ca nisinnāsanaṃ olokentā āhaṃsu – “ācariya,",
  "atk-s0508a1:106_2": "mayaṃ ‘imasmiṃ loke tumhehi mahantataro natthī’ti vicarāma,",
  "atk-s0508a1:106_3": "ayaṃ pana puriso tumhehi mahantataro maññe”ti.",
  "atk-s0508a1:106_4": "Nandatāpaso, “tātā,",
  "atk-s0508a1:106_5": "kiṃ vadetha,",
  "atk-s0508a1:106_6": "sāsapena saddhiṃ aṭṭhasaṭṭhisatasahassayojanubbedhaṃ sineruṃ upametuṃ icchatha,",
  "atk-s0508a1:106_7": "sabbaññubuddhena saddhiṃ mā maṃ upamitthā”ti āha.",
  "atk-s0508a1:106_8": "Atha te tāpasā “sace ayaṃ orako abhavissa,",
  "atk-s0508a1:106_9": "na amhākaṃ ācariyo evaṃ upamaṃ āhareyya,",
  "atk-s0508a1:106_10": "yāva mahā vatāyaṃ purisājānīyo”ti pādesu nipatitvā sirasā vandiṃsu.",
  "atk-s0508a1:106_11": "Atha te ācariyo āha – “tātā,",
  "atk-s0508a1:106_12": "amhākaṃ buddhānaṃ anucchaviko deyyadhammo natthi,",
  "atk-s0508a1:106_13": "bhagavā ca bhikkhācāravelāyaṃ idhāgato,",
  "atk-s0508a1:106_14": "tasmā mayaṃ yathābalaṃ deyyadhammaṃ dassāma,",
  "atk-s0508a1:106_15": "tumhe yaṃ yaṃ paṇītaṃ phalāphalaṃ ānītaṃ,",
  "atk-s0508a1:106_16": "taṃ taṃ āharathā”ti vatvā āharāpetvā hatthe dhovitvā sayaṃ tathāgatassa patte patiṭṭhāpesi.",
  "atk-s0508a1:106_17": "Satthārā phalāphale paṭiggahitamatte devatā dibbojaṃ pakkhipiṃsu.",
  "atk-s0508a1:106_18": "Tāpaso udakampi sayameva parissāvetvā adāsi.",
  "atk-s0508a1:106_19": "Tato bhojanakiccaṃ niṭṭhāpetvā nisinne satthari sabbe antevāsike pakkositvā satthu santike sāraṇīyaṃ kathaṃ kathento nisīdi.",
  "atk-s0508a1:106_20": "Satthā “bhikkhusaṅgho āgacchatū”ti cintesi.",
  "atk-s0508a1:106_21": "Bhikkhū satthu cittaṃ ñatvā satasahassamattā khīṇāsavā āgantvā satthāraṃ vanditvā ekamantaṃ aṭṭhaṃsu.",
  "atk-s0508a1:107_0": "Nandatāpaso antevāsike āmantesi – “tātā,",
  "atk-s0508a1:107_1": "buddhānaṃ nisinnāsanampi nīcaṃ,",
  "atk-s0508a1:107_2": "samaṇasatasahassassapi āsanaṃ natthi,",
  "atk-s0508a1:107_3": "tumhehi ajja uḷāraṃ bhagavato bhikkhusaṅghassa ca sakkāraṃ kātuṃ vaṭṭati,",
  "atk-s0508a1:107_4": "pabbatapādato vaṇṇagandhasampannāni pupphāni āharathā”ti.",
  "atk-s0508a1:107_5": "Acinteyyattā iddhivisayassa muhutteneva vaṇṇagandhasampannāni pupphāni āharitvā buddhānaṃ yojanappamāṇaṃ pupphāsanaṃ paññāpesuṃ.",
  "atk-s0508a1:107_6": "Aggasāvakānaṃ tigāvutaṃ,",
  "atk-s0508a1:107_7": "sesabhikkhūnaṃ aḍḍhayojanikādibhedaṃ,",
  "atk-s0508a1:107_8": "saṅghanavakassa usabhamattaṃ ahosi.",
  "atk-s0508a1:107_9": "Evaṃ paññattesu āsanesu nandatāpaso tathāgatassa purato añjaliṃ paggayha ṭhito, “bhante,",
  "atk-s0508a1:107_10": "mayhaṃ dīgharattaṃ hitāya sukhāya imaṃ pupphāsanaṃ abhiruhathā”ti āha.",
  "atk-s0508a1:107_11": "Nisīdi bhagavā pupphāsane.",
  "atk-s0508a1:107_12": "Evaṃ nisinne satthari satthu ākāraṃ ñatvā bhikkhū attano attano pattāsane nisīdiṃsu.",
  "atk-s0508a1:107_13": "Nandatāpaso mahantaṃ pupphachattaṃ gahetvā tathāgatassa matthake dhārento aṭṭhāsi.",
  "atk-s0508a1:107_14": "Satthā “tāpasānaṃ ayaṃ sakkāro mahapphalo hotū”ti nirodhasamāpattiṃ samāpajji.",
  "atk-s0508a1:107_15": "Satthu samāpannabhāvaṃ ñatvā bhikkhūpi samāpajjiṃsu.",
  "atk-s0508a1:107_16": "Tathāgate sattāhaṃ nirodhaṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ",
  "atk-s0508a1:107_17": "paribhuñjitvā sesakāle buddhānaṃ añjaliṃ paggayha tiṭṭhanti.",
  "atk-s0508a1:107_18": "Nandatāpaso pana bhikkhācārampi agantvā pupphachattaṃ dhārento sattāhaṃ pītisukheneva vītināmeti.",
  "atk-s0508a1:108_0": "Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi aṅgehi samannāgataṃ ekaṃ sāvakaṃ",
  "atk-s0508a1:108_1": "“isigaṇassa pupphāsanānumodanaṃ karohī”ti āṇāpesi.",
  "atk-s0508a1:108_2": "So cakkavattirañño santikā paṭiladdhamahālābho mahāyodho viya tuṭṭhamānaso attano visaye ṭhatvā tepiṭakaṃ buddhavacanaṃ sammasitvā anumodanaṃ akāsi.",
  "atk-s0508a1:108_3": "Tassa desanāvasāne satthā sayaṃ dhammaṃ desesi.",
  "atk-s0508a1:108_4": "Desanāpariyosāne sabbe catucattālīsasahassatāpasā arahattaṃ pāpuṇiṃsu.",
  "atk-s0508a1:108_5": "Satthā “etha,",
  "atk-s0508a1:108_6": "bhikkhavo”ti hatthaṃ pasāresi.",
  "atk-s0508a1:108_7": "Tesaṃ tāvadeva kesamassu antaradhāyi.",
  "atk-s0508a1:108_8": "Aṭṭha parikkhārā kāye paṭimukkāva ahesuṃ saṭṭhivassattherā viya satthāraṃ parivārayiṃsu.",
  "atk-s0508a1:108_9": "Nandatāpaso pana vikkhittacittatāya visesaṃ nādhigacchi.",
  "atk-s0508a1:108_10": "Tassa kira araṇavihārittherassa santike dhammaṃ sotuṃ āraddhakālato paṭṭhāya “aho vatāhampi anāgate uppajjanakabuddhassa",
  "atk-s0508a1:108_11": "sāsane iminā sāvakena laddhadhuraṃ labheyya”nti cittaṃ udapādi.",
  "atk-s0508a1:108_12": "So tena parivitakkena maggaphalapaṭivedhaṃ kātuṃ nāsakkhi.",
  "atk-s0508a1:108_13": "Tathāgataṃ pana vanditvā sammukhe ṭhatvā āha – “bhante,",
  "atk-s0508a1:108_14": "yena bhikkhunā isigaṇassa pupphāsanānumodanā katā,",
  "atk-s0508a1:108_15": "ko nāmāyaṃ tumhākaṃ sāsane”ti.",
  "atk-s0508a1:108_16": "“Araṇavihāriaṅge dakkhiṇeyyaaṅge ca etadaggaṃ patto eso bhikkhū”ti. “Bhante,",
  "atk-s0508a1:108_17": "yvāyaṃ mayā sattāhaṃ pupphachattaṃ dhārentena sakkāro kato,",
  "atk-s0508a1:108_18": "tena adhikārena na aññaṃ sampattiṃ patthemi,",
  "atk-s0508a1:108_19": "anāgate pana ekassa buddhassa sāsane ayaṃ thero viya dvīhaṅgehi samannāgato sāvako bhaveyya”nti patthanamakāsi.",
  "atk-s0508a1:109_0": "Satthā “samijjhissati nu,",
  "atk-s0508a1:109_1": "kho imassa tāpasassa patthanā”ti anāgataṃsañāṇaṃ pesetvā olokento kappasatasahassaṃ atikkamitvā samijjhanakabhāvaṃ disvā nandatāpasaṃ āha –",
  "atk-s0508a1:109_2": "“na te ayaṃ patthanā moghā bhavissati,",
  "atk-s0508a1:109_3": "anāgate kappasatasahassaṃ atikkamitvā gotamo nāma buddho uppajjissati,",
  "atk-s0508a1:109_4": "tassa santike samijjhissatī”ti vatvā dhammakathaṃ kathetvā bhikkhusaṅghaparivuto ākāsaṃ pakkhandi.",
  "atk-s0508a1:109_5": "Nandatāpaso yāva cakkhupathasamatikkamā satthāraṃ bhikkhusaṅghañca uddissa añjaliṃ paggayha aṭṭhāsi.",
  "atk-s0508a1:109_6": "So aparabhāge kālena kālaṃ satthāraṃ upasaṅkamitvā dhammaṃ suṇi.",
  "atk-s0508a1:109_7": "Aparihīnajjhānova kālaṅkatvā brahmaloke nibbatto.",
  "atk-s0508a1:109_8": "Tato pana cuto aparānipi pañca jātisatāni pabbajitvā āraññako ahosi.",
  "atk-s0508a1:109_9": "Kassapasammāsambuddhakālepi pabbajitvā āraññako hutvā gatapaccāgatavattaṃ pūresi.",
  "atk-s0508a1:109_10": "Etaṃ kira vattaṃ aparipūretvā mahāsāvakabhāvaṃ pāpuṇantā nāma natthi.",
  "atk-s0508a1:109_11": "Gatapaccāgatavattaṃ pana āgamaṭṭhakathāsu vuttanayeneva veditabbaṃ.",
  "atk-s0508a1:109_12": "So vīsativassasahassāni gatapaccāgatavattaṃ pūretvā kālaṅkatvā kāmāvacaradevaloke tāvatiṃsabhavane nibbatti.",
  "atk-s0508a1:109_13": "Vuttañhetaṃ apadāne –",
  "atk-s0508a1:110_0": "“Himavantassāvidūre, nisabho nāma pabbato;",
  "atk-s0508a1:111_0": "Assamo sukato mayhaṃ, paṇṇasālā sumāpitā.",
  "atk-s0508a1:112_0": "“Kosiyo nāma nāmena, jaṭilo uggatāpano;",
  "atk-s0508a1:113_0": "Ekākiyo adutiyo, vasāmi nisabhe tadā.",
  "atk-s0508a1:114_0": "“Phalaṃ mūlañca paṇṇañca, na bhuñjāmi ahaṃ tadā;",
  "atk-s0508a1:115_0": "Pavattaṃva supātāhaṃ, upajīvāmi tāvade.",
  "atk-s0508a1:116_0": "“Nāhaṃ kopemi ājīvaṃ, cajamānopi jīvitaṃ;",
  "atk-s0508a1:117_0": "Ārādhemi sakaṃ cittaṃ, vivajjemi anesanaṃ.",
  "atk-s0508a1:118_0": "“Rāgūpasaṃhitaṃ cittaṃ, yadā uppajjate mama;",
  "atk-s0508a1:119_0": "Sayaṃva paccavekkhāmi, ekaggo taṃ damemahaṃ.",
  "atk-s0508a1:120_0": "“Rajjase rajjanīye ca, dussanīye ca dussase;",
  "atk-s0508a1:121_0": "Muyhase mohanīye ca, nikkhamassu vanā tuvaṃ.",
  "atk-s0508a1:122_0": "“Visuddhānaṃ ayaṃ vāso, nimmalānaṃ tapassinaṃ;",
  "atk-s0508a1:123_0": "Mā kho visuddhaṃ dūsesi, nikkhamassu vanā tuvaṃ.",
  "atk-s0508a1:124_0": "“Agāriko bhavitvāna, yadā puttaṃ labhissasi;",
  "atk-s0508a1:125_0": "Ubhopi mā virādhesi, nikkhamassu vanā tuvaṃ.",
  "atk-s0508a1:126_0": "“Chavālātaṃ yathā kaṭṭhaṃ, na kvaci kiccakārakaṃ;",
  "atk-s0508a1:127_0": "Neva gāme araññe vā, na hi taṃ kaṭṭhasammataṃ.",
  "atk-s0508a1:128_0": "“Chavālātūpamo tvaṃ si, na gihī nāpi saññato;",
  "atk-s0508a1:129_0": "Ubhato muttako ajja, nikkhamassu vanā tuvaṃ.",
  "atk-s0508a1:130_0": "“Siyā nu kho tava etaṃ, ko pajānāti te idaṃ;",
  "atk-s0508a1:131_0": "Saddhādhuraṃ vahisi me, kosajjabahulāya ca.",
  "atk-s0508a1:132_0": "“Jigucchissanti taṃ viññū, asuciṃ nāgariko yathā;",
  "atk-s0508a1:133_0": "Ākaḍḍhitvāna isayo, codayissanti taṃ sadā.",
  "atk-s0508a1:134_0": "“Taṃ viññū pavadissanti, samatikkantasāsanaṃ;",
  "atk-s0508a1:135_0": "Saṃvāsaṃ alabhanto hi, kathaṃ jīvihisi tuvaṃ.",
  "atk-s0508a1:136_0": "“Tidhāpabhinnaṃ mātaṅgaṃ, kuñjaraṃ saṭṭhihāyanaṃ;",
  "atk-s0508a1:137_0": "Balī nāgo upagantvā, yūthā nīharate gajaṃ.",
  "atk-s0508a1:138_0": "“Yūthā vinissaṭo santo, sukhaṃ sātaṃ na vindati;",
  "atk-s0508a1:139_0": "Dukkhito vimano hoti, pajjhāyanto pavedhati.",
  "atk-s0508a1:140_0": "“Tatheva jaṭilā tampi, nīharissanti dummatiṃ;",
  "atk-s0508a1:141_0": "Tehi tvaṃ nissaṭo santo, sukhaṃ sātaṃ na lacchasi.",
  "atk-s0508a1:142_0": "“Divā vā yadi vā rattiṃ, sokasallasamappito;",
  "atk-s0508a1:143_0": "Dayhati pariḷāhena, gajo yūthāva nissaṭo.",
  "atk-s0508a1:144_0": "“Jātarūpaṃ yathā kūṭaṃ, neva jhāyati katthaci;",
  "atk-s0508a1:145_0": "Tathā sīlavīhino tvaṃ, na jhāyissasi katthaci.",
  "atk-s0508a1:146_0": "“Agāraṃ vasamānopi, kathaṃ jīvihisi tuvaṃ;",
  "atk-s0508a1:147_0": "Mattikaṃ pettikañcāpi, natthi te nihitaṃ dhanaṃ.",
  "atk-s0508a1:148_0": "“Sayaṃ kammaṃ karitvāna, gatte sedaṃ pamocayaṃ;",
  "atk-s0508a1:149_0": "Evaṃ jīvihisi gehe, sādhu te taṃ na ruccati.",
  "atk-s0508a1:150_0": "“Evāhaṃ tattha vāremi, saṃkilesagataṃ manaṃ;",
  "atk-s0508a1:151_0": "Nānādhammakathaṃ katvā, pāpā cittaṃ nivārayiṃ.",
  "atk-s0508a1:152_0": "“Evaṃ me viharantassa, appamādavihārino;",
  "atk-s0508a1:153_0": "Tiṃsavassasahassāni, vipine me atikkamuṃ.",
  "atk-s0508a1:154_0": "“Appamādarataṃ disvā, uttamatthaṃ gavesakaṃ;",
  "atk-s0508a1:155_0": "Padumuttarasambuddho, āgacchi mama santikaṃ.",
  "atk-s0508a1:156_0": "“Timbarūsakavaṇṇābho, appameyyo anūpamo;",
  "atk-s0508a1:157_0": "Rūpenāsadiso buddho, ākāse caṅkamī tadā.",
  "atk-s0508a1:158_0": "“Suphullo sālarājāva, vijjūvabbhaghanantare;",
  "atk-s0508a1:159_0": "Ñāṇenāsadiso buddho, ākāse caṅkamī tadā.",
  "atk-s0508a1:160_0": "“Sīharājāvasambhīto, gajarājāva dappito;",
  "atk-s0508a1:161_0": "Lāsīto byaggharājāva, ākāse caṅkamī tadā.",
  "atk-s0508a1:162_0": "“Siṅghīnikkhasavaṇṇābho, khadiraṅgārasannibho;",
  "atk-s0508a1:163_0": "Maṇi yathā jotiraso, ākāse caṅkamī tadā.",
  "atk-s0508a1:164_0": "“Visuddhakelāsanibho, puṇṇamāyeva candimā;",
  "atk-s0508a1:165_0": "Majjhanhikeva sūriyo, ākāse caṅkamī tadā.",
  "atk-s0508a1:166_0": "“Disvā nabhe caṅkamantaṃ, evaṃ cintesahaṃ tadā;",
  "atk-s0508a1:167_0": "Devo nu kho ayaṃ satto, udāhu manujo ayaṃ.",
  "atk-s0508a1:168_0": "“Na me suto vā diṭṭho vā, mahiyā ediso naro;",
  "atk-s0508a1:169_0": "Api mantapadaṃ atthi, ayaṃ satthā bhavissati.",
  "atk-s0508a1:170_0": "“Evāhaṃ cintayitvāna, sakaṃ cittaṃ pasādayiṃ;",
  "atk-s0508a1:171_0": "Nānāpupphañca gandhañca, sannipātesahaṃ tadā.",
  "atk-s0508a1:172_0": "“Pupphāsanaṃ paññāpetvā, sādhucittaṃ manoramaṃ;",
  "atk-s0508a1:173_0": "Narasārathinaṃ aggaṃ, idaṃ vacanamabraviṃ.",
  "atk-s0508a1:174_0": "“Idaṃ me āsanaṃ vīra, paññattaṃ tavanucchavaṃ;",
  "atk-s0508a1:175_0": "Hāsayanto mamaṃ cittaṃ, nisīda kusumāsane.",
  "atk-s0508a1:176_0": "“Nisīdi tattha bhagavā, asambhītova kesarī;",
  "atk-s0508a1:177_0": "Sattarattindivaṃ buddho, pavare kusumāsane.",
  "atk-s0508a1:178_0": "“Namassamāno aṭṭhāsiṃ, sattarattindivaṃ ahaṃ;",
  "atk-s0508a1:179_0": "Vuṭṭhahitvā samādhimhā, satthā loke anuttaro;",
  "atk-s0508a1:180_0": "Mama kammaṃ pakittento, idaṃ vacanamabravi.",
  "atk-s0508a1:181_0": "“Bhāvehi buddhānussatiṃ, bhāvanānamanuttaraṃ;",
  "atk-s0508a1:182_0": "Imaṃ satiṃ bhāvayitvā, pūrayissasi mānasaṃ.",
  "atk-s0508a1:183_0": "“Tiṃsakappasahassāni, devaloke ramissasi;",
  "atk-s0508a1:184_0": "Asītikkhattuṃ devindo, devarajjaṃ karissasi;",
  "atk-s0508a1:185_0": "Sahassakkhattuṃ cakkavattī, rājā raṭṭhe bhavissasi.",
  "atk-s0508a1:186_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:187_0": "Anubhossasi taṃ sabbaṃ, buddhānussatiyā phalaṃ.",
  "atk-s0508a1:188_0": "“Bhavābhave saṃsaranto, mahābhogaṃ labhissasi;",
  "atk-s0508a1:189_0": "Bhoge te ūnatā natthi, buddhānussatiyā phalaṃ.",
  "atk-s0508a1:190_0": "“Kappasatasahassamhi, okkākakulasambhavo;",
  "atk-s0508a1:191_0": "Gotamo nāma gottena, satthā loke bhavissati.",
  "atk-s0508a1:192_0": "“Asītikoṭiṃ chaḍḍetvā, dāse kammakare bahū;",
  "atk-s0508a1:193_0": "Gotamassa bhagavato, sāsane pabbajissasi.",
  "atk-s0508a1:194_0": "“Ārādhayitvā sambuddhaṃ, gotamaṃ sakyapuṅgavaṃ;",
  "atk-s0508a1:195_0": "Subhūti nāma nāmena, hessasi satthu sāvako.",
  "atk-s0508a1:196_0": "“Bhikkhusaṅghe nisīditvā, dakkhiṇeyyaguṇamhi taṃ;",
  "atk-s0508a1:197_0": "Tathāraṇavihāre ca, dvīsu agge ṭhapessasi.",
  "atk-s0508a1:198_0": "“Idaṃ vatvāna sambuddho, jalajuttamanāmako;",
  "atk-s0508a1:199_0": "Nabhaṃ abbhuggamī vīro, haṃsarājāva ambare.",
  "atk-s0508a1:200_0": "“Sāsito lokanāthena, namassitvā tathāgataṃ;",
  "atk-s0508a1:201_0": "Sadā bhāvemi mudito, buddhānussatimuttamaṃ.",
  "atk-s0508a1:202_0": "“Tena kammena sukatena, cetanāpaṇidhīhi ca;",
  "atk-s0508a1:203_0": "Jahitvā mānusaṃ dehaṃ, tāvatiṃsaṃ agacchahaṃ.",
  "atk-s0508a1:204_0": "“Asītikkhattuṃ devindo, devarajjamakārayiṃ;",
  "atk-s0508a1:205_0": "Sahassakkhattuṃ rājā ca, cakkavattī ahosahaṃ.",
  "atk-s0508a1:206_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:207_0": "Anubhomi susampattiṃ, buddhānussatiyā phalaṃ.",
  "atk-s0508a1:208_0": "“Bhavābhave saṃsaranto, mahābhogaṃ labhāmahaṃ;",
  "atk-s0508a1:209_0": "Bhoge me ūnatā natthi, buddhānussatiyā phalaṃ.",
  "atk-s0508a1:210_0": "“Satasahassito kappe, yaṃ kammamakariṃ tadā;",
  "atk-s0508a1:211_0": "Duggatiṃ nābhijānāmi, buddhānussatiyā phalaṃ.",
  "atk-s0508a1:212_0": "“Paṭisambhidā catasso, vimokkhāpi ca aṭṭhime;",
  "atk-s0508a1:213_0": "Chaḷabhiññā sacchikatā, kataṃ buddhassa sāsana”nti. –",
  "atk-s0508a1:214_0": "Itthaṃ sudaṃ āyasmā subhūtitthero imā gāthāyo abhāsitthāti.",
  "atk-s0508a1:215_0": "Evaṃ pana so tāvatiṃsabhavane aparāparaṃ uppajjanavasena dibbasampattiṃ anubhavitvā tato cuto manussaloke",
  "atk-s0508a1:215_1": "anekasatakkhattuṃ cakkavattirājā ca padesarājā ca hutvā uḷāraṃ manussasampattiṃ anubhavitvā atha amhākaṃ",
  "atk-s0508a1:215_2": "bhagavato kāle sāvatthiyaṃ sumanaseṭṭhissa gehe anāthapiṇḍikassa kaniṭṭho hutvā nibbatti “subhūtī”tissa",
  "atk-s0508a1:215_3": "nāmaṃ ahosi.",
  "atk-s0508a1:216_0": "Tena ca samayena amhākaṃ bhagavā loke uppajjitvā pavattavaradhammacakko anupubbena rājagahaṃ gantvā tattha",
  "atk-s0508a1:216_1": "veḷuvanapaṭiggahaṇādinā lokānuggahaṃ karonto rājagahaṃ upanissāya sītavane viharati.",
  "atk-s0508a1:216_2": "Tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā attano sahāyassa rājagahaseṭṭhino gharaṃ",
  "atk-s0508a1:216_3": "gato buddhuppādaṃ sutvā satthāraṃ sītavane viharantaṃ upasaṅkamitvā paṭhamadassaneneva sotāpattiphale",
  "atk-s0508a1:216_4": "patiṭṭhāya satthāraṃ sāvatthiṃ āgamanatthāya yācitvā tato pañcacattālīsayojane magge yojane yojane satasahassapariccāgena",
  "atk-s0508a1:216_5": "vihāre patiṭṭhāpetvā sāvatthiyaṃ rājamānena aṭṭhakarīsappamāṇaṃ jetassa rājakumārassa uyyānabhūmiṃ koṭisanthārena",
  "atk-s0508a1:216_6": "kiṇitvā tattha bhagavato vihāraṃ kāretvā adāsi.",
  "atk-s0508a1:216_7": "Vihārapariggahaṇadivase ayaṃ subhūtikuṭumbiko anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā pabbaji.",
  "atk-s0508a1:216_8": "So upasampajjitvā dve mātikā paguṇā katvā kammaṭṭhānaṃ kathāpetvā araññe samaṇadhammaṃ karonto mettājhānapādakaṃ",
  "atk-s0508a1:216_9": "vipassanaṃ vaḍḍhetvā arahattaṃ pāpuṇi.",
  "atk-s0508a1:216_10": "So dhammaṃ desento yasmā satthārā desitaniyāmena anodissakaṃ katvā dhammaṃ deseti.",
  "atk-s0508a1:216_11": "Tasmā araṇavihārīnaṃ aggo nāma jāto.",
  "atk-s0508a1:216_12": "Piṇḍāya caranto ghare ghare mettājhānaṃ samāpajjitvā vuṭṭhāya bhikkhaṃ paṭiggaṇhāti “evaṃ dāyakānaṃ mahapphalaṃ bhavissatī”ti.",
  "atk-s0508a1:216_13": "Tasmā dakkhiṇeyyānaṃ aggo nāma jāto.",
  "atk-s0508a1:216_14": "Tenāha bhagavā –",
  "atk-s0508a1:216_15": "“etadaggaṃ,",
  "atk-s0508a1:216_16": "bhikkhave,",
  "atk-s0508a1:216_17": "mama sāvakānaṃ bhikkhūnaṃ araṇavihārīnaṃ yadidaṃ subhūti,",
  "atk-s0508a1:216_18": "dakkhiṇeyyānaṃ yadidaṃ subhūtī”ti.",
  "atk-s0508a1:216_19": "Evamayaṃ mahāthero arahatte patiṭṭhāya attanā pūritapāramīnaṃ phalassa matthakaṃ patvā loke abhiññāto",
  "atk-s0508a1:216_20": "abhilakkhito hutvā bahujanahitāya janapadacārikaṃ caranto anupubbena rājagahaṃ agamāsi.",
  "atk-s0508a1:217_0": "Rājā bimbisāro therassa āgamanaṃ sutvā upasaṅkamitvā vanditvā “idheva, bhante,",
  "atk-s0508a1:217_1": "vasathā”ti vatvā “nivāsanaṭṭhānaṃ karissāmī”ti pakkanto vissari.",
  "atk-s0508a1:217_2": "Thero senāsanaṃ alabhanto abbhokāse vītināmesi.",
  "atk-s0508a1:217_3": "Therassa ānubhāvena devo na vassati.",
  "atk-s0508a1:217_4": "Manussā avuṭṭhitāya upaddutā rañño nivesanadvāre ukkuṭṭhimakaṃsu.",
  "atk-s0508a1:217_5": "Rājā “kena nu kho kāraṇena devo na vassatī”ti vīmaṃsanto “therassa abbhokāsavāsena maññe na vassatī”ti cintetvā tassa paṇṇakuṭiṃ kārāpetvā “imissā, bhante,",
  "atk-s0508a1:217_6": "paṇṇakuṭiyā vasathā”ti vatvā vanditvā pakkāmi.",
  "atk-s0508a1:217_7": "Thero kuṭikaṃ pavisitvā tiṇasanthārake pallaṅkena nisīdi.",
  "atk-s0508a1:217_8": "Tadā pana devo thokaṃ thokaṃ phusāyati,",
  "atk-s0508a1:217_9": "na sammā dhāraṃ anuppavecchati.",
  "atk-s0508a1:217_10": "Atha thero lokassa avuṭṭhikabhayaṃ visamitukāmo attano ajjhattikabāhiravatthukassa parissayassa abhāvaṃ pavedento –",
  "atk-s0508a1:218_0": "1.",
  "atk-s0508a1:219_0": "“Channā me kuṭikā sukhā nivātā, vassa deva yathāsukhaṃ;",
  "atk-s0508a1:220_0": "Cittaṃ me susamāhitaṃ vimuttaṃ, ātāpī viharāmi vassa devā”ti. –",
  "atk-s0508a1:221_0": "Gāthamāha.",
  "atk-s0508a1:222_0": "Tattha channa-",
  "atk-s0508a1:222_1": "saddo tāva “channā sā kumārikā imassa kumārakassa” “nacchannaṃ nappatirūpa”ntiādīsu patirūpe āgato.",
  "atk-s0508a1:222_2": "“Channaṃ tveva, phagguṇa,",
  "atk-s0508a1:222_3": "phassāyatanāna”ntiādīsu vacanavisiṭṭhe saṅkhyāvisese.",
  "atk-s0508a1:222_4": "“Channamativassati,",
  "atk-s0508a1:222_5": "vivaṭaṃ nātivassatī”tiādīsu gahaṇe.",
  "atk-s0508a1:222_6": "“Kyāhaṃ te nacchannopi karissāmī”tiādīsu nivāsanapārupane “āyasmā channo anācāraṃ ācaratī”tiādīsu paññattiyaṃ.",
  "atk-s0508a1:222_7": "“Sabbacchannaṃ sabbaparicchannaṃ,",
  "atk-s0508a1:222_8": "channā kuṭi āhito ginī”ti ca ādīsu tiṇādīhi chādane.",
  "atk-s0508a1:222_9": "Idhāpi tiṇādīhi chādaneyeva daṭṭhabbo,",
  "atk-s0508a1:222_10": "tasmā tiṇena vā paṇṇena vā channā yathā na vassati vassodakapatanaṃ na hoti na ovassati,",
  "atk-s0508a1:222_11": "evaṃ sammadeva chāditāti attho.",
  "atk-s0508a1:223_0": "Me-",
  "atk-s0508a1:223_1": "saddo “kicchena me adhigataṃ,",
  "atk-s0508a1:223_2": "halaṃ dāni pakāsitu”ntiādīsu karaṇe āgato,",
  "atk-s0508a1:223_3": "mayāti attho.",
  "atk-s0508a1:223_4": "“Tassa me, bhante,",
  "atk-s0508a1:223_5": "bhagavā saṃkhittena dhammaṃ desetū”tiādīsu sampadāne,",
  "atk-s0508a1:223_6": "mayhanti attho.",
  "atk-s0508a1:223_7": "“Pubbeva me,",
  "atk-s0508a1:223_8": "bhikkhave,",
  "atk-s0508a1:223_9": "sambodhā anabhisambuddhassa bodhisattasseva sato”ādīsu sāmiatthe āgato.",
  "atk-s0508a1:223_10": "Idhāpi sāmiatthe eva daṭṭhabbo,",
  "atk-s0508a1:223_11": "mamāti attho.",
  "atk-s0508a1:223_12": "Kiñcāpi khīṇāsavānaṃ mamāyitabbaṃ nāma kiñci natthi lokadhammehi anupalittabhāvato,",
  "atk-s0508a1:223_13": "lokasamaññāvasena pana tesampi “ahaṃ mamā”ti vohāramattaṃ hoti.",
  "atk-s0508a1:223_14": "Tenāha bhagavā –",
  "atk-s0508a1:223_15": "“kinti me sāvakā dhammadāyādā bhaveyyuṃ,",
  "atk-s0508a1:223_16": "no āmisadāyādā”ti.",
  "atk-s0508a1:224_0": "Kuṭikāti pana mātukucchipi karajakāyopi tiṇādicchadano patissayopi vuccati. Tathā hi –",
  "atk-s0508a1:225_0": "“Mātaraṃ kuṭikaṃ brūsi, bhariyaṃ brūsi kulāvakaṃ;",
  "atk-s0508a1:226_0": "Putte santānake brūsi, taṇhā me brūsi bandhana”nti. –",
  "atk-s0508a1:227_0": "Ādīsu mātukucchi “kuṭikā”ti vuttā.",
  "atk-s0508a1:228_0": "“Aṭṭhikaṅkalakuṭike, maṃsanhārupasibbite;",
  "atk-s0508a1:229_0": "Dhiratthu pūre duggandhe, paragatte mamāyasī”ti. –",
  "atk-s0508a1:230_0": "Ādīsu kesādisamūhabhūto karajakāyo.",
  "atk-s0508a1:230_1": "“Kassapassa bhagavato bhagini kuṭi ovassati” “kuṭi nāma ullittā vā hoti avalittā vā”tiādīsu tiṇachadanapatissayo.",
  "atk-s0508a1:230_2": "Idhāpi so eva veditabbo paṇṇasālāya adhippetattā.",
  "atk-s0508a1:230_3": "Kuṭi eva hi kuṭikā,",
  "atk-s0508a1:230_4": "apākaṭakuṭi “kuṭikā”ti vuttā.",
  "atk-s0508a1:231_0": "Sukha-",
  "atk-s0508a1:231_1": "saddo pana “vipiṭṭhikatvāna sukhaṃ dukhañca,",
  "atk-s0508a1:231_2": "pubbeva ca somanassadomanassa”ntiādīsu sukhavedanāyaṃ āgato.",
  "atk-s0508a1:231_3": "“Sukho buddhānamuppādo,",
  "atk-s0508a1:231_4": "sukhā saddhammadesanā”tiādīsu sukhamūle.",
  "atk-s0508a1:231_5": "“Sukhassetaṃ,",
  "atk-s0508a1:231_6": "bhikkhave,",
  "atk-s0508a1:231_7": "adhivacanaṃ yadidaṃ puññānī”tiādīsu sukhahetumhi.",
  "atk-s0508a1:231_8": "“Yasmā ca, kho, mahāli,",
  "atk-s0508a1:231_9": "rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe,",
  "atk-s0508a1:231_10": "“diṭṭhadhammasukhavihārā ete, cunda,",
  "atk-s0508a1:231_11": "ariyassa vinaye”tiādīsu abyāpajje.",
  "atk-s0508a1:231_12": "“Nibbānaṃ paramaṃ sukha”ntiādīsu nibbāne.",
  "atk-s0508a1:231_13": "“Yāvañcidaṃ,",
  "atk-s0508a1:231_14": "bhikkhave,",
  "atk-s0508a1:231_15": "na sukaraṃ akkhānena pāpuṇituṃ yāva sukhā saggā”tiādīsu sukhappaccayaṭṭhāne.",
  "atk-s0508a1:231_16": "“Sovaggikaṃ sukhavipākaṃ saggasaṃvattanika”ntiādīsu iṭṭhe,",
  "atk-s0508a1:231_17": "piyamanāpeti attho.",
  "atk-s0508a1:231_18": "Idhāpi iṭṭhe sukhappaccaye vā daṭṭhabbo.",
  "atk-s0508a1:231_19": "Sā hi kuṭi anto bahi ca manāpabhāvena sampāditā nivāsanaphāsutāya “sukhā”ti vuttā.",
  "atk-s0508a1:231_20": "Tathā nātisītanātiuṇhatāya utusukhasampattiyogena kāyikacetasikasukhassa paccayabhāvato.",
  "atk-s0508a1:232_0": "Nivātāti avātā,",
  "atk-s0508a1:232_1": "phusitaggaḷapihitavātapānattā vātaparissayarahitāti attho.",
  "atk-s0508a1:232_2": "Idaṃ tassā kuṭikā sukhabhāvavibhāvanaṃ.",
  "atk-s0508a1:232_3": "Savāte hi senāsane utusappāyo na labbhati,",
  "atk-s0508a1:232_4": "nivāte so labbhatīti.",
  "atk-s0508a1:232_5": "Vassāti pavassa sammā dhāraṃ anuppaveccha.",
  "atk-s0508a1:232_6": "Devāti ayaṃ deva-",
  "atk-s0508a1:232_7": "saddo “imāni te, deva,",
  "atk-s0508a1:232_8": "caturāsīti nagarasahassāni kusavatīrājadhānippamukhāni, ettha, deva,",
  "atk-s0508a1:232_9": "chandaṃ janehi jīvite apekkha”ntiādīsu sammutideve khattiye āgato.",
  "atk-s0508a1:232_10": "“Cātumahārājikā devā vaṇṇavanto sukhabahulā”tiādīsu upapattidevesu.",
  "atk-s0508a1:232_11": "“Tassa devātidevassa,",
  "atk-s0508a1:232_12": "sāsanaṃ sabbadassino”tiādīsu visuddhidevesu.",
  "atk-s0508a1:232_13": "Visuddhidevānañhi bhagavato atidevabhāve vutte itaresaṃ vutto eva hoti.",
  "atk-s0508a1:232_14": "“Viddhe vigatavalāhake deve”tiādīsu ākāse.",
  "atk-s0508a1:232_15": "“Devo ca kālena kālaṃ na sammā dhāraṃ anuppavecchatī”tiādīsu meghe pajjunne vā.",
  "atk-s0508a1:232_16": "Idhāpi meghe pajjunne vā daṭṭhabbo.",
  "atk-s0508a1:232_17": "Vassāti hi te āṇāpento thero ālapati.",
  "atk-s0508a1:232_18": "Yathāsukhanti yathāruciṃ.",
  "atk-s0508a1:232_19": "Tava vassanena mayhaṃ bāhiro parissayo natthi,",
  "atk-s0508a1:232_20": "tasmā yathākāmaṃ vassāti vassūpajīvisatte anuggaṇhanto vadati.",
  "atk-s0508a1:233_0": "Idāni abbhantare parissayābhāvaṃ dassento “citta”ntiādimāha.",
  "atk-s0508a1:233_1": "Tattha cittaṃ me susamāhitanti mama cittaṃ suṭṭhu ativiya sammā sammadeva ekaggabhāvena ārammaṇe ṭhapitaṃ.",
  "atk-s0508a1:233_2": "Tañca kho na nīvaraṇādivikkhambhanamattena;",
  "atk-s0508a1:233_3": "api ca kho vimuttaṃ orambhāgiyauddhaṃbhāgiyasaṅgahehi sabbasaṃyojanehi sabbakilesadhammato ca visesena vimuttaṃ,",
  "atk-s0508a1:233_4": "samucchedappahānavasena paṭipassaddhippahānavasena te pajahitvā ṭhitanti attho.",
  "atk-s0508a1:233_5": "Ātāpīti vīriyavā.",
  "atk-s0508a1:233_6": "Phalasamāpattiatthaṃ vipassanārambhavasena diṭṭhadhammasukhavihāratthañca āraddhavīriyo hutvā viharāmi,",
  "atk-s0508a1:233_7": "dibbavihārādīhi attabhāvaṃ pavattemi,",
  "atk-s0508a1:233_8": "na pana kilesappahānatthaṃ,",
  "atk-s0508a1:233_9": "pahātabbasseva abhāvatoti adhippāyo.",
  "atk-s0508a1:233_10": "“Yathā pana bāhiraparissayābhāvena, deva,",
  "atk-s0508a1:233_11": "mayā tvaṃ vassane niyojito,",
  "atk-s0508a1:233_12": "evaṃ abbhantaraparissayābhāvenapī”ti dassento punapi “vassa,",
  "atk-s0508a1:233_13": "devā”ti āha.",
  "atk-s0508a1:234_0": "Aparo nayo channāti chāditā pihitā.",
  "atk-s0508a1:234_1": "Kuṭikāti attabhāvo.",
  "atk-s0508a1:234_2": "So hi “anekāvayavassa samudāyassa avijjānīvaraṇassa,",
  "atk-s0508a1:234_3": "bhikkhave,",
  "atk-s0508a1:234_4": "puggalassa taṇhāsaṃyuttassa ayañceva kāyo samudāgato,",
  "atk-s0508a1:234_5": "bahiddhā ca nāmarūpa”ntiādīsu kāyoti āgato. “Siñca, bhikkhu,",
  "atk-s0508a1:234_6": "imaṃ nāvaṃ,",
  "atk-s0508a1:234_7": "sittā te lahumessatī”tiādīsu nāvāti āgato.",
  "atk-s0508a1:234_8": "“Gahakāraka diṭṭhosi,",
  "atk-s0508a1:234_9": "gahakūṭaṃ visaṅkhata”nti ca ādīsu gahanti āgato.",
  "atk-s0508a1:234_10": "“Satto guhāyaṃ bahunābhichanno,",
  "atk-s0508a1:234_11": "tiṭṭhaṃ naro mohanasmiṃ pagāḷho”tiādīsu guhāti āgato.",
  "atk-s0508a1:234_12": "“Nelaṅgo setapacchādo,",
  "atk-s0508a1:234_13": "ekāro vattatī ratho”tiādīsu rathoti āgato.",
  "atk-s0508a1:234_14": "“Puna gehaṃ na kāhasī”tiādīsu gehanti āgato.",
  "atk-s0508a1:234_15": "“Vivaṭā kuṭi nibbuto ginī”tiādīsu kuṭīti āgato.",
  "atk-s0508a1:234_16": "Tasmā idhāpi so “kuṭikā”ti vutto.",
  "atk-s0508a1:234_17": "Attabhāvo hi kaṭṭhādīni paṭicca labbhamānā gehanāmikā kuṭikā viya aṭṭhiādisaññite pathavīdhātuādike phassādike",
  "atk-s0508a1:234_18": "ca paṭicca labbhamāno “kuṭikā”ti vutto,",
  "atk-s0508a1:234_19": "cittamakkaṭassa nivāsabhāvato ca. Yathāha –",
  "atk-s0508a1:235_0": "“Aṭṭhikaṅkalakuṭivesā, makkaṭāvasatho iti;",
  "atk-s0508a1:236_0": "Makkaṭo pañcadvārāya, kuṭikāya pasakkiya;",
  "atk-s0508a1:237_0": "Dvārenānupariyāti, ghaṭṭayanto punappuna”nti ca.",
  "atk-s0508a1:238_0": "Sā panesā attabhāvakuṭikā therassa tiṇṇaṃ channaṃ aṭṭhannañca asaṃvaradvārānaṃ vasena samati vijjhanakassa",
  "atk-s0508a1:238_1": "rāgādiavassutassa paññāya saṃvutattā sammadeva pihitattā “channā”ti vuttā.",
  "atk-s0508a1:238_2": "Tenāha bhagavā –",
  "atk-s0508a1:238_3": "“sotānaṃ saṃvaraṃ brūmi,",
  "atk-s0508a1:238_4": "paññāyete pidhīyare”ti.",
  "atk-s0508a1:238_5": "Vuttanayena channattā eva kilesadukkhābhāvato nirāmisasukhasamaṅgitāya ca sukhā sukhappattā,",
  "atk-s0508a1:238_6": "tato eva ca nivātā nihatamānamadathambhasārambhatāya nivātavuttikā.",
  "atk-s0508a1:238_7": "Ayañca nayo “mayhaṃ na saṃkilesadhammānaṃ saṃvaraṇamattena siddho,",
  "atk-s0508a1:238_8": "atha kho aggamaggasamādhinā suṭṭhu samāhitacittatāya ceva aggamaggapaññāya sabbasaṃyojanehi vippamuttacittatāya",
  "atk-s0508a1:238_9": "cā”ti dassento āha “cittaṃ me susamāhitaṃ vimutta”nti.",
  "atk-s0508a1:238_10": "Evaṃbhūto ca “idānāhaṃ katakaraṇīyo”ti na appossukko homi,",
  "atk-s0508a1:238_11": "atha kho ātāpī viharāmi,",
  "atk-s0508a1:238_12": "sadevakassa lokassa hitasukhūpasaṃhāre ussāhajāto bhikkhācārakālepi anugharaṃ brahmavihāreneva viharāmi.",
  "atk-s0508a1:238_13": "Tasmā tvampi, deva,",
  "atk-s0508a1:238_14": "pajjunna mayhaṃ piyaṃ kātukāmatāyapi vassūpajīvīnaṃ sattānaṃ anukampāyapi vassa sammā dhāraṃ anuppavecchāti evamettha attho daṭṭhabbo.",
  "atk-s0508a1:239_0": "Ettha ca thero “channā me kuṭikā sukhā nivātā”ti iminā lokiyalokuttarabhedaṃ attano adhisīlasikkhaṃ dasseti.",
  "atk-s0508a1:239_1": "“Cittaṃ me susamāhita”nti iminā adhicittasikkhaṃ.",
  "atk-s0508a1:239_2": "“Vimutta”nti iminā adhipaññāsikkhaṃ.",
  "atk-s0508a1:239_3": "“Ātāpī viharāmī”ti iminā diṭṭhadhammasukhavihāraṃ.",
  "atk-s0508a1:239_4": "Atha vā “channā me kuṭikā sukhā nivātā”ti iminā animittavihāraṃ dasseti kilesavassapidhānamukhena niccādinimittugghāṭanadīpanato.",
  "atk-s0508a1:239_5": "“Cittaṃ me susamāhita”nti iminā appaṇihitavihāraṃ.",
  "atk-s0508a1:239_6": "“Vimutta”nti iminā suññatavihāraṃ.",
  "atk-s0508a1:239_7": "“Ātāpī viharāmī”ti iminā tesaṃ tiṇṇaṃ vihārānaṃ adhigamūpāyaṃ.",
  "atk-s0508a1:239_8": "Paṭhamena vā dosappahānaṃ,",
  "atk-s0508a1:239_9": "dutiyena rāgappahānaṃ,",
  "atk-s0508a1:239_10": "tatiyena mohappahānaṃ.",
  "atk-s0508a1:239_11": "Tathā dutiyena paṭhamadutiyehi vā dhammavihārasampattiyo dasseti.",
  "atk-s0508a1:239_12": "Tatiyena vimuttisampattiyo.",
  "atk-s0508a1:239_13": "“Ātāpī viharāmī”ti iminā parahitapaṭipattiyaṃ atanditabhāvaṃ dassetīti daṭṭhabbaṃ.",
  "atk-s0508a1:240_0": "Evaṃ “yathānāmā”ti gāthāya vuttānaṃ dhammavihārādīnaṃ imāya gāthāya dassitattā tattha adassitesu nāmagottesu",
  "atk-s0508a1:240_1": "nāmaṃ dassetuṃ “itthaṃ suda”ntiādi vuttaṃ.",
  "atk-s0508a1:240_2": "Ye hi therā nāmamattena pākaṭā,",
  "atk-s0508a1:240_3": "te nāmena,",
  "atk-s0508a1:240_4": "ye gottamattena pākaṭā,",
  "atk-s0508a1:240_5": "te gottena,",
  "atk-s0508a1:240_6": "ye ubhayathā pākaṭā,",
  "atk-s0508a1:240_7": "te ubhayenapi dassissa”nti.",
  "atk-s0508a1:240_8": "Ayaṃ pana thero nāmena abhilakkhito,",
  "atk-s0508a1:240_9": "na tathā gottenāti “itthaṃ sudaṃ āyasmā subhūtī”ti vuttaṃ.",
  "atk-s0508a1:240_10": "Tattha itthanti idaṃ pakāraṃ,",
  "atk-s0508a1:240_11": "iminā ākārenāti attho.",
  "atk-s0508a1:240_12": "Sudanti su idaṃ,",
  "atk-s0508a1:240_13": "sandhivasena ikāralopo.",
  "atk-s0508a1:240_14": "Sūti ca nipātamattaṃ,",
  "atk-s0508a1:240_15": "idaṃ gāthanti yojanā.",
  "atk-s0508a1:240_16": "Āyasmāti piyavacanametaṃ garugāravasappatissavacanametaṃ.",
  "atk-s0508a1:240_17": "Subhūtīti nāmakittanaṃ.",
  "atk-s0508a1:240_18": "So hi sarīrasampattiyāpi dassanīyo pāsādiko,",
  "atk-s0508a1:240_19": "guṇasampattiyāpi.",
  "atk-s0508a1:240_20": "Iti sundarāya sarīrāvayavavibhūtiyā sīlasampattiyādivibhūtiyā ca samannāgatattā subhūtīti paññāyittha sīlasārādithiraguṇayogato thero.",
  "atk-s0508a1:240_21": "Abhāsitthāti kathesi.",
  "atk-s0508a1:240_22": "Kasmā panete mahātherā attano guṇe pakāsentīti?",
  "atk-s0508a1:240_23": "Iminā dīghena addhunā anadhigatapubbaṃ paramagambhīraṃ ativiya santaṃ paṇītaṃ attanā adhigataṃ lokuttaradhammaṃ",
  "atk-s0508a1:240_24": "paccavekkhitvā pītivegasamussāhitaudānavasena sāsanassa niyyānikabhāvavibhāvanavasena ca paramappicchā",
  "atk-s0508a1:240_25": "ariyā attano guṇe pakāsenti,",
  "atk-s0508a1:240_26": "yathā taṃ lokanātho bodhaneyyaajjhāsayavasena “dasabalasamannāgato,",
  "atk-s0508a1:240_27": "bhikkhave,",
  "atk-s0508a1:240_28": "tathāgato catuvesārajjavisārado”tiādinā attano guṇe pakāseti,",
  "atk-s0508a1:240_29": "evamayaṃ therassa aññābyākaraṇagāthā hotīti.",
  "atk-s0508a1:241_0": "Paramatthadīpaniyā theragāthāsaṃvaṇṇanāya",
  "atk-s0508a1:242_0": "Subhūtittheragāthāvaṇṇanā niṭṭhitā.",
  "atk-s0508a1:243_0": "2. Mahākoṭṭhikattheragāthāvaṇṇanā",
  "atk-s0508a1:244_0": "Upasantoti āyasmato mahākoṭṭhikattherassa gāthā.",
  "atk-s0508a1:244_1": "Tassa kā uppatti?",
  "atk-s0508a1:244_2": "Ayampi thero padumuttarassa bhagavato kāle haṃsavatīnagare mahābhogakule nibbattitvā viññutaṃ patto mātāpitūnaṃ",
  "atk-s0508a1:244_3": "accayena kuṭumbaṃ saṇṭhapetvā gharāvāsaṃ vasanto ekadivasaṃ padumuttarassa bhagavato dhammadesanākāle",
  "atk-s0508a1:244_4": "haṃsavatīnagaravāsike gandhamālādihatthe yena buddho yena dhammo yena saṅgho,",
  "atk-s0508a1:244_5": "tanninne tappoṇe tappabbhāre gacchante disvā mahājanena saddhiṃ upagato satthāraṃ ekaṃ bhikkhuṃ paṭisambhidāpattānaṃ",
  "atk-s0508a1:244_6": "aggaṭṭhāne ṭhapentaṃ disvā “ayaṃ kira imasmiṃ sāsane paṭisambhidāpattānaṃ aggo,",
  "atk-s0508a1:244_7": "aho vatāhampi ekassa buddhassa sāsane ayaṃ viya paṭisambhidāpattānaṃ aggo bhaveyya”nti cintetvā satthu",
  "atk-s0508a1:244_8": "desanāpariyosāne vuṭṭhitāya parisāya bhagavantaṃ upasaṅkamitvā, “bhante,",
  "atk-s0508a1:244_9": "sve mayhaṃ bhikkhaṃ gaṇhathā”ti nimantesi.",
  "atk-s0508a1:244_10": "Satthā adhivāsesi.",
  "atk-s0508a1:244_11": "So bhagavantaṃ abhivādetvā padakkhiṇaṃ katvā sakanivesanaṃ gantvā sabbarattiṃ buddhassa bhikkhusaṅghassa",
  "atk-s0508a1:244_12": "ca nisajjaṭṭhānaṃ gandhadāmamālādāmādīhi alaṅkaritvā paṇītaṃ khādanīyaṃ bhojanīyaṃ paṭiyādāpetvā tassā",
  "atk-s0508a1:244_13": "rattiyā accayena sake nivesane bhikkhusatasahassaparivāraṃ bhagavantaṃ vividhayāgukhajjakaparivāraṃ nānārasasūpabyañjanaṃ",
  "atk-s0508a1:244_14": "gandhasālibhojanaṃ bhojetvā bhattakiccapariyosāne cintesi –",
  "atk-s0508a1:244_15": "“mahantaṃ, kho,",
  "atk-s0508a1:244_16": "ahaṃ ṭhānantaraṃ patthemi na kho pana mayhaṃ yuttaṃ ekadivasameva dānaṃ datvā taṃ ṭhānantaraṃ patthetuṃ,",
  "atk-s0508a1:244_17": "anupaṭipāṭiyā satta divase dānaṃ datvā patthessāmī”ti.",
  "atk-s0508a1:244_18": "So teneva niyāmena satta divase mahādānāni datvā bhattakiccapariyosāne dussakoṭṭhāgāraṃ vivarāpetvā uttamaṃ",
  "atk-s0508a1:244_19": "ticīvarappahonakaṃ sukhumavatthaṃ buddhassa pādamūle ṭhapetvā bhikkhusatasahassassa ca ticīvaraṃ datvā",
  "atk-s0508a1:244_20": "tathāgataṃ upasaṅkamitvā, “bhante,",
  "atk-s0508a1:244_21": "yo so bhikkhu tumhehi ito sattamadivasamatthake etadagge ṭhapito,",
  "atk-s0508a1:244_22": "ahampi so bhikkhu viya anāgate uppajjanakabuddhassa sāsane pabbajitvā paṭisambhidāpattānaṃ aggo bhaveyya”nti",
  "atk-s0508a1:244_23": "vatvā satthu pādamūle nipajjitvā patthanaṃ akāsi.",
  "atk-s0508a1:244_24": "Satthā tassa patthanāya samijjhanabhāvaṃ disvā “anāgate ito kappasatasahassamatthake gotamo nāma buddho loke uppajjissati,",
  "atk-s0508a1:244_25": "tassa sāsane tava patthanā samijjhissatī”ti byākāsi.",
  "atk-s0508a1:244_26": "Vuttampi cetaṃ apadāne –",
  "atk-s0508a1:245_0": "“Padumuttaro nāma jino, sabbalokavidū muni;",
  "atk-s0508a1:246_0": "Ito satasahassamhi, kappe uppajji cakkhumā.",
  "atk-s0508a1:247_0": "“Ovādako viññāpako, tārako sabbapāṇinaṃ;",
  "atk-s0508a1:248_0": "Desanākusalo buddho, tāresi janataṃ bahuṃ.",
  "atk-s0508a1:249_0": "“Anukampako kāruṇiko, hitesī sabbapāṇinaṃ;",
  "atk-s0508a1:250_0": "Sampatte titthiye sabbe, pañcasīle patiṭṭhapi.",
  "atk-s0508a1:251_0": "“Evaṃ nirākulaṃ āsi, suññataṃ titthiyehi ca;",
  "atk-s0508a1:252_0": "Vicittaṃ arahantehi, vasībhūtehi tādibhi.",
  "atk-s0508a1:253_0": "“Ratanānaṭṭhapaññāsaṃ, uggato so mahāmuni;",
  "atk-s0508a1:254_0": "Kañcanagghiyasaṅkāso, bāttiṃsavaralakkhaṇo.",
  "atk-s0508a1:255_0": "“Vassasatasahassāni, āyu vijjati tāvade;",
  "atk-s0508a1:256_0": "Tāvatā tiṭṭhamāno so, tāresi janataṃ bahuṃ.",
  "atk-s0508a1:257_0": "“Tadāhaṃ haṃsavatiyaṃ, brāhmaṇo vedapāragū;",
  "atk-s0508a1:258_0": "Upecca sabbalokaggaṃ, assosiṃ dhammadesanaṃ.",
  "atk-s0508a1:259_0": "“Tadā so sāvakaṃ vīro, pabhinnamatigocaraṃ;",
  "atk-s0508a1:260_0": "Atthe dhamme nirutte ca, paṭibhāne ca kovidaṃ.",
  "atk-s0508a1:261_0": "“Ṭhapesi etadaggamhi, taṃ sutvā mudito ahaṃ;",
  "atk-s0508a1:262_0": "Sasāvakaṃ jinavaraṃ, sattāhaṃ bhojayiṃ tadā.",
  "atk-s0508a1:263_0": "“Dussehacchādayitvāna, sasissaṃ buddhisāgaraṃ;",
  "atk-s0508a1:264_0": "Nipacca pādamūlamhi, taṃ ṭhānaṃ patthayiṃ ahaṃ.",
  "atk-s0508a1:265_0": "“Tato avoca lokaggo, passathetaṃ dijuttamaṃ;",
  "atk-s0508a1:266_0": "Vinataṃ pādamūle me, kamalodarasappabhaṃ.",
  "atk-s0508a1:267_0": "“Buddhaseṭṭhassa bhikkhussa, ṭhānaṃ patthayate ayaṃ;",
  "atk-s0508a1:268_0": "Tāya saddhāya cāgena, saddhammassavanena ca.",
  "atk-s0508a1:269_0": "“Sabbattha sukhito hutvā, saṃsaritvā bhavābhave;",
  "atk-s0508a1:270_0": "Anāgatamhi addhāne, lacchasetaṃ manorathaṃ.",
  "atk-s0508a1:271_0": "“Satasahassito kappe, okkākakulasambhavo;",
  "atk-s0508a1:272_0": "Gotamo nāma gottena, satthā loke bhavissati.",
  "atk-s0508a1:273_0": "“Tassa dhammesu dāyādo, oraso dhammanimmito;",
  "atk-s0508a1:274_0": "Koṭṭhiko nāma nāmena, hessati satthu sāvako.",
  "atk-s0508a1:275_0": "“Taṃ sutvā mudito hutvā, yāvajīvaṃ tadā jinaṃ;",
  "atk-s0508a1:276_0": "Mettacitto paricariṃ, sato paññā samāhito.",
  "atk-s0508a1:277_0": "“Tena kammavipākena, cetanāpaṇidhīhi ca;",
  "atk-s0508a1:278_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:279_0": "“Satānaṃ tīṇikkhattuñca, devarajjamakārayiṃ;",
  "atk-s0508a1:280_0": "Satānaṃ pañcakkhattuñca, cakkavattī ahosahaṃ.",
  "atk-s0508a1:281_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:282_0": "Sabbattha sukhito āsiṃ, tassa kammassa vāhasā.",
  "atk-s0508a1:283_0": "“Duve bhave saṃsarāmi, devatte atha mānuse;",
  "atk-s0508a1:284_0": "Aññaṃ gatiṃ na gacchāmi, suciṇṇassa idaṃ phalaṃ.",
  "atk-s0508a1:285_0": "“Duve kule pajāyāmi, khattiye atha brāhmaṇe;",
  "atk-s0508a1:286_0": "Nīce kule na jāyāmi, suciṇṇassa idaṃ phalaṃ.",
  "atk-s0508a1:287_0": "“Pacchime bhave sampatte, brahmabandhu ahosahaṃ;",
  "atk-s0508a1:288_0": "Sāvatthiyaṃ vippakule, paccājāto mahaddhane.",
  "atk-s0508a1:289_0": "“Mātā candavatī nāma, pitā me assalāyano;",
  "atk-s0508a1:290_0": "Yadā me pitaraṃ buddho, vinayī sabbasuddhiyā.",
  "atk-s0508a1:291_0": "“Tadā pasanno sugate, pabbajiṃ anagāriyaṃ;",
  "atk-s0508a1:292_0": "Moggallāno ācariyo, upajjhā sārisambhavo.",
  "atk-s0508a1:293_0": "“Kesesu chijjamānesu, diṭṭhi chinnā samūlikā;",
  "atk-s0508a1:294_0": "Nivāsento ca kāsāvaṃ, arahattamapāpuṇiṃ.",
  "atk-s0508a1:295_0": "“Atthadhammaniruttīsu, paṭibhāne ca me mati;",
  "atk-s0508a1:296_0": "Pabhinnā tena lokaggo, etadagge ṭhapesi maṃ.",
  "atk-s0508a1:297_0": "“Asandiṭṭhaṃ viyākāsiṃ, upatissena pucchito;",
  "atk-s0508a1:298_0": "Paṭisambhidāsu tenāhaṃ, aggo sambuddhasāsane.",
  "atk-s0508a1:299_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:300_0": "Nāgova bandhanaṃ chetvā, viharāmi anāsavo.",
  "atk-s0508a1:301_0": "“Svāgataṃ vata me āsi, mama buddhassa santike;",
  "atk-s0508a1:302_0": "Tisso vijjā anuppattā, kataṃ buddhassa sāsanaṃ.",
  "atk-s0508a1:303_0": "“Paṭisambhidā catasso, vimokkhāpi ca aṭṭhime;",
  "atk-s0508a1:304_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:305_0": "Evaṃ so tattha tattha bhave puññañāṇasambhāraṃ sambharanto aparāparaṃ devamanussesu saṃsaranto imasmiṃ",
  "atk-s0508a1:305_1": "buddhuppāde sāvatthiyaṃ brāhmaṇamahāsālakule nibbatti.",
  "atk-s0508a1:305_2": "Koṭṭhikotissa nāmaṃ akaṃsu.",
  "atk-s0508a1:305_3": "So vayappatto tayo vede uggahetvā brāhmaṇasippe nipphattiṃ gato ekadivasaṃ satthu santikaṃ gantvā dhammaṃ",
  "atk-s0508a1:305_4": "sutvā paṭiladdhasaddho pabbajitvā upasampannakālato paṭṭhāya vipassanāya kammaṃ karonto saha paṭisambhidāhi",
  "atk-s0508a1:305_5": "arahattaṃ patvā paṭisambhidāsu ciṇṇavasī hutvā abhiññāte abhiññāte mahāthere upasaṅkamitvā pañhaṃ pucchantopi",
  "atk-s0508a1:305_6": "dasabalaṃ upasaṅkamitvā pañhaṃ pucchantopi paṭisambhidāsuyeva pañhaṃ pucchi.",
  "atk-s0508a1:305_7": "Evamayaṃ thero tattha katādhikāratāya ciṇṇavasībhāvena ca paṭisambhidāpattānaṃ aggo jāto.",
  "atk-s0508a1:305_8": "Atha naṃ satthā mahāvedallasuttaṃ aṭṭhuppattiṃ katvā paṭisambhidāpattānaṃ aggaṭṭhāne ṭhapesi –",
  "atk-s0508a1:305_9": "“etadaggaṃ,",
  "atk-s0508a1:305_10": "bhikkhave,",
  "atk-s0508a1:305_11": "mama sāvakānaṃ bhikkhūnaṃ paṭisambhidāpattānaṃ yadidaṃ mahākoṭṭhiko”ti.",
  "atk-s0508a1:305_12": "So aparena samayena vimuttisukhaṃ paṭisaṃvedento udānavasena –",
  "atk-s0508a1:306_0": "2.",
  "atk-s0508a1:307_0": "“Upasanto uparato, mantabhāṇī anuddhato;",
  "atk-s0508a1:308_0": "Dhunāti pāpake dhamme, dumapattaṃva māluto”ti. –",
  "atk-s0508a1:309_0": "Itthaṃ sudaṃ āyasmā mahākoṭṭhikatthero gāthaṃ abhāsi.",
  "atk-s0508a1:310_0": "Tattha upasantoti manacchaṭṭhānaṃ indriyānaṃ upasamanena nibbisevanabhāvakaraṇena upasanto.",
  "atk-s0508a1:310_1": "Uparatoti sabbasmā pāpakaraṇato orato virato.",
  "atk-s0508a1:310_2": "Mantabhāṇīti mantā vuccati paññā,",
  "atk-s0508a1:310_3": "tāya pana upaparikkhitvā bhaṇatīti mantabhāṇī,",
  "atk-s0508a1:310_4": "kālavādīādibhāvaṃ avissajjentoyeva bhaṇatīti attho.",
  "atk-s0508a1:310_5": "Mantabhaṇanavasena vā bhaṇatīti mantabhāṇī,",
  "atk-s0508a1:310_6": "dubbhāsitato vinā attano bhāsanavasena caturaṅgasamannāgataṃ subhāsitaṃyeva bhaṇatīti attho.",
  "atk-s0508a1:310_7": "Jātiādivasena attano anukkaṃsanato na uddhatoti anuddhato atha vā tiṇṇaṃ kāyaduccaritānaṃ vūpasamanena tato paṭiviratiyā upasanto,",
  "atk-s0508a1:310_8": "tiṇṇaṃ manoduccaritānaṃ uparamaṇena pajahanena uparato,",
  "atk-s0508a1:310_9": "catunnaṃ vacīduccaritānaṃ appavattiyā parimitabhāṇitāya mantabhāṇī,",
  "atk-s0508a1:310_10": "tividhaduccaritanimittauppajjanakassa uddhaccassa abhāvato anuddhato.",
  "atk-s0508a1:310_11": "Evaṃ pana tividhaduccaritappahānena suddhe sīle patiṭṭhito,",
  "atk-s0508a1:310_12": "uddhaccappahānena samāhito,",
  "atk-s0508a1:310_13": "tameva samādhiṃ padaṭṭhānaṃ katvā vipassanaṃ vaḍḍhetvā maggapaṭipāṭiyā dhunāti pāpake dhamme lāmakaṭṭhena pāpake sabbepi saṃkilesadhamme niddhunāti,",
  "atk-s0508a1:310_14": "samucchedavasena pajahati.",
  "atk-s0508a1:310_15": "Yathā kiṃ?",
  "atk-s0508a1:310_16": "Dumapattaṃva māluto,",
  "atk-s0508a1:310_17": "yathā nāma dumassa rukkhassa pattaṃ paṇḍupalāsaṃ māluto vāto dhunāti,",
  "atk-s0508a1:310_18": "bandhanato viyojento nīharati,",
  "atk-s0508a1:310_19": "evaṃ yathāvuttapaṭipattiyaṃ ṭhito pāpadhamme attano santānato nīharati,",
  "atk-s0508a1:310_20": "evamayaṃ therassa aññāpadesena aññābyākaraṇagāthāpi hotīti veditabbā.",
  "atk-s0508a1:311_0": "Ettha ca kāyavacīduccaritappahānavacanena payogasuddhiṃ dasseti,",
  "atk-s0508a1:311_1": "manoduccaritappahānavacanena āsayasuddhiṃ.",
  "atk-s0508a1:311_2": "Evaṃ payogāsayasuddhassa “anuddhato”ti iminā uddhaccābhāvavacanena tadekaṭṭhatāya nīvaraṇappahānaṃ dasseti.",
  "atk-s0508a1:311_3": "Tesu payogasuddhiyā sīlasampatti vibhāvitā,",
  "atk-s0508a1:311_4": "āsayasuddhiyā samathabhāvanāya upakārakadhammapariggaho,",
  "atk-s0508a1:311_5": "nīvaraṇappahānena samādhibhāvanā,",
  "atk-s0508a1:311_6": "“dhunāti pāpake dhamme”ti iminā paññābhāvanā vibhāvitā hoti.",
  "atk-s0508a1:311_7": "Evaṃ adhisīlasikkhādayo tisso sikkhā,",
  "atk-s0508a1:311_8": "tividhakalyāṇaṃ sāsanaṃ,",
  "atk-s0508a1:311_9": "tadaṅgappahānādīni tīṇi pahānāni,",
  "atk-s0508a1:311_10": "antadvayaparivajjanena saddhiṃ majjhimāya paṭipattiyā paṭipajjanaṃ,",
  "atk-s0508a1:311_11": "apāyabhavādīnaṃ samatikkamanūpāyo ca yathārahaṃ niddhāretvā yojetabbā.",
  "atk-s0508a1:311_12": "Iminā nayena sesagāthāsupi yathārahaṃ atthayojanā veditabbā.",
  "atk-s0508a1:311_13": "Atthamattameva pana tattha tattha apubbaṃ vaṇṇayissāma.",
  "atk-s0508a1:311_14": "“Itthaṃ sudaṃ āyasmā mahākoṭṭhiko”ti idaṃ pūjāvacanaṃ,",
  "atk-s0508a1:311_15": "yathā taṃ mahāmoggallānoti.",
  "atk-s0508a1:312_0": "Mahākoṭṭhikattheragāthāvaṇṇanā niṭṭhitā.",
  "atk-s0508a1:313_0": "3. Kaṅkhārevatattheragāthāvaṇṇanā",
  "atk-s0508a1:314_0": "Paññaṃ imaṃ passāti āyasmato kaṅkhārevatassa gāthā.",
  "atk-s0508a1:314_1": "Kā uppatti?",
  "atk-s0508a1:314_2": "Ayampi thero padumuttarabhagavato kāle haṃsavatīnagare brāhmaṇamahāsālakule nibbatto.",
  "atk-s0508a1:314_3": "Ekadivasaṃ buddhānaṃ dhammadesanākāle heṭṭhā vuttanayena mahājanena saddhiṃ vihāraṃ gantvā parisapariyante",
  "atk-s0508a1:314_4": "ṭhito dhammaṃ suṇanto satthāraṃ ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā “mayāpi anāgate",
  "atk-s0508a1:314_5": "evarūpena bhavituṃ vaṭṭatī”ti cintetvā desanāvasāne satthāraṃ nimantetvā heṭṭhā vuttanayena mahāsakkāraṃ",
  "atk-s0508a1:314_6": "katvā bhagavantaṃ āha – “bhante,",
  "atk-s0508a1:314_7": "ahaṃ iminā adhikārakammena aññaṃ sampattiṃ na patthemi,",
  "atk-s0508a1:314_8": "yathā pana so bhikkhu tumhehi ito sattamadivasamatthake jhāyīnaṃ aggaṭṭhāne ṭhapito,",
  "atk-s0508a1:314_9": "evaṃ ahampi anāgate ekassa buddhassa sāsane jhāyīnaṃ aggo bhaveyya”nti patthanamakāsi.",
  "atk-s0508a1:314_10": "Satthā anāgataṃ oloketvā nipphajjanabhāvaṃ disvā “anāgate kappasatasahassāvasāne gotamo nāma buddho uppajjissati,",
  "atk-s0508a1:314_11": "tassa sāsane tvaṃ jhāyīnaṃ aggo bhavissasī”ti byākaritvā pakkāmi.",
  "atk-s0508a1:315_0": "So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ bhagavato kāle sāvatthinagare",
  "atk-s0508a1:315_1": "mahābhogakule nibbatto pacchābhattaṃ dhammassavanatthaṃ gacchantena mahājanena saddhiṃ vihāraṃ gantvā",
  "atk-s0508a1:315_2": "parisapariyante ṭhito dasabalassa dhammakathaṃ sutvā paṭiladdhasaddho pabbajitvā upasampadaṃ labhitvā",
  "atk-s0508a1:315_3": "kammaṭṭhānaṃ kathāpetvā jhānaparikammaṃ karonto jhānalābhī hutvā jhānaṃ pādakaṃ katvā arahattaṃ pāpuṇi.",
  "atk-s0508a1:315_4": "So yebhuyyena dasabalena samāpajjitabbasamāpattiṃ samāpajjanto ahorattaṃ jhānesu ciṇṇavasī ahosi.",
  "atk-s0508a1:315_5": "Atha naṃ satthā “etadaggaṃ,",
  "atk-s0508a1:315_6": "bhikkhave,",
  "atk-s0508a1:315_7": "mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti jhāyīnaṃ aggaṭṭhāne ṭhapesi.",
  "atk-s0508a1:315_8": "Vuttampi cetaṃ apadāne –",
  "atk-s0508a1:316_0": "“Padumuttaro nāma jino, sabbadhammesu cakkhumā;",
  "atk-s0508a1:317_0": "Ito satasahassamhi, kappe uppajji nāyako.",
  "atk-s0508a1:318_0": "“Sīhahanu brahmagiro, haṃsadundubhinissano;",
  "atk-s0508a1:319_0": "Nāgavikkantagamano, candasūrādhikappabho.",
  "atk-s0508a1:320_0": "“Mahāmati mahāvīro, mahājhāyī mahābalo;",
  "atk-s0508a1:321_0": "Mahākāruṇiko nātho, mahātamapanūdano.",
  "atk-s0508a1:322_0": "“Sa kadāci tilokaggo, veneyyaṃ vinayaṃ bahuṃ;",
  "atk-s0508a1:323_0": "Dhammaṃ desesi sambuddho, sattāsayavidū muni.",
  "atk-s0508a1:324_0": "“Jhāyiṃ jhānarataṃ vīraṃ, upasantaṃ anāvilaṃ;",
  "atk-s0508a1:325_0": "Vaṇṇayanto parisatiṃ, tosesi janataṃ jino.",
  "atk-s0508a1:326_0": "“Tadāhaṃ haṃsavatiyaṃ, brāhmaṇo vedapāragū;",
  "atk-s0508a1:327_0": "Dhammaṃ sutvāna mudito, taṃ ṭhānamabhipatthayiṃ.",
  "atk-s0508a1:328_0": "“Tadā jino viyākāsi, saṅghamajjhe vināyako;",
  "atk-s0508a1:329_0": "Mudito hohi tvaṃ brahme, lacchase taṃ manorathaṃ.",
  "atk-s0508a1:330_0": "“Satasahassito kappe, okkākakulasambhavo;",
  "atk-s0508a1:331_0": "Gotamo nāma gottena, satthā loke bhavissati.",
  "atk-s0508a1:332_0": "“Tassa dhammesu dāyādo, oraso dhammanimmito;",
  "atk-s0508a1:333_0": "Revato nāma nāmena, hessati satthu sāvako.",
  "atk-s0508a1:334_0": "“Tena kammena sukatena, cetanāpaṇidhīhi ca;",
  "atk-s0508a1:335_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:336_0": "“Pacchime ca bhave dāni, jātohaṃ koliye pure;",
  "atk-s0508a1:337_0": "Khattiye kulasampanne, iddhe phīte mahaddhane.",
  "atk-s0508a1:338_0": "“Yadā kapilavatthusmiṃ, buddho dhammamadesayi;",
  "atk-s0508a1:339_0": "Tadā pasanno sugate, pabbajiṃ anagāriyaṃ.",
  "atk-s0508a1:340_0": "“Kaṅkhā me bahulā āsi, kappākappe tahiṃ tahiṃ;",
  "atk-s0508a1:341_0": "Sabbaṃ taṃ vinayī buddho, desetvā dhammamuttamaṃ.",
  "atk-s0508a1:342_0": "“Tatohaṃ tiṇṇasaṃsāro, tadā jhānasukhe rato;",
  "atk-s0508a1:343_0": "Viharāmi tadā buddho, maṃ disvā etadabravi.",
  "atk-s0508a1:344_0": "“Yā kāci kaṅkhā idha vā huraṃ vā, savediyā vā paravediyā vā;",
  "atk-s0508a1:345_0": "Ye jhāyino tā pajahanti sabbā, ātāpino brahmacariyaṃ carantā.",
  "atk-s0508a1:346_0": "“Satasahasse kataṃ kammaṃ, phalaṃ dassesi me idha;",
  "atk-s0508a1:347_0": "Sumutto saravegova, kilese jhāpayiṃ mama.",
  "atk-s0508a1:348_0": "“Tato jhānarattaṃ disvā, buddho lokantagū muni;",
  "atk-s0508a1:349_0": "Jhāyīnaṃ bhikkhūnaṃ aggo, paññāpesi mahāmati.",
  "atk-s0508a1:350_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:351_0": "Nāgova bandhanaṃ chetvā, viharāmi anāsavo.",
  "atk-s0508a1:352_0": "“Svāgataṃ vata me āsi, mama buddhassa santike;",
  "atk-s0508a1:353_0": "Tisso vijjā anuppattā, kataṃ buddhassa sāsanaṃ.",
  "atk-s0508a1:354_0": "“Paṭisambhidā catasso, vimokkhāpi ca aṭṭhime;",
  "atk-s0508a1:355_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:356_0": "Tathā katakicco panāyaṃ mahāthero pubbe dīgharattaṃ attano kaṅkhāpakatacittataṃ idāni sabbaso vigatakaṅkhatañca",
  "atk-s0508a1:356_1": "paccavekkhitvā “aho nūna mayhaṃ satthuno desanānubhāvo,",
  "atk-s0508a1:356_2": "tenetarahi evaṃ vigatakaṅkho ajjhattaṃ vūpasantacitto jāto”ti sañjātabahumāno bhagavato paññaṃ pasaṃsanto “paññaṃ imaṃ passā”ti imaṃ gāthamāha.",
  "atk-s0508a1:357_0": "3.",
  "atk-s0508a1:357_1": "Tattha paññanti pakāre jānāti,",
  "atk-s0508a1:357_2": "pakārehi ñāpetīti ca paññā.",
  "atk-s0508a1:357_3": "Veneyyānaṃ āsayānusayacariyādhimuttiādippakāre dhammānaṃ kusalādike khandhādike ca desetabbappakāre jānāti,",
  "atk-s0508a1:357_4": "yathāsabhāvato paṭivijjhati,",
  "atk-s0508a1:357_5": "tehi ca pakārehi ñāpetīti attho.",
  "atk-s0508a1:357_6": "Satthu desanāñāṇañhi idhādhippetaṃ,",
  "atk-s0508a1:357_7": "tenāha “ima”nti.",
  "atk-s0508a1:357_8": "Tañhi attani siddhena desanābalena nayaggāhato paccakkhaṃ viya upaṭṭhitaṃ gahetvā “ima”nti vuttaṃ.",
  "atk-s0508a1:357_9": "Yadaggena vā satthu desanāñāṇaṃ sāvakehi nayato gayhati,",
  "atk-s0508a1:357_10": "tadaggena attano visaye paṭivedhañāṇampi nayato gayhateva.",
  "atk-s0508a1:357_11": "Tenāha āyasmā dhammasenāpati –",
  "atk-s0508a1:357_12": "“apica me, bhante,",
  "atk-s0508a1:357_13": "dhammanvayo vidito”ti.",
  "atk-s0508a1:357_14": "Passāti vimhayappatto aniyamato ālapati attanoyeva vā cittaṃ,",
  "atk-s0508a1:357_15": "yathāha bhagavā udānento –",
  "atk-s0508a1:357_16": "“lokamimaṃ passa;",
  "atk-s0508a1:357_17": "puthū avijjāya paretaṃ bhūtaṃ bhūtarataṃ bhavā aparimutta”nti.",
  "atk-s0508a1:357_18": "Tathāgatānanti tathā āgamanādiatthena tathāgatānaṃ.",
  "atk-s0508a1:357_19": "Tathā āgatoti hi tathāgato,",
  "atk-s0508a1:357_20": "tathā gatoti tathāgato,",
  "atk-s0508a1:357_21": "tathalakkhaṇaṃ āgatoti tathāgato,",
  "atk-s0508a1:357_22": "tathadhamme yāthāvato abhisambuddhoti tathāgato,",
  "atk-s0508a1:357_23": "tathadassitāya tathāgato,",
  "atk-s0508a1:357_24": "tathavāditāya tathāgato,",
  "atk-s0508a1:357_25": "tathākāritāya tathāgato,",
  "atk-s0508a1:357_26": "abhibhavanaṭṭhena tathāgatoti evaṃ aṭṭhahi kāraṇehi bhagavā tathāgato.",
  "atk-s0508a1:357_27": "Tathāya āgatoti tathāgato,",
  "atk-s0508a1:357_28": "tathāya gatoti tathāgato,",
  "atk-s0508a1:357_29": "tathalakkhaṇaṃ gatoti tathāgato,",
  "atk-s0508a1:357_30": "tathāni āgatoti tathāgato,",
  "atk-s0508a1:357_31": "tathāvidhoti tathāgato,",
  "atk-s0508a1:357_32": "tathā pavattitoti tathāgato,",
  "atk-s0508a1:357_33": "tathehi āgatoti tathāgato,",
  "atk-s0508a1:357_34": "tathā gatabhāvena tathāgatoti evampi aṭṭhahi kāraṇehi bhagavā tathāgatoti ayamettha saṅkhepo.",
  "atk-s0508a1:357_35": "Vitthāro pana paramatthadīpaniyā udānaṭṭhakathāya itivuttakaṭṭhakathāya ca vuttanayeneva veditabbo.",
  "atk-s0508a1:358_0": "Idāni tassā paññāya asādhāraṇavisesaṃ dassetuṃ “aggi yathā”tiādi vuttaṃ.",
  "atk-s0508a1:358_1": "Yathā aggīti upamāvacanaṃ.",
  "atk-s0508a1:358_2": "Yathāti tassa upamābhāvadassanaṃ.",
  "atk-s0508a1:358_3": "Pajjalitoti upameyyena sambandhadassanaṃ.",
  "atk-s0508a1:358_4": "Nisītheti kiccakaraṇakāladassanaṃ.",
  "atk-s0508a1:358_5": "Ayañhettha attho –",
  "atk-s0508a1:358_6": "yathā nāma nisīthe rattiyaṃ caturaṅgasamannāgate andhakāre vattamāne unnate ṭhāne pajjalito aggi tasmiṃ padese tayagataṃ vidhamantaṃ tiṭṭhati,",
  "atk-s0508a1:358_7": "evameva tathāgatānaṃ imaṃ desanāñāṇasaṅkhātaṃ sabbaso veneyyānaṃ saṃsayatamaṃ vidhamantaṃ paññaṃ passāti.",
  "atk-s0508a1:358_8": "Yato desanāvilāsena sattānaṃ ñāṇamayaṃ ālokaṃ dentīti ālokadā.",
  "atk-s0508a1:358_9": "Paññāmayameva cakkhuṃ dadantīti cakkhudadā.",
  "atk-s0508a1:358_10": "Tadubhayampi kaṅkhāvinayapadaṭṭhānameva katvā dassento “ye āgatānaṃ vinayanti kaṅkha”nti āha,",
  "atk-s0508a1:358_11": "ye tathāgatā attano santikaṃ āgatānaṃ upagatānaṃ veneyyānaṃ “ahosiṃ nu kho ahamatītamaddhāna”ntiādinayappavattaṃ soḷasavatthukaṃ,",
  "atk-s0508a1:358_12": "“buddhe kaṅkhati dhamme kaṅkhatī”tiādinayappavattaṃ aṭṭhavatthukañca kaṅkhaṃ vicikicchaṃ vinayanti desanānubhāvena",
  "atk-s0508a1:358_13": "anavasesato vidhamanti viddhaṃsenti.",
  "atk-s0508a1:358_14": "Vinayakukkuccasaṅkhātā pana kaṅkhā tabbinayeneva vinītā hontīti.",
  "atk-s0508a1:359_0": "Aparo nayo –",
  "atk-s0508a1:359_1": "yathā aggi nisīthe rattibhāge pajjalito paṭutarajālo samujjalaṃ uccāsane ṭhitānaṃ obhāsadānamattena andhakāraṃ",
  "atk-s0508a1:359_2": "vidhamitvā samavisamaṃ vibhāvento ālokadado hoti.",
  "atk-s0508a1:359_3": "Accāsanne pana ṭhitānaṃ taṃ supākaṭaṃ karonto cakkhukiccakaraṇato cakkhudado nāma hoti,",
  "atk-s0508a1:359_4": "evameva tathāgato attano dhammakāyassa dūre ṭhitānaṃ akatādhikārānaṃ paññāpajjotena mohandhakāraṃ vidhamitvā",
  "atk-s0508a1:359_5": "kāyavisamādisamavisamaṃ vibhāvento ālokadā bhavanti,",
  "atk-s0508a1:359_6": "āsanne ṭhitānaṃ pana katādhikārānaṃ dhammacakkhuṃ uppādento cakkhudadā bhavanti.",
  "atk-s0508a1:359_7": "Ye evaṃbhūtā attano vacīgocaraṃ āgatānaṃ mādisānampi kaṅkhābahulānaṃ kaṅkhaṃ vinayanti ariyamaggasamuppādanena vidhamanti,",
  "atk-s0508a1:359_8": "tesaṃ tathāgatānaṃ paññaṃ ñāṇātisayaṃ passāti yojanā.",
  "atk-s0508a1:359_9": "Evamayaṃ therassa attano kaṅkhāvitaraṇappakāsanena aññābyākaraṇagāthāpi hoti.",
  "atk-s0508a1:359_10": "Ayañhi thero puthujjanakāle kappiyepi kukkuccako hutvā kaṅkhābahulatāya “kaṅkhārevato”ti paññāto,",
  "atk-s0508a1:359_11": "pacchā khīṇāsavakālepi tatheva voharayittha. Tenāha –",
  "atk-s0508a1:359_12": "“itthaṃ sudaṃ āyasmā kaṅkhārevato gāthaṃ abhāsitthā”ti.",
  "atk-s0508a1:359_13": "Taṃ vuttatthameva.",
  "atk-s0508a1:360_0": "Kaṅkhārevatattheragāthāvaṇṇanā niṭṭhitā.",
  "atk-s0508a1:361_0": "4. Puṇṇattheragāthāvaṇṇanā",
  "atk-s0508a1:362_0": "Sabbhireva samāsethāti āyasmato puṇṇattherassa gāthā.",
  "atk-s0508a1:362_1": "Kā uppatti?",
  "atk-s0508a1:362_2": "Ayaṃ kira padumuttarassa dasabalassa uppattito puretarameva haṃsavatīnagare brāhmaṇamahāsālakule nibbatto",
  "atk-s0508a1:362_3": "anukkamena viññutaṃ patto satthari loke uppajjante ekadivasaṃ buddhānaṃ dhammadesanākāle heṭṭhā vuttanayena",
  "atk-s0508a1:362_4": "mahājanena saddhiṃ vihāraṃ gantvā parisapariyante nisīditvā dhammaṃ suṇanto satthāraṃ ekaṃ bhikkhuṃ dhammakathikānaṃ",
  "atk-s0508a1:362_5": "aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti cintetvā desanāvasāne vuṭṭhitāya",
  "atk-s0508a1:362_6": "parisāya satthāraṃ upasaṅkamitvā nimantetvā heṭṭhā vuttanayeneva mahāsakkāraṃ katvā bhagavantaṃ evamāha – “bhante,",
  "atk-s0508a1:362_7": "ahaṃ iminā adhikārakammena nāññaṃ sampattiṃ patthemi.",
  "atk-s0508a1:362_8": "Yathā pana so bhikkhu ito sattamadivasamatthake dhammakathikānaṃ aggaṭṭhāne ṭhapito,",
  "atk-s0508a1:362_9": "evaṃ ahampi anāgate ekassa buddhassa sāsane dhammakathikānaṃ bhikkhūnaṃ aggo bhaveyya”nti patthanaṃ akāsi.",
  "atk-s0508a1:362_10": "Satthā anāgataṃ oloketvā tassa patthanāya samijjhanabhāvaṃ disvā “anāgate kappasatasahassamatthake gotamo nāma buddho uppajjissati,",
  "atk-s0508a1:362_11": "tassa sāsane tvaṃ pabbajitvā dhammakathikānaṃ aggo bhavissasī”ti byākāsi.",
  "atk-s0508a1:363_0": "So tattha yāvajīvaṃ kalyāṇadhammaṃ katvā tato cuto kappasatasahassaṃ puññañāṇasambhāraṃ sambharanto devamanussesu",
  "atk-s0508a1:363_1": "saṃsaritvā amhākaṃ bhagavato kāle kapilavatthunagarassa avidūre doṇavatthunāmake brāhmaṇagāme brāhmaṇamahāsālakule",
  "atk-s0508a1:363_2": "aññāsikoṇḍaññattherassa bhāgineyyo hutvā nibbatti.",
  "atk-s0508a1:363_3": "Tassa nāmaggahaṇadivase “puṇṇo”ti nāmaṃ akaṃsu.",
  "atk-s0508a1:363_4": "So satthari abhisambodhiṃ patvā pavattavaradhammacakke anupubbena rājagahaṃ gantvā taṃ upanissāya viharante",
  "atk-s0508a1:363_5": "aññāsikoṇḍaññattherassa santike pabbajitvā laddhūpasampado sabbaṃ pubbakiccaṃ katvā padhānamanuyuñjanto",
  "atk-s0508a1:363_6": "pabbajitakiccaṃ matthakaṃ pāpetvāva “dasabalassa santikaṃ gamissāmī”ti mātulattherena saddhiṃ satthu",
  "atk-s0508a1:363_7": "santikaṃ agantvā kapilavatthusāmantāyeva ohīyitvā yonisomanasikāre kammaṃ karonto nacirasseva vipassanaṃ",
  "atk-s0508a1:363_8": "ussukkāpetvā arahattaṃ pāpuṇi.",
  "atk-s0508a1:363_9": "Vuttampi cetaṃ apadāne –",
  "atk-s0508a1:364_0": "“Ajjhāyako mantadharo, tiṇṇaṃ vedāna pāragū;",
  "atk-s0508a1:365_0": "Purakkhatomhi sissehi, upagacchiṃ naruttamaṃ.",
  "atk-s0508a1:366_0": "“Padumuttaro lokavidū, āhutīnaṃ paṭiggaho;",
  "atk-s0508a1:367_0": "Mama kammaṃ pakittesi, saṃkhittena mahāmuni.",
  "atk-s0508a1:368_0": "“Tāhaṃ dhammaṃ suṇitvāna, abhivādetvāna satthuno;",
  "atk-s0508a1:369_0": "Añjaliṃ paggahetvāna, pakkamiṃ dakkhiṇāmukho.",
  "atk-s0508a1:370_0": "“Saṃkhittena suṇitvāna, vitthārena abhāsayiṃ;",
  "atk-s0508a1:371_0": "Sabbe sissā attamanā, sutvāna mama bhāsato.",
  "atk-s0508a1:372_0": "“Sakaṃ diṭṭhiṃ vinodetvā, buddhe cittaṃ pasādayuṃ;",
  "atk-s0508a1:373_0": "Saṃkhittenapi desemi, vitthārena tathevahaṃ.",
  "atk-s0508a1:374_0": "“Abhidhammanayaññūhaṃ, kathāvatthuvisuddhiyā;",
  "atk-s0508a1:375_0": "Sabbesaṃ viññāpetvāna, viharāmi anāsavo.",
  "atk-s0508a1:376_0": "“Ito pañcasate kappe, caturo suppakāsakā;",
  "atk-s0508a1:377_0": "Sattaratanasampannā, catudīpamhi issarā.",
  "atk-s0508a1:378_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a1:379_0": "Tassa pana puṇṇattherassa santike pabbajitā kulaputtā pañcasatā ahesuṃ.",
  "atk-s0508a1:379_1": "Thero sayaṃ dasakathāvatthulābhitāya tepi dasahi kathāvatthūhi ovadi.",
  "atk-s0508a1:379_2": "Te tassa ovāde ṭhatvā sabbeva arahattaṃ pattā.",
  "atk-s0508a1:379_3": "Te attano pabbajitakiccaṃ matthakappattaṃ ñatvā upajjhāyaṃ upasaṅkamitvā āhaṃsu – “bhante,",
  "atk-s0508a1:379_4": "amhākaṃ kiccaṃ matthakappattaṃ,",
  "atk-s0508a1:379_5": "dasannañcamha kathāvatthūnaṃ lābhino, samayo,",
  "atk-s0508a1:379_6": "dāni no dasabalaṃ passitu”nti.",
  "atk-s0508a1:379_7": "Thero tesaṃ vacanaṃ sutvā cintesi –",
  "atk-s0508a1:379_8": "“mama dasakathāvatthulābhitaṃ satthā jānāti ahaṃ dhammaṃ desento dasa kathāvatthūni amuñcitvāva desemi,",
  "atk-s0508a1:379_9": "mayi gacchante sabbepime bhikkhū maṃ parivāretvā gacchissanti,",
  "atk-s0508a1:379_10": "evaṃ gaṇasaṅgaṇikāya gantvā pana ayuttaṃ mayhaṃ dasabalaṃ passituṃ,",
  "atk-s0508a1:379_11": "ime tāva gantvā passantū”ti te bhikkhū āha – “āvuso,",
  "atk-s0508a1:379_12": "tumhe purato gantvā tathāgataṃ passatha,",
  "atk-s0508a1:379_13": "mama vacanena cassa pāde vandatha,",
  "atk-s0508a1:379_14": "ahampi tumhākaṃ gatamaggenāgamissāmī”ti.",
  "atk-s0508a1:379_15": "Te therā sabbepi dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino attano",
  "atk-s0508a1:379_16": "upajjhāyassa ovādaṃ sampaṭicchitvā theraṃ vanditvā anupubbena cārikaṃ carantā saṭṭhiyojanamaggaṃ atikkamma",
  "atk-s0508a1:379_17": "rājagahe veḷuvanamahāvihāraṃ gantvā dasabalassa pāde vanditvā ekamantaṃ nisīdiṃsu.",
  "atk-s0508a1:380_0": "Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammoditunti bhagavā tehi saddhiṃ – “kacci,",
  "atk-s0508a1:380_1": "bhikkhave,",
  "atk-s0508a1:380_2": "khamanīya”ntiādinā nayena madhurapaṭisanthāraṃ katvā “kuto ca tumhe,",
  "atk-s0508a1:380_3": "bhikkhave,",
  "atk-s0508a1:380_4": "āgacchathā”ti pucchi.",
  "atk-s0508a1:380_5": "Atha tehi “jātibhūmito”ti vutte “ko nu kho,",
  "atk-s0508a1:380_6": "bhikkhave,",
  "atk-s0508a1:380_7": "jātibhūmiyaṃ jātibhūmakānaṃ bhikkhūnaṃ sabrahmacārīnaṃ evaṃ sambhāvito ‘attanā ca appiccho appicchakathañca",
  "atk-s0508a1:380_8": "bhikkhūnaṃ kattā”’ti dasakathāvatthulābhiṃ bhikkhuṃ pucchi.",
  "atk-s0508a1:380_9": "Tepi “puṇṇo nāma, bhante,",
  "atk-s0508a1:380_10": "āyasmā mantāṇiputto”ti ārocayiṃsu.",
  "atk-s0508a1:380_11": "Taṃ kathaṃ sutvā āyasmā sāriputto therassa dassanakāmo ahosi.",
  "atk-s0508a1:380_12": "Atha satthā rājagahato sāvatthiṃ agamāsi.",
  "atk-s0508a1:380_13": "Puṇṇattheropi dasabalassa tattha āgatabhāvaṃ sutvā –",
  "atk-s0508a1:380_14": "“satthāraṃ passissāmī”ti gantvā antogandhakuṭiyaṃyeva tathāgataṃ sampāpuṇi.",
  "atk-s0508a1:380_15": "Satthā tassa dhammaṃ desesi.",
  "atk-s0508a1:380_16": "Thero dhammaṃ sutvā dasabalaṃ vanditvā paṭisallānatthāya andhavanaṃ gantvā aññataramhi rukkhamūle divāvihāraṃ nisīdi.",
  "atk-s0508a1:381_0": "Sāriputtattheropi tassāgamanaṃ sutvā sīsānulokiko gantvā okāsaṃ sallakkhetvā taṃ rukkhamūle nisinnaṃ upasaṅkamitvā therena saddhiṃ sammoditvā,",
  "atk-s0508a1:381_1": "taṃ sattavisuddhikkamaṃ pucchi.",
  "atk-s0508a1:381_2": "Theropissa pucchitapucchitaṃ byākaronto rathavinītūpamāya cittaṃ ārādhesi,",
  "atk-s0508a1:381_3": "te aññamaññassa subhāsitaṃ samanumodiṃsu.",
  "atk-s0508a1:381_4": "Atha satthā aparabhāge bhikkhusaṅghamajjhe nisinno theraṃ “etadaggaṃ,",
  "atk-s0508a1:381_5": "bhikkhave,",
  "atk-s0508a1:381_6": "mama sāvakānaṃ bhikkhūnaṃ dhammakathikānaṃ yadidaṃ puṇṇo”ti dhammakathikānaṃ aggaṭṭhāne ṭhapesi.",
  "atk-s0508a1:381_7": "So ekadivasaṃ attano vimuttisampattiṃ paccavekkhitvā “satthāraṃ nissāya ahañceva aññe ca bahū sattā saṃsāradukkhato vippamuttā,",
  "atk-s0508a1:381_8": "bahūpakārā vata sappurisasaṃsevā”ti pītisomanassajāto udānavasena pītivegavissaṭṭhaṃ “sabbhireva samāsethā”ti gāthaṃ abhāsi.",
  "atk-s0508a1:382_0": "4.",
  "atk-s0508a1:382_1": "Tattha sabbhirevāti sappurisehi eva.",
  "atk-s0508a1:382_2": "Santoti panettha buddhādayo ariyā adhippetā.",
  "atk-s0508a1:382_3": "Te hi anavasesato asataṃ dhammaṃ pahāya saddhamme ukkaṃsagatattā sātisayaṃ pasaṃsiyattā ca visesato “santo sappurisā”ti ca vuccanti.",
  "atk-s0508a1:382_4": "Samāsethāti samaṃ āsetha saha vaseyya.",
  "atk-s0508a1:382_5": "Te payirupāsanto tesaṃ sussūsanto diṭṭhānugatiñca āpajjanto samānavāso bhaveyyāti attho.",
  "atk-s0508a1:382_6": "Paṇḍitehatthadassibhīti tesaṃ thomanā.",
  "atk-s0508a1:382_7": "Paṇḍā vuccati paññā,",
  "atk-s0508a1:382_8": "sā imesaṃ sañjātāti paṇḍitā.",
  "atk-s0508a1:382_9": "Tato eva attatthādibhedaṃ atthaṃ aviparītato passantīti atthadassino.",
  "atk-s0508a1:382_10": "Tehi paṇḍitehi atthadassībhi samāsetha.",
  "atk-s0508a1:382_11": "Kasmāti ce?",
  "atk-s0508a1:382_12": "Yasmā te santo paṇḍitā,",
  "atk-s0508a1:382_13": "te vā sammā sevantā ekantahitabhāvato maggañāṇādīheva araṇīyato atthaṃ,",
  "atk-s0508a1:382_14": "mahāguṇatāya santatāya ca mahantaṃ,",
  "atk-s0508a1:382_15": "agādhabhāvato gambhīrañāṇagocarato ca gambhīraṃ,",
  "atk-s0508a1:382_16": "hīnacchandādīhi daṭṭhuṃ asakkuṇeyyattā itarehi ca kicchena daṭṭhabbattā duddasaṃ,",
  "atk-s0508a1:382_17": "duddasattā saṇhanipuṇasabhāvattā nipuṇañāṇagocarato ca nipuṇaṃ,",
  "atk-s0508a1:382_18": "nipuṇattā evaṃ sukhumasabhāvatāya aṇuṃ nibbānaṃ,",
  "atk-s0508a1:382_19": "aviparītaṭṭhena vā paramatthasabhāvattā atthaṃ,",
  "atk-s0508a1:382_20": "ariyabhāvakarattā mahattanimittatāya mahantaṃ,",
  "atk-s0508a1:382_21": "anuttānasabhāvatāya gambhīraṃ,",
  "atk-s0508a1:382_22": "dukkhena daṭṭhabbaṃ na sukhena daṭṭhuṃ sakkāti duddasaṃ,",
  "atk-s0508a1:382_23": "gambhīrattā duddasaṃ,",
  "atk-s0508a1:382_24": "duddasattā gambhīranti catusaccaṃ,",
  "atk-s0508a1:382_25": "visesato nipuṇaṃ aṇuṃ,",
  "atk-s0508a1:382_26": "nirodhasaccanti evametaṃ catusaccaṃ dhīrā samadhigacchanti dhitisampannatāya dhīrā catusaccakammaṭṭhānabhāvanaṃ ussukkāpetvā sammadeva adhigacchanti.",
  "atk-s0508a1:382_27": "Appamattāti sabbattha satiavippavāsena appamādapaṭipattiṃ pūrentā.",
  "atk-s0508a1:382_28": "Vicakkhaṇāti vipassanābhāvanāya chekā kusalā.",
  "atk-s0508a1:382_29": "Tasmā sabbhireva samāsethāti yojanā.",
  "atk-s0508a1:382_30": "Paṇḍitehatthadassibhīti vā etaṃ nissakkavacanaṃ.",
  "atk-s0508a1:382_31": "Yasmā paṇḍitehi atthadassībhi samudāyabhūtehi dhīrā appamattā vicakkhaṇā mahantādivisesavantaṃ atthaṃ samadhigacchanti,",
  "atk-s0508a1:382_32": "tasmā tādisehi sabbhireva samāsethāti sambandho.",
  "atk-s0508a1:382_33": "Evamesā therassa paṭivedhadīpanena aññābyākaraṇagāthāpi ahosīti.",
  "atk-s0508a1:383_0": "Puṇṇattheragāthāvaṇṇanā niṭṭhitā.",
  "atk-s0508a1:384_0": "5. Dabbattheragāthāvaṇṇanā",
  "atk-s0508a1:385_0": "Yo duddamiyoti āyasmato dabbattherassa gāthā.",
  "atk-s0508a1:385_1": "Kā uppatti?",
  "atk-s0508a1:385_2": "Ayampi padumuttarabuddhakāle haṃsavatīnagare kulagehe nibbattitvā vayappatto heṭṭhā vuttanayeneva dhammadesanaṃ",
  "atk-s0508a1:385_3": "suṇanto satthāraṃ ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ katvā",
  "atk-s0508a1:385_4": "taṃ ṭhānantaraṃ patthetvā satthārā byākato yāvajīvaṃ kusalaṃ katvā devamanussesu saṃsaritvā kassapadasabalassa",
  "atk-s0508a1:385_5": "sāsanosakkanakāle pabbaji.",
  "atk-s0508a1:385_6": "Tadā tena saddhiṃ apare cha janāti satta bhikkhū ekacittā hutvā aññe sāsane agāravaṃ karonte disvā –",
  "atk-s0508a1:385_7": "“idha kiṃ karoma ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā uccaṃ pabbatasikharaṃ āruhitvā,",
  "atk-s0508a1:385_8": "“attano cittabalaṃ jānantā nisseṇiṃ nipātentu,",
  "atk-s0508a1:385_9": "jīvite sālayā otarantu,",
  "atk-s0508a1:385_10": "mā pacchānutappino ahuvatthā”ti vatvā sabbe ekacittā hutvā nisseṇiṃ pātetvā –",
  "atk-s0508a1:385_11": "“appamattā hotha,",
  "atk-s0508a1:385_12": "āvuso”ti aññamaññaṃ ovaditvā cittarucikesu ṭhānesu nisīditvā samaṇadhammaṃ kātuṃ ārabhiṃsu.",
  "atk-s0508a1:386_0": "Tatreko thero pañcame divase arahattaṃ patvā,",
  "atk-s0508a1:386_1": "“mama kiccaṃ nipphannaṃ,",
  "atk-s0508a1:386_2": "ahaṃ imasmiṃ ṭhāne kiṃ karissāmi”ti iddhiyā uttarakuruto piṇḍapātaṃ āharitvā, “āvuso,",
  "atk-s0508a1:386_3": "imaṃ piṇḍapātaṃ paribhuñjatha,",
  "atk-s0508a1:386_4": "bhikkhācārakiccaṃ mamāyattaṃ hotu,",
  "atk-s0508a1:386_5": "tumhe attano kammaṃ karothā”ti āha.",
  "atk-s0508a1:386_6": "“Kiṃ nu kho mayaṃ, āvuso,",
  "atk-s0508a1:386_7": "nisseṇiṃ pātentā evaṃ avocumha –",
  "atk-s0508a1:386_8": "‘yo paṭhamaṃ dhammaṃ sacchikaroti,",
  "atk-s0508a1:386_9": "so bhikkhaṃ āharatu,",
  "atk-s0508a1:386_10": "tenābhataṃ sesā paribhuñjitvā samaṇadhammaṃ karissantī”’ti. “Natthi, āvuso”ti.",
  "atk-s0508a1:386_11": "Tumhe attano pubbahetunā labhittha,",
  "atk-s0508a1:386_12": "mayampi sakkontā vaṭṭassantaṃ karissāma,",
  "atk-s0508a1:386_13": "gacchatha tumheti.",
  "atk-s0508a1:386_14": "Thero te saññāpetuṃ asakkonto phāsukaṭṭhāne piṇḍapātaṃ paribhuñjitvā gato.",
  "atk-s0508a1:386_15": "Aparo thero sattame divase anāgāmiphalaṃ patvā tato cuto suddhāvāsabrahmaloke nibbatto.",
  "atk-s0508a1:386_16": "Itare therā tato cutā ekaṃ buddhantaraṃ devamanussesu saṃsaritvā tesu tesu kulesu nibbattā.",
  "atk-s0508a1:386_17": "Eko gandhāraraṭṭhe takkasilānagare rājagehe nibbatto,",
  "atk-s0508a1:386_18": "eko majjhantikaraṭṭhe paribbājikāya kucchimhi nibbatto,",
  "atk-s0508a1:386_19": "eko bāhiyaraṭṭhe kuṭumbiyagehe nibbatto,",
  "atk-s0508a1:386_20": "eko bhikkhunupassaye jāto.",
  "atk-s0508a1:387_0": "Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ gaṇhi.",
  "atk-s0508a1:387_1": "Tassa mātā upavijaññā kālamakāsi,",
  "atk-s0508a1:387_2": "matasarīraṃ susānaṃ netvā dārucitakaṃ āropetvā aggiṃ adaṃsu.",
  "atk-s0508a1:387_3": "Tassā aggivegasantattaṃ udarapaṭalaṃ dvedhā ahosi.",
  "atk-s0508a1:387_4": "Dārako attano puññabalena uppatitvā ekasmiṃ dabbatthambhe nipati.",
  "atk-s0508a1:387_5": "Taṃ dārakaṃ gahetvā ayyikāya adaṃsu.",
  "atk-s0508a1:387_6": "Sā tassa nāmaṃ gaṇhantī dabbatthambhe patitvā laddhajīvitattā “dabbo”tissa nāmaṃ akāsi.",
  "atk-s0508a1:387_7": "Tassa ca sattavassikakāle satthā bhikkhusaṅghaparivāro mallaraṭṭhe cārikaṃ caramāno anupiyambavane viharati.",
  "atk-s0508a1:387_8": "Dabbakumāro satthāraṃ disvā dassaneneva pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.",
  "atk-s0508a1:387_9": "Sā “sādhu,",
  "atk-s0508a1:387_10": "tātā”ti dabbakumāraṃ ādāya satthu santikaṃ gantvā, “bhante,",
  "atk-s0508a1:387_11": "imaṃ kumāraṃ pabbājethā”ti āha.",
  "atk-s0508a1:387_12": "Satthā aññatarassa bhikkhuno saññaṃ adāsi –",
  "atk-s0508a1:387_13": "“bhikkhu imaṃ dārakaṃ pabbājehī”ti.",
  "atk-s0508a1:387_14": "So thero satthu vacanaṃ sutvā dabbakumāraṃ pabbājento tacapañcakakammaṭṭhānaṃ ācikkhi.",
  "atk-s0508a1:387_15": "Pubbahetusampanno katābhinīhāro satto paṭhamakesavaṭṭiyā voropanakkhaṇe sotāpattiphale patiṭṭhahi,",
  "atk-s0508a1:387_16": "dutiyāya kesavaṭṭiyā oropiyamānāya sakadāgāmiphale,",
  "atk-s0508a1:387_17": "tatiyāya anāgāmiphale,",
  "atk-s0508a1:387_18": "sabbakesānaṃ pana oropanañca arahattaphalasacchikiriyā ca apacchā apure ahosi.",
  "atk-s0508a1:387_19": "Satthā mallaraṭṭhe yathābhirantaṃ viharitvā rājagahaṃ gantvā veḷuvane vāsaṃ kappesi.",
  "atk-s0508a1:388_0": "Tatrāyasmā dabbo mallaputto rahogato attano kiccanipphattiṃ oloketvā saṅghassa veyyāvaccakaraṇe kāyaṃ yojetukāmo cintesi –",
  "atk-s0508a1:388_1": "“yaṃnūnāhaṃ saṅghassa senāsanañca paññāpeyyaṃ bhattāni ca uddiseyya”nti.",
  "atk-s0508a1:388_2": "So satthu santikaṃ gantvā attano parivitakkaṃ ārocesi.",
  "atk-s0508a1:388_3": "Satthā tassa sādhukāraṃ datvā senāsanapaññāpakattañca bhattuddesakattañca sampaṭicchi.",
  "atk-s0508a1:388_4": "Atha naṃ “ayaṃ dabbo daharova samāno mahante ṭhāne ṭhito”ti sattavassikakāleyeva upasampādesi.",
  "atk-s0508a1:388_5": "Thero upasampannakālato paṭṭhāya rājagahaṃ upanissāya viharantānaṃ sabbabhikkhūnaṃ senāsanāni ca paññāpeti,",
  "atk-s0508a1:388_6": "bhikkhañca uddisati.",
  "atk-s0508a1:388_7": "Tassa senāsanapaññāpakabhāvo sabbadisāsu pākaṭo ahosi –",
  "atk-s0508a1:388_8": "“dabbo kira mallaputto sabhāgasabhāgānaṃ bhikkhūnaṃ ekaṭṭhāne senāsanāni paññāpeti,",
  "atk-s0508a1:388_9": "āsannepi dūrepi senāsanaṃ paññāpeti,",
  "atk-s0508a1:388_10": "gantuṃ asakkonte iddhiyā netī”ti.",
  "atk-s0508a1:389_0": "Atha naṃ bhikkhū kālepi vikālepi – “amhākaṃ, āvuso,",
  "atk-s0508a1:389_1": "jīvakambavane senāsanaṃ paññāpehi,",
  "atk-s0508a1:389_2": "amhākaṃ maddakucchismiṃ migadāye”ti evaṃ senāsanaṃ uddisāpetvā tassa iddhiṃ passantā gacchanti.",
  "atk-s0508a1:389_3": "Sopi iddhiyā manomaye kāye abhisaṅkharitvā ekekassa therassa ekekaṃ attanā sadisaṃ bhikkhuṃ datvā aṅguliyā",
  "atk-s0508a1:389_4": "jalamānāya purato gantvā “ayaṃ mañco idaṃ pīṭha”ntiādīni vatvā senāsanaṃ paññāpetvā puna attano vasanaṭṭhānameva",
  "atk-s0508a1:389_5": "āgacchati.",
  "atk-s0508a1:389_6": "Ayamettha saṅkhepo,",
  "atk-s0508a1:389_7": "vitthārato panidaṃ vatthu pāḷiyaṃ āgatameva.",
  "atk-s0508a1:389_8": "Satthā idameva kāraṇaṃ aṭṭhuppattiṃ katvā aparabhāge ariyagaṇamajjhe nisinno theraṃ senāsanapaññāpakānaṃ aggaṭṭhāne ṭhapesi –",
  "atk-s0508a1:389_9": "“etadaggaṃ,",
  "atk-s0508a1:389_10": "bhikkhave,",
  "atk-s0508a1:389_11": "mama sāvakānaṃ bhikkhūnaṃ senāsanapaññāpakānaṃ yadidaṃ dabbo mallaputto”ti.",
  "atk-s0508a1:389_12": "Vuttampi cetaṃ apadāne –",
  "atk-s0508a1:390_0": "“Padumuttaro nāma jino, sabbalokavidū muni;",
  "atk-s0508a1:391_0": "Ito satasahassamhi, kappe uppajji cakkhumā.",
  "atk-s0508a1:392_0": "“Ovādako viññāpako, tārako sabbapāṇinaṃ;",
  "atk-s0508a1:393_0": "Desanākusalo buddho, tāresi janataṃ bahuṃ.",
  "atk-s0508a1:394_0": "“Anukampako kāruṇiko, hitesī sabbapāṇinaṃ;",
  "atk-s0508a1:395_0": "Sampatte titthiye sabbe, pañcasīle patiṭṭhapi.",
  "atk-s0508a1:396_0": "“Evaṃ nirākulaṃ āsi, suññataṃ titthiyehi ca;",
  "atk-s0508a1:397_0": "Vicittaṃ arahantehi, vasībhūtehi tādibhi.",
  "atk-s0508a1:398_0": "“Ratanānaṭṭhapaññāsaṃ, uggato so mahāmuni;",
  "atk-s0508a1:399_0": "Kañcanagghiyasaṅkāso, bāttiṃsavaralakkhaṇo.",
  "atk-s0508a1:400_0": "“Vassasatasahassāni, āyu vijjati tāvade;",
  "atk-s0508a1:401_0": "Tāvatā tiṭṭhamāno so, tāresi janataṃ bahuṃ.",
  "atk-s0508a1:402_0": "“Tadāhaṃ haṃsavatiyaṃ, seṭṭhiputto mahāyaso;",
  "atk-s0508a1:403_0": "Upetvā lokapajjotaṃ, assosiṃ dhammadesanaṃ.",
  "atk-s0508a1:404_0": "“Senāsanāni bhikkhūnaṃ, paññāpentaṃ sasāvakaṃ;",
  "atk-s0508a1:405_0": "Kittayantassa vacanaṃ, suṇitvā mudito ahaṃ.",
  "atk-s0508a1:406_0": "“Adhikāraṃ sasaṅghassa, katvā tassa mahesino;",
  "atk-s0508a1:407_0": "Nipacca sirasā pāde, taṃ ṭhānamabhipatthayiṃ.",
  "atk-s0508a1:408_0": "“Tadāha sa mahāvīro, mama kammaṃ pakittayaṃ;",
  "atk-s0508a1:409_0": "Yo sasaṅghamabhojesi, sattāhaṃ lokanāyakaṃ.",
  "atk-s0508a1:410_0": "“Soyaṃ kamalapattakkho, sīhaṃso kanakattaco;",
  "atk-s0508a1:411_0": "Mama pādamūle nipati, patthayaṃ ṭhānamuttamaṃ.",
  "atk-s0508a1:412_0": "“Satasahassito kappe, okkākakulasambhavo;",
  "atk-s0508a1:413_0": "Gotamo nāma gottena, satthā loke bhavissati.",
  "atk-s0508a1:414_0": "“Sāvako tassa buddhassa, dabbo nāmena vissuto;",
  "atk-s0508a1:415_0": "Senāsanapaññāpako, aggo hessatiyaṃ tadā.",
  "atk-s0508a1:416_0": "“Tena kammena sukatena, cetanāpaṇidhīhi ca;",
  "atk-s0508a1:417_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:418_0": "“Satānaṃ tīṇikkhattuñca, devarajjamakārayiṃ;",
  "atk-s0508a1:419_0": "Satānaṃ pañcakkhattuñca, cakkavattī ahosahaṃ.",
  "atk-s0508a1:420_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:421_0": "Sabbattha sukhito āsiṃ, tassa kammassa vāhasā.",
  "atk-s0508a1:422_0": "“Ekanavutito kappe, vipassī nāma nāyako;",
  "atk-s0508a1:423_0": "Uppajji cārudassano, sabbadhammavipassako.",
  "atk-s0508a1:424_0": "“Duṭṭhacitto upavadiṃ, sāvakaṃ tassa tādino;",
  "atk-s0508a1:425_0": "Sabbāsavaparikkhīṇaṃ, suddhoti ca vijāniya.",
  "atk-s0508a1:426_0": "“Tasseva naravīrassa, sāvakānaṃ mahesinaṃ;",
  "atk-s0508a1:427_0": "Salākañca gahetvāna, khīrodanamadāsahaṃ.",
  "atk-s0508a1:428_0": "“Imamhi bhaddake kappe, brahmabandhu mahāyaso;",
  "atk-s0508a1:429_0": "Kassapo nāma gottena, uppajji vadataṃ varo.",
  "atk-s0508a1:430_0": "“Sāsanaṃ jotayitvāna, abhibhuyya kutitthiye;",
  "atk-s0508a1:431_0": "Vineyye vinayitvāva, nibbuto so sasāvako.",
  "atk-s0508a1:432_0": "“Sasisse nibbute nāthe, atthamentamhi sāsane;",
  "atk-s0508a1:433_0": "Devā kandiṃsu saṃviggā, muttakesā rudammukhā.",
  "atk-s0508a1:434_0": "“Nibbāyissati dhammakkho, na passisāma subbate;",
  "atk-s0508a1:435_0": "Na suṇissāma saddhammaṃ, aho no appapuññatā.",
  "atk-s0508a1:436_0": "“Tadāyaṃ pathavī sabbā, acalā sā calācalā;",
  "atk-s0508a1:437_0": "Sāgaro ca sasokova, vinadī karuṇaṃ giraṃ.",
  "atk-s0508a1:438_0": "“Catuddisā dundubhiyo, nādayiṃsu amānusā;",
  "atk-s0508a1:439_0": "Samantato asaniyo, phaliṃsu ca bhayāvahā.",
  "atk-s0508a1:440_0": "“Ukkā patiṃsu nabhasā, dhūmaketu ca dissati;",
  "atk-s0508a1:441_0": "Sadhūmā jālavaṭṭā ca, raviṃsu karuṇaṃ migā.",
  "atk-s0508a1:442_0": "“Uppāde dāruṇe disvā, sāsanatthaṅgasūcake;",
  "atk-s0508a1:443_0": "Saṃviggā bhikkhavo satta, cintayimha mayaṃ tadā.",
  "atk-s0508a1:444_0": "“Sāsanena vināmhākaṃ, jīvitena alaṃ mayaṃ;",
  "atk-s0508a1:445_0": "Pavisitvā mahāraññaṃ, yuñjāma jinasāsane.",
  "atk-s0508a1:446_0": "“Addasamha tadāraññe, ubbiddhaṃ selamuttamaṃ;",
  "atk-s0508a1:447_0": "Nisseṇiyā tamāruyha, nisseṇiṃ pātayimhase.",
  "atk-s0508a1:448_0": "“Tadā ovadi no thero, buddhuppādo sudullabho;",
  "atk-s0508a1:449_0": "Saddhātidullabhā laddhā, thokaṃ sesañca sāsanaṃ.",
  "atk-s0508a1:450_0": "“Nipatanti khaṇātītā, anante dukkhasāgare;",
  "atk-s0508a1:451_0": "Tasmā payogo kattabbo, yāva ṭhāti mune mataṃ.",
  "atk-s0508a1:452_0": "“Arahā āsi so thero, anāgāmī tadānugo;",
  "atk-s0508a1:453_0": "Susīlā itare yuttā, devalokaṃ agamhase.",
  "atk-s0508a1:454_0": "“Nibbuto tiṇṇasaṃsāro, suddhāvāse ca ekako;",
  "atk-s0508a1:455_0": "Ahañca pakkusāti ca, sabhiyo bāhiyo tathā.",
  "atk-s0508a1:456_0": "“Kumārakassapo, ceva, tattha tatthūpagā mayaṃ;",
  "atk-s0508a1:457_0": "Saṃsārabandhanā muttā, gotamenānukampitā.",
  "atk-s0508a1:458_0": "“Mallesu kusinārāyaṃ, gabbhe jātassa me sato;",
  "atk-s0508a1:459_0": "Mātā matā citāruḷhā, tato nippatito ahaṃ.",
  "atk-s0508a1:460_0": "“Patito dabbapuñjamhi, tato dabboti vissuto;",
  "atk-s0508a1:461_0": "Brahmacārībalenāhaṃ, vimutto sattavassiko.",
  "atk-s0508a1:462_0": "“Khīrodanabalenāhaṃ, pañcahaṅgehupāgato;",
  "atk-s0508a1:463_0": "Khīṇāsavopavādena, pāpehi bahu codito.",
  "atk-s0508a1:464_0": "“Ubho puññañca pāpañca, vītivattomhi dānihaṃ;",
  "atk-s0508a1:465_0": "Patvāna paramaṃ santiṃ, viharāmi anāsavo.",
  "atk-s0508a1:466_0": "“Senāsanaṃ paññāpayiṃ, hāsayitvāna subbate;",
  "atk-s0508a1:467_0": "Jino tasmiṃ guṇe tuṭṭho, etadagge ṭhapesi maṃ.",
  "atk-s0508a1:468_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:469_0": "Nāgova bandhanaṃ chetvā, viharāmi anāsavo.",
  "atk-s0508a1:470_0": "“Svāgataṃ vata me āsi, buddhaseṭṭhassa santike;",
  "atk-s0508a1:471_0": "Tisso vijjā anuppattā, kataṃ buddhassa sāsanaṃ.",
  "atk-s0508a1:472_0": "“Paṭisambhidā catasso…pe…kataṃ buddhassa sāsana”nti.",
  "atk-s0508a1:473_0": "Evaṃbhūtaṃ pana taṃ yena pubbe ekassa khīṇāsavattherassa anuddhaṃsanavasena katena pāpakammena bahūni vassasatasahassāni niraye pacci,",
  "atk-s0508a1:473_1": "tāya eva kammapilotikāya codiyamānā mettiyabhūmajakā bhikkhū “iminā mayaṃ kalyāṇabhattikassa gahapatino",
  "atk-s0508a1:473_2": "antare paribheditā”ti duggahitagāhino amūlakena pārājikena dhammena anuddhaṃsesuṃ.",
  "atk-s0508a1:473_3": "Tasmiñca adhikaraṇe saṅghena sativinayena vūpasamite ayaṃ thero lokānukampāya attano guṇe vibhāvento “yo duddamiyo”ti imaṃ gāthaṃ abhāsi.",
  "atk-s0508a1:474_0": "5.",
  "atk-s0508a1:474_1": "Tattha yoti aniyamitaniddeso,",
  "atk-s0508a1:474_2": "tassa “so”ti iminā niyamattaṃ daṭṭhabbaṃ.",
  "atk-s0508a1:474_3": "Ubhayenapi aññaṃ viya katvā attānameva vadati.",
  "atk-s0508a1:474_4": "Duddamiyoti duddamo,",
  "atk-s0508a1:474_5": "dametuṃ asakkuṇeyyo.",
  "atk-s0508a1:474_6": "Idañca attano puthujjanakāle diṭṭhigatānaṃ visūkāyikānaṃ kilesānaṃ madālepacittassa vipphanditaṃ indriyānaṃ avūpasamanañca cintetvā vadati.",
  "atk-s0508a1:474_7": "Damenāti uttamena aggamaggadamena,",
  "atk-s0508a1:474_8": "tena hi danto puna dametabbatābhāvato “danto”ti vattabbataṃ arahati,",
  "atk-s0508a1:474_9": "na aññena.",
  "atk-s0508a1:474_10": "Atha vā damenāti damakena purisadammasārathinā damito.",
  "atk-s0508a1:474_11": "Dabboti drabyo,",
  "atk-s0508a1:474_12": "bhabboti attho.",
  "atk-s0508a1:474_13": "Tenāha bhagavā imameva theraṃ sandhāya – “na kho, dabba,",
  "atk-s0508a1:474_14": "dabbā evaṃ nibbeṭhentī”ti.",
  "atk-s0508a1:474_15": "Santusitoti yathāladdhapaccayasantosena jhānasamāpattisantosena maggaphalasantosena ca santuṭṭho.",
  "atk-s0508a1:474_16": "Vitiṇṇakaṅkhoti soḷasavatthukāya aṭṭhavatthukāya ca kaṅkhāya paṭhamamaggeneva samugghāṭitattā vigatakaṅkho.",
  "atk-s0508a1:474_17": "Vijitāvīti purisājānīyena vijetabbassa sabbassapi saṃkilesapakkhassa vijitattā vidhamitattā vijitāvī.",
  "atk-s0508a1:474_18": "Apetabheravoti pañcavīsatiyā bhayānaṃ sabbaso apetattā apagatabheravo abhayūparato.",
  "atk-s0508a1:474_19": "Puna dabboti nāmakittanaṃ.",
  "atk-s0508a1:474_20": "Parinibbutoti dve parinibbānāni kilesaparinibbānañca,",
  "atk-s0508a1:474_21": "yā saupādisesanibbānadhātu,",
  "atk-s0508a1:474_22": "khandhaparinibbānañca,",
  "atk-s0508a1:474_23": "yā anupādisesanibbānadhātu.",
  "atk-s0508a1:474_24": "Tesu idha kilesaparinibbānaṃ adhippetaṃ,",
  "atk-s0508a1:474_25": "tasmā pahātabbadhammānaṃ maggena sabbaso pahīnattā kilesaparinibbānena parinibbutoti attho.",
  "atk-s0508a1:474_26": "Ṭhitattoti ṭhitasabhāvo acalo iṭṭhādīsu tādibhāvappattiyā lokadhammehi akampanīyo.",
  "atk-s0508a1:474_27": "Hīti ca hetuatthe nipāto,",
  "atk-s0508a1:474_28": "tena yo pubbe duddamo hutvā ṭhito yasmā dabbattā satthārā uttamena damena damito santusito vitiṇṇakaṅkho vijitāvī apetabheravo,",
  "atk-s0508a1:474_29": "tasmā so dabbo parinibbuto tatoyeva ca ṭhitatto,",
  "atk-s0508a1:474_30": "evaṃbhūte ca tasmiṃ cittapasādova kātabbo,",
  "atk-s0508a1:474_31": "na pasādaññathattanti paraneyyabuddhike satte anukampanto thero aññaṃ byākāsi.",
  "atk-s0508a1:475_0": "Dabbattheragāthāvaṇṇanā niṭṭhitā.",
  "atk-s0508a1:476_0": "6. Sītavaniyattheragāthāvaṇṇanā",
  "atk-s0508a1:477_0": "Yo sītavananti āyasmato sambhūtattherassa gāthā.",
  "atk-s0508a1:477_1": "Kā uppatti?",
  "atk-s0508a1:477_2": "Ito kira aṭṭhārasādhikassa kappasatassa matthake atthadassī nāma sambuddho loke uppajjitvā sadevakaṃ",
  "atk-s0508a1:477_3": "lokaṃ saṃsāramahoghato tārento ekadivasaṃ mahatā bhikkhusaṅghena saddhiṃ gaṅgātīraṃ upagacchi.",
  "atk-s0508a1:477_4": "Tasmiṃ kāle ayaṃ gahapatikule nibbatto tattha bhagavantaṃ passitvā pasannamānaso upasaṅkamitvā vanditvā “kiṃ, bhante,",
  "atk-s0508a1:477_5": "pāraṃ gantukāmatthā”ti pucchi.",
  "atk-s0508a1:477_6": "Bhagavā “gamissāmā”ti avoca.",
  "atk-s0508a1:477_7": "So tāvadeva nāvāsaṅghāṭaṃ yojetvā upanesi.",
  "atk-s0508a1:477_8": "Satthā taṃ anukampanto saha bhikkhusaṅghena nāvaṃ abhiruhi.",
  "atk-s0508a1:477_9": "So sayampi abhiruyha sukheneva paratīraṃ sampāpetvā bhagavantaṃ bhikkhusaṅghañca dutiyadivase mahādānaṃ",
  "atk-s0508a1:477_10": "pavattetvā anugantvā pasannacitto vanditvā nivatti.",
  "atk-s0508a1:477_11": "So tena puññakammena devamanussesu saṃsaritvā ito terasādhikakappasatassa matthake khattiyakule nibbattitvā rājā ahosi cakkavattī dhammiko dhammarājā.",
  "atk-s0508a1:477_12": "So satte sugatimagge patiṭṭhāpetvā tato cuto ekanavutikappe vipassissa bhagavato sāsane pabbajitvā dhutadhamme",
  "atk-s0508a1:477_13": "samādāya susāne vasanto samaṇadhammaṃ akāsi.",
  "atk-s0508a1:477_14": "Puna kassapassa bhagavato kālepi tassa sāsane tīhi sahāyehi saddhiṃ pabbajitvā vīsativassasahassāni samaṇadhammaṃ",
  "atk-s0508a1:477_15": "katvā ekaṃ buddhantaraṃ devamanussesu saṃsaritvā imasmiṃ buddhuppāde rājagahe brāhmaṇamahāsālassa putto",
  "atk-s0508a1:477_16": "hutvā nibbatti.",
  "atk-s0508a1:477_17": "Tassa “sambhūto”ti nāmaṃ akaṃsu.",
  "atk-s0508a1:477_18": "So vayappatto brāhmaṇasippesu nipphattiṃ gato.",
  "atk-s0508a1:477_19": "Bhūmijo jeyyaseno abhirādhanoti tīhi sahāyehi saddhiṃ bhagavato santikaṃ gato dhammadesanaṃ sutvā paṭiladdhasaddho pabbaji.",
  "atk-s0508a1:477_20": "Ye sandhāya vuttaṃ –",
  "atk-s0508a1:478_0": "“Bhūmijo jeyyaseno ca, sambhūto abhirādhano;",
  "atk-s0508a1:479_0": "Ete dhammaṃ abhiññāsuṃ, sāsane varatādino”ti.",
  "atk-s0508a1:480_0": "Atha sambhūto bhagavato santike kāyagatāsatikammaṭṭhānaṃ gahetvā nibaddhaṃ sītavane vasati.",
  "atk-s0508a1:480_1": "Tenevāyasmā “sītavaniyo”ti paññāyittha.",
  "atk-s0508a1:480_2": "Tena ca samayena vessavaṇo mahārājā kenacideva karaṇīyena jambudīpe dakkhiṇadisābhāgaṃ uddissa ākāsena",
  "atk-s0508a1:480_3": "gacchanto theraṃ abbhokāse nisīditvā kammaṭṭhānaṃ manasikarontaṃ disvā vimānato oruyha theraṃ vanditvā,",
  "atk-s0508a1:480_4": "“yadā thero samādhito vuṭṭhahissati,",
  "atk-s0508a1:480_5": "tadā mama āgamanaṃ ārocetha,",
  "atk-s0508a1:480_6": "ārakkhañcassa karothā”ti dve yakkhe āṇāpetvā pakkāmi.",
  "atk-s0508a1:480_7": "Te therassa samīpe ṭhatvā manasikāraṃ paṭisaṃharitvā nisinnakāle ārocesuṃ.",
  "atk-s0508a1:480_8": "Taṃ sutvā thero “tumhe mama vacanena vessavaṇamahārājassa kathetha,",
  "atk-s0508a1:480_9": "bhagavatā attano sāsane ṭhitānaṃ satiārakkhā nāma ṭhapitā atthi,",
  "atk-s0508a1:480_10": "sāyeva mādise rakkhati,",
  "atk-s0508a1:480_11": "tvaṃ tattha appossukko hohi,",
  "atk-s0508a1:480_12": "bhagavato ovāde ṭhitānaṃ edisāya ārakkhāya karaṇīyaṃ natthī”ti te vissajjetvā tāvadeva vipassanaṃ vaḍḍhetvā vijjāttayaṃ sacchākāsi.",
  "atk-s0508a1:480_13": "Tato vessavaṇo nivattamāno therassa samīpaṃ patvā mukhākārasallakkhaṇenevassa katakiccabhāvaṃ ñatvā sāvatthiṃ",
  "atk-s0508a1:480_14": "gantvā bhagavato ārocetvā satthu sammukhā theraṃ abhitthavanto –",
  "atk-s0508a1:481_0": "“Satiārakkhasampanno, dhitimā vīriyasamāhito;",
  "atk-s0508a1:482_0": "Anujāto satthu sambhūto, tevijjo maccupāragū”ti. –",
  "atk-s0508a1:483_0": "Imāya gāthāya therassa guṇe vaṇṇesi. Tena vuttaṃ apadāne –",
  "atk-s0508a1:484_0": "“Atthadassī tu bhagavā, dvipadindo narāsabho;",
  "atk-s0508a1:485_0": "Purakkhato sāvakehi, gaṅgātīramupāgami.",
  "atk-s0508a1:486_0": "“Samatitti kākapeyyā, gaṅgā āsi duruttarā;",
  "atk-s0508a1:487_0": "Uttārayiṃ bhikkhusaṅghaṃ, buddhañca dvipaduttamaṃ.",
  "atk-s0508a1:488_0": "“Aṭṭhārase kappasate, yaṃ kammamakariṃ tadā;",
  "atk-s0508a1:489_0": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:490_0": "“Teraseto kappasate, pañca sabbobhavā ahuṃ;",
  "atk-s0508a1:491_0": "Sattaratanasampannā, cakkavattī mahabbalā.",
  "atk-s0508a1:492_0": "“Pacchime ca bhave asmiṃ, jātohaṃ brāhmaṇe kule;",
  "atk-s0508a1:493_0": "Saddhiṃ tīhi sahāyehi, pabbajiṃ satthu sāsane.",
  "atk-s0508a1:494_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:495_0": "Athāyasmā sambhūto bhagavantaṃ dassanāya gacchante bhikkhū disvā “āvuso,",
  "atk-s0508a1:495_1": "mama vacanena bhagavato pāde sirasā vandatha,",
  "atk-s0508a1:495_2": "evañca vadethā”ti vatvā dhammādhikaraṇaṃ attano satthu aviheṭhitabhāvaṃ pakāsento “yo sītavana”nti gāthamāha.",
  "atk-s0508a1:495_3": "Te bhikkhū bhagavantaṃ upasaṅkamitvā vanditvā sambhūtattherassa sāsanaṃ sampavedentā, “āyasmā, bhante,",
  "atk-s0508a1:495_4": "sambhūto bhagavato pāde sirasā vandati,",
  "atk-s0508a1:495_5": "evañca vadatī”ti vatvā taṃ gāthaṃ ārocesuṃ,",
  "atk-s0508a1:495_6": "taṃ sutvā bhagavā “paṇḍito,",
  "atk-s0508a1:495_7": "bhikkhave,",
  "atk-s0508a1:495_8": "sambhūto bhikkhu paccapādi dhammassānudhammaṃ,",
  "atk-s0508a1:495_9": "na ca maṃ dhammādhikaraṇaṃ viheṭheti.",
  "atk-s0508a1:495_10": "Vessavaṇena tassattho mayhaṃ ārocitā”ti āha.",
  "atk-s0508a1:496_0": "6.",
  "atk-s0508a1:496_1": "Yaṃ pana te bhikkhū sambhūtattherena vuttaṃ “yo sītavana”nti gāthaṃ satthu nivedesuṃ.",
  "atk-s0508a1:496_2": "Tattha sītavananti evaṃnāmakaṃ rājagahasamīpe mahantaṃ bheravasusānavanaṃ.",
  "atk-s0508a1:496_3": "Upagāti nivāsanavasena upagacchi.",
  "atk-s0508a1:496_4": "Etena bhagavatā anuññātaṃ pabbajitānurūpaṃ nivāsanaṭṭhānaṃ dasseti.",
  "atk-s0508a1:496_5": "Bhikkhūti saṃsārabhayassa ikkhanato bhinnakilesatāya ca bhikkhu.",
  "atk-s0508a1:496_6": "Ekoti adutiyo,",
  "atk-s0508a1:496_7": "etena kāyavivekaṃ dasseti.",
  "atk-s0508a1:496_8": "Santusitoti santuṭṭho.",
  "atk-s0508a1:496_9": "Etena catupaccayasantosalakkhaṇaṃ ariyavaṃsaṃ dasseti.",
  "atk-s0508a1:496_10": "Samāhitattoti upacārappanābhedena samādhinā samāhitacitto,",
  "atk-s0508a1:496_11": "etena cittavivekabhāvanāmukhena bhāvanārāmaṃ ariyavaṃsaṃ dasseti.",
  "atk-s0508a1:496_12": "Vijitāvīti sāsane sammāpaṭipajjantena vijetabbaṃ kilesagaṇaṃ vijitvā ṭhito,",
  "atk-s0508a1:496_13": "etena upadhivivekaṃ dasseti.",
  "atk-s0508a1:496_14": "Bhayahetūnaṃ kilesānaṃ apagatattā apetalomahaṃso,",
  "atk-s0508a1:496_15": "etena sammāpaṭipattiyā phalaṃ dasseti.",
  "atk-s0508a1:496_16": "Rakkhanti rakkhanto.",
  "atk-s0508a1:496_17": "Kāyagatāsatinti kāyārammaṇaṃ satiṃ,",
  "atk-s0508a1:496_18": "kāyagatāsatikammaṭṭhānaṃ paribrūhanavasena avissajjento.",
  "atk-s0508a1:496_19": "Dhitimāti dhīro,",
  "atk-s0508a1:496_20": "samāhitattaṃ vijitāvibhāvataṃ vā upādāya paṭipattidassanametaṃ.",
  "atk-s0508a1:496_21": "Ayañhettha saṅkhepattho –",
  "atk-s0508a1:496_22": "so bhikkhu vivekasukhānupekkhāya eko sītavanaṃ upāgami,",
  "atk-s0508a1:496_23": "upāgato ca lolabhāvābhāvato santuṭṭho dhitimā kāyagatāsatikammaṭṭhānaṃ bhāvento tathādhigataṃ jhānaṃ",
  "atk-s0508a1:496_24": "pādakaṃ katvā āraddhavipassanaṃ ussukkāpetvā adhigatena aggamaggena samāhito vijitāvī ca hutvā katakiccatāya",
  "atk-s0508a1:496_25": "bhayahetūnaṃ sabbaso apagatattā apetalomahaṃso jātoti.",
  "atk-s0508a1:497_0": "Sītavaniyattheragāthāvaṇṇanā niṭṭhitā.",
  "atk-s0508a1:498_0": "7. Bhalliyattheragāthāvaṇṇanā",
  "atk-s0508a1:499_0": "Yopānudīti āyasmato bhalliyattherassa gāthā.",
  "atk-s0508a1:499_1": "Kā uppatti?",
  "atk-s0508a1:499_2": "Ayaṃ kira ito ekatiṃse kappe anuppanne buddhe sumanassa nāma paccekabuddhassa pasannacitto phalāphalaṃ",
  "atk-s0508a1:499_3": "datvā sugatīsu eva saṃsaranto sikhissa sammāsambuddhassa kāle aruṇavatīnagare brāhmaṇakule nibbatto “sikhissa",
  "atk-s0508a1:499_4": "bhagavato paṭhamābhisambuddhassa ujita,",
  "atk-s0508a1:499_5": "ojitā nāma dve satthavāhaputtā paṭhamāhāraṃ adaṃsū”ti sutvā attano sahāyakena saddhiṃ bhagavantaṃ upasaṅkamitvā",
  "atk-s0508a1:499_6": "vanditvā svātanāya nimantetvā mahādānaṃ pavattetvā patthanaṃ akaṃsu –",
  "atk-s0508a1:499_7": "“ubhopi mayaṃ, bhante,",
  "atk-s0508a1:499_8": "anāgate tumhādisassa buddhassa paṭhamāhāradāyakā bhaveyyāmā”ti.",
  "atk-s0508a1:499_9": "Te tattha tattha bhave puññakammaṃ katvā devamanussesu saṃsarantā kassapassa bhagavato kāle gopālakaseṭṭhissa puttā bhātaro hutvā nibbattā.",
  "atk-s0508a1:499_10": "Bahūni vassāni bhikkhusaṅghaṃ khīrabhojanena upaṭṭhahiṃsu.",
  "atk-s0508a1:499_11": "Amhākaṃ pana bhagavato kāle pokkharavatīnagare satthavāhassa puttā bhātaro hutvā nibbattā.",
  "atk-s0508a1:499_12": "Tesu jeṭṭho taphusso nāma,",
  "atk-s0508a1:499_13": "kaniṭṭho bhalliyo nāma,",
  "atk-s0508a1:499_14": "te pañcamattāni sakaṭasatāni bhaṇḍassa pūretvā vāṇijjāya gacchantā bhagavati paṭhamābhisambuddhe sattasattāhaṃ",
  "atk-s0508a1:499_15": "vimuttisukhadhammapaccavekkhaṇāhi vītināmetvā aṭṭhame sattāhe rājāyatanamūle viharante rājāyatanassa",
  "atk-s0508a1:499_16": "avidūre mahāmaggena atikkamanti,",
  "atk-s0508a1:499_17": "tesaṃ tasmiṃ samaye samepi bhūmibhāge akaddamodake sakaṭāni nappavattiṃsu, “kiṃ nu, kho,",
  "atk-s0508a1:499_18": "kāraṇa”nti ca cintentānaṃ porāṇasālohitā devatā rukkhaviṭapantare attānaṃ dassentī āha – “mādisā,",
  "atk-s0508a1:499_19": "ayaṃ bhagavā acirābhisambuddho sattasattāhaṃ anāhāro vimuttisukhāpaṭisaṃvedī idāni rājāyatanamūle nisinno,",
  "atk-s0508a1:499_20": "taṃ āhārena paṭimānetha,",
  "atk-s0508a1:499_21": "yadassa tumhākaṃ dīgharattaṃ hitāya sukhāyā”ti.",
  "atk-s0508a1:499_22": "Taṃ sutvā te uḷāraṃ pītisomanassaṃ paṭisaṃvedentā,",
  "atk-s0508a1:499_23": "“āhārasampādanaṃ papañca”nti maññamānā manthañca madhupiṇḍikañca bhagavato datvā dvevācikasaraṇaṃ gantvā kesadhātuyo labhitvā agamaṃsu.",
  "atk-s0508a1:499_24": "Te hi paṭhamaṃ upāsakā ahesuṃ.",
  "atk-s0508a1:499_25": "Atha bhagavati bārāṇasiṃ gantvā dhammacakkaṃ pavattetvā anupubbena rājagahe viharante taphussabhalliyā",
  "atk-s0508a1:499_26": "rājagahaṃ upagatā bhagavantaṃ upasaṅkamitvā vanditvā ekamantaṃ nisīdiṃsu.",
  "atk-s0508a1:499_27": "Tesaṃ bhagavā dhammaṃ desesi.",
  "atk-s0508a1:499_28": "Tesu taphusso sotāpattiphale patiṭṭhāya upāsakova ahosi.",
  "atk-s0508a1:499_29": "Bhalliyo pana pabbajitvā chaḷabhiñño ahosi.",
  "atk-s0508a1:499_30": "Tena vuttaṃ apadāne –",
  "atk-s0508a1:500_0": "“Sumano nāma sambuddho, takkarāyaṃ vasī tadā;",
  "atk-s0508a1:501_0": "Vallikāraphalaṃ gayha, sayambhussa adāsahaṃ.",
  "atk-s0508a1:502_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:503_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:504_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:505_0": "Athekadivasaṃ māro bhalliyattherassa bhiṃsāpanatthaṃ bhayānakaṃ rūpaṃ dassesi.",
  "atk-s0508a1:505_1": "So attano sabbabhayātikkamaṃ pakāsento “yopānudī”ti gāthamabhāsi.",
  "atk-s0508a1:506_0": "7.",
  "atk-s0508a1:506_1": "Tattha yopānudīti yo apānudi khipi pajahi viddhaṃsesi.",
  "atk-s0508a1:506_2": "Maccurājassāti maccu nāma maraṇaṃ khandhānaṃ bhedo,",
  "atk-s0508a1:506_3": "so eva ca sattānaṃ attano vase anuvattāpanato issaraṭṭhena rājāti maccurājā, tassa.",
  "atk-s0508a1:506_4": "Senanti jarārogādiṃ,",
  "atk-s0508a1:506_5": "sā hissa vasavattane aṅgabhāvato senā nāma,",
  "atk-s0508a1:506_6": "tena hesa mahatā nānāvidhena vipulena “mahāseno”ti vuccati. Yathāha –",
  "atk-s0508a1:506_7": "“na hi no saṅgaraṃ tena,",
  "atk-s0508a1:506_8": "mahāsenena maccunā”ti.",
  "atk-s0508a1:506_9": "Atha vā guṇamāraṇaṭṭhena “maccū”ti idha devaputtamāro adhippeto,",
  "atk-s0508a1:506_10": "tassa ca sahāyabhāvūpagamanato kāmādayo senā.",
  "atk-s0508a1:506_11": "Tathā cāha –",
  "atk-s0508a1:507_0": "“Kāmā te paṭhamā senā, dutiyā arati vuccati;",
  "atk-s0508a1:508_0": "Tatiyā khuppipāsā te, catutthī taṇhā pavuccati.",
  "atk-s0508a1:509_0": "“Pañcamī thinamiddhaṃ te, chaṭṭhā bhīrū pavuccati;",
  "atk-s0508a1:510_0": "Sattamī vicikicchā te, māno makkho ca aṭṭhamī”ti. ;",
  "atk-s0508a1:511_0": "Naḷasetuṃva sudubbalaṃ mahoghoti sāravirahitato naḷasetusadisaṃ ativiya abalabhāvato suṭṭhu dubbalaṃ",
  "atk-s0508a1:511_1": "saṃkilesasenaṃ navalokuttaradhammānaṃ mahābalavabhāvato mahoghasadisena aggamaggena yo apānudi vijitāvī",
  "atk-s0508a1:511_2": "apetabheravo danto,",
  "atk-s0508a1:511_3": "so parinibbuto ṭhitattoti yojanā.",
  "atk-s0508a1:511_4": "Taṃ sutvā māro “jānāti maṃ samaṇo”ti tatthevantaradhāyīti.",
  "atk-s0508a1:512_0": "Bhalliyattheragāthāvaṇṇanā niṭṭhitā.",
  "atk-s0508a1:513_0": "8. Vīrattheragāthāvaṇṇanā",
  "atk-s0508a1:514_0": "Yo duddamiyoti āyasmato vīrattherassa gāthā.",
  "atk-s0508a1:514_1": "Kā uppatti?",
  "atk-s0508a1:514_2": "Ayaṃ kira ito ekanavute kappe vipassissa bhagavato vasanaāvāsaṃ paṭijaggi.",
  "atk-s0508a1:514_3": "Ekadivasañca sindhuvārapupphasadisāni nigguṇṭhipupphāni gahetvā bhagavantaṃ pūjesi.",
  "atk-s0508a1:514_4": "So tena puññakammena devamanussesu saṃsaranto ito pañcatiṃse kappe khattiyakule nibbattitvā mahāpatāpo nāma rājā ahosi cakkavattī.",
  "atk-s0508a1:514_5": "So dhammena samena rajjaṃ kārento satte saggamagge patiṭṭhāpesi.",
  "atk-s0508a1:514_6": "Puna imasmiṃ kappe kassapassa bhagavato kāle mahāvibhavo seṭṭhi hutvā kapaṇaddhikādīnaṃ dānaṃ dento saṅghassa khīrabhattaṃ adāsi.",
  "atk-s0508a1:514_7": "Evaṃ tattha tattha dānamayaṃ puññasambhāraṃ karonto itarañca nibbānatthaṃ sambharanto devamanussesu saṃsaritvā",
  "atk-s0508a1:514_8": "imasmiṃ buddhuppāde sāvatthinagare rañño pasenadissa amaccakule nibbatti,",
  "atk-s0508a1:514_9": "“vīro”tissa nāmaṃ akaṃsu.",
  "atk-s0508a1:514_10": "So vayappatto nāmānugatehi pattabalajavādiguṇehi samannāgato saṅgāmasūro hutvā mātāpitūhi nibandhavasena",
  "atk-s0508a1:514_11": "kārite dārapariggahe ekaṃyeva puttaṃ labhitvā pubbahetunā codiyamāno kāmesu saṃsāre ca ādīnavaṃ disvā",
  "atk-s0508a1:514_12": "saṃvegajāto pabbajitvā ghaṭento vāyamanto nacirasseva chaḷabhiñño ahosi.",
  "atk-s0508a1:514_13": "Tena vuttaṃ apadāne –",
  "atk-s0508a1:515_0": "“Vipassissa bhagavato, āsimārāmiko ahaṃ;",
  "atk-s0508a1:516_0": "Nigguṇṭhipupphaṃ paggayha, buddhassa abhiropayiṃ.",
  "atk-s0508a1:517_0": "“Ekanavutito kappe, yaṃ pupphamabhipūjayiṃ;",
  "atk-s0508a1:518_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:519_0": "“Pañcavīse ito kappe, eko āsiṃ janādhipo;",
  "atk-s0508a1:520_0": "Mahāpatāpanāmena, cakkavattī mahabbalo.",
  "atk-s0508a1:521_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:522_0": "Evaṃ pana arahattaṃ patvā phalasamāpattisukhena vītināmentaṃ theraṃ purāṇadutiyikā uppabbājetukāmā antarantarā",
  "atk-s0508a1:522_1": "nānānayehi palobhetuṃ parakkamantī ekadivasaṃ divāvihāraṭṭhānaṃ gantvā itthikuttādīni dassetuṃ ārabhi.",
  "atk-s0508a1:522_2": "Athāyasmā vīro “maṃ palobhetukāmā sineruṃ makasapakkhavātena cāletukāmā viya yāva bālā vatāyaṃ itthī”ti",
  "atk-s0508a1:522_3": "tassā kiriyāya niratthakabhāvaṃ dīpento “yo duddamiyo”ti gāthaṃ abhāsi.",
  "atk-s0508a1:523_0": "8.",
  "atk-s0508a1:523_1": "Tattha yo duddamiyotiādīnaṃ padānaṃ attho heṭṭhā vuttoyeva.",
  "atk-s0508a1:523_2": "Idaṃ panettha yojanāmattaṃ yo pubbe adanta kilesatāya paccatthikehi vā saṅgamasīse dametuṃ jetuṃ asakkuṇeyyatāyaduddamiyo,",
  "atk-s0508a1:523_3": "idāni pana uttamena damena danto catubbidhasammappamadhānavīriyasampattiyā vīro,",
  "atk-s0508a1:523_4": "vuttanayeneva santusito vitiṇṇakaṅkho vijitāvī apetalomahaṃso vīro vīranāmako anavasesato kilesaparinibbānena parinibbuto,",
  "atk-s0508a1:523_5": "tato eva ṭhitasabhāvo,",
  "atk-s0508a1:523_6": "na tādisānaṃ satenapi sahassenapi cālanīyoti.",
  "atk-s0508a1:523_7": "Taṃ sutvā sā itthī –",
  "atk-s0508a1:523_8": "“mayhaṃ sāmike evaṃ paṭipanne ko mayhaṃ gharāvāsena attho”ti saṃvegajātā bhikkhunīsu pabbajitvā nacirasseva tevijjā ahosīti.",
  "atk-s0508a1:524_0": "Vīrattheragāthāvaṇṇanā niṭṭhitā.",
  "atk-s0508a1:525_0": "9. Pilindavacchattheragāthāvaṇṇanā",
  "atk-s0508a1:526_0": "Svāgatanti āyasmato pilindavacchattherassa gāthā.",
  "atk-s0508a1:526_1": "Kā uppatti?",
  "atk-s0508a1:526_2": "Ayaṃ kira padumuttarabuddhakāle haṃsavatīnagare mahābhogakule nibbatto heṭṭhā vuttanayeneva satthu santike",
  "atk-s0508a1:526_3": "dhammaṃ suṇanto satthāraṃ ekaṃ bhikkhuṃ devatānaṃ piyamanāpabhāvena aggaṭṭhāne ṭhapentaṃ disvā taṃ ṭhānantaraṃ",
  "atk-s0508a1:526_4": "patthetvā yāvajīvaṃ kusalaṃ katvā tato cuto devamanussesu saṃsaranto sumedhassa bhagavato kāle manussaloke",
  "atk-s0508a1:526_5": "nibbattitvā bhagavati parinibbute satthu thūpassa pūjaṃ katvā saṅghe ca mahādānaṃ pavattetvā tato cuto",
  "atk-s0508a1:526_6": "devamanussesu eva saṃsaranto anuppanne buddhe cakkavattī rājā hutvā mahājanaṃ pañcasu sīlesu patiṭṭhāpetvā",
  "atk-s0508a1:526_7": "saggaparāyaṇaṃ akāsi.",
  "atk-s0508a1:526_8": "So anuppanneyeva amhākaṃ bhagavati sāvatthiyaṃ brāhmaṇagehe nibbatti.",
  "atk-s0508a1:526_9": "“Pilindo”tissa nāmaṃ akaṃsu.",
  "atk-s0508a1:526_10": "Vacchoti pana gottaṃ.",
  "atk-s0508a1:526_11": "Tena so aparabhāge “pilindavaccho”ti paññāyittha.",
  "atk-s0508a1:526_12": "Saṃsāre pana saṃvegabahulatāya paribbājakapabbajjaṃ pabbajitvā cūḷagandhāraṃ nāma vijjaṃ sādhetvā tāya",
  "atk-s0508a1:526_13": "vijjāya ākāsacārī paracittavidū ca hutvā rājagahe lābhaggayasaggappatto paṭivasati.",
  "atk-s0508a1:527_0": "Atha yadā amhākaṃ bhagavā abhisambuddho hutvā anukkamena rājagahaṃ upagato,",
  "atk-s0508a1:527_1": "tato paṭṭhāya buddhānubhāvena tassa sā vijjā na sampajjati,",
  "atk-s0508a1:527_2": "attano kiccaṃ na sādheti.",
  "atk-s0508a1:527_3": "So cintesi –",
  "atk-s0508a1:527_4": "“sutaṃ kho pana metaṃ ācariyapācariyānaṃ bhāsamānānaṃ ‘yattha mahāgandhāravijjā dharati,",
  "atk-s0508a1:527_5": "tattha cūḷagandhāravijjā na sampajjatī’ti,",
  "atk-s0508a1:527_6": "samaṇassa pana gotamassa āgatakālato paṭṭhāya nāyaṃ mama vijjā sampajjati,",
  "atk-s0508a1:527_7": "nissaṃsayaṃ samaṇo gotamo mahāgandhāravijjaṃ jānāti,",
  "atk-s0508a1:527_8": "yaṃnūnāhaṃ taṃ payirupāsitvā tassa santike taṃ vijjaṃ pariyāpuṇeyya”nti.",
  "atk-s0508a1:527_9": "So bhagavantaṃ upasaṅkamitvā etadavoca – “ahaṃ,",
  "atk-s0508a1:527_10": "mahāsamaṇa,",
  "atk-s0508a1:527_11": "tava santike ekaṃ vijjaṃ pariyāpuṇitukāmo,",
  "atk-s0508a1:527_12": "okāsaṃ me karohī”ti.",
  "atk-s0508a1:527_13": "Bhagavā “tena hi pabbajā”ti āha.",
  "atk-s0508a1:527_14": "So “vijjāya parikammaṃ pabbajjā”ti maññamāno pabbaji.",
  "atk-s0508a1:527_15": "Tassa bhagavā dhammaṃ kathetvā caritānukūlaṃ kammaṭṭhānaṃ adāsi.",
  "atk-s0508a1:527_16": "So upanissayasampannatāya nacirasseva vipassanaṃ vaḍḍhetvā arahattaṃ pāpuṇi.",
  "atk-s0508a1:527_17": "Yā pana purimajātiyaṃ tassovāde ṭhatvā sagge nibbattā devatā,",
  "atk-s0508a1:527_18": "taṃ kataññutaṃ nissāya sañjātabahumānā sāyaṃ pātaṃ theraṃ payirupāsitvā gacchanti.",
  "atk-s0508a1:527_19": "Tasmā thero devatānaṃ piyamanāpatāya aggataṃ patto.",
  "atk-s0508a1:527_20": "Tena vuttaṃ apadāne –",
  "atk-s0508a1:528_0": "“Nibbute lokanāthamhi, sumedhe aggapuggale;",
  "atk-s0508a1:529_0": "Pasannacitto sumano, thūpapūjaṃ akāsahaṃ.",
  "atk-s0508a1:530_0": "“Ye ca khīṇāsavā tattha, chaḷabhiññā mahiddhikā;",
  "atk-s0508a1:531_0": "Tehaṃ tattha samānetvā, saṅghabhattaṃ akāsahaṃ.",
  "atk-s0508a1:532_0": "“Sumedhassa bhagavato, upaṭṭhāko tadā ahu;",
  "atk-s0508a1:533_0": "Sumedho nāma nāmena, anumodittha so tadā.",
  "atk-s0508a1:534_0": "“Tena cittappasādena, vimānaṃ upapajjahaṃ;",
  "atk-s0508a1:535_0": "Chaḷāsītisahassāni, accharāyo ramiṃsu me.",
  "atk-s0508a1:536_0": "“Mameva anuvattanti, sabbakāmehi tā sadā;",
  "atk-s0508a1:537_0": "Aññe deve abhibhomi, puññakammassidaṃ phalaṃ.",
  "atk-s0508a1:538_0": "“Pañcavīsamhi kappamhi, varuṇo nāma khattiyo;",
  "atk-s0508a1:539_0": "Visuddhabhojano āsiṃ, cakkavattī ahaṃ tadā.",
  "atk-s0508a1:540_0": "“Na te bījaṃ pavappanti, napi nīyanti naṅgalā;",
  "atk-s0508a1:541_0": "Akaṭṭhapākimaṃ sāliṃ, paribhuñjanti mānusā.",
  "atk-s0508a1:542_0": "“Tattha rajjaṃ karitvāna, devattaṃ puna gacchahaṃ;",
  "atk-s0508a1:543_0": "Tadāpi edisā mayhaṃ, nibbattā bhogasampadā.",
  "atk-s0508a1:544_0": "“Na maṃ mittā amittā vā, hiṃsanti sabbapāṇino;",
  "atk-s0508a1:545_0": "Sabbesampi piyo homi, puññakammassidaṃ phalaṃ.",
  "atk-s0508a1:546_0": "“Tiṃsakappasahassamhi, yaṃ dānamadadiṃ tadā;",
  "atk-s0508a1:547_0": "Duggatiṃ nābhijānāmi, gandhālepassidaṃ phalaṃ.",
  "atk-s0508a1:548_0": "“Imasmiṃ bhaddake kappe, eko āsiṃ janādhipo;",
  "atk-s0508a1:549_0": "Mahānubhāvo rājāhaṃ, cakkavattī mahabbalo.",
  "atk-s0508a1:550_0": "“Sohaṃ pañcasu sīlesu, ṭhapetvā janataṃ bahuṃ;",
  "atk-s0508a1:551_0": "Pāpetvā sugatiṃyeva, devatānaṃ piyo ahuṃ.",
  "atk-s0508a1:552_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:553_0": "Tathā devatāhi ativiya piyāyitabbabhāvato imaṃ theraṃ bhagavā devatānaṃ piyamanāpabhāvena aggaṭṭhāne ṭhapesi –",
  "atk-s0508a1:553_1": "“etadaggaṃ,",
  "atk-s0508a1:553_2": "bhikkhave,",
  "atk-s0508a1:553_3": "mama sāvakānaṃ bhikkhūnaṃ devatānaṃ piyamanāpānaṃ yadidaṃ pilindavaccho”ti so ekadivasaṃ bhikkhusaṅghamajjhe",
  "atk-s0508a1:553_4": "nisinno attano guṇe paccavekkhitvā tesaṃ kāraṇabhūtaṃ vijjānimittaṃ bhagavato santike āgamanaṃ pasaṃsanto",
  "atk-s0508a1:553_5": "“svāgataṃ nāpagata”nti gāthaṃ abhāsi.",
  "atk-s0508a1:554_0": "9.",
  "atk-s0508a1:554_1": "Tattha svāgatanti sundaraṃ āgamanaṃ,",
  "atk-s0508a1:554_2": "idaṃ mamāti sambandho.",
  "atk-s0508a1:554_3": "Atha vā svāgatanti suṭṭhu āgataṃ,",
  "atk-s0508a1:554_4": "mayāti vibhatti vipariṇāmetabbā.",
  "atk-s0508a1:554_5": "Nāpagatanti na apagataṃ hitābhivuddhito na apetaṃ.",
  "atk-s0508a1:554_6": "Nayidaṃ dumantitaṃ mamāti idaṃ mama duṭṭhu kathitaṃ,",
  "atk-s0508a1:554_7": "duṭṭhu vā vīmaṃsitaṃ na hoti.",
  "atk-s0508a1:554_8": "Idaṃ vuttaṃ hoti –",
  "atk-s0508a1:554_9": "yaṃ bhagavato santike mamāgamanaṃ,",
  "atk-s0508a1:554_10": "yaṃ vā mayā tattha āgataṃ,",
  "atk-s0508a1:554_11": "taṃ svāgataṃ,",
  "atk-s0508a1:554_12": "svāgatattāyeva na durāgataṃ.",
  "atk-s0508a1:554_13": "Yaṃ “bhagavato santike dhammaṃ sutvā pabbajissāmī”ti mama mantitaṃ gaditaṃ kathitaṃ,",
  "atk-s0508a1:554_14": "cittena vā vīmaṃsitaṃ idampi na dummantinti.",
  "atk-s0508a1:554_15": "Idāni tattha kāraṇaṃ dassento “saṃvibhattesū”tiādimāha.",
  "atk-s0508a1:554_16": "Saṃvibhattesūti pakārato vibhattesu.",
  "atk-s0508a1:554_17": "Dhammesūti ñeyyadhammesu samathadhammesu vā,",
  "atk-s0508a1:554_18": "nānātitthiyehi pakatiādivasena,",
  "atk-s0508a1:554_19": "sammāsambuddhehi dukkhādivasena saṃvibhajitvā vuttadhammesu.",
  "atk-s0508a1:554_20": "Yaṃ seṭṭhaṃ tadupāgaminti yaṃ tattha seṭṭhaṃ,",
  "atk-s0508a1:554_21": "taṃ catusaccadhammaṃ,",
  "atk-s0508a1:554_22": "tassa vā bodhakaṃ sāsanadhammaṃ upāgamiṃ,",
  "atk-s0508a1:554_23": "“ayaṃ dhammo ayaṃ vinayo”ti upagacchiṃ.",
  "atk-s0508a1:554_24": "Sammāsambuddhehi eva vā kusalādivasena khandhādivasena yathāsabhāvato saṃvibhattesu sabhāvadhammesu yaṃ tattha seṭṭhaṃ uttamaṃ pavaraṃ,",
  "atk-s0508a1:554_25": "taṃ maggaphalanibbānadhammaṃ upāgamiṃ,",
  "atk-s0508a1:554_26": "attapaccakkhato upagacchiṃ sacchākāsiṃ,",
  "atk-s0508a1:554_27": "tasmā svāgataṃ mama na apagataṃ sumantitaṃ na dummantitanti yojanā.",
  "atk-s0508a1:555_0": "Pilindavacchattheragāthāvaṇṇanā niṭṭhitā.",
  "atk-s0508a1:556_0": "10. Puṇṇamāsattheragāthāvaṇṇanā",
  "atk-s0508a1:557_0": "Vihari apekkhanti āyasmato puṇṇamāsattherassa gāthā.",
  "atk-s0508a1:557_1": "Kā uppatti?",
  "atk-s0508a1:557_2": "So kira vipassissa bhagavato kāle cakkavākayoniyaṃ nibbatto bhagavantaṃ gacchantaṃ disvā pasannamānaso",
  "atk-s0508a1:557_3": "attano mukhatuṇḍakena sālapupphaṃ gahetvā pūjaṃ akāsi.",
  "atk-s0508a1:557_4": "So tena puññakammena devamanussesu saṃsaranto ito sattarase kappe aṭṭhakkhattuṃ cakkavattī rājā ahosi.",
  "atk-s0508a1:557_5": "Imasmiṃ pana kappe kassapassa bhagavato sāsane osakkamāne kuṭumbiyakule nibbattitvā pabbajitvā samaṇadhammaṃ",
  "atk-s0508a1:557_6": "katvā tato cuto devamanussesu saṃsaranto imasmiṃ buddhuppāde sāvatthinagare samiddhissa nāma brāhmaṇassa",
  "atk-s0508a1:557_7": "putto hutvā nibbatti.",
  "atk-s0508a1:557_8": "Tassa jātadivase tasmiṃ gehe sabbā rittakumbhiyo suvaṇṇamāsānaṃ puṇṇā ahesuṃ.",
  "atk-s0508a1:557_9": "Tenassa puṇṇamāsoti nāmaṃ akaṃsu.",
  "atk-s0508a1:557_10": "So vayappatto brāhmaṇavijjāsu nipphattiṃ patvā vivāhakammaṃ katvā ekaṃ puttaṃ labhitvā upanissayasampannatāya",
  "atk-s0508a1:557_11": "gharāvāsaṃ jigucchanto bhagavantaṃ upasaṅkamitvā dhammaṃ sutvā paṭiladdhasaddho pabbajitvā laddhūpasampado",
  "atk-s0508a1:557_12": "pubbakiccasampanno catusaccakammaṭṭhāne yuttappayutto vipassanaṃ ussukkāpetvā arahattaṃ pāpuṇi.",
  "atk-s0508a1:557_13": "Tena vuttaṃ apadāne –",
  "atk-s0508a1:558_0": "“Sindhuyā nadiyā tīre, cakkavāko ahaṃ tadā;",
  "atk-s0508a1:559_0": "Suddhasevālabhakkhohaṃ, pāpesu ca susaññato.",
  "atk-s0508a1:560_0": "“Addasaṃ virajaṃ buddhaṃ, gacchantaṃ anilañjase;",
  "atk-s0508a1:561_0": "Tuṇḍena sālaṃ paggayha, vipassissābhiropayiṃ.",
  "atk-s0508a1:562_0": "“Yassa saddhā tathāgate, acalā suppatiṭṭhitā;",
  "atk-s0508a1:563_0": "Tena cittappasādena, duggatiṃ so na gacchati.",
  "atk-s0508a1:564_0": "“Svāgataṃ vata me āsi, buddhaseṭṭhassa santike;",
  "atk-s0508a1:565_0": "Vihaṅgamena santena, subījaṃ ropitaṃ mayā.",
  "atk-s0508a1:566_0": "“Ekanavutito kappe, yaṃ pupphamabhiropayiṃ;",
  "atk-s0508a1:567_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:568_0": "“Sucārudassanā nāma, aṭṭhete ekanāmakā;",
  "atk-s0508a1:569_0": "Kappe sattarase āsuṃ, cakkavattī mahabbalā.",
  "atk-s0508a1:570_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:571_0": "Athassa purāṇadutiyikā taṃ palobhetukāmā alaṅkatapaṭiyattā puttena saddhiṃ upagantvā piyālāpabhāvādikehi bhāvavivaraṇakammaṃ nāma kātuṃ ārabhi.",
  "atk-s0508a1:571_1": "Thero tassā kāraṇaṃ disvā attano katthacipi alaggabhāvaṃ pakāsento “vihari apekkha”nti gāthaṃ abhāsi.",
  "atk-s0508a1:572_0": "10.",
  "atk-s0508a1:572_1": "Tattha viharīti visesato hari apahari apanesi.",
  "atk-s0508a1:572_2": "Apekkhanti taṇhaṃ.",
  "atk-s0508a1:572_3": "Idhāti imasmiṃ loke attabhāve vā.",
  "atk-s0508a1:572_4": "Huranti aparasmiṃ anāgate attabhāve vā.",
  "atk-s0508a1:572_5": "Idhāti vā ajjhattikesu āyatanesu.",
  "atk-s0508a1:572_6": "Huranti bāhiresu. Vā-",
  "atk-s0508a1:572_7": "saddo samuccayattho “apadā vā dvipadā vā”tiādīsu viya.",
  "atk-s0508a1:572_8": "Yoti attānameva paraṃ viya dasseti.",
  "atk-s0508a1:572_9": "Vedagūti vedena gato maggañāṇena nibbānaṃ gato adhigato,",
  "atk-s0508a1:572_10": "cattāri vā saccāni pariññāpahānasacchikiriyābhāvanābhisamayavasena abhisamecca ṭhito.",
  "atk-s0508a1:572_11": "Yatattoti maggasaṃvarena saṃyatasabhāvo,",
  "atk-s0508a1:572_12": "sammāvāyāmena vā saṃyatasabhāvo.",
  "atk-s0508a1:572_13": "Sabbesu dhammesu anūpalittoti sabbesu ārammaṇesu dhammesu taṇhādiṭṭhilepavasena na upalitto,",
  "atk-s0508a1:572_14": "tena lābhādilokadhamme samatikkamaṃ dasseti.",
  "atk-s0508a1:572_15": "Lokassāti upādānakkhandhapañcakassa.",
  "atk-s0508a1:572_16": "Tañhi lujjanapalujjanaṭṭhena loko.",
  "atk-s0508a1:572_17": "Jaññāti jānitvā.",
  "atk-s0508a1:572_18": "Udayabbayañcāti uppādañceva vayañca,",
  "atk-s0508a1:572_19": "etena yathāvuttaguṇānaṃ pubbabhāgapaṭipadaṃ dasseti.",
  "atk-s0508a1:572_20": "Ayaṃ panettha attho –",
  "atk-s0508a1:572_21": "yo sakalassa khandhādilokassa samapaññāsāya ākārehi udayabbayaṃ jānitvā vedagū yatatto katthaci anupalitto,",
  "atk-s0508a1:572_22": "so sabbattha apekkhaṃ vineyya santusito tādisānaṃ vippakārānaṃ na kiñci maññati,",
  "atk-s0508a1:572_23": "tasmā tvaṃ andhabāle yathāgatamaggeneva gacchāti.",
  "atk-s0508a1:572_24": "Atha sā itthī “ayaṃ samaṇo mayi putte ca nirapekkho,",
  "atk-s0508a1:572_25": "na sakkā imaṃ palobhetu”nti pakkāmi.",
  "atk-s0508a1:573_0": "Puṇṇamāsattheragāthāvaṇṇanā niṭṭhitā.",
  "atk-s0508a1:574_0": "Paramatthadīpaniyā theragāthāsaṃvaṇṇanāya",
  "atk-s0508a1:575_0": "Paṭhamavaggavaṇṇanā niṭṭhitā.",
  "atk-s0508a1:576_0": "2. Dutiyavaggo",
  "atk-s0508a1:577_0": "1. Cūḷavacchattheragāthāvaṇṇanā",
  "atk-s0508a1:578_0": "Pāmojjabahuloti āyasmato cūḷavacchattherassa gāthā.",
  "atk-s0508a1:578_1": "Kā uppatti?",
  "atk-s0508a1:578_2": "So kira padumuttarassa bhagavato kāle daliddakule nibbattitvā paresaṃ bhatiyā jīvikaṃ kappento bhagavato",
  "atk-s0508a1:578_3": "sāvakaṃ sujātaṃ nāma theraṃ paṃsukūlaṃ pariyesantaṃ disvā pasannamānaso upasaṅkamitvā vatthaṃ datvā pañcapatiṭṭhitena vandi.",
  "atk-s0508a1:578_4": "So tena puññakammena tettiṃsakkhattuṃ devarajjaṃ kāresi.",
  "atk-s0508a1:578_5": "Sattasattatikkhattuṃ cakkavattī rājā ahosi.",
  "atk-s0508a1:578_6": "Anekavāraṃ padesarājā.",
  "atk-s0508a1:578_7": "Evaṃ devamanussesu saṃsaranto kassapassa bhagavato sāsane osakkamāne pabbajitvā samaṇadhammaṃ katvā ekaṃ",
  "atk-s0508a1:578_8": "buddhantaraṃ devamanussagatīsu aparāparaṃ parivattanto amhākaṃ bhagavato kāle kosambiyaṃ brāhmaṇakule nibbatti.",
  "atk-s0508a1:578_9": "Cūḷavacchotissa nāmaṃ ahosi.",
  "atk-s0508a1:578_10": "So vayappatto brāhmaṇasippesu nipphattiṃ gato buddhaguṇe sutvā pasannamānaso bhagavantaṃ upasaṅkami,",
  "atk-s0508a1:578_11": "tassa bhagavā dhammaṃ kathesi.",
  "atk-s0508a1:578_12": "So paṭiladdhasaddho pabbajitvā laddhūpasampado katapubbakicco caritānukūlaṃ kammaṭṭhānaṃ gahetvā bhāvento vihari.",
  "atk-s0508a1:578_13": "Tena ca samayena kosambikā bhikkhū bhaṇḍanajātā ahesuṃ.",
  "atk-s0508a1:578_14": "Tadā cūḷavacchatthero ubhayesaṃ bhikkhūnaṃ laddhiṃ anādāya bhagavatā dinnovāde ṭhatvā vipassanaṃ brūhetvā arahattaṃ pāpuṇi.",
  "atk-s0508a1:578_15": "Tena vuttaṃ apadāne –",
  "atk-s0508a1:579_0": "“Padumuttarabhagavato, sujāto nāma sāvako;",
  "atk-s0508a1:580_0": "Paṃsukūlaṃ gavesanto, saṅkāre caratī tadā.",
  "atk-s0508a1:581_0": "“Nagare haṃsavatiyā, paresaṃ bhatako ahaṃ;",
  "atk-s0508a1:582_0": "Upaḍḍhudussaṃ datvāna, sirasā abhivādayiṃ.",
  "atk-s0508a1:583_0": "“Tena kammena sukatena, cetanāpaṇidhīhi ca;",
  "atk-s0508a1:584_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:585_0": "“Tettiṃsakkhattuṃ devindo, devarajjamakārayiṃ;",
  "atk-s0508a1:586_0": "Sattasattatikkhattuñca, cakkavattī ahosahaṃ.",
  "atk-s0508a1:587_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:588_0": "Upaḍḍhadussadānena, modāmi akutobhayo.",
  "atk-s0508a1:589_0": "“Icchamāno cahaṃ ajja, sakānanaṃ sapabbataṃ;",
  "atk-s0508a1:590_0": "Khomadussehi chādeyyaṃ, aḍḍhudussassidaṃ phalaṃ.",
  "atk-s0508a1:591_0": "“Satasahassito kappe, yaṃ dānamadadiṃ tadā;",
  "atk-s0508a1:592_0": "Duggatiṃ nābhijānāmi, aḍḍhudussassidaṃ phalaṃ.",
  "atk-s0508a1:593_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:594_0": "Atha cūḷavacchatthero arahattaṃ patvā tesaṃ bhikkhūnaṃ kalahābhiratiyā sakatthavināsaṃ disvā dhammasaṃvegappatto,",
  "atk-s0508a1:594_1": "attano ca pattavisesaṃ paccavekkhitvā pītisomanassavasena “pāmojjabahulo”ti gāthaṃ abhāsi.",
  "atk-s0508a1:595_0": "11.",
  "atk-s0508a1:595_1": "Tattha pāmojjabahuloti suparisuddhasīlatāya vippaṭisārābhāvato adhikusalesu dhammesu abhirativasena pamodabahulo.",
  "atk-s0508a1:595_2": "Tenevāha “dhamme buddhappavedite”ti.",
  "atk-s0508a1:595_3": "Tattha dhammeti.",
  "atk-s0508a1:595_4": "Sattatiṃsāya bodhipakkhiyadhamme navavidhe vā lokuttaradhamme.",
  "atk-s0508a1:595_5": "So hi sabbaññubuddhena sāmukkaṃsikāya desanāya pakāsitattā sātisayaṃ buddhappavedito nāma.",
  "atk-s0508a1:595_6": "Tassa pana adhigamūpāyabhāvato desanādhammopi idha labbhateva.",
  "atk-s0508a1:595_7": "Padaṃ santanti nibbānaṃ sandhāya vadati.",
  "atk-s0508a1:595_8": "Evarūpo hi bhikkhu santaṃ padaṃ santaṃ koṭṭhāsaṃ sabbasaṅkhārānaṃ upasamabhāvato saṅkhārūpasamaṃ paramasukhatāya",
  "atk-s0508a1:595_9": "sukhaṃ nibbānaṃ adhigacchati vindatiyeva.",
  "atk-s0508a1:595_10": "Parisuddhasīlo hi bhikkhu vippaṭisārābhāvena pāmojjabahulo saddhamme yuttappayutto vimuttipariyosānā sabbasampattiyo pāpuṇāti. Yathāha –",
  "atk-s0508a1:595_11": "“avippaṭisāratthāni kho, ānanda,",
  "atk-s0508a1:595_12": "kusalāni sīlāni,",
  "atk-s0508a1:595_13": "avippaṭisāro pāmojjatthāyā”tiādi.",
  "atk-s0508a1:595_14": "Atha vā pāmojjabahuloti sammāsambuddho bhagavā,",
  "atk-s0508a1:595_15": "svākkhāto dhammo,",
  "atk-s0508a1:595_16": "suppaṭipanno saṅghoti ratanattayaṃ sandhāya pamodabahulo.",
  "atk-s0508a1:595_17": "Tattha pana so pamodabahulo kiṃ vā karotīti āha “dhamme buddhappavedite”tiādi.",
  "atk-s0508a1:595_18": "Saddhāsampannassa hi sappurisasaṃsevanasaddhammassavanayonisomanasikāradhammānudhammapaṭipattīnaṃ sukheneva",
  "atk-s0508a1:595_19": "sambhavato sampattiyo hatthagatā eva honti, yathāha –",
  "atk-s0508a1:595_20": "“saddhājāto upasaṅkamati,",
  "atk-s0508a1:595_21": "upasaṅkamanto payirupāsatī”tiādi.",
  "atk-s0508a1:596_0": "Cūḷavacchattheragāthāvaṇṇanā niṭṭhitā.",
  "atk-s0508a1:597_0": "2. Mahāvacchattheragāthāvaṇṇanā",
  "atk-s0508a1:598_0": "Paññābalīti āyasmato mahāvacchattherassa gāthā.",
  "atk-s0508a1:598_1": "Kā uppatti?",
  "atk-s0508a1:598_2": "Ayaṃ kira padumuttarassa bhagavato bhikkhusaṅghassa ca pānīyadānamadāsi.",
  "atk-s0508a1:598_3": "Puna sikhissa bhagavato kāle upāsako hutvā vivaṭṭūpanissayaṃ bahuṃ puññakammaṃ akāsi,",
  "atk-s0508a1:598_4": "so tehi puññakammehi tattha tattha sugatīsuyeva saṃsaranto imasmiṃ buddhuppāde magadharaṭṭhe nāḷakagāme",
  "atk-s0508a1:598_5": "samiddhissa nāma brāhmaṇassa putto hutvā nibbatti.",
  "atk-s0508a1:598_6": "Tassa mahāvacchoti nāmaṃ ahosi.",
  "atk-s0508a1:598_7": "So vayappatto āyasmato sāriputtassa bhagavato sāvakabhāvaṃ sutvā “sopi nāma mahāpañño.",
  "atk-s0508a1:598_8": "Yassa sāvakattaṃ upāgato,",
  "atk-s0508a1:598_9": "so eva maññe imasmiṃ loke aggapuggalo”ti bhagavati saddhaṃ uppādetvā satthu santike pabbajitvā kammaṭṭhānaṃ anuyuñjanto nacirasseva arahattaṃ pāpuṇi.",
  "atk-s0508a1:598_10": "Tena vuttaṃ apadāne –",
  "atk-s0508a1:599_0": "“Padumuttarabuddhassa, bhikkhusaṅghe anuttare;",
  "atk-s0508a1:600_0": "Pasannacitto sumano, pānīyaghaṭamapūrayiṃ.",
  "atk-s0508a1:601_0": "“Pabbatagge dumagge vā, ākāse vātha bhūmiyaṃ;",
  "atk-s0508a1:602_0": "Yadā pānīyamicchāmi, khippaṃ nibbattate mama.",
  "atk-s0508a1:603_0": "“Satasahassito kappe, yaṃ dānamadadiṃ tadā;",
  "atk-s0508a1:604_0": "Duggatiṃ nābhijānāmi, dakadānassidaṃ phalaṃ.",
  "atk-s0508a1:605_0": "“Kilesā jhāpitā mayhaṃ…pe… bhavā sabbe samūhatā;",
  "atk-s0508a1:606_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:607_0": "Evaṃ pana arahattaṃ patvā vimuttisukhaṃ anubhavanto sāsanassa niyyānikabhāvavibhāvanena sabrahmacārīnaṃ ussāhajananatthaṃ “paññābalī”ti gāthaṃ abhāsi.",
  "atk-s0508a1:608_0": "12.",
  "atk-s0508a1:608_1": "Tattha paññābalīti pārihāriyapaññāya vipassanāpaññāya ca vasena abhiṇhaso sātisayena paññābalena samannāgato.",
  "atk-s0508a1:608_2": "Sīlavatūpapannoti ukkaṃsagatena catupārisuddhisīlena,",
  "atk-s0508a1:608_3": "dhutadhammasaṅkhātehi vatehi ca upapanno samannāgato.",
  "atk-s0508a1:608_4": "Samāhitoti upacārappanābhedena samādhinā samāhito.",
  "atk-s0508a1:608_5": "Jhānaratoti tato eva ārammaṇūpanijjhāne lakkhaṇūpanijjhāne ca rato satatābhiyutto.",
  "atk-s0508a1:608_6": "Sabbakālaṃ satiyā avippavāsavasena satimā.",
  "atk-s0508a1:608_7": "Yadatthiyanti atthato anapetaṃ atthiyaṃ,",
  "atk-s0508a1:608_8": "yena atthiyaṃ yadatthiyaṃ.",
  "atk-s0508a1:608_9": "Yathā paccaye paribhuñjantassa paribhuñjanaṃ atthiyaṃ hoti,",
  "atk-s0508a1:608_10": "tathā bhojanaṃ bhuñjamāno.",
  "atk-s0508a1:608_11": "Sāmiparibhogena hi taṃ atthiyaṃ hoti dāyajjaparibhogena vā,",
  "atk-s0508a1:608_12": "na aññathā bhojananti ca nidassanamattaṃ daṭṭhabbaṃ.",
  "atk-s0508a1:608_13": "Bhuñjiyati paribhuñjiyatīti vā bhojanaṃ,",
  "atk-s0508a1:608_14": "cattāro paccayā.",
  "atk-s0508a1:608_15": "“Yadatthika”nti vā pāṭho.",
  "atk-s0508a1:608_16": "Yadatthaṃ yassatthāya satthārā paccayā anuññātā,",
  "atk-s0508a1:608_17": "tadatthaṃ kāyassa ṭhitiādiatthaṃ,",
  "atk-s0508a1:608_18": "tañca anupādisesanibbānatthaṃ.",
  "atk-s0508a1:608_19": "Tasmā anupādāparinibbānatthaṃ bhojanapaccaye bhuñjamāno tato eva kaṅkhetha kālaṃ attano anupādāparinibbānakālaṃ āgameyya.",
  "atk-s0508a1:608_20": "Idha imasmiṃ sāsane vītarāgo.",
  "atk-s0508a1:608_21": "Bāhirakassa pana kāmesu vītarāgassa idaṃ natthīti adhippāyo.",
  "atk-s0508a1:609_0": "Mahāvacchattheragāthāvaṇṇanā niṭṭhitā.",
  "atk-s0508a1:610_0": "3. Vanavacchattheragāthāvaṇṇanā",
  "atk-s0508a1:611_0": "Nīlabbhavaṇṇāti āyasmato vanavacchattherassa gāthā.",
  "atk-s0508a1:611_1": "Kā uppatti?",
  "atk-s0508a1:611_2": "So kira atthadassino bhagavato kāle kacchapayoniyaṃ nibbatto vinatāya nāma nadiyā vasati.",
  "atk-s0508a1:611_3": "Tassa khuddakanāvappamāṇo attabhāvo ahosi.",
  "atk-s0508a1:611_4": "So kira ekadivasaṃ bhagavantaṃ nadiyā tīre ṭhitaṃ disvā,",
  "atk-s0508a1:611_5": "“pāraṃ gantukāmo maññe bhagavā”ti attano piṭṭhiyaṃ āropetvā netukāmo pādamūle nipajji.",
  "atk-s0508a1:611_6": "Bhagavā tassa ajjhāsayaṃ ñatvā taṃ anukampanto āruhi.",
  "atk-s0508a1:611_7": "So pītisomanassajāto sotaṃ chindanto jiyāya vegena khittasaro viya tāvadeva paratīraṃ pāpesi.",
  "atk-s0508a1:611_8": "Bhagavā tassa puññassa phalaṃ etarahi nibbattanakasampattiñca byākaritvā pakkāmi.",
  "atk-s0508a1:611_9": "So tena puññakammena devamanussesu saṃsaranto anekasatakkhattuṃ tāpasapabbajjaṃ pabbajitvā araññavāsīyeva ahosi.",
  "atk-s0508a1:611_10": "Puna kassapabuddhakāle kapotayoniyaṃ nibbattitvā araññe viharantaṃ mettāvihāriṃ ekaṃ bhikkhuṃ disvā cittaṃ pasādesi.",
  "atk-s0508a1:612_0": "Tato pana cuto bārāṇasiyaṃ kulagehe nibbattitvā vayappatto saṃvegajāto pabbajitvā vivaṭṭūpanissayaṃ bahuṃ puññakammaṃ upacini.",
  "atk-s0508a1:612_1": "Evaṃ tattha tattha devamanussesu saṃsaritvā imasmiṃ buddhuppāde kapilavatthunagare vacchagottassa nāma brāhmaṇassa gehe paṭisandhiṃ gaṇhi.",
  "atk-s0508a1:612_2": "Tassa mātā paripakkagabbhā araññaṃ dassanatthāya sañjātadohaḷā araññaṃ pavisitvā vicarati,",
  "atk-s0508a1:612_3": "tāvadevassā kammajavātā caliṃsu,",
  "atk-s0508a1:612_4": "tirokaraṇiṃ parikkhipitvā adaṃsu.",
  "atk-s0508a1:612_5": "Sā dhaññapuññalakkhaṇaṃ puttaṃ vijāyi.",
  "atk-s0508a1:612_6": "So bodhisattena saha paṃsukīḷikasahāyo ahosi.",
  "atk-s0508a1:612_7": "“Vaccho”tissa nāmañca ahosi.",
  "atk-s0508a1:612_8": "Vanābhiratiyā vasena vanavacchoti paññāyittha.",
  "atk-s0508a1:612_9": "Aparabhāge mahāsatte mahābhinikkhamanaṃ nikkhamitvā mahāpadhānaṃ padahante,",
  "atk-s0508a1:612_10": "“ahampi siddhatthakumārena saha araññe viharissāmī”ti nikkhamitvā tāpasapabbajjaṃ pabbajitvā himavante",
  "atk-s0508a1:612_11": "vasanto abhisambuddhabhāvaṃ sutvā bhagavato santikaṃ upagantvā pabbajitvā kammaṭṭhānaṃ gahetvā araññe",
  "atk-s0508a1:612_12": "vasamāno nacirasseva vipassanaṃ ussukkāpetvā arahattaṃ sacchākāsi.",
  "atk-s0508a1:612_13": "Tena vuttaṃ apadāne –",
  "atk-s0508a1:613_0": "“Atthadassī tu bhagavā, sayambhū lokanāyako;",
  "atk-s0508a1:614_0": "Vinatānadiyā tīraṃ, upagacchi tathāgato.",
  "atk-s0508a1:615_0": "“Udakā abhinikkhamma, kacchapo vārigocaro;",
  "atk-s0508a1:616_0": "Buddhaṃ tāretukāmohaṃ, upesiṃ lokanāyakaṃ.",
  "atk-s0508a1:617_0": "“Abhirūhatu maṃ buddho, atthadassī mahāmuni;",
  "atk-s0508a1:618_0": "Ahaṃ taṃ tārayissāmi, dukkhassantakaro tuvaṃ.",
  "atk-s0508a1:619_0": "“Mama saṅkappamaññāya, atthadassī mahāyaso;",
  "atk-s0508a1:620_0": "Abhirūhitvā me piṭṭhiṃ, aṭṭhāsi lokanāyako.",
  "atk-s0508a1:621_0": "“Yato sarāmi attānaṃ, yato pattosmi viññutaṃ;",
  "atk-s0508a1:622_0": "Sukhaṃ me tādisaṃ natthi, phuṭṭhe pādatale yathā.",
  "atk-s0508a1:623_0": "“Uttaritvāna sambuddho, atthadassī mahāyaso;",
  "atk-s0508a1:624_0": "Naditīramhi ṭhatvāna, imā gāthā abhāsatha.",
  "atk-s0508a1:625_0": "“Yāvatā vattate cittaṃ, gaṅgāsotaṃ tarāmahaṃ;",
  "atk-s0508a1:626_0": "Ayañca kacchapo rājā, tāresi mama paññavā.",
  "atk-s0508a1:627_0": "“Iminā buddhataraṇena, mettacittavatāya ca;",
  "atk-s0508a1:628_0": "Aṭṭhārase kappasate, devaloke ramissati.",
  "atk-s0508a1:629_0": "“Devalokā idhāgantvā, sukkamūlena codito;",
  "atk-s0508a1:630_0": "Ekāsane nisīditvā, kaṅkhāsotaṃ tarissati.",
  "atk-s0508a1:631_0": "“Yathāpi bhaddake khette, bījaṃ appampi ropitaṃ;",
  "atk-s0508a1:632_0": "Sammādhāre pavecchante, phalaṃ toseti kassakaṃ.",
  "atk-s0508a1:633_0": "“Tathevidaṃ buddhakhettaṃ, sammāsambuddhadesitaṃ;",
  "atk-s0508a1:634_0": "Sammādhāre pavecchante, phalaṃ maṃ tosayissati.",
  "atk-s0508a1:635_0": "“Padhānapahitattomhi, upasanto nirūpadhi;",
  "atk-s0508a1:636_0": "Sabbāsave pariññāya, viharāmi anāsavo.",
  "atk-s0508a1:637_0": "“Aṭṭhārase kappasate, yaṃ kammamakariṃ tadā;",
  "atk-s0508a1:638_0": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:639_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:640_0": "Evaṃ pana arahattaṃ patvā bhagavati kapilavatthusmiṃ viharante tattha gantvā satthāraṃ vanditvā bhikkhūhi samāgato paṭisanthāravasena “kiṃ, āvuso,",
  "atk-s0508a1:640_1": "araññe phāsuvihāro laddho”ti puṭṭho “ramaṇīyā, āvuso,",
  "atk-s0508a1:640_2": "araññe pabbatā”ti attanā vuṭṭhapabbate vaṇṇento “nīlabbhavaṇṇā”ti gāthaṃ abhāsi.",
  "atk-s0508a1:641_0": "13.",
  "atk-s0508a1:641_1": "Tattha nīlabbhavaṇṇāti nīlavalāhakanibhā nīlavalāhakasaṇṭhānā ca.",
  "atk-s0508a1:641_2": "Rucirāti ruciyā sakiraṇā pabhassarā ca.",
  "atk-s0508a1:641_3": "Sītavārīti sītalasalilā.",
  "atk-s0508a1:641_4": "Sucindharāti sucisuddhabhūmibhāgatāya suddhacittānaṃ vā ariyānaṃ nivāsanaṭṭhānatāya sucindharā.",
  "atk-s0508a1:641_5": "Gāthāsukhatthañhi sānunāsikaṃ katvā niddeso.",
  "atk-s0508a1:641_6": "“Sītavārisucindharā”tipi pāṭho,",
  "atk-s0508a1:641_7": "sītasucivāridharā sītalavimalasalilāsayavantoti attho.",
  "atk-s0508a1:641_8": "Indagopakasañchannāti indagopakanāmakehi pavāḷavaṇṇehi rattakimīhi sañchāditā pāvussakālavasena evamāha.",
  "atk-s0508a1:641_9": "Keci pana “indagopakanāmāni rattatiṇānī”ti vadanti.",
  "atk-s0508a1:641_10": "Apare “kaṇikārarukkhā”ti.",
  "atk-s0508a1:641_11": "Selāti silāmayā pabbatā,",
  "atk-s0508a1:641_12": "na paṃsupabbatāti attho. Tenāha –",
  "atk-s0508a1:641_13": "“yathāpi pabbato selo”ti.",
  "atk-s0508a1:641_14": "Ramayanti manti maṃ ramāpenti,",
  "atk-s0508a1:641_15": "mayhaṃ vivekābhirattiṃ paribrūhenti.",
  "atk-s0508a1:641_16": "Evaṃ thero attano cirakālaparibhāvitaṃ araññābhiratiṃ pavedento tividhaṃ vivekābhiratimeva dīpeti.",
  "atk-s0508a1:641_17": "Tattha upadhivivekena aññābyākaraṇaṃ dīpitameva hotīti.",
  "atk-s0508a1:642_0": "Vanavacchattheragāthāvaṇṇanā niṭṭhitā.",
  "atk-s0508a1:643_0": "4. Sivakasāmaṇeragāthāvaṇṇanā",
  "atk-s0508a1:644_0": "Upajjhāyoti sivakassa sāmaṇerassa gāthā.",
  "atk-s0508a1:644_1": "Kā uppatti?",
  "atk-s0508a1:644_2": "So kira ito ekatiṃse kappe vessabhussa bhagavato kāle kulagehe nibbatto ekadivasaṃ kenacideva karaṇīyena",
  "atk-s0508a1:644_3": "araññaṃ paviṭṭho tattha pabbatantare nisinnaṃ vessabhuṃ bhagavantaṃ disvā pasannacitto upasaṅkamitvā",
  "atk-s0508a1:644_4": "vanditvā añjaliṃ paggayha aṭṭhāsi.",
  "atk-s0508a1:644_5": "Puna tattha manoharāni kāsumārikaphalāni disvā tāni gahetvā bhagavato upanesi,",
  "atk-s0508a1:644_6": "paṭiggahesi bhagavā anukampaṃ upādāya.",
  "atk-s0508a1:644_7": "So tena puññakammena devamanussesu saṃsaranto kassapassa bhagavato sāsane mātule pabbajante tena saddhiṃ",
  "atk-s0508a1:644_8": "pabbajitvā bahuṃ vivaṭṭūpanissayaṃ kusalaṃ upacinitvā imasmiṃ buddhuppāde vanavacchattherassa bhāgineyyo",
  "atk-s0508a1:644_9": "hutvā nibbatto,",
  "atk-s0508a1:644_10": "sivakotissa nāmaṃ ahosi.",
  "atk-s0508a1:644_11": "Tassa mātā attano jeṭṭhabhātike vanavacche sāsane pabbajitvā pabbajitakiccaṃ matthakaṃ pāpetvā araññe viharante taṃ pavattiṃ sutvā puttaṃ āha –",
  "atk-s0508a1:644_12": "“tāta sivaka,",
  "atk-s0508a1:644_13": "therassa santike pabbajitvā theraṃ upaṭṭhaha,",
  "atk-s0508a1:644_14": "mahallako dāni thero”ti.",
  "atk-s0508a1:644_15": "So mātu ekavacaneneva ca pubbe katādhikāratāya ca mātulattherassa santikaṃ gantvā pabbajitvā taṃ upaṭṭhahanto araññe vasati.",
  "atk-s0508a1:645_0": "Tassa ekadivasaṃ kenacideva karaṇīyena gāmantaṃ gatassa kharo ābādho uppajji.",
  "atk-s0508a1:645_1": "Manussesu bhesajjaṃ karontesupi na paṭippassambhi.",
  "atk-s0508a1:645_2": "Tasmiṃ cirāyante thero “sāmaṇero cirāyati,",
  "atk-s0508a1:645_3": "kiṃ nu kho kāraṇa”nti tattha gantvā taṃ gilānaṃ disvā tassa taṃ taṃ kattabbayuttakaṃ karonto divasabhāgaṃ",
  "atk-s0508a1:645_4": "vītināmetvā rattibhāge balavapaccūsavelāyaṃ āha – “sivaka,",
  "atk-s0508a1:645_5": "na mayā pabbajitakālato paṭṭhāya gāme vasitapubbaṃ,",
  "atk-s0508a1:645_6": "ito araññameva gacchāmā”ti.",
  "atk-s0508a1:645_7": "Taṃ sutvā sivako “yadipi me, bhante,",
  "atk-s0508a1:645_8": "idāni kāyo gāmante ṭhito,",
  "atk-s0508a1:645_9": "cittaṃ pana araññe,",
  "atk-s0508a1:645_10": "tasmā sayānopi araññameva gamissāmī”ti,",
  "atk-s0508a1:645_11": "taṃ sutvā thero taṃ bāhāyaṃ gahetvā araññameva netvā ovādaṃ adāsi.",
  "atk-s0508a1:645_12": "So therassa ovāde ṭhatvā vipassitvā arahattaṃ pāpuṇi.",
  "atk-s0508a1:645_13": "Tena vuttaṃ apadāne –",
  "atk-s0508a1:646_0": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:647_0": "Addasaṃ virajaṃ buddhaṃ, lokajeṭṭhaṃ narāsabhaṃ.",
  "atk-s0508a1:648_0": "“Pasannacitto sumano, kire katvāna añjaliṃ;",
  "atk-s0508a1:649_0": "Kāsumārikamādāya, buddhaseṭṭhassadāsahaṃ.",
  "atk-s0508a1:650_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:651_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:652_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:653_0": "So arahattaṃ patvā upajjhāyena attanā ca vuttamatthaṃ saṃsanditvā attano vivekābhiratikataṃ katakiccatañca",
  "atk-s0508a1:653_1": "pavedento “upajjhāyo maṃ avacā”ti gāthaṃ abhāsi.",
  "atk-s0508a1:654_0": "14.",
  "atk-s0508a1:654_1": "Tattha upajjhāyoti vajjāvajjaṃ upanijjhāyati hitesitaṃ paccupaṭṭhapetvā ñāṇacakkhunā pekkhatīti upajjhāyo.",
  "atk-s0508a1:654_2": "Manti attānaṃ vadati.",
  "atk-s0508a1:654_3": "Avacāti abhāsi.",
  "atk-s0508a1:654_4": "Ito gacchāma sīvakāti vuttākāradassanaṃ, sivaka,",
  "atk-s0508a1:654_5": "ito gāmantato araññaṭṭhānameva ehi gacchāma,",
  "atk-s0508a1:654_6": "tadeva amhākaṃ vasanayogganti adhippāyo.",
  "atk-s0508a1:654_7": "Evaṃ pana upajjhāyena vutto sivako bhadro assājānīyo viya kasābhihato sañjātasaṃvego hutvā araññameva gantukāmataṃ pavedento –",
  "atk-s0508a1:655_0": "“Gāme me vasati kāyo, araññaṃ me gataṃ mano;",
  "atk-s0508a1:656_0": "Semānakopi gacchāmi, natthi saṅgo vijānata”nti. –āha;",
  "atk-s0508a1:657_0": "Tassattho –",
  "atk-s0508a1:657_1": "yasmā idāni yadipi me idaṃ sarīraṃ gāmante ṭhitaṃ,",
  "atk-s0508a1:657_2": "ajjhāsayo pana araññameva gato,",
  "atk-s0508a1:657_3": "tasmā semānakopi gacchāmi gelaññena ṭhānanisajjāgamanesu asamatthatāya sayānopi iminā sayitākārena sarīsapo viya sarīsapanto, etha, bhante,",
  "atk-s0508a1:657_4": "araññameva gacchāma, kasmā?",
  "atk-s0508a1:657_5": "Natthi saṅgo vijānatanti,",
  "atk-s0508a1:657_6": "yasmā dhammasabhāvā kāmesu saṃsāre ca ādīnavaṃ,",
  "atk-s0508a1:657_7": "nekkhamme nibbāne ca ānisaṃsaṃ yāthāvato jānantassa na katthaci saṅgo,",
  "atk-s0508a1:657_8": "tasmā ekapadeneva upajjhāyassa āṇā anuṭhitāti,",
  "atk-s0508a1:657_9": "tadapadesena aññaṃ byākāsi.",
  "atk-s0508a1:658_0": "Sivakasāmaṇeragāthāvaṇṇanā niṭṭhitā.",
  "atk-s0508a1:659_0": "5. Kuṇḍadhānattheragāthāvaṇṇanā",
  "atk-s0508a1:660_0": "Pañca chinde pañca jaheti āyasmato kuṇḍadhānattherassa gāthā.",
  "atk-s0508a1:660_1": "Kā uppatti?",
  "atk-s0508a1:660_2": "So kira padumuttarassa bhagavato kāle haṃsavatīnagare kulagehe uppanno vayappatto heṭṭhā vuttanayeneva",
  "atk-s0508a1:660_3": "bhagavantaṃ upasaṅkamitvā dhammaṃ suṇanto satthārā ekaṃ bhikkhuṃ paṭhamaṃ salākaṃ gaṇhantānaṃ aggaṭṭhāne",
  "atk-s0508a1:660_4": "ṭhapiyamānaṃ disvā taṃ ṭhānantaraṃ patthetvā tadanurūpaṃ puññaṃ karonto vicari.",
  "atk-s0508a1:660_5": "So ekadivasaṃ padumuttarassa bhagavato nirodhasamāpattito vuṭṭhāya nisinnassa manosilācuṇṇapiñjaraṃ mahantaṃ kadaliphalakaṇṇikaṃ upanesi,",
  "atk-s0508a1:660_6": "taṃ bhagavā paṭiggahetvā paribhuñji.",
  "atk-s0508a1:660_7": "So tena puññakammena ekādasakkhattuṃ devesu devarajjaṃ kāresi.",
  "atk-s0508a1:660_8": "Catuvīsativāre rājā ahosi cakkavattī.",
  "atk-s0508a1:660_9": "Evaṃ so punappunaṃ puññāni katvā aparāparaṃ devamanussesu saṃsaranto kassapabuddhakāle bhummadevatā hutvā nibbatti.",
  "atk-s0508a1:660_10": "Dīghāyukabuddhānañca nāma na anvaddhamāsiko uposatho hoti.",
  "atk-s0508a1:660_11": "Tathā hi vipassissa bhagavato chabbassantare chabbassantare uposatho ahosi.",
  "atk-s0508a1:660_12": "Kassapadasabalo pana chaṭṭhe chaṭṭhe māse pātimokkhaṃ osāresi.",
  "atk-s0508a1:660_13": "Tassa pātimokkhassa osāraṇakāle disāvāsikā dve sahāyakā bhikkhū “uposathaṃ karissāmā”ti gacchanti.",
  "atk-s0508a1:661_0": "Ayaṃ bhummadevatā cintesi –",
  "atk-s0508a1:661_1": "“imesaṃ dvinnaṃ bhikkhūnaṃ metti ativiya daḷhā,",
  "atk-s0508a1:661_2": "kiṃ nu kho,",
  "atk-s0508a1:661_3": "bhedake sati bhijjeyya,",
  "atk-s0508a1:661_4": "na bhijjeyyā”ti,",
  "atk-s0508a1:661_5": "sā tesaṃ okāsaṃ olokayamānā tesaṃ avidūreneva gacchati.",
  "atk-s0508a1:661_6": "Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ gantvā dhotahatthapādo",
  "atk-s0508a1:661_7": "hutvā gumbasamīpato nikkhamati bhummadevatā tassa therassa pacchato uttamarūpā itthī hutvā kese vidhunitvā",
  "atk-s0508a1:661_8": "saṃvidhāya sambandhantī viya piṭṭhiyaṃ paṃsuṃ puñchamānā viya sāṭakaṃ saṃvidhāya nivāsayamānā viya ca",
  "atk-s0508a1:661_9": "hutvā therassa padānupadikā hutvā gumbato nikkhantā.",
  "atk-s0508a1:661_10": "Ekamante ṭhito sahāyakatthero taṃ kāraṇaṃ disvāva domanassajāto “naṭṭho dāni me iminā bhikkhunā saddhiṃ dīgharattānugato sineho,",
  "atk-s0508a1:661_11": "sacāhaṃ evaṃvidhabhāvaṃ jāneyyaṃ,",
  "atk-s0508a1:661_12": "ettakaṃ addhānaṃ iminā saddhiṃ vissāsaṃ na kareyya”nti cintetvā āgacchantassevassa,",
  "atk-s0508a1:661_13": "“handāvuso,",
  "atk-s0508a1:661_14": "tuyhaṃ pattacīvaraṃ,",
  "atk-s0508a1:661_15": "tādisena pāpena saddhiṃ ekamaggaṃ nāgacchāmī”ti āha.",
  "atk-s0508a1:661_16": "Taṃ kathaṃ sutvā tassa lajjibhikkhuno hadayaṃ tikhiṇasattiṃ gahetvā viddhaṃ viya ahosi.",
  "atk-s0508a1:661_17": "Tato naṃ āha – “āvuso,",
  "atk-s0508a1:661_18": "kiṃ nāmetaṃ vadasi,",
  "atk-s0508a1:661_19": "ahaṃ ettakaṃ kālaṃ dukkaṭamattampi āpattiṃ na jānāmi.",
  "atk-s0508a1:661_20": "Tvaṃ pana maṃ ajja ‘pāpo’ti vadasi,",
  "atk-s0508a1:661_21": "kiṃ te diṭṭha”nti.",
  "atk-s0508a1:661_22": "“Kiṃ aññena diṭṭhena,",
  "atk-s0508a1:661_23": "kiṃ tvaṃ evaṃvidhena alaṅkatapaṭiyattena mātugāmena saddhiṃ ekaṭṭhāne hutvā nikkhanto”ti.",
  "atk-s0508a1:661_24": "“Natthetaṃ, āvuso, mayhaṃ,",
  "atk-s0508a1:661_25": "nāhaṃ evarūpaṃ mātugāmaṃ passāmī”ti.",
  "atk-s0508a1:661_26": "Tassa yāvatatiyaṃ kathentassāpi itaro thero kathaṃ asaddahitvā attanā diṭṭhakāraṇaṃyeva bhūtattaṃ katvā",
  "atk-s0508a1:661_27": "gaṇhanto tena saddhiṃ ekamaggena agantvā aññena maggena satthu santikaṃ gato.",
  "atk-s0508a1:661_28": "Itaropi bhikkhu aññena maggena satthu santikaṃyeva gato.",
  "atk-s0508a1:662_0": "Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge sañjānitvā,",
  "atk-s0508a1:662_1": "“imasmiṃ uposathagge evarūpo nāma pāpabhikkhu atthi,",
  "atk-s0508a1:662_2": "nāhaṃ tena saddhiṃ uposathaṃ karissāmī”ti nikkhamitvā bahi aṭṭhāsi.",
  "atk-s0508a1:662_3": "Atha bhummadevatā “bhāriyaṃ mayā kammaṃ kata”nti mahallakaupāsakavaṇṇena tassa santikaṃ gantvā “kasmā, bhante,",
  "atk-s0508a1:662_4": "ayyo imasmiṃ ṭhāne ṭhito”ti āha. “Upāsaka,",
  "atk-s0508a1:662_5": "imaṃ uposathaggaṃ eko pāpabhikkhu paviṭṭho,",
  "atk-s0508a1:662_6": "‘nāhaṃ tena saddhiṃ uposathaṃ karomī’ti bahi ṭhitomhī”ti. “Bhante,",
  "atk-s0508a1:662_7": "mā evaṃ gaṇhatha,",
  "atk-s0508a1:662_8": "parisuddhasīlo esa bhikkhu.",
  "atk-s0508a1:662_9": "Tumhehi diṭṭhamātugāmo nāma ahaṃ,",
  "atk-s0508a1:662_10": "mayā tumhākaṃ vīmaṃsanatthāya ‘daḷhā nu kho imesaṃ therānaṃ metti,",
  "atk-s0508a1:662_11": "no daḷhā’ti bhijjanābhijjanabhāvaṃ olokentena taṃ kammaṃ kata”nti. “Ko pana,",
  "atk-s0508a1:662_12": "tvaṃ sappurisā”ti?",
  "atk-s0508a1:662_13": "“Ahaṃ ekā bhummadevatā,",
  "atk-s0508a1:662_14": "bhante”ti devaputto kathento dibbānubhāvena ṭhatvā therassa pādesu nipatitvā “mayhaṃ, bhante, khamatha,",
  "atk-s0508a1:662_15": "etaṃ dosaṃ thero na jānāti,",
  "atk-s0508a1:662_16": "uposathaṃ karothā”ti theraṃ yācitvā uposathaggaṃ pavesesi.",
  "atk-s0508a1:662_17": "So thero uposathaṃ tāva ekaṭṭhāne akāsi,",
  "atk-s0508a1:662_18": "mittasanthavavasena pana puna tena saddhiṃ na ekaṭṭhāne ahosīti.",
  "atk-s0508a1:662_19": "Imassa therassa kammaṃ na kathīyati,",
  "atk-s0508a1:662_20": "cuditakatthero pana aparāparaṃ vipassanāya kammaṃ karonto arahattaṃ pāpuṇi.",
  "atk-s0508a1:663_0": "Bhummadevatā tassa kammassa nissandena ekaṃ buddhantaraṃ apāyabhayato na muccittha.",
  "atk-s0508a1:663_1": "Sace pana kismiñci kāle manussattaṃ āgacchati,",
  "atk-s0508a1:663_2": "aññena yena kenaci kato doso tasseva upari patati.",
  "atk-s0508a1:663_3": "So amhākaṃ bhagavato kāle sāvatthiyaṃ brāhmaṇakule nibbatti.",
  "atk-s0508a1:663_4": "“Dhānamāṇavo”tissa nāmaṃ akaṃsu.",
  "atk-s0508a1:663_5": "So vayappatto tayo vede uggaṇhitvā mahallakakāle satthu dhammadesanaṃ sutvā paṭiladdhasaddho pabbaji,",
  "atk-s0508a1:663_6": "tassa upasampannadivasato paṭṭhāya ekā alaṅkatapaṭiyattā itthī tasmiṃ gāmaṃ pavisante saddhiṃyeva gāmaṃ pavisati,",
  "atk-s0508a1:663_7": "nikkhamante nikkhamati.",
  "atk-s0508a1:663_8": "Vihāraṃ pavisantepi saddhiṃ pavisati,",
  "atk-s0508a1:663_9": "tiṭṭhantepi tiṭṭhatīti evaṃ niccānubandhā paññāyati.",
  "atk-s0508a1:663_10": "Thero taṃ na passati.",
  "atk-s0508a1:663_11": "Tassa puna purimakammanissandena sā aññesaṃ upaṭṭhāti.",
  "atk-s0508a1:663_12": "Gāme yāguṃ bhikkhañca dadamānā itthiyo “bhante,",
  "atk-s0508a1:663_13": "ayaṃ eko yāguuḷuṅko tumhākaṃ,",
  "atk-s0508a1:663_14": "eko imissā amhākaṃ sahāyikāyā”ti parihāsaṃ karonti.",
  "atk-s0508a1:663_15": "Therassa mahatī vihesā hoti.",
  "atk-s0508a1:663_16": "Vihāragatampi naṃ sāmaṇerā ceva daharā bhikkhū ca parivāretvā “dhāno koṇḍo jāto”ti parihāsaṃ karonti.",
  "atk-s0508a1:663_17": "Athassa teneva kāraṇena kuṇḍadhānattheroti nāmaṃ jātaṃ.",
  "atk-s0508a1:663_18": "So uṭṭhāya samuṭṭhāya tehi kariyamānaṃ keḷiṃ sahituṃ asakkonto ummādaṃ gahetvā “tumhe koṇḍā,",
  "atk-s0508a1:663_19": "tumhākaṃ upajjhāyo koṇḍo,",
  "atk-s0508a1:663_20": "ācariyo koṇḍo”ti vadati.",
  "atk-s0508a1:663_21": "Atha naṃ satthu ārocesuṃ “kuṇḍadhāno, bhante,",
  "atk-s0508a1:663_22": "daharasāmaṇerehi saddhiṃ evaṃ pharusavācaṃ vadatī”ti.",
  "atk-s0508a1:663_23": "Satthā taṃ pakkosāpetvā “saccaṃ kira tvaṃ, dhāna,",
  "atk-s0508a1:663_24": "sāmaṇerehi saddhiṃ pharusavācaṃ vadasī”ti vatvā tena “saccaṃ bhagavā”ti vutte “kasmā evaṃ vadesī”ti āha. “Bhante,",
  "atk-s0508a1:663_25": "nibaddhaṃ vihesaṃ asahanto evaṃ kathemī”ti.",
  "atk-s0508a1:663_26": "“Tvaṃ pubbe katakammaṃ yāvajjadivasā jīrāpetuṃ na sakkosi,",
  "atk-s0508a1:663_27": "puna evarūpaṃ pharusaṃ māvadī bhikkhū”ti vatvā āha –",
  "atk-s0508a1:664_0": "“Māvoca pharusaṃ kañci, vuttā paṭivadeyyu taṃ;",
  "atk-s0508a1:665_0": "Dukkhā hi sārambhakathā, paṭidaṇḍā phuseyyu taṃ.",
  "atk-s0508a1:666_0": "“Sace neresi attānaṃ, kaṃso upahato yathā;",
  "atk-s0508a1:667_0": "Esa pattosi nibbānaṃ, sārambho te na vijjatī”ti. ;",
  "atk-s0508a1:668_0": "Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.",
  "atk-s0508a1:668_1": "Rājā “gacchatha, bhaṇe,",
  "atk-s0508a1:668_2": "vīmaṃsathā”ti pesetvā sayampi mandeneva parivārena therassa vasanaṭṭhānaṃ gantvā ekamante olokento aṭṭhāsi.",
  "atk-s0508a1:668_3": "Tasmiṃ khaṇe thero sūcikammaṃ karonto nisinno hoti,",
  "atk-s0508a1:668_4": "sāpi itthī avidūre ṭhāne ṭhitā viya paññāyati.",
  "atk-s0508a1:668_5": "Rājā disvā “atthidaṃ kāraṇa”nti tassā ṭhitaṭṭhānaṃ agamāsi.",
  "atk-s0508a1:668_6": "Sā tasmiṃ āgacchante therassa vasanapaṇṇasālaṃ paviṭṭhā viya ahosi.",
  "atk-s0508a1:668_7": "Rājāpi tāya saddhiṃ tameva paṇṇasālaṃ pavisitvā sabbattha olokento adisvā “nāyaṃ mātugāmo,",
  "atk-s0508a1:668_8": "therassa eko kammavipāko”ti saññaṃ katvā paṭhamaṃ therassa samīpena gacchantopi theraṃ avanditvā tassa",
  "atk-s0508a1:668_9": "kāraṇassa abhūtabhāvaṃ ñatvā āgamma theraṃ vanditvā ekamantaṃ nisinno “kacci, bhante,",
  "atk-s0508a1:668_10": "piṇḍakena na kilamathā”ti pucchi.",
  "atk-s0508a1:668_11": "Thero “vaṭṭati,",
  "atk-s0508a1:668_12": "mahārājā”ti āha.",
  "atk-s0508a1:668_13": "“Jānāmahaṃ, bhante,",
  "atk-s0508a1:668_14": "ayyassa kathaṃ,",
  "atk-s0508a1:668_15": "evarūpena parikkilesena saddhiṃ carantānaṃ tumhākaṃ ke nāma pasīdissanti,",
  "atk-s0508a1:668_16": "ito paṭṭhāya vo katthaci gamanakiccaṃ natthi,",
  "atk-s0508a1:668_17": "ahaṃ catūhi paccayehi tumhe upaṭṭhahissāmi,",
  "atk-s0508a1:668_18": "tumhe yoniso manasikāre mā pamajjitthā”ti nibaddhabhikkhaṃ paṭṭhapesi.",
  "atk-s0508a1:668_19": "Thero rājānaṃ upatthambhakaṃ labhitvā bhojanasappāyena ekaggacitto hutvā vipassanaṃ vaḍḍhetvā arahattaṃ pāpuṇi.",
  "atk-s0508a1:668_20": "Tato paṭṭhāya sā itthī antaradhāyi.",
  "atk-s0508a1:669_0": "Tadā mahāsubhaddā ugganagare micchādiṭṭhikakule vasamānā “satthā maṃ anukampatū”ti uposathaṃ adhiṭṭhāya",
  "atk-s0508a1:669_1": "nirāmagandhā hutvā uparipāsādatale ṭhitā “imāni pupphāni antare aṭṭhatvā dasabalassa matthake vitānaṃ",
  "atk-s0508a1:669_2": "hutvā tiṭṭhantu,",
  "atk-s0508a1:669_3": "dasabalo imāya saññāya sve pañcahi bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha sumanapupphamuṭṭhiyo vissajjesi.",
  "atk-s0508a1:669_4": "Pupphāni gantvā dhammadesanāvelāya satthu matthake vitānaṃ hutvā aṭṭhaṃsu.",
  "atk-s0508a1:669_5": "Satthā taṃ sumanapupphavitānaṃ disvā citteneva subhaddāya bhikkhaṃ adhivāsetvā punadivase aruṇe uṭṭhite ānandattheraṃ āha – “ānanda,",
  "atk-s0508a1:669_6": "mayaṃ ajja dūraṃ bhikkhācāraṃ gamissāma,",
  "atk-s0508a1:669_7": "puthujjanānaṃ adatvā ariyānaṃyeva salākaṃ dehī”ti.",
  "atk-s0508a1:669_8": "Thero bhikkhūnaṃ ārocesi – “āvuso,",
  "atk-s0508a1:669_9": "satthā ajja dūraṃ bhikkhācāraṃ gamissati,",
  "atk-s0508a1:669_10": "puthujjanā mā gaṇhantu,",
  "atk-s0508a1:669_11": "ariyāva salākaṃ gaṇhantū”ti.",
  "atk-s0508a1:669_12": "Kuṇḍadhānatthero “āhara,",
  "atk-s0508a1:669_13": "āvuso salāka”nti paṭhamaṃyeva hatthaṃ pasāresi.",
  "atk-s0508a1:669_14": "Ānando “satthā tādisānaṃ bhikkhūnaṃ salākaṃ na dāpeti,",
  "atk-s0508a1:669_15": "ariyānaṃyeva dāpetī”ti vitakkaṃ uppādetvā gantvā satthu ārocesi.",
  "atk-s0508a1:669_16": "Satthā “āharāpentassa salākaṃ dehī”ti āha.",
  "atk-s0508a1:669_17": "Thero cintesi –",
  "atk-s0508a1:669_18": "“sace kuṇḍadhānassa salākā dātuṃ na yuttā,",
  "atk-s0508a1:669_19": "atha satthā paṭibāheyya,",
  "atk-s0508a1:669_20": "bhavissati ettha kāraṇa”nti “kuṇḍadhānassa salākaṃ dassāmī”ti gamanaṃ abhinīhari.",
  "atk-s0508a1:669_21": "Kuṇḍadhāno tassa pure āgamanā eva abhiññāpādakaṃ catutthajjhānaṃ samāpajjitvā iddhiyā ākāse ṭhatvā “āharāvuso, ānanda,",
  "atk-s0508a1:669_22": "satthā maṃ jānāti,",
  "atk-s0508a1:669_23": "mādisaṃ bhikkhuṃ paṭhamaṃ salākaṃ gaṇhantaṃ na satthā nivāretī”ti hatthaṃ pasāretvā salākaṃ gaṇhi.",
  "atk-s0508a1:669_24": "Satthā taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne ṭhapesi.",
  "atk-s0508a1:669_25": "Yasmā ayaṃ thero rājānaṃ upatthambhakaṃ labhitvā sappāyāhāralābhena samāhitacitto vipassanāya kammaṃ karonto upanissayasampannatāya chaḷabhiñño ahosi.",
  "atk-s0508a1:669_26": "Tena vuttaṃ apadāne –",
  "atk-s0508a1:670_0": "“Sattāhaṃ paṭisallīnaṃ, sayambhuṃ aggapuggalaṃ;",
  "atk-s0508a1:671_0": "Pasannacitto sumano, buddhaseṭṭhaṃ upaṭṭhahiṃ.",
  "atk-s0508a1:672_0": "“Vuṭṭhitaṃ kālamaññāya, padumuttaraṃ mahāmuniṃ;",
  "atk-s0508a1:673_0": "Mahantiṃ kadalīkaṇṇiṃ, gahetvā upagacchahaṃ.",
  "atk-s0508a1:674_0": "“Paṭiggahetvā bhagavā, sabbaññū lokanāyako;",
  "atk-s0508a1:675_0": "Mama cittaṃ pasādento, paribhuñji mahāmuni.",
  "atk-s0508a1:676_0": "“Paribhuñjitvā sambuddho, satthavāho anuttaro;",
  "atk-s0508a1:677_0": "Sakāsane nisīditvā, imā gāthā abhāsatha.",
  "atk-s0508a1:678_0": "“Ye ca santi samitāro, yakkhā imamhi pabbate;",
  "atk-s0508a1:679_0": "Araññe bhūtabhabyāni, suṇantu vacanaṃ mama.",
  "atk-s0508a1:680_0": "“Yo so buddhaṃ upaṭṭhāsi, migarājaṃva kesariṃ;",
  "atk-s0508a1:681_0": "Tamahaṃ kittayissāmi, suṇātha mama bhāsato.",
  "atk-s0508a1:682_0": "“Ekādasañcakkhattuṃ so, devarājā bhavissati;",
  "atk-s0508a1:683_0": "Catuvīsatikkhattuñca, cakkavattī bhavissati.",
  "atk-s0508a1:684_0": "“Kappasatasahassamhi, okkākakulasambhavo;",
  "atk-s0508a1:685_0": "Gotamo nāma gottena, satthā loke bhavissati.",
  "atk-s0508a1:686_0": "“Akkositvāna samaṇe, sīlavante anāsave;",
  "atk-s0508a1:687_0": "Pāpakammavipākena, nāmadheyyaṃ labhissati.",
  "atk-s0508a1:688_0": "“Tassa dhamme sudāyādo, oraso dhammanimmito;",
  "atk-s0508a1:689_0": "Kuṇḍadhānoti nāmena, sāvako so bhavissati.",
  "atk-s0508a1:690_0": "“Pavivekamanuyutto, jhāyī jhānarato ahaṃ;",
  "atk-s0508a1:691_0": "Tosayitvāna satthāraṃ, viharāmi anāsavo.",
  "atk-s0508a1:692_0": "“Sāvakehi parivuto, bhikkhusaṅghapurakkhato;",
  "atk-s0508a1:693_0": "Bhikkhusaṅghe nisīditvā, salākaṃ gāhayī jino.",
  "atk-s0508a1:694_0": "“Ekaṃsaṃ cīvaraṃ katvā, vanditvā lokanāyakaṃ;",
  "atk-s0508a1:695_0": "Vadataṃ varassa purato, paṭhamaṃ aggahesahaṃ.",
  "atk-s0508a1:696_0": "“Tena kammena bhagavā, dasasahassikampako;",
  "atk-s0508a1:697_0": "Bhikkhusaṅghe nisīditvā, aggaṭṭhāne ṭhapesi maṃ.",
  "atk-s0508a1:698_0": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a1:699_0": "Dhāremi antimaṃ dehaṃ, sammāsambuddhasāsane.",
  "atk-s0508a1:700_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:701_0": "Evaṃbhūtassapi imassa therassa guṇe ajānantā ye puthujjanā bhikkhū tadā paṭhamaṃ salākaggahaṇe “kiṃ nu kho eta”nti samacintesuṃ.",
  "atk-s0508a1:701_1": "Tesaṃ vimatividhamanatthaṃ thero ākāsaṃ abbhuggantvā iddhipāṭihāriyaṃ dassetvā aññāpadesena aññaṃ byākaronto “pañca chinde”ti gāthaṃ abhāsi.",
  "atk-s0508a1:702_0": "15.",
  "atk-s0508a1:702_1": "Tattha pañca chindeti apāyūpapattinibbattanakāni pañcorambhāgiyāni saṃyojanāni pāde bandhanarajjukaṃ",
  "atk-s0508a1:702_2": "viya puriso satthena heṭṭhimamaggattayena chindeyya pajaheyya.",
  "atk-s0508a1:702_3": "Pañca jaheti uparidevalokūpapattihetubhūtāni pañcuddhambhāgiyasaṃyojanāni puriso gīvāya bandhanarajjukaṃ viya arahattamaggena jaheyya,",
  "atk-s0508a1:702_4": "chindeyya vāti attho.",
  "atk-s0508a1:702_5": "Pañca cuttari bhāvayeti tesaṃyeva uddhambhāgiyasaṃyojanānaṃ pahānāya saddhādīni pañcindriyāni uttari",
  "atk-s0508a1:702_6": "anāgāmimaggādhigamato upari bhāveyya aggamaggādhigamavasena vaḍḍheyya.",
  "atk-s0508a1:702_7": "Pañcasaṅgātigoti evaṃbhūto pana pañcannaṃ rāgadosamohamānadiṭṭhisaṅgānaṃ atikkamanena pahānena pañcasaṅgātigo hutvā.",
  "atk-s0508a1:702_8": "Bhikkhu oghatiṇṇoti vuccatīti sabbathā bhinnakilesatāya bhikkhūti,",
  "atk-s0508a1:702_9": "kāmabhavadiṭṭhiavijjoghe taritvā tesaṃ pārabhūte nibbāne ṭhitoti ca vuccatīti attho.",
  "atk-s0508a1:703_0": "Kuṇḍadhānattheragāthāvaṇṇanā niṭṭhitā.",
  "atk-s0508a1:704_0": "6. Belaṭṭhasīsattheragāthāvaṇṇanā",
  "atk-s0508a1:705_0": "Yathāpi bhaddo ājaññoti āyasmato belaṭṭhasīsattherassa gāthā.",
  "atk-s0508a1:705_1": "Kā uppatti?",
  "atk-s0508a1:705_2": "So kira padumuttarassa bhagavato kāle kulagehe nibbatto bhagavantaṃ upasaṅkamitvā dhammaṃ sutvā paṭiladdhasaddho",
  "atk-s0508a1:705_3": "pabbajitvā samaṇadhammaṃ karonto upanissayasampattiyā abhāvena visesaṃ nibbattetuṃ nāsakkhi.",
  "atk-s0508a1:705_4": "Vivaṭṭūpanissayaṃ pana bahuṃ kusalaṃ upacinitvā devamanussesu saṃsaranto ito ekatiṃse kappe vessabhuṃ",
  "atk-s0508a1:705_5": "bhagavantaṃ passitvā pasannacitto mātuluṅgaphalaṃ adāsi.",
  "atk-s0508a1:705_6": "So tena puññakammena devesu nibbattitvā aparāparaṃ puññāni katvā sugatito sugatiṃ upagacchanto imasmiṃ",
  "atk-s0508a1:705_7": "buddhuppāde sāvatthiyaṃ brāhmaṇakule nibbatto bhagavato abhisambodhiyā puretarameva uruvelakassapassa",
  "atk-s0508a1:705_8": "santike tāpasapabbajjaṃ pabbajitvā aggiṃ paricaranto uruvelakassapadamane ādittapariyāyadesanāya purāṇajaṭilasahassena",
  "atk-s0508a1:705_9": "saddhiṃ arahattaṃ pāpuṇi.",
  "atk-s0508a1:705_10": "Tena vuttaṃ apadāne –",
  "atk-s0508a1:706_0": "“Kaṇikāraṃva jotantaṃ, puṇṇamāyeva candimaṃ;",
  "atk-s0508a1:707_0": "Jalantaṃ dīparukkhaṃva, addasaṃ lokanāyakaṃ.",
  "atk-s0508a1:708_0": "“Mātuluṅgaphalaṃ gayha, adāsiṃ satthuno ahaṃ;",
  "atk-s0508a1:709_0": "Dakkhiṇeyyassa vīrassa, pasanno sehi pāṇibhi.",
  "atk-s0508a1:710_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:711_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:712_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:713_0": "Evaṃ adhigatārahatto āyasmato dhammabhaṇḍāgārikassa upajjhāyo ayaṃ thero ekadivasaṃ phalasamāpattito",
  "atk-s0508a1:713_1": "uṭṭhāya taṃ santaṃ paṇītaṃ nirāmisaṃ sukhaṃ attano pubbayogañca paccavekkhitvā pītivegavasena “yathāpi",
  "atk-s0508a1:713_2": "bhaddo ājañño”ti gāthaṃ abhāsi.",
  "atk-s0508a1:714_0": "16.",
  "atk-s0508a1:714_1": "Tattha yathāpīti opammapaṭipādanatthe nipāto.",
  "atk-s0508a1:714_2": "Bhaddoti sundaro thāmabalasamatthajavaparakkamādisampanno.",
  "atk-s0508a1:714_3": "Ājaññoti ājānīyo jātimā kāraṇākāraṇānaṃ ājānanako.",
  "atk-s0508a1:714_4": "So tividho usabhājañño assājañño hatthājaññoti.",
  "atk-s0508a1:714_5": "Tesu usabhājañño idhādhippeto.",
  "atk-s0508a1:714_6": "So ca kho chekakasanakicce niyutto,",
  "atk-s0508a1:714_7": "tenāha “naṅgalāvattanī”ti.",
  "atk-s0508a1:714_8": "Naṅgalassa phālassa āvattanako,",
  "atk-s0508a1:714_9": "naṅgalaṃ ito cito ca āvattetvā khette kasanakoti attho.",
  "atk-s0508a1:714_10": "Naṅgalaṃ vā āvattayati etthāti naṅgalāvattaṃ,",
  "atk-s0508a1:714_11": "khette naṅgalapatho,",
  "atk-s0508a1:714_12": "tasmiṃ naṅgalāvattani.",
  "atk-s0508a1:714_13": "Gāthāsukhatthañhettha “vattanī”ti dīghaṃ katvā vuttaṃ.",
  "atk-s0508a1:714_14": "Sikhīti matthake avaṭṭhānato sikhāsadisatāya sikhā, siṅgaṃ.",
  "atk-s0508a1:714_15": "Tadassa atthīti sikhī.",
  "atk-s0508a1:714_16": "Apare pana “kakudhaṃ idha ‘sikhā’ti adhippeta”nti vadanti,",
  "atk-s0508a1:714_17": "ubhayathāpi padhānaṅgakittanametaṃ “sikhī”ti.",
  "atk-s0508a1:714_18": "Appakasirenāti appakilamathena.",
  "atk-s0508a1:714_19": "Rattindivāti rattiyo divā ca,",
  "atk-s0508a1:714_20": "evaṃ mamaṃ appakasirena gacchantīti yojanā.",
  "atk-s0508a1:714_21": "Idaṃ vuttaṃ hoti –",
  "atk-s0508a1:714_22": "yathā “bhaddo usabhājānīyo kasane niyutto ghanatiṇamūlādikepi naṅgalapathe taṃ agaṇento appakasirena ito cito ca parivattento gacchati,",
  "atk-s0508a1:714_23": "yāva kasanatiṇānaṃ parissamaṃ dasseti,",
  "atk-s0508a1:714_24": "evaṃ mamaṃ rattindivāpi appakasireneva gacchanti atikkamantī”ti.",
  "atk-s0508a1:714_25": "Tattha kāraṇamāha “sukhe laddhe nirāmise”ti.",
  "atk-s0508a1:714_26": "Yasmā kāmāmisalokāmisavaṭṭāmisehi asammissaṃ santaṃ paṇītaṃ phalasamāpattisukhaṃ laddhaṃ,",
  "atk-s0508a1:714_27": "tasmāti attho.",
  "atk-s0508a1:714_28": "Paccatte cetaṃ bhummavacanaṃ yathā “vanappagumbe” “tena vata re vattabbe”ti ca.",
  "atk-s0508a1:714_29": "Atha vā tato pabhuti rattindivā appakasirena gacchantīti vicāraṇāya āha –",
  "atk-s0508a1:714_30": "“sukhe laddhe nirāmise”ti,",
  "atk-s0508a1:714_31": "nirāmise sukhe laddhe sati tassa laddhakālato paṭṭhāyāti attho.",
  "atk-s0508a1:715_0": "Belaṭṭhasīsattheragāthāvaṇṇanā niṭṭhitā.",
  "atk-s0508a1:716_0": "7. Dāsakattheragāthāvaṇṇanā",
  "atk-s0508a1:717_0": "Middhī yadāti āyasmato dāsakattherassa gāthā.",
  "atk-s0508a1:717_1": "Kā uppatti?",
  "atk-s0508a1:717_2": "So kira ito ekanavute kappe anuppanne tathāgate ajitassa nāma paccekabuddhassa gandhamādanato manussapathaṃ",
  "atk-s0508a1:717_3": "otaritvā aññatarasmiṃ gāme piṇḍāya carantassa manoramāni ambaphalāni adāsi.",
  "atk-s0508a1:717_4": "So tena puññakammena devamanussesu saṃsaranto kassapassa bhagavato kāle sāsane pabbajitvā vivaṭṭūpanissayaṃ bahuṃ puññaṃ akāsi.",
  "atk-s0508a1:717_5": "Evaṃ kusalakammappasuto hutvā sugatito sugatiṃ upagacchanto imasmiṃ buddhuppāde sāvatthiyaṃ kulagehe nibbatti.",
  "atk-s0508a1:717_6": "Dāsakotissa nāmaṃ ahosi.",
  "atk-s0508a1:717_7": "So anāthapiṇḍikena gahapatinā vihārapaṭijagganakamme ṭhapito sakkaccaṃ vihāraṃ paṭijagganto abhiṇhaṃ",
  "atk-s0508a1:717_8": "buddhadassanena dhammassavanena ca paṭiladdhasaddho pabbaji.",
  "atk-s0508a1:717_9": "Keci pana bhaṇanti –",
  "atk-s0508a1:717_10": "“ayaṃ kassapassa bhagavato kāle kulagehe nibbattitvā vayappatto aññataraṃ khīṇāsavattheraṃ upaṭṭhahanto kiñci kammaṃ kārāpetukāmo theraṃ āṇāpesi.",
  "atk-s0508a1:717_11": "So tena kammena amhākaṃ bhagavato kāle sāvatthiyaṃ anāthapiṇḍikassa dāsiyā kucchimhi nibbatto vayappatto",
  "atk-s0508a1:717_12": "seṭṭhinā vihārapaṭijaggane ṭhapito vuttanayeneva paṭiladdhasaddho ahosi.",
  "atk-s0508a1:717_13": "Mahāseṭṭhi tassa sīlācāraṃ ajjhāsayañca ñatvā bhujissaṃ katvā ‘yathāsukhaṃ pabbajā’ti āha.",
  "atk-s0508a1:717_14": "Taṃ bhikkhū pabbājesu”nti.",
  "atk-s0508a1:717_15": "So pabbajitakālato paṭṭhāya kusīto hīnavīriyo hutvā na kiñci vattapaṭivattaṃ karoti,",
  "atk-s0508a1:717_16": "kuto samaṇadhammaṃ,",
  "atk-s0508a1:717_17": "kevalaṃ yāvadatthaṃ bhuñjitvā niddābahulo viharati.",
  "atk-s0508a1:717_18": "Dhammassavanakālepi ekaṃ koṇaṃ pavisitvā parisapariyante nisinno ghurughurupassāsī niddāyateva.",
  "atk-s0508a1:717_19": "Athassa bhagavā pubbūpanissayaṃ oloketvā saṃvegajananatthaṃ “middhī yadā hoti mahagghaso cā”ti gāthaṃ abhāsi.",
  "atk-s0508a1:718_0": "17.",
  "atk-s0508a1:718_1": "Tattha middhīti thinamiddhābhibhūto,",
  "atk-s0508a1:718_2": "yañhi middhaṃ abhibhavati,",
  "atk-s0508a1:718_3": "taṃ thinampi abhibhavateva.",
  "atk-s0508a1:718_4": "Yadāti yasmiṃ kāle.",
  "atk-s0508a1:718_5": "Mahagghasoti mahābhojano,",
  "atk-s0508a1:718_6": "āharahatthakaalaṃsāṭakatatthavaṭṭakakākamāsakabhuttavamitakānaṃ aññataro viya.",
  "atk-s0508a1:718_7": "Niddāyitāti supanasīlo.",
  "atk-s0508a1:718_8": "Samparivattasāyīti samparivattakaṃ samparivattakaṃ nipajjitvā ubhayenapi seyyasukhaṃ passasukhaṃ middhasukhaṃ anuyuttoti dasseti.",
  "atk-s0508a1:718_9": "Nivāpapuṭṭhoti kuṇḍakādinā sūkarabhattena puṭṭho bharito.",
  "atk-s0508a1:718_10": "Gharasūkaro hi bālakālato paṭṭhāya posiyamāno thūlasarīrakāle gehā bahi nikkhamituṃ alabhanto heṭṭhāmañcādīsu",
  "atk-s0508a1:718_11": "samparivattetvā samparivattetvā sayateva.",
  "atk-s0508a1:718_12": "Idaṃ vuttaṃ hoti –",
  "atk-s0508a1:718_13": "yadā puriso middhī ca hoti mahagghaso ca nivāpapuṭṭho mahāvarāho viya aññena iriyāpathena yāpetuṃ asakkonto niddāyanasīlo samparivattasāyī,",
  "atk-s0508a1:718_14": "tadā so “aniccaṃ dukkhaṃ anattā”ti tīṇi lakkhaṇāni manasikātuṃ na sakkoti.",
  "atk-s0508a1:718_15": "Tesaṃ amanasikārā mandapañño punappunaṃ gabbhaṃ upeti,",
  "atk-s0508a1:718_16": "gabbhāvāsato na parimuccatevāti.",
  "atk-s0508a1:718_17": "Taṃ sutvā dāsakatthero saṃvegajāto vipassanaṃ paṭṭhapetvā nacirasseva arahattaṃ sacchākāsi.",
  "atk-s0508a1:718_18": "Tena vuttaṃ apadāne –",
  "atk-s0508a1:719_0": "“Ajito nāma sambuddho, himavante vasī tadā;",
  "atk-s0508a1:720_0": "Caraṇena ca sampanno, samādhikusalo muni.",
  "atk-s0508a1:721_0": "“Suvaṇṇavaṇṇe sambuddhe, āhutīnaṃ paṭiggahe;",
  "atk-s0508a1:722_0": "Rathiyaṃ paṭipajjante, ambaphalamadāsahaṃ.",
  "atk-s0508a1:723_0": "“Ekanavute ito kappe, yaṃ phalaṃ adadiṃ tadā;",
  "atk-s0508a1:724_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:725_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:726_0": "Arahattaṃ pana patvā thero imāya gāthāya maṃ bhagavā ovadi,",
  "atk-s0508a1:726_1": "“ayaṃ gāthā mayhaṃ aṅkusabhūtā”ti tameva gāthaṃ paccudāhāsi.",
  "atk-s0508a1:726_2": "Tayidaṃ therassa parivattāhāranayena aññābyākaraṇaṃ jātaṃ.",
  "atk-s0508a1:727_0": "Dāsakattheragāthāvaṇṇanā niṭṭhitā.",
  "atk-s0508a1:728_0": "8. Siṅgālapituttheragāthāvaṇṇanā",
  "atk-s0508a1:729_0": "Ahu buddhassa dāyādoti siṅgālakapituttherassa gāthā.",
  "atk-s0508a1:729_1": "Kā uppatti?",
  "atk-s0508a1:729_2": "So kira ito catunavute kappe sataraṃsiṃ nāma paccekasambuddhaṃ piṇḍāya carantaṃ disvā pasannamānaso vanditvā attano hatthagataṃ tālaphalaṃ adāsi.",
  "atk-s0508a1:729_3": "Tena puññakammena devaloke nibbatto aparāparaṃ puññāni katvā sugatīsuyeva saṃsaranto kassapassa bhagavato",
  "atk-s0508a1:729_4": "kāle manussayoniyaṃ nibbatto sāsane paṭiladdhasaddho hutvā pabbajitvā aṭṭhikasaññaṃ bhāvesi.",
  "atk-s0508a1:729_5": "Puna imasmiṃ buddhuppāde sāvatthiyaṃ kulagehe nibbattitvā vayappatto dārapariggahaṃ katvā ekaṃ puttaṃ labhitvā tassa “siṅgālako”ti nāmaṃ akāsi.",
  "atk-s0508a1:729_6": "Tena naṃ siṅgālakapitāti voharanti.",
  "atk-s0508a1:729_7": "So aparabhāge gharabandhanaṃ pahāya sāsane pabbaji.",
  "atk-s0508a1:729_8": "Tassa bhagavā ajjhāsayaṃ olokento aṭṭhikasaññākammaṭṭhānaṃ adāsi.",
  "atk-s0508a1:729_9": "So taṃ gahetvā bhaggesu viharati susumāragire bhesakaḷāvane,",
  "atk-s0508a1:729_10": "athassa tasmiṃ vane adhivatthā devatā ussāhajananatthaṃ “bhāvanāphalaṃ nacirasseva hatthagataṃ karissatī”ti",
  "atk-s0508a1:729_11": "imamatthaṃ aññāpadesena vibhāventī “ahu buddhassa dāyādo”ti gāthaṃ abhāsi.",
  "atk-s0508a1:730_0": "18.",
  "atk-s0508a1:730_1": "Tattha ahūti hoti,",
  "atk-s0508a1:730_2": "vattamānatthe hi idaṃ atītakālavacanaṃ.",
  "atk-s0508a1:730_3": "Buddhassāti sabbaññubuddhassa.",
  "atk-s0508a1:730_4": "Dāyādoti dhammadāyādo navavidhassa lokuttaradhammadāyassa attano sammāpaṭipattiyā ādāyako gaṇhanako.",
  "atk-s0508a1:730_5": "Atha vā ahūti ahosi.",
  "atk-s0508a1:730_6": "Evaṃnāmassa buddhassa dāyādabhāve koci vibandho idāneva bhavissatīti adhippāyo.",
  "atk-s0508a1:730_7": "Tenāha “maññehaṃ kāmarāgaṃ so,",
  "atk-s0508a1:730_8": "khippameva vahissatī”ti.",
  "atk-s0508a1:730_9": "Bhesakaḷāvaneti bhesakena nāma yakkhena labhitattā pariggahitattā,",
  "atk-s0508a1:730_10": "bhesakaḷānaṃ vā kaṭṭhādīnaṃ bahulatāya “bhesakaḷāvana”nti laddhanāme araññe.",
  "atk-s0508a1:730_11": "Tassa bhikkhuno buddhassa dāyādabhāve kāraṇaṃ vadanto “kevalaṃ aṭṭhisaññāya,",
  "atk-s0508a1:730_12": "apharī pathaviṃ ima”nti āha.",
  "atk-s0508a1:730_13": "Tattha kevalanti sakalaṃ anavasesaṃ.",
  "atk-s0508a1:730_14": "Aṭṭhisaññāyāti aṭṭhikabhāvanāya.",
  "atk-s0508a1:730_15": "Apharīti “aṭṭhī”ti adhimuccanavasena patthari.",
  "atk-s0508a1:730_16": "Pathavinti attabhāvapathaviṃ.",
  "atk-s0508a1:730_17": "Attabhāvo hi idha “pathavī”ti vutto “ko imaṃ pathaviṃ viccessatī”tiādīsu viya.",
  "atk-s0508a1:730_18": "Maññehanti maññe ahaṃ.",
  "atk-s0508a1:730_19": "“Maññāha”ntipi pāṭho.",
  "atk-s0508a1:730_20": "Soti so bhikkhu.",
  "atk-s0508a1:730_21": "Khippameva nacirasseva kāmarāgaṃ pahissati pajahissatīti maññe. Kasmā?",
  "atk-s0508a1:730_22": "Aṭṭhikasaññāya kāmarāgassa ujupaṭipakkhabhāvato.",
  "atk-s0508a1:730_23": "Idaṃ vuttaṃ hoti –",
  "atk-s0508a1:730_24": "yo ekasmiṃ padese laddhāya atthikasaññāya sakalaṃ attano sabbesaṃ vā attabhāvaṃ “aṭṭhī”tveva pharitvā ṭhito,",
  "atk-s0508a1:730_25": "so bhikkhu taṃ aṭṭhikajhānaṃ pādakaṃ katvā vipassanto nacireneva anāgāmimaggena kāmarāgaṃ,",
  "atk-s0508a1:730_26": "sabbaṃ vā kāmanaṭṭhena “kāmo”,",
  "atk-s0508a1:730_27": "rañjanaṭṭhena “rāgo”ti ca laddhanāmaṃ taṇhaṃ aggamaggena pajahissatīti.",
  "atk-s0508a1:730_28": "Imaṃ gāthaṃ sutvā so thero “ayaṃ devatā mayhaṃ ussāhajananatthaṃ evamāhā”ti appaṭivānavīriyaṃ adhiṭṭhāya vipassanaṃ vaḍḍhetvā arahattaṃ pāpuṇi.",
  "atk-s0508a1:730_29": "Tena vuttaṃ apadāne –",
  "atk-s0508a1:731_0": "“Sataraṃsī nāma bhagavā, sayambhū aparājito;",
  "atk-s0508a1:732_0": "Vivekā uṭṭhahitvāna, gocarāyābhinikkhami.",
  "atk-s0508a1:733_0": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:734_0": "Pasannacitto sumano, tālaphalamadāsahaṃ.",
  "atk-s0508a1:735_0": "“Catunnavutito kappe, yaṃ phalaṃ adadiṃ tadā;",
  "atk-s0508a1:736_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:737_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:738_0": "Arahattaṃ pana patvā tāya devatāya vuttavacanaṃ patimānento tameva gāthaṃ udānavasena abhāsi.",
  "atk-s0508a1:738_1": "Tadevassa therassa aññābyākaraṇaṃ ahosīti.",
  "atk-s0508a1:739_0": "Siṅgālapituttheragāthāvaṇṇanā niṭṭhitā.",
  "atk-s0508a1:740_0": "9. Kulattheragāthāvaṇṇanā",
  "atk-s0508a1:741_0": "Udakañhi nayantīti āyasmato kulattherassa gāthā.",
  "atk-s0508a1:741_1": "Kā uppatti?",
  "atk-s0508a1:741_2": "Ayaṃ kira thero pubbepi vivaṭṭūpanissayaṃ bahuṃ kusalaṃ upacinitvā adhikārasampanno vipassiṃ bhagavantaṃ",
  "atk-s0508a1:741_3": "ākāse gacchantaṃ disvā pasannamānaso nāḷikeraphalaṃ dātukāmo aṭṭhāsi.",
  "atk-s0508a1:741_4": "Satthā tassa cittaṃ ñatvā otaritvā paṭiggaṇhi.",
  "atk-s0508a1:741_5": "So ativiya pasannacitto hutvā teneva saddhāpaṭilābhena satthāraṃ upasaṅkamitvā pabbajjaṃ yāci,",
  "atk-s0508a1:741_6": "satthā aññataraṃ bhikkhuṃ āṇāpesi –",
  "atk-s0508a1:741_7": "“imaṃ purisaṃ pabbājehī”ti.",
  "atk-s0508a1:741_8": "So pabbajitvā laddhūpasampado samaṇadhammaṃ katvā tato cuto chapi buddhantarāni devamanussesu saṃsaranto",
  "atk-s0508a1:741_9": "imasmiṃ buddhuppāde sāvatthiyaṃ brāhmaṇakule nibbatti.",
  "atk-s0508a1:741_10": "Kulotissa nāmaṃ ahosi.",
  "atk-s0508a1:741_11": "So vayappatto sāsane laddhappasādo bhagavato santike pabbajitvā vikkhepabahulatāya visesaṃ nibbattetuṃ nāsakkhi.",
  "atk-s0508a1:741_12": "Athekadivasaṃ gāmaṃ piṇḍāya pavisanto antarāmagge bhūmiṃ khaṇitvā udakavāhakaṃ katvā icchiticchitaṭṭhāne",
  "atk-s0508a1:741_13": "udakaṃ nente purise disvā taṃ sallakkhetvā gāmaṃ paviṭṭho aññataraṃ usukāraṃ usudaṇḍakaṃ usuyante pakkhipitvā",
  "atk-s0508a1:741_14": "akkhikoṭiyā oloketvā ujuṃ karontaṃ disvā tampi sallakkhetvā gacchanto purato gantvā araneminābhiādike",
  "atk-s0508a1:741_15": "rathacakkāvayave tacchante tacchake disvā tampi sallakkhetvā vihāraṃ pavisitvā katabhattakicco pattacīvaraṃ",
  "atk-s0508a1:741_16": "paṭisāmetvā divāvihāre nisinno attanā diṭṭhanimittāni upamābhāvena gahetvā attano cittadamane upanento",
  "atk-s0508a1:741_17": "“acetanaṃ udakampi manussā icchikicchitaṭṭhānaṃ nayanti tathā acetanaṃ vaṅkampi saradaṇḍaṃ upāyena namento",
  "atk-s0508a1:741_18": "ujuṃ karonti,",
  "atk-s0508a1:741_19": "tathā acetanaṃ kaṭṭhakaḷiṅgarādiṃ tacchakā nemiādivasena vaṅkaṃ ujuñca karonti.",
  "atk-s0508a1:741_20": "Atha kasmā ahaṃ sakacittaṃ ujuṃ na karissāmī”ti cintetvā vipassanaṃ paṭṭhapetvā ghaṭento vāyamanto nacirasseva arahattaṃ pāpuṇi.",
  "atk-s0508a1:741_21": "Tena vuttaṃ apadāne –",
  "atk-s0508a1:742_0": "“Nagare bandhumatiyā, ārāmiko ahaṃ tadā;",
  "atk-s0508a1:743_0": "Addasaṃ virajaṃ buddhaṃ, gacchantaṃ anilañjase.",
  "atk-s0508a1:744_0": "“Nāḷikeraphalaṃ gayha, buddhaseṭṭhassadāsahaṃ;",
  "atk-s0508a1:745_0": "Ākāse ṭhitako santo, paṭiggaṇhi mahāyaso.",
  "atk-s0508a1:746_0": "“Vittisañjanano mayhaṃ, diṭṭhadhammasukhāvaho;",
  "atk-s0508a1:747_0": "Phalaṃ buddhassa datvāna, vippasannena cetasā.",
  "atk-s0508a1:748_0": "“Adhigacchiṃ tadā pītiṃ, vipulañca sukhuttamaṃ;",
  "atk-s0508a1:749_0": "Uppajjateva ratanaṃ, nibbattassa tahiṃ tahiṃ.",
  "atk-s0508a1:750_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:751_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:752_0": "“Dibbacakkhu visuddhaṃ me, samādhikusalo ahaṃ;",
  "atk-s0508a1:753_0": "Abhiññāpāramippatto, phaladānassidaṃ phalaṃ.",
  "atk-s0508a1:754_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:755_0": "Evaṃ yāni nimittāni aṅkuse katvā vipassanaṃ vaḍḍhetvā arahattaṃ pāpuṇi,",
  "atk-s0508a1:755_1": "tehi saddhiṃ attano cittadamanaṃ saṃsanditvā aññaṃ byākaronto “udakañhi nayanti nettikā”ti gāthaṃ abhāsi.",
  "atk-s0508a1:756_0": "19.",
  "atk-s0508a1:756_1": "Tattha udakaṃ hīti hi-",
  "atk-s0508a1:756_2": "saddo nipātamattaṃ.",
  "atk-s0508a1:756_3": "Nayantīti pathaviyā taṃ taṃ thalaṭṭhānaṃ khaṇitvā ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attano icchiticchitaṭṭhānaṃ nenti.",
  "atk-s0508a1:756_4": "Tathā te nentīti nettikā.",
  "atk-s0508a1:756_5": "Tejananti kaṇḍaṃ.",
  "atk-s0508a1:756_6": "Idaṃ vuttaṃ hoti –",
  "atk-s0508a1:756_7": "nettikā attano ruciyā icchiticchitaṭṭhānaṃ udakaṃ nayanti,",
  "atk-s0508a1:756_8": "usukārāpi tāpetvā tejanaṃ namayanti ujuṃ karonti.",
  "atk-s0508a1:756_9": "Namanavasena tacchakā nemiādīnaṃ atthāya tacchantā dāruṃ namayanti attano ruciyā ujuṃ vā vaṅkaṃ vā karonti.",
  "atk-s0508a1:756_10": "Evaṃ ettakaṃ ārammaṇaṃ katvā subbatā yathāsamādinnena sīlādinā sundaravatā dhīrā sotāpattimaggādīnaṃ uppādentā attānaṃ damenti,",
  "atk-s0508a1:756_11": "arahattaṃ pana pattesu ekantadantā nāma hontīti.",
  "atk-s0508a1:757_0": "Kulattheragāthāvaṇṇanā niṭṭhitā.",
  "atk-s0508a1:758_0": "10. Ajitattheragāthāvaṇṇanā",
  "atk-s0508a1:759_0": "Maraṇe me bhayaṃ natthīti āyasmato ajitattherassa gāthā.",
  "atk-s0508a1:759_1": "Kā uppatti?",
  "atk-s0508a1:759_2": "So kira ekanavute kappe vipassiṃ bhagavantaṃ passitvā pasannacitto kapitthaphalaṃ adāsi.",
  "atk-s0508a1:759_3": "Tato parampi taṃ taṃ puññaṃ katvā devamanussesu saṃsaranto imasmiṃ kappe anuppanne eva amhākaṃ satthari",
  "atk-s0508a1:759_4": "sāvatthiyaṃ mahākosalarañño aggāsaniyassa brāhmaṇassa putto hutvā nibbatti.",
  "atk-s0508a1:759_5": "Tassa ajitoti nāmaṃ ahosi.",
  "atk-s0508a1:759_6": "Tasmiñca samaye sāvatthivāsī bāvarī nāma brāhmaṇo tīhi mahāpurisalakkhaṇehi samannāgato tiṇṇaṃ vedānaṃ",
  "atk-s0508a1:759_7": "pāragū sāvatthito nikkhamitvā tāpasapabbajjaṃ pabbajitvā godhāvarītīre kapitthārāme vasati.",
  "atk-s0508a1:759_8": "Atha ajito tassa santike pabbajito atthakāmāya devatāya coditena bāvarinā satthu santikaṃ pesito tissametteyyādīhi",
  "atk-s0508a1:759_9": "saddhiṃ bhagavantaṃ upasaṅkamitvā manasāva pañhe pucchitvā tesu vissajjitesu pasannacitto satthu santike",
  "atk-s0508a1:759_10": "pabbajitvā kammaṭṭhānaṃ gahetvā vipassanaṃ vaḍḍhetvā arahattaṃ pāpuṇi.",
  "atk-s0508a1:759_11": "Tena vuttaṃ apadāne –",
  "atk-s0508a1:760_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:761_0": "Rathiyaṃ paṭipajjantaṃ, kapitthaṃ adadiṃ phalaṃ.",
  "atk-s0508a1:762_0": "“Ekanavutito kappe, yaṃ phalaṃ adadiṃ dadā;",
  "atk-s0508a1:763_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:764_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:765_0": "Arahattaṃ pana patto sīhanādaṃ nadanto “maraṇe me bhayaṃ natthī”ti gāthaṃ abhāsi.",
  "atk-s0508a1:766_0": "20.",
  "atk-s0508a1:766_1": "Tattha maraṇeti maraṇanimittaṃ maraṇahetu.",
  "atk-s0508a1:766_2": "Meti mayhaṃ,",
  "atk-s0508a1:766_3": "bhayaṃ natthi ucchinnabhavamūlatāya parikkhīṇajātikattā.",
  "atk-s0508a1:766_4": "Anucchinnabhavamūlānañhi “kīdisī nu kho mayhaṃ āyatiṃ uppattī”ti maraṇato bhayaṃ bhaveyya.",
  "atk-s0508a1:766_5": "Nikantīti apekkhā taṇhā,",
  "atk-s0508a1:766_6": "sā natthi jīvite suparimadditasaṅkhāratāya upādānakkhandhānaṃ dukkhāsārakādibhāvena suṭṭhu upaṭṭhahanato.",
  "atk-s0508a1:766_7": "Evaṃbhūto cāhaṃ sandehaṃ sarīraṃ,",
  "atk-s0508a1:766_8": "sakaṃ vā dehaṃ dehasaṅkhātaṃ dukkhabhāraṃ nikkhipissāmi chaḍḍessāmi,",
  "atk-s0508a1:766_9": "nikkhipanto ca “‘iminā sarīrakena sādhetabbaṃ sādhitaṃ,",
  "atk-s0508a1:766_10": "idāni taṃ ekaṃsena chaḍḍanīyamevā’ti paññāvepullappattiyā sampajāno sativepullappattiyā paṭissato nikkhipissāmī”ti.",
  "atk-s0508a1:766_11": "Imaṃ pana gāthaṃ vatvā thero jhānaṃ samāpajjitvā tadanantaraṃ parinibbāyīti.",
  "atk-s0508a1:767_0": "Ajitattheragāthāvaṇṇanā niṭṭhitā.",
  "atk-s0508a1:768_0": "Dutiyavaggavaṇṇanā niṭṭhitā.",
  "atk-s0508a1:769_0": "3. Tatiyavaggo",
  "atk-s0508a1:770_0": "1. Nigrodhattheragāthāvaṇṇanā",
  "atk-s0508a1:771_0": "Nāhaṃ bhayassa bhāyāmīti āyasmato nigrodhattherassa gāthā.",
  "atk-s0508a1:771_1": "Kā uppatti?",
  "atk-s0508a1:771_2": "Ayaṃ kira ito aṭṭhārase kappasate brāhmaṇamahāsālakule nibbattitvā vayappatto kāmesu ādīnavaṃ nekkhamme",
  "atk-s0508a1:771_3": "ca ānisaṃsaṃ disvā gharabandhanaṃ pahāya araññāyatanaṃ pavisitvā aññatarasmiṃ sālavane paṇṇasālaṃ katvā",
  "atk-s0508a1:771_4": "tāpasapabbajaṃ pabbajitvā vanamūlaphalāhāro vasati.",
  "atk-s0508a1:771_5": "Tena samayena piyadassī nāma sammāsambuddho loke uppajjitvā sadevakassa lokassa dhammāmatavassena kilesasantāpaṃ",
  "atk-s0508a1:771_6": "nibbāpento ekadivasaṃ tāpase anukampāya taṃ sālavanaṃ pavisitvā nirodhasamāpattiṃ samāpanno.",
  "atk-s0508a1:771_7": "Tāpaso vanamūlaphalatthāya gacchanto bhagavantaṃ disvā pasannamānaso pupphitasāladaṇḍasākhāyo gahetvā",
  "atk-s0508a1:771_8": "sālamaṇḍapaṃ katvā taṃ sabbatthakameva sālapupphehi sañchādetvā bhagavantaṃ vanditvā pītisomanassavaseneva",
  "atk-s0508a1:771_9": "āhāratthāyapi agantvā namassamāno aṭṭhāsi.",
  "atk-s0508a1:771_10": "Satthā nirodhato vuṭṭhāya tassa anukampāya “bhikkhusaṅgho āgacchatū”ti cintesi,",
  "atk-s0508a1:771_11": "“bhikkhusaṅghepi cittaṃ pasādessatī”ti.",
  "atk-s0508a1:771_12": "Tāvadeva bhikkhusaṅgho āgato.",
  "atk-s0508a1:771_13": "So bhikkhusaṅghampi disvā pasannamānaso vanditvā añjaliṃ paggayha aṭṭhāsi.",
  "atk-s0508a1:771_14": "Satthā sitassa pātukaraṇāpadesena tassa bhāviniṃ sampattiṃ pakāsento dhammaṃ kathetvā pakkāmi saddhiṃ bhikkhusaṅghena.",
  "atk-s0508a1:771_15": "So tena puññakammena devamanussesuyeva saṃsaranto vivaṭṭūpanissayaṃ bahuṃ kusalaṃ upacinitvā imasmiṃ",
  "atk-s0508a1:771_16": "buddhuppāde sāvatthiyaṃ brāhmaṇamahāsālakule nibbatti,",
  "atk-s0508a1:771_17": "nigrodhotissa nāmaṃ ahosi.",
  "atk-s0508a1:771_18": "So jetavanapaṭiggahaṇadivase buddhānubhāvadassanena sañjātappasādo pabbajitvā vipassanaṃ ārabhitvā nacirasseva chaḷabhiñño ahosi.",
  "atk-s0508a1:771_19": "Tena vuttaṃ apadāne –",
  "atk-s0508a1:772_0": "“Ajjhogāhetvā sālavanaṃ, sukato assamo mama;",
  "atk-s0508a1:773_0": "Sālapupphehi sañchanno, vasāmi vipine tadā.",
  "atk-s0508a1:774_0": "“Piyadassī ca bhagavā, sayambhū aggapuggalo;",
  "atk-s0508a1:775_0": "Vivekakāmo sambuddho, sālavanamupāgami.",
  "atk-s0508a1:776_0": "“Assamā abhinikkhamma, pavanaṃ agamāsahaṃ;",
  "atk-s0508a1:777_0": "Mūlaphalaṃ gavesanto, āhindāmi vane tadā.",
  "atk-s0508a1:778_0": "“Tatthaddasāsiṃ sambuddhaṃ, piyadassiṃ mahāyasaṃ;",
  "atk-s0508a1:779_0": "Sunisinnaṃ samāpannaṃ, virocantaṃ mahāvane.",
  "atk-s0508a1:780_0": "“Catudaṇḍe ṭhapetvāna, buddhassa uparī ahaṃ;",
  "atk-s0508a1:781_0": "Maṇḍapaṃ sukataṃ katvā, sālapupphehi chādayiṃ.",
  "atk-s0508a1:782_0": "“Sattāhaṃ dhārayitvāna, maṇḍapaṃ sālachāditaṃ;",
  "atk-s0508a1:783_0": "Tattha cittaṃ pasādetvā, buddhaseṭṭhamavandahaṃ.",
  "atk-s0508a1:784_0": "“Bhagavā tamhi samaye, vuṭṭhahitvā samādhito;",
  "atk-s0508a1:785_0": "Yugamattaṃ pekkhamāno, nisīdi purisuttamo.",
  "atk-s0508a1:786_0": "“Sāvako varuṇo nāma, piyadassissa satthuno;",
  "atk-s0508a1:787_0": "Vasīsatasahassehi, upagacchi vināyakaṃ.",
  "atk-s0508a1:788_0": "“Piyadassī ca bhagavā, lokajeṭṭho narāsabho;",
  "atk-s0508a1:789_0": "Bhikkhusaṅghe nisīditvā, sitaṃ pātukarī jino.",
  "atk-s0508a1:790_0": "“Anuruddho upaṭṭhāko, piyadassissa satthuno;",
  "atk-s0508a1:791_0": "Ekaṃsaṃ cīvaraṃ katvā, apucchittha mahāmuniṃ.",
  "atk-s0508a1:792_0": "“Ko nu kho bhagavā hetu, sitakammassa satthuno;",
  "atk-s0508a1:793_0": "Kāraṇe vijjamānamhi, satthā pātukare sitaṃ.",
  "atk-s0508a1:794_0": "“Sattāhaṃ sālacchadanaṃ, yo me dhāresi māṇavo;",
  "atk-s0508a1:795_0": "Tassa kammaṃ saritvāna, sitaṃ pātukariṃ ahaṃ.",
  "atk-s0508a1:796_0": "“Anokāsaṃ na passāmi, yattha puññaṃ vipaccati;",
  "atk-s0508a1:797_0": "Devaloke manusse vā, okāsova na sammati.",
  "atk-s0508a1:798_0": "“Devaloke vasantassa, puññakammasamaṅgino;",
  "atk-s0508a1:799_0": "Yāvatā parisā tassa, sālacchannā bhavissati.",
  "atk-s0508a1:800_0": "“Tattha dibbehi naccehi, gītehi vāditehi ca;",
  "atk-s0508a1:801_0": "Ramissati sadā santo, puññakammasamāhito.",
  "atk-s0508a1:802_0": "“Yāvatā parisā tassa, gandhagandhī bhavissati;",
  "atk-s0508a1:803_0": "Sālassa pupphavasso ca, pavassissati tāvade.",
  "atk-s0508a1:804_0": "“Tato cutoyaṃ manujo, mānusaṃ āgamissati;",
  "atk-s0508a1:805_0": "Idhāpi sālacchadanaṃ, sabbakālaṃ dharissati.",
  "atk-s0508a1:806_0": "“Idha naccañca gītañca, sammatāḷasamāhitaṃ;",
  "atk-s0508a1:807_0": "Parivāressanti maṃ niccaṃ, buddhapūjāyidaṃ phalaṃ.",
  "atk-s0508a1:808_0": "“Uggacchante ca sūriye, sālavassaṃ pavassate;",
  "atk-s0508a1:809_0": "Puññakammena saṃyuttaṃ, vassate sabbakālikaṃ.",
  "atk-s0508a1:810_0": "“Aṭṭhārase kappasate, okkākakulasambhavo;",
  "atk-s0508a1:811_0": "Gotamo nāma nāmena, satthā loke bhavissati.",
  "atk-s0508a1:812_0": "“Tassa dhamme sudāyādo, oraso dhammanimmito;",
  "atk-s0508a1:813_0": "Sabbāsave pariññāya, nibbāyissatināsavo.",
  "atk-s0508a1:814_0": "“Dhammaṃ abhisamentassa, sālacchannaṃ bhavissati;",
  "atk-s0508a1:815_0": "Citake jhāyamānassa, chadanaṃ tattha hessati.",
  "atk-s0508a1:816_0": "“Vipākaṃ kittayitvāna, piyadassī mahāmuni;",
  "atk-s0508a1:817_0": "Parisāya dhammaṃ desesi, tappento dhammavuṭṭhiyā.",
  "atk-s0508a1:818_0": "“Tiṃsakappāni devesu, devarajjamakārayiṃ;",
  "atk-s0508a1:819_0": "Saṭṭhi ca sattakkhattuñca, cakkavattī ahosahaṃ.",
  "atk-s0508a1:820_0": "“Devalokā idhāgantvā, labhāmi vipulaṃ sukhaṃ;",
  "atk-s0508a1:821_0": "Idhāpi sālacchadanaṃ, maṇḍapassa idaṃ phalaṃ.",
  "atk-s0508a1:822_0": "“Ayaṃ pacchimako mayhaṃ, carimo vattate bhavo;",
  "atk-s0508a1:823_0": "Idhāpi sālacchadanaṃ, hessati sabbakālikaṃ.",
  "atk-s0508a1:824_0": "“Mahāmuniṃ tosayitvā, gotamaṃ sakyapuṅgavaṃ;",
  "atk-s0508a1:825_0": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:826_0": "“Aṭṭhārase kappasate, yaṃ buddhamabhipūjayiṃ;",
  "atk-s0508a1:827_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:828_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:829_0": "Nāgova bandhanaṃ chetvā, viharāmi anāsavo.",
  "atk-s0508a1:830_0": "“Svāgataṃ vata me āsi, buddhaseṭṭhassa santike;",
  "atk-s0508a1:831_0": "Tisso vijjā anuppattā, kataṃ buddhassa sāsanaṃ.",
  "atk-s0508a1:832_0": "“Paṭisambhidā catasso, vimokkhāpi ca aṭṭhime;",
  "atk-s0508a1:833_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:834_0": "Evaṃ pana chaḷabhiñño hutvā phalasukhena vītināmento sāsanassa niyyānikabhāvavibhāvanatthaṃ aññābyākaraṇavasena",
  "atk-s0508a1:834_1": "“nāhaṃ bhayassa bhāyāmī”ti gāthaṃ abhāsi.",
  "atk-s0508a1:835_0": "21.",
  "atk-s0508a1:835_1": "Tattha bhāyanti etasmāti bhayaṃ,",
  "atk-s0508a1:835_2": "jātijarādi.",
  "atk-s0508a1:835_3": "Bhayassāti nissakke sāmivacanaṃ,",
  "atk-s0508a1:835_4": "bhayato bhāyitabbanimittaṃ jātijarāmaraṇādinā hetunā nāhaṃ bhāyāmīti attho.",
  "atk-s0508a1:835_5": "Tattha kāraṇamāha “satthā no amatassa kovido”ti.",
  "atk-s0508a1:835_6": "Amhākaṃ satthā amate kusalo veneyyānaṃ amatadāne cheko.",
  "atk-s0508a1:835_7": "Yattha bhayaṃ nāvatiṭṭhatīti yasmiṃ nibbāne yathāvuttaṃ bhayaṃ na tiṭṭhati okāsaṃ na labhati.",
  "atk-s0508a1:835_8": "Tenāti tato nibbānato.",
  "atk-s0508a1:835_9": "Vajantīti abhayaṭṭhānameva gacchanti.",
  "atk-s0508a1:835_10": "Nibbānañhi abhayaṭṭhānaṃ nāma.",
  "atk-s0508a1:835_11": "Kena pana vajantīti āha “maggena vajanti bhikkhavo”ti,",
  "atk-s0508a1:835_12": "aṭṭhaṅgikena ariyamaggena satthu ovādakaraṇā bhikkhū saṃsāre bhayassa ikkhanakāti attho.",
  "atk-s0508a1:835_13": "Yatthāti vā yaṃ nimittaṃ yassa ariyamaggassa adhigamahetu attānuvādādikaṃ pañcavīsatividhampi bhayaṃ nāvatiṭṭhati patiṭṭhaṃ na labhati,",
  "atk-s0508a1:835_14": "tena ariyena maggena vajanti abhayaṭṭhānaṃ satthu sāsane bhikkhū,",
  "atk-s0508a1:835_15": "tena maggena ahampi gato,",
  "atk-s0508a1:835_16": "tasmā nāhaṃ bhayassa bhāyāmīti thero aññaṃ byākāsi.",
  "atk-s0508a1:836_0": "Nigrodhattheragāthāvaṇṇanā niṭṭhitā.",
  "atk-s0508a1:837_0": "2. Cittakattheragāthāvaṇṇanā",
  "atk-s0508a1:838_0": "Nīlāsugīvāti āyasmato cittakattherassa gāthā.",
  "atk-s0508a1:838_1": "Kā uppatti?",
  "atk-s0508a1:838_2": "So kira padumuttarabuddhakālato paṭṭhāya vivaṭṭūpanissayaṃ kusalaṃ ācinanto ito ekanavute kappe manussayoniyaṃ",
  "atk-s0508a1:838_3": "nibbattitvā viññuttaṃ patto vipassiṃ bhagavantaṃ passitvā pasannamānaso pupphehi pūjaṃ katvā vanditvā",
  "atk-s0508a1:838_4": "“santadhammena nāma ettha bhavitabba”nti satthari nibbāne ca adhimucci.",
  "atk-s0508a1:838_5": "So tena puññakammena tato cuto tāvatiṃsabhavane nibbatto aparāparaṃ puññāni katvā devamanussesu saṃsaranto",
  "atk-s0508a1:838_6": "imasmiṃ buddhuppāde rājagahe vibhavasampannassa brāhmaṇassa putto hutvā nibbatti cittako nāma nāmena.",
  "atk-s0508a1:838_7": "So bhagavati rājagahaṃ gantvā veḷuvane viharante satthāraṃ upasaṅkamitvā dhammaṃ sutvā paṭiladdhasaddho",
  "atk-s0508a1:838_8": "pabbajitvā cariyānukūlaṃ kammaṭṭhānaṃ gahetvā araññāyatanaṃ pavisitvā bhāvanānuyutto jhānaṃ nibbattetvā",
  "atk-s0508a1:838_9": "jhānapādakaṃ vipassanaṃ vaḍḍhetvā nacireneva arahattaṃ pāpuṇi.",
  "atk-s0508a1:838_10": "Tena vuttaṃ apadāne –",
  "atk-s0508a1:839_0": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:840_0": "Addasaṃ virajaṃ buddhaṃ, vipassiṃ lokanāyakaṃ.",
  "atk-s0508a1:841_0": "“Tīṇi kiṅkaṇipupphāni, paggayha abhiropayiṃ;",
  "atk-s0508a1:842_0": "Sambuddhaṃ abhipūjetvā, gacchāmi dakkhiṇāmukho.",
  "atk-s0508a1:843_0": "“Tena kammena sukatena, cetanāpaṇidhīhi ca;",
  "atk-s0508a1:844_0": "Jahitvā mānusaṃ dehaṃ, tāvatiṃsaṃ agacchahaṃ.",
  "atk-s0508a1:845_0": "“Ekanavute ito kappe, yaṃ buddhamabhipūjayiṃ;",
  "atk-s0508a1:846_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:847_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:848_0": "Arahattaṃ pana patvā satthāraṃ vandituṃ rājagahaṃ upagato tattha bhikkhūhi “kiṃ, āvuso,",
  "atk-s0508a1:848_1": "araññe appamatto vihāsī”ti puṭṭho attano appamādavihāranivedanena aññaṃ byākaronto “nīlāsugīvā”ti gāthaṃ abhāsi.",
  "atk-s0508a1:849_0": "22.",
  "atk-s0508a1:849_1": "Tattha nīlāsugīvāti nīlasugīvā,",
  "atk-s0508a1:849_2": "gāthāsukhatthañhettha dīgho kato,",
  "atk-s0508a1:849_3": "rājivantatāya sundarāya gīvāya samannāgatoti attho.",
  "atk-s0508a1:849_4": "Te yebhuyyena ca nīlavaṇṇatāya nīlā.",
  "atk-s0508a1:849_5": "Sobhanakaṇṭhatāya sugīvā.",
  "atk-s0508a1:849_6": "Sikhinoti matthake jātāya sikhāya sassirikabhāvena sikhino.",
  "atk-s0508a1:849_7": "Morāti mayūrā.",
  "atk-s0508a1:849_8": "Kārambhiyanti kārambarukkhe.",
  "atk-s0508a1:849_9": "Kārambhiyanti vā tassa vanassa nāmaṃ.",
  "atk-s0508a1:849_10": "Tasmā kārambhiyanti kārambhanāmake vaneti attho.",
  "atk-s0508a1:849_11": "Abhinadantīti pāvussakāle meghagajjitaṃ sutvā kekāsaddaṃ karontā utusampadāsiddhena sarena haṃsādike abhibhavantā viya nadanti.",
  "atk-s0508a1:849_12": "Teti te morā.",
  "atk-s0508a1:849_13": "Sītavātakīḷitāti sītena meghavātena sañjātakīḷitā madhuravassitaṃ vassantā.",
  "atk-s0508a1:849_14": "Suttanti bhattasammadavinodanatthaṃ sayitaṃ,",
  "atk-s0508a1:849_15": "kāyakilamathapaṭipassambhanāya vā anuññātavelāyaṃ supantaṃ.",
  "atk-s0508a1:849_16": "Jhāyanti samathavipassanājhānehi jhāyanasīlaṃ bhāvanānuyuttaṃ.",
  "atk-s0508a1:849_17": "Nibodhentīti pabodhenti.",
  "atk-s0508a1:849_18": "“Imepi nāma niddaṃ anupagantvā jāgarantā attanā kattabbaṃ karonti,",
  "atk-s0508a1:849_19": "kimaṅgaṃ panāha”nti evaṃ sampajaññuppādanena sayanato vuṭṭhāpentīti adhippāyo.",
  "atk-s0508a1:850_0": "Cittakattheragāthāvaṇṇanā niṭṭhitā.",
  "atk-s0508a1:851_0": "3. Gosālattheragāthāvaṇṇanā",
  "atk-s0508a1:852_0": "Ahaṃ kho veḷugumbasminti āyasmato gosālattherassa gāthā.",
  "atk-s0508a1:852_1": "Kā uppatti?",
  "atk-s0508a1:852_2": "Sopi purimabuddhesu katādhikāro tattha tattha vivaṭṭūpanissayaṃ kusalaṃ ācinanto ito ekanavute kappe",
  "atk-s0508a1:852_3": "aññatarasmiṃ pabbate rukkhasākhāyaṃ olambamānaṃ paccekabuddhassa paṃsukūlacīvaraṃ disvā “arahaddhajo",
  "atk-s0508a1:852_4": "vatāya”nti pasannacitto pupphehi pūjehi.",
  "atk-s0508a1:852_5": "So tena puññakammena tāvatiṃsabhavane nibbatto.",
  "atk-s0508a1:852_6": "Tato paṭṭhāya devamanussesuyeva saṃsaranto imasmiṃ buddhuppāde magadharaṭṭhe ibbhakule nibbatto gosālo nāma nāmena.",
  "atk-s0508a1:852_7": "Soṇena pana koṭikaṇṇena kataparicayattā tassa pabbajitabhāvaṃ sutvā “sopi nāma mahāvibhavo pabbajissati,",
  "atk-s0508a1:852_8": "kimaṅgaṃ panāha”nti sañjātasaṃvego bhagavato santike pabbajitvā cariyānukūlaṃ kammaṭṭhānaṃ gahetvā sappāyaṃ",
  "atk-s0508a1:852_9": "vasanaṭṭhānaṃ gavesanto attano jātagāmassa avidūre ekasmiṃ sānupabbate vihāsi.",
  "atk-s0508a1:852_10": "Tassa mātā divase divase bhikkhaṃ deti.",
  "atk-s0508a1:852_11": "Athekadivasaṃ gāmaṃ piṇḍāya paviṭṭhassa mātā madhusakkharābhisaṅkhataṃ pāyāsaṃ adāsi.",
  "atk-s0508a1:852_12": "So taṃ gahetvā tassa pabbatassa chāyāyaṃ aññatarassa veḷugumbassa mūle nisīditvā paribhuñjitvā dhovitapattapāṇī vipassanaṃ ārabhi.",
  "atk-s0508a1:852_13": "Bhojanasappāyalābhena kāyacittānaṃ kallatāya samāhito udayabbayañāṇādike tikkhe sūre vahante appakasireneva",
  "atk-s0508a1:852_14": "vipassanaṃ ussukkāpetvā maggapaṭipāṭiyā bhāvanaṃ matthakaṃ pāpento saha paṭisambhidāhi arahattaṃ sacchākāsi.",
  "atk-s0508a1:852_15": "Tena vuttaṃ apadāne –",
  "atk-s0508a1:853_0": "“Himavantassa avidūre, udaṅgaṇo nāma pabbato;",
  "atk-s0508a1:854_0": "Tatthaddasaṃ paṃsukūlaṃ, dumaggamhi vilambitaṃ.",
  "atk-s0508a1:855_0": "“Tīṇi kiṅkaṇipupphāni, ocinitvānahaṃ tadā;",
  "atk-s0508a1:856_0": "Heṭṭhā pahaṭṭhena cittena, paṃsukūlaṃ apūjayiṃ.",
  "atk-s0508a1:857_0": "“Tena kammena sukatena, cetanāpaṇidhīhi ca;",
  "atk-s0508a1:858_0": "Jahitvā mānusaṃ dehaṃ, tāvatiṃsaṃ agacchahaṃ.",
  "atk-s0508a1:859_0": "“Ekanavute ito kappe, yaṃ kammamakariṃ tadā;",
  "atk-s0508a1:860_0": "Duggatiṃ nābhijānāmi, pūjitvā arahaddhajaṃ.",
  "atk-s0508a1:861_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:862_0": "Arahattaṃ pana adhigantvā diṭṭhadhammasukhavihāratthaṃ pabbatasānumeva gantukāmo attano paṭipattiṃ pavedento “ahaṃ kho veḷugumbasmi”nti gāthaṃ abhāsi.",
  "atk-s0508a1:863_0": "23.",
  "atk-s0508a1:863_1": "Tattha veḷugumbasminti veḷugacchassa samīpe,",
  "atk-s0508a1:863_2": "tassa chāyāyaṃ.",
  "atk-s0508a1:863_3": "Bhutvāna madhupāyasanti madhupasittapāyāsaṃ bhuñjitvā.",
  "atk-s0508a1:863_4": "Padakkhiṇanti padakkhiṇaggāhena,",
  "atk-s0508a1:863_5": "satthu ovādassa sammā sampaṭicchanenāti attho.",
  "atk-s0508a1:863_6": "Sammasanto khandhānaṃ udayabbayanti pañcannaṃ upādānakkhandhānaṃ udayabbayañca vipassanto,",
  "atk-s0508a1:863_7": "yadipi idāni katakicco,",
  "atk-s0508a1:863_8": "phalasamāpattiṃ pana samāpajjituṃ vipassanaṃ paṭṭhapentoti adhippāyo.",
  "atk-s0508a1:863_9": "Sānuṃ paṭigamissāmīti pubbe mayā vutthapabbatasānumeva uddissa gacchissāmi.",
  "atk-s0508a1:863_10": "Vivekamanubrūhayanti paṭipassaddhivivekaṃ phalasamāpattikāyavivekañca paribrūhayanto,",
  "atk-s0508a1:863_11": "tassa vā paribrūhanahetu gamissāmīti.",
  "atk-s0508a1:863_12": "Evaṃ pana vatvā thero tattheva gato,",
  "atk-s0508a1:863_13": "ayameva ca imassa therassa aññābyākaraṇagāthā ahosi.",
  "atk-s0508a1:864_0": "Gosālattheragāthāvaṇṇanā niṭṭhitā.",
  "atk-s0508a1:865_0": "4. Sugandhattheragāthāvaṇṇanā",
  "atk-s0508a1:866_0": "Anuvassiko pabbajitoti āyasmato sugandhattherassa gāthā.",
  "atk-s0508a1:866_1": "Kā uppatti?",
  "atk-s0508a1:866_2": "So kira ito dvānavute kappe tissassa nāma sammāsambuddhassa kāle manussayoniyaṃ nibbattitvā viññutaṃ patto migabyadhanena araññe vicarati.",
  "atk-s0508a1:866_3": "Satthā tassa anukampāya padavaḷañjaṃ dassetvā gato.",
  "atk-s0508a1:866_4": "So satthu padacetiyāni disvā purimabuddhesu katādhikāratāya “sadevake loke aggapuggalassa imāni padānī”ti",
  "atk-s0508a1:866_5": "pītisomanassajāto koraṇḍakapupphāni gahetvā pūjaṃ katvā cittaṃ pasādesi.",
  "atk-s0508a1:866_6": "So tena puññakammena devaloke nibbattitvā tato cuto aparāparaṃ puññāni katvā devamanussesu saṃsaranto",
  "atk-s0508a1:866_7": "kassapassa bhagavato kāle kuṭumbiko hutvā satthu bhikkhusaṅghassa ca mahādānaṃ pavattetvā gandhakuṭiṃ",
  "atk-s0508a1:866_8": "mahagghagositacandanaṃ pisitvā tena paribhaṇḍaṃ katvā patthanaṃ paṭṭhapesi –",
  "atk-s0508a1:866_9": "“nibbattanibbattaṭṭhāne mayhaṃ sarīraṃ evaṃsugandhaṃ hotū”ti.",
  "atk-s0508a1:866_10": "Evaṃ aññānipi tattha tattha bhave bahūni puññakammāni katvā sugatīsu eva parivattamāno imasmiṃ buddhuppāde",
  "atk-s0508a1:866_11": "sāvatthiyaṃ vibhavasampannassa brāhmaṇassa gehe nibbatti.",
  "atk-s0508a1:866_12": "Nibbattassa ca tassa mātukucchigatakālato paṭṭhāya mātu sarīraṃ sakalampi gehaṃ surabhigandhaṃ vāyati.",
  "atk-s0508a1:866_13": "Jātadivase pana visesato paramasugandhaṃ sāmantagehesupi vāyateva.",
  "atk-s0508a1:866_14": "Tassa mātāpitaro “amhākaṃ putto attanāva attano nāmaṃ gahetvā āgato”ti sugandhotveva nāmaṃ akaṃsu.",
  "atk-s0508a1:866_15": "So anupubbena vayappatto mahāselattheraṃ disvā tassa santike dhammaṃ sutvā pabbajitvā vipassanāya kammaṃ",
  "atk-s0508a1:866_16": "karonto sattāhabbhantare eva arahattaṃ pāpuṇi.",
  "atk-s0508a1:866_17": "Tena vuttaṃ apadāne –",
  "atk-s0508a1:867_0": "“Vanakammiko pure āsiṃ, pitumātumatenahaṃ;",
  "atk-s0508a1:868_0": "Pasumārena jīvāmi, kusalaṃ me na vijjati.",
  "atk-s0508a1:869_0": "“Mama āsayasāmantā, tisso lokagganāyako;",
  "atk-s0508a1:870_0": "Padāni tīṇi dassesi, anukampāya cakkhumā.",
  "atk-s0508a1:871_0": "“Akkante ca pade disvā, tissanāmassa satthuno;",
  "atk-s0508a1:872_0": "Haṭṭho haṭṭhena cittena, pade cittaṃ pasādayiṃ.",
  "atk-s0508a1:873_0": "“Koraṇḍaṃ pupphitaṃ disvā, pādapaṃ dharaṇīruhaṃ;",
  "atk-s0508a1:874_0": "Sakosakaṃ gahetvāna, padaseṭṭhaṃ apūjayiṃ.",
  "atk-s0508a1:875_0": "“Tena kammena sukatena, cetanāpaṇidhīhi ca;",
  "atk-s0508a1:876_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:877_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:878_0": "Koraṇḍakachavī homi, suppabhāso bhavāmahaṃ.",
  "atk-s0508a1:879_0": "“Dvenavute ito kappe, yaṃ kammamakariṃ tadā;",
  "atk-s0508a1:880_0": "Duggatiṃ nābhijānāmi, padapūjāyidaṃ phalaṃ.",
  "atk-s0508a1:881_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:882_0": "Arahattaṃ pana patvā aññaṃ byākaronto “anuvassiko pabbajito”ti imaṃ gāthaṃ abhāsi.",
  "atk-s0508a1:883_0": "24.",
  "atk-s0508a1:883_1": "Tattha anuvassikoti anugato upagato vassaṃ anuvasso,",
  "atk-s0508a1:883_2": "anuvassova anuvassiko.",
  "atk-s0508a1:883_3": "Pabbajitoti pabbajjaṃ upagato,",
  "atk-s0508a1:883_4": "pabbajito hutvā upagatavassamatto ekavassikoti attho.",
  "atk-s0508a1:883_5": "Atha vā anugataṃ pacchāgataṃ apagataṃ vassaṃ anuvassaṃ,",
  "atk-s0508a1:883_6": "taṃ assa atthīti anuvassiko.",
  "atk-s0508a1:883_7": "Yassa pabbajitassa vassaṃ aparipuṇṇatāya na gaṇanūpagataṃ,",
  "atk-s0508a1:883_8": "so evaṃ vutto,",
  "atk-s0508a1:883_9": "tasmā avassikoti vuttaṃ hoti.",
  "atk-s0508a1:883_10": "Passa dhammasudhammatanti tava satthu dhammassa sudhammabhāvaṃ svākkhātataṃ ekantaniyyānikataṃ passa,",
  "atk-s0508a1:883_11": "yattha anuvassiko tuvaṃ pabbajito.",
  "atk-s0508a1:883_12": "Pubbenivāsañāṇaṃ dibbacakkhuñāṇaṃ āsavakkhayañāṇanti tisso vijjā tayā anuppattā sacchikatā,",
  "atk-s0508a1:883_13": "tato eva kataṃ buddhassa sāsanaṃ sammāsambuddhassa sāsanaṃ anusiṭṭhi ovādo anusikkhitoti katakiccataṃ",
  "atk-s0508a1:883_14": "nissāya pītisomanassajāto thero attānaṃ paraṃ viya katvā vadatīti.",
  "atk-s0508a1:884_0": "Sugandhattheragāthāvaṇṇanā niṭṭhitā.",
  "atk-s0508a1:885_0": "5. Nandiyattheragāthāvaṇṇanā",
  "atk-s0508a1:886_0": "Obhāsajātanti āyasmato nandiyattherassa gāthā.",
  "atk-s0508a1:886_1": "Kā uppatti?",
  "atk-s0508a1:886_2": "So kira padumuttarassa bhagavato kāle satthari parinibbute cetiye candanasārena vedikaṃ kāretvā uḷāraṃ pūjāsakkāraṃ pavattesi.",
  "atk-s0508a1:886_3": "Tato paṭṭhāya ajjhāsayasampanno hutvā tattha tattha vivaṭṭūpanissayaṃ bahuṃ puññakammaṃ ācinitvā devesu",
  "atk-s0508a1:886_4": "ca manussesu ca saṃsaranto imasmiṃ buddhuppāde kapilavatthusmiṃ sakyarājakule nibbatti.",
  "atk-s0508a1:886_5": "Tassa mātāpitaro nandiṃ janento jātoti nandiyoti nāmaṃ akaṃsu.",
  "atk-s0508a1:886_6": "So vayappatto anuruddhādīsu satthu santike pabbajantesu sayampi pabbajitvā vipassanāya kammaṃ karonto katādhikāratāya nacirasseva arahattaṃ pāpuṇi.",
  "atk-s0508a1:886_7": "Tena vuttaṃ apadāne –",
  "atk-s0508a1:887_0": "“Padumuttaro nāma jino, lokajeṭṭho narāsabho;",
  "atk-s0508a1:888_0": "Jalitvā aggikhandhova, sambuddho parinibbuto.",
  "atk-s0508a1:889_0": "“Nibbute ca mahāvīre, thūpo vitthāriko ahu;",
  "atk-s0508a1:890_0": "Dūratova upaṭṭhenti, dhātugehavaruttame.",
  "atk-s0508a1:891_0": "“Pasannacitto sumano, akaṃ candanavedikaṃ;",
  "atk-s0508a1:892_0": "Dissati thūpakhandho ca, thūpānucchaviko tadā.",
  "atk-s0508a1:893_0": "“Bhave nibbattamānamhi, devatte atha mānuse.",
  "atk-s0508a1:894_0": "Omattaṃ me na passāmi, pubbakammassidaṃ phalaṃ.",
  "atk-s0508a1:895_0": "“Pañcadasakappasate, ito aṭṭha janā ahuṃ;",
  "atk-s0508a1:896_0": "Sabbe samattanāmā te cakkavattī mahabbalā.",
  "atk-s0508a1:897_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:898_0": "Arahattaṃ pana patvā anuruddhattherādīhi saddhiṃ pācīnavaṃsamigadāye viharante imasmiṃ there ekadivasaṃ",
  "atk-s0508a1:898_1": "māro pāpimā bhiṃsāpetukāmo tassa bheravarūpaṃ dasseti.",
  "atk-s0508a1:898_2": "Thero taṃ “māro aya”nti ñatvā “pāpima,",
  "atk-s0508a1:898_3": "ye māradheyyaṃ vītivattā,",
  "atk-s0508a1:898_4": "tesaṃ tava kiriyā kiṃ karissati,",
  "atk-s0508a1:898_5": "tatonidānaṃ pana tvaṃ eva vighātaṃ anatthaṃ pāpuṇissasī”ti dassento “obhāsajātaṃ phalaga”nti gāthaṃ abhāsi.",
  "atk-s0508a1:899_0": "25.",
  "atk-s0508a1:899_1": "Tattha obhāsajātanti ñāṇobhāsena jātobhāsaṃ aggamaggañāṇassa adhigatattā.",
  "atk-s0508a1:899_2": "Tena anavasesato kilesandhakārassa vihataviddhaṃsitabhāvato ativiya pabhassaranti attho.",
  "atk-s0508a1:899_3": "Phalaganti phalaṃ gataṃ upagataṃ,",
  "atk-s0508a1:899_4": "aggaphalañāṇasahitanti adhippāyo.",
  "atk-s0508a1:899_5": "Cittanti khīṇāsavassa cittaṃ sāmaññena vadati.",
  "atk-s0508a1:899_6": "Tenāha “abhiṇhaso”ti.",
  "atk-s0508a1:899_7": "Tañhi nirodhaninnatāya khīṇāsavānaṃ niccakappaṃ arahattaphalasamāpattisamāpajjanato “phalena sahita”nti vattabbataṃ arahati.",
  "atk-s0508a1:899_8": "Tādisanti tathārūpaṃ,",
  "atk-s0508a1:899_9": "arahantanti attho.",
  "atk-s0508a1:899_10": "Āsajjāti visodhetvā paribhuyya.",
  "atk-s0508a1:899_11": "Kaṇhāti māraṃ ālapati,",
  "atk-s0508a1:899_12": "so hi kaṇhakammattā kaṇhābhijātitāya ca “kaṇho”ti vuccati.",
  "atk-s0508a1:899_13": "Dukkhaṃ nigacchasīti idha kucchianuppavesādinā niratthakaṃ kāyaparissamaṃ dukkhaṃ,",
  "atk-s0508a1:899_14": "samparāye ca appatikāraṃ apāyadukkhaṃ upagamissasi pāpuṇissasi.",
  "atk-s0508a1:899_15": "Taṃ sutvā māro “jānāti maṃ samaṇo”ti tatthevantaradhāyīti.",
  "atk-s0508a1:900_0": "Nandiyattheragāthāvaṇṇanā niṭṭhitā.",
  "atk-s0508a1:901_0": "6. Abhayattheragāthāvaṇṇanā",
  "atk-s0508a1:902_0": "Sutvā subhāsitaṃ vācanti āyasmato abhayattherassa gāthā.",
  "atk-s0508a1:902_1": "Kā uppatti?",
  "atk-s0508a1:902_2": "So kira padumuttarassa bhagavato sāsane pabbajitvā dhammakathiko hutvā dhammakathanakāle paṭhamaṃ catūhi",
  "atk-s0508a1:902_3": "gāthāhi bhagavantaṃ abhitthavitvā pacchā dhammaṃ kathesi.",
  "atk-s0508a1:902_4": "Tenassa puññakammabalena kappānaṃ satasahassaṃ apāyapaṭisandhi nāma nāhosi.",
  "atk-s0508a1:902_5": "Tathā hi vuttaṃ –",
  "atk-s0508a1:903_0": "“Abhitthavitvā padumuttaraṃ jinaṃ, pasannacitto abhayo sayambhuṃ;",
  "atk-s0508a1:904_0": "Na gacchi kappāni apāyabhūmiṃ, satasahassāni uḷārasaddho”ti.",
  "atk-s0508a1:905_0": "Khettasampattiyādīhi tassa ca pubbapacchimasanniṭṭhānacetanānaṃ ativiya uḷārabhāvena so aparimeyyo puññābhisando kusalābhisando tādiso ahosi.",
  "atk-s0508a1:905_1": "“Acintiye pasannānaṃ,",
  "atk-s0508a1:905_2": "vipāko hoti acintiyo”ti hi vuttaṃ.",
  "atk-s0508a1:905_3": "Tattha tattha hi bhave upacitaṃ puññaṃ tassa upatthambhakamahosi.",
  "atk-s0508a1:905_4": "Tathā hi so vipassissa bhagavato ketakapupphehi pūjamakāsi.",
  "atk-s0508a1:905_5": "Evaṃ uḷārehi puññavisesehi sugatīsu eva saṃsaranto imasmiṃ buddhuppāde rañño bimbisārassa putto hutvā nibbatti.",
  "atk-s0508a1:905_6": "Abhayotissa nāmaṃ ahosi.",
  "atk-s0508a1:905_7": "Tassa uppatti parato āvi bhavissati.",
  "atk-s0508a1:905_8": "So nigaṇṭhena nāṭaputtena ubhatokoṭikaṃ pañhaṃ sikkhāpetvā “imaṃ pañhaṃ pucchitvā samaṇassa gotamassa",
  "atk-s0508a1:905_9": "vādaṃ āropehī”ti vissajjito bhagavantaṃ upasaṅkamitvā taṃ pañhaṃ pucchitvā tassa pañhassa anekaṃsabyākaraṇabhāve",
  "atk-s0508a1:905_10": "bhagavatā kathite nigaṇṭhānaṃ parājayaṃ,",
  "atk-s0508a1:905_11": "satthu ca sammāsambuddhabhāvaṃ viditvā upāsakattaṃ paṭivedesi.",
  "atk-s0508a1:905_12": "Tato raññe bimbisāre kālaṅkate sañjātasaṃvego sāsane pabbajitvā tālacchiggaḷūpamasuttadesanāya sotāpanno",
  "atk-s0508a1:905_13": "hutvā puna vipassanaṃ ārabhitvā arahattaṃ sacchākāsi.",
  "atk-s0508a1:905_14": "Tena vuttaṃ apadāne –",
  "atk-s0508a1:906_0": "“Vinatānadiyā tīre, vihāsi purisuttamo;",
  "atk-s0508a1:907_0": "Addasaṃ virajaṃ buddhaṃ, ekaggaṃ susamāhitaṃ.",
  "atk-s0508a1:908_0": "“Madhugandhassa pupphena, ketakassa ahaṃ tadā;",
  "atk-s0508a1:909_0": "Pasannacitto sumano, buddhaseṭṭhamapūjayiṃ.",
  "atk-s0508a1:910_0": "“Ekanavute ito kappe, yaṃ pupphamabhipūjayiṃ;",
  "atk-s0508a1:911_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:912_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:913_0": "Arahattaṃ pana patvā attano paṭipattikittanena aññaṃ byākaronto “sutvā subhāsitaṃ vāca”nti gāthaṃ abhāsi.",
  "atk-s0508a1:914_0": "26.",
  "atk-s0508a1:914_1": "Tattha sutvāti sotaṃ odahitvā,",
  "atk-s0508a1:914_2": "sotadvārānusārena upadhāretvā.",
  "atk-s0508a1:914_3": "Subhāsitanti suṭṭhu bhāsitaṃ,",
  "atk-s0508a1:914_4": "sammadeva bhāsitaṃ,",
  "atk-s0508a1:914_5": "sammāsambuddhabhāvato mahākāruṇikatāya ca kiñci avisaṃvādetvā yathādhippetassa atthassa ekantato sādhanavasena",
  "atk-s0508a1:914_6": "bhāsitaṃ catusaccavibhāvanīyadhammakathaṃ.",
  "atk-s0508a1:914_7": "Na hi saccavinimuttā bhagavato dhammadesanā atthi.",
  "atk-s0508a1:914_8": "Buddhassāti sabbaññubuddhassa.",
  "atk-s0508a1:914_9": "Ādiccabandhunoti ādiccavaṃse sambhūtattā ādicco bandhu etassāti ādiccabandhu, bhagavā.",
  "atk-s0508a1:914_10": "Tassa ādiccabandhuno.",
  "atk-s0508a1:914_11": "Ādiccassa vā bandhūti ādiccabandhu, bhagavā.",
  "atk-s0508a1:914_12": "Tassa bhagavato orasaputtabhāvato.",
  "atk-s0508a1:914_13": "Tenāha bhagavā –",
  "atk-s0508a1:915_0": "“Yo andhakāre tamasī pabhaṅkaro, verocano maṇḍalī uggatejo;",
  "atk-s0508a1:916_0": "Mā rāhu gilī caramantalikkhe, pajaṃ mamaṃ rāhu pamuñca sūriya”nti. ;",
  "atk-s0508a1:917_0": "Paccabyadhinti paṭivijjhiṃ. Hī-",
  "atk-s0508a1:917_1": "ti nipātamattaṃ.",
  "atk-s0508a1:917_2": "Nipuṇanti saṇhaṃ paramasukhumaṃ,",
  "atk-s0508a1:917_3": "nirodhasaccaṃ,",
  "atk-s0508a1:917_4": "catusaccameva vā. Hī-",
  "atk-s0508a1:917_5": "ti vā hetuatthe nipāto.",
  "atk-s0508a1:917_6": "Yasmā paccabyadhiṃ nipuṇaṃ catusaccaṃ,",
  "atk-s0508a1:917_7": "tasmā na dāni kiñci paṭivijjhitabbaṃ atthīti attho.",
  "atk-s0508a1:917_8": "Yathā kiṃ paṭivijjhīti āha “vālaggaṃ usunā yathā”ti.",
  "atk-s0508a1:917_9": "Yathā sattadhā bhinnassa vālassa koṭiṃ susikkhito kusalo issāso usunā kaṇḍena avirajjhanto vijjheyya,",
  "atk-s0508a1:917_10": "evaṃ paccabyadhiṃ nipuṇaṃ ariyasaccanti yojanā.",
  "atk-s0508a1:918_0": "Abhayattheragāthāvaṇṇanā niṭṭhitā.",
  "atk-s0508a1:919_0": "7. Lomasakaṅgiyattheragāthāvaṇṇanā",
  "atk-s0508a1:920_0": "Dabbaṃ kusanti āyasmato lomasakaṅgiyattherassa gāthā.",
  "atk-s0508a1:920_1": "Kā uppatti?",
  "atk-s0508a1:920_2": "So kira ito ekanavute kappe vipassiṃ bhagavantaṃ passitvā pasannamānaso nānāpupphehi pūjetvā tena puññakammena",
  "atk-s0508a1:920_3": "devaloke nibbatto puna aparāparaṃ puññāni katvā sugatīsuyeva saṃsaranto kassapassa bhagavato sāsane pabbajitvā",
  "atk-s0508a1:920_4": "samaṇadhammaṃ karoti.",
  "atk-s0508a1:920_5": "Tena ca samayena satthārā bhaddekarattapaṭipadāya kathitāya aññataro bhikkhu bhaddekarattasuttavasena tena sākacchaṃ karoti.",
  "atk-s0508a1:920_6": "So taṃ na sampāyāsi.",
  "atk-s0508a1:920_7": "Asampāyanto “ahaṃ anāgate tuyhaṃ bhaddekarattaṃ kathetuṃ samattho bhaveyya”nti paṇidhānaṃ akāsi,",
  "atk-s0508a1:920_8": "itaro “puccheyya”nti.",
  "atk-s0508a1:920_9": "Etesu paṭhamo ekaṃ buddhantaraṃ devamanussesu saṃsaritvā amhākaṃ bhagavato kāle kapilavatthusmiṃ sākiyarājakule nibbatti.",
  "atk-s0508a1:920_10": "Tassa sukhumālabhāvena soṇassa viya pādatalesu lomāni jātāni,",
  "atk-s0508a1:920_11": "tenassa lomasakaṅgiyoti nāmaṃ ahosi.",
  "atk-s0508a1:920_12": "Itaro devaloke nibbattitvā candanoti paññāyittha.",
  "atk-s0508a1:920_13": "Lomasakaṅgiyo anuruddhādīsu sakyakumāresu pabbajantesu pabbajituṃ na icchi.",
  "atk-s0508a1:920_14": "Atha naṃ saṃvejetuṃ candano devaputto upasaṅkamitvā bhaddekarattaṃ pucchi.",
  "atk-s0508a1:920_15": "Itaro “na jānāmī”ti.",
  "atk-s0508a1:920_16": "Puna devaputto “atha kasmā tayā ‘bhaddekarattaṃ katheyya’nti saṅgaro kato,",
  "atk-s0508a1:920_17": "idāni pana nāmamattampi na jānāsī”ti codesi.",
  "atk-s0508a1:920_18": "Itaro tena saddhiṃ bhagavantaṃ upasaṅkamitvā,",
  "atk-s0508a1:920_19": "“mayā kira, bhante,",
  "atk-s0508a1:920_20": "pubbe ‘imassa bhaddekarattaṃ kathessāmī’ti saṅgaro kato”ti pucchi.",
  "atk-s0508a1:920_21": "Bhagavā “āma,",
  "atk-s0508a1:920_22": "kulaputta,",
  "atk-s0508a1:920_23": "kassapassa bhagavato kāle tayā evaṃ kata”nti āha.",
  "atk-s0508a1:920_24": "Svāyamattho uparipaṇṇāsake āgatanayena vitthārato veditabbo.",
  "atk-s0508a1:920_25": "Atha lomasakaṅgiyo “tena hi, bhante,",
  "atk-s0508a1:920_26": "pabbājetha ma”nti āha.",
  "atk-s0508a1:920_27": "Bhagavā “na, kho,",
  "atk-s0508a1:920_28": "tathāgatā mātāpitūhi ananuññātaṃ puttaṃ pabbājentī”ti paṭikkhipi.",
  "atk-s0508a1:920_29": "So mātu santikaṃ gantvā “anujānāhi maṃ, amma,",
  "atk-s0508a1:920_30": "pabbajituṃ,",
  "atk-s0508a1:920_31": "pabbajissāmaha”nti vatvā,",
  "atk-s0508a1:920_32": "mātarā “tāta,",
  "atk-s0508a1:920_33": "sukhumālo tvaṃ kathaṃ pabbajissasī”ti vutte,",
  "atk-s0508a1:920_34": "“attano parissayasahanabhāvaṃ pakāsento “dabbaṃ kusaṃ poṭakila”nti gāthaṃ abhāsi.",
  "atk-s0508a1:921_0": "27.",
  "atk-s0508a1:921_1": "Tattha dabbanti dabbatiṇamāha,",
  "atk-s0508a1:921_2": "yaṃ “saddulo”tipi vuccati.",
  "atk-s0508a1:921_3": "Kusanti kusatiṇaṃ,",
  "atk-s0508a1:921_4": "yo “kāso”ti vuccati.",
  "atk-s0508a1:921_5": "Poṭakilanti sakaṇṭakaṃ akaṇṭakañca gacchaṃ.",
  "atk-s0508a1:921_6": "Idha pana sakaṇṭakameva adhippetaṃ.",
  "atk-s0508a1:921_7": "Usīrādīni suviññeyyāni.",
  "atk-s0508a1:921_8": "Dabbādīni tiṇāni bīraṇatiṇāni pādehi akkantassāpi dukkhajanakāni gamanantarāyakarāni ca,",
  "atk-s0508a1:921_9": "tāni ca panāhaṃ urasā panudissāmi urasāpi apanessāmi.",
  "atk-s0508a1:921_10": "Evaṃ apanento taṃ nimittaṃ dukkhaṃ sahanto araññāyatane gumbantaraṃ pavisitvā samaṇadhammaṃ kātuṃ sakkhissāmi.",
  "atk-s0508a1:921_11": "Ko pana vādo pādehi akkamaneti dasseti.",
  "atk-s0508a1:921_12": "Vivekamanubrūhayanti kāyavivekaṃ cittavivekaṃ upadhivivekañca anubrūhayanto.",
  "atk-s0508a1:921_13": "Gaṇasaṅgaṇikañhi pahāya kāyavivekaṃ anubrūhayantasseva aṭṭhatiṃsāya ārammaṇesu yattha katthaci cittaṃ samādahantassa cittaviveko,",
  "atk-s0508a1:921_14": "na saṅgaṇikāratassa.",
  "atk-s0508a1:921_15": "Samāhitasseva vipassanāya kammaṃ karontassa samathavipassanañca yuganaddhaṃ karontassa kilesānaṃ khepanena upadhivivekādhigamo,",
  "atk-s0508a1:921_16": "na asamāhitassa.",
  "atk-s0508a1:921_17": "Tena vuttaṃ “vivekamanubrūhayanti kāyavivekaṃ cittavivekaṃ upadhivivekañca anubrūhayanto”ti.",
  "atk-s0508a1:921_18": "Evaṃ pana puttena vutte mātā “tena hi, tāta,",
  "atk-s0508a1:921_19": "pabbajā”ti anujāni.",
  "atk-s0508a1:921_20": "So bhagavantaṃ upasaṅkamitvā pabbajjaṃ yāci.",
  "atk-s0508a1:921_21": "Taṃ satthā pabbājesi.",
  "atk-s0508a1:921_22": "Taṃ pabbajitvā katapubbakiccaṃ kammaṭṭhānaṃ gahetvā araññaṃ pavisantaṃ bhikkhū āhaṃsu – “āvuso,",
  "atk-s0508a1:921_23": "tvaṃ sukhumālo kiṃ sakkhissasi araññe vasitu”nti.",
  "atk-s0508a1:921_24": "So tesampi tameva gāthaṃ vatvā araññaṃ pavisitvā bhāvanaṃ anuyuñjanto nacirasseva chaḷabhiñño ahosi.",
  "atk-s0508a1:921_25": "Tena vuttaṃ apadāne –",
  "atk-s0508a1:922_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:923_0": "Rathiyaṃ paṭipajjantaṃ, nānāpupphehi pūjayiṃ.",
  "atk-s0508a1:924_0": "“Ekanavutito kappe, yaṃ pupphamabhipūjayiṃ;",
  "atk-s0508a1:925_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:926_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:927_0": "Arahattaṃ pana patvā thero aññaṃ byākaronto taṃyeva gāthaṃ abhāsīti.",
  "atk-s0508a1:928_0": "Lomasakaṅgiyattheragāthāvaṇṇanā niṭṭhitā.",
  "atk-s0508a1:929_0": "8. Jambugāmiyaputtattheragāthāvaṇṇanā",
  "atk-s0508a1:930_0": "Kacci no vatthapasutoti āyasmato jambugāmiyaputtattherassa gāthā.",
  "atk-s0508a1:930_1": "Kā uppatti?",
  "atk-s0508a1:930_2": "So kira purimabuddhesu katādhikāro hutvā tattha tattha vivaṭṭūpanissayaṃ kusalaṃ ācinanto ito ekatiṃse",
  "atk-s0508a1:930_3": "kappe vessabhussa bhagavato kāle ekadivasaṃ kiṃsukāni pupphāni disvā tāni pupphāni gahetvā buddhaguṇe",
  "atk-s0508a1:930_4": "anussaranto bhagavantaṃ uddissa ākāse khipanto pūjesi.",
  "atk-s0508a1:930_5": "So tena puññakammena tāvatiṃsesu nibbatto.",
  "atk-s0508a1:930_6": "Tato paraṃ puññāni katvā aparāparaṃ devamanussesu saṃsaranto imasmiṃ buddhuppāde campāyaṃ jambugāmiyassa nāma upāsakassa putto hutvā nibbatti.",
  "atk-s0508a1:930_7": "Tena puññakammena tāvatiṃsesu nibbatto.",
  "atk-s0508a1:930_8": "Tato paraṃ puññāni katvā aparāparaṃ devamanussesu saṃsaranto imasmiṃ buddhuppāde campāyaṃ jambugāmiyassa nāma upāsakassa putvā nibbatti.",
  "atk-s0508a1:930_9": "Tenassa jambugāmiyaputtotveva samaññā ahosi.",
  "atk-s0508a1:930_10": "So vayappatto bhagavato santike dhammaṃ sutvā paṭiladdhasaṃvego pabbajitvā katapubbakicco kammaṭṭhānaṃ gahetvā sākete añjanavane vasati.",
  "atk-s0508a1:930_11": "Athassa pitā “kiṃ nu kho mama putto sāsane abhirato viharati,",
  "atk-s0508a1:930_12": "udāhu no”ti vīmaṃsanatthaṃ “kacci no vatthapasuto”ti gāthaṃ likhitvā pesesi.",
  "atk-s0508a1:930_13": "So taṃ vācetvā,",
  "atk-s0508a1:930_14": "“pitā me pamādavihāraṃ āsaṅkati,",
  "atk-s0508a1:930_15": "ahañca ajjāpi puthujjanabhūmiṃ nātivatto”ti saṃvegajāto ghaṭento vāyamanto nacirasseva chaḷabhiñño ahosi.",
  "atk-s0508a1:930_16": "Tena vuttaṃ apadāne –",
  "atk-s0508a1:931_0": "“Kiṃsukaṃ pupphitaṃ disvā, paggahetvāna añjaliṃ;",
  "atk-s0508a1:932_0": "Buddhaseṭṭhaṃ saritvāna, ākāse abhipūjayiṃ.",
  "atk-s0508a1:933_0": "“Tena kammena sukatena, cetanāpaṇidhīhi ca;",
  "atk-s0508a1:934_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:935_0": "“Ekatiṃse ito kappe, yaṃ kammamakariṃ tadā;",
  "atk-s0508a1:936_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:937_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:938_0": "Arahattaṃ pana patvā ñātīnaṃ vasananagaraṃ gantvā sāsanassa niyyānikabhāvaṃ pakāsento iddhipāṭihāriyaṃ dassesi.",
  "atk-s0508a1:938_1": "Taṃ disvā ñātakā pasannamānasā bahū saṅghārāme kāresuṃ.",
  "atk-s0508a1:938_2": "Theropi sakapitarā pesitaṃ gāthaṃ aṅkusaṃ katvā ghaṭento vāyamanto arahattaṃ sacchākāsi.",
  "atk-s0508a1:938_3": "Aññaṃ byākarontopi pitupūjanatthaṃ “kacci no vatthapasuto”ti tameva gāthaṃ abhāsi.",
  "atk-s0508a1:939_0": "28.",
  "atk-s0508a1:939_1": "Tattha kaccīti pucchāyaṃ nipāto.",
  "atk-s0508a1:939_2": "Noti paṭisedhe.",
  "atk-s0508a1:939_3": "Vatthapasutoti vatthe pasuto vatthapasuto,",
  "atk-s0508a1:939_4": "cīvaramaṇḍanābhirato.",
  "atk-s0508a1:939_5": "Nidassanamattañcetaṃ pattamaṇḍanādicāpallapaṭikkhepassāpi adhippetattā.",
  "atk-s0508a1:939_6": "“Kacci na vatthapasuto”tipi pāṭho,",
  "atk-s0508a1:939_7": "so evattho.",
  "atk-s0508a1:939_8": "Bhūsanāratoti attabhāvavibhūsanāya rato abhirato,",
  "atk-s0508a1:939_9": "yathekacce pabbajitvāpi capalā kāyadaḷhibahulā cīvarādiparikkhārassa attano sarīrassa ca maṇḍanavibhūsanaṭṭhānāya yuttā honti.",
  "atk-s0508a1:939_10": "Kimeva parikkhārapasuto bhūsanārato ca nāhosīti ayamettha padadvayassāpi attho.",
  "atk-s0508a1:939_11": "Sīlamayaṃ gandhanti akhaṇḍādibhāvāpādanena suparisuddhassa catubbidhassapi sīlassa vasena yvāyaṃ “yo ca sīlavataṃ pajāti na itarā dussīlapajā,",
  "atk-s0508a1:939_12": "dussīlattāyeva dussilyamayaṃ duggandhaṃ vāyati,",
  "atk-s0508a1:939_13": "evaṃ tvaṃ duggandhaṃ avāyitvā kacci sīlamayaṃ gandhaṃ vāyasīti attho.",
  "atk-s0508a1:939_14": "Atha vā netarā pajāti na itarā dussīlapajā,",
  "atk-s0508a1:939_15": "taṃ kacci na hoti,",
  "atk-s0508a1:939_16": "yato sīlamayaṃ gandhaṃ vāyasīti byatirekena sīlagandhavāyanameva vibhāveti.",
  "atk-s0508a1:940_0": "Jambugāmiyaputtattheragāthāvaṇṇanā niṭṭhitā.",
  "atk-s0508a1:941_0": "9. Hāritattheragāthāvaṇṇanā",
  "atk-s0508a1:942_0": "Samunnamayamattānanti āyasmato hāritattherassa gāthā.",
  "atk-s0508a1:942_1": "Kā uppatti?",
  "atk-s0508a1:942_2": "So kira purimabuddhesu katādhikāro hutvā tattha tattha vivaṭṭūpanissayaṃ puññasambhāraṃ upacinanto ito",
  "atk-s0508a1:942_3": "ekatiṃse kappe sudassanaṃ nāma paccekasambuddhaṃ disvā pasannamānaso kuṭajapupphehi pūjaṃ katvā tena",
  "atk-s0508a1:942_4": "puññakammena sugatīsuyeva parivattento imasmiṃ buddhuppāde sāvatthinagare brāhmaṇamahāsālakule nibbatti.",
  "atk-s0508a1:942_5": "Hāritotissa nāmaṃ ahosi.",
  "atk-s0508a1:942_6": "Tassa vayappattassa mātāpitaro kularūpādīhi anucchavikaṃ kumārikaṃ brāhmaṇadhītaraṃ ānesuṃ.",
  "atk-s0508a1:942_7": "So tāya saddhiṃ bhogasukhaṃ anubhavanto ekadivasaṃ attano tassā ca rūpasampattiṃ oloketvā dhammatāya",
  "atk-s0508a1:942_8": "codiyamāno “īdisaṃ nāma rūpaṃ nacirasseva jarāya maccunā ca abhippamaddīyatī”ti saṃvegaṃ paṭilabhi.",
  "atk-s0508a1:942_9": "Katipayadivasātikkameneva cassa bhariyaṃ kaṇhasappo ḍaṃsitvā māresi.",
  "atk-s0508a1:942_10": "So tena bhiyyosomattāya sañjātasaṃvego satthu santikaṃ gantvā dhammaṃ sutvā gharabandhane chinditvā pabbaji.",
  "atk-s0508a1:942_11": "Tassa ca cariyānukūlaṃ kammaṭṭhānaṃ gahetvā viharantassa kammaṭṭhānaṃ na sampajjati,",
  "atk-s0508a1:942_12": "cittaṃ ujugataṃ na hoti.",
  "atk-s0508a1:942_13": "So gāmaṃ piṇḍāya paviṭṭho aññataraṃ usukāraṃ usudaṇḍaṃ yante pakkhipitvā ujuṃ karontaṃ disvā “ime acetanampi nāma ujuṃ karonti,",
  "atk-s0508a1:942_14": "kasmā ahaṃ cittaṃ ujuṃ na karissāmī”ti cintetvā tatova paṭinivattitvā divāṭṭhāne nisinno vipassanaṃ ārabhi.",
  "atk-s0508a1:942_15": "Athassa bhagavā upari ākāse nisīditvā ovādaṃ dento “samunnamayamattāna”nti gāthaṃ abhāsi.",
  "atk-s0508a1:942_16": "Ayameva thero attānaṃ paraṃ viya ovadanto abhāsīti ca vadanti.",
  "atk-s0508a1:943_0": "29.",
  "atk-s0508a1:943_1": "Tattha samunnamayanti sammā unnamento,",
  "atk-s0508a1:943_2": "samāpattivasena kosajjapakkhe patituṃ adatvā tato uddharanto vīriyasamataṃ yojentoti attho.",
  "atk-s0508a1:943_3": "Attānanti cittaṃ,",
  "atk-s0508a1:943_4": "atha vā samunnamayāti kosajjapakkhato samunnamehi. Ma-",
  "atk-s0508a1:943_5": "kāro padasandhikaro.",
  "atk-s0508a1:943_6": "Hīnavīriyatāya tava cittaṃ kammaṭṭhānavīthiṃ nappaṭipajjati ce,",
  "atk-s0508a1:943_7": "taṃ vīriyārambhavasena sammā unnamehi,",
  "atk-s0508a1:943_8": "anonataṃ anapanataṃ karohīti adhippāyo.",
  "atk-s0508a1:943_9": "Evaṃ pana karonto usukārova tejanaṃ.",
  "atk-s0508a1:943_10": "Cittaṃ ujuṃ karitvāna,",
  "atk-s0508a1:943_11": "avijjaṃ bhinda hāritāti.",
  "atk-s0508a1:943_12": "Yathā nāma usukāro kaṇḍaṃ īsakampi onataṃ apanatañca vijjhanto lakkhaṃ bhindanatthaṃ ujuṃ karoti,",
  "atk-s0508a1:943_13": "evaṃ kosajjapātato arakkhaṇena onataṃ uddhaccapātato arakkhaṇena apanataṃ vijjhanto appanāpattiyā cittaṃ",
  "atk-s0508a1:943_14": "ujuṃ karitvāna samāhitacitto vipassanaṃ ussukkāpetvā sīghaṃ aggamaggañāṇena avijjaṃ bhinda padālehīti.",
  "atk-s0508a1:943_15": "Taṃ sutvā thero vipassanaṃ vaḍḍhetvā nacireneva arahā ahosi.",
  "atk-s0508a1:943_16": "Tena vuttaṃ apadāne –",
  "atk-s0508a1:944_0": "“Himavantassāvidūre, vasalo nāma pabbato;",
  "atk-s0508a1:945_0": "Buddho sudassano nāma, vasate pabbatantare.",
  "atk-s0508a1:946_0": "“Pupphaṃ hemavantaṃ gayha, vehāsaṃ agamāsahaṃ;",
  "atk-s0508a1:947_0": "Tatthaddasāsiṃ sambuddhaṃ, oghatiṇṇamanāsavaṃ.",
  "atk-s0508a1:948_0": "“Pupphaṃ kuṭajamādāya, sīse katvānahaṃ tadā;",
  "atk-s0508a1:949_0": "Buddhassa abhiropesiṃ, sayambhussa mahesino.",
  "atk-s0508a1:950_0": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:951_0": "Duggatiṃ nābhijānāmi, pupphapūjāyidaṃ phalaṃ.",
  "atk-s0508a1:952_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:953_0": "Arahattaṃ pana patvā aññaṃ byākarontopi tameva gāthaṃ abhāsi.",
  "atk-s0508a1:954_0": "Hāritattheragāthāvaṇṇanā niṭṭhitā.",
  "atk-s0508a1:955_0": "10. Uttiyattheragāthāvaṇṇanā",
  "atk-s0508a1:956_0": "Ābādhe me samuppanneti āyasmato uttiyattherassa gāthā.",
  "atk-s0508a1:956_1": "Kā uppatti?",
  "atk-s0508a1:956_2": "So kira purimabuddhesu katādhikāro tattha tattha vivaṭṭūpanissayaṃ puññaṃ upacinanto ito catunavute kappe",
  "atk-s0508a1:956_3": "siddhatthassa bhagavato kāle candabhāgāya nadiyā mahārūpo susumāro hutvā nibbatto.",
  "atk-s0508a1:956_4": "So pāraṃ gantuṃ nadiyā tīraṃ upagataṃ bhagavantaṃ disvā pasannacitto pāraṃ netukāmo tīrasamīpe nipajji.",
  "atk-s0508a1:956_5": "Bhagavā tassa anukampāya piṭṭhiyaṃ pāde ṭhapesi.",
  "atk-s0508a1:956_6": "So haṭṭho udaggo pītivegena diguṇussāho hutvā sotaṃ chindanto sīghena javena bhagavantaṃ paratīraṃ nesi.",
  "atk-s0508a1:956_7": "Bhagavā tassa cittappasādaṃ oloketvā “ayaṃ ito cuto devaloke nibbattitvā tato paṭṭhāya sugatīsuyeva saṃsaranto",
  "atk-s0508a1:956_8": "ito catunavute kappe amataṃ pāpuṇissatī”ti byākaritvā pakkāmi.",
  "atk-s0508a1:957_0": "So tathā sugatīsuyeva paribbhamanto imasmiṃ buddhuppāde sāvatthiyaṃ aññatarassa brāhmaṇassa putto hutvā nibbatti uttiyo nāma nāmena.",
  "atk-s0508a1:957_1": "So vayappatto “amataṃ pariyesissāmī”ti paribbājako hutvā vicaranto ekadivasaṃ bhagavantaṃ upasaṅkamitvā",
  "atk-s0508a1:957_2": "dhammaṃ sutvā sāsane pabbajitvāpi sīlādīnaṃ avisodhitattā visesaṃ nibbattetuṃ asakkonto aññe bhikkhū",
  "atk-s0508a1:957_3": "visesaṃ nibbattetvā aññaṃ byākaronte disvā satthāraṃ upasaṅkamitvā saṅkhepeneva ovādaṃ yāci.",
  "atk-s0508a1:957_4": "Satthāpi tassa “tasmātiha tvaṃ, uttiya,",
  "atk-s0508a1:957_5": "ādimeva visodhehī”tiādinā saṅkhepeneva ovādaṃ adāsi.",
  "atk-s0508a1:957_6": "So tassa ovāde ṭhatvā vipassanaṃ ārabhi.",
  "atk-s0508a1:957_7": "Tassa āraddhavipassanassa ābādho uppajji.",
  "atk-s0508a1:957_8": "Uppanne pana ābādhe sañjātasaṃvego vīriyārambhavatthuṃ katvā vipassanāya kammaṃ karonto vipassanaṃ ussukkāpetvā arahattaṃ pāpuṇi.",
  "atk-s0508a1:957_9": "Tena vuttaṃ apadāne –",
  "atk-s0508a1:958_0": "“Candabhāgānadītīre, susumāro ahaṃ tadā;",
  "atk-s0508a1:959_0": "Sagocarapasutohaṃ, nadititthaṃ agacchahaṃ.",
  "atk-s0508a1:960_0": "“Siddhattho tamhi samaye, sayambhū aggapuggalo;",
  "atk-s0508a1:961_0": "Nadiṃ taritukāmo so, nadititthaṃ upāgami.",
  "atk-s0508a1:962_0": "“Upagate ca sambuddhe, ahampi tatthupāgamiṃ;",
  "atk-s0508a1:963_0": "Upagantvāna sambuddhaṃ, imaṃ vācaṃ udīrayiṃ.",
  "atk-s0508a1:964_0": "“Abhirūha mahāvīra, tāressāmi ahaṃ tuvaṃ;",
  "atk-s0508a1:965_0": "Pettikaṃ visayaṃ mayhaṃ, anukampa mahāmuni.",
  "atk-s0508a1:966_0": "“Mama uggajjanaṃ sutvā, abhirūhi mahāmuni;",
  "atk-s0508a1:967_0": "Haṭṭho haṭṭhena cittena, tāresiṃ lokanāyakaṃ.",
  "atk-s0508a1:968_0": "“Nadiyā pārime tīre, siddhattho lokanāyako;",
  "atk-s0508a1:969_0": "Assāsesi mamaṃ tattha, amataṃ pāpuṇissati.",
  "atk-s0508a1:970_0": "“Tamhā kāyā cavitvāna, devalokaṃ agacchahaṃ;",
  "atk-s0508a1:971_0": "Dibbasukhaṃ anubhaviṃ, accharāhi purakkhato.",
  "atk-s0508a1:972_0": "“Sattakkhattuñca devindo, devarajjamakāsahaṃ;",
  "atk-s0508a1:973_0": "Tīṇikkhattuṃ cakkavattī, mahiyā issaro ahuṃ.",
  "atk-s0508a1:974_0": "“Vivekamanuyuttohaṃ, nipako ca susaṃvuto;",
  "atk-s0508a1:975_0": "Dhāremi antimaṃ dehaṃ, sammāsambuddhasāsane.",
  "atk-s0508a1:976_0": "“Catunnavutito kappe, tāresiṃ yaṃ narāsabhaṃ;",
  "atk-s0508a1:977_0": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:978_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:979_0": "Arahattaṃ pana patvā attano sammā paṭipattiyā paripuṇṇākāravibhāvanamukhena aññaṃ byākaronto “ābādhe me samuppanne”ti gāthaṃ abhāsi.",
  "atk-s0508a1:980_0": "30.",
  "atk-s0508a1:980_1": "Tattha ābādhe me samuppanneti sarīrassa ābādhanato “ābādho”ti laddhanāme visabhāgadhātukkhobhahetuke roge mayhaṃ sañjāte.",
  "atk-s0508a1:980_2": "Sati me udapajjathāti “uppanno kho me ābādho,",
  "atk-s0508a1:980_3": "ṭhānaṃ kho panetaṃ vijjati,",
  "atk-s0508a1:980_4": "yadidaṃ ābādho vaḍḍheyya.",
  "atk-s0508a1:980_5": "Yāva panāyaṃ ābādho na vaḍḍhati,",
  "atk-s0508a1:980_6": "handāhaṃ vīriyaṃ ārabhāmi ‘appattassa pattiyā anadhigatassa adhigamāya asacchikatassa sacchikiriyāyā”’ti",
  "atk-s0508a1:980_7": "vīriyārambhavatthubhūtā sati tasseva ābādhassa vasena dukkhāya vedanāya pīḷiyamānassa mayhaṃ udapādi.",
  "atk-s0508a1:980_8": "Tenāha “ābodho me samuppanno,",
  "atk-s0508a1:980_9": "kālo me nappamajjitu”nti.",
  "atk-s0508a1:980_10": "Evaṃ uppannañhi satiṃ aṅkusaṃ katvā ayaṃ thero arahattaṃ pattoti.",
  "atk-s0508a1:981_0": "Uttiyattheragāthāvaṇṇanā niṭṭhitā.",
  "atk-s0508a1:982_0": "Tatiyavaggavaṇṇanā niṭṭhitā.",
  "atk-s0508a1:983_0": "4. Catutthavaggo",
  "atk-s0508a1:984_0": "1. Gahvaratīriyattheragāthāvaṇṇanā",
  "atk-s0508a1:985_0": "Phuṭṭho ḍaṃsehīti āyasmato gahvaratīriyattherassa gāthā.",
  "atk-s0508a1:985_1": "Kā uppatti?",
  "atk-s0508a1:985_2": "So kira purimabuddhesu katādhikāro ito ekatiṃse kappe sikhissa bhagavato kāle migaluddo hutvā araññe",
  "atk-s0508a1:985_3": "vicaranto addasa sikhiṃ bhagavantaṃ aññatarasmiṃ rukkhamūle devanāgayakkhānaṃ dhammaṃ desentaṃ,",
  "atk-s0508a1:985_4": "disvā pana pasannamānaso “dhammo esa vuccatī”ti sare nimittaṃ aggahesi.",
  "atk-s0508a1:985_5": "So tena cittappasādena devaloke uppanno puna aparāparaṃ sugatīsuyeva saṃsaranto imasmiṃ buddhuppāde sāvatthiyaṃ",
  "atk-s0508a1:985_6": "brāhmaṇakule nibbattitvā “aggidatto”ti laddhanāmo vayappatto bhagavato yamakapāṭihāriyaṃ disvā sañjātappasādo",
  "atk-s0508a1:985_7": "sāsane pabbajitvā kammaṭṭhānaṃ gahetvā gahvaratīre nāma araññaṭṭhāne vasati.",
  "atk-s0508a1:985_8": "Tenassa gahvaratīrayoti samaññā ahosi.",
  "atk-s0508a1:985_9": "So vipassanaṃ vaḍḍhetvā nacirasseva arahattaṃ pāpuṇi.",
  "atk-s0508a1:985_10": "Tena vuttaṃ apadāne –",
  "atk-s0508a1:986_0": "“Migaluddo pure āsi, araññe vipine ahaṃ;",
  "atk-s0508a1:987_0": "Addasaṃ virajaṃ buddhaṃ, devasaṅghapurakkhataṃ.",
  "atk-s0508a1:988_0": "“Catusaccaṃ pakāsentaṃ, desentaṃ, amataṃ padaṃ;",
  "atk-s0508a1:989_0": "Assosiṃ madhuraṃ dhammaṃ, sikhino lokabandhuno.",
  "atk-s0508a1:990_0": "“Ghose cittaṃ pasādesiṃ, asamappaṭipuggale;",
  "atk-s0508a1:991_0": "Tattha cittaṃ pasādetvā, uttariṃ duttaraṃ bhavaṃ.",
  "atk-s0508a1:992_0": "“Ekatiṃse ito kappe, yaṃ saññamalabhiṃ tadā;",
  "atk-s0508a1:993_0": "Duggatiṃ nābhijānāmi, ghosasaññāyidaṃ phalaṃ.",
  "atk-s0508a1:994_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:995_0": "Arahattaṃ pana patvā bhagavantaṃ vanditvā sāvatthiyaṃ agamāsi.",
  "atk-s0508a1:995_1": "Tassa āgatabhāvaṃ sutvā ñātakā upagantvā mahādānaṃ pavattesuṃ.",
  "atk-s0508a1:995_2": "So katipayadivase vasitvā araññameva gantukāmo ahosi.",
  "atk-s0508a1:995_3": "Taṃ ñātakā, “bhante,",
  "atk-s0508a1:995_4": "araññaṃ nāma ḍaṃsamakasādivasena bahuparissayaṃ,",
  "atk-s0508a1:995_5": "idheva vasathā”ti āhaṃsu.",
  "atk-s0508a1:995_6": "Taṃ sutvā thero “araññavāsoyeva mayhaṃ ruccatī”ti vivekābhiratikittanamukhena aññaṃ byākaronto “phuṭṭho ḍaṃsehī”ti gāthaṃ abhāsi.",
  "atk-s0508a1:996_0": "31.",
  "atk-s0508a1:996_1": "Tattha phuṭṭho ḍaṃsehi makasehīti ḍaṃsanasīlatāya “ḍaṃsā”ti laddhanāmāhi andhakamakkhikāhi,",
  "atk-s0508a1:996_2": "makasanaññitehi ca sūcimukhapāṇehi phussito daṭṭhoti attho.",
  "atk-s0508a1:996_3": "Araññasminti “pañcadhanusatikaṃ pacchima”nti vuttaaraññalakkhaṇayogato araññe.",
  "atk-s0508a1:996_4": "Brahāvaneti mahārukkhagacchagahanatāya mahāvane araññāniyaṃ.",
  "atk-s0508a1:996_5": "Nāgo saṅgāmasīsevāti saṅgāmāvacaro hatthināgo viya saṅgāmamuddhani parasenāsampahāraṃ.",
  "atk-s0508a1:996_6": "“Araññavāso nāma buddhādīhi vaṇṇito thomito”ti ussāhajāto sato satimā hutvā tatra tasmiṃ araññe,",
  "atk-s0508a1:996_7": "tasmiṃ vā ḍaṃsādisamphasse upaṭṭhite adhivāsaye adhivāseyya saheyya,",
  "atk-s0508a1:996_8": "“ḍaṃsādayo maṃ ābādhentī”ti araññavāsaṃ na jaheyyāti attho.",
  "atk-s0508a1:997_0": "Gahvaratīriyattheragāthāvaṇṇanā niṭṭhitā.",
  "atk-s0508a1:998_0": "2. Suppiyattheragāthāvaṇṇanā",
  "atk-s0508a1:999_0": "Ajaraṃ jīramānenāti āyasmato suppiyattherassa gāthā.",
  "atk-s0508a1:999_1": "Kā uppatti?",
  "atk-s0508a1:999_2": "So kira padumuttarassa bhagavato kāle kulagehe nibbattitvā tāpasapabbajjaṃ pabbajitvā araññāyatane vasanto",
  "atk-s0508a1:999_3": "tattha bhagavantaṃ disvā pasannamānaso phalāphalaṃ adāsi,",
  "atk-s0508a1:999_4": "tathā bhikkhusaṅghassa.",
  "atk-s0508a1:999_5": "So tena puññakammena devamanussesu saṃsaranto kassapassa sammāsambuddhassa kāle khattiyakule nibbattitvā",
  "atk-s0508a1:999_6": "anukkamena viññutaṃ patto kalyāṇamittasannissayena laddhasaṃvego sāsane pabbajitvā bahussuto ahosi.",
  "atk-s0508a1:999_7": "Jātimadena sutamadena ca attānaṃ ukkaṃsento pare ca vambhento vihāsi.",
  "atk-s0508a1:999_8": "So imasmiṃ buddhuppāde tassa kammassa nissandena sāvatthiyaṃ paribhūtarūpe susānagopakakule nibbatti.",
  "atk-s0508a1:999_9": "Suppiyotissa nāmaṃ ahosi.",
  "atk-s0508a1:999_10": "Atha viññutaṃ patto attano sahāyabhūtaṃ sopākattheraṃ upasaṅkamitvā tassa santike dhammaṃ sutvā paṭiladdhasaṃvego",
  "atk-s0508a1:999_11": "pabbajitvā sammāpaṭipattiṃ pūretvā “ajaraṃ jīramānenā”ti gāthaṃ abhāsi.",
  "atk-s0508a1:1000_0": "32.",
  "atk-s0508a1:1000_1": "Tattha ajaranti jarārahitaṃ,",
  "atk-s0508a1:1000_2": "nibbānaṃ sandhāyāha.",
  "atk-s0508a1:1000_3": "Tañhi ajātattā natthi ettha jarā,",
  "atk-s0508a1:1000_4": "etasmiṃ vā adhigate puggalassa sā natthīti jarābhāvahetutopi ajaraṃ nāma.",
  "atk-s0508a1:1000_5": "Jīramānenāti jīrantena,",
  "atk-s0508a1:1000_6": "khaṇe khaṇe jaraṃ pāpuṇantena.",
  "atk-s0508a1:1000_7": "Tappamānenāti santappamānena,",
  "atk-s0508a1:1000_8": "rāgādīhi ekādasahi aggīhi dayhamānena.",
  "atk-s0508a1:1000_9": "Nibbutinti yathāvuttasantāpābhāvato nibbutasabhāvaṃ nibbānaṃ.",
  "atk-s0508a1:1000_10": "Nimiyanti parivatteyyaṃ cetāpeyyaṃ.",
  "atk-s0508a1:1000_11": "Paramaṃ santinti anavasesakilesābhisaṅkhārapariḷāhavūpasamadhammatāya uttamaṃ santiṃ.",
  "atk-s0508a1:1000_12": "Catūhi yogehi ananubandhattā yogakkhemaṃ.",
  "atk-s0508a1:1000_13": "Attano uttaritarassa kassaci abhāvato anuttaraṃ.",
  "atk-s0508a1:1000_14": "Ayañhettha saṅkhepattho –",
  "atk-s0508a1:1000_15": "khaṇe khaṇe jarāya abhibhuyyamānattā jīramānena,",
  "atk-s0508a1:1000_16": "tathā rāgaggiādīhi santappamānena gato evaṃ aniccena dukkhena asārena sabbathāpi anupasantasabhāvena saupaddavena,",
  "atk-s0508a1:1000_17": "tappaṭipakkhabhāvato ajaraṃ paramupasamabhūtaṃ kenaci anupaddutaṃ anuttaraṃ nibbānaṃ nimiyaṃ parivatteyyaṃ",
  "atk-s0508a1:1000_18": "“mahā vata me lābho mahā udayo hatthagato”ti.",
  "atk-s0508a1:1000_19": "Yathā hi manussā yaṃ kiñci bhaṇḍaṃ parivattentā nirapekkhā gayhamānena sambahumānā honti,",
  "atk-s0508a1:1000_20": "evamayaṃ thero pahitatto viharanto attano kāye ca jīvite ca nirapekkhataṃ,",
  "atk-s0508a1:1000_21": "nibbānaṃ paṭipesitattañca pakāsento “nimiyaṃ paramaṃ santiṃ,",
  "atk-s0508a1:1000_22": "yogakkhemaṃ anuttara”nti vatvā tameva paṭipattiṃ paribrūhayanto vipassanaṃ ussukkāpetvā arahattaṃ pāpuṇi.",
  "atk-s0508a1:1000_23": "Tena vuttaṃ apadāne –",
  "atk-s0508a1:1001_0": "“Varuṇo nāma nāmena, brāhmaṇo mantapāragū;",
  "atk-s0508a1:1002_0": "Chaḍḍetvā dasa puttāni, vanamajjhogahiṃ tadā.",
  "atk-s0508a1:1003_0": "“Assamaṃ sukataṃ katvā, suvibhattaṃ manoramaṃ;",
  "atk-s0508a1:1004_0": "Paṇṇasālaṃ karitvāna, vasāmi vipine ahaṃ.",
  "atk-s0508a1:1005_0": "“Padumuttaro lokavidū, āhutīnaṃ paṭiggaho;",
  "atk-s0508a1:1006_0": "Mamuddharitukāmo so, āgacchi mama assamaṃ.",
  "atk-s0508a1:1007_0": "“Yāvatā vanasaṇḍamhi, obhāso vipulo ahu;",
  "atk-s0508a1:1008_0": "Buddhassa ānubhāvena, pajjalī vipinaṃ tadā.",
  "atk-s0508a1:1009_0": "“Disvāna taṃ pāṭihīraṃ, buddhaseṭṭhassa tādino;",
  "atk-s0508a1:1010_0": "Pattapuṭaṃ gahetvāna, phalena pūjayiṃ ahaṃ.",
  "atk-s0508a1:1011_0": "“Upagantvāna sambuddhaṃ, sahakhārimadāsahaṃ;",
  "atk-s0508a1:1012_0": "Anukampāya me buddho, idaṃ vacanamabravi.",
  "atk-s0508a1:1013_0": "“Khāribhāraṃ gahetvāna, pacchato ehi me tuvaṃ;",
  "atk-s0508a1:1014_0": "Paribhutte ca saṅghamhi, puññaṃ tava bhavissati.",
  "atk-s0508a1:1015_0": "“Puṭakaṃ taṃ gahetvāna, bhikkhusaṅghassadāsahaṃ;",
  "atk-s0508a1:1016_0": "Tattha cittaṃ pasādetvā, tusitaṃ upapajjahaṃ.",
  "atk-s0508a1:1017_0": "“Tattha dibbehi naccehi, gītehi vāditehi ca;",
  "atk-s0508a1:1018_0": "Puññakammena saṃyuttaṃ, anubhomi sadā sukhaṃ.",
  "atk-s0508a1:1019_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:1020_0": "Bhoge me ūnatā natthi, phaladānassidaṃ phalaṃ.",
  "atk-s0508a1:1021_0": "“Yāvatā caturo dīpā, sasamuddā sapabbatā;",
  "atk-s0508a1:1022_0": "Phalaṃ buddhassa datvāna, issaraṃ kārayāmahaṃ.",
  "atk-s0508a1:1023_0": "“Yāvatā ye pakkhigaṇā, ākāse uppatanti ce;",
  "atk-s0508a1:1024_0": "Tepi me vasamanventi, phaladānassidaṃ phalaṃ.",
  "atk-s0508a1:1025_0": "“Yāvatā vanasaṇḍamhi, yakkhā bhūtā ca rakkhasā;",
  "atk-s0508a1:1026_0": "Kumbhaṇḍā garuḷā cāpi, pāricariyaṃ upenti me.",
  "atk-s0508a1:1027_0": "“Kummā soṇā madhukārā, ḍaṃsā ca makasā ubho;",
  "atk-s0508a1:1028_0": "Tepi maṃ vasamanventi, phaladānassidaṃ phalaṃ.",
  "atk-s0508a1:1029_0": "“Supaṇṇā nāma sakuṇā, pakkhijātā mahabbalā;",
  "atk-s0508a1:1030_0": "Tepi maṃ saraṇaṃ yanti, phaladānassidaṃ phalaṃ.",
  "atk-s0508a1:1031_0": "“Yepi dīghāyukā nāgā, iddhimanto mahāyasā;",
  "atk-s0508a1:1032_0": "Tepi maṃ vasamanventi, phaladānassidaṃ phalaṃ.",
  "atk-s0508a1:1033_0": "“Sīhā byagghā ca dīpī ca, acchakokataracchakā;",
  "atk-s0508a1:1034_0": "Tepi maṃ vasamanventi, phaladānassidaṃ phalaṃ.",
  "atk-s0508a1:1035_0": "“Osadhī tiṇavāsī ca, ye ca ākāsavāsino;",
  "atk-s0508a1:1036_0": "Sabbe maṃ saraṇaṃ yanti, phaladānassidaṃ phalaṃ.",
  "atk-s0508a1:1037_0": "“Sududdasaṃ sunipuṇaṃ, gambhīraṃ suppakāsitaṃ;",
  "atk-s0508a1:1038_0": "Phassayitvā viharāmi, phaladānassidaṃ phalaṃ.",
  "atk-s0508a1:1039_0": "“Vimokkhe aṭṭha phusitvā, viharāmi anāsavo;",
  "atk-s0508a1:1040_0": "Ātāpī nipako cāhaṃ, phaladānassidaṃ phalaṃ.",
  "atk-s0508a1:1041_0": "“Ye phalaṭṭhā buddhaputtā, khīṇadosā mahāyasā;",
  "atk-s0508a1:1042_0": "Ahamaññataro tesaṃ, phaladānassidaṃ phalaṃ.",
  "atk-s0508a1:1043_0": "“Abhiññāpāramiṃ gantvā, sukkamūlena codito;",
  "atk-s0508a1:1044_0": "Sabbāsave pariññāya, viharāmi anāsavo.",
  "atk-s0508a1:1045_0": "“Tevijjā iddhipattā ca, buddhaputtā mahāyasā;",
  "atk-s0508a1:1046_0": "Dibbasotaṃ samāpannā, tesaṃ aññataro ahaṃ.",
  "atk-s0508a1:1047_0": "“Satasahassito kappe, yaṃ phalaṃ adadiṃ tadā;",
  "atk-s0508a1:1048_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:1049_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1050_0": "Arahattaṃ pana patvāpi tameva gāthaṃ aññābyākaraṇavasena abhāsi.",
  "atk-s0508a1:1051_0": "Suppiyattheragāthāvaṇṇanā niṭṭhitā.",
  "atk-s0508a1:1052_0": "3. Sopākattheragāthāvaṇṇanā",
  "atk-s0508a1:1053_0": "Yathāpi ekaputtasminti āyasmato sopākattherassa gāthā.",
  "atk-s0508a1:1053_1": "Kā uppatti?",
  "atk-s0508a1:1053_2": "So kira purimabuddhesu katādhikāro hutvā tattha tattha vivaṭṭūpanissayaṃ kusalaṃ upacinanto kakusandhassa",
  "atk-s0508a1:1053_3": "bhagavato kāle aññatarassa kuṭumbikassa putto hutvā nibbatto ekadivasaṃ satthāraṃ disvā pasannacitto",
  "atk-s0508a1:1053_4": "bījapūraphalāni satthu upanesi.",
  "atk-s0508a1:1053_5": "Paṭiggahesi bhagavā anukampaṃ upādāya.",
  "atk-s0508a1:1053_6": "So bhikkhusaṅghe ca abhippasanno salākabhattaṃ paṭṭhapetvā saṅghuddesavasena tiṇṇaṃ bhikkhūnaṃ yāvatāyukaṃ khīrabhattaṃ adāsi.",
  "atk-s0508a1:1053_7": "So tehi puññakammehi aparāparaṃ devamanussesu sampattiṃ anubhavanto ekadā manussayoniyaṃ nibbatto ekassa paccekabuddhassa khīrabhattaṃ adāsi.",
  "atk-s0508a1:1053_8": "Evaṃ tattha tattha puññāni katvā sugatīsu eva paribbhamanto imasmiṃ buddhuppāde purimakammanissandena",
  "atk-s0508a1:1053_9": "sāvatthiyaṃ aññatarāya duggatitthiyā kucchimhi paṭisandhiṃ gaṇhi.",
  "atk-s0508a1:1053_10": "Tassa mātā dasa māse kucchinā pariharitvā paripakke gabbhe vijāyanakāle vijāyituṃ asakkontī mucchaṃ āpajjitvā bahuvelaṃ matā viya nipajji.",
  "atk-s0508a1:1053_11": "Taṃ ñātakā “matā”ti saññāya susānaṃ netvā citakaṃ āropetvā devatānubhāvena vātavuṭṭhiyā uṭṭhitāya aggiṃ adatvā pakkamiṃsu.",
  "atk-s0508a1:1053_12": "Dārako pacchimabhāvikattā devatānubhāvena mātukucchito arogo nikkhami.",
  "atk-s0508a1:1053_13": "Mātā pana kālamakāsi.",
  "atk-s0508a1:1053_14": "Devatā taṃ gahetvā manussarūpena susānagopakassa gehe ṭhapetvā katipayakālaṃ patirūpena āhārena posesi.",
  "atk-s0508a1:1053_15": "Tato paraṃ susānagopako ca naṃ attano puttaṃ katvā vaḍḍheti.",
  "atk-s0508a1:1053_16": "So tathā vaḍḍhento tassa puttena supiyena nāma dārakena saddhiṃ kīḷanto vicarati.",
  "atk-s0508a1:1053_17": "Tassa susāne jātasaṃvaḍḍhabhāvato sopākoti samaññā ahosi.",
  "atk-s0508a1:1054_0": "Athekadivasaṃ sattavassikaṃ taṃ bhagavā paccūsavelāya ñāṇajālaṃ pattharitvā veneyyabandhave oloketvā ñāṇajalantogadhaṃ disvā susānaṭṭhānaṃ agamāsi.",
  "atk-s0508a1:1054_1": "Dārako pubbahetunā codiyamāno pasannamānaso satthāraṃ upasaṅkamitvā vanditvā aṭṭhāsi.",
  "atk-s0508a1:1054_2": "Satthā tassa dhammaṃ kathesi.",
  "atk-s0508a1:1054_3": "So dhammaṃ sutvā pabbajjaṃ yācitvā “pitarā anuññātosī”ti vutto pitaraṃ satthu santikaṃ nesi.",
  "atk-s0508a1:1054_4": "Tassa pitā satthāraṃ upasaṅkamitvā vanditvā “bhante,",
  "atk-s0508a1:1054_5": "imaṃ dārakaṃ pabbājethā”ti anujāni.",
  "atk-s0508a1:1054_6": "Satthā taṃ pabbājetvā mettābhāvanāya niyojesi.",
  "atk-s0508a1:1054_7": "So mettākammaṭṭhānaṃ gahetvā susāne viharanto ca cirasseva mettājhānaṃ nibbattetvā jhānaṃ pādakaṃ katvā vipassanaṃ vaḍḍhetvā arahattaṃ sacchākāsi.",
  "atk-s0508a1:1054_8": "Tena vuttaṃ apadāne –",
  "atk-s0508a1:1055_0": "“Kakusandho mahāvīro, sabbadhammāna pāragū;",
  "atk-s0508a1:1056_0": "Gaṇamhā vūpakaṭṭho so, agamāsi vanantaraṃ.",
  "atk-s0508a1:1057_0": "“Bījamiñjaṃ gahetvāna, latāya āvuṇiṃ ahaṃ;",
  "atk-s0508a1:1058_0": "Bhagavā tamhi samaye, jhāyate pabbatantare.",
  "atk-s0508a1:1059_0": "“Disvānahaṃ devadevaṃ, vippasannena cetasā;",
  "atk-s0508a1:1060_0": "Dakkhiṇeyyassa vīrassa, bījamiñjamadāsahaṃ.",
  "atk-s0508a1:1061_0": "“Imasmiṃyeva kappamhi, yaṃ miñjamadadiṃ tadā;",
  "atk-s0508a1:1062_0": "Duggatiṃ nābhijānāmi, bījamiñjassidaṃ phalaṃ.",
  "atk-s0508a1:1063_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1064_0": "Arahā hutvā pana aññesaṃ sosānikabhikkhūnaṃ mettābhāvanāvidhiṃ dassento “yathāpi ekaputtasmi”nti gāthaṃ abhāsi.",
  "atk-s0508a1:1065_0": "33.",
  "atk-s0508a1:1065_1": "Tattha yathāti opammatthe nipāto.",
  "atk-s0508a1:1065_2": "Ekaputtasminti punāti ca kulavaṃsaṃ tāyati cāti putto,",
  "atk-s0508a1:1065_3": "atrajādibhedo putto.",
  "atk-s0508a1:1065_4": "Eko putto ekaputto,",
  "atk-s0508a1:1065_5": "tasmiṃ ekaputtasmiṃ.",
  "atk-s0508a1:1065_6": "Visaye cetaṃ bhummavacanaṃ.",
  "atk-s0508a1:1065_7": "Piyasminti piyāyitabbatāya ceva ekaputtatāya ca rūpasīlācārādīhi ca pemakaraṇaṭṭhānabhūte.",
  "atk-s0508a1:1065_8": "Kusalīti kusalaṃ vuccati khemaṃ sotthibhāvo,",
  "atk-s0508a1:1065_9": "taṃ labhitabbaṃ etassa atthīti kusalī,",
  "atk-s0508a1:1065_10": "sattānaṃ hitesī mettajjhāsayo.",
  "atk-s0508a1:1065_11": "Sabbesu pāṇesūti sabbesu sattesu.",
  "atk-s0508a1:1065_12": "Sabbatthāti sabbāsu disāsu sabbesu vā bhavādīsu,",
  "atk-s0508a1:1065_13": "sabbāsu vā avatthāsu.",
  "atk-s0508a1:1065_14": "Idaṃ vuttaṃ hoti –",
  "atk-s0508a1:1065_15": "yathā ekaputtake piye manāpe mātāpitā kusalī ekantahitesī bhaveyya,",
  "atk-s0508a1:1065_16": "evaṃ puratthimādibhedāsu sabbāsu disāsu,",
  "atk-s0508a1:1065_17": "kāmabhavādibhedesu sabbesu bhavesu daharādibhedāsu sabbāsu avatthāsu ca ṭhitesu sabbesu sattesu ekantahitesitāya kusalī bhaveyya,",
  "atk-s0508a1:1065_18": "“mitto udāsīno pañcatthiko”ti sīmaṃ akatvā sīmāsambhedavasena sabbattha ekarasaṃ mettaṃ bhāveyyāti.",
  "atk-s0508a1:1065_19": "Imaṃ pana gāthaṃ vatvā “sace tumhe āyasmanto evaṃ mettābhāvanaṃ anuyuñjeyyātha,",
  "atk-s0508a1:1065_20": "ye te bhagavatā ‘sukhaṃ supatī’tiādinā ekādasa mettānisaṃsā vuttā,",
  "atk-s0508a1:1065_21": "ekaṃsena tesaṃ bhāgino bhavathā”ti ovādamadāsi.",
  "atk-s0508a1:1066_0": "Sopākattheragāthāvaṇṇanā niṭṭhitā.",
  "atk-s0508a1:1067_0": "4. Posiyattheragāthāvaṇṇanā",
  "atk-s0508a1:1068_0": "Anāsannavarāti āyasmato posiyattherassa gāthā.",
  "atk-s0508a1:1068_1": "Kā uppatti?",
  "atk-s0508a1:1068_2": "So kira purimabuddhesu katādhikāro tattha tattha vivaṭṭūpanissayaṃ bahuṃ kusalaṃ upacinitvā sugatīsu",
  "atk-s0508a1:1068_3": "eva saṃsaranto ito dvenavute kappe tissassa bhagavato kāle migaluddo hutvā araññe vicarati.",
  "atk-s0508a1:1068_4": "Atha bhagavā tassa anuggahaṃ kātuṃ araññaṃ gantvā tassa cakkhupathe attānaṃ dassesi.",
  "atk-s0508a1:1068_5": "So bhagavantaṃ disvā pasannacitto āvudhaṃ nikkhipitvā upasaṅkamitvā añjaliṃ paggayha aṭṭhāsi.",
  "atk-s0508a1:1068_6": "Bhagavā nisīditukāmataṃ dassesi.",
  "atk-s0508a1:1068_7": "So tāvadeva tiṇamuṭṭhiyo gahetvā same bhūmibhāge sakkaccaṃ santharitvā adāsi.",
  "atk-s0508a1:1068_8": "Nisīdi tattha bhagavā anukampaṃ upādāya.",
  "atk-s0508a1:1068_9": "Nisinne pana bhagavati anappakaṃ pītisomanassaṃ paṭisaṃvedento bhagavantaṃ vanditvā sayampi ekamantaṃ nisīdi.",
  "atk-s0508a1:1068_10": "Atha bhagavā “ettakaṃ vaṭṭati imassa kusalabīja”nti uṭṭhāyāsanā pakkāmi.",
  "atk-s0508a1:1068_11": "Acirapakkante bhagavati taṃ sīho migarājā ghātesi.",
  "atk-s0508a1:1068_12": "So kālaṅkato devaloke nibbatti.",
  "atk-s0508a1:1068_13": "“So kira bhagavati anupagacchante sīhena ghātito niraye nibbattissatī”ti taṃ disvā bhagavā sugatiyaṃ",
  "atk-s0508a1:1068_14": "nibbattanatthaṃ kusalabījaropanatthañca upasaṅkami.",
  "atk-s0508a1:1069_0": "So tattha yāvatāyukaṃ ṭhatvā tato devalokato cavitvā sugatīsuyeva parivattento imasmiṃ buddhuppāde sāvatthiyaṃ",
  "atk-s0508a1:1069_1": "aññatarassa mahāvibhavassa seṭṭhino putto saṅgāmajitattherassa kaniṭṭhabhātā hutvā nibbatti.",
  "atk-s0508a1:1069_2": "Posiyotissa nāmaṃ ahosi.",
  "atk-s0508a1:1069_3": "So vayappatto dārapariggahaṃ katvā ekaṃ puttaṃ labhitvā antimabhavikatāya dhammatāya codiyamāno jātiādiṃ",
  "atk-s0508a1:1069_4": "paṭicca uppannasaṃvego pabbajitvā araññaṃ pavisitvā vūpakaṭṭho hutvā catusaccakammaṭṭhānabhāvanaṃ anuyuñjanto",
  "atk-s0508a1:1069_5": "nacirasseva vipassanaṃ ussukkāpetvā arahattaṃ pāpuṇi.",
  "atk-s0508a1:1069_6": "Tena vuttaṃ apadāne –",
  "atk-s0508a1:1070_0": "“Himavantassāvidūre, lambako nāma pabbato;",
  "atk-s0508a1:1071_0": "Tattheva tisso sambuddho, abbhokāsamhi caṅkami.",
  "atk-s0508a1:1072_0": "“Migaluddo tadā āsiṃ, araññe kānane ahaṃ;",
  "atk-s0508a1:1073_0": "Disvāna taṃ devadevaṃ, tiṇamuṭṭhimadāsahaṃ.",
  "atk-s0508a1:1074_0": "“Nisīdanatthaṃ buddhassa, datvā cittaṃ pasādayiṃ;",
  "atk-s0508a1:1075_0": "Sambuddhaṃ abhivādetvā, pakkāmiṃ uttarāmukho.",
  "atk-s0508a1:1076_0": "“Aciraṃ gatamattassa, migarājā apothayi;",
  "atk-s0508a1:1077_0": "Sohena pothito, santo tattha kālaṅkato ahaṃ.",
  "atk-s0508a1:1078_0": "“Āsanne me kataṃ kammaṃ, buddhaseṭṭhe anāsave;",
  "atk-s0508a1:1079_0": "Sumutto saravegova, devalokamagacchahaṃ.",
  "atk-s0508a1:1080_0": "“Yūpo tattha subho āsi, puññakammābhinimmito;",
  "atk-s0508a1:1081_0": "Sahassakaṇḍo satabheṇḍu, dhajālu haritāmayo.",
  "atk-s0508a1:1082_0": "“Pabhā niddhāvate tassa, sataraṃsīva uggato;",
  "atk-s0508a1:1083_0": "Ākiṇṇo devakaññāhi, āmodiṃ kāmakāmihaṃ.",
  "atk-s0508a1:1084_0": "“Devalokā cavitvāna, sukkamūlena codito;",
  "atk-s0508a1:1085_0": "Āgantvāna manussattaṃ, pattomhi āsavakkhayaṃ.",
  "atk-s0508a1:1086_0": "“Catunnavutito kappe, nisīdanamadāsahaṃ;",
  "atk-s0508a1:1087_0": "Duggatiṃ nābhijānāmi, tiṇamuṭṭhe idaṃ phalaṃ.",
  "atk-s0508a1:1088_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1089_0": "Arahattaṃ pana patvā bhagavantaṃ vandituṃ sāvatthiṃ āgato ñātiṃ anukampāya ñātigehaṃ agamāsi.",
  "atk-s0508a1:1089_1": "Tattha naṃ purāṇadutiyikā vanditvā āsanadānādinā paṭhamaṃ upāsikā viya vattaṃ dassetvā therassa ajjhāsayaṃ",
  "atk-s0508a1:1089_2": "ajānantī pacchā itthikuttādīhi palobhetukāmā ahosi.",
  "atk-s0508a1:1089_3": "Thero “aho andhabālā mādisepi nāma evaṃ paṭipajjatī”ti cintetvā kiñci avatvā uṭṭhāyāsanā araññameva gato.",
  "atk-s0508a1:1089_4": "Taṃ āraññakā bhikkhū “kiṃ, āvuso, atilahuṃ,",
  "atk-s0508a1:1089_5": "nivattosi,",
  "atk-s0508a1:1089_6": "ñātakehi na diṭṭhosī”ti pucchiṃsu.",
  "atk-s0508a1:1089_7": "Thero tattha pavattiṃ ācikkhanto “anāsannavarā etā”ti gāthaṃ abhāsi.",
  "atk-s0508a1:1090_0": "34.",
  "atk-s0508a1:1090_1": "Tattha anāsannavarāti etā itthiyo na āsannā anupagatā,",
  "atk-s0508a1:1090_2": "dūre eva vā ṭhitā hutvā varā purisassa seṭṭhā hitāvahā,",
  "atk-s0508a1:1090_3": "tañca kho niccameva sabbakālameva,",
  "atk-s0508a1:1090_4": "na rattimeva,",
  "atk-s0508a1:1090_5": "na divāpi,",
  "atk-s0508a1:1090_6": "na rahovelāyapi.",
  "atk-s0508a1:1090_7": "Vijānatāti vijānantena.",
  "atk-s0508a1:1090_8": "“Anāsannaparā”tipi pāḷi,",
  "atk-s0508a1:1090_9": "so evattho.",
  "atk-s0508a1:1090_10": "Ayañhettha adhippāyo –",
  "atk-s0508a1:1090_11": "caṇḍahatthiassamahiṃsasīhabyagghayakkharakkhasapisācāpi manussānaṃ anupasaṅkamanto varā seṭṭhā,",
  "atk-s0508a1:1090_12": "na anatthāvahā,",
  "atk-s0508a1:1090_13": "te pana upasaṅkamantā diṭṭhadhammikaṃyeva anatthaṃ kareyyuṃ.",
  "atk-s0508a1:1090_14": "Itthiyo pana upasaṅkamitvā diṭṭhadhammikaṃ samparāyikaṃ vimokkhanissitampi atthaṃ vināsetvā mahantaṃ anatthaṃ āpādenti,",
  "atk-s0508a1:1090_15": "tasmā anāsannavarā etā niccameva vijānatāti.",
  "atk-s0508a1:1090_16": "Idāni tamatthaṃ attūpanāyikaṃ katvā dassento “gāmā”tiādimāha.",
  "atk-s0508a1:1090_17": "Tattha gāmāti gāmaṃ.",
  "atk-s0508a1:1090_18": "Upayogatthe hi etaṃ nissakkavacanaṃ.",
  "atk-s0508a1:1090_19": "Araññamāgammāti araññato āgantvā. Ma-",
  "atk-s0508a1:1090_20": "kāro padasandhikaro,",
  "atk-s0508a1:1090_21": "nissakke cetaṃ upayogavacanaṃ.",
  "atk-s0508a1:1090_22": "Tatoti mañcakato.",
  "atk-s0508a1:1090_23": "Anāmantetvāti anālapitvā purāṇadutiyikaṃ “appamattā hohī”ti ettakampi avatvā.",
  "atk-s0508a1:1090_24": "Posiyoti attānameva paraṃ viya vadati.",
  "atk-s0508a1:1090_25": "Ye pana “pakkāmi”nti paṭhanti,",
  "atk-s0508a1:1090_26": "tesaṃ ahaṃ posiyo pakkāminti yojanā.",
  "atk-s0508a1:1090_27": "Ye pana “sā itthī theraṃ gharaṃ upagataṃ bhojetvā palobhetukāmā jātā,",
  "atk-s0508a1:1090_28": "taṃ disvā thero tāvadeva gehato nikkhamitvā vihāraṃ gantvā attano vasanaṭṭhāne mañcake nisīdi.",
  "atk-s0508a1:1090_29": "Sāpi kho itthī pacchābhattaṃ alaṅkatapaṭiyattā vihāre therassa vasanaṭṭhānaṃ upasaṅkami.",
  "atk-s0508a1:1090_30": "Taṃ disvā thero kiñci avatvā uṭṭhāya divāṭṭhānameva gato”ti vadanti,",
  "atk-s0508a1:1090_31": "tesaṃ “gāmā araññamāgammā”ti gāthāpadassa attho yathārutavaseneva niyyati.",
  "atk-s0508a1:1090_32": "Vihāro hi idha “arañña”nti adhippeto.",
  "atk-s0508a1:1091_0": "Posiyattheragāthāvaṇṇanā niṭṭhitā.",
  "atk-s0508a1:1092_0": "5. Sāmaññakānittheragāthāvaṇṇanā",
  "atk-s0508a1:1093_0": "Sukhaṃ sukhatthoti āyasmato sāmaññakānittherassa gāthā.",
  "atk-s0508a1:1093_1": "Kā uppatti?",
  "atk-s0508a1:1093_2": "So kira purimabuddhesu katādhikāro hutvā tattha tattha bhave kusalaṃ upacinanto ito ekanavute kappe vipassissa",
  "atk-s0508a1:1093_3": "bhagavato kāle manussayoniyaṃ nibbatto vipassiṃ bhagavantaṃ disvā pasannamānaso ekaṃ mañcaṃ adāsi.",
  "atk-s0508a1:1093_4": "So tena puññakammena devamanussesu saṃsaranto imasmiṃ buddhuppāde aññatarassa paribbājakassa putto hutvā nibbatti.",
  "atk-s0508a1:1093_5": "Sāmaññakānītissa nāmaṃ ahosi.",
  "atk-s0508a1:1093_6": "So viññutaṃ patto satthu yamakapāṭihāriyaṃ disvā pasannamānaso sāsane pabbajitvā cariyānukūlaṃ kammaṭṭhānaṃ",
  "atk-s0508a1:1093_7": "gahetvā jhānaṃ nibbattetvā jhānaṃ pādakaṃ katvā vipassanaṃ vaḍḍhetvā arahattaṃ pāpuṇi.",
  "atk-s0508a1:1093_8": "Tena vuttaṃ apadāne –",
  "atk-s0508a1:1094_0": "“Vipassino bhagavato, lokajeṭṭhassa tādino;",
  "atk-s0508a1:1095_0": "Ekaṃ mañcaṃ mayā dinnaṃ, pasannena sapāṇinā.",
  "atk-s0508a1:1096_0": "“Hatthiyānaṃ assayānaṃ, dibbayānaṃ samajjhagaṃ;",
  "atk-s0508a1:1097_0": "Tena mañcaka dānena, pattomhi āsavakkhayaṃ.",
  "atk-s0508a1:1098_0": "“Ekanavutito kappe, yaṃ mañcamadadiṃ tadā;",
  "atk-s0508a1:1099_0": "Duggatiṃ nābhijānāmi, mañcadānassidaṃ phalaṃ.",
  "atk-s0508a1:1100_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1101_0": "Therassa pana gihisahāyako kātiyāno nāma paribbājako buddhuppādato paṭṭhāya titthiyānaṃ hatalābhasakkāratāya",
  "atk-s0508a1:1101_1": "ghāsacchādanamattampi alabhanto ājīvakāpakato theraṃ upasaṅkamitvā “tumhe sākiyaputtiyā nāma mahālābhaggayasaggappattā",
  "atk-s0508a1:1101_2": "sukhena jīvatha,",
  "atk-s0508a1:1101_3": "mayaṃ pana dukkhitā kicchajīvikā,",
  "atk-s0508a1:1101_4": "kathaṃ nu kho paṭipajjamānassa diṭṭhadhammikañceva samparāyikañca sukhaṃ sampajjatī”ti pucchi.",
  "atk-s0508a1:1101_5": "Athassa thero “nippariyāyato sukhaṃ nāma lokuttarasukhameva,",
  "atk-s0508a1:1101_6": "tañca tadanurūpaṃ paṭipattiṃ paṭipajjantassevā”ti attanā tassa adhigatabhāvaṃ pariyāyena vibhāvento “sukhaṃ",
  "atk-s0508a1:1101_7": "sukhattho labhate tadācara”nti gāthaṃ abhāsi.",
  "atk-s0508a1:1102_0": "35.",
  "atk-s0508a1:1102_1": "Tattha sukhanti nirāmisaṃ sukhaṃ idhādhippetaṃ.",
  "atk-s0508a1:1102_2": "Tañca phalasamāpatti ceva nibbānañca.",
  "atk-s0508a1:1102_3": "Tathā hi “ayaṃ samādhi paccuppannasukho ceva āyatiñca sukhavipāko” “nibbānaṃ paramaṃ sukha”nti ca vuttaṃ.",
  "atk-s0508a1:1102_4": "Sukhatthoti sukhappayojano,",
  "atk-s0508a1:1102_5": "yathāvuttena sukhena atthiko.",
  "atk-s0508a1:1102_6": "Labhateti pāpuṇāti,",
  "atk-s0508a1:1102_7": "atthikassevedaṃ sukhaṃ,",
  "atk-s0508a1:1102_8": "na itarassa.",
  "atk-s0508a1:1102_9": "Ko pana atthikoti āha “tadācara”nti tadatthaṃ ācaranto,",
  "atk-s0508a1:1102_10": "yāya paṭipattiyā taṃ paṭipattiṃ paṭipajjantoti attho.",
  "atk-s0508a1:1102_11": "Na kevalaṃ tadācaraṃ sukhameva labhate,",
  "atk-s0508a1:1102_12": "atha kho kittiñca pappoti “itipi sīlavā suparisuddhakāyavacīkammanto suparisuddhājīvo jhāyī jhānayutto”tiādinā",
  "atk-s0508a1:1102_13": "kittiṃ parammukhā patthaṭayasataṃ pāpuṇāti.",
  "atk-s0508a1:1102_14": "Yasassa vaḍḍhatīti sammukhe guṇābhitthavasaṅkhāto parivārasampadāsaṅkhāto ca yaso assa paribrūhati.",
  "atk-s0508a1:1102_15": "Idāni “tadācara”nti sāmaññato vuttamatthaṃ sarūpato dassento –",
  "atk-s0508a1:1102_16": "“yo ariyamaṭṭhaṅgikamañjasaṃ ujuṃ,",
  "atk-s0508a1:1102_17": "bhāveti maggaṃ amatassa pattiyā”ti āha.",
  "atk-s0508a1:1102_18": "Tassattho yo puggalo kilesehi ārakattā parisuddhaṭṭhena paṭipajjantānaṃ ariyabhāvakaraṇaṭṭhena ariyaṃ,",
  "atk-s0508a1:1102_19": "sammādiṭṭhiādiaṭṭhaṅgasamudāyatāya aṭṭhaṅgikaṃ,",
  "atk-s0508a1:1102_20": "antadvayarahitamajjhimapaṭipattibhāvato akuṭilaṭṭhena añjasaṃ,",
  "atk-s0508a1:1102_21": "kāyavaṅkādippahānato ujuṃ,",
  "atk-s0508a1:1102_22": "nibbānatthikehi magganiyaṭṭhena kilese mārento gamanaṭṭhena ca “magga”nti laddhanāmaṃ dukkhanirodhagāminipaṭipadaṃ",
  "atk-s0508a1:1102_23": "amatassa asaṅkhatāya dhātuyā pattiyā adhigamāya bhāveti attano santāne uppādeti vaḍḍheti ca,",
  "atk-s0508a1:1102_24": "so nippariyāyena “sukhattho tadācara”nti vuccati,",
  "atk-s0508a1:1102_25": "tasmā yathāvuttaṃ sukhaṃ labhati.",
  "atk-s0508a1:1102_26": "Taṃ sutvā paribbājako pasannamānaso pabbajitvā sammā paṭipajjanto nacirasseva vipassanaṃ vaḍḍhetvā arahattaṃ pāpuṇi.",
  "atk-s0508a1:1102_27": "Idameva therassa aññābyākaraṇaṃ ahosi.",
  "atk-s0508a1:1103_0": "Sāmaññakānittheragāthāvaṇṇanā niṭṭhitā.",
  "atk-s0508a1:1104_0": "6. Kumāputtattheragāthāvaṇṇanā",
  "atk-s0508a1:1105_0": "Sādhu sutanti āyasmato kumāputtattherassa gāthā.",
  "atk-s0508a1:1105_1": "Kā uppati?",
  "atk-s0508a1:1105_2": "So kira purimabuddhesu katādhikāro ito ekanavute kappe ajinacammavasano tāpaso hutvā bandhumatīnagare",
  "atk-s0508a1:1105_3": "rājuyyāne vasanto vipassiṃ bhagavantaṃ passitvā pasannamānaso pādabbhañjanatelaṃ adāsi.",
  "atk-s0508a1:1105_4": "So tena puññakammena devaloke nibbatto.",
  "atk-s0508a1:1105_5": "Tato paṭṭhāya sugatīsuyeva saṃsaranto imasmiṃ buddhuppāde avantiraṭṭhe veḷukaṇṭakanagare gahapatikule nibbatto.",
  "atk-s0508a1:1105_6": "“Nando”tissa nāmaṃ akaṃsu.",
  "atk-s0508a1:1105_7": "Mātā panassa kumā nāma,",
  "atk-s0508a1:1105_8": "tena kumāputtoti paññāyittha.",
  "atk-s0508a1:1105_9": "So āyasmato sāriputtassa santike dhammaṃ sutvā laddhappasādo pabbajitvā katapubbakicco pariyantapabbatapasse",
  "atk-s0508a1:1105_10": "samaṇadhammaṃ karonto visesaṃ nibbattetuṃ asakkonto bhagavantaṃ upasaṅkamitvā dhammaṃ sutvā kammaṭṭhānaṃ",
  "atk-s0508a1:1105_11": "sodhetvā sappāyaṭṭhāne vasanto vipassanaṃ vaḍḍhetvā arahattaṃ sacchākāsi.",
  "atk-s0508a1:1105_12": "Tena vuttaṃ apadāne –",
  "atk-s0508a1:1106_0": "“Nagare bandhumatiyā, rājuyyāne vasāmahaṃ;",
  "atk-s0508a1:1107_0": "Cammavāsī tadā āsiṃ, kamaṇḍaludharo ahaṃ.",
  "atk-s0508a1:1108_0": "“Addasaṃ vimalaṃ buddhaṃ, sayambhuṃ aparājitaṃ;",
  "atk-s0508a1:1109_0": "Padhānaṃ pahitattaṃ taṃ, jhāyiṃ jhānarataṃ vasiṃ.",
  "atk-s0508a1:1110_0": "“Sabbakāmasamiddhañca, oghatiṇṇamanāsavaṃ;",
  "atk-s0508a1:1111_0": "Disvā pasannasumano, abbhañjanamadāsahaṃ.",
  "atk-s0508a1:1112_0": "“Ekanavutito kappe, abbhañjanamadāsahaṃ;",
  "atk-s0508a1:1113_0": "Duggatiṃ nābhijānāmi, abbhañjanassidaṃ phalaṃ.",
  "atk-s0508a1:1114_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1115_0": "Arahattaṃ pana patvā araññe kāyadaḷhibahule bhikkhū,",
  "atk-s0508a1:1115_1": "disvā te ovadanto sāsanassa niyyānikabhāvaṃ pakāsento “sādhu sutaṃ sādhu caritaka”nti gāthaṃ abhāsi.",
  "atk-s0508a1:1116_0": "36.",
  "atk-s0508a1:1116_1": "Tattha sādhūti sundaraṃ.",
  "atk-s0508a1:1116_2": "Sutanti savanaṃ.",
  "atk-s0508a1:1116_3": "Tañca kho vivaṭṭūpanissitaṃ visesato appicchatādipaṭisaṃyuttaṃ dasakathāvatthusavanaṃ idhādhippetaṃ.",
  "atk-s0508a1:1116_4": "Sādhu caritakanti tadeva appicchatādicaritaṃ ciṇṇaṃ,",
  "atk-s0508a1:1116_5": "sādhucaritameva hi “caritaka”nti vuttaṃ.",
  "atk-s0508a1:1116_6": "Padadvayenāpi bāhusaccaṃ tadanurūpaṃ paṭipattiñca “sundara”nti dasseti.",
  "atk-s0508a1:1116_7": "Sadāti sabbakāle navakamajjhimatherakāle,",
  "atk-s0508a1:1116_8": "sabbesu vā iriyāpathakkhaṇesu.",
  "atk-s0508a1:1116_9": "Aniketavihāroti kilesānaṃ nivāsanaṭṭhānaṭṭhena pañcakāmaguṇā niketā nāma,",
  "atk-s0508a1:1116_10": "lokiyā vā chaḷārammaṇadhammā. Yathāha –",
  "atk-s0508a1:1116_11": "“rūpanimittaniketavisāravinibandhā kho, gahapati,",
  "atk-s0508a1:1116_12": "‘niketasārī’ti vuccatī”tiādi.",
  "atk-s0508a1:1116_13": "Tesaṃ niketānaṃ pahānatthāya paṭipadā aniketavihāro.",
  "atk-s0508a1:1116_14": "Atthapucchananti taṃ ājānitukāmassa kalyāṇamittaṃ upasaṅkamitvā diṭṭhadhammikasamparāyikaparamatthapabhedassa pucchanaṃ,",
  "atk-s0508a1:1116_15": "kusalādibhedassa vā atthassa sabhāvadhammassa “kiṃ, bhante, kusalaṃ,",
  "atk-s0508a1:1116_16": "kiṃ akusalaṃ,",
  "atk-s0508a1:1116_17": "kiṃ sāvajjaṃ,",
  "atk-s0508a1:1116_18": "kiṃ anavajja”ntiādinā pucchanaṃ atthapucchanaṃ.",
  "atk-s0508a1:1116_19": "Padakkhiṇakammanti taṃ pana pucchitvā padakkhiṇaggāhibhāvena tassa ovāde adhiṭṭhānaṃ sammāpaṭipatti.",
  "atk-s0508a1:1116_20": "Idhāpi “sādhū”ti padaṃ ānetvā yojetabbaṃ.",
  "atk-s0508a1:1116_21": "Etaṃ sāmaññanti “sādhu suta”ntiādinā vuttaṃ yaṃ sutaṃ,",
  "atk-s0508a1:1116_22": "yañca caritaṃ,",
  "atk-s0508a1:1116_23": "yo ca aniketavihāro,",
  "atk-s0508a1:1116_24": "yañca atthapucchanaṃ,",
  "atk-s0508a1:1116_25": "yañca padakkhiṇakammaṃ,",
  "atk-s0508a1:1116_26": "etaṃ sāmaññaṃ eso samaṇabhāvo.",
  "atk-s0508a1:1116_27": "Yasmā imāya eva paṭipadāya samaṇabhāvo,",
  "atk-s0508a1:1116_28": "na aññathā,",
  "atk-s0508a1:1116_29": "tasmā “sāmañña”nti nippariyāyato maggaphalassa adhivacanaṃ.",
  "atk-s0508a1:1116_30": "Tassa vā pana ayaṃ apaṇṇakapaṭipadā,",
  "atk-s0508a1:1116_31": "taṃ panetaṃ sāmaññaṃ yādisassa sambhavāti,",
  "atk-s0508a1:1116_32": "taṃ dassetuṃ “akiñcanassā”ti vuttaṃ.",
  "atk-s0508a1:1116_33": "Apariggāhakassa,",
  "atk-s0508a1:1116_34": "khettavatthuhiraññasuvaṇṇadāsidāsādipariggahapaṭiggahaṇarahitassāti attho.",
  "atk-s0508a1:1117_0": "Kumāputtattheragāthāvaṇṇanā niṭṭhitā.",
  "atk-s0508a1:1118_0": "7. Kumāputtasahāyattheragāthāvaṇṇanā",
  "atk-s0508a1:1119_0": "Nānājanapadaṃ yantīti āyasmato kumāputtasahāyattherassa gāthā.",
  "atk-s0508a1:1119_1": "Kā uppatti?",
  "atk-s0508a1:1119_2": "So kira purimabuddhesu katādhikāro tattha tattha vivaṭṭūpanissayaṃ kusalaṃ upacinanto ito catunavute",
  "atk-s0508a1:1119_3": "kappe siddhatthassa bhagavato kāle kulagehe nibbattitvā viññutaṃ patto araññaṃ pavisitvā bahuṃ rukkhadaṇḍaṃ",
  "atk-s0508a1:1119_4": "chinditvā kattarayaṭṭhiṃ katvā saṅghassa adāsi.",
  "atk-s0508a1:1119_5": "Aññañca yathāvibhavaṃ puññaṃ katvā devesu nibbattitvā tato paṭṭhāya sugatīsuyeva parivattento imasmiṃ",
  "atk-s0508a1:1119_6": "buddhuppāde veḷukaṇṭakanagare iddhe kule nibbatti.",
  "atk-s0508a1:1119_7": "Sudantotissa nāmaṃ ahosi.",
  "atk-s0508a1:1119_8": "“Vāsulo”ti keci vadanti.",
  "atk-s0508a1:1119_9": "So kumāputtassa piyasahāyo hutvā vicaranto “kumāputto pabbajito”ti sutvā “na hi nūna so orako dhammavinayo,",
  "atk-s0508a1:1119_10": "yattha kumāputto pabbajito”ti tadanubandhena sayampi pabbajitukāmo hutvā satthu santikaṃ upasaṅkami.",
  "atk-s0508a1:1119_11": "Tassa satthā dhammaṃ desesi.",
  "atk-s0508a1:1119_12": "So bhiyyosomattāya pabbajjāya sañjātachando pabbajitvā kumāputteneva saddhiṃ pariyantapabbate bhāvanānuyutto viharati.",
  "atk-s0508a1:1119_13": "Tena ca samayena sambahulā bhikkhū nānājanapadesu janapadacārikaṃ carantāpi gacchantāpi āgacchantāpi taṃ ṭhānaṃ upagacchanti.",
  "atk-s0508a1:1119_14": "Tena tattha kolāhalaṃ hoti.",
  "atk-s0508a1:1119_15": "Taṃ disvā sudantatthero “ime bhikkhū niyyānikasāsane pabbajitvā janapadavitakkaṃ anuvattentā cittasamādhiṃ",
  "atk-s0508a1:1119_16": "virādhentī”ti saṃvegajāto tameva saṃvegaṃ attano cittadamanassa aṅkusaṃ karonto “nānājanapadaṃ yantī”ti",
  "atk-s0508a1:1119_17": "gāthaṃ abhāsi.",
  "atk-s0508a1:1120_0": "37.",
  "atk-s0508a1:1120_1": "Tattha nānājanapadanti visuṃ visuṃ nānāvidhaṃ janapadaṃ,",
  "atk-s0508a1:1120_2": "kāsikosalādianekaraṭṭhanti attho.",
  "atk-s0508a1:1120_3": "Yantīti gacchanti.",
  "atk-s0508a1:1120_4": "Vicarantāti “asuko janapado subhikkho sulabhapiṇḍo,",
  "atk-s0508a1:1120_5": "asuko khemo arogo”tiādivitakkavasena janapadacārikaṃ carantā.",
  "atk-s0508a1:1120_6": "Asaññatāti tasseva janapadavitakkassa appahīnatāya cittena asaṃyatā.",
  "atk-s0508a1:1120_7": "Samādhiñca virādhentīti sabbassapi uttarimanussadhammassa mūlabhūtaṃ upacārappanābhedaṃ samādhiñca nāma virādhenti. Ca-",
  "atk-s0508a1:1120_8": "saddo sambhāvane.",
  "atk-s0508a1:1120_9": "Desantaracaraṇena jhāyituṃ okāsābhāvena anadhigataṃ samādhiṃ nādhigacchantā,",
  "atk-s0508a1:1120_10": "adhigatañca vasībhāvānāpādanena jīrantā vīrādhenti nāma.",
  "atk-s0508a1:1120_11": "Kiṃsu raṭṭhacariyā karissatīti sūti nipātamattaṃ.",
  "atk-s0508a1:1120_12": "“Evaṃbhūtānaṃ raṭṭhacariyā janapadacārikā kiṃ karissati,",
  "atk-s0508a1:1120_13": "kiṃ nāma atthaṃ sādhessati,",
  "atk-s0508a1:1120_14": "niratthakāvā”ti garahanto vadati.",
  "atk-s0508a1:1120_15": "Tasmāti yasmā īdisī desantaracariyā bhikkhussa na atthāvahā,",
  "atk-s0508a1:1120_16": "api ca kho anatthāvahā sampattīnaṃ virādhanato, tasmā.",
  "atk-s0508a1:1120_17": "Vineyya sārambhanti vasanapadese arativasena uppannaṃ sārambhaṃ cittasaṃkilesaṃ tadanurūpena paṭisaṅkhānena vinetvā vūpasametvā.",
  "atk-s0508a1:1120_18": "Jhāyeyyāti ārammaṇūpanijjhānena lakkhaṇūpanijjhānena cāti duvidhenapi jhānena jhāyeyya.",
  "atk-s0508a1:1120_19": "Apurakkhatoti micchāvitakkehi taṇhādīhi vā na purakkhatoti tesaṃ vasaṃ anupagacchanto kammaṭṭhānameva manasi kareyyāti attho.",
  "atk-s0508a1:1120_20": "Evaṃ pana vatvā thero tameva saṃvegaṃ aṅkusaṃ katvā vipassanaṃ vaḍḍhetvā arahattaṃ pāpuṇi.",
  "atk-s0508a1:1120_21": "Tena vuttaṃ apadāne –",
  "atk-s0508a1:1121_0": "“Kānanaṃ vanamoggayha, veḷuṃ chetvānahaṃ tadā;",
  "atk-s0508a1:1122_0": "Ālambanaṃ karitvāna, saṅghassa adadiṃ bahuṃ.",
  "atk-s0508a1:1123_0": "“Tena cittappasādena, subbate abhivādiya;",
  "atk-s0508a1:1124_0": "Ālambadaṇḍaṃ datvāna, pakkāmiṃ uttarāmukho.",
  "atk-s0508a1:1125_0": "“Catunnavutito kappe, yaṃ daṇḍamadadiṃ tadā;",
  "atk-s0508a1:1126_0": "Duggatiṃ nābhijānāmi, daṇḍadānassidaṃ phalaṃ.",
  "atk-s0508a1:1127_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1128_0": "Yaṃ panatthaṃ aṅkusaṃ katvā ayaṃ thero arahattaṃ patto,",
  "atk-s0508a1:1128_1": "tamevatthaṃ hadaye ṭhapetvā arahattaṃ pattopi “nānājanapadaṃ yanti”ti idameva gāthaṃ abhāsi.",
  "atk-s0508a1:1128_2": "Tasmā tadevassa aññābyākaraṇaṃ ahosīti.",
  "atk-s0508a1:1129_0": "Kumāputtasahāyattheragāthāvaṇṇanā niṭṭhitā.",
  "atk-s0508a1:1130_0": "8. Gavampatittheragāthāvaṇṇanā",
  "atk-s0508a1:1131_0": "Yo iddhiyā sarabhunti āyasmato gavampatittherassa gāthā.",
  "atk-s0508a1:1131_1": "Kā uppatti?",
  "atk-s0508a1:1131_2": "So kira purimabuddhesu katādhikāro ito ekatiṃse kappe sikhiṃ bhagavantaṃ passitvā pasannamānaso pupphehi pūjaṃ akāsi.",
  "atk-s0508a1:1131_3": "So tena puññakammena devaloke uppanno aparāparaṃ puññāni karonto koṇāgamanassa bhagavato cetiye chattañca vedikañca kāresi.",
  "atk-s0508a1:1131_4": "Kassapassa pana bhagavato kāle aññatarasmiṃ kulagehe nibbatto.",
  "atk-s0508a1:1131_5": "Tasmiñca kule bahuṃ gomaṇḍalaṃ ahosi.",
  "atk-s0508a1:1131_6": "Taṃ gopālakā rakkhanti.",
  "atk-s0508a1:1131_7": "Ayaṃ tattha antarantarā yuttappayuttaṃ vicārento vicarati.",
  "atk-s0508a1:1131_8": "So ekaṃ khīṇāsavattheraṃ gāme piṇḍāya caritvā bahigāme devasikaṃ ekasmiṃ padese bhattakiccaṃ karontaṃ",
  "atk-s0508a1:1131_9": "disvā “ayyo sūriyātapena kilamissatī”ti cintetvā cattāro sirīsadaṇḍe ussāpetvā tesaṃ upari sirīsasākhāyo",
  "atk-s0508a1:1131_10": "ṭhapetvā sākhāmaṇḍapaṃ katvā adāsi.",
  "atk-s0508a1:1131_11": "“Maṇḍapassa samīpe sirīsarukkhaṃ ropesī”ti ca vadanti.",
  "atk-s0508a1:1131_12": "Tassa anukampāya devasikaṃ thero tattha nisīdi.",
  "atk-s0508a1:1131_13": "So tena puññakammena tato cavitvā cātumahārājikesu nibbatti.",
  "atk-s0508a1:1131_14": "Tassa purimakammasaṃsūcakaṃ vimānadvāre mahantaṃ sirīsavanaṃ nibbatti vaṇṇagandhasampannehi aññehi pupphehi sabbakāle upasobhayamānaṃ,",
  "atk-s0508a1:1131_15": "tena taṃ vimānaṃ “serīsaka”nti paññāyittha.",
  "atk-s0508a1:1131_16": "So devaputto ekaṃ buddhantaraṃ devesu ca manussesu ca saṃsaritvā imasmiṃ buddhuppāde yasattherassa catūsu",
  "atk-s0508a1:1131_17": "gihisahāyesu gavampati nāma hutvā āyasmato yasassa pabbajitabhāvaṃ sutvā attano sahāyehi saddhiṃ bhagavato",
  "atk-s0508a1:1131_18": "santikaṃ agamāsi.",
  "atk-s0508a1:1131_19": "Satthā tassa dhammaṃ desesi.",
  "atk-s0508a1:1131_20": "So desanāvasāne sahāyehi saddhiṃ arahatte patiṭṭhāsi.",
  "atk-s0508a1:1131_21": "Tena vuttaṃ apadāne –",
  "atk-s0508a1:1132_0": "“Migaluddo pure āsiṃ, vipine vicaraṃ ahaṃ;",
  "atk-s0508a1:1133_0": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a1:1134_0": "“Tasmiṃ mahākāruṇike, sabbasattahite rate;",
  "atk-s0508a1:1135_0": "Pasannacitto sumano, nelapupphaṃ apūjayiṃ.",
  "atk-s0508a1:1136_0": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:1137_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1138_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1139_0": "Arahattaṃ pana patvā thero vimuttisukhaṃ paṭisaṃvedento sākete viharati añjanavane.",
  "atk-s0508a1:1139_1": "Tena ca samayena bhagavā mahatā bhikkhusaṅghena saddhiṃ sāketaṃ gantvā añjanavane vihāsi.",
  "atk-s0508a1:1139_2": "Senāsanaṃ nappahosi.",
  "atk-s0508a1:1139_3": "Sambahulā bhikkhū vihārasāmantā sarabhuyā nadiyā vālikāpuḷine sayiṃsu.",
  "atk-s0508a1:1139_4": "Atha aḍḍharattasamaye nadiyā udakoghe āgacchante sāmaṇerādayo uccāsaddamahāsaddā ahesuṃ.",
  "atk-s0508a1:1139_5": "Bhagavā taṃ ñatvā āyasmantaṃ gavampatiṃ āṇāpesi – “gaccha,",
  "atk-s0508a1:1139_6": "gavampati,",
  "atk-s0508a1:1139_7": "jaloghaṃ vikkhambhetvā bhikkhūnaṃ phāsuvihāraṃ karohī”ti.",
  "atk-s0508a1:1139_8": "Thero “sādhu,",
  "atk-s0508a1:1139_9": "bhante”ti iddhibalena nadīsotaṃ vikkhambhi,",
  "atk-s0508a1:1139_10": "taṃ dūratova pabbatakūṭaṃ viya aṭṭhāsi.",
  "atk-s0508a1:1139_11": "Tato paṭṭhāya therassa ānubhāvo loke pākaṭo ahosi.",
  "atk-s0508a1:1139_12": "Athekadivasaṃ satthā mahatiyā devaparisāya majjhe nisīditvā dhammaṃ desentaṃ theraṃ disvā lokānukampāya",
  "atk-s0508a1:1139_13": "tassa guṇānaṃ vibhāvanatthaṃ taṃ pasaṃsanto “yo iddhiyā sarabhu”nti gāthaṃ abhāsi.",
  "atk-s0508a1:1140_0": "38.",
  "atk-s0508a1:1140_1": "Tattha iddhiyāti adhiṭṭhāniddhiyā.",
  "atk-s0508a1:1140_2": "Sarabhunti evaṃnāmikaṃ nadiṃ,",
  "atk-s0508a1:1140_3": "yaṃ loke “sarabhu”nti vadanti.",
  "atk-s0508a1:1140_4": "Aṭṭhapesīti sandituṃ adento sotaṃ nivattetvā pabbatakūṭaṃ viya mahantaṃ jalarāsiṃ katvā ṭhapesi.",
  "atk-s0508a1:1140_5": "Asitoti nasito,",
  "atk-s0508a1:1140_6": "taṇhādiṭṭhinissayarahito,",
  "atk-s0508a1:1140_7": "bandhanasaṅkhātānaṃ vā sabbasaṃyojanānaṃ samucchinnattā kenacipi bandhanena abaddho,",
  "atk-s0508a1:1140_8": "tato eva ejānaṃ kilesānaṃ abhāvato anejo so,",
  "atk-s0508a1:1140_9": "gavampati,",
  "atk-s0508a1:1140_10": "taṃ sabbasaṅgātigataṃ tādisaṃ sabbepi rāgadosamohamānadiṭṭhisaṅge atikkamitvā ṭhitattā sabbasaṅgātigataṃ,",
  "atk-s0508a1:1140_11": "asekkhamunibhāvato mahāmuniṃ,",
  "atk-s0508a1:1140_12": "tato eva kāmakammabhavādibhedassa sakalassapi bhavassa pāraṃ nibbānaṃ gatattā bhavassa pāraguṃ.",
  "atk-s0508a1:1140_13": "Devā namassantīti devāpi imassanti,",
  "atk-s0508a1:1140_14": "pageva itarā pajāti.",
  "atk-s0508a1:1141_0": "Gāthāpariyosāne mahato janakāyassa dhammābhisamayo ahosi.",
  "atk-s0508a1:1141_1": "Thero aññaṃ byākaronto “satthāraṃ pūjessāmī”ti imameva gāthaṃ abhāsīti.",
  "atk-s0508a1:1142_0": "Gavampatittheragāthāvaṇṇanā niṭṭhitā.",
  "atk-s0508a1:1143_0": "9. Tissattheragāthāvaṇṇanā",
  "atk-s0508a1:1144_0": "Sattiyā viya omaṭṭhoti āyasmato tissattherassa gāthā.",
  "atk-s0508a1:1144_1": "Kā uppati?",
  "atk-s0508a1:1144_2": "Ayampi kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto tissassa",
  "atk-s0508a1:1144_3": "bhagavato bodhiyā mūle purāṇapaṇṇāni nīharitvā sodhesi.",
  "atk-s0508a1:1144_4": "So tena puññakammena devamanussesu saṃsaranto imasmiṃ buddhuppāde kapilavatthunagare bhagavato pitucchāputto hutvā nibbatti tisso nāma nāmena.",
  "atk-s0508a1:1144_5": "So bhagavantaṃ anupabbajitvā upasampanno hutvā araññāyatane viharanto jātiṃ paṭicca mānaṃ karonto kodhūpāyāsabahulo",
  "atk-s0508a1:1144_6": "ca ujjhānabahulo ca hutvā vicarati,",
  "atk-s0508a1:1144_7": "samaṇadhamme ussukkaṃ na karoti.",
  "atk-s0508a1:1144_8": "Atha naṃ satthā ekadivasaṃ divāṭṭhāne vivaṭamukhaṃ niddāyantaṃ dibbacakkhunā olokento sāvatthito ākāsena",
  "atk-s0508a1:1144_9": "gantvā tassa upari ākāseyeva ṭhatvā obhāsaṃ pharitvā tenobhāsena paṭibuddhassa satiṃ uppādetvā ovādaṃ",
  "atk-s0508a1:1144_10": "dento “sattiyā viya omaṭṭho”ti gāthaṃ abhāsi.",
  "atk-s0508a1:1145_0": "39.",
  "atk-s0508a1:1145_1": "Tattha sattiyāti desanāsīsametaṃ,",
  "atk-s0508a1:1145_2": "ekatodhārādinā satthenāti attho.",
  "atk-s0508a1:1145_3": "Omaṭṭhoti pahato.",
  "atk-s0508a1:1145_4": "Cattāro hi pahārā omaṭṭho ummaṭṭho maṭṭho vimaṭṭhoti.",
  "atk-s0508a1:1145_5": "Tattha upari ṭhatvā adhomukhaṃ dinnapahāro omaṭṭho nāma,",
  "atk-s0508a1:1145_6": "heṭṭhā ṭhatvā uddhammukhaṃ dinnapahāro ummaṭṭho nāma,",
  "atk-s0508a1:1145_7": "aggaḷasūci viya vinivijjhitvā gato maṭṭho nāma,",
  "atk-s0508a1:1145_8": "seso sabbopi vimaṭṭho nāma.",
  "atk-s0508a1:1145_9": "Imasmiṃ pana ṭhāne omaṭṭho gahito.",
  "atk-s0508a1:1145_10": "So hi sabbadāruṇo duruddharaṇasallo duttikiccho antodoso antopubbalohitova hoti,",
  "atk-s0508a1:1145_11": "pubbalohitaṃ anikkhamitvā vaṇamukhaṃ pariyonandhitvā tiṭṭhati.",
  "atk-s0508a1:1145_12": "Pubbalohitaṃ nīharitukāmehi mañcena saddhiṃ bandhitvā adhosiro kātabbo hoti,",
  "atk-s0508a1:1145_13": "maraṇaṃ vā maraṇamattaṃ vā dukkhaṃ pāpuṇanti.",
  "atk-s0508a1:1145_14": "Ḍayhamāneti agginā jhāyamāne.",
  "atk-s0508a1:1145_15": "Matthaketi sīse.",
  "atk-s0508a1:1145_16": "Idaṃ vuttaṃ hoti –",
  "atk-s0508a1:1145_17": "yathā sattiyā omaṭṭho puriso sallubbāhanavaṇatikicchanānaṃ atthāya vīriyaṃ ārabhati tādisaṃ payogaṃ karoti parakkamati,",
  "atk-s0508a1:1145_18": "yathā ca ḍayhamāne matthake ādittasīso puriso tassa nibbāpanatthaṃ vīriyaṃ ārabhati tādisaṃ payogaṃ karoti, evamevaṃ, bhikkhu,",
  "atk-s0508a1:1145_19": "kāmarāgappahānāya sato appamatto ativiya ussāhajāto hutvā vihareyyāti.",
  "atk-s0508a1:1146_0": "Evaṃ bhagavā tassa therassa kodhūpāyāsavūpasamāya ovādaṃ dento tadekaṭṭhatāya kāmarāgappahānasīsena desanaṃ niṭṭhāpesi.",
  "atk-s0508a1:1146_1": "Thero imaṃ gāthaṃ sutvā saṃviggahadayo vipassanāya yuttappayutto vihāsi.",
  "atk-s0508a1:1146_2": "Tassa ajjhāsayaṃ ñatvā satthā saṃyuttake tissattherasuttaṃ desesi.",
  "atk-s0508a1:1146_3": "So desanāpariyosāne arahatte patiṭṭhāsi.",
  "atk-s0508a1:1146_4": "Tena vuttaṃ apadāne –",
  "atk-s0508a1:1147_0": "“Devaloke manusse ce, anubhotvā ubho yase;",
  "atk-s0508a1:1148_0": "Avasāne ca nibbānaṃ, sivaṃ patto anuttaraṃ.",
  "atk-s0508a1:1149_0": "“Sambuddhaṃ uddisitvāna, bodhiṃ vā tassa satthuno;",
  "atk-s0508a1:1150_0": "Yo puññaṃ pasavī poso, tassa kiṃ nāma dullabhaṃ.",
  "atk-s0508a1:1151_0": "“Magge phale āgame ca, jhānābhiññāguṇesu ca;",
  "atk-s0508a1:1152_0": "Aññesaṃ adhiko hutvā, nibbāyāmi anāsavo.",
  "atk-s0508a1:1153_0": "“Purehaṃ bodhiyā pattaṃ, chaḍḍetvā haṭṭhamānaso;",
  "atk-s0508a1:1154_0": "Imehi vīsataṅgehi, samaṅgī homi sabbathā.",
  "atk-s0508a1:1155_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1156_0": "Arahattaṃ pana patvā thero aññaṃ byākaronto satthāraṃ pūjetuṃ tameva gāthaṃ abhāsi.",
  "atk-s0508a1:1157_0": "Tissattheragāthāvaṇṇanā niṭṭhitā.",
  "atk-s0508a1:1158_0": "10. Vaḍḍhamānattheragāthāvaṇṇanā",
  "atk-s0508a1:1159_0": "Sattiyā viya omaṭṭhoti āyasmato vaḍḍhamānattherassa gāthā.",
  "atk-s0508a1:1159_1": "Kā uppatti?",
  "atk-s0508a1:1159_2": "Ayampi kira purimabuddhesu katādhikāro ito dvenavute kappe tissassa bhagavato kāle kulagehe nibbattitvā",
  "atk-s0508a1:1159_3": "viññutaṃ patto tissaṃ bhagavantaṃ piṇḍāya carantaṃ disvā pasannamānaso suparipakkāni vaṇṭato muttāni",
  "atk-s0508a1:1159_4": "ambaphalāni adāsi.",
  "atk-s0508a1:1159_5": "So tena puññakammena devaloke nibbatto aparāparaṃ puññakammāni upacinanto imasmiṃ buddhuppāde vesāliyaṃ licchavirājakule nibbatti,",
  "atk-s0508a1:1159_6": "vaḍḍhamānotissa nāmaṃ ahosi.",
  "atk-s0508a1:1159_7": "So vayappatto saddho pasanno dāyako dānarato kārako saṅghupaṭṭhāko hutvā tathārūpe aparādhe satthārā",
  "atk-s0508a1:1159_8": "pattanikkujjanakamme kārāpite aggiṃ akkanto viya saṅghaṃ khamāpetvā kammaṃ paṭippassambhetvā sañjātasaṃvego pabbaji,",
  "atk-s0508a1:1159_9": "pabbajitvā pana thinamiddhābhibhūto vihāsi.",
  "atk-s0508a1:1159_10": "Taṃ satthā saṃvejento “sattiyā viya omaṭṭho”ti gāthaṃ abhāsi.",
  "atk-s0508a1:1160_0": "40.",
  "atk-s0508a1:1160_1": "Tattha bhavarāgappahānāyāti bhavarāgassa rūparāgassa arūparāgassa ca pajahanatthāya.",
  "atk-s0508a1:1160_2": "Yadipi ajjhattasaṃyojanāni appahāya bahiddhasaṃyojanānaṃ pahānaṃ nāma natthi,",
  "atk-s0508a1:1160_3": "nānantarikabhāvato pana uddhambhāgiyasaṃyojanappahānavacanena orambhāgiyasaṃyojanappahānampi vuttameva hoti.",
  "atk-s0508a1:1160_4": "Yasmā vā samucchinnorambhāgiyasaṃyojanānampi kesañci ariyānaṃ uddhambhāgiyasaṃyojanāni duppaheyyāni honti,",
  "atk-s0508a1:1160_5": "tasmā suppaheyyato duppaheyyameva dassento bhagavā bhavarāgappahānasīsena sabbassāpi uddhambhāgiyasaṃyojanassa pahānamāha.",
  "atk-s0508a1:1160_6": "Therassa eva vā ajjhāsayavasenevaṃ vuttaṃ.",
  "atk-s0508a1:1160_7": "Sesaṃ vuttanayameva.",
  "atk-s0508a1:1161_0": "Vaḍḍhamānattheragāthāvaṇṇanā niṭṭhitā.",
  "atk-s0508a1:1162_0": "Catutthavaggavaṇṇanā niṭṭhitā.",
  "atk-s0508a1:1163_0": "5. Pañcamavaggo",
  "atk-s0508a1:1164_0": "1. Sirivaḍḍhattheragāthāvaṇṇanā",
  "atk-s0508a1:1165_0": "Vivaramanupatanti vijjutāti āyasmato sirivaḍḍhattherassa gāthā.",
  "atk-s0508a1:1165_1": "Kā uppatti?",
  "atk-s0508a1:1165_2": "Sopi purimabuddhesu katādhikāro tattha tattha vivaṭṭūpanissayaṃ kusalaṃ upacinanto ito ekanavute kappe",
  "atk-s0508a1:1165_3": "vipassissa bhagavato kāle kulagehe nibbattitvā viññutaṃ patto vipassiṃ bhagavantaṃ passitvā kiṅkaṇipupphehi",
  "atk-s0508a1:1165_4": "pūjaṃ katvā tena puññakammena devaloke nibbatto aparāparaṃ puññāni katvā sugatīsuyeva saṃsaranto imasmiṃ",
  "atk-s0508a1:1165_5": "buddhuppāde rājagahe vibhavasampannassa brāhmaṇassa gehe nibbatti,",
  "atk-s0508a1:1165_6": "sirivaḍḍhotissa nāmaṃ ahosi.",
  "atk-s0508a1:1165_7": "So vayappatto bimbisārasamāgame satthari saddhamme ca uppannappasādo hetusampannatāya pabbaji.",
  "atk-s0508a1:1165_8": "Pabbajitvā ca katapubbakicco vebhārapaṇḍavapabbatānaṃ avidūre aññatarasmiṃ araññāyatane pabbataguhāyaṃ kammaṭṭhānamanuyutto viharati.",
  "atk-s0508a1:1165_9": "Tasmiñca samaye mahā akālamegho uṭṭhahi.",
  "atk-s0508a1:1165_10": "Vijjullatā pabbatavivaraṃ pavisantiyo viya vicaranti.",
  "atk-s0508a1:1165_11": "Therassa ghammapariḷāhābhibhūtassa sāragabbhehi meghavātehi ghammapariḷāho vūpasami.",
  "atk-s0508a1:1165_12": "Utusappāyalābhena cittaṃ ekaggaṃ ahosi.",
  "atk-s0508a1:1165_13": "Samāhitacitto vipassanaṃ ussukkāpetvā arahattaṃ pāpuṇi.",
  "atk-s0508a1:1165_14": "Tena vuttaṃ apadāne –",
  "atk-s0508a1:1166_0": "“Kañcanagghiyasaṅkāso, sabbaññū lokanāyako;",
  "atk-s0508a1:1167_0": "Odakaṃ dahamoggayha, sināyi aggapuggalo.",
  "atk-s0508a1:1168_0": "“Paggayha kiṅkaṇiṃ pupphaṃ, vipassissābhiropayiṃ;",
  "atk-s0508a1:1169_0": "Udaggacitto sumano, dvipadindassa tādino.",
  "atk-s0508a1:1170_0": "“Ekanavutito kappe, yaṃ pupphamabhiropayiṃ;",
  "atk-s0508a1:1171_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1172_0": "“Sattavīsatikappamhi, rājā bhīmaratho ahu;",
  "atk-s0508a1:1173_0": "Sattaratanasampanno, cakkavattī mahabbalo.",
  "atk-s0508a1:1174_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1175_0": "Arahattaṃ pana patvā aññāpadesena attasannissayaṃ udānaṃ udānento “vivaramanupatanti vijjutā”ti gāthaṃ abhāsi.",
  "atk-s0508a1:1176_0": "41.",
  "atk-s0508a1:1176_1": "Tattha vivaranti antarā vemajjhaṃ.",
  "atk-s0508a1:1176_2": "Anupatantīti anulakkhaṇe patanti pavattanti,",
  "atk-s0508a1:1176_3": "vijjotantīti attho.",
  "atk-s0508a1:1176_4": "Vijjotanameva hi vijjullatānaṃ pavatti nāma. Anu-",
  "atk-s0508a1:1176_5": "saddayogena cettha upayogavacanaṃ,",
  "atk-s0508a1:1176_6": "yathā “rukkhamanuvijjotantī”ti.",
  "atk-s0508a1:1176_7": "Vijjutāti sateratā.",
  "atk-s0508a1:1176_8": "Vebhārassa ca paṇḍavassa cāti vebhārapabbatassa ca paṇḍavapabbatassa ca vivaramanupatantīti yojanā.",
  "atk-s0508a1:1176_9": "Nagavivaragatoti nagavivaraṃ pabbataguhaṃ upagato.",
  "atk-s0508a1:1176_10": "Jhāyatīti ārammaṇūpanijjhānena lakkhaṇūpanijjhānena ca jhāyati,",
  "atk-s0508a1:1176_11": "samathavipassanaṃ ussukkāpento bhāveti.",
  "atk-s0508a1:1176_12": "Putto appaṭimassa tādinoti sīlakkhandhādidhammakāyasampattiyā rūpakāyasampattiyā ca anupamassa upamārahitassa",
  "atk-s0508a1:1176_13": "iṭṭhāniṭṭhādīsu tādilakkhaṇasampattiyā tādino buddhassa bhagavato orasaputto.",
  "atk-s0508a1:1176_14": "Puttavacaneneva cettha therena satthu anujātabhāvadīpanena aññā byākatāti veditabbaṃ.",
  "atk-s0508a1:1177_0": "Sirivaḍḍhattheragāthāvaṇṇanā niṭṭhitā.",
  "atk-s0508a1:1178_0": "2. Khadiravaniyattheragāthāvaṇṇanā",
  "atk-s0508a1:1179_0": "Cāle upacāleti āyasmato khadiravaniyarevatattherassa gāthā.",
  "atk-s0508a1:1179_1": "Kā uppati?",
  "atk-s0508a1:1179_2": "Ayaṃ kira padumuttarassa bhagavato kāle haṃsavatīnagare titthanāvikakule nibbattitvā mahāgaṅgāya payāgatitthe",
  "atk-s0508a1:1179_3": "titthanāvākammaṃ karonto ekadivasaṃ sasāvakasaṅghaṃ bhagavantaṃ gaṅgātīraṃ upagataṃ disvā pasannamānaso",
  "atk-s0508a1:1179_4": "nāvāsaṅghāṭaṃ yojetvā mahantena pūjāsakkārena paratīraṃ pāpetvā aññataraṃ bhikkhuṃ satthārā āraññakānaṃ",
  "atk-s0508a1:1179_5": "aggaṭṭhāne ṭhapiyamānaṃ disvā tadatthaṃ patthanaṃ paṭṭhapetvā bhagavato bhikkhusaṅghassa ca mahādānaṃ",
  "atk-s0508a1:1179_6": "pavattesi.",
  "atk-s0508a1:1179_7": "Bhagavā ca tassa patthanāya avajjhabhāvaṃ byākāsi.",
  "atk-s0508a1:1179_8": "So tato paṭṭhāya tattha tattha vivaṭṭūpanissayaṃ kusalaṃ katvā devamanussesu saṃsaranto imasmiṃ buddhuppāde",
  "atk-s0508a1:1179_9": "magadharaṭṭhe nālakagāme rūpasāriyā brāhmaṇiyā kucchismiṃ nibbatti.",
  "atk-s0508a1:1179_10": "Taṃ vayappattaṃ mātāpitaro gharabandhanena bandhitukāmā jātā.",
  "atk-s0508a1:1179_11": "So sāriputtattherassa pabbajitabhāvaṃ sutvā “mayhaṃ jeṭṭhabhātā ayyo upatisso imaṃ vibhavaṃ chaḍḍetvā pabbajito,",
  "atk-s0508a1:1179_12": "tena vantaṃ kheḷapiṇḍaṃ kathāhaṃ pacchā gilissāmī”ti jātasaṃvego pāsaṃ anupagacchanakamigo viya ñātake",
  "atk-s0508a1:1179_13": "vañcetvā hetusampattiyā codiyamāno bhikkhūnaṃ santikaṃ gantvā dhammasenāpatino kaniṭṭhabhāvaṃ nivedetvā",
  "atk-s0508a1:1179_14": "attano pabbajjāya chandaṃ ārocesi.",
  "atk-s0508a1:1179_15": "Bhikkhū taṃ pabbājetvā paripuṇṇavīsativassaṃ upasampādetvā kammaṭṭhāne niyojesuṃ.",
  "atk-s0508a1:1179_16": "So kammaṭṭhānaṃ gahetvā khadiravanaṃ pavisitvā,",
  "atk-s0508a1:1179_17": "“arahattaṃ patvā bhagavantaṃ dhammasenāpatiñca passissāmī”ti ghaṭento vāyamanto ñāṇassa paripākagatattā nacirasseva chaḷabhiñño ahosi.",
  "atk-s0508a1:1179_18": "Tena vuttaṃ apadāne –",
  "atk-s0508a1:1180_0": "“Gaṅgā bhāgīrathī nāma, himavantā pabhāvitā;",
  "atk-s0508a1:1181_0": "Kutitthe nāviko āsiṃ, orime ca tariṃ ahaṃ.",
  "atk-s0508a1:1182_0": "“Padumuttaro nāyako, sambuddho dvipaduttamo;",
  "atk-s0508a1:1183_0": "Vasīsatasahassehi, gaṅgātīramupāgato.",
  "atk-s0508a1:1184_0": "“Bahū nāvā samānetvā, vaḍḍhakīhi susaṅkhataṃ;",
  "atk-s0508a1:1185_0": "Nāvāya chadanaṃ katvā, paṭimāniṃ narāsabhaṃ.",
  "atk-s0508a1:1186_0": "“Āgantvāna ca sambuddho, ārūhi tañca nāvakaṃ;",
  "atk-s0508a1:1187_0": "Vārimajjhe ṭhito satthā, imā gāthā abhāsatha.",
  "atk-s0508a1:1188_0": "“Yo so tāresi sambuddhaṃ, saṅghañcāpi anāsavaṃ;",
  "atk-s0508a1:1189_0": "Tena cittappasādena, devaloke ramissati.",
  "atk-s0508a1:1190_0": "“Nibbattissati te byamhaṃ, sukataṃ nāvasaṇṭhitaṃ;",
  "atk-s0508a1:1191_0": "Ākāse pupphachadanaṃ, dhārayissati sabbadā.",
  "atk-s0508a1:1192_0": "“Aṭṭhapaññāsakappamhi, tārako nāma khattiyo;",
  "atk-s0508a1:1193_0": "Cāturanto vijitāvī, cakkavattī bhavissati.",
  "atk-s0508a1:1194_0": "“Sattapaññāsakappamhi, cammako nāma khattiyo;",
  "atk-s0508a1:1195_0": "Uggacchantova sūriyo, jotissati mahabbalo.",
  "atk-s0508a1:1196_0": "“Kappasatasahassamhi, okkākakulasambhavo;",
  "atk-s0508a1:1197_0": "Gotamo nāma gottena, satthā loke bhavissati.",
  "atk-s0508a1:1198_0": "“Tidasā so cavitvāna, manussattaṃ gamissati;",
  "atk-s0508a1:1199_0": "Revato nāma nāmena, brahmabandhu bhavissati.",
  "atk-s0508a1:1200_0": "“Agārā nikkhamitvāna, sukkamūlena codito;",
  "atk-s0508a1:1201_0": "Gotamassa bhagavato, sāsane pabbajissati.",
  "atk-s0508a1:1202_0": "“So pacchā pabbajitvāna, yuttayogo vipassako;",
  "atk-s0508a1:1203_0": "Sabbāsave pariññāya, nibbāyissatināsavo.",
  "atk-s0508a1:1204_0": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a1:1205_0": "Dhāremi antimaṃ dehaṃ, sammāsambuddhasāsane.",
  "atk-s0508a1:1206_0": "“Satasahasse kataṃ kammaṃ, phalaṃ dassesi me idha;",
  "atk-s0508a1:1207_0": "Sumutto saravegova, kilese jhāpayī mama.",
  "atk-s0508a1:1208_0": "“Tato maṃ vananirataṃ, disvā lokantagū muni;",
  "atk-s0508a1:1209_0": "Vanavāsibhikkhūnaggaṃ, paññapesi mahāmati.",
  "atk-s0508a1:1210_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1211_0": "Chaḷabhiñño pana hutvā thero satthāraṃ dhammasenāpatiñca vandituṃ senāsanaṃ saṃsāmetvā pattacīvaramādāya",
  "atk-s0508a1:1211_1": "anupubbena sāvatthiṃ patvā jetavanaṃ pavisitvā satthāraṃ dhammasenāpatiñca vanditvā katipāhaṃ jetavane vihāsi.",
  "atk-s0508a1:1211_2": "Atha naṃ satthā ariyagaṇamajjhe nisinno āraññakānaṃ bhikkhūnaṃ aggaṭṭhāne ṭhapesi –",
  "atk-s0508a1:1211_3": "“etadaggaṃ,",
  "atk-s0508a1:1211_4": "bhikkhave,",
  "atk-s0508a1:1211_5": "mama sāvakānaṃ bhikkhūnaṃ āraññakānaṃ yadidaṃ revato khadiravaniyo”ti.",
  "atk-s0508a1:1211_6": "So aparabhāge attano jātagāmaṃ gantvā “cālā, upacālā,",
  "atk-s0508a1:1211_7": "sīsūpacālā”ti tissannaṃ bhaginīnaṃ putte “cālā, upacālā,",
  "atk-s0508a1:1211_8": "sīsūpacālā”ti tayo bhāgineyye ānetvā pabbājetvā kammaṭṭhāne niyojesi.",
  "atk-s0508a1:1211_9": "Te kammaṭṭhānaṃ anuyuttā viharanti.",
  "atk-s0508a1:1211_10": "Tasmiñca samaye therassa kocideva ābādho uppanno.",
  "atk-s0508a1:1211_11": "Taṃ sutvā sāriputtatthero revataṃ “gilānapucchanaṃ adhigamapucchanañca karissāmī”ti upagacchi.",
  "atk-s0508a1:1211_12": "Revatatthero dhammasenāpatiṃ dūratova āgacchantaṃ disvā tesaṃ sāmaṇerānaṃ satuppādanavasena ovadanto “cāle upacāle”ti gāthaṃ abhāsi.",
  "atk-s0508a1:1212_0": "42.",
  "atk-s0508a1:1212_1": "Tattha cāle upacāle sīsūpacāleti tesaṃ ālapanaṃ. “Cālā, upacālā,",
  "atk-s0508a1:1212_2": "sīsūpacālā”ti hi itthiliṅgavasena laddhanāmā te tayo dārakā pabbajitāpi tathā voharīyanti. “‘Cālī, upacālī,",
  "atk-s0508a1:1212_3": "sīsūpacālī’ti tesaṃ nāma”nti ca vadanti.",
  "atk-s0508a1:1212_4": "Yadatthaṃ “cālā”tiādinā āmantanaṃ kataṃ,",
  "atk-s0508a1:1212_5": "taṃ dassento “patissatā nu kho viharathā”ti vatvā tattha kāraṇamāha “āgato vo vālaṃ viya vedhī”ti.",
  "atk-s0508a1:1212_6": "Patissatāti patissatikā.",
  "atk-s0508a1:1212_7": "Khoti avadhāraṇe.",
  "atk-s0508a1:1212_8": "Āgatoti āgacchi.",
  "atk-s0508a1:1212_9": "Voti tumhākaṃ.",
  "atk-s0508a1:1212_10": "Vālaṃ viya vedhīti vālavedhī viya,",
  "atk-s0508a1:1212_11": "ayañhettha saṅkhepattho –",
  "atk-s0508a1:1212_12": "tikkhajavananibbedhikapaññatāya vālavedhirūpo satthukappo tumhākaṃ mātulatthero āgato,",
  "atk-s0508a1:1212_13": "tasmā samaṇasaññaṃ upaṭṭhapetvā satisampajaññayuttā eva hutvā viharatha,",
  "atk-s0508a1:1212_14": "“yathādhigate vihāre appamattā bhavathā”ti.",
  "atk-s0508a1:1213_0": "Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ mātulattherānaṃ paṭisanthāravelāyaṃ",
  "atk-s0508a1:1213_1": "nātidūre samādhiṃ samāpajjitvā nisīdiṃsu.",
  "atk-s0508a1:1213_2": "Dhammasenāpati revatattherena saddhiṃ paṭisanthāraṃ katvā uṭṭhāyāsanā te sāmaṇere upasaṅkami,",
  "atk-s0508a1:1213_3": "te tathākālaparicchedassa katattā there upasaṅkamante eva uṭṭhahitvā vanditvā aṭṭhaṃsu.",
  "atk-s0508a1:1213_4": "Thero “katarakataravihārena viharathā”ti pucchitvā tehi “imāya imāyā”ti vutte “dārakepi nāma evaṃ vinento",
  "atk-s0508a1:1213_5": "mayhaṃ bhātiko paccapādi vata dhammassa anudhamma”nti theraṃ pasaṃsanto pakkāmi.",
  "atk-s0508a1:1214_0": "Khadiravaniyattheragāthāvaṇṇanā niṭṭhitā.",
  "atk-s0508a1:1215_0": "3. Sumaṅgalattheragāthāvaṇṇanā",
  "atk-s0508a1:1216_0": "Sumuttikoti āyasmato sumaṅgalattherassa gāthā.",
  "atk-s0508a1:1216_1": "Kā uppatti?",
  "atk-s0508a1:1216_2": "Sopi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto siddhatthassa bhagavato kāle rukkhadevatā hutvā nibbatti.",
  "atk-s0508a1:1216_3": "So ekadivasaṃ satthāraṃ nhāyitvā ekacīvaraṃ ṭhitaṃ disvā somanassappatto hutvā apphoṭesi.",
  "atk-s0508a1:1216_4": "So tena puññakammena devamanussesu saṃsaranto imasmiṃ buddhuppāde sāvatthiyā avidūre aññatarasmiṃ gāmake",
  "atk-s0508a1:1216_5": "tādisena kammanissandena daliddakule nibbatti.",
  "atk-s0508a1:1216_6": "Tassa sumaṅgaloti nāmaṃ ahosi.",
  "atk-s0508a1:1216_7": "So vayappatto khujjakāsitanaṅgalakuddālaparikkhāro hutvā kasiyā jīvati.",
  "atk-s0508a1:1216_8": "So ekadivasaṃ raññā pasenadikosalena bhagavato bhikkhusaṅghassa ca mahādāne pavattiyamāne dānopakaraṇāni",
  "atk-s0508a1:1216_9": "gahetvā āgacchantehi manussehi saddhiṃ dadhighaṭaṃ gahetvā āgato bhikkhūnaṃ sakkārasammānaṃ disvā “ime",
  "atk-s0508a1:1216_10": "samaṇā sakyaputtiyā sukhumavatthasunivatthā subhojanāni bhuñjitvā nivātesu senāsanesu viharanti,",
  "atk-s0508a1:1216_11": "yaṃnūnāhampi pabbajeyya”nti cintetvā,",
  "atk-s0508a1:1216_12": "aññataraṃ mahātheraṃ upasaṅkamitvā attano pabbajjādhippāyaṃ nivedesi.",
  "atk-s0508a1:1216_13": "So taṃ karuṇāyanto pabbājetvā kammaṭṭhānaṃ ācikkhi.",
  "atk-s0508a1:1216_14": "So araññe viharanto ekavihāre nibbinno ukkaṇṭhito hutvā,",
  "atk-s0508a1:1216_15": "vibbhamitukāmo ñātigāmaṃ gacchanto antarāmagge kacchaṃ bandhitvā khettaṃ kasante kiliṭṭhavatthanivatthe",
  "atk-s0508a1:1216_16": "samantato rajokiṇṇasarīre vātātapena phussante kassake disvā,",
  "atk-s0508a1:1216_17": "“mahantaṃ vatime sattā jīvikanimittaṃ dukkhaṃ paccanubhontī”ti saṃvegaṃ paṭilabhi.",
  "atk-s0508a1:1216_18": "Ñāṇassa paripākaṃ gatattā yathāgahitaṃ kammaṭṭhānaṃ upaṭṭhāsi.",
  "atk-s0508a1:1216_19": "So aññataraṃ rukkhamūlaṃ upagantvā vivekaṃ labhitvā yoniso manasikaronto vipassanaṃ vaḍḍhetvā maggapaṭipāṭiyā arahattaṃ pāpuṇi.",
  "atk-s0508a1:1216_20": "Tena vuttaṃ apadāne –",
  "atk-s0508a1:1217_0": "“Atthadassī jinavaro, lokajeṭṭho narāsabho;",
  "atk-s0508a1:1218_0": "Vihārā abhinikkhamma, taḷākaṃ upasaṅkami.",
  "atk-s0508a1:1219_0": "“Nhātvā pitvā ca sambuddho, uttaritvekacīvaro;",
  "atk-s0508a1:1220_0": "Aṭṭhāsi bhagavā tattha, vilokento disodisaṃ.",
  "atk-s0508a1:1221_0": "“Bhavane upaviṭṭhohaṃ, addasaṃ lokanāyakaṃ;",
  "atk-s0508a1:1222_0": "Haṭṭho haṭṭhena cittena, apphoṭesiṃ ahaṃ tadā.",
  "atk-s0508a1:1223_0": "“Sataraṃsiṃva jotantaṃ, pabhāsantaṃva kañcanaṃ;",
  "atk-s0508a1:1224_0": "Naccagīte payuttohaṃ, pañcaṅgatūriyamhi ca.",
  "atk-s0508a1:1225_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:1226_0": "Sabbe satte abhibhomi, vipulo hoti me yaso.",
  "atk-s0508a1:1227_0": "“Namo te purisājañña, namo te purisuttama;",
  "atk-s0508a1:1228_0": "Attānaṃ tosayitvāna, pare tosesi tvaṃ muni.",
  "atk-s0508a1:1229_0": "“Pariggahe nisīditvā, hāsaṃ katvāna subbate;",
  "atk-s0508a1:1230_0": "Upaṭṭhahitvā sambuddhaṃ, tusitaṃ upapajjahaṃ.",
  "atk-s0508a1:1231_0": "“Soḷaseto kappasate, dvinavaekacintitā;",
  "atk-s0508a1:1232_0": "Sattaratanasampannā, cakkavattī mahabbalā.",
  "atk-s0508a1:1233_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1234_0": "Arahattaṃ pana patvā sampattiṃ attano dukkhavimuttiñca kittanavasena udānaṃ udānento “sumuttiko”tiādimāha.",
  "atk-s0508a1:1235_0": "43.",
  "atk-s0508a1:1235_1": "Tattha sumuttikoti sundarā accantikatāya apunabbhavikā mutti etassāti sumuttiko.",
  "atk-s0508a1:1235_2": "Tassa pana vimuttiyā pāsaṃsiyatāya acchariyatāya ca apphoṭento āha “sumuttiko”ti.",
  "atk-s0508a1:1235_3": "Puna tattha vimuttiyaṃ attano pasādassa daḷhabhāvaṃ dassento “sāhu sumuttikomhī”ti āha.",
  "atk-s0508a1:1235_4": "“Sādhu suṭṭhu muttiko vatamhī”ti attho.",
  "atk-s0508a1:1235_5": "“Kuto panāyaṃ sumuttikatā”ti?",
  "atk-s0508a1:1235_6": "Kāmañcāyaṃ thero sabbasmāpi vaṭṭadukkhato suvimutto,",
  "atk-s0508a1:1235_7": "attano pana tāva upaṭṭhitaṃ ativiya aniṭṭhabhūtaṃ dukkhaṃ dassento “tīhi khujjakehī”tiādimāha.",
  "atk-s0508a1:1235_8": "Tattha khujjakehīti khujjasabhāvehi,",
  "atk-s0508a1:1235_9": "khujjākārehi vā.",
  "atk-s0508a1:1235_10": "Nissakkavacanañcetaṃ muttasaddāpekkhāya.",
  "atk-s0508a1:1235_11": "Kassako hi akhujjopi samāno tīsu ṭhānesu attānaṃ khujjaṃ katvā dasseti lāyane kasane kuddālakamme ca.",
  "atk-s0508a1:1235_12": "Yo hi pana kassako lāyanādīni karoti,",
  "atk-s0508a1:1235_13": "tānipi asitādīni kuṭilākārato khujjakānīti vuttaṃ “tīhi khujjakehī”ti.",
  "atk-s0508a1:1236_0": "Idāni tāni sarūpato dassento “asitāsu mayā,",
  "atk-s0508a1:1236_1": "naṅgalāsu mayā,",
  "atk-s0508a1:1236_2": "khuddakuddālāsu mayā”ti āha.",
  "atk-s0508a1:1236_3": "Tattha asitāsu mayāti lavittehi mayā muttanti attho.",
  "atk-s0508a1:1236_4": "Nissakke cetaṃ bhummavacanaṃ.",
  "atk-s0508a1:1236_5": "Sesesupi eseva nayo.",
  "atk-s0508a1:1236_6": "Apare pana “asitāsu mayāti lavittehi karaṇabhūtehi mayā khujjita”nti vadanti.",
  "atk-s0508a1:1236_7": "Tesaṃ matena karaṇatthe hetumhi vā bhummavacanaṃ.",
  "atk-s0508a1:1236_8": "“Naṅgalāsū”ti liṅgavipallāsaṃ katvā vuttaṃ,",
  "atk-s0508a1:1236_9": "naṅgalehi kasirehīti attho.",
  "atk-s0508a1:1236_10": "Attanā vaḷañjitakuddālassa sabhāvato vaḷañjanena vā appakatāya vuttaṃ “khuddakuddālāsū”ti “kuṇṭhakuddālāsū”tipi pāḷi.",
  "atk-s0508a1:1236_11": "Vaḷañjaneneva atikhiṇakhaṇittesūti attho.",
  "atk-s0508a1:1236_12": "Idhamevāti ma-",
  "atk-s0508a1:1236_13": "kāro padasandhikaro.",
  "atk-s0508a1:1236_14": "Atha vāpīti vā-",
  "atk-s0508a1:1236_15": "saddo nipātamattaṃ.",
  "atk-s0508a1:1236_16": "Gāmake ṭhitattā tāni asitādīni kiñcāpi idheva mama samīpeyeva,",
  "atk-s0508a1:1236_17": "tathāpi alameva hotīti attho.",
  "atk-s0508a1:1236_18": "Turitavasena cetaṃ āmeḍitavacanaṃ.",
  "atk-s0508a1:1236_19": "Jhāyāti phalasamāpattijjhānavasena diṭṭhadhammasukhavihāratthaṃ dibbavihārādivasena ca jhāya.",
  "atk-s0508a1:1236_20": "Sumaṅgalāti attānaṃ ālapati.",
  "atk-s0508a1:1236_21": "Jhāne pana ādaradassanatthaṃ āmeḍitaṃ kataṃ.",
  "atk-s0508a1:1236_22": "Appamatto viharāti satipaññāvepullappattiyā sabbatthakameva appamattosi tvaṃ,",
  "atk-s0508a1:1236_23": "tasmā idāni sukhaṃ vihara,",
  "atk-s0508a1:1236_24": "sumaṅgala.",
  "atk-s0508a1:1236_25": "Keci pana “arahattaṃ appatvā eva vipassanāya vīthipaṭipannāya sāsane sañjātābhiratiyā yathānubhūtaṃ gharāvāsadukkhaṃ",
  "atk-s0508a1:1236_26": "jigucchanto thero imaṃ gāthaṃ vatvā pacchā vipassanaṃ vaḍḍhetvā arahattaṃ pāpuṇī”ti vadanti.",
  "atk-s0508a1:1236_27": "Tesaṃ matena “jhāya appamatto viharā”ti padānaṃ attho vipassanāmaggavasenapi yujjati eva.",
  "atk-s0508a1:1237_0": "Sumaṅgalattheragāthāvaṇṇanā niṭṭhitā.",
  "atk-s0508a1:1238_0": "4. Sānuttheragāthāvaṇṇanā",
  "atk-s0508a1:1239_0": "Mataṃ vā amma rodantīti āyasmato sānuttherassa gāthā.",
  "atk-s0508a1:1239_1": "Kā uppatti?",
  "atk-s0508a1:1239_2": "Sopi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito catunavute",
  "atk-s0508a1:1239_3": "kappe siddhatthassa bhagavato hatthapādadhovanamukhavikkhālanānaṃ atthāya udakaṃ upanesi.",
  "atk-s0508a1:1239_4": "Satthā hi bhojanakāle hatthapāde dhovitukāmo ahosi.",
  "atk-s0508a1:1239_5": "So satthu ākāraṃ sallakkhetvā udakaṃ upanesi.",
  "atk-s0508a1:1239_6": "Bhagavā hatthapāde dhovitvā bhuñjitvā mukhaṃ vikkhāletukāmo ahosi.",
  "atk-s0508a1:1239_7": "So tampi ñatvā mukhodakaṃ upanesi.",
  "atk-s0508a1:1239_8": "Satthā mukhaṃ vikkhāletvā mukhadhovanakiccaṃ niṭṭhāpesi.",
  "atk-s0508a1:1239_9": "Evaṃ bhagavā anukampaṃ upādāya tena karīyamānaṃ veyyāvaccaṃ sādiyi.",
  "atk-s0508a1:1239_10": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1239_11": "sāvatthiyaṃ aññatarassa upāsakassa gehe paṭisandhiṃ gaṇhi.",
  "atk-s0508a1:1239_12": "Tasmiṃ gabbhagateyeva pitā pavāsaṃ gato,",
  "atk-s0508a1:1239_13": "upāsikā dasamāsaccayena puttaṃ vijāyitvā sānūtissa nāmaṃ akāsi.",
  "atk-s0508a1:1239_14": "Tasmiṃ anukkamena vaḍḍhante sattavassikaṃyeva naṃ bhikkhūnaṃ santike pabbājesi,",
  "atk-s0508a1:1239_15": "“evamayaṃ anantarāyo vaḍḍhitvā accantasukhabhāgī bhavissatī”ti.",
  "atk-s0508a1:1239_16": "“So sānusāmaṇero”ti paññāto paññavā vattasampanno bahussuto dhammakathiko sattesu mettajjhāsayo hutvā",
  "atk-s0508a1:1239_17": "devamanussānaṃ piyo ahosi manāpoti sabbaṃ sānusutte āgatanayena veditabbaṃ.",
  "atk-s0508a1:1240_0": "Tassa atītajātiyaṃ mātā yakkhayoniyaṃ nibbatti.",
  "atk-s0508a1:1240_1": "Taṃ yakkhā “sānuttherassa ayaṃ mātā”ti garucittikārabahulā hutvā mānenti.",
  "atk-s0508a1:1240_2": "Evaṃ gacchante kāle puthujjanabhāvassa ādīnavaṃ vibhāventaṃ viya ekadivasaṃ sānussa yoniso manasikārābhāvā",
  "atk-s0508a1:1240_3": "ayoniso ummujjantassa vibbhamitukāmatācittaṃ uppajji.",
  "atk-s0508a1:1240_4": "Taṃ tassa yakkhinimātā ñatvā manussamātuyā ārocesi –",
  "atk-s0508a1:1240_5": "“tava putto, sānu,",
  "atk-s0508a1:1240_6": "‘vibbhamissāmī’ti cittaṃ uppādesi,",
  "atk-s0508a1:1240_7": "tasmā tvaṃ –",
  "atk-s0508a1:1241_0": "“Sānuṃ pabuddhaṃ vajjāsi, yakkhānaṃ vacanaṃ idaṃ;",
  "atk-s0508a1:1242_0": "Mākāsi pāpakaṃ kammaṃ, āvi vā yadi vā raho.",
  "atk-s0508a1:1243_0": "“Sace tvaṃ pāpakaṃ kammaṃ, karissasi karosi vā;",
  "atk-s0508a1:1244_0": "Na te dukkhā pamutyatthi, uppaccāpi palāyato”ti. –",
  "atk-s0508a1:1245_0": "Evaṃ bhaṇāhī”ti.",
  "atk-s0508a1:1245_1": "Evañca pana vatvā yakkhinimātā tatthevantaradhāyi.",
  "atk-s0508a1:1245_2": "Manussamātā pana taṃ sutvā paridevasokasamāpannā cetodukkhasamappitā ahosi.",
  "atk-s0508a1:1245_3": "Atha sānusāmaṇero pubbaṇhasamayaṃ nivāsetvā pattacīvaramādāya mātu santikaṃ upagato mātaraṃ rodamānaṃ disvā “amma,",
  "atk-s0508a1:1245_4": "kiṃ nissāya rodasī”ti vatvā “taṃ nissāyā”ti ca vutto mātu “mataṃ vā, amma, rodanti,",
  "atk-s0508a1:1245_5": "yo vā jīvaṃ na dissatī”ti gāthaṃ abhāsi.",
  "atk-s0508a1:1246_0": "44.",
  "atk-s0508a1:1246_1": "Tassattho – “amma,",
  "atk-s0508a1:1246_2": "rodantā nāma ñātakā mittā vā attano ñātakaṃ mittaṃ vā mataṃ uddissa rodanti paralokaṃ gatattā,",
  "atk-s0508a1:1246_3": "yo vā ñātako mitto vā jīvaṃ jīvanto desantaraṃ pakkantatāya ca na dissati,",
  "atk-s0508a1:1246_4": "taṃ vā uddissa rodanti,",
  "atk-s0508a1:1246_5": "ubhayampetaṃ mayi na vijjati,",
  "atk-s0508a1:1246_6": "evaṃ sante jīvantaṃ dharamānaṃ maṃ purato ṭhitaṃ passantī; kasmā, amma,",
  "atk-s0508a1:1246_7": "rodasi?Maṃ uddissa tava rodanassa kāraṇameva natthī”ti.",
  "atk-s0508a1:1247_0": "Taṃ sutvā tassa mātā “maraṇañhetaṃ,",
  "atk-s0508a1:1247_1": "bhikkhave,",
  "atk-s0508a1:1247_2": "yo sikkhaṃ paccakkhāya hīnāyāvattatī”ti suttapadānusārena uppabbajanaṃ ariyassa vinaye maraṇanti dassentī –",
  "atk-s0508a1:1248_0": "“Mataṃ vā putta rodanti, yo vā jīvaṃ na dissati;",
  "atk-s0508a1:1249_0": "Yo ca kāme cajitvāna, punarāgacchate idha.",
  "atk-s0508a1:1250_0": "“Taṃ vāpi putta rodanti, puna jīvaṃ mato hi so;",
  "atk-s0508a1:1251_0": "Kukkuḷā ubbhato tāta, kukkuḷaṃ patitumicchasī”ti. –",
  "atk-s0508a1:1252_0": "Gāthādvayaṃ abhāsi.",
  "atk-s0508a1:1253_0": "Tattha kāme cajitvānāti nekkhammajjhāsayena vatthukāme pahāya,",
  "atk-s0508a1:1253_1": "tañca kilesakāmassa tadaṅgappahānavasena veditabbaṃ.",
  "atk-s0508a1:1253_2": "Pabbajjā hettha kāmapariccāgo adhippeto.",
  "atk-s0508a1:1253_3": "Punarāgacchate idhāti idha gehe punadeva āgacchati,",
  "atk-s0508a1:1253_4": "hīnāyāvattanaṃ sandhāya vadati.",
  "atk-s0508a1:1253_5": "Taṃ vāpīti yo pabbajitvā vibbhamati,",
  "atk-s0508a1:1253_6": "taṃ vāpi puggalaṃ mataṃ viyamādisiyo rodanti.",
  "atk-s0508a1:1253_7": "Kasmāti ce?",
  "atk-s0508a1:1253_8": "Puna jīvaṃ mato hi soti vibbhamanato pacchā yo jīvanto,",
  "atk-s0508a1:1253_9": "so guṇamaraṇena atthato matoyeva.",
  "atk-s0508a1:1253_10": "Idānissa savisesasaṃvegaṃ janetuṃ “kukkuḷā”tiādi vuttaṃ.",
  "atk-s0508a1:1253_11": "Tassattho –",
  "atk-s0508a1:1253_12": "“ahorattaṃ ādittaṃ viya hutvā ḍahanaṭṭhena kukkuḷanirayasadisattā kukkuḷā gihibhāvā anukampantiyā mayā ubbhato uddhato,",
  "atk-s0508a1:1253_13": "tāta sānu,",
  "atk-s0508a1:1253_14": "kukkuḷaṃ patituṃ icchasi patitukāmosī”ti.",
  "atk-s0508a1:1254_0": "Taṃ sutvā sānusāmaṇero saṃvegajāto hutvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:1254_1": "Tena vuttaṃ apadāne –",
  "atk-s0508a1:1255_0": "“Bhuñjantaṃ samaṇaṃ disvā, vippasannamanāvilaṃ;",
  "atk-s0508a1:1256_0": "Ghaṭenodakamādāya, siddhatthassa adāsahaṃ.",
  "atk-s0508a1:1257_0": "“Nimmalo homahaṃ ajja, vimalo khīṇasaṃsayo;",
  "atk-s0508a1:1258_0": "Bhave nibbattamānassa, phalaṃ nibbattate subhaṃ.",
  "atk-s0508a1:1259_0": "“Catunnavutito kappe, udakaṃ yamadāsahaṃ;",
  "atk-s0508a1:1260_0": "Duggatiṃ nābhijānāmi, dakadānassidaṃ phalaṃ.",
  "atk-s0508a1:1261_0": "“Ekasaṭṭhimhito kappe, ekova vimalo ahu;",
  "atk-s0508a1:1262_0": "Sattaratanasampanno, cakkavattī mahabbalo.",
  "atk-s0508a1:1263_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1264_0": "Arahattaṃ pana patvā thero imissā gāthāya vasena “mayhaṃ vipassanārambho arahattappatti ca jātā”ti udānavasena tameva gāthaṃ paccudāhāsi.",
  "atk-s0508a1:1265_0": "Sānuttheragāthāvaṇṇanā niṭṭhitā.",
  "atk-s0508a1:1266_0": "5. Ramaṇīyavihārittheragāthāvaṇṇanā",
  "atk-s0508a1:1267_0": "Yathāpi bhaddo ājaññoti āyasmato ramaṇīyavihārittherassa gāthā.",
  "atk-s0508a1:1267_1": "Kā uppatti?",
  "atk-s0508a1:1267_2": "Sopi purimabuddhesu katādhikāro tattha tattha puññāni upacinanto ito ekanavute kappe vipassiṃ bhagavantaṃ",
  "atk-s0508a1:1267_3": "disvā pasannamānaso pañcapatiṭṭhitena vanditvā koraṇḍapupphehi pūjaṃ akāsi.",
  "atk-s0508a1:1267_4": "So tena puññakammena devesu nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1267_5": "rājagahe aññatarassa seṭṭhissa putto hutvā nibbatto yobbanamadena kāmesu mucchaṃ āpanno viharati.",
  "atk-s0508a1:1267_6": "So ekadivasaṃ aññataraṃ pāradārikaṃ rājapurisehi vividhā kammakāraṇā karīyamānaṃ disvā saṃvegajāto satthu santike dhammaṃ sutvā pabbaji.",
  "atk-s0508a1:1267_7": "Pabbajito ca rāgacaritatāya niccakālaṃ susammaṭṭhaṃ pariveṇaṃ sūpaṭṭhitaṃ pānīyaparibhojanīyaṃ supaññataṃ mañcapīṭhaṃ katvā viharati.",
  "atk-s0508a1:1267_8": "Tena so ramaṇīyavihārītveva paññāyittha.",
  "atk-s0508a1:1268_0": "So rāgussannatāya ayoniso manasi karitvā sañcetanikaṃ sukkavissaṭṭhiāpattiṃ āpajjitvā,",
  "atk-s0508a1:1268_1": "“dhiratthu,",
  "atk-s0508a1:1268_2": "maṃ evaṃbhūto saddhādeyyaṃ bhuñjeyya”nti vippaṭisārī hutvā “vibbhamissāmī”ti gacchanto antarāmagge rukkhamūle nisīdi,",
  "atk-s0508a1:1268_3": "tena ca maggena sakaṭesu gacchantesu eko sakaṭayutto goṇo parissamanto visamaṭṭhāne khalitvā pati,",
  "atk-s0508a1:1268_4": "taṃ sākaṭikā yugato muñcitvā tiṇodakaṃ datvā parissamaṃ vinodetvā punapi dhure yojetvā agamaṃsu.",
  "atk-s0508a1:1268_5": "Thero taṃ disvā –",
  "atk-s0508a1:1268_6": "“yathāyaṃ goṇo sakiṃ khalitvāpi uṭṭhāya sakiṃ dhuraṃ vahati,",
  "atk-s0508a1:1268_7": "evaṃ mayāpi kilesavasena sakiṃ khalitenāpi vuṭṭhāya samaṇadhammaṃ kātuṃ vaṭṭatī”ti yoniso ummujjanto",
  "atk-s0508a1:1268_8": "nivattitvā upālittherassa attano pavattiṃ ācikkhitvā tena vuttavidhinā āpattito vuṭṭhahitvā sīlaṃ pākatikaṃ",
  "atk-s0508a1:1268_9": "katvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:1268_10": "Tena vuttaṃ apadāne –",
  "atk-s0508a1:1269_0": "“Akkantañca padaṃ disvā, cakkālaṅkārabhūsitaṃ;",
  "atk-s0508a1:1270_0": "Padenānupadaṃ yanto, vipassissa mahesino.",
  "atk-s0508a1:1271_0": "“Koraṇḍaṃ pupphitaṃ disvā, samūlaṃ pūjitaṃ mayā;",
  "atk-s0508a1:1272_0": "Haṭṭho haṭṭhena cittena, avandiṃ padamuttamaṃ.",
  "atk-s0508a1:1273_0": "“Ekanavutito kappe, yaṃ pupphamabhipūjayiṃ;",
  "atk-s0508a1:1274_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1275_0": "“Sattapaññāsakappamhi, eko vītamalo ahuṃ;",
  "atk-s0508a1:1276_0": "Sattaratanasampanno, cakkavattī mahabbalo.",
  "atk-s0508a1:1277_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1278_0": "Arahattaṃ pana patvā vimuttisukhaṃ anubhavanto attano pubbabhāgapaṭipattiyā saddhiṃ ariyadhammādhigamanadīpaniṃ “yathāpi bhaddo ājañño,",
  "atk-s0508a1:1278_1": "khalitvā patitiṭṭhatī”ti gāthaṃ abhāsi.",
  "atk-s0508a1:1279_0": "45.",
  "atk-s0508a1:1279_1": "Tattha khalitvāti pakkhalitvā.",
  "atk-s0508a1:1279_2": "Patitiṭṭhatīti patiṭṭhahati,",
  "atk-s0508a1:1279_3": "punadeva yathāṭhāne tiṭṭhati.",
  "atk-s0508a1:1279_4": "Evanti yathā bhaddo usabhājānīyo bhāraṃ vahanto parissamappatto visamaṭṭhānaṃ āgamma ekavāraṃ pakkhalitvā patito na tattakena dhuraṃ chaḍḍeti,",
  "atk-s0508a1:1279_5": "thāmajavaparakkamasampannatāya pana khalitvāpi patitiṭṭhati,",
  "atk-s0508a1:1279_6": "attano sabhāveneva ṭhatvā bhāraṃ vahati,",
  "atk-s0508a1:1279_7": "evaṃ kilesaparissamappatto kiriyāparādhena khalitvā taṃ khalitaṃ thāmavīriyasampattitāya paṭipākatikaṃ katvā maggasammādiṭṭhiyā dassanasampannaṃ,",
  "atk-s0508a1:1279_8": "tato eva sammāsambuddhassa savanante ariyāya jātiyā jātatāya sāvakaṃ,",
  "atk-s0508a1:1279_9": "tassa ure vāyāmajanitābhijātitāya orasaṃ puttaṃ bhaddājānīyasadisakiccatāya ājānīyanti ca maṃ dhāretha upadhārethāti attho.",
  "atk-s0508a1:1280_0": "Ramaṇīyavihārittheragāthāvaṇṇanā niṭṭhitā.",
  "atk-s0508a1:1281_0": "6. Samiddhittheragāthāvaṇṇanā",
  "atk-s0508a1:1282_0": "Saddhāyāhaṃ pabbajitoti āyasmato samiddhittherassa gāthā.",
  "atk-s0508a1:1282_1": "Kā uppatti?",
  "atk-s0508a1:1282_2": "Ayampi purimabuddhesu kattādhikāro tattha tattha puññāni upacinanto ito catunavute kappe siddhatthaṃ",
  "atk-s0508a1:1282_3": "bhagavantaṃ passitvā pasannamānaso savaṇṭāni pupphāni kaṇṇikabaddhāni gahetvā pūjesi.",
  "atk-s0508a1:1282_4": "So tena puññakammena devaloke nibbattitvā aparāparaṃ puññāni katvā sugatīsuyeva parivattento imasmiṃ buddhuppāde rājagahe kulagehe nibbatti.",
  "atk-s0508a1:1282_5": "Tassa jātakālato paṭṭhāya taṃ kulaṃ dhanadhaññādīhi vaḍḍhi,",
  "atk-s0508a1:1282_6": "attabhāvo cassa abhirūpo dassanīyo guṇavā iti vibhavasamiddhiyā ca guṇasamiddhiyā ca samiddhītveva paññāyittha.",
  "atk-s0508a1:1282_7": "So bimbisārasamāgame buddhānubhāvaṃ disvā paṭiladdhasaddho pabbajitvā bhāvanāya yuttappayutto viharanto",
  "atk-s0508a1:1282_8": "bhagavati tapodārāme viharante ekadivasaṃ evaṃ cintesi –",
  "atk-s0508a1:1282_9": "“lābhā vata me satthā arahaṃ sammāsambuddho,",
  "atk-s0508a1:1282_10": "svākkhāte cāhaṃ dhammavinaye pabbajito,",
  "atk-s0508a1:1282_11": "sabrahmacārī ca me sīlavanto kalyāṇadhammā”ti.",
  "atk-s0508a1:1282_12": "Tassevaṃ cintentassa uḷāraṃ pītisomanassaṃ udapādi.",
  "atk-s0508a1:1282_13": "Taṃ asahanto māro pāpimā therassa avidūre mahantaṃ bheravasaddamakāsi,",
  "atk-s0508a1:1282_14": "pathaviyā undriyanakālo viya ahosi.",
  "atk-s0508a1:1282_15": "Thero bhagavato tamatthaṃ ārocesi.",
  "atk-s0508a1:1282_16": "Bhagavā “māro tuyhaṃ vicakkhukammāya ceteti, gaccha,",
  "atk-s0508a1:1282_17": "bhikkhu tattha acintetvā viharāhī”ti āha.",
  "atk-s0508a1:1282_18": "Thero tattha gantvā viharanto nacirasseva vipassanaṃ ussukkāpetvā arahattaṃ pāpuṇi.",
  "atk-s0508a1:1282_19": "Tena vuttaṃ apadāne –",
  "atk-s0508a1:1283_0": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:1284_0": "Obhāsentaṃ disā sabbā, siddhatthaṃ narasārathiṃ.",
  "atk-s0508a1:1285_0": "“Dhanuṃ advejjhaṃ katvāna, usuṃ sannayhahaṃ tadā;",
  "atk-s0508a1:1286_0": "Pupphaṃ savaṇṭaṃ chetvāna, buddhassa abhiropayiṃ.",
  "atk-s0508a1:1287_0": "“Catunnavutito kappe, yaṃ pupphamabhiropayiṃ;",
  "atk-s0508a1:1288_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1289_0": "“Ekapaññāsito kappe, eko āsiṃ jutindharo;",
  "atk-s0508a1:1290_0": "Sattaratanasampanno, cakkavattī mahabbalo.",
  "atk-s0508a1:1291_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1292_0": "Arahattaṃ pana patvā tattheva viharantassa therassa khīṇāsavabhāvaṃ ajānanto purimanayeneva māro mahantaṃ bheravasaddaṃ akāsi.",
  "atk-s0508a1:1292_1": "Taṃ sutvā thero abhīto acchambhī “tādisānaṃ mārānaṃ satampi sahassampi mayhaṃ lomampi na kampetī”ti aññaṃ",
  "atk-s0508a1:1292_2": "byākaronto “saddhāyāhaṃ pabbajito”ti gāthaṃ abhāsi.",
  "atk-s0508a1:1293_0": "46.",
  "atk-s0508a1:1293_1": "Tattha saddhāyāti dhammacchandasamuṭṭhānāya kammaphalasaddhāya ceva ratanattayasaddhāya ca.",
  "atk-s0508a1:1293_2": "Ahanti attānaṃ niddisati.",
  "atk-s0508a1:1293_3": "Pabbajitoti upagato.",
  "atk-s0508a1:1293_4": "Agārasmāti gehato gharāvāsato vā.",
  "atk-s0508a1:1293_5": "Anagāriyanti pabbajjaṃ,",
  "atk-s0508a1:1293_6": "sā hi yaṃkiñci kasivāṇijjādikammaṃ ‘agārassa hita’nti agāriyaṃ nāma,",
  "atk-s0508a1:1293_7": "tadabhāvato “anagāriyā”ti vuccati.",
  "atk-s0508a1:1293_8": "Sati paññā ca me vuḍḍhāti saraṇalakkhaṇā sati,",
  "atk-s0508a1:1293_9": "pajānanalakkhaṇā paññāti ime dhammā vipassanākkhaṇato paṭṭhāya maggapaṭipāṭiyā yāva arahattā me vuḍḍhā vaḍḍhitā,",
  "atk-s0508a1:1293_10": "na dāni vaḍḍhetabbā atthi satipaññā vepullappattāti dasseti.",
  "atk-s0508a1:1293_11": "Cittañca susamāhitanti aṭṭhasamāpattivasena ceva lokuttarasamādhivasena ca cittaṃ me suṭṭhu samāhitaṃ,",
  "atk-s0508a1:1293_12": "na dāni tassa samādhātabbaṃ atthi,",
  "atk-s0508a1:1293_13": "samādhi vepullappattoti dasseti.",
  "atk-s0508a1:1293_14": "Tasmā kāmaṃ karassu rūpānīti pāpima maṃ uddissa yāni kānici vippakārāni yathāruciṃ karohi,",
  "atk-s0508a1:1293_15": "tehi pana neva maṃ byādhayissasi mama sarīrakampanamattampi kātuṃ na sakkhissasi,",
  "atk-s0508a1:1293_16": "kuto cittaññathattaṃ?",
  "atk-s0508a1:1293_17": "Tasmā tava kiriyā appaṭicchitapahenakaṃ viya na kiñci atthaṃ sodheti,",
  "atk-s0508a1:1293_18": "kevalaṃ tava cittavighātamattaphalāti thero māraṃ tajjesi.",
  "atk-s0508a1:1293_19": "Taṃ sutvā māro “jānāti maṃ samaṇo”ti tatthevantaradhāyi.",
  "atk-s0508a1:1294_0": "Samiddhittheragāthāvaṇṇanā niṭṭhitā.",
  "atk-s0508a1:1295_0": "7. Ujjayattheragāthāvaṇṇanā",
  "atk-s0508a1:1296_0": "Namo te buddha vīratthūti āyasmato ujjayattherassa gāthā.",
  "atk-s0508a1:1296_1": "Kā uppatti?",
  "atk-s0508a1:1296_2": "Ayampi purimabuddhesu katādhikāro tattha tattha bhave puññāni karonto ito dvānavute kappe tissaṃ bhagavantaṃ",
  "atk-s0508a1:1296_3": "passitvā pasannamānaso kaṇikārapupphehi pūjaṃ akāsi.",
  "atk-s0508a1:1296_4": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1296_5": "rājagahe aññatarassa sottiyabrāhmaṇassa putto hutvā nibbatti,",
  "atk-s0508a1:1296_6": "ujjayotissa nāmaṃ ahosi.",
  "atk-s0508a1:1296_7": "So vayappatto tiṇṇaṃ vedānaṃ pāragū hutvā tattha sāraṃ apassanto upanissayasampattiyā codiyamāno veḷuvanaṃ",
  "atk-s0508a1:1296_8": "gantvā satthu santike dhammaṃ sutvā paṭiladdhasaddho pabbajitvā cariyānukūlaṃ kammaṭṭhānaṃ gahetvā araññe",
  "atk-s0508a1:1296_9": "viharanto vipassanaṃ vaḍḍhetvā nacirasseva arahattaṃ pāpuṇi.",
  "atk-s0508a1:1296_10": "Tena vuttaṃ apadāne –",
  "atk-s0508a1:1297_0": "“Kaṇikāraṃ pupphitaṃ disvā, ocinitvānahaṃ tadā;",
  "atk-s0508a1:1298_0": "Tissassa abhiropesiṃ, oghatiṇṇassa tādino.",
  "atk-s0508a1:1299_0": "“Dvenavute ito kappe, yaṃ pupphamabhiropayiṃ;",
  "atk-s0508a1:1300_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1301_0": "“Pañcatiṃse ito kappe, aruṇapāṇīti vissuto;",
  "atk-s0508a1:1302_0": "Sattaratanasampanno, cakkavattī mahabbalo.",
  "atk-s0508a1:1303_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1304_0": "Arahattaṃ pana patvā satthu santikaṃ gantvā vanditvā ekamantaṃ nisīditvā bhagavato thomanākārena aññaṃ",
  "atk-s0508a1:1304_1": "byākaronto “namo te buddha vīratthū”ti gāthaṃ abhāsi.",
  "atk-s0508a1:1305_0": "47.",
  "atk-s0508a1:1305_1": "Tattha namoti paṇāmakittanaṃ.",
  "atk-s0508a1:1305_2": "Teti paṇāmakiriyāya sampadānakittanaṃ,",
  "atk-s0508a1:1305_3": "tuyhanti attho.",
  "atk-s0508a1:1305_4": "Buddha vīrāti ca bhagavato ālapanaṃ.",
  "atk-s0508a1:1305_5": "Bhagavā hi yathā abhiññeyyādibhedassa atthassa abhiññeyyādibhedena sayambhūñāṇena anavasesato buddhattā “buddho”ti vuccati.",
  "atk-s0508a1:1305_6": "Evaṃ pañcannampi mārānaṃ abhippamaddanavasena padahantena mahatā vīriyena samannāgatattā “vīro”ti vuccati.",
  "atk-s0508a1:1305_7": "Atthūti hotu,",
  "atk-s0508a1:1305_8": "tassa “namo”ti iminā sambandho.",
  "atk-s0508a1:1305_9": "Vippamuttosi sabbadhīti sabbehi kilesehi sabbasmiñca saṅkhāragate vippamutto visaṃyutto asi bhavasi,",
  "atk-s0508a1:1305_10": "na tayā kiñci avippamuttaṃ nāma atthi,",
  "atk-s0508a1:1305_11": "yatohaṃ tuyhāpadāne viharaṃ,",
  "atk-s0508a1:1305_12": "viharāmi anāsavoti tuyhaṃ tava apadāne ovāde gatamagge paṭipatticariyāya viharaṃ yathāsatti yathābalaṃ",
  "atk-s0508a1:1305_13": "paṭipajjanto kāmāsavādīnaṃ catunnampi āsavānaṃ suppahīnattā anāsavo viharāmi,",
  "atk-s0508a1:1305_14": "tādisassa namo te buddha-",
  "atk-s0508a1:1305_15": "vīratthūti.",
  "atk-s0508a1:1306_0": "Ujjayattheragāthāvaṇṇanā niṭṭhitā.",
  "atk-s0508a1:1307_0": "8. Sañjayattheragāthāvaṇṇanā",
  "atk-s0508a1:1308_0": "Yato ahanti āyasmato sañjayattherassa gāthā.",
  "atk-s0508a1:1308_1": "Kā uppatti?",
  "atk-s0508a1:1308_2": "Sopi purimabuddhesu katādhikāro tattha tattha vivaṭṭūpanissayaṃ puññaṃ upacinanto vipassissa bhagavato",
  "atk-s0508a1:1308_3": "kāle mahati pūge saṃkittivasena vatthuṃ saṅgharitvā ratanattayaṃ uddissa puññaṃ karonto sayaṃ daliddo",
  "atk-s0508a1:1308_4": "hutvā nesaṃ gaṇādīnaṃ puññakiriyāya byāvaṭo ahosi.",
  "atk-s0508a1:1308_5": "Kālena kālaṃ bhagavantaṃ upasaṅkamitvā vanditvā pasannamānaso bhikkhūnañca taṃ taṃ veyyāvaccaṃ akāsi.",
  "atk-s0508a1:1308_6": "So tena puññakammena devaloke nibbatto aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:1308_7": "rājagahe vibhavasampannassa brāhmaṇassa putto hutvā nibbatti sañjayo nāma nāmena,",
  "atk-s0508a1:1308_8": "so vayappatto brahmāyupokkharasātiādike abhiññāte brāhmaṇe sāsane abhippasanne disvā sañjātappasādo satthāraṃ upasaṅkami.",
  "atk-s0508a1:1308_9": "Tassa satthā dhammaṃ desesi.",
  "atk-s0508a1:1308_10": "So dhammaṃ sutvā sotāpanno ahosi.",
  "atk-s0508a1:1308_11": "Aparabhāge pabbaji.",
  "atk-s0508a1:1308_12": "Pabbajanto ca khuraggeyeva chaḷabhiñño ahosī.",
  "atk-s0508a1:1308_13": "Tena vuttaṃ apadāne –",
  "atk-s0508a1:1309_0": "“Vipassissa bhagavato, mahāpūgagaṇo ahu;",
  "atk-s0508a1:1310_0": "Veyyāvaccakaro āsiṃ, sabbakiccesu vāvaṭo.",
  "atk-s0508a1:1311_0": "“Deyyadhammo ca me natthi, sugatassa mahesino;",
  "atk-s0508a1:1312_0": "Avandiṃ satthuno pāde, vippasannena cetasā.",
  "atk-s0508a1:1313_0": "“Ekanavutito kappe, veyyāvaccaṃ akāsahaṃ;",
  "atk-s0508a1:1314_0": "Duggatiṃ nābhijānāmi, veyyāvaccassidaṃ phalaṃ.",
  "atk-s0508a1:1315_0": "“Ito ca aṭṭhame kappe, rājā āsiṃ sucintito;",
  "atk-s0508a1:1316_0": "Sattaratanasampanno, cakkavattī mahabbalo.",
  "atk-s0508a1:1317_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1318_0": "Chaḷabhiñño pana hutvā aññaṃ byākaronto “yato ahaṃ pabbajito”ti gāthaṃ abhāsi.",
  "atk-s0508a1:1319_0": "48.",
  "atk-s0508a1:1319_1": "Tattha yato ahaṃ pabbajitoti yato pabhuti yato paṭṭhāya ahaṃ pabbajito.",
  "atk-s0508a1:1319_2": "Pabbajitakālato paṭṭhāya nābhijānāmi saṅkappaṃ,",
  "atk-s0508a1:1319_3": "anariyaṃ dosasaṃhitanti rāgādidosasaṃhitaṃ tato eva anariyaṃ nihīnaṃ,",
  "atk-s0508a1:1319_4": "ariyehi vā anaraṇīyatāya anariyehi araṇīyatāya ca anariyaṃ pāpakaṃ ārammaṇe abhūtaguṇādisaṅkappanato",
  "atk-s0508a1:1319_5": "“saṅkappo”ti laddhanāmaṃ kāmavitakkādimicchāvitakkaṃ uppāditaṃ nābhijānāmīti,",
  "atk-s0508a1:1319_6": "“khuraggeyeva mayā arahattaṃ patta”nti aññaṃ byākāsi.",
  "atk-s0508a1:1320_0": "Sañjayattheragāthāvaṇṇanā niṭṭhitā.",
  "atk-s0508a1:1321_0": "9. Rāmaṇeyyakattheragāthāvaṇṇanā",
  "atk-s0508a1:1322_0": "Cihacihābhinaditeti āyasmato rāmaṇeyyakattherassa gāthā.",
  "atk-s0508a1:1322_1": "Kā uppatti?",
  "atk-s0508a1:1322_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:1322_3": "nibbattitvā viññutaṃ patto bhagavantaṃ disvā pasannamānaso pupphehi pūjaṃ akāsi.",
  "atk-s0508a1:1322_4": "So tena puññakammena devaloke nibbatto aparāparaṃ puññāni katvā sugatīsu eva parivattento imasmiṃ buddhuppāde",
  "atk-s0508a1:1322_5": "sāvatthiyaṃ ibbhakule nibbattitvā vayappatto jetavanapaṭiggahaṇe sañjātappasādo pabbajitvā cariyānukūlaṃ",
  "atk-s0508a1:1322_6": "kammaṭṭhānaṃ gahetvā araññe viharati.",
  "atk-s0508a1:1322_7": "Tassa attano sampattiyā pabbajitasāruppāya ca paṭipattiyā pāsādikabhāvato rāmaṇeyyakotveva samaññā ahosi.",
  "atk-s0508a1:1322_8": "Athekadivasaṃ māro theraṃ bhiṃsāpetukāmo bheravasaddaṃ akāsi.",
  "atk-s0508a1:1322_9": "Taṃ sutvā thero thirapakatitāya tena asantasanto “māro aya”nti ñatvā tattha anādaraṃ dassento “cihacihābhinadite”ti gāthaṃ abhāsi.",
  "atk-s0508a1:1323_0": "49.",
  "atk-s0508a1:1323_1": "Tattha cihacihābhinaditeti cihacihāti abhiṇhaṃ pavattasaddatāya “cihacihā”ti laddhanāmānaṃ vaṭṭakānaṃ abhinādanimittaṃ,",
  "atk-s0508a1:1323_2": "viravahetūti attho.",
  "atk-s0508a1:1323_3": "Sippikābhirutehi cāti sippikā vuccanti devakā paranāmakā gelaññena chātakisadārakākārā sākhāmigā.",
  "atk-s0508a1:1323_4": "“Mahākalandakā”ti keci,",
  "atk-s0508a1:1323_5": "sippikānaṃ abhirutehi mahāviravehi,",
  "atk-s0508a1:1323_6": "hetumhi cetaṃ karaṇavacanaṃ,",
  "atk-s0508a1:1323_7": "taṃ hetūti attho.",
  "atk-s0508a1:1323_8": "Na me taṃ phandati cittanti mama cittaṃ na phandati na cavati.",
  "atk-s0508a1:1323_9": "Idaṃ vuttaṃ hoti –",
  "atk-s0508a1:1323_10": "imasmiṃ araññe viravahetu sippikābhirutahetu viya, pāpima,",
  "atk-s0508a1:1323_11": "tava vissarakaraṇahetu mama cittaṃ kammaṭṭhānato na paripatatīti.",
  "atk-s0508a1:1323_12": "Tattha kāraṇamāha “ekattaniratañhi me”ti. Hi-",
  "atk-s0508a1:1323_13": "saddo hetu attho,",
  "atk-s0508a1:1323_14": "yasmā mama cittaṃ gaṇasaṅgaṇikaṃ pahāya ekatte ekībhāve,",
  "atk-s0508a1:1323_15": "bahiddhā vā vikkhepaṃ pahāya ekatte ekaggatāya,",
  "atk-s0508a1:1323_16": "ekatte ekasabhāve vā nibbāne nirataṃ abhirataṃ,",
  "atk-s0508a1:1323_17": "tasmā kammaṭṭhānato na phandati na cavatīti,",
  "atk-s0508a1:1323_18": "imaṃ kira gāthaṃ vadanto eva thero vipassanaṃ vaḍḍhetvā arahattaṃ pāpuṇi.",
  "atk-s0508a1:1323_19": "Tena vuttaṃ apadāne –",
  "atk-s0508a1:1324_0": "“Suvaṇṇavaṇṇo bhagavā, sataraṃsī patāpavā;",
  "atk-s0508a1:1325_0": "Caṅkamanaṃ samārūḷho, mettacitto sikhīsabho.",
  "atk-s0508a1:1326_0": "“Pasannacitto sumano, vanditvā ñāṇamuttamaṃ;",
  "atk-s0508a1:1327_0": "Minelapupphaṃ paggayha, buddhassa abhiropayiṃ.",
  "atk-s0508a1:1328_0": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:1329_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1330_0": "“Ekūnatiṃsakappamhi, sumeghaghananāmako;",
  "atk-s0508a1:1331_0": "Sattaratanasampanno, cakkavattī mahabbalo.",
  "atk-s0508a1:1332_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1333_0": "Ayameva ca therassa aññābyākaraṇagāthā ahosi.",
  "atk-s0508a1:1334_0": "Rāmaṇeyyakattheragāthāvaṇṇanā niṭṭhitā.",
  "atk-s0508a1:1335_0": "10. Vimalattheragāthāvaṇṇanā",
  "atk-s0508a1:1336_0": "Dharaṇī ca siñcati vāti āyasmato vimalattherassa gāthā.",
  "atk-s0508a1:1336_1": "Kā uppatti?",
  "atk-s0508a1:1336_2": "Sopi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato",
  "atk-s0508a1:1336_3": "kāle saṅkhadhamanakule nibbattitvā viññutaṃ patto tasmiṃ sippe nipphattiṃ gato ekadivasaṃ vipassiṃ bhagavantaṃ",
  "atk-s0508a1:1336_4": "passitvā pasannamānaso saṅkhadhamanena pūjaṃ katvā tato paṭṭhāya kālena kālaṃ satthu upaṭṭhānaṃ akāsi.",
  "atk-s0508a1:1336_5": "So tena puññakammena devaloke nibbattitvā aparāparaṃ puññāni katvā devamanussesu saṃsaranto kassapassa",
  "atk-s0508a1:1336_6": "bhagavato kāle “anāgate me vimalo visuddho kāyo hotū”ti bodhirukkhaṃ gandhodakehi nhāpesi,",
  "atk-s0508a1:1336_7": "cetiyaṅgaṇabodhiyaṅgaṇesu āsanāni dhovāpesi,",
  "atk-s0508a1:1336_8": "bhikkhūnampi kiliṭṭhe samaṇaparikkhāre dhovāpesi.",
  "atk-s0508a1:1337_0": "So tato cavitvā devesu ca manussesu ca parivattento imasmiṃ buddhuppāde rājagahe ibbhakule nibbatti.",
  "atk-s0508a1:1337_1": "Tassa mātukucchiyaṃ vasantassa nikkhamantassa ca kāyo pittasemhādīhi asaṃkiliṭṭho padumapalāse udakabindu",
  "atk-s0508a1:1337_2": "viya alaggo pacchimabhavikabodhisattassa viya suvisuddho ahosi,",
  "atk-s0508a1:1337_3": "tenassa vimalotveva nāmaṃ akaṃsu.",
  "atk-s0508a1:1337_4": "So vayappatto rājagahappavesane buddhānubhāvaṃ disvā paṭiladdhasaddho pabbajitvā kammaṭṭhānaṃ gahetvā kosalaraṭṭhe pabbataguhāyaṃ viharati.",
  "atk-s0508a1:1337_5": "Athekadivasaṃ cātuddīpikamahāmegho sakalaṃ cakkavāḷagabbhaṃ pattharitvā pāvassi.",
  "atk-s0508a1:1337_6": "Vivaṭṭaṭṭhāyimhi buddhānaṃ cakkavattīnañca dharamānakāle eva kira evaṃ vassati.",
  "atk-s0508a1:1337_7": "Ghammapariḷāhavūpasamato utusappāyalābhena therassa cittaṃ samāhitaṃ ahosi ekaggaṃ.",
  "atk-s0508a1:1337_8": "So samāhitacitto tāvadeva vipassanaṃ ussukkāpetvā maggapaṭipāṭiyā arahattaṃ pāpuṇi.",
  "atk-s0508a1:1337_9": "Tena vuttaṃ apadāne –",
  "atk-s0508a1:1338_0": "“Vipassissa bhagavato, ahosiṃ saṅkhadhammako;",
  "atk-s0508a1:1339_0": "Niccupaṭṭhānayuttomhi, sugatassa mahesino.",
  "atk-s0508a1:1340_0": "“Upaṭṭhānaphalaṃ passa, lokanāthassa tādino;",
  "atk-s0508a1:1341_0": "Saṭṭhi tūriyasahassāni, parivārenti maṃ sadā.",
  "atk-s0508a1:1342_0": "“Ekanavutito kappe, upaṭṭhahiṃ mahāisiṃ;",
  "atk-s0508a1:1343_0": "Duggatiṃ nābhijānāmi, upaṭṭhānassidaṃ phalaṃ.",
  "atk-s0508a1:1344_0": "“Catuvīse ito kappe, mahānigghosanāmakā;",
  "atk-s0508a1:1345_0": "Soḷasāsiṃsu rājāno, cakkavattī mahabbalā.",
  "atk-s0508a1:1346_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1347_0": "Arahattaṃ pana patvā katakiccatāya tuṭṭhamānaso udānaṃ udānento “dharaṇī ca siñcati vāti māluto”ti gāthaṃ abhāsi.",
  "atk-s0508a1:1348_0": "50.",
  "atk-s0508a1:1348_1": "Tattha dharaṇīti pathavī,",
  "atk-s0508a1:1348_2": "sā hi sakalaṃ dharādharaṃ dhāretīti “dharaṇī”ti vuccati.",
  "atk-s0508a1:1348_3": "Siñcatīti samantato nabhaṃ pūretvā abhippavassato mahāmeghassa vuṭṭhidhārāhi siñcati.",
  "atk-s0508a1:1348_4": "Vāti mālutoti udakaphusitasammissatāya sītalo vāto vāyati.",
  "atk-s0508a1:1348_5": "Vijjutā carati nabheti tattha tattha gajjatā gaḷagaḷāyatā mahāmeghato niccharantiyo sateratā ākāse ito cito ca vicaranti.",
  "atk-s0508a1:1348_6": "Upasamanti vitakkāti utusappāyasiddhena samathavipassanādhigamena pubbabhāge tadaṅgādivasena vūpasantā",
  "atk-s0508a1:1348_7": "hutvā kāmavitakkādayo sabbepi nava mahāvitakkā ariyamaggādhigamena upasamanti.",
  "atk-s0508a1:1348_8": "Anavasesato samucchijjantīti.",
  "atk-s0508a1:1348_9": "Vattamānasamīpatāya ariyamaggakkhaṇaṃ vattamānaṃ katvā vadati.",
  "atk-s0508a1:1348_10": "Atītatthe vā etaṃ paccuppannavacanaṃ.",
  "atk-s0508a1:1348_11": "Cittaṃ susamāhitaṃ mamāti tato eva lokuttarasamādhinā mama cittaṃ suṭṭhu samāhitaṃ,",
  "atk-s0508a1:1348_12": "na dāni tassa samādhāne kiñci kātabbaṃ atthīti thero aññaṃ byākāsi.",
  "atk-s0508a1:1349_0": "Vimalattheragāthāvaṇṇanā niṭṭhitā.",
  "atk-s0508a1:1350_0": "Pañcamavaggavaṇṇanā niṭṭhitā.",
  "atk-s0508a1:1351_0": "6. Chaṭṭhavaggo",
  "atk-s0508a1:1352_0": "1. Godhikādicatuttheragāthāvaṇṇanā",
  "atk-s0508a1:1353_0": "Vassati devotiādikā catasso – godhiko, subāhu, valliyo,",
  "atk-s0508a1:1353_1": "uttiyoti imesaṃ catunnaṃ therānaṃ gāthā.",
  "atk-s0508a1:1353_2": "Kā uppatti?",
  "atk-s0508a1:1353_3": "Imepi purimabuddhesu katādhikārā tattha tattha bhave puññāni upacinantā ito catunavute kappe siddhatthassa",
  "atk-s0508a1:1353_4": "bhagavato kāle kulagehe nibbattitvā viññutaṃ patvā aññamaññaṃ sahāyā hutvā vicariṃsu.",
  "atk-s0508a1:1353_5": "Tesu eko siddhatthaṃ bhagavantaṃ piṇḍāya carantaṃ disvā kaṭacchubhikkhaṃ adāsi.",
  "atk-s0508a1:1353_6": "Dutiyo pasannacitto hutvā pañcapatiṭṭhitena vanditvā añjaliṃ paggaṇhi.",
  "atk-s0508a1:1353_7": "Tatiyo pasannacitto ekena pupphahatthena bhagavantaṃ pūjesi.",
  "atk-s0508a1:1353_8": "Catuttho sumanapupphehi pūjamakāsi.",
  "atk-s0508a1:1353_9": "Evaṃ te satthari cittaṃ pasādetvā pasutena tena puññakammena devaloke nibbattitvā puna aparāparaṃ puññāni",
  "atk-s0508a1:1353_10": "katvā devamanussesu saṃsaranto kassapassa bhagavato kāle kulagehe nibbattitvā sahāyakā hutvā sāsane pabbajitvā",
  "atk-s0508a1:1353_11": "samaṇadhammaṃ katvā amhākaṃ bhagavato kāle pāvāyaṃ catunnaṃ mallarājānaṃ puttā hutvā nibbattiṃsu.",
  "atk-s0508a1:1353_12": "Tesaṃ godhiko, subāhu, valliyo,",
  "atk-s0508a1:1353_13": "uttiyoti nāmāni akaṃsu.",
  "atk-s0508a1:1353_14": "Aññamaññaṃ piyasahāyā ahesuṃ.",
  "atk-s0508a1:1353_15": "Te kenacideva karaṇīyena kapilavatthuṃ agamaṃsu.",
  "atk-s0508a1:1353_16": "Tasmiñca samaye satthā kapilavatthuṃ gantvā nigrodhārāme vasanto yamakapāṭihāriyaṃ dassetvā suddhodanappamukhe sakyarājāno damesi.",
  "atk-s0508a1:1353_17": "Tadā tepi cattāro mallarājaputtā pāṭihāriyaṃ disvā laddhappasādā pabbajitvā vipassanākammaṃ karontā nacirasseva",
  "atk-s0508a1:1353_18": "saha paṭisambhidāhi arahattaṃ pāpuṇiṃsu.",
  "atk-s0508a1:1353_19": "Tena vuttaṃ apadāne –",
  "atk-s0508a1:1354_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:1355_0": "Pavarā abhinikkhantaṃ, vanā nibbanamāgataṃ.",
  "atk-s0508a1:1356_0": "“Kaṭacchubhikkhaṃ pādāsiṃ, siddhatthassa mahesino;",
  "atk-s0508a1:1357_0": "Paññāya upasantassa, mahāvīrassa tādino.",
  "atk-s0508a1:1358_0": "“Padenānupadāyantaṃ, nibbāpente mahājanaṃ;",
  "atk-s0508a1:1359_0": "Uḷārā vitti me jātā, buddhe ādiccabandhune.",
  "atk-s0508a1:1360_0": "“Catunnavutito kappe, yaṃ dānamadadiṃ tadā;",
  "atk-s0508a1:1361_0": "Duggatiṃ nābhijānāmi, bhikkhādānassidaṃ phalaṃ.",
  "atk-s0508a1:1362_0": "“Sattāsītimhito kappe, mahāreṇusanāmakā;",
  "atk-s0508a1:1363_0": "Sattaratanasampannā, sattete cakkavattino.",
  "atk-s0508a1:1364_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1365_0": "Godhiko thero.",
  "atk-s0508a1:1366_0": "“Suvaṇṇavaṇṇaṃ sambuddhaṃ, nisabhājāniyaṃ yathā;",
  "atk-s0508a1:1367_0": "Tidhāpabhinnaṃ mātaṅgaṃ, kuñjaraṃva mahesinaṃ.",
  "atk-s0508a1:1368_0": "“Obhāsentaṃ disā sabbā, uḷurājaṃva pūritaṃ;",
  "atk-s0508a1:1369_0": "Rathiyaṃ paṭipajjantaṃ, lokajeṭṭhaṃ apassahaṃ.",
  "atk-s0508a1:1370_0": "“Ñāṇe cittaṃ pasādetvā, paggahetvāna añjaliṃ;",
  "atk-s0508a1:1371_0": "Pasannacitto sumano, siddhatthamabhivādayiṃ.",
  "atk-s0508a1:1372_0": "“Catunnavutito kappe, yaṃ kammamakariṃ tadā;",
  "atk-s0508a1:1373_0": "Duggatiṃ nābhijānāmi, ñāṇasaññāyidaṃ phalaṃ.",
  "atk-s0508a1:1374_0": "“Tesattatimhito kappe, soḷasāsuṃ naruttamā;",
  "atk-s0508a1:1375_0": "Sattaratanasampannā, cakkavattī mahabbalā.",
  "atk-s0508a1:1376_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1377_0": "Subāhutthero.",
  "atk-s0508a1:1378_0": "“Tivarāyaṃ nivāsīhaṃ, ahosiṃ māliko tadā;",
  "atk-s0508a1:1379_0": "Addasaṃ virajaṃ buddhaṃ, siddhatthaṃ lokapūjitaṃ.",
  "atk-s0508a1:1380_0": "“Pasannacitto sumano, pupphahatthamadāsahaṃ;",
  "atk-s0508a1:1381_0": "Yattha yatthupapajjāmi, tassa kammassa vāhasā.",
  "atk-s0508a1:1382_0": "“Anubhomi phalaṃ iṭṭhaṃ, pubbe sukatamattano;",
  "atk-s0508a1:1383_0": "Parikkhitto sumallehi, pupphadānassidaṃ phalaṃ.",
  "atk-s0508a1:1384_0": "“Catunnavutito kappe, yaṃ pupphamabhiropayiṃ;",
  "atk-s0508a1:1385_0": "Duggatiṃ nābhijānāmi, pupphapūjāyidaṃ phalaṃ.",
  "atk-s0508a1:1386_0": "“Catunnavutupādāya, ṭhapetvā vattamānakaṃ;",
  "atk-s0508a1:1387_0": "Pañcarājasatā tattha, najjasamasanāmakā.",
  "atk-s0508a1:1388_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1389_0": "Valliyo thero.",
  "atk-s0508a1:1390_0": "“Siddhatthassa bhagavato, jātipupphamadāsahaṃ;",
  "atk-s0508a1:1391_0": "Pādesu satta pupphāni, hāsenokiritāni me.",
  "atk-s0508a1:1392_0": "“Tena kammenahaṃ ajja, abhibhomi narāmare;",
  "atk-s0508a1:1393_0": "Dhāremi antimaṃ dehaṃ, sammāsambuddhasāsane.",
  "atk-s0508a1:1394_0": "“Catunnavutito kappe, yaṃ pupphamabhiropayiṃ;",
  "atk-s0508a1:1395_0": "Duggatiṃ nābhijānāmi, pupphapūjāyidaṃ phalaṃ.",
  "atk-s0508a1:1396_0": "“Samantagandhanāmāsuṃ, terasa cakkavattino;",
  "atk-s0508a1:1397_0": "Ito pañcamake kappe, cāturantā janādhipā.",
  "atk-s0508a1:1398_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0508a1:1399_0": "Uttiyo thero.",
  "atk-s0508a1:1400_0": "Arahattaṃ pana patvā ime cattāropi therā loke pākaṭā paññātā rājarājamahāmattehi sakkatā garukatā hutvā araññe saheva viharanti.",
  "atk-s0508a1:1400_1": "Athekadā rājā bimbisāro te cattāro there rājagahaṃ upagate upasaṅkamitvā vanditvā temāsaṃ vassāvāsatthāya",
  "atk-s0508a1:1400_2": "nimantetvā tesaṃ pāṭiyekkaṃ kuṭikāyo kāretvā satisammosena na chādesi.",
  "atk-s0508a1:1400_3": "Therā acchannāsu kuṭikāsu viharanti.",
  "atk-s0508a1:1400_4": "Vassakāle devo na vassati.",
  "atk-s0508a1:1400_5": "Rājā “kiṃ nu kho kāraṇaṃ devo na vassatī”ti cintento,",
  "atk-s0508a1:1400_6": "taṃ kāraṇaṃ ñatvā,",
  "atk-s0508a1:1400_7": "tā kuṭikāyo chādāpetvā,",
  "atk-s0508a1:1400_8": "mattikākammaṃ cittakammañca kārāpetvā,",
  "atk-s0508a1:1400_9": "kuṭikāmahaṃ karonto mahato bhikkhusaṅghassa dānaṃ adāsi.",
  "atk-s0508a1:1400_10": "Therā rañño anukampāya kuṭikāyo pavisitvā mettāsamāpattiyo samāpajjiṃsu.",
  "atk-s0508a1:1400_11": "Athuttarapācīnadisato mahāmegho uṭṭhahitvā therānaṃ samāpattito vuṭṭhānakkhaṇeyeva vassituṃ ārabhi.",
  "atk-s0508a1:1400_12": "Tesu godhikatthero samāpattito vuṭṭhāya saha meghagajjitena –",
  "atk-s0508a1:1401_0": "51.",
  "atk-s0508a1:1402_0": "“Vassati devo yathā sugītaṃ, channā me kuṭikā sukhā nivātā;",
  "atk-s0508a1:1403_0": "Cittaṃ susamāhitañca mayhaṃ, atha ce patthayasi pavassa devā”ti. –",
  "atk-s0508a1:1404_0": "Imaṃ gāthaṃ abhāsi.",
  "atk-s0508a1:1405_0": "Tattha vassatīti siñcati vuṭṭhidhāraṃ pavecchati.",
  "atk-s0508a1:1405_1": "Devoti megho.",
  "atk-s0508a1:1405_2": "Yathā sugītanti sundaragītaṃ viya gajjantoti adhippāyo.",
  "atk-s0508a1:1405_3": "Megho hi vassanakāle satapaṭalasahassapaṭalo uṭṭhahitvā thanayanto vijjutā nicchārentova sobhati,",
  "atk-s0508a1:1405_4": "na kevalo.",
  "atk-s0508a1:1405_5": "Tasmā siniddhamadhuragambhīranigghoso vassati devoti dasseti.",
  "atk-s0508a1:1405_6": "Tena saddato anupapīḷitaṃ āha “channā me kuṭikā sukhā nivātā”ti.",
  "atk-s0508a1:1405_7": "Yathā na devo vassati,",
  "atk-s0508a1:1405_8": "evaṃ tiṇādīhi chāditā ayaṃ me kuṭikā,",
  "atk-s0508a1:1405_9": "tena vuṭṭhivassena anupapīḷitaṃ āha.",
  "atk-s0508a1:1405_10": "Paribhogasukhassa utusappāyautusukhassa ca sabbhāvato sukhā.",
  "atk-s0508a1:1405_11": "Phusitaggaḷapihitavātapānatāhi vātaparissayarahitā.",
  "atk-s0508a1:1405_12": "Ubhayenapi āvāsasappāyavasena anupapīḷitaṃ āha.",
  "atk-s0508a1:1405_13": "Cittaṃ susamāhitañca mayhanti cittañca mama suṭṭhu samāhitaṃ anuttarasamādhinā nibbānārammaṇe suṭṭhu appitaṃ,",
  "atk-s0508a1:1405_14": "etena abbhantaraparissayābhāvato appossukkataṃ dasseti.",
  "atk-s0508a1:1405_15": "Atha ce patthayasīti atha idāni patthayasi ce,",
  "atk-s0508a1:1405_16": "yadi icchasi.",
  "atk-s0508a1:1405_17": "Pavassāti siñca udakaṃ pagghara vuṭṭhidhāraṃ paveccha.",
  "atk-s0508a1:1405_18": "Devāti meghaṃ ālapati.",
  "atk-s0508a1:1406_0": "Godhikattheragāthāvaṇṇanā niṭṭhitā.",
  "atk-s0508a1:1407_0": "2. Subāhuttheragāthāvaṇṇanā",
  "atk-s0508a1:1408_0": "52.",
  "atk-s0508a1:1408_1": "Itarehi vuttagāthāsu tatiyapade eva viseso.",
  "atk-s0508a1:1408_2": "Tattha subāhunā vuttagāthāyaṃ cittaṃ susamāhitañca kāyeti mama cittaṃ karajakāye kāyagatāsatibhāvanāvasena suṭṭhu samāhitaṃ sammadeva appitaṃ.",
  "atk-s0508a1:1408_3": "Ayañhi thero kāyagatāsatibhāvanāvasena paṭiladdhajhānaṃ pādakaṃ katvā vipassanaṃ vaḍḍhetvā arahattaṃ pāpuṇi.",
  "atk-s0508a1:1408_4": "Taṃ sandhāyāha “cittaṃ susamāhitañca kāye”ti.",
  "atk-s0508a1:1409_0": "Subāhuttheragāthāvaṇṇanā niṭṭhitā.",
  "atk-s0508a1:1410_0": "3. Valliyattheragāthāvaṇṇanā",
  "atk-s0508a1:1411_0": "53.",
  "atk-s0508a1:1411_1": "Valliyattheragāthāyaṃ tassaṃ viharāmi appamattoti tassaṃ kuṭikāyaṃ appamādapaṭipattiyā matthakaṃ pāpitattā",
  "atk-s0508a1:1411_2": "appamatto ariyavihārūpasaṃhitena dibbavihārādisaṃhitena ca iriyāpathavihārena viharāmi,",
  "atk-s0508a1:1411_3": "attabhāvaṃ pavattemīti vuttaṃ hoti.",
  "atk-s0508a1:1412_0": "Valliyattheragāthāvaṇṇanā niṭṭhitā",
  "atk-s0508a1:1413_0": "4. Uttiyattheragāthāvaṇṇanā",
  "atk-s0508a1:1414_0": "54.",
  "atk-s0508a1:1414_1": "Uttiyattherena vuttagāthāyaṃ adutiyoti asahāyo,",
  "atk-s0508a1:1414_2": "kilesasaṅgaṇikāya gaṇasaṅgaṇikāya ca virahitoti attho.",
  "atk-s0508a1:1415_0": "Uttiyattheragāthāvaṇṇanā niṭṭhitā.",
  "atk-s0508a1:1416_0": "Catunnaṃ therānaṃ gāthāvaṇṇanā niṭṭhitā.",
  "atk-s0508a1:1417_0": "5. Añjanavaniyattheragāthāvaṇṇanā",
  "atk-s0508a1:1418_0": "Āsandiṃ kuṭikaṃ katvāti āyasmato añjanavaniyattherassa gāthā.",
  "atk-s0508a1:1418_1": "Kā uppatti?",
  "atk-s0508a1:1418_2": "So kira padumuttarassa bhagavato kāle sudassano nāma mālākāro hutvā sumanapupphehi bhagavantaṃ pūjetvā",
  "atk-s0508a1:1418_3": "aññampi tattha tattha bahuṃ puññaṃ katvā devamanussesu saṃsaranto kassapassa bhagavato sāsane pabbajitvā",
  "atk-s0508a1:1418_4": "samaṇadhammaṃ akāsi.",
  "atk-s0508a1:1418_5": "Atha imasmiṃ buddhuppāde vesāliyaṃ vajjirājakule nibbattitvā tassa vayappattakāle vajjiraṭṭhe avuṭṭhibhayaṃ",
  "atk-s0508a1:1418_6": "byādhibhayaṃ amanussabhayanti tīṇi bhayāni uppajjiṃsu.",
  "atk-s0508a1:1418_7": "Taṃ sabbaṃ ratanasuttavaṇṇanāyaṃ vuttanayena veditabbaṃ.",
  "atk-s0508a1:1418_8": "Bhagavati pana vesāliṃ paviṭṭhe bhayesu ca vūpasantesu satthu dhammadesanāya sambahulānaṃ devamanussānaṃ",
  "atk-s0508a1:1418_9": "dhammābhisamaye ca jāte ayaṃ rājakumāro buddhānubhāvaṃ disvā paṭiladdhasaddho pabbaji.",
  "atk-s0508a1:1418_10": "Yathā cāyaṃ evaṃ anantaraṃ vuccamānā cattāropi janā.",
  "atk-s0508a1:1418_11": "Tepi hi imassa sahāyabhūtā licchavirājakumārā evaṃ imināva nīhārena pabbajiṃsu.",
  "atk-s0508a1:1418_12": "Kassapasambuddhakālepi sahāyā hutvā iminā saheva pabbajitvā samaṇadhammaṃ akaṃsu,",
  "atk-s0508a1:1418_13": "padumuttarassapi bhagavato pādamūle kusalabījaropanādiṃ akaṃsūti.",
  "atk-s0508a1:1418_14": "Tatthāyaṃ katapubbakicco sākete añjanavane susānaṭṭhāne vasanto upakaṭṭhāya vassūpanāyikāya manussehi",
  "atk-s0508a1:1418_15": "chaḍḍitaṃ jiṇṇakaṃ āsandiṃ labhitvā taṃ catūsu pāsāṇesu ṭhapetvā upari tiriyañca tiṇādīhi chādetvā dvāraṃ",
  "atk-s0508a1:1418_16": "yojetvā vassaṃ upagato.",
  "atk-s0508a1:1418_17": "Paṭhamamāseyeva ghaṭento vāyamanto arahattaṃ pāpuṇi.",
  "atk-s0508a1:1418_18": "Tena vuttaṃ apadāne –",
  "atk-s0508a1:1419_0": "“Sudassanoti nāmena, mālākāro ahaṃ tadā;",
  "atk-s0508a1:1420_0": "Addasaṃ virajaṃ buddhaṃ, lokajeṭṭhaṃ narāsabhaṃ.",
  "atk-s0508a1:1421_0": "“Jātipupphaṃ gahetvāna, pūjayiṃ padumuttaraṃ;",
  "atk-s0508a1:1422_0": "Visuddhacakkhu sumano, dibbacakkhuṃ samajjhagaṃ.",
  "atk-s0508a1:1423_0": "“Etissā pupphapūjāya, cittassa paṇidhīhi ca;",
  "atk-s0508a1:1424_0": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:1425_0": "“Soḷasāsiṃsu rājāno, devuttarasanāmakā;",
  "atk-s0508a1:1426_0": "Chattiṃsamhi ito kappe, cakkavattī mahabbalā.",
  "atk-s0508a1:1427_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1428_0": "Arahattaṃ pana patvā vimuttisukhaṃ paṭisaṃvedento samāpattito vuṭṭhāya yathāladdhaṃ sampattiṃ paccavekkhitvā",
  "atk-s0508a1:1428_1": "pītivegena udānento “āsandiṃ kuṭikaṃ katvā”ti gāthaṃ abhāsi.",
  "atk-s0508a1:1429_0": "55.",
  "atk-s0508a1:1429_1": "Tattha āsandiṃ kuṭikaṃ katvāti āsandī nāma dīghapādakaṃ caturassapīṭhaṃ,",
  "atk-s0508a1:1429_2": "āyataṃ caturassampi atthiyeva,",
  "atk-s0508a1:1429_3": "yattha nisīditumeva sakkā,",
  "atk-s0508a1:1429_4": "na nipajjituṃ taṃ āsandiṃ kuṭikaṃ katvā vāsatthāya heṭṭhā vuttanayena kuṭikaṃ katvā yathā tattha nisinnassa",
  "atk-s0508a1:1429_5": "utuparissayābhāvena sukhena samaṇadhammaṃ kātuṃ sakkā,",
  "atk-s0508a1:1429_6": "evaṃ kuṭikaṃ katvā.",
  "atk-s0508a1:1429_7": "Etena paramukkaṃsagataṃ senāsane attano appicchataṃ santuṭṭhiñca dasseti.",
  "atk-s0508a1:1429_8": "Vuttampi cetaṃ dhammasenāpatinā –",
  "atk-s0508a1:1430_0": "“Pallaṅkena nisinnassa, jaṇṇukenābhivassati;",
  "atk-s0508a1:1431_0": "Alaṃ phāsuvihārāya, pahitattassa bhikkhuno”ti. ;",
  "atk-s0508a1:1432_0": "Apare “āsandikuṭika”nti pāṭhaṃ vatvā “āsandippamāṇaṃ kuṭikaṃ katvā”ti atthaṃ vadanti.",
  "atk-s0508a1:1432_1": "Aññe pana “āsananisajjādigate manusse uddissa mañcakassa upari katakuṭikā āsandī nāma,",
  "atk-s0508a1:1432_2": "taṃ āsandiṃ kuṭikaṃ katvā”ti atthaṃ vadanti.",
  "atk-s0508a1:1432_3": "Oggayhāti ogāhetvā anupavisitvā.",
  "atk-s0508a1:1432_4": "Añjanaṃ vananti evaṃnāmakaṃ vanaṃ,",
  "atk-s0508a1:1432_5": "añjanavaṇṇapupphabhāvato hi añjanā vuccanti valliyo,",
  "atk-s0508a1:1432_6": "tabbahulatāya taṃ vanaṃ “añjanavana”nti nāmaṃ labhi.",
  "atk-s0508a1:1432_7": "Apare pana “añjanā nāma mahāgacchā”ti vadanti,",
  "atk-s0508a1:1432_8": "taṃ añjanavanaṃ oggayha āsandikaṃ kuṭikaṃ katvā tisso vijjā anuppattā,",
  "atk-s0508a1:1432_9": "kataṃ buddhassa sāsananti viharatā mayāti vacanaseseneva yojanā.",
  "atk-s0508a1:1432_10": "Idameva ca therassa aññābyākaraṇaṃ ahosīti.",
  "atk-s0508a1:1433_0": "Añjanavaniyattheragāthāvaṇṇanā niṭṭhitā.",
  "atk-s0508a1:1434_0": "6. Kuṭivihārittheragāthāvaṇṇanā",
  "atk-s0508a1:1435_0": "Ko kuṭikāyanti āyasmato kuṭivihārittherassa gāthā.",
  "atk-s0508a1:1435_1": "Kā uppatti?",
  "atk-s0508a1:1435_2": "So kira padumuttarassa bhagavato ākāsena gacchantassa “udakadānaṃ dassāmī”ti sītalaṃ udakaṃ gahetvā pītisomanassajāto uddhammukho hutvā ukkhipi.",
  "atk-s0508a1:1435_3": "Satthā tassa ajjhāsayaṃ ñatvā pasādasaṃvaḍḍhanatthaṃ ākāse ṭhitova sampaṭicchi.",
  "atk-s0508a1:1435_4": "So tena anappakaṃ pītisomanassaṃ paṭisaṃvedesi.",
  "atk-s0508a1:1435_5": "Sesaṃ añjanavaniyattherassa vatthumhi vuttasadisameva.",
  "atk-s0508a1:1435_6": "Ayaṃ pana viseso –",
  "atk-s0508a1:1435_7": "ayaṃ kira vuttanayena pabbajitvā katapubbakicco vipassanaṃ anuyuñjanto sāyaṃ khettasamīpena gacchanto",
  "atk-s0508a1:1435_8": "deve phusāyante khettapālakassa puññaṃ tiṇakuṭiṃ disvā pavisitvā tattha tiṇasanthārake nisīdi.",
  "atk-s0508a1:1435_9": "Nisinnamattova utusappāyaṃ labhitvā vipassanaṃ ussukkāpetvā arahattaṃ pāpuṇi.",
  "atk-s0508a1:1435_10": "Tena vuttaṃ apadāne –",
  "atk-s0508a1:1436_0": "“Suvaṇṇavaṇṇaṃ sambuddhaṃ, gacchantaṃ anilañjase;",
  "atk-s0508a1:1437_0": "Ghatāsanaṃva jalitaṃ, ādittaṃva hutāsanaṃ.",
  "atk-s0508a1:1438_0": "“Pāṇinā udakaṃ gayha, ākāse ukkhipiṃ ahaṃ;",
  "atk-s0508a1:1439_0": "Sampaṭicchi mahāvīro, buddho kāruṇiko isi.",
  "atk-s0508a1:1440_0": "“Antalikkhe ṭhito satthā, padumuttaranāmako;",
  "atk-s0508a1:1441_0": "Mama saṅkappamaññāya, imā gāthā abhāsatha.",
  "atk-s0508a1:1442_0": "“Iminā dakadānena, pītiuppādanena ca;",
  "atk-s0508a1:1443_0": "Kappasatasahassampi, duggatiṃ nupapajjati.",
  "atk-s0508a1:1444_0": "“Tena kammena dvipadinda, lokajeṭṭha narāsabha;",
  "atk-s0508a1:1445_0": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:1446_0": "“Sahassarājanāmena, tayo te cakkavattino;",
  "atk-s0508a1:1447_0": "Pañcasaṭṭhikappasate, cāturantā janādhipā.",
  "atk-s0508a1:1448_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1449_0": "Arahattaṃ pana patvā there tattha nisinne khettapālako āgantvā “ko kuṭikāya”nti āha.",
  "atk-s0508a1:1449_1": "Taṃ sutvā thero “bhikkhu kuṭikāya”ntiādimāha.",
  "atk-s0508a1:1449_2": "Tayidaṃ khettapālassa therassa ca vacanaṃ ekajjhaṃ katvā –",
  "atk-s0508a1:1450_0": "56.",
  "atk-s0508a1:1451_0": "“Ko kuṭikāyaṃ bhikkhu kuṭikāyaṃ, vītarāgo susamāhitacitto;",
  "atk-s0508a1:1452_0": "Evaṃ jānāhi āvuso, amoghā te kuṭikā katā”ti. –",
  "atk-s0508a1:1453_0": "Tathārūpena saṅgītiṃ āropitaṃ.",
  "atk-s0508a1:1454_0": "Tattha ko kuṭikāyanti,",
  "atk-s0508a1:1454_1": "“imissaṃ kuṭikāyaṃ ko nisinno”ti khettapālassa pucchāvacanaṃ.",
  "atk-s0508a1:1454_2": "Tassa bhikkhu kuṭikāyanti therassa paṭivacanadānaṃ.",
  "atk-s0508a1:1454_3": "Atha naṃ attano anuttaradakkhiṇeyyabhāvato taṃ kuṭiparibhogaṃ anumodāpetvā uḷāraṃ tameva puññaṃ patiṭṭhāpetuṃ “vītarāgo”tiādi vuttaṃ.",
  "atk-s0508a1:1454_4": "Tassattho –",
  "atk-s0508a1:1454_5": "eko bhinnakileso bhikkhu te kuṭikāyaṃ nisinno,",
  "atk-s0508a1:1454_6": "tato eva so aggamaggena sabbaso samucchinnarāgatāya vītarāgo anuttarasamādhinā nibbānaṃ ārammaṇaṃ katvā suṭṭhu samāhitacittatāya susamāhitacitto,",
  "atk-s0508a1:1454_7": "imañca atthaṃ,",
  "atk-s0508a1:1454_8": "āvuso khettapāla,",
  "atk-s0508a1:1454_9": "yathāhaṃ vadāmi,",
  "atk-s0508a1:1454_10": "evaṃ jānāhi saddaha adhimuccassu.",
  "atk-s0508a1:1454_11": "Amoghā te kuṭikā katā tayā katā kuṭikā amoghā avañjhā saphalā saudrayā,",
  "atk-s0508a1:1454_12": "yasmā arahatā khīṇāsavena paribhuttā.",
  "atk-s0508a1:1454_13": "Sace tvaṃ anumodasi,",
  "atk-s0508a1:1454_14": "taṃ te bhavissati dīgharattaṃ hitāya sukhāyāti.",
  "atk-s0508a1:1455_0": "Taṃ sutvā khettapālo “lābhā vata me,",
  "atk-s0508a1:1455_1": "suladdhaṃ vata me,",
  "atk-s0508a1:1455_2": "yassa me kuṭikāyaṃ ediso ayyo pavisitvā nisīdatī”ti pasannacitto anumodanto aṭṭhāsi.",
  "atk-s0508a1:1455_3": "Imaṃ pana tesaṃ kathāsallāpaṃ bhagavā dibbāya sotadhātuyā sutvā anumodanañcassa ñatvā tambhāviniṃ sampattiṃ",
  "atk-s0508a1:1455_4": "vibhāvento khettapālaṃ imāhi gāthāhi ajjhabhāsi –",
  "atk-s0508a1:1456_0": "“Vihāsi kuṭiyaṃ bhikkhu, santacitto anāsavo;",
  "atk-s0508a1:1457_0": "Tena kammavipākena, devindo tvaṃ bhavissasi.",
  "atk-s0508a1:1458_0": "“Chattiṃsakkhattuṃ devindo, devarajjaṃ karissasi;",
  "atk-s0508a1:1459_0": "Catuttiṃsakkhattuṃ cakkavattī, rājā raṭṭhe bhavissasi;",
  "atk-s0508a1:1460_0": "Ratanakuṭi nāma paccekabuddho, vītarāgo bhavissasī”ti.",
  "atk-s0508a1:1461_0": "Kuṭikāyaṃ laddhavisesattā pana therassa tato pabhuti kuṭivihārītveva samaññā udapādi.",
  "atk-s0508a1:1461_1": "Ayameva ca therassa aññābyākaraṇagāthāpi ahosīti.",
  "atk-s0508a1:1462_0": "Kuṭivihārittheragāthāvaṇṇanā niṭṭhitā.",
  "atk-s0508a1:1463_0": "7. Dutiyakuṭivihārittheragāthāvaṇṇanā",
  "atk-s0508a1:1464_0": "Ayamāhu purāṇiyāti āyasmato kuṭivihārittherassa gāthā.",
  "atk-s0508a1:1464_1": "Kā uppatti?",
  "atk-s0508a1:1464_2": "So kira padumuttarassa bhagavato pasannamānaso pariḷāhakāle naḷavilīvehi viracitaṃ bījaniṃ adāsi.",
  "atk-s0508a1:1464_3": "Taṃ satthā anumodanagāthāya sampahaṃsesi.",
  "atk-s0508a1:1464_4": "Sesaṃ yadettha vattabbaṃ,",
  "atk-s0508a1:1464_5": "taṃ añjanavaniyattheravatthumhi vuttasadisameva.",
  "atk-s0508a1:1464_6": "Ayaṃ pana viseso –",
  "atk-s0508a1:1464_7": "ayaṃ kira vuttanayena pabbajitvā aññatarāya purāṇakuṭikāya viharanto samaṇadhammaṃ acintetvā,",
  "atk-s0508a1:1464_8": "“ayaṃ kuṭikā jiṇṇā,",
  "atk-s0508a1:1464_9": "aññaṃ kuṭikaṃ kātuṃ vaṭṭatī”ti navakammavasena cittaṃ uppādesi.",
  "atk-s0508a1:1464_10": "Tassa atthakāmā devatā saṃvegajananatthaṃ imaṃ uttānobhāsaṃ gambhīratthaṃ “ayamāhu”ti gāthamāha.",
  "atk-s0508a1:1465_0": "57.",
  "atk-s0508a1:1465_1": "Tattha ayanti āsannapaccakkhavacanaṃ.",
  "atk-s0508a1:1465_2": "Āhūti ahosīti attho.",
  "atk-s0508a1:1465_3": "Gāthāsukhatthañhi dīghaṃ katvā vuttaṃ.",
  "atk-s0508a1:1465_4": "Purāṇiyāti purātanī addhagatā.",
  "atk-s0508a1:1465_5": "Aññaṃ patthayase navaṃ kuṭinti imissā kuṭiyā purāṇabhāvena jiṇṇatāya ito aññaṃ idāni nibbattanīyatāya navaṃ kuṭiṃ patthayase patthesi āsīsasi.",
  "atk-s0508a1:1465_6": "Sabbena sabbaṃ pana āsaṃ kuṭiyā virājaya purāṇiyaṃ viya navāyampi kuṭiyaṃ āsaṃ taṇhaṃ apekkhaṃ virājehi,",
  "atk-s0508a1:1465_7": "sabbaso tattha virattacitto hohi. Kasmā?",
  "atk-s0508a1:1465_8": "Yasmā dukkhā bhikkhu puna navā nāma kuṭi bhikkhu puna idāni nibbattiyamānā dukkhāvahattā dukkhā,",
  "atk-s0508a1:1465_9": "tasmā aññaṃ navaṃ dukkhaṃ anuppādento yathānibbattāyaṃ purāṇiyaṃyeva kuṭiyaṃ ṭhatvā attanā katabbaṃ karohīti.",
  "atk-s0508a1:1465_10": "Ayañhettha adhippāyo – tvaṃ, bhikkhu,",
  "atk-s0508a1:1465_11": "“ayaṃ purāṇī tiṇakuṭikā jiṇṇā”ti aññaṃ navaṃ tiṇakuṭikaṃ kātuṃ icchasi,",
  "atk-s0508a1:1465_12": "na samaṇadhammaṃ,",
  "atk-s0508a1:1465_13": "evaṃ icchanto pana bhāvanāya ananuyuñjanena punabbhavābhinibbattiyā anativattanato āyatiṃ attabhāvakuṭimpi patthento kātuṃ icchantoyeva nāma hoti.",
  "atk-s0508a1:1465_14": "Sā pana navā tiṇakuṭi viya karaṇadukkhena tato bhiyyopi jarāmaraṇasokaparidevādidukkhasaṃsaṭṭhatāya dukkhā,",
  "atk-s0508a1:1465_15": "tasmā tiṇakuṭiyaṃ viya attabhāvakuṭiyaṃ āsaṃ apekkhaṃ virājaya sabbaso tattha virattacitto hohi,",
  "atk-s0508a1:1465_16": "evaṃ te vaṭṭadukkhaṃ na bhavissatīti.",
  "atk-s0508a1:1465_17": "Devatāya ca vacanaṃ sutvā thero saṃvegajāto vipassanaṃ paṭṭhapetvā ghaṭento vāyamanto nacirasseva arahatte patiṭṭhāsi.",
  "atk-s0508a1:1465_18": "Tena vuttaṃ apadāne –",
  "atk-s0508a1:1466_0": "“Padumuttarabuddhassa, lokajeṭṭhassa tādino;",
  "atk-s0508a1:1467_0": "Tiṇatthare nisinnassa, upasantassa tādino.",
  "atk-s0508a1:1468_0": "“Naḷamālaṃ gahetvāna, bandhitvā bījaniṃ ahaṃ;",
  "atk-s0508a1:1469_0": "Buddhassa upanāmesiṃ, dvipadindassa tādino.",
  "atk-s0508a1:1470_0": "“Paṭiggahetvā sabbaññū, bījaniṃ lokanāyako;",
  "atk-s0508a1:1471_0": "Mama saṅkappamaññāya, imaṃ gāthaṃ abhāsatha.",
  "atk-s0508a1:1472_0": "“Yathā me kāyo nibbāti, pariḷāho na vijjati;",
  "atk-s0508a1:1473_0": "Tatheva tividhaggīhi, cittaṃ tava vimuccatu.",
  "atk-s0508a1:1474_0": "“Sabbe devā samāgacchuṃ, ye keci vananissitā;",
  "atk-s0508a1:1475_0": "Sossāma buddhavacanaṃ, hāsayantañca dāyakaṃ.",
  "atk-s0508a1:1476_0": "“Nisinno bhagavā tattha, devasaṅghapurakkhato;",
  "atk-s0508a1:1477_0": "Dāyakaṃ sampahaṃsento, imā gāthā abhāsatha.",
  "atk-s0508a1:1478_0": "“Iminā bījanidānena, cittassa paṇidhīhi ca;",
  "atk-s0508a1:1479_0": "Subbato nāma nāmena, cakkavattī bhavissati.",
  "atk-s0508a1:1480_0": "“Tena kammāvasesena, sukkamūlena codito;",
  "atk-s0508a1:1481_0": "Māluto nāma nāmena, cakkavattī bhavissati.",
  "atk-s0508a1:1482_0": "“Iminā bījanidānena, sammānavipulena ca;",
  "atk-s0508a1:1483_0": "Kappasatasahassampi, duggatiṃ nupapajjati.",
  "atk-s0508a1:1484_0": "“Tiṃsakappasahassamhi, subbatā aṭṭhatiṃsa te;",
  "atk-s0508a1:1485_0": "Ekūnatiṃsasahasse, aṭṭha mālutanāmakā.",
  "atk-s0508a1:1486_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1487_0": "Arahatte pana patiṭṭhito “ayaṃ me arahattappattiyā aṅkusabhūtā”ti tameva gāthaṃ paccudāhāsi.",
  "atk-s0508a1:1487_1": "Sāyeva ca therassa aññābyākaraṇagāthā ahosi.",
  "atk-s0508a1:1487_2": "Kuṭiovādena laddhavisesattā cassa kuṭivihārītveva samaññā ahosīti.",
  "atk-s0508a1:1488_0": "Dutiyakuṭivihārittheragāthāvaṇṇanā niṭṭhitā.",
  "atk-s0508a1:1489_0": "8. Ramaṇīyakuṭikattheragāthāvaṇṇanā",
  "atk-s0508a1:1490_0": "Ramaṇīyā me kuṭikāti āyasmato ramaṇīyakuṭikattherassa gāthā.",
  "atk-s0508a1:1490_1": "Kā uppatti?",
  "atk-s0508a1:1490_2": "Sopi kira padumuttarassa bhagavato kāle kusalabījaropanaṃ katvā devamanussesu saṃsaranto ito aṭṭhārasakappasatamatthake",
  "atk-s0508a1:1490_3": "atthadassissa bhagavato kāle kulagehe nibbattitvā viññutaṃ patto buddhārahaṃ āsanaṃ bhagavato adāsi.",
  "atk-s0508a1:1490_4": "Pupphehi ca bhagavantaṃ pūjetvā pañcapatiṭṭhitena vanditvā padakkhiṇaṃ katvā pakkāmi.",
  "atk-s0508a1:1490_5": "Sesaṃ añjanavaniyattherassa vatthumhi vuttasadisameva.",
  "atk-s0508a1:1490_6": "Ayaṃ pana viseso –",
  "atk-s0508a1:1490_7": "ayaṃ kira vuttanayena pabbajitvā katapubbakicco vajjiraṭṭhe aññatarasmiṃ gāmakāvāse kuṭikāyaṃ viharati,",
  "atk-s0508a1:1490_8": "sā hoti kuṭikā abhirūpā dassanīyā pāsādikā suparikammakatabhittibhūmikā ārāmapokkharaṇirāmaṇeyyādisampannā",
  "atk-s0508a1:1490_9": "muttājālasadisavālikākiṇṇabhūmibhāgā therassa ca vattasampannatāya susammaṭṭhaṅgaṇatādinā bhiyyosomattāya",
  "atk-s0508a1:1490_10": "ramaṇīyatarā hutvā tiṭṭhati.",
  "atk-s0508a1:1490_11": "So tattha viharanto vipassanaṃ paṭṭhapetvā nacirasseva arahatte patiṭṭhāsi.",
  "atk-s0508a1:1490_12": "Tena vuttaṃ apadāne –",
  "atk-s0508a1:1491_0": "“Kānanaṃ vanamoggayha, appasaddaṃ nirākulaṃ;",
  "atk-s0508a1:1492_0": "Sīhāsanaṃ mayā dinnaṃ, atthadassissa tādino.",
  "atk-s0508a1:1493_0": "“Mālāhatthaṃ gahetvāna, katvā ca naṃ padakkhiṇaṃ;",
  "atk-s0508a1:1494_0": "Satthāraṃ payirupāsitvā, pakkāmiṃ uttarāmukho.",
  "atk-s0508a1:1495_0": "“Tena kammena dvipadinda, lokajeṭṭha narāsabha;",
  "atk-s0508a1:1496_0": "Sannibbāpemi attānaṃ, bhavā sabbe samūhatā.",
  "atk-s0508a1:1497_0": "“Aṭṭhārasakappasate, yaṃ dānamadadiṃ tadā;",
  "atk-s0508a1:1498_0": "Duggatiṃ nābhijānāmi, sīhāsanassidaṃ phalaṃ.",
  "atk-s0508a1:1499_0": "“Ito sattakappasate, sannibbāpakakhattiyo;",
  "atk-s0508a1:1500_0": "Sattaratanasampanno, cakkavattī mahabbalo.",
  "atk-s0508a1:1501_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1502_0": "Arahattaṃ pana patvā there tattha viharante kuṭikāya ramaṇīyabhāvato vihārapekkhakā manussā tato tato āgantvā kuṭiṃ passanti.",
  "atk-s0508a1:1502_1": "Athekadivasaṃ katipayā dhuttajātikā itthiyo tattha gatā kuṭikāya ramaṇīyabhāvaṃ disvā,",
  "atk-s0508a1:1502_2": "“ettha vasanto ayaṃ samaṇo siyā amhehi ākaḍḍhanīyahadayo”ti adhippāyena –",
  "atk-s0508a1:1502_3": "“ramaṇīyaṃ vo, bhante,",
  "atk-s0508a1:1502_4": "vasanaṭṭhānaṃ.",
  "atk-s0508a1:1502_5": "Mayampi ramaṇīyarūpā paṭhamayobbane ṭhitā”ti vatvā itthikuttādīni dassetuṃ ārabhiṃsu.",
  "atk-s0508a1:1502_6": "Thero attano vītarāgabhāvaṃ pakāsento “ramaṇīyā me kuṭikā,",
  "atk-s0508a1:1502_7": "saddhādeyyā manoramā”ti gāthaṃ abhāsi.",
  "atk-s0508a1:1503_0": "58.",
  "atk-s0508a1:1503_1": "Tattha ramaṇīyā me kuṭikāti “ramaṇīyā te, bhante,",
  "atk-s0508a1:1503_2": "kuṭikā”ti yaṃ tumhehi vuttaṃ,",
  "atk-s0508a1:1503_3": "taṃ saccaṃ.",
  "atk-s0508a1:1503_4": "Ayaṃ mama vasanakuṭikā ramaṇīyā manuññarūpā,",
  "atk-s0508a1:1503_5": "sā ca kho saddhādeyyā,",
  "atk-s0508a1:1503_6": "“evarūpāya manāpaṃ katvā pabbajitānaṃ dinnāya idaṃ nāma phalaṃ hotī”ti kammaphalāni saddahitvā saddhāya dhammacchandena dātabbattā saddhādeyyā,",
  "atk-s0508a1:1503_7": "na dhanena nibbattitā.",
  "atk-s0508a1:1503_8": "Sayañca tathādinnāni saddhādeyyāni passantānaṃ paribhuñjantānañca mano rametīti manoramā.",
  "atk-s0508a1:1503_9": "Saddhādeyyattā eva hi manoramā,",
  "atk-s0508a1:1503_10": "saddhādīhi deyyadhammaṃ sakkaccaṃ abhisaṅkharitvā denti,",
  "atk-s0508a1:1503_11": "saddhādeyyañca paribhuñjantā sappurisā dāyakassa avisaṃvādanatthampi payogāsayasampannā honti,",
  "atk-s0508a1:1503_12": "na tumhehi cintitākārena payogāsayavipannāti adhippāyo.",
  "atk-s0508a1:1503_13": "Na me attho kumārīhīti yasmā sabbaso kāmehi vinivattitamānaso ahaṃ,",
  "atk-s0508a1:1503_14": "tasmā na me attho kumārīhi.",
  "atk-s0508a1:1503_15": "Kappiyakārakakammavasenapi hi mādisānaṃ itthīhi payojanaṃ nāma natthi,",
  "atk-s0508a1:1503_16": "pageva rāgavasena,",
  "atk-s0508a1:1503_17": "tasmā na me attho kumārīhīti.",
  "atk-s0508a1:1503_18": "Kumāriggahaṇañcettha upalakkhaṇaṃ daṭṭhabbaṃ.",
  "atk-s0508a1:1503_19": "Mādisassa nāma santike evaṃ paṭipajjāhīti ayuttakārinīhi yāva aparaddhañca tumhehi samānajjhāsayānaṃ",
  "atk-s0508a1:1503_20": "purato ayaṃ kiriyā sobheyyāti dassento āha “yesaṃ attho tahiṃ gacchatha nāriyo”ti.",
  "atk-s0508a1:1503_21": "Tattha yesanti kāmesu avītarāgānaṃ.",
  "atk-s0508a1:1503_22": "Atthoti payojanaṃ.",
  "atk-s0508a1:1503_23": "Tahinti tattha tesaṃ santikaṃ.",
  "atk-s0508a1:1503_24": "Nāriyoti ālapanaṃ.",
  "atk-s0508a1:1503_25": "Taṃ sutvā itthiyo maṅkubhūtā pattakkhandhā āgatamaggeneva gatā.",
  "atk-s0508a1:1503_26": "Ettha ca “na me attho kumārīhī”ti kāmehi anatthikabhāvavacaneneva therena arahattaṃ byākatanti daṭṭhabbaṃ.",
  "atk-s0508a1:1504_0": "Ramaṇīyakuṭikattheragāthāvaṇṇanā niṭṭhitā.",
  "atk-s0508a1:1505_0": "9. Kosalavihārittheragāthāvaṇṇanā",
  "atk-s0508a1:1506_0": "Saddhāyāhaṃ pabbajitoti āyasmato kosalavihārittherassa gāthā.",
  "atk-s0508a1:1506_1": "Kā uppatti?",
  "atk-s0508a1:1506_2": "Ayampi kira padumuttarassa bhagavato kāle kusalabījaṃ ropetvā taṃ taṃ puññaṃ akāsi.",
  "atk-s0508a1:1506_3": "Sesaṃ añjanavaniyattheravatthusadisameva.",
  "atk-s0508a1:1506_4": "Ayaṃ pana viseso –",
  "atk-s0508a1:1506_5": "ayaṃ kira vuttanayena pabbajitvā katapubbakicco kosalaraṭṭhe aññatarasmiṃ gāme ekaṃ upāsakakulaṃ nissāya araññe viharati,",
  "atk-s0508a1:1506_6": "taṃ so upāsako rukkhamūle vasantaṃ disvā kuṭikaṃ kāretvā adāsi.",
  "atk-s0508a1:1506_7": "Thero kuṭikāyaṃ viharanto āvāsasappāyena samādhānaṃ labhitvā vipassanaṃ ussukkāpetvā nacirasseva arahattaṃ pāpuṇi.",
  "atk-s0508a1:1506_8": "Tena vuttaṃ apadāne –",
  "atk-s0508a1:1507_0": "“Himavantassāvidūre, vasāmi paṇṇasanthare;",
  "atk-s0508a1:1508_0": "Ghāsesu gedhamāpanno, seyyasīlo cahaṃ tadā.",
  "atk-s0508a1:1509_0": "“Khaṇantālukalambāni, biḷālitakkalāni ca;",
  "atk-s0508a1:1510_0": "Kolaṃ bhallātakaṃ billaṃ, āhatvā paṭiyāditaṃ.",
  "atk-s0508a1:1511_0": "“Padumuttaro lokavidū, āhutīnaṃ paṭiggaho;",
  "atk-s0508a1:1512_0": "Mama saṅkappamaññāya, āgacchi mama santikaṃ.",
  "atk-s0508a1:1513_0": "“Upāgataṃ mahānāgaṃ, devadevaṃ narāsabhaṃ;",
  "atk-s0508a1:1514_0": "Biḷāliṃ paggahetvāna, pattamhi okiriṃ ahaṃ.",
  "atk-s0508a1:1515_0": "“Paribhuñji mahāvīro, tosayanto mamaṃ tadā;",
  "atk-s0508a1:1516_0": "Paribhuñjitvāna sabbaññū, imaṃ gāthaṃ abhāsatha.",
  "atk-s0508a1:1517_0": "“Sakaṃ cittaṃ pasādetvā, biḷāliṃ me adā tuvaṃ;",
  "atk-s0508a1:1518_0": "Kappānaṃ satasahassaṃ, duggatiṃ nupapajjasi.",
  "atk-s0508a1:1519_0": "“Carimaṃ vattate mayhaṃ, bhavā sabbe samūhatā;",
  "atk-s0508a1:1520_0": "Dhāremi antimaṃ dehaṃ, sammāsambuddhasāsane.",
  "atk-s0508a1:1521_0": "“Catupaññāsito kappe, sumekhaliya savhayo;",
  "atk-s0508a1:1522_0": "Sattaratanasampanno, cakkavattī mahabbalo.",
  "atk-s0508a1:1523_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1524_0": "Arahattaṃ pana patvā vimuttisukhappaṭisaṃvedanena uppannapītivegena udānento “saddhāyāhaṃ pabbajito”ti gāthaṃ abhāsi.",
  "atk-s0508a1:1525_0": "59.",
  "atk-s0508a1:1525_1": "Tattha saddhāyāti bhagavato vesāliṃ upagamane ānubhāvaṃ disvā,",
  "atk-s0508a1:1525_2": "“ekantaniyyānikaṃ idaṃ sāsanaṃ,",
  "atk-s0508a1:1525_3": "tasmā addhā imāya paṭipattiyā jarāmaraṇato muccissāmī”ti uppannasaddhāvasena pabbajito pabbajjaṃ upagato.",
  "atk-s0508a1:1525_4": "Araññe me kuṭikā katāti tassā pabbajjāya anurūpavasena araññe vasato me kuṭikā katā,",
  "atk-s0508a1:1525_5": "pabbajjānurūpaṃ āraññako hutvā vūpakaṭṭho viharāmīti dasseti.",
  "atk-s0508a1:1525_6": "Tenāha “appamatto ca ātāpī,",
  "atk-s0508a1:1525_7": "sampajāno patissato”ti.",
  "atk-s0508a1:1525_8": "Araññavāsaladdhena kāyavivekena jāgariyaṃ anuyuñjanto tattha satiyā avippavāsena appamatto,",
  "atk-s0508a1:1525_9": "āraddhavīriyatāya ātāpī,",
  "atk-s0508a1:1525_10": "pubbabhāgiyasatisampajaññapāripūriyā vipassanaṃ vaḍḍhetvā arahattādhigamena paññāsativepullappattiyā accantameva sampajāno patissato viharāmīti attho.",
  "atk-s0508a1:1525_11": "Appamattabhāvādikittane cassa idameva aññābyākaraṇaṃ ahosi kosalaraṭṭhe ciranivāsibhāvena pana kosalavihārīti samaññā jātāti.",
  "atk-s0508a1:1526_0": "Kosalavihārittheragāthāvaṇṇanā niṭṭhitā.",
  "atk-s0508a1:1527_0": "10. Sīvalittheragāthāvaṇṇanā",
  "atk-s0508a1:1528_0": "Te me ijjhiṃsu saṅkappāti āyasmato sīvalittherassa gāthā.",
  "atk-s0508a1:1528_1": "Kā uppatti?",
  "atk-s0508a1:1528_2": "Ayampi padumuttarassa bhagavato kāle heṭṭhā vuttanayena vihāraṃ gantvā parisapariyante ṭhito dhammaṃ",
  "atk-s0508a1:1528_3": "suṇanto satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena bhavituṃ",
  "atk-s0508a1:1528_4": "vaṭṭatī”ti dasabalaṃ nimantetvā sattāhaṃ satthu bhikkhusaṅghassa ca mahādānaṃ datvā “bhagavā ahaṃ iminā",
  "atk-s0508a1:1528_5": "adhikārakammena aññaṃ sampattiṃ na patthemi,",
  "atk-s0508a1:1528_6": "anāgate pana ekabuddhassa sāsane ahampi tumhehi so etadagge ṭhapitabhikkhu viya lābhīnaṃ aggo bhaveyya”nti patthanaṃ akāsi.",
  "atk-s0508a1:1528_7": "Satthā anantarāyaṃ disvā –",
  "atk-s0508a1:1528_8": "“ayaṃ te patthanā anāgate gotamabuddhassa santike samijjhissatī”ti byākaritvā pakkāmi.",
  "atk-s0508a1:1528_9": "Sopi kulaputto yāvajīvaṃ kusalaṃ katvā devamanussesu saṃsaranto vipassībuddhakāle bandhumatīnagarato avidūre ekasmiṃ gāmake paṭisandhiṃ gaṇhi.",
  "atk-s0508a1:1528_10": "Tasmiṃ samaye bandhumatīnagaravāsino raññā saddhiṃ sākacchitvā dasabalassa dānaṃ denti.",
  "atk-s0508a1:1528_11": "Te ekadivasaṃ sabbeva ekato hutvā dānaṃ dentā “kiṃ nu kho amhākaṃ dānamukhe natthī”ti madhuñca guḷadadhiñca na addasaṃsu.",
  "atk-s0508a1:1528_12": "Te “yato kutoci āharissāmā”ti janapadato nagarapavisanamagge purisaṃ ṭhapesuṃ.",
  "atk-s0508a1:1528_13": "Tadā esa kulaputto attano gāmato guḷadadhivārakaṃ gahetvā,",
  "atk-s0508a1:1528_14": "“kiñcideva āharissāmī”ti nagaraṃ gacchanto,",
  "atk-s0508a1:1528_15": "“mukhaṃ dhovitvā dhotahatthapādo pavisissāmī”ti phāsukaṭṭhānaṃ olokento naṅgalasīsamattaṃ nimmakkhikaṃ",
  "atk-s0508a1:1528_16": "daṇḍakamadhuṃ disvā “puññena me idaṃ uppanna”nti gahetvā nagaraṃ pāvisi.",
  "atk-s0508a1:1528_17": "Nāgarehi ṭhapitapuriso taṃ disvā,",
  "atk-s0508a1:1528_18": "“bho purisa,",
  "atk-s0508a1:1528_19": "kassimaṃ āharasī”ti pucchi.",
  "atk-s0508a1:1528_20": "“Na kassaci, sāmi,",
  "atk-s0508a1:1528_21": "vikkiṇituṃ pana me idaṃ ābhata”nti. “Tena hi, bho,",
  "atk-s0508a1:1528_22": "idaṃ kahāpaṇaṃ gahetvā etaṃ madhuñca guḷadadhiñca dehī”ti.",
  "atk-s0508a1:1528_23": "So cintesi –",
  "atk-s0508a1:1528_24": "“idaṃ na bahumūlaṃ,",
  "atk-s0508a1:1528_25": "ayañca ekappahāreneva bahuṃ deti,",
  "atk-s0508a1:1528_26": "vīmaṃsituṃ vaṭṭatī”ti.",
  "atk-s0508a1:1528_27": "Tato naṃ “nāhaṃ ekena kahāpaṇena demī”ti āha.",
  "atk-s0508a1:1528_28": "“Yadi evaṃ dve gahetvā dehī”ti.",
  "atk-s0508a1:1528_29": "“Dvīhipi na demī”ti.",
  "atk-s0508a1:1528_30": "Etenupāyena vaḍḍhetvā sahassaṃ pāpuṇi.",
  "atk-s0508a1:1529_0": "So cintesi –",
  "atk-s0508a1:1529_1": "“ativaḍḍhituṃ na vaṭṭati,",
  "atk-s0508a1:1529_2": "hotu tāva iminā kattabbakiccaṃ pucchissāmī”ti.",
  "atk-s0508a1:1529_3": "Atha naṃ āha –",
  "atk-s0508a1:1529_4": "“idaṃ na bahuṃ agghanakaṃ,",
  "atk-s0508a1:1529_5": "tvañca bahuṃ desi,",
  "atk-s0508a1:1529_6": "kena kammena idaṃ gaṇhāsī”ti. “Idha, bho,",
  "atk-s0508a1:1529_7": "nagaravāsino raññā saddhiṃ paṭivirujjhitvā vipassīdasabalassa dānaṃ dentā idaṃ dvayaṃ dānamukhe apassantā pariyesanti,",
  "atk-s0508a1:1529_8": "sace idaṃ dvayaṃ na labhissanti,",
  "atk-s0508a1:1529_9": "nāgarānaṃ parājayo bhavissati,",
  "atk-s0508a1:1529_10": "tasmā sahassaṃ katvā gaṇhāmī”ti.",
  "atk-s0508a1:1529_11": "“Kiṃ panetaṃ nāgarānameva vaṭṭati,",
  "atk-s0508a1:1529_12": "aññesaṃ dātuṃ na vaṭṭatī”ti.",
  "atk-s0508a1:1529_13": "“Yassa kassaci dātuṃ avāritameta”nti.",
  "atk-s0508a1:1529_14": "“Atthi pana koci nāgarānaṃ dāne ekadivasaṃ sahassaṃ dātā”ti? “Natthi, sammā”ti.",
  "atk-s0508a1:1529_15": "“Imesaṃ pana dvinnaṃ sahassagghanakabhāvaṃ jānāsī”ti? “Āma,",
  "atk-s0508a1:1529_16": "jānāmī”ti.",
  "atk-s0508a1:1529_17": "“Tena hi gaccha,",
  "atk-s0508a1:1529_18": "nāgarānaṃ ācikkha ‘eko puriso imāni dve mūlena na deti sahattheneva dātukāmo,",
  "atk-s0508a1:1529_19": "tumhe imesaṃ dvinnaṃ kāraṇā nibbitakkā hothā’ti,",
  "atk-s0508a1:1529_20": "tvaṃ pana me imasmiṃ dānamukhe jeṭṭhakabhāvassa kāyasakkhī hohī”ti.",
  "atk-s0508a1:1529_21": "So paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito kañjiyaṃ gahetvā tattha madhupaṭalaṃ",
  "atk-s0508a1:1529_22": "pīḷetvā pañcakaṭukacuṇṇena yojetvā ekasmiṃ paduminipatte pakkhipitvā taṃ saṃvidahitvā ādāya dasabalassa",
  "atk-s0508a1:1529_23": "avidūraṭṭhāne nisīdi mahājanena āhariyamānassa sakkārassa avidūre attano pattavāraṃ olokayamāno,",
  "atk-s0508a1:1529_24": "so okāsaṃ ñatvā satthu santikaṃ gantvā bhagavā ayaṃ uppannaduggatapaṇṇākāro,",
  "atk-s0508a1:1529_25": "imaṃ me anukampaṃ paṭicca paṭiggaṇhathāti.",
  "atk-s0508a1:1529_26": "Satthā tassa anukampaṃ paṭicca catumahārājadattiyena selamayapattena taṃ paṭiggahetvā yathā aṭṭhasaṭṭhiyā",
  "atk-s0508a1:1529_27": "bhikkhusatasahassassa diyyamānaṃ na khīyati,",
  "atk-s0508a1:1529_28": "evaṃ adhiṭṭhāsi.",
  "atk-s0508a1:1529_29": "So kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito āha –",
  "atk-s0508a1:1529_30": "“diṭṭho me, bhagavā,",
  "atk-s0508a1:1529_31": "ajja bandhumatīnagaravāsikehi tumhākaṃ sakkāro āhariyamāno,",
  "atk-s0508a1:1529_32": "ahampi imassa kammassa nissandena nibbattanibbattabhave lābhaggayasaggappatto bhaveyya”nti. Satthā,",
  "atk-s0508a1:1529_33": "“evaṃ hotu,",
  "atk-s0508a1:1529_34": "kulaputtā”ti vatvā tassa ca nagaravāsīnañca bhattānumodanaṃ katvā pakkāmi.",
  "atk-s0508a1:1530_0": "Sopi kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde suppavāsāya rājadhītāya kucchimhi paṭisandhiṃ gaṇhi.",
  "atk-s0508a1:1530_1": "Paṭisandhiggahaṇato paṭṭhāya sāyaṃ pātañca paṇṇākārasatāni sakaṭenādāya suppavāsāya upanīyanti.",
  "atk-s0508a1:1530_2": "Atha naṃ puññavīmaṃsanatthaṃ hatthena bījapacchiṃ phusāpenti.",
  "atk-s0508a1:1530_3": "Ekekabījato salākasatampi salākasahassampi niggacchati.",
  "atk-s0508a1:1530_4": "Ekekakarīsakhette paṇṇāsampi saṭṭhipi sakaṭappamāṇāni uppajjanti.",
  "atk-s0508a1:1530_5": "Koṭṭhe pūraṇakālepi koṭṭhadvāraṃ hatthena phusāpenti.",
  "atk-s0508a1:1530_6": "Rājadhītāya puññena gaṇhantānaṃ gahitagahitaṭṭhānaṃ puna pūrati.",
  "atk-s0508a1:1530_7": "Paripuṇṇabhattabhājanatopi “rājadhītāya puñña”nti vatvā yassa kassaci dentānaṃ yāva na ukkaḍḍhanti,",
  "atk-s0508a1:1530_8": "na tāva bhattaṃ khīyati,",
  "atk-s0508a1:1530_9": "dārake kucchigateyeva sattavassāni atikkamiṃsu.",
  "atk-s0508a1:1531_0": "Gabbhe pana paripakke sattāhaṃ mahādukkhaṃ anubhosi.",
  "atk-s0508a1:1531_1": "Sā sāmikaṃ āmantetvā,",
  "atk-s0508a1:1531_2": "“pure maraṇā jīvamānāva dānaṃ dassāmī”ti satthu santikaṃ pesesi – “gaccha,",
  "atk-s0508a1:1531_3": "imaṃ pavattiṃ satthu ārocetvā satthāraṃ nimantehi,",
  "atk-s0508a1:1531_4": "yañca satthā vadeti,",
  "atk-s0508a1:1531_5": "taṃ sādhukaṃ upalakkhetvā āgantvā mayhaṃ kathehī”ti.",
  "atk-s0508a1:1531_6": "So gantvā tassā sāsanaṃ bhagavato ārocesi. Satthā,",
  "atk-s0508a1:1531_7": "“sukhinī hotu suppavāsā koliyadhītā arogā,",
  "atk-s0508a1:1531_8": "arogaṃ puttaṃ vijāyatū”ti āha.",
  "atk-s0508a1:1531_9": "Rājā taṃ sutvā bhagavantaṃ abhivādetvā attano gāmābhimukho pāyāsi.",
  "atk-s0508a1:1531_10": "Tassa pure āgamanāyeva suppavāsāya kucchito dhamakaraṇā udakaṃ viya gabbho nikkhami,",
  "atk-s0508a1:1531_11": "parivāretvā nisinnajano assumukhova hasituṃ āraddho tuṭṭhapahaṭṭho mahājano rañño sāsanaṃ ārocetuṃ agamāsi.",
  "atk-s0508a1:1532_0": "Rājā tesaṃ āgamanaṃ disvāva,",
  "atk-s0508a1:1532_1": "“dasabalena kathitakathā nipphannā bhavissati maññe”ti cintesi.",
  "atk-s0508a1:1532_2": "So āgantvā satthu sāsanaṃ rājadhītāya ārocesi.",
  "atk-s0508a1:1532_3": "Rājadhītā tayā nimantitaṃ jīvitabhattameva maṅgalabhattaṃ bhavissati,",
  "atk-s0508a1:1532_4": "gaccha sattāhaṃ dasabalaṃ nimantehīti.",
  "atk-s0508a1:1532_5": "Rājā tathā akāsi.",
  "atk-s0508a1:1532_6": "Sattāhaṃ buddhappamukhassa saṅghassa mahādānaṃ pavattayiṃsu.",
  "atk-s0508a1:1532_7": "Dārako sabbesaṃ ñātīnaṃ santattaṃ cittaṃ nibbāpento jātoti sīvalidārakotvevassa nāmaṃ akaṃsu.",
  "atk-s0508a1:1532_8": "So sattavassāni gabbhe vasitattā jātakālato paṭṭhāya sabbakammakkhamo ahosi.",
  "atk-s0508a1:1532_9": "Dhammasenāpati sāriputto sattame divase tena saddhiṃ kathāsallāpaṃ akāsi.",
  "atk-s0508a1:1532_10": "Satthāpi dhammapade gāthaṃ abhāsi –",
  "atk-s0508a1:1533_0": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0508a1:1534_0": "Tiṇṇo pāraṅgato jhāyī, anejo akathaṃkathī;",
  "atk-s0508a1:1535_0": "Anupādāya nibbuto, tamahaṃ brūmi brāhmaṇa”nti. ;",
  "atk-s0508a1:1536_0": "Atha naṃ thero evamāha –",
  "atk-s0508a1:1536_1": "“kiṃ pana tayā evarūpaṃ dukkharāsiṃ anubhavitvā pabbajituṃ na vaṭṭatī”ti?",
  "atk-s0508a1:1536_2": "“Labhamāno pabbajeyyaṃ,",
  "atk-s0508a1:1536_3": "bhante”ti.",
  "atk-s0508a1:1536_4": "Suppavāsā naṃ dārakaṃ therena saddhiṃ kathentaṃ disvā “kiṃ nu kho me putto dhammasenāpatinā saddhiṃ kathetī”ti theraṃ upasaṅkamitvā pucchi –",
  "atk-s0508a1:1536_5": "“mayhaṃ putto tumhehi saddhiṃ kiṃ katheti,",
  "atk-s0508a1:1536_6": "bhante”ti?",
  "atk-s0508a1:1536_7": "“Attanā anubhūtaṃ gabbhavāsadukkhaṃ kathetvā,",
  "atk-s0508a1:1536_8": "‘tumhehi anuññāto pabbajissāmī’ti vadatī”ti. “Sādhu, bhante,",
  "atk-s0508a1:1536_9": "pabbājetha na”nti.",
  "atk-s0508a1:1536_10": "Thero taṃ vihāraṃ netvā tacapañcakakammaṭṭhānaṃ datvā pabbājento “sīvali,",
  "atk-s0508a1:1536_11": "na tuyhaṃ aññena ovādena kammaṃ atthi,",
  "atk-s0508a1:1536_12": "tayā satta vassāni anubhūtadukkhameva paccavekkhāhī”ti. “Bhante,",
  "atk-s0508a1:1536_13": "pabbājanameva tumhākaṃ bhāro,",
  "atk-s0508a1:1536_14": "yaṃ pana mayā kātuṃ sakkā,",
  "atk-s0508a1:1536_15": "tamahaṃ jānissāmī”ti.",
  "atk-s0508a1:1536_16": "So pana paṭhamakesavaṭṭiyā ohāraṇakkhaṇeyeva sotāpattiphale patiṭṭhāsi,",
  "atk-s0508a1:1536_17": "dutiyāya ohāraṇakkhaṇe sakadāgāmiphale,",
  "atk-s0508a1:1536_18": "tatiyāya anāgāmiphale sabbesaṃyeva pana kesānaṃ oropanañca arahattasacchikiriyā ca apacchā apurimā ahosi.",
  "atk-s0508a1:1536_19": "Tassa pabbajitadivasato paṭṭhāya bhikkhusaṅghassa cattāro paccayā yāvaticchakaṃ uppajjanti.",
  "atk-s0508a1:1536_20": "Evaṃ ettha vatthu samuṭṭhitaṃ.",
  "atk-s0508a1:1537_0": "Aparabhāge satthā sāvatthiṃ agamāsi.",
  "atk-s0508a1:1537_1": "Thero satthāraṃ abhivādetvā, “bhante,",
  "atk-s0508a1:1537_2": "mayhaṃ puññaṃ vīmaṃsissāmi,",
  "atk-s0508a1:1537_3": "pañca me bhikkhusatāni dethā”ti āha.",
  "atk-s0508a1:1537_4": "“Gaṇha sīvalī”ti.",
  "atk-s0508a1:1537_5": "So pañcasate bhikkhū gahetvā himavantābhimukhaṃ gacchanto aṭavimaggaṃ gacchati,",
  "atk-s0508a1:1537_6": "tassa paṭhamaṃ diṭṭhanigrodhe adhivatthā devatā sattadivasāni dānaṃ adāsi. Iti so –",
  "atk-s0508a1:1538_0": "“Nigrodhaṃ paṭhamaṃ passi, dutiyaṃ paṇḍavapabbataṃ;",
  "atk-s0508a1:1539_0": "Tatiyaṃ aciravatiyaṃ, catutthaṃ varasāgaraṃ.",
  "atk-s0508a1:1540_0": "“Pañcamaṃ himavantaṃ so, chaṭṭhaṃ chaddantupāgami;",
  "atk-s0508a1:1541_0": "Sattamaṃ gandhamādanaṃ, aṭṭhamaṃ atha revata”nti.",
  "atk-s0508a1:1542_0": "Sabbaṭṭhānesu satta satta divasāneva dānaṃ adaṃsu.",
  "atk-s0508a1:1542_1": "Gandhamādanapabbate pana nāgadattadevarājā nāma sattasu divasesu ekadivase khīrapiṇḍapātaṃ adāsi,",
  "atk-s0508a1:1542_2": "ekadivase sappipiṇḍapātaṃ.",
  "atk-s0508a1:1542_3": "Bhikkhusaṅgho āha –",
  "atk-s0508a1:1542_4": "“imassa devarañño neva dhenuyo duyhamānā paññāyanti,",
  "atk-s0508a1:1542_5": "na dadhinimmathanaṃ,",
  "atk-s0508a1:1542_6": "kuto te devarāja idaṃ uppajjatī”ti.",
  "atk-s0508a1:1542_7": "“Bhante kassapadasabalassa kāle khīrasalākabhattadānassetaṃ phala”nti devarājā āha.",
  "atk-s0508a1:1542_8": "Aparabhāge satthā khadiravaniyarevatassa paccuggamanaṃ aṭṭhuppattiṃ katvā theraṃ attano sāsane lābhaggayasaggappattānaṃ aggaṭṭhāne ṭhapesi.",
  "atk-s0508a1:1543_0": "Evaṃ lābhaggayasaggappattassa pana imassa therassa arahattappattiṃ ekacce ācariyā evaṃ vadanti –",
  "atk-s0508a1:1543_1": "“heṭṭhā vuttanayena dhammasenāpatinā ovāde dinne yaṃ mayā kātuṃ sakkā,",
  "atk-s0508a1:1543_2": "tamahaṃ jānissāmīti pabbajitvā vipassanākammaṭṭhānaṃ gahetvā taṃ divasaṃyeva aññataraṃ vivittaṃ kuṭikaṃ",
  "atk-s0508a1:1543_3": "disvā taṃ pavisitvā mātukucchismiṃ satta vassāni attanā anubhūtaṃ dukkhaṃ anussaritvā tadanusārena atītānāgate",
  "atk-s0508a1:1543_4": "tassa avekkhantassa ādittā viya tayo bhavā upaṭṭhahiṃsu.",
  "atk-s0508a1:1543_5": "Ñāṇassa paripākaṃ gatattā vipassanāvīthiṃ otari,",
  "atk-s0508a1:1543_6": "tāvadeva maggappaṭipāṭiyā sabbepi āsave khepento arahattaṃ pāpuṇī”ti.",
  "atk-s0508a1:1543_7": "Ubhayathāpi therassa arahattappattiyeva pakāsitā.",
  "atk-s0508a1:1543_8": "Thero pana pabhinnapaṭisambhido chaḷabhiñño ahosi.",
  "atk-s0508a1:1543_9": "Tena vuttaṃ apadāne –",
  "atk-s0508a1:1544_0": "“Varuṇo nāma nāmena, devarājā ahaṃ tadā;",
  "atk-s0508a1:1545_0": "Upaṭṭhahesiṃ sambuddhaṃ, sayoggabalavāhano.",
  "atk-s0508a1:1546_0": "“Nibbute lokanāthamhi, atthadassīnaruttame;",
  "atk-s0508a1:1547_0": "Tūriyaṃ sabbamādāya, agamaṃ bodhimuttamaṃ.",
  "atk-s0508a1:1548_0": "“Vāditena ca naccena, sammatāḷasamāhito;",
  "atk-s0508a1:1549_0": "Sammukhā viya sambuddhaṃ, upaṭṭhiṃ bodhimuttamaṃ.",
  "atk-s0508a1:1550_0": "“Upaṭṭhahitvā taṃ bodhiṃ, dharaṇīruhapādapaṃ;",
  "atk-s0508a1:1551_0": "Pallaṅkaṃ ābhujitvāna, tattha kālaṅkato ahaṃ.",
  "atk-s0508a1:1552_0": "“Sakakammābhiraddhohaṃ, pasanno bodhimuttame;",
  "atk-s0508a1:1553_0": "Tena cittappasādena, nimmānaṃ upapajjahaṃ.",
  "atk-s0508a1:1554_0": "“Saṭṭhitūriyasahassāni, parivārenti maṃ sadā;",
  "atk-s0508a1:1555_0": "Manussesu ca devesu, vattamānaṃ bhavābhave.",
  "atk-s0508a1:1556_0": "“Tividhaggī nibbutā mayhaṃ, bhavā sabbe samūhatā;",
  "atk-s0508a1:1557_0": "Dhāremi antimaṃ dehaṃ, sammāsambuddhasāsane.",
  "atk-s0508a1:1558_0": "“Subāhū nāma nāmena, catuttiṃsāsu khattiyā;",
  "atk-s0508a1:1559_0": "Sattaratanasampannā, pañcakappasate ito.",
  "atk-s0508a1:1560_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1561_0": "Arahattaṃ pana patvā vimuttisukhapaṭisaṃvedanena pītivegena udānento “te me ijjhiṃsu saṅkappā”ti gāthaṃ abhāsi.",
  "atk-s0508a1:1562_0": "60.",
  "atk-s0508a1:1562_1": "Tattha te me ijjhiṃsu saṅkappā,",
  "atk-s0508a1:1562_2": "yadattho pāvisiṃ kuṭiṃ,",
  "atk-s0508a1:1562_3": "vijjāvimuttiṃ paccesanti ye pubbe mayā kāmasaṅkappādīnaṃ samucchedakarā nekkhammasaṅkappādayo abhipatthitāyeva",
  "atk-s0508a1:1562_4": "“kadā nu khvāhaṃ tadāyatanaṃ upasampajja viharissāmi,",
  "atk-s0508a1:1562_5": "yadariyā etarahi upasampajja viharantī”ti,",
  "atk-s0508a1:1562_6": "vimuttādhippāyasaññitā vimuttiṃ uddissa saṅkappā manorathā abhiṇhaso appamattā yadattho yaṃpayojano yesaṃ",
  "atk-s0508a1:1562_7": "nipphādanatthaṃ kuṭiṃ suññāgāraṃ vipassituṃ pāvisiṃ tisso vijjā phalavimuttiñca paccesanto,",
  "atk-s0508a1:1562_8": "gavesanto te me ijjhiṃsu te sabbeva idāni mayhaṃ ijjhiṃsu samijjhiṃsu,",
  "atk-s0508a1:1562_9": "nipphannakusalasaṅkappo paripuṇṇamanoratho jātoti attho.",
  "atk-s0508a1:1562_10": "Tesaṃ samiddhabhāvaṃ dassetuṃ “mānānusayamujjaha”nti vuttaṃ.",
  "atk-s0508a1:1562_11": "Yasmā mānānusayamujjahaṃ pajahiṃ samucchindiṃ,",
  "atk-s0508a1:1562_12": "tasmā te me saṅkappā ijjhiṃsūti yojanā.",
  "atk-s0508a1:1562_13": "Mānānusaye hi pahīne appahīno nāma anusayo natthi,",
  "atk-s0508a1:1562_14": "arahattañca adhigatameva hotīti mānānusayappahānaṃ yathāvuttasaṅkappasamiddhiyā kāraṇaṃ katvā vuttaṃ.",
  "atk-s0508a1:1563_0": "Sīvalittheragāthāvaṇṇanā niṭṭhitā.",
  "atk-s0508a1:1564_0": "Chaṭṭhavaggavaṇṇanā niṭṭhitā.",
  "atk-s0508a1:1565_0": "7. Sattamavaggo",
  "atk-s0508a1:1566_0": "1. Vappattheragāthāvaṇṇanā",
  "atk-s0508a1:1567_0": "Passati passoti āyasmato vappattherassa gāthā.",
  "atk-s0508a1:1567_1": "Kā uppatti?",
  "atk-s0508a1:1567_2": "So kira padumuttarassa bhagavato kāle haṃsavatīnagare kulagehe nibbattitvā viññutaṃ patto “asuko ca asuko",
  "atk-s0508a1:1567_3": "ca thero satthu paṭhamaṃ dhammapaṭiggāhakā ahesu”nti thomanaṃ sutvā bhagavantaṃ upasaṅkamitvā patthanaṃ",
  "atk-s0508a1:1567_4": "paṭṭhapesi –",
  "atk-s0508a1:1567_5": "“ahampi bhagavā anāgate tādisassa sammāsambuddhassa paṭhamaṃ dhammapaṭiggāhakānaṃ aññataro bhaveyya”nti,",
  "atk-s0508a1:1567_6": "satthu santike saraṇagamanañca pavedesi.",
  "atk-s0508a1:1567_7": "So yāvajīvaṃ puññāni katvā tato cuto devamanussesuyeva saṃsaranto imasmiṃ buddhuppāde kapilavatthusmiṃ",
  "atk-s0508a1:1567_8": "vāseṭṭhassa nāma brāhmaṇassa putto hutvā nibbatti,",
  "atk-s0508a1:1567_9": "vappotissa nāmaṃ ahosi.",
  "atk-s0508a1:1567_10": "So asitena isinā “siddhatthakumāro sabbaññū bhavissatī”ti byākato koṇḍaññappamukhehi brāhmaṇaputtehi",
  "atk-s0508a1:1567_11": "saddhiṃ gharāvāsaṃ pahāya tāpasapabbajjaṃ pabbajitvā “tasmiṃ sabbaññutaṃ patte tassa santike dhammaṃ",
  "atk-s0508a1:1567_12": "sutvā amataṃ pāpuṇissāmī”ti uruvelāyaṃ viharantaṃ mahāsattaṃ chabbassāni padhānaṃ padahantaṃ upaṭṭhahitvā",
  "atk-s0508a1:1567_13": "oḷārikāhāraparibhogena nibbijjitvā isipatanaṃ gato.",
  "atk-s0508a1:1567_14": "Abhisambujjhitvā satthārā sattasattāhāni vītināmetvā isipatanaṃ gantvā dhammacakke pavattite pāṭipadadivase",
  "atk-s0508a1:1567_15": "sotāpattiphale patiṭṭhito pañcamiyaṃ pakkhassa aññāsikoṇḍaññādīhi saddhiṃ arahattaṃ pāpuṇi.",
  "atk-s0508a1:1567_16": "Tena vuttaṃ apadāne –",
  "atk-s0508a1:1568_0": "“Ubhinnaṃ devarājūnaṃ, saṅgāmo samupaṭṭhito;",
  "atk-s0508a1:1569_0": "Ahosi samupabyūḷho, mahāghoso avattatha.",
  "atk-s0508a1:1570_0": "“Padumuttaro lokavidū, āhutīnaṃ paṭiggaho;",
  "atk-s0508a1:1571_0": "Antalikkhe ṭhito satthā, saṃvejesi mahājanaṃ.",
  "atk-s0508a1:1572_0": "“Sabbe devā attamanā, nikkhittakavacāvudhā;",
  "atk-s0508a1:1573_0": "Sambuddhaṃ abhivādetvā, ekaggāsiṃsu tāvade.",
  "atk-s0508a1:1574_0": "“Mayhaṃ saṅkappamaññāya, vācāsabhimudīrayi;",
  "atk-s0508a1:1575_0": "Anukampako lokavidū, nibbāpesi mahājanaṃ.",
  "atk-s0508a1:1576_0": "“Paduṭṭhacitto manujo, ekapāṇaṃ viheṭhayaṃ;",
  "atk-s0508a1:1577_0": "Tena cittappadosena, apāyaṃ upapajjati.",
  "atk-s0508a1:1578_0": "“Saṅgāmasīse nāgova, bahū pāṇe viheṭhayaṃ;",
  "atk-s0508a1:1579_0": "Nibbāpetha sakaṃ cittaṃ, mā haññittho punappunaṃ.",
  "atk-s0508a1:1580_0": "“Dvinnampi yakkharājūnaṃ, senā sā vimhitā ahu;",
  "atk-s0508a1:1581_0": "Saraṇañca upāgacchuṃ, lokajeṭṭhaṃ sutādinaṃ.",
  "atk-s0508a1:1582_0": "“Saññāpetvāna janataṃ, padamuddhari cakkhumā;",
  "atk-s0508a1:1583_0": "Pekkhamānova devehi, pakkāmi uttarāmukho.",
  "atk-s0508a1:1584_0": "“Paṭhamaṃ saraṇaṃ gacchiṃ, dvipadindassa tādino;",
  "atk-s0508a1:1585_0": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:1586_0": "“Mahādundubhināmā ca, soḷasāsuṃ rathesabhā;",
  "atk-s0508a1:1587_0": "Tiṃsakappasahassamhi, rājāno cakkavattino.",
  "atk-s0508a1:1588_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1589_0": "Arahattaṃ pana patvā attanā paṭiladdhasampattiṃ paccavekkhaṇamukhena satthu guṇamahantataṃ paccavekkhitvā",
  "atk-s0508a1:1589_1": "“īdisaṃ nāma satthāraṃ bāhulikādivādena samudācarimha.",
  "atk-s0508a1:1589_2": "Aho puthujjanabhāvo nāma andhakaraṇo acakkhukaraṇo ariyabhāvoyeva cakkhukaraṇo”ti dassento “passati passo”ti gāthaṃ abhāsi.",
  "atk-s0508a1:1590_0": "61.",
  "atk-s0508a1:1590_1": "Tattha passati passoti passati sammādiṭṭhiyā dhamme aviparītaṃ jānāti bujjhatīti passo,",
  "atk-s0508a1:1590_2": "dassanasampanno ariyo,",
  "atk-s0508a1:1590_3": "so passantaṃ aviparītadassāviṃ “ayaṃ aviparītadassāvī”ti passati paññācakkhunā dhammādhammaṃ yathāsabhāvato jānāti.",
  "atk-s0508a1:1590_4": "Na kevalaṃ passantameva,",
  "atk-s0508a1:1590_5": "atha kho apassantañca passati,",
  "atk-s0508a1:1590_6": "yo paññācakkhuvirahito dhamme yathāsabhāvato na passati,",
  "atk-s0508a1:1590_7": "tampi apassantaṃ puthujjanaṃ “andho vatāyaṃ bhavaṃ acakkhuko”ti attano paññācakkhunā passati.",
  "atk-s0508a1:1590_8": "Apassanto apassantaṃ,",
  "atk-s0508a1:1590_9": "passantañca na passatīti apassanto paññācakkhurahito andhabālo tādisaṃ andhabālaṃ ayaṃ dhammādhammaṃ",
  "atk-s0508a1:1590_10": "yathāsabhāvato na passatīti yathā apassantaṃ na passati na jānāti,",
  "atk-s0508a1:1590_11": "evaṃ attano paññācakkhunā dhammādhammaṃ yathāsabhāvato passantañca paṇḍitaṃ “ayaṃ evaṃvidho”ti na passati na jānāti,",
  "atk-s0508a1:1590_12": "tasmā ahampi pubbe dassanarahito sakalaṃ ñeyyaṃ hatthāmalakaṃ viya passantaṃ bhagavantaṃ apassantampi pūraṇādiṃ yathāsabhāvato na passiṃ,",
  "atk-s0508a1:1590_13": "idāni pana buddhānubhāvena sampanno ubhayepi yathāsabhāvato passāmīti sevitabbāsevitabbesu attano aviparītapaṭipattiṃ dasseti.",
  "atk-s0508a1:1591_0": "Vappattheragāthāvaṇṇanā niṭṭhitā.",
  "atk-s0508a1:1592_0": "2. Vajjiputtattheragāthāvaṇṇanā",
  "atk-s0508a1:1593_0": "Ekakā mayaṃ araññeti āyasmato vajjiputtattherassa gāthā.",
  "atk-s0508a1:1593_1": "Kā uppatti?",
  "atk-s0508a1:1593_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito ekanavute",
  "atk-s0508a1:1593_3": "kappe vipassissa bhagavato kāle kulagehe nibbattitvā viññutaṃ patto ekadivasaṃ vipassiṃ bhagavantaṃ disvā",
  "atk-s0508a1:1593_4": "pasannamānaso nāgapupphakesarehi pūjaṃ akāsi.",
  "atk-s0508a1:1593_5": "So tena puññakammena devamanussesu saṃsaranto imasmiṃ buddhuppāde amaccakule nibbatti,",
  "atk-s0508a1:1593_6": "vajjiputtotissa nāmaṃ ahosi.",
  "atk-s0508a1:1593_7": "So bhagavato vesāligamane buddhānubhāvaṃ disvā paṭiladdhasaddho pabbajitvā katapubbakicco kammaṭṭhānaṃ",
  "atk-s0508a1:1593_8": "gahetvā vesāliyā avidūre aññatarasmiṃ vanasaṇḍe viharati.",
  "atk-s0508a1:1593_9": "Tena ca samayena vesāliyaṃ ussavo ahosi.",
  "atk-s0508a1:1593_10": "Tattha tattha naccagītavāditaṃ pavattati,",
  "atk-s0508a1:1593_11": "mahājano haṭṭhatuṭṭho ussavasampattiṃ paccanubhoti,",
  "atk-s0508a1:1593_12": "taṃ sutvā so bhikkhu ayoniso ummujjanto vivekaṃ vajjamāno kammaṭṭhānaṃ vissajjetvā attano anabhiratiṃ pakāsento –",
  "atk-s0508a1:1594_0": "“Ekakā mayaṃ araññe viharāma, apaviddhaṃva vanasmiṃ dārukaṃ;",
  "atk-s0508a1:1595_0": "Etādisikāya rattiyā, ko su nāma amhehi pāpiyo”ti. – gāthamāha;",
  "atk-s0508a1:1596_0": "Taṃ sutvā vanasaṇḍe adhivatthā devatā taṃ bhikkhuṃ anukampamānā “yadipi,",
  "atk-s0508a1:1596_1": "tvaṃ bhikkhu,",
  "atk-s0508a1:1596_2": "araññavāsaṃ hīḷento vadasi,",
  "atk-s0508a1:1596_3": "vivekakāmā pana viddasuno taṃ bahu maññantiyevā”ti imamatthaṃ dassentī –",
  "atk-s0508a1:1597_0": "“Ekako tvaṃ araññe viharasi, apaviddhaṃva vanasmiṃ dārukaṃ;",
  "atk-s0508a1:1598_0": "Tassa te bahukā pihayanti, nerayikā viya saggagāmina”nti. –",
  "atk-s0508a1:1599_0": "Gāthaṃ vatvā,",
  "atk-s0508a1:1599_1": "“kathañhi nāma tvaṃ, bhikkhu,",
  "atk-s0508a1:1599_2": "niyyānike sammāsambuddhassa sāsane pabbajitvā aniyyānikaṃ vitakkaṃ vitakkessasī”ti santajjentī saṃvejesi.",
  "atk-s0508a1:1599_3": "Evaṃ so bhikkhu tāya devatāya saṃvejito kasābhihato viya bhadro assājānīyo vipassanāvīthiṃ otaritvā nacirasseva",
  "atk-s0508a1:1599_4": "vipassanaṃ ussukkāpetvā arahattaṃ pāpuṇi.",
  "atk-s0508a1:1599_5": "Tena vuttaṃ apadāne –",
  "atk-s0508a1:1600_0": "“Suvaṇṇavaṇṇaṃ sambuddhaṃ, sataraṃsiṃva bhāṇumaṃ;",
  "atk-s0508a1:1601_0": "Obhāsentaṃ disā sabbā, uḷurājaṃva pūritaṃ.",
  "atk-s0508a1:1602_0": "“Purakkhataṃ sāvakehi, sāgareheva medaniṃ;",
  "atk-s0508a1:1603_0": "Nāgaṃ paggayha reṇūhi, vipassissābhiropayiṃ.",
  "atk-s0508a1:1604_0": "“Ekanavutito kappe, yaṃ reṇumabhiropayiṃ;",
  "atk-s0508a1:1605_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1606_0": "“Paṇṇatālīsito kappe, reṇu nāmāsi khattiyo;",
  "atk-s0508a1:1607_0": "Sattaratanasampanno, cakkavattī mahabbalo.",
  "atk-s0508a1:1608_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1609_0": "Arahattaṃ pana patvā “ayaṃ me arahattappattiyā aṅkuso jāto”ti attano devatāya ca vuttanayaṃ saṃkaḍḍhitvā –",
  "atk-s0508a1:1610_0": "62.",
  "atk-s0508a1:1611_0": "“Ekakā mayaṃ araññe viharāma, apaviddhaṃva vanasmiṃ dārukaṃ;",
  "atk-s0508a1:1612_0": "Tassa me bahukā pihayanti, nerayikā viya saggagāmina”nti. –",
  "atk-s0508a1:1613_0": "Gāthaṃ abhāsi.",
  "atk-s0508a1:1614_0": "Tassattho –",
  "atk-s0508a1:1614_1": "anapekkhabhāvena vane chaḍḍitadārukkhaṇḍaṃ viya yadipi mayaṃ ekakā ekākino asahāyā imasmiṃ araññe viharāma,",
  "atk-s0508a1:1614_2": "evaṃ viharato pana tassa me bahukā pihayanti maṃ bahū atthakāmarūpā kulaputtā abhipatthenti,",
  "atk-s0508a1:1614_3": "“aho vatassa mayampi vajjiputtatthero viya gharabandhanaṃ pahāya araññe vihareyyāmā”ti.",
  "atk-s0508a1:1614_4": "Yathā kiṃ?",
  "atk-s0508a1:1614_5": "Nerayikā viya saggagāminaṃ,",
  "atk-s0508a1:1614_6": "yathā nāma nerayikā attano pāpakammena niraye nibbattasattā saggagāmīnaṃ saggūpagāmīnaṃ pihayanti –",
  "atk-s0508a1:1614_7": "“aho vata mayampi nirayadukkhaṃ pahāya saggasukhaṃ paccanubhaveyyāmā”ti evaṃsampadamidanti attho.",
  "atk-s0508a1:1614_8": "Ettha ca attani garubahuvacanappayogassa icchitabbattā “ekakā mayaṃ viharāmā”ti puna tassa atthassa ekattaṃ",
  "atk-s0508a1:1614_9": "sandhāya “tassa me”ti ekavacanappayogo kato.",
  "atk-s0508a1:1614_10": "“Tassa me”,",
  "atk-s0508a1:1614_11": "“saggagāmina”nti ca ubhayampi ‘pihayantī’ti padaṃ apekkhitvā upayogatthe sampadānaniddeso daṭṭhabbo.",
  "atk-s0508a1:1614_12": "Taṃ abhipatthentīti ca tādise araññavāsādiguṇe abhipatthentā nāma hontīti katvā vuttaṃ.",
  "atk-s0508a1:1614_13": "Tassa meti vā tassa mama santike guṇeti adhippāyo.",
  "atk-s0508a1:1615_0": "Vajjiputtattheragāthāvaṇṇanā niṭṭhitā.",
  "atk-s0508a1:1616_0": "3. Pakkhattheragāthāvaṇṇanā",
  "atk-s0508a1:1617_0": "Cutā patantīti āyasmato pakkhattherassa gāthā.",
  "atk-s0508a1:1617_1": "Kā uppatti?",
  "atk-s0508a1:1617_2": "Sopi purimabuddhesu katādhikāro tattha tattha bhave puññāni karonto ito ekanavute kappe yakkhasenāpati",
  "atk-s0508a1:1617_3": "hutvā vipassiṃ bhagavantaṃ disvā pasannamānaso dibbavatthena pūjaṃ akāsi.",
  "atk-s0508a1:1617_4": "So tena puññakammena devamanussesu saṃsaranto imasmiṃ buddhuppāde sakkesu devadahanigame sākiyarājakule nibbatti,",
  "atk-s0508a1:1617_5": "“sammodakumāro”tissa nāmaṃ ahosi.",
  "atk-s0508a1:1617_6": "Athassa daharakāle vātarogena pādā na vahiṃsu.",
  "atk-s0508a1:1617_7": "So katipayaṃ kālaṃ pīṭhasappī viya vicari.",
  "atk-s0508a1:1617_8": "Tenassa pakkhoti samaññā jātā.",
  "atk-s0508a1:1617_9": "Pacchā arogakālepi tatheva naṃ sañjānanti,",
  "atk-s0508a1:1617_10": "so bhagavato ñātisamāgame pāṭihāriyaṃ disvā paṭiladdhasaddho pabbajitvā katapubbakicco kammaṭṭhānaṃ gahetvā araññe viharati.",
  "atk-s0508a1:1617_11": "Athekadivasaṃ gāmaṃ piṇḍāya pavisituṃ gacchanto antarāmagge aññatarasmiṃ rukkhamūle nisīdi.",
  "atk-s0508a1:1617_12": "Tasmiñca samaye aññataro kulalo maṃsapesiṃ ādāya ākāsena gacchati,",
  "atk-s0508a1:1617_13": "taṃ bahū kulalā anupatitvā pātesuṃ.",
  "atk-s0508a1:1617_14": "Pātitaṃ maṃsapesiṃ eko kulalo aggahesi.",
  "atk-s0508a1:1617_15": "Taṃ añño acchinditvā gaṇhi,",
  "atk-s0508a1:1617_16": "taṃ disvā thero “yathāyaṃ maṃsapesi,",
  "atk-s0508a1:1617_17": "evaṃ kāmā nāma bahusādhāraṇā bahudukkhā bahupāyāsā”ti –",
  "atk-s0508a1:1617_18": "kāmesu ādīnavaṃ nekkhamme ca ānisaṃsaṃ paccavekkhitvā vipassanaṃ paṭṭhapetvā “anicca”ntiādinā manasikaronto",
  "atk-s0508a1:1617_19": "piṇḍāya caritvā katabhattakicco divāṭṭhāne nisīditvā vipassanaṃ vaḍḍhetvā arahattaṃ pāpuṇi.",
  "atk-s0508a1:1617_20": "Tena vuttaṃ apadāne –",
  "atk-s0508a1:1618_0": "“Vipassī nāma bhagavā, lokajeṭṭho narāsabho;",
  "atk-s0508a1:1619_0": "Aṭṭhasaṭṭhisahassehi, pāvisi bandhumaṃ tadā.",
  "atk-s0508a1:1620_0": "“Nagarā abhinikkhamma, agamaṃ dīpacetiyaṃ;",
  "atk-s0508a1:1621_0": "Addasaṃ virajaṃ buddhaṃ, āhutīnaṃ paṭiggahaṃ.",
  "atk-s0508a1:1622_0": "“Cullāsītisahassāni, yakkhā mayhaṃ upantike;",
  "atk-s0508a1:1623_0": "Upaṭṭhahanti sakkaccaṃ, indaṃva tidasā gaṇā.",
  "atk-s0508a1:1624_0": "“Bhavanā abhinikkhamma, dussaṃ paggayhahaṃ tadā;",
  "atk-s0508a1:1625_0": "Sirasā abhivādesiṃ, tañcādāsiṃ mahesino.",
  "atk-s0508a1:1626_0": "“Aho buddho aho dhammo, aho no satthu sampadā;",
  "atk-s0508a1:1627_0": "Buddhassa ānubhāvena, vasudhāyaṃ pakampatha.",
  "atk-s0508a1:1628_0": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:1629_0": "Buddhe cittaṃ pasādemi, dvipadindamhi tādine.",
  "atk-s0508a1:1630_0": "“Sohaṃ cittaṃ pasādetvā, dussaṃ datvāna satthuno;",
  "atk-s0508a1:1631_0": "Saraṇañca upāgacchiṃ, sāmacco saparijjano.",
  "atk-s0508a1:1632_0": "“Ekanavutito kappe, yaṃ kammamakariṃ tadā;",
  "atk-s0508a1:1633_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1634_0": "“Ito pannarase kappe, soḷasāsuṃ suvāhanā;",
  "atk-s0508a1:1635_0": "Sattaratanasampanno, cakkavattī mahabbalā.",
  "atk-s0508a1:1636_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1637_0": "Arahattaṃ pana patvā yadeva saṃvegavatthuṃ aṅkusaṃ katvā vipassanaṃ vaḍḍhetvā aññā adhigatā,",
  "atk-s0508a1:1637_1": "tassa saṃkittanamukhena aññaṃ byākaronto “cutā patantī”ti gāthaṃ abhāsi.",
  "atk-s0508a1:1638_0": "63.",
  "atk-s0508a1:1638_1": "Tattha cutāti bhaṭṭhā.",
  "atk-s0508a1:1638_2": "Patantīti anupatanti.",
  "atk-s0508a1:1638_3": "Patitāti cavanavasena bhūmiyaṃ patitā,",
  "atk-s0508a1:1638_4": "ākāse vā sampatanavasena patitā.",
  "atk-s0508a1:1638_5": "Giddhāti gedhaṃ āpannā.",
  "atk-s0508a1:1638_6": "Punarāgatāti punadeva upagatā. Ca-",
  "atk-s0508a1:1638_7": "saddo sabbattha yojetabbo.",
  "atk-s0508a1:1638_8": "Idaṃ vuttaṃ hoti –",
  "atk-s0508a1:1638_9": "patanti anupatanti ca idha kulalā,",
  "atk-s0508a1:1638_10": "itarassa mukhato cutā ca maṃsapesi,",
  "atk-s0508a1:1638_11": "cutā pana sā bhūmiyaṃ patitā ca,",
  "atk-s0508a1:1638_12": "giddhā gedhaṃ āpannā sabbeva kulalā punarāgatā.",
  "atk-s0508a1:1638_13": "Yathā cime kulalā,",
  "atk-s0508a1:1638_14": "evaṃ saṃsāre paribbhamantā sattā ye kusaladhammato cutā,",
  "atk-s0508a1:1638_15": "te patanti nirayādīsu,",
  "atk-s0508a1:1638_16": "evaṃ patitā ca,",
  "atk-s0508a1:1638_17": "sampattibhave ṭhitā tattha kāmasukhānuyogavasena kāmabhave rūpārūpabhavesu ca bhavanikantivasena giddhā",
  "atk-s0508a1:1638_18": "ca punarāgatā bhavato aparimuttattā tena tena bhavagāminā kammena taṃ taṃ bhavasaññitaṃ dukkhaṃ āgatā eva,",
  "atk-s0508a1:1638_19": "evaṃbhūtā ime sattā.",
  "atk-s0508a1:1638_20": "Mayā pana kataṃ kiccaṃ pariññādibhedaṃ soḷasavidhampi kiccaṃ kataṃ,",
  "atk-s0508a1:1638_21": "na dāni taṃ kātabbaṃ atthi.",
  "atk-s0508a1:1638_22": "Rataṃ rammaṃ ramitabbaṃ ariyehi sabbasaṅkhatavinissaṭaṃ nibbānaṃ rataṃ abhirataṃ rammaṃ.",
  "atk-s0508a1:1638_23": "Tena ca sukhenanvāgataṃ sukhaṃ phalasamāpattisukhena anuāgataṃ upagataṃ accantasukhaṃ nibbānaṃ,",
  "atk-s0508a1:1638_24": "sukhena vā sukhāpaṭipadābhūtena vipassanāsukhena maggasukhena ca anvāgataṃ phalasukhaṃ nibbānasukhañcāti attho veditabbo.",
  "atk-s0508a1:1639_0": "Pakkhattheragāthāvaṇṇanā niṭṭhitā.",
  "atk-s0508a1:1640_0": "4. Vimalakoṇḍaññattheragāthāvaṇṇanā",
  "atk-s0508a1:1641_0": "Dumavhayāya uppannoti vimalakoṇḍaññattherassa gāthā.",
  "atk-s0508a1:1641_1": "Kā uppatti?",
  "atk-s0508a1:1641_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito ekanavute",
  "atk-s0508a1:1641_3": "kappe vipassissa bhagavato kāle vibhavasampanne kule nibbattitvā viññutaṃ patto ekadivasaṃ vipassiṃ bhagavantaṃ",
  "atk-s0508a1:1641_4": "mahatiyā parisāya parivutaṃ dhammaṃ desentaṃ disvā pasannamānaso catūhi suvaṇṇapupphehi pūjesi.",
  "atk-s0508a1:1641_5": "Bhagavā tassa pasādasaṃvaḍḍhanatthaṃ tathārūpaṃ iddhābhisaṅkhāraṃ abhisaṅkhāresi,",
  "atk-s0508a1:1641_6": "yathā suvaṇṇābhā sakalaṃ taṃ padesaṃ ottharati.",
  "atk-s0508a1:1641_7": "Taṃ disvā bhiyyosomattāya pasannamānaso hutvā bhagavantaṃ vanditvā taṃ nimittaṃ gahetvā attano gehaṃ",
  "atk-s0508a1:1641_8": "gantvā buddhārammaṇaṃ pītiṃ avijahanto kenaci rogena kālaṃ katvā tusitesu upapanno aparāparaṃ puññāni",
  "atk-s0508a1:1641_9": "katvā devamanussesu saṃsaranto imasmiṃ buddhuppāde rājānaṃ bimbisāraṃ paṭicca ambapāliyā kucchimhi paṭisandhiṃ gaṇhi.",
  "atk-s0508a1:1641_10": "Rājā hi bimbisāro taruṇakāle ambapāliyā rūpasampattiṃ sutvā sañjātābhilāso katipayamanussaparivāro aññātakavesena",
  "atk-s0508a1:1641_11": "vesāliṃ gantvā ekarattiṃ tāya saṃvāsaṃ kappesi.",
  "atk-s0508a1:1641_12": "Tadā ayaṃ tassā kucchimhi paṭisandhiṃ aggahesi.",
  "atk-s0508a1:1641_13": "Sā ca gabbhassa patiṭṭhitabhāvaṃ tassa ārocesi.",
  "atk-s0508a1:1641_14": "Rājāpi attānaṃ jānāpetvā dātabbayuttakaṃ datvā pakkāmi.",
  "atk-s0508a1:1641_15": "Sā gabbhassa paripākamanvāya puttaṃ vijāyi,",
  "atk-s0508a1:1641_16": "“vimalo”tissa nāmaṃ ahosi,",
  "atk-s0508a1:1641_17": "pacchā vimalakoṇḍaññoti paññāyittha.",
  "atk-s0508a1:1641_18": "So vayappatto bhagavato vesāligamane buddhānubhāvaṃ disvā pasannamānaso pabbajitvā katapubbakicco vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:1641_19": "Tena vuttaṃ apadāne –",
  "atk-s0508a1:1642_0": "“Vipassī nāma bhagavā, lokajeṭṭho narāsabho;",
  "atk-s0508a1:1643_0": "Nisinno janakāyassa, desesi amataṃ padaṃ.",
  "atk-s0508a1:1644_0": "“Tassāhaṃ dhammaṃ sutvāna, dvipadinnassa tādino;",
  "atk-s0508a1:1645_0": "Soṇṇapupphāni cattāri, buddhassa abhiropayiṃ.",
  "atk-s0508a1:1646_0": "“Suvaṇṇacchadanaṃ āsi, yāvatā parisā tadā;",
  "atk-s0508a1:1647_0": "Buddhābhā ca suvaṇṇābhā, āloko vipulo ahu.",
  "atk-s0508a1:1648_0": "“Udaggacitto sumano, vedajāto katañjalī;",
  "atk-s0508a1:1649_0": "Vittisañjanano tesaṃ, diṭṭhadhammasukhāvaho.",
  "atk-s0508a1:1650_0": "“Āyācitvāna sambuddhaṃ, vanditvāna ca subbataṃ;",
  "atk-s0508a1:1651_0": "Pāmojjaṃ janayitvāna, sakaṃ bhavanupāgamiṃ.",
  "atk-s0508a1:1652_0": "“Bhavane upaviṭṭhohaṃ, buddhaseṭṭhaṃ anussariṃ;",
  "atk-s0508a1:1653_0": "Tena cittappasādena, tusitaṃ upapajjahaṃ.",
  "atk-s0508a1:1654_0": "“Ekanavutito kappe, yaṃ pupphamabhiropayiṃ;",
  "atk-s0508a1:1655_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1656_0": "“Soḷasāsiṃsu rājāno, nemisammatanāmakā;",
  "atk-s0508a1:1657_0": "Tetālīse ito kappe, cakkavattī mahabbalā.",
  "atk-s0508a1:1658_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1659_0": "Arahattaṃ pana patvā aññāpadesena aññaṃ byākaronto “dumavhayāyā”ti gāthaṃ abhāsi.",
  "atk-s0508a1:1660_0": "64.",
  "atk-s0508a1:1660_1": "Tattha dumavhayāyāti dumena ambena avhātabbāya,",
  "atk-s0508a1:1660_2": "ambapāliyāti attho.",
  "atk-s0508a1:1660_3": "Ādhāre cetaṃ bhummavacanaṃ.",
  "atk-s0508a1:1660_4": "Uppannoti tassā kucchiyaṃ uppanno uppajjamāno ca.",
  "atk-s0508a1:1660_5": "Jāto paṇḍaraketunāti dhavalavatthadhajattā “paṇḍaraketū”ti paññātena bimbisāraraññā hetubhūtena jāto,",
  "atk-s0508a1:1660_6": "taṃ paṭicca nibbattoti attho.",
  "atk-s0508a1:1660_7": "Uppannoti vā paṭhamābhinibbattidassanaṃ.",
  "atk-s0508a1:1660_8": "Tato hi jātoti abhijātidassanaṃ.",
  "atk-s0508a1:1660_9": "Vijāyanakālato paṭṭhāya hi loke jātavohāro.",
  "atk-s0508a1:1660_10": "Ettha ca “dumavhayāya uppanno”ti iminā attukkaṃsanabhāvaṃ apaneti,",
  "atk-s0508a1:1660_11": "anekapatiputtānampi visesādhigamasambhavañca dīpeti.",
  "atk-s0508a1:1660_12": "“Jāto paṇḍaraketunā”ti iminā viññātapitikadassanena paravambhanaṃ apaneti.",
  "atk-s0508a1:1660_13": "Ketuhāti mānappahāyī.",
  "atk-s0508a1:1660_14": "Māno hi uṇṇatilakkhaṇattā ketu viyāti ketu.",
  "atk-s0508a1:1660_15": "Tathā hi so “ketukamyatāpaccupaṭṭhāno”ti vuccati.",
  "atk-s0508a1:1660_16": "Ketunāyevāti paññāya eva.",
  "atk-s0508a1:1660_17": "Paññā hi anavajjadhammesu accuggataṭṭhena mārasenappamaddanena pubbaṅgamaṭṭhena ca ariyānaṃ dhajā nāma.",
  "atk-s0508a1:1660_18": "Tenāha “dhammo hi isinaṃ dhajo”ti.",
  "atk-s0508a1:1660_19": "Mahāketuṃ padhaṃsayīti mahāvisayatāya mahantā,",
  "atk-s0508a1:1660_20": "seyyamānajātimānādibhedato bahavo ca mānappakārā,",
  "atk-s0508a1:1660_21": "itare ca kilesadhammā samussitaṭṭhena ketu etassāti mahāketu māro pāpimā.",
  "atk-s0508a1:1660_22": "Taṃ balavidhamanavisayātikkamanavasena abhibhavi nibbisevanaṃ akāsīti.",
  "atk-s0508a1:1660_23": "“Mahāketuṃ padhaṃsayī”ti attānaṃ paraṃ viya dassento aññāpadesena arahattaṃ byākāsi.",
  "atk-s0508a1:1661_0": "Vimalakoṇḍaññattheragāthāvaṇṇanā niṭṭhitā.",
  "atk-s0508a1:1662_0": "5. Ukkhepakatavacchattheragāthāvaṇṇanā",
  "atk-s0508a1:1663_0": "Ukkhepakatavacchassāti āyasmato ukkhepakatavacchattherassa gāthā.",
  "atk-s0508a1:1663_1": "Kā uppatti?",
  "atk-s0508a1:1663_2": "Sopi kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito catunavute",
  "atk-s0508a1:1663_3": "kappe siddhatthassa bhagavato kāle kulagehe nibbattitvā viññutaṃ patto satthāraṃ uddissa māḷaṃ karontassa",
  "atk-s0508a1:1663_4": "pūgassa ekatthambhaṃ alabhantassa thambhaṃ datvā sahāyakiccaṃ akāsi.",
  "atk-s0508a1:1663_5": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1663_6": "sāvatthiyaṃ aññatarassa brāhmaṇassa putto hutvā nibbatti,",
  "atk-s0508a1:1663_7": "vacchotissa gottato āgatanāmaṃ.",
  "atk-s0508a1:1663_8": "So satthu santike dhammaṃ sutvā paṭiladdhasaddho pabbajitvā kosalaraṭṭhe gāmakāvāse vasanto āgatāgatānaṃ bhikkhūnaṃ santike dhammaṃ pariyāpuṇāti.",
  "atk-s0508a1:1663_9": "“Ayaṃ vinayo idaṃ suttantaṃ ayaṃ abhidhammo”ti pana paricchedaṃ na jānāti.",
  "atk-s0508a1:1663_10": "Athekadivasaṃ āyasmantaṃ dhammasenāpatiṃ pucchitvā yathāparicchedaṃ sabbaṃ sallakkhesi.",
  "atk-s0508a1:1663_11": "Dhammasaṅgītiyā pubbepi piṭakādisamaññā pariyattisaddhamme vavatthitā eva,",
  "atk-s0508a1:1663_12": "yato bhikkhūnaṃ vinayadharādivohāro.",
  "atk-s0508a1:1663_13": "So tepiṭakaṃ buddhavacanaṃ uggaṇhanto paripucchanto tattha vutte rūpārūpadhamme sallakkhetvā vipassanaṃ",
  "atk-s0508a1:1663_14": "paṭṭhapetvā sammasanto nacirasseva arahattaṃ pāpuṇi.",
  "atk-s0508a1:1663_15": "Tena vuttaṃ apadāne –",
  "atk-s0508a1:1664_0": "“Siddhatthassa bhagavato, mahāpūgagaṇo ahu;",
  "atk-s0508a1:1665_0": "Saraṇaṃ gatā ca te buddhaṃ, saddahanti tathāgataṃ.",
  "atk-s0508a1:1666_0": "“Sabbe saṅgamma mantetvā, māḷaṃ kubbanti satthuno;",
  "atk-s0508a1:1667_0": "Ekatthambhaṃ alabhantā, vicinanti brahāvane.",
  "atk-s0508a1:1668_0": "“Tehaṃ araññe disvāna, upagamma gaṇaṃ tadā;",
  "atk-s0508a1:1669_0": "Añjaliṃ paggahetvāna, paṭipucchiṃ gaṇaṃ ahaṃ.",
  "atk-s0508a1:1670_0": "“Te me puṭṭhā viyākaṃsu, sīlavanto upāsakā;",
  "atk-s0508a1:1671_0": "Māḷaṃ mayaṃ kattukāmā, ekatthambho na labbhati.",
  "atk-s0508a1:1672_0": "“Ekatthambhaṃ mamaṃ detha, ahaṃ dassāmi satthuno;",
  "atk-s0508a1:1673_0": "Āharissāmahaṃ thambhaṃ, appossukkā bhavantu te.",
  "atk-s0508a1:1674_0": "“Te me thambhaṃ pavecchiṃsu, pasannā tuṭṭhamānasā;",
  "atk-s0508a1:1675_0": "Tato paṭinivattitvā, agamaṃsu sakaṃ gharaṃ.",
  "atk-s0508a1:1676_0": "“Aciraṃ gate pūgagaṇe, thambhaṃ ahāsahaṃ tadā;",
  "atk-s0508a1:1677_0": "Haṭṭho haṭṭhena cittena, paṭhamaṃ ussapesahaṃ.",
  "atk-s0508a1:1678_0": "“Tena cittappasādena, vimānaṃ upapajjahaṃ;",
  "atk-s0508a1:1679_0": "Ubbiddhaṃ bhavanaṃ mayhaṃ, sattabhūmaṃ samuggataṃ.",
  "atk-s0508a1:1680_0": "“Vajjamānāsu bherīsu, paricāremahaṃ sadā;",
  "atk-s0508a1:1681_0": "Pañcapaññāsakappamhi, rājā āsiṃ yasodharo.",
  "atk-s0508a1:1682_0": "“Tatthāpi bhavanaṃ mayhaṃ, sattabhūmaṃ samuggataṃ;",
  "atk-s0508a1:1683_0": "Kūṭāgāravarūpetaṃ, ekatthambhaṃ manoramaṃ.",
  "atk-s0508a1:1684_0": "“Ekavīsatikappamhi, udeno nāma khattiyo;",
  "atk-s0508a1:1685_0": "Tatrāpi bhavanaṃ mayhaṃ, sattabhūmaṃ samuggataṃ.",
  "atk-s0508a1:1686_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:1687_0": "Anubhomi sukhaṃ sabbaṃ, ekatthambhassidaṃ phalaṃ.",
  "atk-s0508a1:1688_0": "“Catunnavutito kappe, yaṃ thambhamadadaṃ tadā;",
  "atk-s0508a1:1689_0": "Duggatiṃ nābhijānāmi, ekatthambhassidaṃ phalaṃ.",
  "atk-s0508a1:1690_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1691_0": "Arahattaṃ pana patvā katakiccattā akilāsubhāve ṭhito attano santikaṃ upagatānaṃ gahaṭṭhapabbajitānaṃ",
  "atk-s0508a1:1691_1": "anukampaṃ upādāya tepiṭakaṃ buddhavacanaṃ vīmaṃsitvā dhammaṃ desesi.",
  "atk-s0508a1:1691_2": "Desento ca ekadivasaṃ attānaṃ paraṃ viya katvā dassento –",
  "atk-s0508a1:1692_0": "65.",
  "atk-s0508a1:1693_0": "“Ukkhepakatavacchassa, saṅkalitaṃ bahūhi vassehi;",
  "atk-s0508a1:1694_0": "Taṃ bhāsati gahaṭṭhānaṃ, sunisinno uḷārapāmojjo”ti. – gāthaṃ abhāsi;",
  "atk-s0508a1:1695_0": "Tattha ukkhepakatavacchassāti kataukkhepavacchassa,",
  "atk-s0508a1:1695_1": "bhikkhuno santike visuṃ visuṃ uggahitaṃ vinayapadesaṃ suttapadesaṃ abhidhammapadesañca yathāparicchedaṃ",
  "atk-s0508a1:1695_2": "vinayasuttābhidhammānaṃyeva upari khipitvā sajjhāyanavasena tattha tattheva pakkhipitvā ṭhitavacchenāti",
  "atk-s0508a1:1695_3": "attho karaṇatthe hi idaṃ sāmivacanaṃ.",
  "atk-s0508a1:1695_4": "Saṅkalitaṃ bahūhi vassehīti bahukehi saṃvaccharehi sampiṇḍanavasena hadaye ṭhapitaṃ.",
  "atk-s0508a1:1695_5": "“Saṅkhalita”ntipi pāṭho,",
  "atk-s0508a1:1695_6": "saṅkhalitaṃ viya kataṃ ekābaddhavasena vācuggataṃ kataṃ.",
  "atk-s0508a1:1695_7": "Yaṃ buddhavacananti vacanaseso.",
  "atk-s0508a1:1695_8": "Tanti taṃ pariyattidhammaṃ bhāsati katheti.",
  "atk-s0508a1:1695_9": "Gahaṭṭhānanti tesaṃ yebhuyyatāya vuttaṃ.",
  "atk-s0508a1:1695_10": "Sunisinnoti tasmiṃ dhamme sammā niccalo nisinno,",
  "atk-s0508a1:1695_11": "lābhasakkārādiṃ apaccāsīsanto kevalaṃ vimuttāyatanasīseyeva ṭhatvā kathetīti attho.",
  "atk-s0508a1:1695_12": "Tenāha “uḷārapāmojjo”ti phalasamāpattisukhavasena dhammadesanāvaseneva ca uppannauḷārapāmojjoti.",
  "atk-s0508a1:1695_13": "Vuttañhetaṃ –",
  "atk-s0508a1:1696_0": "“Yathā yathāvuso bhikkhu,",
  "atk-s0508a1:1696_1": "yathāsutaṃ yathāpariyattaṃ dhammaṃ vitthārena paresaṃ deseti tathā tathā so tasmiṃ dhamme labhati atthavedaṃ,",
  "atk-s0508a1:1696_2": "labhati dhammavedaṃ,",
  "atk-s0508a1:1696_3": "labhati dhammūpasaṃhitaṃ pāmojja”ntiādi.",
  "atk-s0508a1:1697_0": "Ukkhepakatavacchattheragāthāvaṇṇanā niṭṭhitā.",
  "atk-s0508a1:1698_0": "6. Meghiyattheragāthāvaṇṇanā",
  "atk-s0508a1:1699_0": "Anusāsi mahāvīroti āyasmato meghiyattherassa gāthā.",
  "atk-s0508a1:1699_1": "Kā uppatti?",
  "atk-s0508a1:1699_2": "Ayampi purimabuddhesu katādhikāro tattha tattha bhave kusalabījāni ropento ito ekanavute kappe vipassissa",
  "atk-s0508a1:1699_3": "bhagavato kāle kulagehe nibbattitvā viññutaṃ pāpuṇi.",
  "atk-s0508a1:1699_4": "Tasmiñca samaye vipassī bhagavā buddhakiccassa pariyosānamāgamma āyusaṅkhāraṃ ossajji.",
  "atk-s0508a1:1699_5": "Tena pathavīkampādīsu uppannesu mahājano bhītatasito ahosi.",
  "atk-s0508a1:1699_6": "Atha naṃ vessavaṇo mahārājā tamatthaṃ vibhāvetvā samassāsesi.",
  "atk-s0508a1:1699_7": "Taṃ sutvā mahājano saṃvegappatto ahosi.",
  "atk-s0508a1:1699_8": "Tatthāyaṃ kulaputto buddhānubhāvaṃ sutvā satthari sañjātagāravabahumāno uḷāraṃ pītisomanassaṃ paṭisaṃvedesi.",
  "atk-s0508a1:1699_9": "So tena puññakammena devamanussesu saṃsaranto imasmiṃ buddhuppāde kapilavatthusmiṃ sākiyarājakule nibbatti,",
  "atk-s0508a1:1699_10": "tassa meghiyoti nāmaṃ ahosi.",
  "atk-s0508a1:1699_11": "So vayappatto satthu santike pabbajitvā bhagavantaṃ upaṭṭhahanto bhagavati jālikāyaṃ viharante kimikālāya",
  "atk-s0508a1:1699_12": "nadiyā tīre ramaṇīyaṃ ambavanaṃ disvā tattha viharitukāmo dve vāre bhagavatā vāretvā tatiyavāraṃ vissajjito",
  "atk-s0508a1:1699_13": "tattha gantvā micchāvitakkamakkhikāhi khajjamāno cittasamādhiṃ alabhitvā satthu santikaṃ gantvā tamatthaṃ ārocesi.",
  "atk-s0508a1:1699_14": "Athassa bhagavā “aparipakkāya, meghiya,",
  "atk-s0508a1:1699_15": "cetovimuttiyā pañca dhammā paripākāya saṃvattantī”tiādinā ovādaṃ adāsi.",
  "atk-s0508a1:1699_16": "So tasmiṃ ovāde ṭhatvā vipassanaṃ vaḍḍhetvā arahattaṃ pāpuṇi.",
  "atk-s0508a1:1699_17": "Tena vuttaṃ apadāne –",
  "atk-s0508a1:1700_0": "“Yadā vipassī lokaggo, āyusaṅkhāramossaji;",
  "atk-s0508a1:1701_0": "Pathavī sampakampittha, medanī jalamekhalā.",
  "atk-s0508a1:1702_0": "“Otataṃ vitataṃ mayhaṃ, suvicittavaṭaṃsakaṃ;",
  "atk-s0508a1:1703_0": "Bhavanampi pakampittha, buddhassa āyusaṅkhaye.",
  "atk-s0508a1:1704_0": "“Tāso mayhaṃ samuppanno, bhavane sampakampite;",
  "atk-s0508a1:1705_0": "Uppādo nu kimatthāya, āloko vipulo ahu.",
  "atk-s0508a1:1706_0": "“Vessavaṇo idhāgamma, nibbāpesi mahājanaṃ;",
  "atk-s0508a1:1707_0": "Pāṇabhūte bhayaṃ natthi, ekaggā hotha saṃvutā.",
  "atk-s0508a1:1708_0": "“Aho buddho aho dhammo, aho no satthu sampadā;",
  "atk-s0508a1:1709_0": "Yasmiṃ uppajjamānamhi, pathavī sampakampati.",
  "atk-s0508a1:1710_0": "“Buddhānubhāvaṃ kittetvā, kappaṃ saggamhi modahaṃ;",
  "atk-s0508a1:1711_0": "Avasesesu kappesu, kusalaṃ caritaṃ mayā.",
  "atk-s0508a1:1712_0": "“Ekanavutito kappe, yaṃ saññamalabhiṃ tadā;",
  "atk-s0508a1:1713_0": "Duggatiṃ nābhijānāmi, buddhasaññāyidaṃ phalaṃ.",
  "atk-s0508a1:1714_0": "“Ito cuddasakappamhi, rājā āsiṃ patāpavā;",
  "atk-s0508a1:1715_0": "Samito nāma nāmena, cakkavattī mahabbalo.",
  "atk-s0508a1:1716_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1717_0": "Arahattaṃ pana patvā satthu sammukhā ovādaṃ labhitvā “mayā arahattaṃ adhigata”nti aññaṃ byākaronto –",
  "atk-s0508a1:1718_0": "66.",
  "atk-s0508a1:1719_0": "“Anusāsi mahāvīro, sabbadhammāna pāragū;",
  "atk-s0508a1:1720_0": "Tassāhaṃ dhammaṃ sutvāna, vihāsiṃ santike sato;",
  "atk-s0508a1:1721_0": "Tisso vijjā anuppattā, kataṃ buddhassa sāsana”nti. – gāthaṃ abhāsi;",
  "atk-s0508a1:1722_0": "Tattha anusāsīti “aparipakkāya, meghiya,",
  "atk-s0508a1:1722_1": "cetovimuttiyā pañca dhammā paripākāya saṃvattantī”tiādinā ovadi anusiṭṭhiṃ adāsi.",
  "atk-s0508a1:1722_2": "Mahāvīroti mahāvikkanto,",
  "atk-s0508a1:1722_3": "vīriyapāramipāripūriyā caturaṅgasamannāgatavīriyādhiṭṭhānena anaññasādhāraṇacatubbidhasammappadhānasampattiyā ca mahāvīriyoti attho.",
  "atk-s0508a1:1722_4": "Sabbadhammāna pāragūti sabbesañca ñeyyadhammānaṃ pāraṃ pariyantaṃ ñāṇagamanena gato adhigatoti sabbadhammāna pāragū,",
  "atk-s0508a1:1722_5": "sabbaññūti attho.",
  "atk-s0508a1:1722_6": "Sabbesaṃ vā saṅkhatadhammānaṃ pārabhūtaṃ nibbānaṃ sayambhūñāṇena gato adhigatoti sabbadhammāna pāragū.",
  "atk-s0508a1:1722_7": "Tassāhaṃ dhammaṃ sutvānāti tassa buddhassa bhagavato sāmukkaṃsikaṃ taṃ catusaccadhammaṃ suṇitvā.",
  "atk-s0508a1:1722_8": "Vihāsiṃ santiketi ambavane micchāvitakkehi upadduto cālikā vihāraṃ gantvā satthu samīpeyeva vihāsiṃ.",
  "atk-s0508a1:1722_9": "Satoti satimā,",
  "atk-s0508a1:1722_10": "samathavipassanābhāvanāya appamattoti attho.",
  "atk-s0508a1:1722_11": "Ahanti idaṃ yathā “anusāsī”ti ettha “ma”nti evaṃ “vijjā anuppattā,",
  "atk-s0508a1:1722_12": "kataṃ buddhassa sāsana”nti ettha “mayā”ti pariṇāmetabbaṃ.",
  "atk-s0508a1:1722_13": "“Kataṃ buddhassa sāsana”nti ca iminā yathāvuttaṃ vijjāttayānuppattimeva satthu ovādapaṭikaraṇabhāvadassanena pariyāyantarena pakāseti.",
  "atk-s0508a1:1722_14": "Sīlakkhandhādiparipūraṇameva hi satthu sāsanakāritā.",
  "atk-s0508a1:1723_0": "Meghiyattheragāthāvaṇṇanā niṭṭhitā.",
  "atk-s0508a1:1724_0": "7. Ekadhammasavanīyattheragāthāvaṇṇanā",
  "atk-s0508a1:1725_0": "Kilesā jhāpitā mayhanti āyasmato ekadhammasavanīyattherassa gāthā.",
  "atk-s0508a1:1725_1": "Kā uppatti?",
  "atk-s0508a1:1725_2": "So kira padumuttarassa bhagavato kāle rukkhadevatā hutvā nibbatto katipaye bhikkhū maggamūḷhe mahāraññe",
  "atk-s0508a1:1725_3": "vicarante disvā anukampamāno attano bhavanato otaritvā te samassāsetvā bhojetvā yathādhippetaṭṭhānaṃ pāpesi.",
  "atk-s0508a1:1725_4": "So tena puññakammena devamanussesu saṃsaranto kassape bhagavati loke uppajjitvā katabuddhakicce parinibbute tasmiṃ kāle bārāṇasirājā kikī nāma ahosi.",
  "atk-s0508a1:1725_5": "Tasmiṃ kālaṅkate tassa puthuvindarājā nāma putto āsi.",
  "atk-s0508a1:1725_6": "Tassa putto susāmo nāma.",
  "atk-s0508a1:1725_7": "Tassa putto kikībrahmadatto nāma hutvā rajjaṃ kārento sāsane antarahite dhammassavanaṃ alabhanto,",
  "atk-s0508a1:1725_8": "“yo dhammaṃ deseti,",
  "atk-s0508a1:1725_9": "tassa sahassaṃ dammī”ti ghosāpetvā ekampi dhammakathikaṃ alabhanto,",
  "atk-s0508a1:1725_10": "“mayhaṃ pitupitāmahādīnaṃ kāle dhammo saṃvattati,",
  "atk-s0508a1:1725_11": "dhammakathikā sulabhā ahesuṃ.",
  "atk-s0508a1:1725_12": "Idāni pana catuppadikagāthāmattampi kathento dullabho.",
  "atk-s0508a1:1725_13": "Yāva dhammasaññā na vinassati,",
  "atk-s0508a1:1725_14": "tāvadeva pabbajissāmī”ti rajjaṃ pahāya himavantaṃ uddissa gacchantaṃ sakko devarājā āgantvā,",
  "atk-s0508a1:1725_15": "“aniccā vata saṅkhārā”ti gāthāya dhammaṃ kathetvā nivattesi.",
  "atk-s0508a1:1725_16": "So nivattitvā bahuṃ puññaṃ katvā devamanussesu saṃsaranto imasmiṃ buddhuppāde setabyanagare seṭṭhikule",
  "atk-s0508a1:1725_17": "nibbattitvā vayappatto bhagavati setabyanagare siṃsapāvane viharante satthāraṃ upasaṅkamitvā vanditvā",
  "atk-s0508a1:1725_18": "ekamantaṃ nisīdi.",
  "atk-s0508a1:1725_19": "Tassa satthā ajjhāsayaṃ oloketvā,",
  "atk-s0508a1:1725_20": "“aniccā vata saṅkhārā”ti imāya gāthāya dhammaṃ desesi.",
  "atk-s0508a1:1725_21": "Tassa tattha katādhikāratāya so aniccasaññāya pākaṭataraṃ hutvā upaṭṭhitāya paṭiladdhasaṃvego pabbajitvā",
  "atk-s0508a1:1725_22": "dhammasammasanaṃ paṭṭhapetvā dukkhasaññaṃ anattasaññañca manasikaronto vipassanaṃ ussukkāpetvā arahattaṃ pāpuṇi.",
  "atk-s0508a1:1725_23": "Tena vuttaṃ apadāne –",
  "atk-s0508a1:1726_0": "“Padumuttarabuddhassa, sāvakā vanacārino;",
  "atk-s0508a1:1727_0": "Vippanaṭṭhā brahāraññe, andhāva anusuyyare.",
  "atk-s0508a1:1728_0": "“Anussaritvā sambuddhaṃ, padumuttaranāyakaṃ;",
  "atk-s0508a1:1729_0": "Tassa te munino puttā, vippanaṭṭhā mahāvane.",
  "atk-s0508a1:1730_0": "“Bhavanā oruhitvāna, agamiṃ bhikkhusantikaṃ;",
  "atk-s0508a1:1731_0": "Tesaṃ maggañca ācikkhiṃ, bhojanañca adāsahaṃ.",
  "atk-s0508a1:1732_0": "“Tena kammena dvipadinda, lokajeṭṭha narāsabha;",
  "atk-s0508a1:1733_0": "Jātiyā sattavassohaṃ, arahattamapāpuṇiṃ.",
  "atk-s0508a1:1734_0": "“Sacakkhū nāma nāmena, dvādasa cakkavattino;",
  "atk-s0508a1:1735_0": "Sattaratanasampannā, pañcakappasate ito.",
  "atk-s0508a1:1736_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1737_0": "Tassa ekeneva dhammassavanena nipphannakiccattā ekadhammasavanīyotveva samaññā ahosi.",
  "atk-s0508a1:1737_1": "So arahā hutvā aññaṃ byākaronto –",
  "atk-s0508a1:1738_0": "67.",
  "atk-s0508a1:1739_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:1740_0": "Vikkhīṇo jātisaṃsāro, natthi dāni punabbhavo”ti. – gāthaṃ abhāsi;",
  "atk-s0508a1:1741_0": "Tattha kilesāti yasmiṃ santāne uppannā,",
  "atk-s0508a1:1741_1": "taṃ kilesenti vibādhenti upatāpenti vāti kilesā, rāgādayo.",
  "atk-s0508a1:1741_2": "Jhāpitāti indagginā viya rukkhagacchādayo ariyamaggañāṇagginā samūlaṃ daḍḍhā.",
  "atk-s0508a1:1741_3": "Mayhanti mayā,",
  "atk-s0508a1:1741_4": "mama santāne vā.",
  "atk-s0508a1:1741_5": "Bhavā sabbe samūhatāti kāmakammabhavādayo sabbe bhavā samugghāṭitā kilesānaṃ jhāpitattā.",
  "atk-s0508a1:1741_6": "Sati hi kilesavaṭṭe kammavaṭṭena bhavitabbaṃ.",
  "atk-s0508a1:1741_7": "Kammabhavānaṃ samūhatattā eva ca upapattibhavāpi samūhatā eva anuppattidhammatāya āpāditattā.",
  "atk-s0508a1:1741_8": "Vikkhīṇo jātisaṃsāroti jātiādiko –",
  "atk-s0508a1:1742_0": "“Khandhānañca paṭipāṭi, dhātuāyatanāna ca;",
  "atk-s0508a1:1743_0": "Abbocchinnaṃ vattamānā, saṃsāroti pavuccatī”ti. –",
  "atk-s0508a1:1744_0": "Vuttalakkhaṇo saṃsāro visesato khīṇo,",
  "atk-s0508a1:1744_1": "tasmā natthi dāni punabbhavo.",
  "atk-s0508a1:1744_2": "Yasmā āyatiṃ punabbhavo natthi,",
  "atk-s0508a1:1744_3": "tasmā vikkhīṇo jātisaṃsāro.",
  "atk-s0508a1:1744_4": "Tasmā ca punabbhavo natthi,",
  "atk-s0508a1:1744_5": "yasmā bhavā sabbe samūhatāti āvattetvā vattabbaṃ.",
  "atk-s0508a1:1744_6": "Atha vā vikkhīṇo jātisaṃsāro,",
  "atk-s0508a1:1744_7": "tato eva natthi dāni punabbhavoti yojetabbaṃ.",
  "atk-s0508a1:1745_0": "Ekadhammasavanīyattheragāthāvaṇṇanā niṭṭhitā.",
  "atk-s0508a1:1746_0": "8. Ekudāniyattheragāthāvaṇṇanā",
  "atk-s0508a1:1747_0": "Adhicetaso appamajjatoti āyasmato ekudāniyattherassa gāthā.",
  "atk-s0508a1:1747_1": "Kā uppatti?",
  "atk-s0508a1:1747_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto atthadassissa",
  "atk-s0508a1:1747_3": "bhagavato kāle yakkhasenāpati hutvā nibbatto satthari parinibbute,",
  "atk-s0508a1:1747_4": "“alābhā vata me,",
  "atk-s0508a1:1747_5": "dulladdhaṃ vata me,",
  "atk-s0508a1:1747_6": "yohaṃ satthudharamānakāle dānādipuññaṃ kātuṃ nālattha”nti paridevasokamāpanno ahosi.",
  "atk-s0508a1:1747_7": "Atha naṃ sāgaro nāma satthu sāvako sokaṃ vinodetvā satthu thūpapūjāyaṃ niyojesi.",
  "atk-s0508a1:1747_8": "So pañca vassāni thūpaṃ pūjetvā tato cuto tena puññena devamanussesu eva saṃsaranto kassapassa bhagavato",
  "atk-s0508a1:1747_9": "kāle kulagehe nibbattitvā viññutaṃ patto kālena kālaṃ satthu santikaṃ upasaṅkami.",
  "atk-s0508a1:1747_10": "Tasmiñca samaye satthā “adhicetaso”ti gāthāya sāvake abhiṇhaṃ ovadi.",
  "atk-s0508a1:1747_11": "So taṃ sutvā saddhājāto pabbaji.",
  "atk-s0508a1:1747_12": "Pabbajitvā ca pana tameva gāthaṃ punappunaṃ parivatteti.",
  "atk-s0508a1:1747_13": "So tattha vīsativassasahassāni samaṇadhammaṃ karonto ñāṇassa aparipakkattā visesaṃ nibbattetu nāsakkhi.",
  "atk-s0508a1:1747_14": "Tato pana cuto devaloke nibbattitvā aparāparaṃ sugatīsuyeva saṃsaranto imasmiṃ buddhuppāde sāvatthiyaṃ",
  "atk-s0508a1:1747_15": "vibhavasampannassa brāhmaṇassa putto hutvā nibbatto viññutaṃ patvā jetavanapaṭiggahaṇasamaye buddhānubhāvaṃ",
  "atk-s0508a1:1747_16": "disvā paṭiladdhasaddho pabbajitvā katapubbakicco araññe viharanto satthu santikaṃ agamāsi.",
  "atk-s0508a1:1747_17": "Tasmiñca samaye satthā āyasmantaṃ sāriputtaṃ attano avidūre adhicittamanuyuttaṃ disvā “adhicetaso”ti imaṃ udānaṃ udānesi.",
  "atk-s0508a1:1747_18": "Taṃ sutvā ayaṃ cirakālaṃ bhāvanāya araññe viharantopi kālena kālaṃ tameva gāthaṃ udāneti,",
  "atk-s0508a1:1747_19": "tenassa ekudāniyoti samaññā udapādi.",
  "atk-s0508a1:1747_20": "So athekadivasaṃ cittekaggataṃ labhitvā vipassanaṃ vaḍḍhetvā arahattaṃ pāpuṇi.",
  "atk-s0508a1:1747_21": "Tena vuttaṃ apadāne –",
  "atk-s0508a1:1748_0": "“Atthadassimhi sugate, nibbute samanantarā;",
  "atk-s0508a1:1749_0": "Yakkhayoniṃ upapajjiṃ, yasaṃ patto cahaṃ tadā.",
  "atk-s0508a1:1750_0": "“Dulladdhaṃ vata me āsi, duppabhātaṃ duruṭṭhitaṃ;",
  "atk-s0508a1:1751_0": "Yaṃ me bhoge vijjamāne, parinibbāyi cakkhumā.",
  "atk-s0508a1:1752_0": "“Mama saṅkappamaññāya, sāgaro nāma sāvako;",
  "atk-s0508a1:1753_0": "Mamuddharitukāmo so, āgacchi mama santikaṃ.",
  "atk-s0508a1:1754_0": "“Kiṃ nu socasi mā bhāyi, cara dhammaṃ sumedhasa;",
  "atk-s0508a1:1755_0": "Anuppadinnā buddhena, sabbesaṃ bījasampadā.",
  "atk-s0508a1:1756_0": "“Yo ce pūreyya sambuddhaṃ, tiṭṭhantaṃ lokanāyakaṃ;",
  "atk-s0508a1:1757_0": "Dhātuṃ sāsapamattampi, nibbutassāpi pūjaye.",
  "atk-s0508a1:1758_0": "“Same cittappasādamhi, samaṃ puññaṃ mahaggataṃ;",
  "atk-s0508a1:1759_0": "Tasmā thūpaṃ karitvāna, pūjehi jinadhātuyo.",
  "atk-s0508a1:1760_0": "“Sāgarassa vaco sutvā, buddhathūpaṃ akāsahaṃ;",
  "atk-s0508a1:1761_0": "Pañcavasse paricariṃ, munino thūpamuttamaṃ.",
  "atk-s0508a1:1762_0": "“Tena kammena dvipadinda, lokajeṭṭha narāsabha;",
  "atk-s0508a1:1763_0": "Sampattiṃ anubhotvāna, arahattamapāpuṇiṃ.",
  "atk-s0508a1:1764_0": "“Bhūripaññā ca cattāro, sattakappasate ito;",
  "atk-s0508a1:1765_0": "Sattaratanasampannā, cakkavattī mahabbalā.",
  "atk-s0508a1:1766_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1767_0": "Arahattaṃ pana patvā vimuttisukhena viharanto ekadivasaṃ āyasmatā dhammabhaṇḍāgārikena paṭibhānaṃ vīmaṃsituṃ, “āvuso,",
  "atk-s0508a1:1767_1": "mayhaṃ dhammaṃ bhaṇāhī”ti ajjhiṭṭho cirakālaparicitattā –",
  "atk-s0508a1:1768_0": "68.",
  "atk-s0508a1:1769_0": "“Adhicetaso appamajjato, munino monapathesu sikkhato;",
  "atk-s0508a1:1770_0": "Sokā na bhavanti tādino, upasantassa sadā satīmato”ti. –",
  "atk-s0508a1:1771_0": "Imameva gāthaṃ abhāsi.",
  "atk-s0508a1:1772_0": "Tattha adhicetasoti adhicittavato,",
  "atk-s0508a1:1772_1": "sabbacittānaṃ adhikena arahattaphalacittena samannāgatassāti attho.",
  "atk-s0508a1:1772_2": "Appamajjatoti nappamajjato,",
  "atk-s0508a1:1772_3": "appamādena anavajjadhammesu sātaccakiriyāya samannāgatassāti vuttaṃ hoti.",
  "atk-s0508a1:1772_4": "Muninoti “yo munāti ubho loke,",
  "atk-s0508a1:1772_5": "muni tena pavuccatī”ti evaṃ ubhayalokamunanena vā,",
  "atk-s0508a1:1772_6": "monaṃ vuccati ñāṇaṃ,",
  "atk-s0508a1:1772_7": "tena arahattaphalapaññāsaṅkhātena monena samannāgatatāya vā khīṇāsavo muni nāma,",
  "atk-s0508a1:1772_8": "tassa munino.",
  "atk-s0508a1:1772_9": "Monapathesu sikkhatoti arahattañāṇasaṅkhātassa monassa pathesu upāyamaggesu sattatiṃsabodhipakkhiyadhammesu,",
  "atk-s0508a1:1772_10": "tīsu vā sikkhāsu sikkhato.",
  "atk-s0508a1:1772_11": "Idañca pubbabhāgapaṭipadaṃ gahetvā vuttaṃ.",
  "atk-s0508a1:1772_12": "Pariniṭṭhitasikkho hi arahā,",
  "atk-s0508a1:1772_13": "tasmā evaṃ sikkhato,",
  "atk-s0508a1:1772_14": "imāya sikkhāya munibhāvaṃ pattassa muninoti evamettha attho daṭṭhabbo.",
  "atk-s0508a1:1772_15": "Yasmā cetadevaṃ tasmā heṭṭhimamaggaphalacittānaṃ vasena adhicetaso,",
  "atk-s0508a1:1772_16": "catusaccasambodhipaṭipattiyaṃ appamādavasena appamajjato,",
  "atk-s0508a1:1772_17": "aggamaggañāṇasamannāgamena muninoti evametesaṃ padānaṃ attho yujjatiyeva.",
  "atk-s0508a1:1772_18": "Atha vā “appamajjato sikkhato” padhānahetū akkhātāti daṭṭhabbā.",
  "atk-s0508a1:1772_19": "Tasmā appamajjanahetu sikkhanahetu ca adhicetasoti attho.",
  "atk-s0508a1:1773_0": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā sokā cittasantāpā na honti.",
  "atk-s0508a1:1773_1": "Atha vā tādilakkhaṇappattassa asekkhamunino sokā na bhavantīti.",
  "atk-s0508a1:1773_2": "Upasantassāti rāgādīnaṃ accantūpasamena upasantassa.",
  "atk-s0508a1:1773_3": "Sadā satīmatoti sativepullappattiyā niccakālaṃ satiyā avirahitassa.",
  "atk-s0508a1:1774_0": "Ettha ca “adhicetaso”ti iminā adhicittasikkhā,",
  "atk-s0508a1:1774_1": "“appamajjato”ti iminā adhisīlasikkhā,",
  "atk-s0508a1:1774_2": "“munino monapathesu sikkhato”ti etehi adhipaññāsikkhā.",
  "atk-s0508a1:1774_3": "“Munino”ti vā etena adhipaññāsikkhā,",
  "atk-s0508a1:1774_4": "“monapathesu sikkhato”ti etena tāsaṃ lokuttarasikkhānaṃ pubbabhāgapaṭipadā,",
  "atk-s0508a1:1774_5": "“sokā na bhavantī”tiādīhi sikkhāpāripūriyā ānisaṃsā pakāsitāti veditabbaṃ ayameva ca therassa aññābyākaraṇagāthā ahosi.",
  "atk-s0508a1:1775_0": "Ekudāniyattheragāthāvaṇṇanā niṭṭhitā.",
  "atk-s0508a1:1776_0": "9. Channattheragāthāvaṇṇanā",
  "atk-s0508a1:1777_0": "Sutvāna dhammaṃ mahato mahārasanti āyasmato channattherassa gāthā.",
  "atk-s0508a1:1777_1": "Kā uppatti?",
  "atk-s0508a1:1777_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto siddhatthassa",
  "atk-s0508a1:1777_3": "bhagavato kāle kulagehe nibbattitvā viññutaṃ patto ekadivasaṃ siddhatthaṃ bhagavantaṃ aññataraṃ rukkhamūlaṃ",
  "atk-s0508a1:1777_4": "upagacchantaṃ disvā pasannacitto mudusamphassaṃ paṇṇasantharaṃ santharitvā adāsi.",
  "atk-s0508a1:1777_5": "Pupphehi ca samantato okiritvā pūjaṃ akāsi.",
  "atk-s0508a1:1777_6": "So tena puññakammena devaloke nibbattitvā punapi aparāparaṃ puññāni katvā sugatīsuyeva saṃsaranto amhākaṃ",
  "atk-s0508a1:1777_7": "bhagavato kāle suddhodanamahārājassa gehe dāsiyā kucchimhi nibbatti,",
  "atk-s0508a1:1777_8": "channotissa nāmaṃ ahosi,",
  "atk-s0508a1:1777_9": "bodhisattena sahajāto.",
  "atk-s0508a1:1777_10": "So satthu ñātisamāgame paṭiladdhasaddho pabbajitvā bhagavati pemena,",
  "atk-s0508a1:1777_11": "“amhākaṃ buddho,",
  "atk-s0508a1:1777_12": "amhākaṃ dhammo”ti mamattaṃ uppādetvā sinehaṃ chindituṃ asakkonto samaṇadhammaṃ akatvā satthari parinibbute",
  "atk-s0508a1:1777_13": "satthārā āṇattavidhinā katena brahmadaṇḍena santajjito saṃvegappatto hutvā sinehaṃ chinditvā vipassanto",
  "atk-s0508a1:1777_14": "nacireneva arahattaṃ pāpuṇi.",
  "atk-s0508a1:1777_15": "Tena vuttaṃ apadāne –",
  "atk-s0508a1:1778_0": "“Siddhatthassa bhagavato, adāsiṃ paṇṇasantharaṃ;",
  "atk-s0508a1:1779_0": "Samantā upahārañca, kusumaṃ okiriṃ ahaṃ.",
  "atk-s0508a1:1780_0": "“Pāsādevaṃ guṇaṃ rammaṃ, anubhomi mahārahaṃ;",
  "atk-s0508a1:1781_0": "Mahagghāni ca pupphāni, sayanebhisavanti me.",
  "atk-s0508a1:1782_0": "“Sayanehaṃ tuvaṭṭāmi, vicitte pupphasanthate;",
  "atk-s0508a1:1783_0": "Pupphavuṭṭhi ca sayane, abhivassati tāvade.",
  "atk-s0508a1:1784_0": "“Catunnavutito kappe, adāsiṃ paṇṇasantharaṃ;",
  "atk-s0508a1:1785_0": "Duggatiṃ nābhijānāmi, santharassa idaṃ phalaṃ.",
  "atk-s0508a1:1786_0": "“Tiṇasantharakā nāma, sattete cakkavattino;",
  "atk-s0508a1:1787_0": "Ito te pañcame kappe, uppajjiṃsu janādhipā.",
  "atk-s0508a1:1788_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1789_0": "Arahattaṃ pana patvā vimuttisukhasantappito pītivegavissaṭṭhaṃ udānaṃ udānento –",
  "atk-s0508a1:1790_0": "69.",
  "atk-s0508a1:1791_0": "“Sutvāna dhammaṃ mahato mahārasaṃ,",
  "atk-s0508a1:1792_0": "Sabbaññutaññāṇavarena desitaṃ;",
  "atk-s0508a1:1793_0": "Maggaṃ papajjiṃ amatassa pattiyā,",
  "atk-s0508a1:1794_0": "So yogakkhemassa pathassa kovido”ti. – gāthaṃ abhāsi;",
  "atk-s0508a1:1795_0": "Tattha sutvānāti suṇitvā,",
  "atk-s0508a1:1795_1": "sotena gahetvā ohitasoto sotadvārānusārena upadhāretvā.",
  "atk-s0508a1:1795_2": "Dhammanti catusaccadhammaṃ.",
  "atk-s0508a1:1795_3": "Mahatoti bhagavato.",
  "atk-s0508a1:1795_4": "Bhagavā hi mahantehi uḷāratamehi sīlādiguṇehi samannāgatattā,",
  "atk-s0508a1:1795_5": "sadevakena lokena visesato mahanīyatāya ca “mahā”ti vuccati,",
  "atk-s0508a1:1795_6": "yā tassa mahāsamaṇoti samaññā jātā.",
  "atk-s0508a1:1795_7": "Nissakkavacanañcetaṃ “mahato dhammaṃ sutvānā”ti.",
  "atk-s0508a1:1795_8": "Mahārasanti vimuttirasassa dāyakattā uḷārarasaṃ.",
  "atk-s0508a1:1795_9": "Sabbaññutaññāṇavarena desitanti sabbaṃ jānātīti sabbaññū,",
  "atk-s0508a1:1795_10": "tassa bhāvo sabbaññutā.",
  "atk-s0508a1:1795_11": "Ñāṇameva varaṃ,",
  "atk-s0508a1:1795_12": "ñāṇesu vā varanti ñāṇavaraṃ,",
  "atk-s0508a1:1795_13": "sabbaññutā ñāṇavaraṃ etassāti sabbaññutaññāṇavaro, bhagavā.",
  "atk-s0508a1:1795_14": "Tena sabbaññutaññāṇasaṅkhātaaggañāṇena vā karaṇabhūtena desitaṃ kathitaṃ dhammaṃ sutvānāti yojanā.",
  "atk-s0508a1:1795_15": "Yaṃ panettha vattabbaṃ,",
  "atk-s0508a1:1795_16": "taṃ paramatthadīpaniyaṃ itivuttakavaṇṇanāyaṃ vuttanayena veditabbaṃ.",
  "atk-s0508a1:1795_17": "Magganti aṭṭhaṅgikaṃ ariyamaggaṃ.",
  "atk-s0508a1:1795_18": "Papajjinti paṭipajjiṃ.",
  "atk-s0508a1:1795_19": "Amatassa pattiyāti nibbānassa adhigamāya upāyabhūtaṃ paṭipajjinti yojanā.",
  "atk-s0508a1:1795_20": "Soti so bhagavā.",
  "atk-s0508a1:1795_21": "Yogakkhemassa pathassa kovidoti catūhi yogehi anupaddutassa nibbānassa yo patho,",
  "atk-s0508a1:1795_22": "tassa kovido tattha sukusalo.",
  "atk-s0508a1:1795_23": "Ayañhettha attho –",
  "atk-s0508a1:1795_24": "bhagavato catusaccadesanaṃ sutvā amatādhigamūpāyamaggaṃ ahaṃ paṭipajjiṃ paṭipajjanamaggaṃ mayā kataṃ,",
  "atk-s0508a1:1795_25": "so eva pana bhagavā sabbathā yogakkhemassa pathassa kovido,",
  "atk-s0508a1:1795_26": "parasantāne vā paramanesu kusalo,",
  "atk-s0508a1:1795_27": "yassa saṃvidhānamāgamma ahampi maggaṃ paṭipajjinti.",
  "atk-s0508a1:1795_28": "Ayameva ca therassa aññābyākaraṇagāthā ahosīti.",
  "atk-s0508a1:1796_0": "Channattheragāthāvaṇṇanā niṭṭhitā.",
  "atk-s0508a1:1797_0": "10. Puṇṇattheragāthāvaṇṇanā",
  "atk-s0508a1:1798_0": "Sīlamevāti āyasmato puṇṇattherassa gāthā.",
  "atk-s0508a1:1798_1": "Kā uppatti?",
  "atk-s0508a1:1798_2": "Sopi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekanavute",
  "atk-s0508a1:1798_3": "kappe buddhasuññe loke brāhmaṇakule nibbattitvā vayappatto brāhmaṇasippesu nipphattiṃ gantvā kāmesu ādīnavaṃ",
  "atk-s0508a1:1798_4": "disvā gharāvāsaṃ pahāya tāpasapabbajjaṃ pabbajitvā himavantappadese paṇṇakuṭiṃ katvā vāsaṃ kappesi.",
  "atk-s0508a1:1798_5": "Tassa vasanaṭṭhānassa avidūre ekasmiṃ pabbhāre paccekabuddho ābādhiko hutvā parinibbāyi,",
  "atk-s0508a1:1798_6": "tassa parinibbānasamaye mahā āloko ahosi.",
  "atk-s0508a1:1798_7": "Taṃ disvā so,",
  "atk-s0508a1:1798_8": "“kathaṃ nu kho ayaṃ āloko uppanno”ti vīmaṃsanavasena ito cito ca āhiṇḍanto pabbhāre paccekasambuddhaṃ",
  "atk-s0508a1:1798_9": "parinibbutaṃ disvā gandhadārūni saṃkaḍḍhitvā sarīraṃ jhāpetvā gandhodakena upasiñci.",
  "atk-s0508a1:1798_10": "Tattheko devaputto antalikkhe ṭhatvā evamāha – “sādhu, sādhu,",
  "atk-s0508a1:1798_11": "sappurisa,",
  "atk-s0508a1:1798_12": "bahuṃ tayā puññaṃ pasavantena pūritaṃ sugatisaṃvattaniyaṃ kammaṃ tena tvaṃ sugatīsuyeva uppajjissasi,",
  "atk-s0508a1:1798_13": "‘puṇṇo’ti ca te nāmaṃ bhavissatī”ti.",
  "atk-s0508a1:1798_14": "So tena puññakammena devamanussesu saṃsaranto imasmiṃ buddhuppāde sunāparantajanapade suppārakapaṭṭane gahapatikule nibbatti,",
  "atk-s0508a1:1798_15": "puṇṇotissa nāmaṃ ahosi.",
  "atk-s0508a1:1798_16": "So vayappatto vāṇijjavasena mahatā satthena saddhiṃ sāvatthiṃ gato.",
  "atk-s0508a1:1798_17": "Tena ca samayena bhagavā sāvatthiyaṃ viharati.",
  "atk-s0508a1:1798_18": "Atha so sāvatthivāsīhi upāsakehi saddhiṃ vihāraṃ gato satthu santike dhammaṃ sutvā paṭiladdhasaddho pabbajitvā",
  "atk-s0508a1:1798_19": "vattapaṭivattehi ācariyupajjhāye ārādhento vihāsi.",
  "atk-s0508a1:1798_20": "So ekadivasaṃ satthāraṃ upasaṅkamitvā,",
  "atk-s0508a1:1798_21": "“sādhu maṃ,",
  "atk-s0508a1:1798_22": "bhante bhagavā,",
  "atk-s0508a1:1798_23": "saṃkhittena ovādena ovadatu,",
  "atk-s0508a1:1798_24": "yamahaṃ sutvā sunāparantajanapade vihareyya”nti āha.",
  "atk-s0508a1:1798_25": "Tassa bhagavā,",
  "atk-s0508a1:1798_26": "“santi kho, puṇṇa,",
  "atk-s0508a1:1798_27": "cakkhuviññeyyā rūpā”tiādinā ovādaṃ datvā sīhanādaṃ nadāpetvā vissajjesi.",
  "atk-s0508a1:1798_28": "So bhagavantaṃ vanditvā sunāparantajanapadaṃ gantvā suppārakapaṭṭane viharanto samathavipassanaṃ ussukkāpetvā tisso vijjā sacchākāsi.",
  "atk-s0508a1:1798_29": "Tena vuttaṃ apadāne –",
  "atk-s0508a1:1799_0": "“Pabbhārakūṭaṃ nissāya, sayambhū aparājito;",
  "atk-s0508a1:1800_0": "Ābādhiko ca so buddho, vasati pabbatantare.",
  "atk-s0508a1:1801_0": "“Mama assamasāmantā, panādo āsi tāvade;",
  "atk-s0508a1:1802_0": "Buddhe nibbāyamānamhi, āloko udapajjatha.",
  "atk-s0508a1:1803_0": "“Yāvatā vanasaṇḍasmiṃ, acchakokataracchakā;",
  "atk-s0508a1:1804_0": "Vāḷā ca kesarī sabbe, abhigajjiṃsu tāvade.",
  "atk-s0508a1:1805_0": "“Uppātaṃ tamahaṃ disvā, pabbhāraṃ agamāsahaṃ;",
  "atk-s0508a1:1806_0": "Tatthaddasāsiṃ sambuddhaṃ, nibbutaṃ aparājitaṃ.",
  "atk-s0508a1:1807_0": "“Suphullaṃ sālarājaṃva, sataraṃsiṃva uggataṃ;",
  "atk-s0508a1:1808_0": "Vītaccikaṃva aṅgāraṃ, nibbutaṃ aparājitaṃ.",
  "atk-s0508a1:1809_0": "“Tiṇaṃ kaṭṭhañca pūretvā, citakaṃ tatthakāsahaṃ;",
  "atk-s0508a1:1810_0": "Citakaṃ sukataṃ katvā, sarīraṃ jhāpayiṃ ahaṃ.",
  "atk-s0508a1:1811_0": "“Sarīraṃ jhāpayitvāna, gandhatoyaṃ samokiriṃ;",
  "atk-s0508a1:1812_0": "Antalikkhe ṭhito yakkho, nāmamaggahi tāvade.",
  "atk-s0508a1:1813_0": "“Yaṃ pūritaṃ tayā kiccaṃ, sayambhussa mahesino;",
  "atk-s0508a1:1814_0": "Puṇṇako nāma nāmena, sadā hohi tuvaṃ mune.",
  "atk-s0508a1:1815_0": "“Tamhā kāyā cavitvāna, devalokaṃ agacchahaṃ;",
  "atk-s0508a1:1816_0": "Tattha dibbamayo gandho, antalikkhā pavassati.",
  "atk-s0508a1:1817_0": "“Tatrāpi nāmadheyyaṃ me, puṇṇakoti ahū tadā;",
  "atk-s0508a1:1818_0": "Devabhūto manusso vā, saṅkappaṃ pūrayāmahaṃ.",
  "atk-s0508a1:1819_0": "“Idaṃ pacchimakaṃ mayhaṃ, carimo vattate bhavo;",
  "atk-s0508a1:1820_0": "Idhāpi puṇṇako nāma, nāmadheyyaṃ pakāsati.",
  "atk-s0508a1:1821_0": "“Tosayitvāna sambuddhaṃ, gotamaṃ sakyapuṅgavaṃ;",
  "atk-s0508a1:1822_0": "Sabbāsave pariññāya, viharāmi anāsavo.",
  "atk-s0508a1:1823_0": "“Ekanavutito kappe, yaṃ kammamakariṃ tadā;",
  "atk-s0508a1:1824_0": "Duggatiṃ nābhijānāmi, tanukiccassidaṃ phalaṃ.",
  "atk-s0508a1:1825_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1826_0": "Arahattaṃ pana patvā thero bahū manusse sāsane abhippasādesi.",
  "atk-s0508a1:1826_1": "Yato pañcasatamattā purisā upāsakattaṃ pañcasatamattā ca itthiyo upāsikābhāvaṃ paṭivedesuṃ.",
  "atk-s0508a1:1826_2": "So tattha rattacandanena candanamāḷaṃ nāma gandhakuṭiṃ kārāpetvā,",
  "atk-s0508a1:1826_3": "“satthā pañcahi bhikkhusatehi saddhiṃ māḷaṃ paṭicchatū”ti bhagavantaṃ pupphadūtena nimantesi.",
  "atk-s0508a1:1826_4": "Bhagavā ca iddhānubhāvena tattakehi bhikkhūhi saddhiṃ tattha gantvā candanamāḷaṃ paṭiggahetvā aruṇe anuṭṭhiteyeva paccāgamāsi.",
  "atk-s0508a1:1826_5": "Thero aparabhāge parinibbānasamaye aññaṃ byākaronto –",
  "atk-s0508a1:1827_0": "70.",
  "atk-s0508a1:1828_0": "“Sīlameva idha aggaṃ, paññavā pana uttamo;",
  "atk-s0508a1:1829_0": "Manussesu ca devesu, sīlapaññāṇato jaya”nti. – gāthaṃ abhāsi;",
  "atk-s0508a1:1830_0": "Tattha sīlanti sīlanaṭṭhena sīlaṃ,",
  "atk-s0508a1:1830_1": "patiṭṭhānaṭṭhena samādhānaṭṭhena cāti attho.",
  "atk-s0508a1:1830_2": "Sīlañhi sabbaguṇānaṃ patiṭṭhā, tenāha –",
  "atk-s0508a1:1830_3": "“sīle patiṭṭhāya naro sapañño”ti.",
  "atk-s0508a1:1830_4": "Samādahati ca taṃ kāyavācāavippakiṇṇaṃ karotīti attho.",
  "atk-s0508a1:1830_5": "Tayidaṃ sīlameva aggaṃ sabbaguṇānaṃ mūlabhāvato pamukhabhāvato ca. Yathāha –",
  "atk-s0508a1:1830_6": "“tasmātiha,",
  "atk-s0508a1:1830_7": "tvaṃ bhikkhu,",
  "atk-s0508a1:1830_8": "ādimeva visodhehi kusalesu dhammesu.",
  "atk-s0508a1:1830_9": "Ko cādi kusalānaṃ dhammānaṃ sīlañca suvisuddha”nti,",
  "atk-s0508a1:1830_10": "“pātimokkhanti mukhametaṃ pamukhameta”nti ca ādi.",
  "atk-s0508a1:1830_11": "Idhāti nipātamattaṃ.",
  "atk-s0508a1:1830_12": "Paññavāti ñāṇasampanno.",
  "atk-s0508a1:1830_13": "So uttamo seṭṭho pavaroti puggalādhiṭṭhānāya gāthāya paññāyayeva seṭṭhabhāvaṃ dasseti.",
  "atk-s0508a1:1830_14": "Paññuttarā hi kusalā dhammā.",
  "atk-s0508a1:1830_15": "Idāni taṃ sīlapaññānaṃ aggaseṭṭhabhāvaṃ kāraṇato dasseti “manussesu ca devesu,",
  "atk-s0508a1:1830_16": "sīlapaññāṇato jaya”nti ca.",
  "atk-s0508a1:1830_17": "Sīlapaññāṇahetu paṭipakkhajayo kāmakilesajayo hotīti attho.",
  "atk-s0508a1:1831_0": "Puṇṇattheragāthāvaṇṇanā niṭṭhitā.",
  "atk-s0508a1:1832_0": "Sattamavaggavaṇṇanā niṭṭhitā.",
  "atk-s0508a1:1833_0": "8. Aṭṭhamavaggo",
  "atk-s0508a1:1834_0": "1. Vacchapālattheragāthāvaṇṇanā",
  "atk-s0508a1:1835_0": "Susukhumanipuṇatthadassināti āyasmato vacchapālattherassa gāthā.",
  "atk-s0508a1:1835_1": "Kā uppatti?",
  "atk-s0508a1:1835_2": "Ayampi purimabuddhesu katādhikāro tattha tattha bhave puññāni ācinanto devamanussesu saṃsaranto ito ekanavute",
  "atk-s0508a1:1835_3": "kappe brāhmaṇakule nibbattitvā brāhmaṇasippesu nipphattiṃ gantvā aggiṃ paricaranto ekadivasaṃ mahatiyā",
  "atk-s0508a1:1835_4": "kaṃsapātiyā pāyāsaṃ ādāya dakkhiṇeyyaṃ pariyesanto vipassiṃ bhagavantaṃ ākāse caṅkamantaṃ disvā acchariyabbhutacittajāto",
  "atk-s0508a1:1835_5": "bhagavantaṃ abhivādetvā dātukāmataṃ dassesi.",
  "atk-s0508a1:1835_6": "Paṭiggahesi bhagavā anukampaṃ upādāya.",
  "atk-s0508a1:1835_7": "So tena puññakammena devamanussesu saṃsaranto imasmiṃ buddhuppāde rājagahe vibhavasampannassa brāhmaṇassa putto hutvā nibbatti,",
  "atk-s0508a1:1835_8": "vacchapālotissa nāmaṃ ahosi.",
  "atk-s0508a1:1835_9": "So bimbisārasamāgame uruvelakassapattherena iddhipāṭihāriyaṃ dassetvā satthu paramanipaccakāre kate taṃ",
  "atk-s0508a1:1835_10": "disvā paṭiladdhasaddho pabbajitvā sattāhapabbajito eva vipassanaṃ vaḍḍhetvā chaḷabhiñño ahosi.",
  "atk-s0508a1:1835_11": "Tena vuttaṃ apadāne –",
  "atk-s0508a1:1836_0": "“Suvaṇṇavaṇṇo sambuddho, bāttiṃsavaralakkhaṇo;",
  "atk-s0508a1:1837_0": "Pavanā abhinikkhanto, bhikkhusaṅghapurakkhato.",
  "atk-s0508a1:1838_0": "“Mahaccā kaṃsapātiyā, vaḍḍhetvā pāyasaṃ ahaṃ;",
  "atk-s0508a1:1839_0": "Āhutiṃ yiṭṭhukāmo so, upanesiṃ baliṃ ahaṃ.",
  "atk-s0508a1:1840_0": "“Bhagavā tamhi samaye, lokajeṭṭho narāsabho;",
  "atk-s0508a1:1841_0": "Caṅkamaṃ susamārūḷho, ambare anilāyane.",
  "atk-s0508a1:1842_0": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:1843_0": "Ṭhapayitvā kaṃsapātiṃ, vipassiṃ abhivādayiṃ.",
  "atk-s0508a1:1844_0": "“Tuvaṃ devosi sabbaññū, sadeve sahamānuse;",
  "atk-s0508a1:1845_0": "Anukampaṃ upādāya, paṭiggaṇha mahāmuni.",
  "atk-s0508a1:1846_0": "“Paṭiggahesi bhagavā, sabbaññū lokanāyako;",
  "atk-s0508a1:1847_0": "Mama saṅkappamaññāya, satthā loke mahāmuni.",
  "atk-s0508a1:1848_0": "“Ekanavutito kappe, yaṃ dānamadadiṃ tadā;",
  "atk-s0508a1:1849_0": "Duggatiṃ nābhijānāmi, pāyāsassa idaṃ phalaṃ.",
  "atk-s0508a1:1850_0": "“Ekatālīsito kappe, buddho nāmāsi khattiyo;",
  "atk-s0508a1:1851_0": "Sattaratanasampanno, cakkavattī mahabbalo.",
  "atk-s0508a1:1852_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1853_0": "Arahattaṃ pana patvā sukheneva attanā nibbānassa adhigatabhāvaṃ vibhāvento –",
  "atk-s0508a1:1854_0": "71.",
  "atk-s0508a1:1855_0": "“Susukhumanipuṇatthadassinā, matikusalena nivātavuttinā;",
  "atk-s0508a1:1856_0": "Saṃsevitavuddhasīlinā, nibbānaṃ na hi tena dullabha”nti. –",
  "atk-s0508a1:1857_0": "Imaṃ gāthaṃ abhāsi.",
  "atk-s0508a1:1858_0": "Tattha susukhumanipuṇatthadassināti ativiya duddasaṭṭhena sukhume,",
  "atk-s0508a1:1858_1": "saṇhaṭṭhena nipuṇe saccapaṭiccasamuppādādiatthe aniccatādiṃ oropetvā passatīti susukhumanipuṇatthadassī, tena.",
  "atk-s0508a1:1858_2": "Matikusalenāti matiyā paññāya kusalena chekena,",
  "atk-s0508a1:1858_3": "“evaṃ pavattamānassa paññā vaḍḍhati,",
  "atk-s0508a1:1858_4": "evaṃ na vaḍḍhatī”ti dhammavicayasambojjhaṅgapaññāya uppādane kusalena.",
  "atk-s0508a1:1858_5": "Nivātavuttināti sabrahmacārīsu nivātanīcavattanasīlena,",
  "atk-s0508a1:1858_6": "vuḍḍhesu navesu ca yathānurūpapaṭipattinā.",
  "atk-s0508a1:1858_7": "Saṃsevitavuddhasīlināti saṃsevitaṃ āciṇṇaṃ vuddhasīlaṃ saṃsevitavuddhasīlaṃ,",
  "atk-s0508a1:1858_8": "taṃ yassa atthi,",
  "atk-s0508a1:1858_9": "tena saṃsevitavuddhasīlinā.",
  "atk-s0508a1:1858_10": "Atha vā saṃsevitā upāsitā vuddhasīlino etenāti saṃsevitavuddhasīlī, tena.",
  "atk-s0508a1:1858_11": "Hītisaddo hetuattho.",
  "atk-s0508a1:1858_12": "Yasmā yo nivātavutti saṃsevitavuddhasīlī matikusalo susukhumanipuṇatthadassī ca,",
  "atk-s0508a1:1858_13": "tasmā nibbānaṃ na tassa dullabhanti attho.",
  "atk-s0508a1:1858_14": "Nivātavuttitāya hi saṃsevitavuddhasīlitāya ca paṇḍitā taṃ ovaditabbaṃ anusāsitabbaṃ maññanti,",
  "atk-s0508a1:1858_15": "tesañca ovāde ṭhito sayaṃ matikusalatāya susukhumanipuṇatthadassitāya ca vipassanāya kammaṃ karonto nacirasseva nibbānaṃ adhigacchatīti,",
  "atk-s0508a1:1858_16": "ayameva ca therassa aññābyākaraṇagāthā ahosīti.",
  "atk-s0508a1:1859_0": "Vacchapālattheragāthāvaṇṇanā niṭṭhitā.",
  "atk-s0508a1:1860_0": "2. Ātumattheragāthāvaṇṇanā",
  "atk-s0508a1:1861_0": "Yathā kaḷīro susu vaḍḍhitaggoti āyasmato ātumattherassa gāthā.",
  "atk-s0508a1:1861_1": "Kā uppatti?",
  "atk-s0508a1:1861_2": "Sopi purimabuddhesu katādhikāro tattha tattha bhave vivaṭṭūpanissayaṃ puññaṃ ācinanto ito ekanavute kappe",
  "atk-s0508a1:1861_3": "kulagehe nibbattitvā viññutaṃ patto vipassiṃ bhagavantaṃ antaravīthiyaṃ gacchantaṃ disvā pasannamānaso",
  "atk-s0508a1:1861_4": "gandhodakena gandhacuṇṇena ca pūjaṃ akāsi.",
  "atk-s0508a1:1861_5": "So tena puññakammena devaloke nibbatto aparāparaṃ sugatīsuyeva saṃsaranto kassapassa bhagavato sāsane pabbajitvā samaṇadhammaṃ akāsi,",
  "atk-s0508a1:1861_6": "ñāṇassa pana aparipakkattā visesaṃ nibbattetuṃ nāsakkhi.",
  "atk-s0508a1:1861_7": "Atha imasmiṃ buddhuppāde sāvatthiyaṃ seṭṭhiputto hutvā nibbatti,",
  "atk-s0508a1:1861_8": "ātumotissa nāmaṃ ahosi.",
  "atk-s0508a1:1861_9": "Tassa vayappattassa mātā “puttassa me bhariyaṃ ānessāmā”ti ñātakehi sammantesi.",
  "atk-s0508a1:1861_10": "So taṃ upadhāretvā hetusampattiyā codiyamāno “kiṃ mayhaṃ gharāvāsena,",
  "atk-s0508a1:1861_11": "idāneva pabbajissāmī”ti bhikkhūnaṃ santikaṃ gantvā pabbaji.",
  "atk-s0508a1:1861_12": "Pabbajitampi naṃ mātā uppabbājetukāmā nānānayehi palobheti.",
  "atk-s0508a1:1861_13": "So tassā avasaraṃ adatvā attano ajjhāsayaṃ pakāsento –",
  "atk-s0508a1:1862_0": "72.",
  "atk-s0508a1:1863_0": "“Yathā kaḷīro susu vaḍḍhitaggo, dunnikkhamo hoti pasākhajāto;",
  "atk-s0508a1:1864_0": "Evaṃ ahaṃ bhariyāyānītāya, anumañña maṃ pabbajitomhi dānī”ti. –",
  "atk-s0508a1:1865_0": "Gāthaṃ abhāsi.",
  "atk-s0508a1:1866_0": "Tattha kaḷīroti aṅkuro,",
  "atk-s0508a1:1866_1": "idha pana vaṃsaṅkuro adhippeto.",
  "atk-s0508a1:1866_2": "Susūti taruṇo.",
  "atk-s0508a1:1866_3": "Vaḍḍhitaggoti pavaḍḍhitasākho.",
  "atk-s0508a1:1866_4": "Susuvaḍḍhitaggoti vā suṭṭhu vaḍḍhitasākho sañjātapattasākho.",
  "atk-s0508a1:1866_5": "Dunnikkhamoti veḷugumbato nikkhāmetuṃ nīharituṃ asakkuṇeyyo.",
  "atk-s0508a1:1866_6": "Pasākhajātoti jātapasākho,",
  "atk-s0508a1:1866_7": "sākhānampi pabbe pabbe uppannaanusākho.",
  "atk-s0508a1:1866_8": "Evaṃ ahaṃ bhariyāyānītāyāti yathā vaṃso vaḍḍhitaggo vaṃsantaresu saṃsaṭṭha sākhāpasākho veḷugumbato dunnīharaṇīyo hoti,",
  "atk-s0508a1:1866_9": "evaṃ ahampi bhariyāya mayhaṃ ānītāya puttadhītādivasena vaḍḍhitaggo āsattivasena gharāvāsato dunnīharaṇīyo bhaveyyaṃ.",
  "atk-s0508a1:1866_10": "Yathā pana vaṃsakaḷīro asañjātasākhabandho veḷugumbato sunīharaṇīyova hoti,",
  "atk-s0508a1:1866_11": "evaṃ ahampi asañjātaputtadārādibandho sunīharaṇīyo homi,",
  "atk-s0508a1:1866_12": "tasmā anānītāya eva bhariyāya anumañña maṃ attanāva maṃ anujānāpetvā.",
  "atk-s0508a1:1866_13": "Pabbajitomhi dānīti,",
  "atk-s0508a1:1866_14": "“idāni pana pabbajito amhi,",
  "atk-s0508a1:1866_15": "sādhu suṭṭhū”ti attano nekkhammābhiratiṃ pakāsesi,",
  "atk-s0508a1:1866_16": "atha vā “anumañña maṃ pabbajitomhi dānī”ti mātu katheti.",
  "atk-s0508a1:1866_17": "Ayañhettha attho –",
  "atk-s0508a1:1866_18": "yadipi tāya pubbe nānumataṃ,",
  "atk-s0508a1:1866_19": "idāni pana pabbajito amhi,",
  "atk-s0508a1:1866_20": "tasmā anumañña anujānāhi maṃ samaṇabhāveyeva ṭhātuṃ,",
  "atk-s0508a1:1866_21": "nāhaṃ tayā nivattanīyoti.",
  "atk-s0508a1:1866_22": "Evaṃ pana kathento yathāṭhitova vipassanaṃ vaḍḍhetvā maggapaṭipāṭiyā kilese khepetvā chaḷabhiñño ahosi.",
  "atk-s0508a1:1866_23": "Tena vuttaṃ apadāne –",
  "atk-s0508a1:1867_0": "“Nisajja pāsādavare, vipassiṃ addasaṃ jinaṃ;",
  "atk-s0508a1:1868_0": "Kakudhaṃ vilasantaṃva, sabbaññuṃ tamanāsakaṃ.",
  "atk-s0508a1:1869_0": "“Pāsādassāvidūre ca, gacchati lokanāyako;",
  "atk-s0508a1:1870_0": "Pabhā niddhāvate tassa, yathā ca sataraṃsino.",
  "atk-s0508a1:1871_0": "“Gandhodakañca paggayha, buddhaseṭṭhaṃ samokiriṃ;",
  "atk-s0508a1:1872_0": "Tena cittappasādena, tattha kālaṅkato ahaṃ.",
  "atk-s0508a1:1873_0": "“Ekanavutito kappe, yaṃ gandhodakamākiriṃ;",
  "atk-s0508a1:1874_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1875_0": "“Ekatiṃse ito kappe, sugandho nāma khattiyo;",
  "atk-s0508a1:1876_0": "Sattaratanasampanno, cakkavattī mahabbalo.",
  "atk-s0508a1:1877_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1878_0": "Chaḷabhiñño pana hutvā mātaraṃ āpucchitvā tassā pekkhantiyāyeva ākāsena pakkāmi.",
  "atk-s0508a1:1878_1": "So arahattappattiyā uttarikālampi antarantarā tameva gāthaṃ paccudāhāsi.",
  "atk-s0508a1:1879_0": "Tattha “pabbajitomhī”ti imināpadesena ayampi therassa aññābyākaraṇagāthā ahosi attano santāne rāgādimalassa pabbājitabhāvadīpanato.",
  "atk-s0508a1:1879_1": "Tenāha bhagavā –",
  "atk-s0508a1:1879_2": "“pabbājayamattano malaṃ,",
  "atk-s0508a1:1879_3": "tasmā ‘pabbajito’ti vuccatī”ti.",
  "atk-s0508a1:1880_0": "Ātumattheragāthāvaṇṇanā niṭṭhitā.",
  "atk-s0508a1:1881_0": "3. Māṇavattheragāthāvaṇṇanā",
  "atk-s0508a1:1882_0": "Jiṇṇañca disvā dukhitañca byādhitanti āyasmato māṇavattherassa gāthā.",
  "atk-s0508a1:1882_1": "Kā uppatti?",
  "atk-s0508a1:1882_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekanavute",
  "atk-s0508a1:1882_3": "kappe brāhmaṇakule nibbattitvā lakkhaṇadharo hutvā vipassissa bhagavato abhijātiyā lakkhaṇāni pariggahetvā",
  "atk-s0508a1:1882_4": "pubbanimittāni sāvetvā,",
  "atk-s0508a1:1882_5": "“ekaṃsena ayaṃ buddho bhavissatī”ti byākaritvā nānānayehi thometvā abhivādetvā padakkhiṇaṃ katvā pakkāmi.",
  "atk-s0508a1:1882_6": "So tena puññakammena sugatīsuyeva saṃsaranto imasmiṃ buddhuppāde sāvatthiyaṃ brāhmaṇamahāsālassa gehe nibbattitvā yāva sattavassāni,",
  "atk-s0508a1:1882_7": "tāva antoghareyeva vaḍḍhitvā sattame saṃvacchare upanayanatthaṃ uyyānaṃ nīto antarāmagge jiṇṇāturamate",
  "atk-s0508a1:1882_8": "disvā tesaṃ adiṭṭhapubbattā te parijane pucchitvā jarārogamaraṇasabhāvaṃ sutvā sañjātasaṃvego tato anivattanto",
  "atk-s0508a1:1882_9": "vihāraṃ gantvā satthu santike dhammaṃ sutvā mātāpitaro anujānāpetvā pabbajitvā vipassanaṃ paṭṭhapetvā",
  "atk-s0508a1:1882_10": "nacirasseva arahattaṃ pāpuṇi.",
  "atk-s0508a1:1882_11": "Tena vuttaṃ apadāne –",
  "atk-s0508a1:1883_0": "“Jāyamāne vipassimhi, nimittaṃ byākariṃ ahaṃ;",
  "atk-s0508a1:1884_0": "Nibbāpayiñca janataṃ, buddho loke bhavissati.",
  "atk-s0508a1:1885_0": "“Yasmiñca jāyamānasmiṃ, dasasahassi kampati;",
  "atk-s0508a1:1886_0": "So dāni bhagavā satthā, dhammaṃ deseti cakkhumā.",
  "atk-s0508a1:1887_0": "“Yasmiñca jāyamānasmiṃ, āloko vipulo ahu;",
  "atk-s0508a1:1888_0": "So dāni bhagavā satthā, dhammaṃ deseti cakkhumā.",
  "atk-s0508a1:1889_0": "“Yasmiñca jāyamānasmiṃ, saritāyo na sandayuṃ;",
  "atk-s0508a1:1890_0": "So dāni bhagavā satthā, dhammaṃ deseti cakkhumā.",
  "atk-s0508a1:1891_0": "“Yasmiñca jāyamānasmiṃ, avīcaggi na pajjali;",
  "atk-s0508a1:1892_0": "So dāni bhagavā satthā, dhammaṃ deseti cakkhumā.",
  "atk-s0508a1:1893_0": "“Yasmiñca jāyamānasmiṃ, pakkhisaṅgho na sañcari;",
  "atk-s0508a1:1894_0": "So dāni bhagavā satthā, dhammaṃ deseti cakkhumā.",
  "atk-s0508a1:1895_0": "“Yasmiñca jāyamānasmiṃ, vātakkhandho na vāyati;",
  "atk-s0508a1:1896_0": "So dāni bhagavā satthā, dhammaṃ deseti cakkhumā.",
  "atk-s0508a1:1897_0": "“Yasmiñca jāyamānasmiṃ, sabbaratanāni jotayuṃ;",
  "atk-s0508a1:1898_0": "So dāni bhagavā satthā, dhammaṃ deseti cakkhumā.",
  "atk-s0508a1:1899_0": "“Yasmiñca jāyamānasmiṃ, sattāsuṃ padavikkamā;",
  "atk-s0508a1:1900_0": "So dāni bhagavā satthā, dhammaṃ deseti cakkhumā.",
  "atk-s0508a1:1901_0": "“Jātamatto ca sambuddho, disā sabbā vilokayi;",
  "atk-s0508a1:1902_0": "Vācāsabhimudīresi, esā buddhāna dhammatā.",
  "atk-s0508a1:1903_0": "“Saṃvejayitvā janataṃ, thavitvā lokanāyakaṃ;",
  "atk-s0508a1:1904_0": "Sambuddhaṃ abhivādetvā, pakkāmiṃ pācināmukho.",
  "atk-s0508a1:1905_0": "“Ekanavutito kappe, yaṃ buddhamabhithomayiṃ;",
  "atk-s0508a1:1906_0": "Duggatiṃ nābhijānāmi, thomanāya idaṃ phalaṃ.",
  "atk-s0508a1:1907_0": "“Ito navutikappamhi, sammukhāthavikavhayo;",
  "atk-s0508a1:1908_0": "Sattaratanasampanno, cakkavattī mahabbalo.",
  "atk-s0508a1:1909_0": "“Pathavīdundubhi nāma, ekūnanavutimhito;",
  "atk-s0508a1:1910_0": "Sattaratanasampanno, cakkavattī mahabbalo.",
  "atk-s0508a1:1911_0": "“Aṭṭhāsītimhito kappe, obhāso nāma khattiyo;",
  "atk-s0508a1:1912_0": "Sattaratanasampanno, cakkavattī mahabbalo.",
  "atk-s0508a1:1913_0": "“Sattāsītimhito kappe, saritacchedanavhayo;",
  "atk-s0508a1:1914_0": "Sattaratanasampanno, cakkavattī mahabbalo.",
  "atk-s0508a1:1915_0": "“Agginibbāpano nāma, kappānaṃ chaḷasītiyā;",
  "atk-s0508a1:1916_0": "Sattaratanasampanno, cakkavattī mahabbalo.",
  "atk-s0508a1:1917_0": "“Gatipacchedano nāma, kappānaṃ pañcasītiyā;",
  "atk-s0508a1:1918_0": "Sattaratanasampanno, cakkavattī mahabbalo.",
  "atk-s0508a1:1919_0": "“Rājā vātasamo nāma, kappānaṃ cullasītiyā;",
  "atk-s0508a1:1920_0": "Sattaratanasampanno, cakkavattī mahabbalo.",
  "atk-s0508a1:1921_0": "“Ratanapajjalo nāma, kappānaṃ teasītiyā;",
  "atk-s0508a1:1922_0": "Sattaratanasampanno, cakkavattī mahabbalo.",
  "atk-s0508a1:1923_0": "“Padavikkamano nāma, kappānaṃ dveasītiyā;",
  "atk-s0508a1:1924_0": "Sattaratanasampanno, cakkavattī mahabbalo.",
  "atk-s0508a1:1925_0": "“Rājā vilokano nāma, kappānaṃ ekasītiyā;",
  "atk-s0508a1:1926_0": "Sattaratanasampanno, cakkavattī mahabbalo.",
  "atk-s0508a1:1927_0": "“Girasāroti nāmena, kappesītimhi khattiyo;",
  "atk-s0508a1:1928_0": "Sattaratanasampanno, cakkavattī mahabbalo.",
  "atk-s0508a1:1929_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1930_0": "Adhigatārahatto pana bhikkhūhi, “kena,",
  "atk-s0508a1:1930_1": "tvaṃ āvuso,",
  "atk-s0508a1:1930_2": "saṃvegena atidaharova samāno pabbajito”ti pucchito attano pabbajjānimittakittanāpadesena aññaṃ byākaronto –",
  "atk-s0508a1:1931_0": "73.",
  "atk-s0508a1:1932_0": "“Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;",
  "atk-s0508a1:1933_0": "Tato ahaṃ nikkhamitūna pabbajiṃ, pahāya kāmāni manoramānī”ti. –",
  "atk-s0508a1:1934_0": "Gāthaṃ abhāsi.",
  "atk-s0508a1:1935_0": "Tattha jiṇṇanti jarāya abhibhūtaṃ,",
  "atk-s0508a1:1935_1": "khaṇḍiccapāliccavalittacatādīhi samaṅgībhūtaṃ.",
  "atk-s0508a1:1935_2": "Dukhitanti dukkhappattaṃ.",
  "atk-s0508a1:1935_3": "Byādhitanti gilānaṃ.",
  "atk-s0508a1:1935_4": "Ettha ca “byādhita”nti vuttepi dukkhappattabhāvo siddho,",
  "atk-s0508a1:1935_5": "“dukhita”nti vacanaṃ tassa bāḷhagilānabhāvaparidīpanatthaṃ.",
  "atk-s0508a1:1935_6": "Matanti kālaṅkataṃ,",
  "atk-s0508a1:1935_7": "yasmā kālaṅkato āyuno khayaṃ vayaṃ bhedaṃ gato nāma hoti,",
  "atk-s0508a1:1935_8": "tasmā vuttaṃ “gatamāyusaṅkhaya”nti.",
  "atk-s0508a1:1935_9": "Tasmā jiṇṇabyādhimatānaṃ diṭṭhattā,",
  "atk-s0508a1:1935_10": "“ime jarādayo nāma na imesaṃyeva,",
  "atk-s0508a1:1935_11": "atha kho sabbasādhāraṇā,",
  "atk-s0508a1:1935_12": "tasmā ahampi jarādike anativatto”ti saṃviggattā.",
  "atk-s0508a1:1935_13": "Nikkhamitūnāti nikkhamitvā,",
  "atk-s0508a1:1935_14": "ayameva vā pāṭho.",
  "atk-s0508a1:1935_15": "Pabbajjādhippāyena gharato niggantvā.",
  "atk-s0508a1:1935_16": "Pabbajinti satthu sāsane pabbajaṃ upagato.",
  "atk-s0508a1:1935_17": "Pahāya kāmāni manoramānīti iṭṭhakantādibhāvato avītarāgānaṃ mano ramentīti manorame vatthukāme pajahitvā,",
  "atk-s0508a1:1935_18": "tappaṭibaddhassa chandarāgassa ariyamaggena samucchindanena nirapekkhabhāvena chaḍḍetvāti attho.",
  "atk-s0508a1:1935_19": "Kāmānaṃ pahānakittanamukhena cetaṃ therassa aññābyākaraṇaṃ ahosi.",
  "atk-s0508a1:1935_20": "Māṇavakāle pabbajitattā imassa therassa māṇavotveva samaññā jātāti.",
  "atk-s0508a1:1936_0": "Māṇavattheragāthāvaṇṇanā niṭṭhitā.",
  "atk-s0508a1:1937_0": "4. Suyāmanattheragāthāvaṇṇanā",
  "atk-s0508a1:1938_0": "Kāmacchando ca byāpādoti āyasmato suyāmanattherassa gāthā.",
  "atk-s0508a1:1938_1": "Kā uppatti?",
  "atk-s0508a1:1938_2": "Ayampi purimabuddhesu katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a1:1938_3": "bhagavato kāle dhaññavatīnagare brāhmaṇakule nibbattitvā vayappatto brāhmaṇasippesu nipphattiṃ patvā",
  "atk-s0508a1:1938_4": "brāhmaṇamante vāceti.",
  "atk-s0508a1:1938_5": "Tena ca samayena vipassī bhagavā mahatā bhikkhusaṅghena saddhiṃ dhaññavatīnagaraṃ piṇḍāya paviṭṭho hoti.",
  "atk-s0508a1:1938_6": "Taṃ disvā brāhmaṇo pasannacitto attano gehaṃ netvā āsanaṃ paññāpetvā tassūpari pupphasanthāraṃ santharitvā adāsi,",
  "atk-s0508a1:1938_7": "satthari tattha nisinne paṇītena āhārena santappesi,",
  "atk-s0508a1:1938_8": "bhuttāviñca pupphagandhena pūjesi.",
  "atk-s0508a1:1938_9": "Satthā anumodanaṃ vatvā pakkāmi.",
  "atk-s0508a1:1938_10": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1938_11": "vesāliyaṃ aññatarassa brāhmaṇassa putto hutvā nibbatti,",
  "atk-s0508a1:1938_12": "suyāmanotissa nāmaṃ ahosi.",
  "atk-s0508a1:1938_13": "So vayappatto tiṇṇaṃ vedānaṃ pāragū paramanissamayutto hutvā gehavāsīnaṃ kāmūpabhogaṃ jigucchitvā jhānaninno",
  "atk-s0508a1:1938_14": "bhagavato vesāligamane paṭiladdhasaddho pabbajitvā khuraggeyeva arahattaṃ pāpuṇi.",
  "atk-s0508a1:1938_15": "Tena vuttaṃ apadāne –",
  "atk-s0508a1:1939_0": "“Nagare dhaññavatiyā, ahosiṃ brāhmaṇo tadā;",
  "atk-s0508a1:1940_0": "Lakkhaṇe itihāse ca, sanighaṇḍusakeṭubhe.",
  "atk-s0508a1:1941_0": "“Padako veyyākaraṇo, nimittakovido ahaṃ;",
  "atk-s0508a1:1942_0": "Mante ca sisse vācesiṃ, tiṇṇaṃ vedāna pāragū.",
  "atk-s0508a1:1943_0": "“Pañca uppalahatthāni, piṭṭhiyaṃ ṭhapitāni me;",
  "atk-s0508a1:1944_0": "Āhutiṃ yiṭṭhukāmohaṃ, pitumātusamāgame.",
  "atk-s0508a1:1945_0": "“Tadā vipassī bhagavā, bhikkhusaṅghapurakkhato;",
  "atk-s0508a1:1946_0": "Obhāsento disā sabbā, āgacchati narāsabho.",
  "atk-s0508a1:1947_0": "“Āsanaṃ paññapetvāna, nimantetvā mahāmuniṃ;",
  "atk-s0508a1:1948_0": "Santharitvāna taṃ pupphaṃ, abhinesiṃ sakaṃ gharaṃ.",
  "atk-s0508a1:1949_0": "“Yaṃ me atthi sake gehe, āmisaṃ paccupaṭṭhitaṃ;",
  "atk-s0508a1:1950_0": "Tāhaṃ buddhassa pādāsiṃ, pasanno sehi pāṇibhi.",
  "atk-s0508a1:1951_0": "“Bhuttāviṃ kālamaññāya pupphahatthamadāsahaṃ;",
  "atk-s0508a1:1952_0": "Anumoditvāna sabbaññū, pakkāmi uttarāmukho.",
  "atk-s0508a1:1953_0": "“Ekanavutito kappe, yaṃ pupphamadadiṃ tadā;",
  "atk-s0508a1:1954_0": "Duggatiṃ nābhijānāmi, pupphadānassidaṃ phalaṃ.",
  "atk-s0508a1:1955_0": "“Anantaraṃ ito kappe, rājāhuṃ varadassano;",
  "atk-s0508a1:1956_0": "Sattaratanasampanno, cakkavattī mahabbalo.",
  "atk-s0508a1:1957_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1958_0": "Arahattaṃ pana patvā nīvaraṇappahānakittanamukhena aññaṃ byākaronto –",
  "atk-s0508a1:1959_0": "74.",
  "atk-s0508a1:1960_0": "“Kāmacchando ca byāpādo, thinamiddhañca bhikkhuno;",
  "atk-s0508a1:1961_0": "Uddhaccaṃ vicikicchā ca, sabbasova na vijjatī”ti. – gāthaṃ abhāsi;",
  "atk-s0508a1:1962_0": "Tattha kāmacchandoti kāmesu chando,",
  "atk-s0508a1:1962_1": "kāmo ca so chando cātipi kāmacchando, kāmarāgo.",
  "atk-s0508a1:1962_2": "Idha pana sabbopi rāgo kāmacchando aggamaggavajjhassāpi adhippetattā,",
  "atk-s0508a1:1962_3": "tenāha “sabbasova na vijjatī”ti.",
  "atk-s0508a1:1962_4": "Sabbepi hi tebhūmakadhammā kāmanīyaṭṭhena kāmā,",
  "atk-s0508a1:1962_5": "tattha pavatto rāgo kāmacchando,",
  "atk-s0508a1:1962_6": "tenāha bhagavā –",
  "atk-s0508a1:1962_7": "“āruppe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇaṃ uppajjatī”ti",
  "atk-s0508a1:1962_8": "byāpajjati cittaṃ pūtibhāvaṃ gacchati etenāti byāpādo,",
  "atk-s0508a1:1962_9": "“anatthaṃ me acarī”tiādinayappavatto āghāto.",
  "atk-s0508a1:1962_10": "Thinaṃ cittassa akalyatā anussāhasaṃhananaṃ,",
  "atk-s0508a1:1962_11": "middhaṃ kāyassa akalyatā asattivighāto,",
  "atk-s0508a1:1962_12": "tadubhayampi thinañca middhañca thinamiddhaṃ,",
  "atk-s0508a1:1962_13": "kiccāhārapaṭipakkhānaṃ ekatāya ekaṃ katvā vuttaṃ.",
  "atk-s0508a1:1962_14": "Uddhatabhāvo uddhaccaṃ,",
  "atk-s0508a1:1962_15": "yena dhammena cittaṃ uddhataṃ hoti avūpasantaṃ,",
  "atk-s0508a1:1962_16": "so cetaso vikkhepo uddhaccaṃ.",
  "atk-s0508a1:1962_17": "Uddhaccaggahaṇeneva cettha kiccāhārapaṭipakkhānaṃ samānatāya kukkuccampi gahitamevāti daṭṭhabbaṃ.",
  "atk-s0508a1:1962_18": "Taṃ pacchānutāpalakkhaṇaṃ.",
  "atk-s0508a1:1962_19": "Yo hi katākatakusalākusalūpanissayo vippaṭisāro,",
  "atk-s0508a1:1962_20": "taṃ kukkuccaṃ.",
  "atk-s0508a1:1962_21": "Vicikicchāti,",
  "atk-s0508a1:1962_22": "“evaṃ nu kho na nu kho”ti saṃsayaṃ āpajjati,",
  "atk-s0508a1:1962_23": "dhammasabhāvaṃ vā vicinanto kicchati kilamati etāyāti vicikicchā,",
  "atk-s0508a1:1962_24": "buddhādivatthuko saṃsayo.",
  "atk-s0508a1:1962_25": "Sabbasoti anavasesato.",
  "atk-s0508a1:1962_26": "Na vijjatīti natthi,",
  "atk-s0508a1:1962_27": "maggena samucchinnattā na upalabbhati.",
  "atk-s0508a1:1962_28": "Idañca padadvayaṃ paccekaṃ yojetabbaṃ ayañhettha yojanā –",
  "atk-s0508a1:1962_29": "yassa bhikkhuno tena tena ariyamaggena samucchinnattā kāmacchando ca byāpādo ca thinamiddhañca uddhaccakukkuccañca",
  "atk-s0508a1:1962_30": "vicikicchā ca sabbasova na vijjati,",
  "atk-s0508a1:1962_31": "tassa na kiñci karaṇīyaṃ,",
  "atk-s0508a1:1962_32": "katassa vā paticayoti aññāpadesena aññaṃ byākaroti.",
  "atk-s0508a1:1962_33": "Pañcasu hi nīvaraṇesu maggena samucchinnesu tadekaṭṭhatāya sabbepi kilesā samucchinnāyeva honti. Tenāha –",
  "atk-s0508a1:1962_34": "“sabbete bhagavanto pañca nīvaraṇe pahāya cetaso upakkilese”ti.",
  "atk-s0508a1:1963_0": "Suyāmanattheragāthāvaṇṇanā niṭṭhitā.",
  "atk-s0508a1:1964_0": "5. Susāradattheragāthāvaṇṇanā",
  "atk-s0508a1:1965_0": "Sādhu suvihitāna dassananti āyasmato susāradattherassa gāthā.",
  "atk-s0508a1:1965_1": "Kā uppatti?",
  "atk-s0508a1:1965_2": "So kira padumuttarassa bhagavato kāle brāhmaṇakule nibbattitvā vijjāpadesu nipphattiṃ gantvā kāmesu ādīnavaṃ",
  "atk-s0508a1:1965_3": "disvā gharāvāsaṃ pahāya tāpasapabbajjaṃ pabbajitvā himavantappadese araññāyatane assamaṃ kāretvā vihāsi.",
  "atk-s0508a1:1965_4": "Atha naṃ anuggaṇhanto padumuttaro bhagavā bhikkhācāravelāyaṃ upasaṅkami.",
  "atk-s0508a1:1965_5": "So dūratova disvā pasannamānaso paccuggantvā pattaṃ gahetvā madhurāni phalāni pakkhipitvā adāsi.",
  "atk-s0508a1:1965_6": "Bhagavā taṃ paṭiggahetvā anumodanaṃ katvā pakkāmi.",
  "atk-s0508a1:1965_7": "So tena puññakammena devamanussesu saṃsaranto imasmiṃ buddhuppāde dhammasenāpatino ñātibrāhmaṇakule nibbattitvā",
  "atk-s0508a1:1965_8": "mandapaññattā susāradoti gahitanāmo aparabhāge dhammasenāpatissa santike dhammaṃ sutvā paṭiladdhasaddho",
  "atk-s0508a1:1965_9": "pabbajitvā vipassanaṃ vaḍḍhetvā arahattaṃ pāpuṇi.",
  "atk-s0508a1:1965_10": "Tena vuttaṃ apadāne –",
  "atk-s0508a1:1966_0": "“Ajjhāyako mantadharo, tiṇṇaṃ vedāna pāragū;",
  "atk-s0508a1:1967_0": "Himavantassāvidūre, vasāmi assame ahaṃ.",
  "atk-s0508a1:1968_0": "“Aggihuttañca me atthi, puṇḍarīkaphalāni ca;",
  "atk-s0508a1:1969_0": "Puṭake nikkhipitvāna, dumagge laggitaṃ mayā.",
  "atk-s0508a1:1970_0": "“Padumuttaro lokavidū, āhutīnaṃ paṭiggaho;",
  "atk-s0508a1:1971_0": "Mamuddharitukāmo so, bhikkhanto mamupāgami.",
  "atk-s0508a1:1972_0": "“Pasannacitto sumano, phalaṃ buddhassadāsahaṃ;",
  "atk-s0508a1:1973_0": "Vittisañjanano mayhaṃ, diṭṭhadhammasukhāvaho.",
  "atk-s0508a1:1974_0": "“Suvaṇṇavaṇṇo sambuddho, āhutīnaṃ paṭiggaho;",
  "atk-s0508a1:1975_0": "Antalikkhe ṭhito satthā, imaṃ gāthaṃ abhāsatha.",
  "atk-s0508a1:1976_0": "“Iminā phaladānena, cetanāpaṇidhīhi ca;",
  "atk-s0508a1:1977_0": "Kappānaṃ satasahassaṃ, duggatiṃ nupapajjasi.",
  "atk-s0508a1:1978_0": "“Teneva sukkamūlena, anubhotvāna sampadā;",
  "atk-s0508a1:1979_0": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:1980_0": "“Ito sattasate kappe, rājā āsiṃ sumaṅgalo;",
  "atk-s0508a1:1981_0": "Sattaratanasampanno, cakkavattī mahabbalo.",
  "atk-s0508a1:1982_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1983_0": "Arahattaṃ pana patvā sappurisūpanissayānisaṃsakittanāpadesena aññaṃ byākaronto –",
  "atk-s0508a1:1984_0": "75.",
  "atk-s0508a1:1985_0": "“Sādhu suvihitāna dassanaṃ, kaṅkhā chijjati buddhi vaḍḍhati;",
  "atk-s0508a1:1986_0": "Bālampi karonti paṇḍitaṃ, tasmā sādhu sataṃ samāgamo”ti. –",
  "atk-s0508a1:1987_0": "Gāthaṃ abhāsi.",
  "atk-s0508a1:1988_0": "Tattha sādhūti sundaraṃ,",
  "atk-s0508a1:1988_1": "bhaddakanti attho.",
  "atk-s0508a1:1988_2": "Suvihitāna dassananti suvihitānaṃ dassanaṃ.",
  "atk-s0508a1:1988_3": "Gāthāsukhatthaṃ anusvāralopo kato.",
  "atk-s0508a1:1988_4": "Sīlādiguṇehi susaṃvihitattabhāvānaṃ parānuddayāya suṭṭhu vihitadhammadesanānaṃ ariyānaṃ dassanaṃ sādhūti yojanā.",
  "atk-s0508a1:1988_5": "“Dassana”nti nidassanamattaṃ daṭṭhabbaṃ savanādīnampi bahukārattā.",
  "atk-s0508a1:1988_6": "Vuttañhetaṃ bhagavatā –",
  "atk-s0508a1:1989_0": "“Ye te bhikkhū sīlasampannā samādhisampannā paññāsampannā vimuttisampannā vimuttiñāṇadassanasampannā",
  "atk-s0508a1:1989_1": "ovādakā viññāpakā sandassakā samādapakā samuttejakā sampahaṃsakā alaṃsamakkhātāro saddhammassa,",
  "atk-s0508a1:1989_2": "dassanampāhaṃ,",
  "atk-s0508a1:1989_3": "bhikkhave,",
  "atk-s0508a1:1989_4": "tesaṃ bhikkhūnaṃ bahūpakāraṃ vadāmi,",
  "atk-s0508a1:1989_5": "savanaṃ…pe…",
  "atk-s0508a1:1989_6": "upasaṅkamanaṃ…pe…",
  "atk-s0508a1:1989_7": "payirupāsanaṃ…pe…",
  "atk-s0508a1:1989_8": "anussaraṇaṃ…pe…",
  "atk-s0508a1:1989_9": "anupabbajjampāhaṃ,",
  "atk-s0508a1:1989_10": "bhikkhave,",
  "atk-s0508a1:1989_11": "tesaṃ bhikkhūnaṃ bahūpakāraṃ vadāmī”ti.",
  "atk-s0508a1:1990_0": "Dassanamūlakattā vā itaresaṃ dassanamevettha vuttaṃ,",
  "atk-s0508a1:1990_1": "kaṅkhā chijjatītiādi tattha kāraṇavacanaṃ.",
  "atk-s0508a1:1990_2": "Tādisānañhi kalyāṇamittānaṃ dassane sati viññujātiko atthakāmo kulaputto te upasaṅkamati payirupāsati “kiṃ, bhante, kusalaṃ,",
  "atk-s0508a1:1990_3": "kiṃ akusala”ntiādinā pañhaṃ pucchati.",
  "atk-s0508a1:1990_4": "Te cassa anekavihitesu kaṅkhāṭṭhānīyesu kaṅkhaṃ paṭivinodenti,",
  "atk-s0508a1:1990_5": "tena vuttaṃ “kaṅkhā chijjatī”ti.",
  "atk-s0508a1:1990_6": "Yasmā ca te dhammadesanāya tesaṃ kaṅkhaṃ paṭivinodetvā pubbabhāge kammapathasammādiṭṭhiṃ vipassanāsammādiṭṭhiñca uppādenti,",
  "atk-s0508a1:1990_7": "tasmā tesaṃ buddhi vaḍḍhati.",
  "atk-s0508a1:1990_8": "Yadā pana te vipassanaṃ vaḍḍhetvā saccāni paṭivijjhanti,",
  "atk-s0508a1:1990_9": "tadā soḷasavatthukā aṭṭhavatthukā ca vicikicchā chijjati samucchijjati,",
  "atk-s0508a1:1990_10": "nippariyāyena paññā buddhi vaḍḍhati.",
  "atk-s0508a1:1990_11": "Bālyasamatikkamanato te paṇḍitā honti.",
  "atk-s0508a1:1990_12": "So tehi buddhiṃ vaḍḍheti,",
  "atk-s0508a1:1990_13": "bālampi karonti paṇḍitanti.",
  "atk-s0508a1:1990_14": "Tasmātiādi nigamanaṃ,",
  "atk-s0508a1:1990_15": "yasmā sādhūnaṃ dassanaṃ vuttanayena kaṅkhā chijjati buddhi vaḍḍhati,",
  "atk-s0508a1:1990_16": "te bālaṃ paṇḍitaṃ karonti,",
  "atk-s0508a1:1990_17": "tasmā tena kāraṇena sādhu sundaraṃ sataṃ sappurisānaṃ ariyānaṃ samāgamo,",
  "atk-s0508a1:1990_18": "tehi samodhānaṃ sammā vaḍḍhananti attho.",
  "atk-s0508a1:1991_0": "Susāradattheragāthāvaṇṇanā niṭṭhitā.",
  "atk-s0508a1:1992_0": "6. Piyañjahattheragāthāvaṇṇanā",
  "atk-s0508a1:1993_0": "Uppatantesu nipateti āyasmato piyañjahattherassa gāthā.",
  "atk-s0508a1:1993_1": "Kā uppatti?",
  "atk-s0508a1:1993_2": "Sopi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito ekanavute",
  "atk-s0508a1:1993_3": "kappe vipassissa bhagavato kāle himavante rukkhadevatā hutvā pabbatantare vasanto devatāsamāgamesu appānubhāvatāya",
  "atk-s0508a1:1993_4": "parisapariyante ṭhatvā dhammaṃ sutvā satthari paṭiladdhasaddho ekadivasaṃ suvisuddhaṃ ramaṇīyaṃ gaṅgāyaṃ",
  "atk-s0508a1:1993_5": "pulinappadesaṃ disvā satthu guṇe anussari –",
  "atk-s0508a1:1993_6": "“itopi suvisuddhā satthu guṇā anantā aparimeyyā cā”ti,",
  "atk-s0508a1:1993_7": "evaṃ so satthu guṇe ārabbha cittaṃ pasādetvā tena puññakammena devamanussesu saṃsaranto imasmiṃ buddhuppāde",
  "atk-s0508a1:1993_8": "vesāliyaṃ licchavirājakule nibbattitvā vayappatto yuddhasoṇḍo aparājitasaṅgāmo amittānaṃ piyahānikaraṇena",
  "atk-s0508a1:1993_9": "piyañjahoti paññāyittha.",
  "atk-s0508a1:1993_10": "So satthu vesāligamane paṭiladdhasaddho pabbajitvā araññe vasamāno vipassanaṃ vaḍḍhetvā arahattaṃ pāpuṇi.",
  "atk-s0508a1:1993_11": "Tena vuttaṃ apadāne –",
  "atk-s0508a1:1994_0": "“Pabbate himavantamhi, vasāmi pabbatantare;",
  "atk-s0508a1:1995_0": "Pulinaṃ sobhanaṃ disvā, buddhaseṭṭhaṃ anussariṃ.",
  "atk-s0508a1:1996_0": "“Ñāṇe upanidhā natthi, saṅkhāraṃ natthi satthuno;",
  "atk-s0508a1:1997_0": "Sabbadhammaṃ abhiññāya, ñāṇena adhimuccati.",
  "atk-s0508a1:1998_0": "“Namo te purisājañña, namo te purisuttama;",
  "atk-s0508a1:1999_0": "Ñāṇena te samo natthi, yāvatā ñāṇamuttamaṃ.",
  "atk-s0508a1:2000_0": "“Ñāṇe cittaṃ pasādetvā, kappaṃ saggamhi modahaṃ;",
  "atk-s0508a1:2001_0": "Avasesesu kappesu, kusalaṃ caritaṃ mayā.",
  "atk-s0508a1:2002_0": "“Ekanavutito kappe, yaṃ saññamalabhiṃ tadā;",
  "atk-s0508a1:2003_0": "Duggatiṃ nābhijānāmi, ñāṇasaññāyidaṃ phalaṃ.",
  "atk-s0508a1:2004_0": "“Ito sattatikappamhi, eko pulinapupphiyo;",
  "atk-s0508a1:2005_0": "Sattaratanasampanno, cakkavattī mahabbalo.",
  "atk-s0508a1:2006_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2007_0": "Arahattaṃ pana patvā “andhaputhujjanānaṃ paṭipattito vidhurā ariyānaṃ paṭipattī”ti imassa atthassa dassanavasena aññaṃ byākaronto –",
  "atk-s0508a1:2008_0": "76.",
  "atk-s0508a1:2009_0": "“Uppatantesu nipate, nipatantesu uppate;",
  "atk-s0508a1:2010_0": "Vase avasamānesu, ramamānesu no rame”ti. – gāthaṃ abhāsi;",
  "atk-s0508a1:2011_0": "Tattha uppatantesūti uṇṇamantesu,",
  "atk-s0508a1:2011_1": "sattesu mānuddhaccathambhasārambhādīhi attukkaṃsanena anupasantesu.",
  "atk-s0508a1:2011_2": "Nipateti nameyya,",
  "atk-s0508a1:2011_3": "tesaññeva pāpadhammānaṃ parivajjanena nivātavutti bhaveyya.",
  "atk-s0508a1:2011_4": "Nipatantesūti oṇamantesu,",
  "atk-s0508a1:2011_5": "hīnādhimuttikatāya kosajjena ca guṇato nihīyamānesu.",
  "atk-s0508a1:2011_6": "Uppateti uṇṇameyya,",
  "atk-s0508a1:2011_7": "paṇītādhimuttikatāya vīriyārambhena ca guṇato ussukkeyya.",
  "atk-s0508a1:2011_8": "Atha vā uppatantesūti uṭṭhahantesu,",
  "atk-s0508a1:2011_9": "kilesesu pariyuṭṭhānavasena sīsaṃ ukkhipantesu.",
  "atk-s0508a1:2011_10": "Nipateti paṭisaṅkhānabalena yathā te na uppajjanti,",
  "atk-s0508a1:2011_11": "tathā anurūpapaccavekkhaṇāya nipateyya,",
  "atk-s0508a1:2011_12": "vikkhambheyya ceva samucchindeyya ca.",
  "atk-s0508a1:2011_13": "Nipatantesūti paripatantesu,",
  "atk-s0508a1:2011_14": "ayonisomanasikāresu vīriyapayogamandatāya vā yathāraddhesu samathavipassanādhammesu hāya mānesu.",
  "atk-s0508a1:2011_15": "Uppateti yonisomanasikārena vīriyārambhasampadāya ca te upaṭṭhāpeyya uppādeyya vaḍḍheyya ca.",
  "atk-s0508a1:2011_16": "Vase avasamānesūti sattesu maggabrahmacariyavāsaṃ ariyavāsañca avasantesu sayaṃ taṃ vāsaṃ vaseyyāti,",
  "atk-s0508a1:2011_17": "ariyesu vā kilesavāsaṃ dutiyakavāsaṃ avasantesu yena vāsena te avasamānā nāma honti,",
  "atk-s0508a1:2011_18": "sayaṃ tathā vase.",
  "atk-s0508a1:2011_19": "Ramamānesu no rameti sattesu kāmaguṇaratiyā kilesaratiyā ramantesu sayaṃ tathā no rame naṃ rameyya,",
  "atk-s0508a1:2011_20": "ariyesu vā nirāmisāya jhānādiratiyā ramamānesu sayampi tathā rame,",
  "atk-s0508a1:2011_21": "tato aññathā pana kadācipi no rame nābhirameyya vāti attho.",
  "atk-s0508a1:2012_0": "Piyañjahattheragāthāvaṇṇanā niṭṭhitā.",
  "atk-s0508a1:2013_0": "7. Hatthārohaputtattheragāthāvaṇṇanā",
  "atk-s0508a1:2014_0": "Idaṃ pure cittamacāri cārikanti āyasmato hatthārohaputtattherassa gāthā.",
  "atk-s0508a1:2014_1": "Kā uppatti?",
  "atk-s0508a1:2014_2": "So kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto vipassissa",
  "atk-s0508a1:2014_3": "bhagavato kāle kulagehe nibbattitvā viññutaṃ patto ekadivasaṃ satthāraṃ bhikkhusaṅghaparivutaṃ vihārato",
  "atk-s0508a1:2014_4": "nikkhantaṃ disvā pasannacitto pupphehi pūjaṃ katvā pañcapatiṭṭhitena vanditvā padakkhiṇaṃ katvā pakkāmi.",
  "atk-s0508a1:2014_5": "So tena puññakammena devamanussesu saṃsaranto imasmiṃ buddhuppāde sāvatthiyaṃ hatthārohakule nibbattitvā",
  "atk-s0508a1:2014_6": "viññutaṃ patto hatthisippe nipphattiṃ agamāsi.",
  "atk-s0508a1:2014_7": "So ekadivasaṃ hatthiṃ sikkhāpento nadītīraṃ gantvā hetusampattiyā codiyamāno “kiṃ mayhaṃ iminā hatthidamanena,",
  "atk-s0508a1:2014_8": "attānaṃ damanameva vara”nti cintetvā bhagavantaṃ upasaṅkamitvā dhammaṃ sutvā paṭiladdhasaddho pabbajitvāva",
  "atk-s0508a1:2014_9": "cariyānukūlaṃ kammaṭṭhānaṃ gahetvā vipassanāya kammaṃ karonto ciraparicayena kammaṭṭhānato bahiddhā vidhāvantaṃ",
  "atk-s0508a1:2014_10": "cittaṃ cheko hatthācariyo viya aṅkusena caṇḍamattavaravāraṇaṃ paṭisaṅkhānaaṅkusena niggaṇhanto “idaṃ",
  "atk-s0508a1:2014_11": "pure cittamacāri cārika”nti gāthaṃ abhāsi.",
  "atk-s0508a1:2015_0": "77.",
  "atk-s0508a1:2015_1": "Tattha idanti vuccamānassa cittassa attapaccakkhatāya vuttaṃ.",
  "atk-s0508a1:2015_2": "Pureti niggahakālato pubbe.",
  "atk-s0508a1:2015_3": "Acārīti vicari,",
  "atk-s0508a1:2015_4": "anavaṭṭhitatāya nānārammaṇesu paribbhami.",
  "atk-s0508a1:2015_5": "Cārikanti yathākāmacariyaṃ.",
  "atk-s0508a1:2015_6": "Tenāha “yenicchakaṃ yatthakāmaṃ yathāsukha”nti.",
  "atk-s0508a1:2015_7": "Tanti taṃ cittaṃ.",
  "atk-s0508a1:2015_8": "Ajjāti etarahi.",
  "atk-s0508a1:2015_9": "Niggahessāmīti niggaṇhissāmi,",
  "atk-s0508a1:2015_10": "nibbisevanaṃ karissāmi.",
  "atk-s0508a1:2015_11": "Yonisoti upāyena.",
  "atk-s0508a1:2015_12": "Yathā kiṃ?",
  "atk-s0508a1:2015_13": "Hatthippabhinnaṃ viya aṅkusaggaho.",
  "atk-s0508a1:2015_14": "Idaṃ vuttaṃ hoti –",
  "atk-s0508a1:2015_15": "idaṃ mama cittaṃ nāma ito pubbe rūpādīsu ārammaṇesu yena yena ramituṃ icchati,",
  "atk-s0508a1:2015_16": "tassa tassa vasena yenicchakaṃ,",
  "atk-s0508a1:2015_17": "yattha yattha cassa kāmo,",
  "atk-s0508a1:2015_18": "tassa tassa vasena yatthakāmaṃ,",
  "atk-s0508a1:2015_19": "yathā yathā vicarantassa sukhaṃ hoti,",
  "atk-s0508a1:2015_20": "tatheva caraṇato yathāsukhaṃ dīgharattaṃ cārikaṃ acari,",
  "atk-s0508a1:2015_21": "taṃ ajjapāhaṃ bhinnamadamattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena niggahessāmi,",
  "atk-s0508a1:2015_22": "nāssa vītikkamituṃ dassāmīti.",
  "atk-s0508a1:2015_23": "Evaṃ vadanto eva ca thero vipassanaṃ vaḍḍhetvā arahattaṃ sacchākāsi.",
  "atk-s0508a1:2015_24": "Tena vuttaṃ apadāne –",
  "atk-s0508a1:2016_0": "“Suvaṇṇavaṇṇo sambuddho, vipassī dakkhiṇāraho;",
  "atk-s0508a1:2017_0": "Purakkhato sāvakehi, ārāmā abhinikkhami.",
  "atk-s0508a1:2018_0": "“Disvānahaṃ buddhaseṭṭhaṃ, sabbaññuṃ tamanāsakaṃ;",
  "atk-s0508a1:2019_0": "Pasannacitto sumano, gaṇṭhipupphaṃ apūjayiṃ.",
  "atk-s0508a1:2020_0": "“Tena cittappasādena, dvipadindassa tādino;",
  "atk-s0508a1:2021_0": "Haṭṭho haṭṭhena cittena, puna vandiṃ tathāgataṃ.",
  "atk-s0508a1:2022_0": "“Ekanavutito kappe, yaṃ pupphamabhiropayiṃ;",
  "atk-s0508a1:2023_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2024_0": "“Ekatālīsito kappe, caraṇo nāma khattiyo;",
  "atk-s0508a1:2025_0": "Sattaratanasampanno, cakkavattī mahabbalo.",
  "atk-s0508a1:2026_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2027_0": "Ayameva ca therassa aññābyākaraṇagāthā ahosīti.",
  "atk-s0508a1:2028_0": "Hatthārohaputtattheragāthāvaṇṇanā niṭṭhitā.",
  "atk-s0508a1:2029_0": "8. Meṇḍasirattheragāthāvaṇṇanā",
  "atk-s0508a1:2030_0": "Anekajātisaṃsāranti āyasmato meṇḍasirattherassa gāthā.",
  "atk-s0508a1:2030_1": "Kā uppatti?",
  "atk-s0508a1:2030_2": "Sopi kira purimabuddhesu katādhikāro tattha tattha bhave vivaṭṭūpanissayāni puññāni karonto ito ekanavute",
  "atk-s0508a1:2030_3": "kappe brāhmaṇakule nibbattitvā vayappatto kāme pahāya isipabbajjaṃ pabbajitvā mahatā isigaṇena saddhiṃ",
  "atk-s0508a1:2030_4": "himavante vasanto satthāraṃ disvā pasannamānaso isigaṇena padumāni āharāpetvā satthu pupphapūjaṃ katvā",
  "atk-s0508a1:2030_5": "sāvake appamādapaṭipattiyaṃ ovaditvā kālaṃ katvā devaloke nibbatto aparāparaṃ saṃsaranto imasmiṃ buddhuppāde",
  "atk-s0508a1:2030_6": "sākete gahapatikule nibbatti,",
  "atk-s0508a1:2030_7": "tassa meṇḍasarikkhasīsatāya meṇḍasirotveva samaññā ahosi.",
  "atk-s0508a1:2030_8": "So bhagavati sākete añjanavane viharante satthāraṃ upasaṅkamitvā paṭiladdhasaddho pabbajitvā samathavipassanāsu kammaṃ karonto chaḷabhiñño ahosi.",
  "atk-s0508a1:2030_9": "Teva vuttaṃ apadāne –",
  "atk-s0508a1:2031_0": "“Himavantassāvidūre, gotamo nāma pabbato;",
  "atk-s0508a1:2032_0": "Nānārukkhehi sañchanno, mahābhūtagaṇālayo.",
  "atk-s0508a1:2033_0": "“Vemajjhamhi ca tassāsi, assamo abhinimmito;",
  "atk-s0508a1:2034_0": "Purakkhato sasissehi, vasāmi assame ahaṃ.",
  "atk-s0508a1:2035_0": "“Āyantu me sissagaṇā, padumaṃ āharantu me;",
  "atk-s0508a1:2036_0": "Buddhapūjaṃ karissāmi, dvipadindassa tādino.",
  "atk-s0508a1:2037_0": "“Evanti te paṭissutvā, padumaṃ āhariṃsu me;",
  "atk-s0508a1:2038_0": "Tathā nimittaṃ katvāhaṃ, buddhassa abhiropayiṃ.",
  "atk-s0508a1:2039_0": "“Sisse tadā samānetvā, sādhukaṃ anusāsahaṃ;",
  "atk-s0508a1:2040_0": "Mā kho tumhe pamajjittha, appamādo sukhāvaho.",
  "atk-s0508a1:2041_0": "“Evaṃ samanusāsitvā, te sisse vacanakkhame;",
  "atk-s0508a1:2042_0": "Appamādaguṇe yutto, tadā kālaṅkato ahaṃ.",
  "atk-s0508a1:2043_0": "“Ekanavutito kappe, yaṃ pupphamabhiropayiṃ;",
  "atk-s0508a1:2044_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2045_0": "“Ekapaññāsakappamhi, rājā āsiṃ jaluttamo;",
  "atk-s0508a1:2046_0": "Sattaratanasampanno, cakkavattī mahabbalo.",
  "atk-s0508a1:2047_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2048_0": "So attano pubbenivāsaṃ anussaranto –",
  "atk-s0508a1:2049_0": "78.",
  "atk-s0508a1:2050_0": "“Anekajātisaṃsāraṃ, sandhāvissaṃ anibbisaṃ;",
  "atk-s0508a1:2051_0": "Tassa me dukkhajātassa, dukkhakkhandho aparaddho”ti. – gāthaṃ abhāsi;",
  "atk-s0508a1:2052_0": "Tattha anekajātisaṃsāranti anekajātisatasahassasaṅkhyaṃ idaṃ saṃsāravaṭṭaṃ,",
  "atk-s0508a1:2052_1": "addhuno adhippetattā accantasaṃyogekavacanaṃ.",
  "atk-s0508a1:2052_2": "Sandhāvissanti saṃsariṃ,",
  "atk-s0508a1:2052_3": "aparāparaṃ cavanuppajjanavasena paribbhamiṃ.",
  "atk-s0508a1:2052_4": "Anibbisanti tassa nivattakañāṇaṃ avindanto alabhanto.",
  "atk-s0508a1:2052_5": "Tassa meti evaṃ saṃsarantassa me.",
  "atk-s0508a1:2052_6": "Dukkhajātassāti jātiādivasena uppannadukkhassa,",
  "atk-s0508a1:2052_7": "tissannaṃ vā dukkhatānaṃ vasena dukkhasabhāvassa.",
  "atk-s0508a1:2052_8": "Dukkhakkhandhoti kammakilesavipākavaṭṭappakāro dukkharāsi.",
  "atk-s0508a1:2052_9": "Aparaddhoti arahattamaggappattito paṭṭhāya paribbhaṭṭho cuto na abhinibbattissati.",
  "atk-s0508a1:2052_10": "“Aparaṭṭho”ti vā pāṭho,",
  "atk-s0508a1:2052_11": "apagatasamiddhito samucchinnakāraṇattā apagatoti attho.",
  "atk-s0508a1:2052_12": "Idameva ca therassa aññābyākaraṇaṃ ahosi.",
  "atk-s0508a1:2053_0": "Meṇḍasirattheragāthāvaṇṇanā niṭṭhitā.",
  "atk-s0508a1:2054_0": "9. Rakkhitattheragāthāvaṇṇanā",
  "atk-s0508a1:2055_0": "Sabbo rāgo pahīno meti āyasmato rakkhitattherassa gāthā.",
  "atk-s0508a1:2055_1": "Kā uppatti?",
  "atk-s0508a1:2055_2": "Ayaṃ kira padumuttarassa bhagavato kāle kulagehe nibbattitvā viññutaṃ patto ekadivasaṃ satthu dhammadesanaṃ",
  "atk-s0508a1:2055_3": "sutvā pasannamānaso desanāñāṇaṃ ārabbha thomanaṃ akāsi.",
  "atk-s0508a1:2055_4": "Satthā tassa cittappasādaṃ oloketvā “ayaṃ ito satasahassakappamatthake gotamassa nāma sammāsambuddhassa rakkhito nāma sāvako bhavissatī”ti byākāsi.",
  "atk-s0508a1:2055_5": "So taṃ sutvā bhiyyosomattāya pasannamānaso aparāparaṃ puññāni katvā devamanussesu saṃsaranto imasmiṃ",
  "atk-s0508a1:2055_6": "buddhuppāde devadahanigame sākiyarājakule nibbatti,",
  "atk-s0508a1:2055_7": "rakkhitotissa nāmaṃ ahosi.",
  "atk-s0508a1:2055_8": "So ye sākiyakoliyarājūhi bhagavato parivāratthāya dinnā pañcasatarājakumārā pabbajitā,",
  "atk-s0508a1:2055_9": "tesaṃ aññataro.",
  "atk-s0508a1:2055_10": "Te pana rājakumārā na saṃvegena pabbajitattā ukkaṇṭhābhibhūtā yadā satthārā kuṇāladahatīraṃ netvā kuṇālajātakadesanāya",
  "atk-s0508a1:2055_11": "itthīnaṃ dosavibhāvanena kāmesu ādīnavaṃ pakāsetvā kammaṭṭhāne niyojitā,",
  "atk-s0508a1:2055_12": "tadā ayampi kammaṭṭhānaṃ anuyuñjanto vipassanaṃ vaḍḍhetvā arahattaṃ pāpuṇi.",
  "atk-s0508a1:2055_13": "Tena vuttaṃ apadāne –",
  "atk-s0508a1:2056_0": "“Padumuttaro nāma jino, lokajeṭṭho narāsabho;",
  "atk-s0508a1:2057_0": "Mahato janakāyassa, deseti amataṃ padaṃ.",
  "atk-s0508a1:2058_0": "“Tassāhaṃ vacanaṃ sutvā, vācāsabhimudīritaṃ;",
  "atk-s0508a1:2059_0": "Añjaliṃ paggahetvāna, ekaggo āsahaṃ tadā.",
  "atk-s0508a1:2060_0": "“Yathā samuddo udadhīnamaggo, nerū nagānaṃ pavaro siluccayo;",
  "atk-s0508a1:2061_0": "Tatheva ye cittavasena vattare, na buddhañāṇassa kalaṃ upenti te.",
  "atk-s0508a1:2062_0": "“Dhammavidhiṃ ṭhapetvāna, buddho kāruṇiko isi;",
  "atk-s0508a1:2063_0": "Bhikkhusaṅghe nisīditvā, imā gāthā abhāsatha.",
  "atk-s0508a1:2064_0": "“Yo so ñāṇaṃ pakittesi, buddhamhi lokanāyake;",
  "atk-s0508a1:2065_0": "Kappānaṃ satasahassaṃ, duggatiṃ na gamissati.",
  "atk-s0508a1:2066_0": "“Kilese jhāpayitvāna, ekaggo susamāhito;",
  "atk-s0508a1:2067_0": "Sobhito nāma nāmena, hessati satthu sāvako.",
  "atk-s0508a1:2068_0": "“Paññāse kappasahasse, sattevāsuṃ yasuggatā;",
  "atk-s0508a1:2069_0": "Sattaratanasampannā, cakkavattī mahabbalā.",
  "atk-s0508a1:2070_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2071_0": "Arahattaṃ pana patvā attano pahīnakilese paccavekkhanto “sabbo rāgo”ti gāthaṃ abhāsi.",
  "atk-s0508a1:2072_0": "79.",
  "atk-s0508a1:2072_1": "Tattha “sabbo rāgo”ti kāmarāgādippabhedo sabbopi rāgo.",
  "atk-s0508a1:2072_2": "Pahīnoti ariyamaggabhāvanāya samucchedappahānavasena pahīno.",
  "atk-s0508a1:2072_3": "Sabbo dosoti āghātavatthukādibhāvena anekabhedabhinno sabbopi byāpādo.",
  "atk-s0508a1:2072_4": "Samūhatoti maggena samugghāṭito.",
  "atk-s0508a1:2072_5": "Sabbo me vigato mohoti “dukkhe aññāṇa”ntiādinā vatthubhedena aṭṭhabhedo,",
  "atk-s0508a1:2072_6": "saṃkilesavatthuvibhāgena anekavibhāgo sabbopi moho maggena viddhaṃsitattā mayhaṃ vigato.",
  "atk-s0508a1:2072_7": "Sītibhūtosmi nibbutoti evaṃ mūlakilesappahānena tadekaṭṭhatāya saṃkilesānaṃ sammadeva paṭippassaddhattā",
  "atk-s0508a1:2072_8": "anavasesakilesadarathapariḷāhābhāvato sītibhāvaṃ patto,",
  "atk-s0508a1:2072_9": "tato eva sabbaso kilesaparinibbānena parinibbuto ahaṃ asmi bhavāmīti aññaṃ byākāsi.",
  "atk-s0508a1:2073_0": "Rakkhitattheragāthāvaṇṇanā niṭṭhitā.",
  "atk-s0508a1:2074_0": "10. Uggattheragāthāvaṇṇanā",
  "atk-s0508a1:2075_0": "Yaṃ mayā pakataṃ kammanti āyasmato uggattherassa gāthā.",
  "atk-s0508a1:2075_1": "Kā uppatti?",
  "atk-s0508a1:2075_2": "Ayampi purimabuddhesu katādhikāro tattha tattha bhave puññāni karonto ito ekatiṃse kappe sikhissa bhagavato",
  "atk-s0508a1:2075_3": "kāle kulagehe nibbattitvā viññutaṃ patto ekadivasaṃ sikhiṃ bhagavantaṃ passitvā pasannamānaso ketakapupphehi",
  "atk-s0508a1:2075_4": "pūjaṃ akāsi.",
  "atk-s0508a1:2075_5": "So tena puññakammena devaloke nibbattitvā aparāparaṃ sugatīsuyeva saṃsaranto imasmiṃ buddhuppāde kosalaraṭṭhe ugganigame seṭṭhiputto hutvā nibbatti,",
  "atk-s0508a1:2075_6": "uggotvevassa nāmaṃ ahosi.",
  "atk-s0508a1:2075_7": "So viññutaṃ patto bhagavati tasmiṃ nigame bhaddārāme viharante vihāraṃ gantvā satthu santike dhammaṃ",
  "atk-s0508a1:2075_8": "sutvā paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:2075_9": "Tena vuttaṃ apadāne –",
  "atk-s0508a1:2076_0": "“Vinatānadiyā tīre, pilakkhu phalito ahu;",
  "atk-s0508a1:2077_0": "Tāhaṃ rukkhaṃ gavesanto, addasaṃ lokanāyakaṃ.",
  "atk-s0508a1:2078_0": "“Ketakaṃ pupphitaṃ disvā, vaṇṭe chetvānahaṃ tadā;",
  "atk-s0508a1:2079_0": "Buddhassa abhiropesiṃ, sikhino lokabandhuno.",
  "atk-s0508a1:2080_0": "“Yena ñāṇena pattosi, accutaṃ amataṃ padaṃ;",
  "atk-s0508a1:2081_0": "Taṃ ñāṇaṃ abhipūjemi, buddhaseṭṭha mahāmuni.",
  "atk-s0508a1:2082_0": "“Ñāṇamhi pūjaṃ katvāna, pilakkhumaddasaṃ ahaṃ;",
  "atk-s0508a1:2083_0": "Paṭiladdhomhi taṃ paññaṃ, ñāṇapūjāyidaṃ phalaṃ.",
  "atk-s0508a1:2084_0": "“Ekatiṃse ito kappe, yaṃ pupphamabhiropayiṃ;",
  "atk-s0508a1:2085_0": "Duggatiṃ nābhijānāmi, ñāṇapūjāyidaṃ phalaṃ.",
  "atk-s0508a1:2086_0": "“Ito terasakappamhi, dvādasāsuṃ phaluggatā;",
  "atk-s0508a1:2087_0": "Sattaratanasampannā, cakkavattī mahabbalā.",
  "atk-s0508a1:2088_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2089_0": "Arahattaṃ pana patvā attano vaṭṭūpacchedadīpanena aññaṃ byākaronto –",
  "atk-s0508a1:2090_0": "80.",
  "atk-s0508a1:2091_0": "“Yaṃ mayā pakataṃ kammaṃ, appaṃ vā yadi vā bahuṃ;",
  "atk-s0508a1:2092_0": "Sabbametaṃ parikkhīṇaṃ, natthi dāni punabbhavo”ti. – gāthaṃ abhāsi;",
  "atk-s0508a1:2093_0": "Tattha yaṃ mayā pakataṃ kammanti yaṃ kammaṃ tīhi kammadvārehi,",
  "atk-s0508a1:2093_1": "chahi uppattidvārehi,",
  "atk-s0508a1:2093_2": "aṭṭhahi asaṃvaradvārehi,",
  "atk-s0508a1:2093_3": "aṭṭhahi ca saṃvaradvārehi pāpādivasena dānādivasena cāti anekehi pakārehi anādimati saṃsāre yaṃ mayā kataṃ upacitaṃ abhinibbattitaṃ vipākakammaṃ.",
  "atk-s0508a1:2093_4": "Appaṃ vā yadi vā bahunti tañca vatthucetanāpayogakilesādīnaṃ dubbalabhāvena appaṃ vā,",
  "atk-s0508a1:2093_5": "tesaṃ balavabhāvena abhiṇhapavattiyā ca bahuṃ vā.",
  "atk-s0508a1:2093_6": "Sabbametaṃ parikkhīṇanti sabbameva cetaṃ kammaṃ kammakkhayakarassa aggamaggassa adhigatattā parikkhayaṃ gataṃ,",
  "atk-s0508a1:2093_7": "kilesavaṭṭappahānena hi kammavaṭṭaṃ pahīnameva hoti vipākavaṭṭassa anuppādanato.",
  "atk-s0508a1:2093_8": "Tenāha “natthi dāni punabbhavo”ti.",
  "atk-s0508a1:2093_9": "Āyatiṃ punabbhavābhinibbatti mayhaṃ natthīti attho.",
  "atk-s0508a1:2093_10": "“Sabbampeta”ntipi pāṭho,",
  "atk-s0508a1:2093_11": "sabbampi etanti padavibhāgo.",
  "atk-s0508a1:2094_0": "Uggattheragāthāvaṇṇanā niṭṭhitā.",
  "atk-s0508a1:2095_0": "Aṭṭhamavaggavaṇṇanā niṭṭhitā.",
  "atk-s0508a1:2096_0": "9. Navamavaggo",
  "atk-s0508a1:2097_0": "1. Samitiguttattheragāthāvaṇṇanā",
  "atk-s0508a1:2098_0": "Yaṃ mayā pakataṃ pāpanti āyasmato samitiguttattherassa gāthā.",
  "atk-s0508a1:2098_1": "Kā uppatti?",
  "atk-s0508a1:2098_2": "Sopi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:2098_3": "nibbattitvā viññutaṃ patto bhagavantaṃ passitvā pasannacitto jātisumanapupphehi pūjaṃ akāsi.",
  "atk-s0508a1:2098_4": "So tena puññakammena yattha yattha bhave nibbatti,",
  "atk-s0508a1:2098_5": "tattha tattha kularūpaparivārasampadāya aññe satte abhibhavitvā aṭṭhāsi.",
  "atk-s0508a1:2098_6": "Ekasmiṃ pana attabhāve aññataraṃ paccekabuddhaṃ piṇḍāya carantaṃ disvā “ayaṃ muṇḍako kuṭṭhī maññe,",
  "atk-s0508a1:2098_7": "tenāyaṃ paṭicchādetvā vicaratī”ti niṭṭhubhitvā pakkāmi.",
  "atk-s0508a1:2098_8": "So tena kammena bahuṃ kālaṃ niraye paccitvā kassapassa bhagavato kāle manussaloke nibbatto paribbājakapabbajjaṃ",
  "atk-s0508a1:2098_9": "upagato ekaṃ sīlācārasampannaṃ upāsakaṃ disvā dosantaro hutvā,",
  "atk-s0508a1:2098_10": "“kuṭṭharogī bhaveyyāsī”ti akkosi,",
  "atk-s0508a1:2098_11": "nhānatitthe ca manussehi ṭhapitāni nhānacuṇṇāni dūsesi.",
  "atk-s0508a1:2098_12": "So tena kammena puna niraye nibbattitvā bahūni vassāni dukkhaṃ anubhavitvā imasmiṃ buddhuppāde sāvatthiyaṃ",
  "atk-s0508a1:2098_13": "aññatarassa brāhmaṇassa putto hutvā nibbatti,",
  "atk-s0508a1:2098_14": "samitiguttotissa nāmaṃ ahosi.",
  "atk-s0508a1:2098_15": "So vayappatto satthu dhammadesanaṃ sutvā paṭiladdhasaddho pabbajitvā suvisuddhasīlo hutvā viharati.",
  "atk-s0508a1:2098_16": "Tassa purimakammanissandena kuṭṭharogo uppajji,",
  "atk-s0508a1:2098_17": "tena tassa sarīrāvayavā yebhuyyena chinnabhinnā hutvā paggharanti.",
  "atk-s0508a1:2098_18": "So gilānasālāyaṃ vasati.",
  "atk-s0508a1:2098_19": "Athekadivasaṃ dhammasenāpati gilānapucchaṃ gantvā tattha tattha gilāne bhikkhū pucchanto taṃ bhikkhuṃ disvā “āvuso,",
  "atk-s0508a1:2098_20": "yāvatā khandhappavatti nāma,",
  "atk-s0508a1:2098_21": "sabbaṃ dukkhameva vedanā.",
  "atk-s0508a1:2098_22": "Khandhesu pana asantesuyeva natthi dukkha”nti vedanānupassanākammaṭṭhānaṃ kathetvā agamāsi.",
  "atk-s0508a1:2098_23": "So therassa ovāde ṭhatvā vipassanaṃ vaḍḍhetvā chaḷabhiññā sacchākāsi.",
  "atk-s0508a1:2098_24": "Tena vuttaṃ apadāne –",
  "atk-s0508a1:2099_0": "“Jāyantassa vipassissa, āloko vipulo ahu;",
  "atk-s0508a1:2100_0": "Pathavī ca pakampittha, sasāgarā sapabbatā.",
  "atk-s0508a1:2101_0": "“Nemittā ca viyākaṃsu, buddho loke bhavissati;",
  "atk-s0508a1:2102_0": "Aggo ca sabbasattānaṃ, janataṃ uddharissati.",
  "atk-s0508a1:2103_0": "“Nemittānaṃ suṇitvāna, jātipūjamakāsahaṃ;",
  "atk-s0508a1:2104_0": "Edisā pūjanā natthi, yādisā jātipūjanā.",
  "atk-s0508a1:2105_0": "“Saṅkharitvāna kusalaṃ, sakaṃ cittaṃ pasādayiṃ;",
  "atk-s0508a1:2106_0": "Jātipūjaṃ karitvāna, tattha kālaṅkato ahaṃ.",
  "atk-s0508a1:2107_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:2108_0": "Sabbe satte abhibhomi, jātipūjāyidaṃ phalaṃ.",
  "atk-s0508a1:2109_0": "“Dhātiyo maṃ upaṭṭhenti, mama cittavasānugā;",
  "atk-s0508a1:2110_0": "Na tā sakkonti kopetuṃ, jātipūjāyidaṃ phalaṃ.",
  "atk-s0508a1:2111_0": "“Ekanavutito kappe, yaṃ pūjamakariṃ tadā;",
  "atk-s0508a1:2112_0": "Duggatiṃ nābhijānāmi, jātipūjāyidaṃ phalaṃ.",
  "atk-s0508a1:2113_0": "“Supāricariyā nāma, catuttiṃsa janādhipā;",
  "atk-s0508a1:2114_0": "Ito tatiyakappamhi, cakkavattī mahabbalā.",
  "atk-s0508a1:2115_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2116_0": "Chaḷabhiñño pana hutvā pahīnakilesapaccavekkhaṇena etarahi anubhuyyamānarogavasena purimajātīsu attanā",
  "atk-s0508a1:2116_1": "kataṃ pāpakammaṃ anussaritvā tassa idāni sabbaso pahīnabhāvaṃ vibhāvento –",
  "atk-s0508a1:2117_0": "81.",
  "atk-s0508a1:2118_0": "“Yaṃ mayā pakataṃ pāpaṃ, pubbe aññāsu jātisu;",
  "atk-s0508a1:2119_0": "Idheva taṃ vedanīyaṃ, vatthu aññaṃ na vijjatī”ti. – gāthaṃ abhāsi;",
  "atk-s0508a1:2120_0": "Tattha pāpanti akusalaṃ kammaṃ.",
  "atk-s0508a1:2120_1": "Tañhi lāmakaṭṭhena pāpanti vuccati.",
  "atk-s0508a1:2120_2": "Pubbeti purā.",
  "atk-s0508a1:2120_3": "Aññāsu jātisūti ito aññāsu jātīsu,",
  "atk-s0508a1:2120_4": "aññesu attabhāvesu.",
  "atk-s0508a1:2120_5": "Ayañhettha attho –",
  "atk-s0508a1:2120_6": "yadipi mayā imasmiṃ attabhāve na tādisaṃ pāpaṃ kataṃ atthi,",
  "atk-s0508a1:2120_7": "idāni pana tassa sambhavoyeva natthi.",
  "atk-s0508a1:2120_8": "Yaṃ pana ito aññāsu jātīsu kataṃ atthi,",
  "atk-s0508a1:2120_9": "idheva taṃ vedanīyaṃ,",
  "atk-s0508a1:2120_10": "tañhi idheva imasmiṃyeva attabhāve vedayitabbaṃ anubhavitabbaṃ phalaṃ, kasmā?",
  "atk-s0508a1:2120_11": "Vatthu aññaṃ na vijjatīti tassa kammassa vipaccanokāso añño khandhappabandho natthi,",
  "atk-s0508a1:2120_12": "ime pana khandhā sabbaso upādānānaṃ pahīnattā anupādāno viya jātavedo carimakacittanirodhena appaṭisandhikā nirujjhantīti aññaṃ byākāsi.",
  "atk-s0508a1:2121_0": "Samitiguttattheragāthāvaṇṇanā niṭṭhitā.",
  "atk-s0508a1:2122_0": "2. Kassapattheragāthāvaṇṇanā",
  "atk-s0508a1:2123_0": "Yena yena subhikkhānīti āyasmato kassapattherassa gāthā.",
  "atk-s0508a1:2123_1": "Kā uppatti?",
  "atk-s0508a1:2123_2": "Ayaṃ kira padumuttarassa bhagavato kāle brāhmaṇakule nibbattitvā tīsu vedesu aññesu ca brāhmaṇasippesu nipphattiṃ gato,",
  "atk-s0508a1:2123_3": "so ekadivasaṃ bhagavantaṃ disvā pasannamānaso sumanapupphehi pūjaṃ akāsi.",
  "atk-s0508a1:2123_4": "Karonto ca satthu samantato upari ca pupphamuṭṭhiyo khipi.",
  "atk-s0508a1:2123_5": "Buddhānubhāvena pupphāni pupphāsanākārena sattāhaṃ aṭṭhaṃsu.",
  "atk-s0508a1:2123_6": "So taṃ acchariyaṃ disvā bhiyyosomattāya pasannamānaso ahosi.",
  "atk-s0508a1:2123_7": "Aparāparaṃ puññāni karonto kappasatasahassaṃ sugatīsuyeva saṃsaranto imasmiṃ buddhuppāde sāvatthiyaṃ",
  "atk-s0508a1:2123_8": "aññatarassa udiccabrāhmaṇassa putto hutvā nibbatti,",
  "atk-s0508a1:2123_9": "kassapotissa nāmaṃ ahosi.",
  "atk-s0508a1:2123_10": "Tassa daharakāleyeva pitā kālamakāsi.",
  "atk-s0508a1:2123_11": "Mātā taṃ paṭijaggati.",
  "atk-s0508a1:2123_12": "So ekadivasaṃ jetavanaṃ gato bhagavato dhammadesanaṃ sutvā hetusampannatāya tasmiṃyeva āsane sotāpanno",
  "atk-s0508a1:2123_13": "hutvā mātu santikaṃ gantvā anujānāpetvā pabbajito satthari vuṭṭhavasse pavāretvā janapadacārikaṃ pakkante",
  "atk-s0508a1:2123_14": "sayampi satthārā saddhiṃ gantukāmo āpucchituṃ mātu santikaṃ agamāsi.",
  "atk-s0508a1:2123_15": "Mātā vissajjentī ovādavasena –",
  "atk-s0508a1:2124_0": "82.",
  "atk-s0508a1:2125_0": "“Yena yena subhikkhāni, sivāni abhayāni ca;",
  "atk-s0508a1:2126_0": "Tena puttaka gacchassu, mā sokāpahato bhavā”ti. – gāthaṃ abhāsi;",
  "atk-s0508a1:2127_0": "Tattha yena yenāti yattha yattha.",
  "atk-s0508a1:2127_1": "Bhummatthe hi etaṃ karaṇavacanaṃ,",
  "atk-s0508a1:2127_2": "yasmiṃ yasmiṃ disābhāgeti attho.",
  "atk-s0508a1:2127_3": "Subhikkhānīti sulabhapiṇḍāni,",
  "atk-s0508a1:2127_4": "raṭṭhānīti adhippāyo.",
  "atk-s0508a1:2127_5": "Sivānīti khemāni arogāni.",
  "atk-s0508a1:2127_6": "Abhayānīti corabhayādīhi nibbhayāni,",
  "atk-s0508a1:2127_7": "rogadubbhikkhabhayāni pana “subhikkhāni,",
  "atk-s0508a1:2127_8": "sivānī”ti padadvayeneva gahitāni.",
  "atk-s0508a1:2127_9": "Tenāti tattha,",
  "atk-s0508a1:2127_10": "tasmiṃ tasmiṃ disābhāgeti attho.",
  "atk-s0508a1:2127_11": "Puttakāti anukampantī taṃ ālapati.",
  "atk-s0508a1:2127_12": "Māti paṭisedhatthe nipāto sokāpahatoti vuttaguṇarahitāni raṭṭhāni gantvā dubbhikkhabhayādijanitena sokena upahato mā bhava māhosīti attho.",
  "atk-s0508a1:2127_13": "Taṃ sutvā thero,",
  "atk-s0508a1:2127_14": "“mama mātā mayhaṃ sokarahitaṭṭhānagamanaṃ āsīsati,",
  "atk-s0508a1:2127_15": "handa mayaṃ sabbaso accantameva sokarahitaṃ ṭhānaṃ pattuṃ yutta”nti ussāhajāto vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:2127_16": "Tena vuttaṃ apadāne –",
  "atk-s0508a1:2128_0": "“Ajjhāyako mantadharo, tiṇṇaṃ vedāna pāragū;",
  "atk-s0508a1:2129_0": "Abbhokāse ṭhito santo, addasaṃ lokanāyakaṃ.",
  "atk-s0508a1:2130_0": "“Sīhaṃ yathā vanacaraṃ, byaggharājaṃva nittasaṃ;",
  "atk-s0508a1:2131_0": "Tidhāpabhinnamātaṅgaṃ, kuñjaraṃva mahesinaṃ.",
  "atk-s0508a1:2132_0": "“Sereyakaṃ gahetvāna, ākāse ukkhipiṃ ahaṃ;",
  "atk-s0508a1:2133_0": "Buddhassa ānubhāvena, parivārenti sabbaso.",
  "atk-s0508a1:2134_0": "“Adhiṭṭhahi mahāvīro, sabbaññū lokanāyako;",
  "atk-s0508a1:2135_0": "Samantā pupphacchadanā, okiriṃsu narāsabhaṃ.",
  "atk-s0508a1:2136_0": "“Tato sā pupphakañcukā, antovaṇṭā bahimukhā;",
  "atk-s0508a1:2137_0": "Sattāhaṃ chadanaṃ katvā, tato antaradhāyatha.",
  "atk-s0508a1:2138_0": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:2139_0": "Buddhe cittaṃ pasādesiṃ, sugate lokanāyake.",
  "atk-s0508a1:2140_0": "“Tena cittappasādena, sukkamūlena codito;",
  "atk-s0508a1:2141_0": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:2142_0": "“Pannarasasahassamhi, kappānaṃ pañcavīsati;",
  "atk-s0508a1:2143_0": "Vītamalāsanāmā ca, cakkavattī mahabbalā.",
  "atk-s0508a1:2144_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2145_0": "Arahattaṃ pana patvā “idameva mātu vacanaṃ arahattappattiyā aṅkusaṃ jāta”nti tameva gāthaṃ paccudāhāsi.",
  "atk-s0508a1:2146_0": "Kassapattheragāthāvaṇṇanā niṭṭhitā.",
  "atk-s0508a1:2147_0": "3. Sīhattheragāthāvaṇṇanā",
  "atk-s0508a1:2148_0": "Sīhappamatto viharāti āyasmato sīhattherassa gāthā.",
  "atk-s0508a1:2148_1": "Kā uppatti?",
  "atk-s0508a1:2148_2": "So kira purimabuddhesu katādhikāro ito aṭṭhārasakappasatamatthake atthadassissa bhagavato kāle candabhāgāya",
  "atk-s0508a1:2148_3": "nadiyā tīre kinnarayoniyaṃ nibbattitvā pupphabhakkho pupphanivasano hutvā viharanto ākāsena gacchantaṃ",
  "atk-s0508a1:2148_4": "atthadassiṃ bhagavantaṃ disvā pasannacitto pūjetukāmo añjaliṃ paggayha aṭṭhāsi.",
  "atk-s0508a1:2148_5": "Bhagavā tassa ajjhāsayaṃ ñatvā ākāsato oruyha aññatarasmiṃ rukkhamūle pallaṅkena nisīdi.",
  "atk-s0508a1:2148_6": "Kinnaro candanasāraṃ ghaṃsitvā candanagandhena pupphehi ca pūjaṃ katvā vanditvā padakkhiṇaṃ katvā pakkāmi.",
  "atk-s0508a1:2148_7": "So tena puññakammena devamanussesu saṃsaranto imasmiṃ buddhuppāde mallarājakule nibbatti,",
  "atk-s0508a1:2148_8": "tassa sīhoti nāmaṃ ahosi.",
  "atk-s0508a1:2148_9": "So bhagavantaṃ disvā pasannamānaso vanditvā ekamantaṃ nisīdi.",
  "atk-s0508a1:2148_10": "Satthā tassa ajjhāsayaṃ oloketvā dhammaṃ kathesi.",
  "atk-s0508a1:2148_11": "So dhammaṃ sutvā paṭiladdhasaddho pabbajitvā kammaṭṭhānaṃ gahetvā araññe viharati.",
  "atk-s0508a1:2148_12": "Tassa cittaṃ nānārammaṇe vidhāvati,",
  "atk-s0508a1:2148_13": "ekaggaṃ na hoti,",
  "atk-s0508a1:2148_14": "sakatthaṃ nipphādetuṃ na sakkoti.",
  "atk-s0508a1:2148_15": "Satthā taṃ disvā ākāse ṭhatvā –",
  "atk-s0508a1:2149_0": "83.",
  "atk-s0508a1:2150_0": "“Sīhappamatto vihara, rattindivamatandito;",
  "atk-s0508a1:2151_0": "Bhāvehi kusalaṃ dhammaṃ, jaha sīghaṃ samussaya”nti. –",
  "atk-s0508a1:2152_0": "Gāthāya ovadi. So gāthāvasāne vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2153_0": "“Candabhāgānadītīre, ahosiṃ kinnaro tadā;",
  "atk-s0508a1:2154_0": "Pupphabhakkho cahaṃ āsiṃ, pupphanivasano tathā.",
  "atk-s0508a1:2155_0": "“Atthadassī tu bhagavā, lokajeṭṭho narāsabho;",
  "atk-s0508a1:2156_0": "Vipinaggena niyyāsi, haṃsarājāva ambare.",
  "atk-s0508a1:2157_0": "“Namo te purisājañña, cittaṃ te suvisodhitaṃ;",
  "atk-s0508a1:2158_0": "Pasannamukhavaṇṇosi, vippasannamukhindriyo.",
  "atk-s0508a1:2159_0": "“Orohitvāna ākāsā, bhūripañño sumedhaso;",
  "atk-s0508a1:2160_0": "Saṅghāṭiṃ pattharitvāna, pallaṅkena upāvisi.",
  "atk-s0508a1:2161_0": "“Vilīnaṃ candanādāya, agamāsiṃ jinantikaṃ;",
  "atk-s0508a1:2162_0": "Pasannacitto sumano, buddhassa abhiropayiṃ.",
  "atk-s0508a1:2163_0": "“Abhivādetvāna sambuddhaṃ, lokajeṭṭhaṃ narāsabhaṃ;",
  "atk-s0508a1:2164_0": "Pāmojjaṃ janayitvāna, pakkāmiṃ uttarāmukho.",
  "atk-s0508a1:2165_0": "“Aṭṭhārase kappasate, candanaṃ yaṃ apūjayiṃ;",
  "atk-s0508a1:2166_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2167_0": "“Catuddase kappasate, ito āsiṃsu te tayo;",
  "atk-s0508a1:2168_0": "Rohaṇī nāma nāmena, cakkavattī mahabbalā.",
  "atk-s0508a1:2169_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2170_0": "Yā pana bhagavatā ovādavasena vuttā “sīhappamatto”ti gāthā,",
  "atk-s0508a1:2170_1": "tattha sīhāti tassa therassa ālapanaṃ.",
  "atk-s0508a1:2170_2": "Appamatto viharāti satiyā avippavāsena pamādavirahito sabbiriyāpathesu satisampajaññayutto hutvā viharāhi.",
  "atk-s0508a1:2170_3": "Idāni taṃ appamādavihāraṃ saha phalena saṅkhepato dassetuṃ “rattindiva”ntiādi vuttaṃ.",
  "atk-s0508a1:2170_4": "Tassattho –",
  "atk-s0508a1:2170_5": "rattibhāgaṃ divasabhāgañca “caṅkamena nisajjāya āvaraṇīyehi dhammehi cittaṃ parisodhetī”ti vuttanayena",
  "atk-s0508a1:2170_6": "catusammappadhānavasena atandito akusīto āraddhavīriyo kusalaṃ samathavipassanādhammañca lokuttaradhammañca",
  "atk-s0508a1:2170_7": "bhāvehi uppādehi vaḍḍhehi ca,",
  "atk-s0508a1:2170_8": "evaṃ bhāvetvā ca jaha sīghaṃ samussayanti tava samussayaṃ attabhāvaṃ paṭhamaṃ tāva tappaṭibaddhachandarāgappahānena sīghaṃ nacirasseva pajaha,",
  "atk-s0508a1:2170_9": "evaṃbhūto ca pacchā carimakacittanirodhena anavasesato ca pajahissatīti.",
  "atk-s0508a1:2170_10": "Arahattaṃ pana patvā thero aññaṃ byākaronto tameva gāthaṃ paccudāhāsīti.",
  "atk-s0508a1:2171_0": "Sīhattheragāthāvaṇṇanā niṭṭhitā.",
  "atk-s0508a1:2172_0": "4. Nītattheragāthāvaṇṇanā",
  "atk-s0508a1:2173_0": "Sabbarattiṃ supitvānāti āyasmato nītattherassa gāthā.",
  "atk-s0508a1:2173_1": "Kā uppatti?",
  "atk-s0508a1:2173_2": "Ayaṃ kira padumuttarassa bhagavato kāle sunando nāma brāhmaṇo hutvā anekasate brāhmaṇe mante vācento vājapeyyaṃ nāma yaññaṃ yaji,",
  "atk-s0508a1:2173_3": "bhagavā taṃ brāhmaṇaṃ anukampanto yaññaṭṭhānaṃ gantvā ākāse caṅkami.",
  "atk-s0508a1:2173_4": "Brāhmaṇo satthāraṃ disvā pasannamānaso sissehi pupphāni āharāpetvā ākāse khipitvā pūjaṃ akāsi.",
  "atk-s0508a1:2173_5": "Buddhānubhāvena taṃ ṭhānaṃ sakalañca nagaraṃ pupphapaṭavitānikaṃ viya chāditaṃ ahosi.",
  "atk-s0508a1:2173_6": "Mahājano satthari uḷāraṃ pītisomanassaṃ paṭisaṃvedesi.",
  "atk-s0508a1:2173_7": "Sunandabrāhmaṇo tena kusalamūlena devamanussesu saṃsaranto imasmiṃ buddhuppāde sāvatthiyaṃ aññatarassa brāhmaṇassa putto hutvā nibbatti,",
  "atk-s0508a1:2173_8": "nītotissa nāmaṃ ahosi.",
  "atk-s0508a1:2173_9": "So viññutaṃ patto “ime samaṇā sakyaputtiyā sukhasīlā sukhasamācārā subhojanāni bhuñjitvā nivātesu senāsanesu viharanti,",
  "atk-s0508a1:2173_10": "imesu pabbajitvā sukhena viharituṃ sakkā”ti sukhābhilāsāya pabbajitvāva satthu santike kammaṭṭhānaṃ gahetvā",
  "atk-s0508a1:2173_11": "katipāhameva manasikaritvā taṃ chaḍḍetvā yāvadatthaṃ udarāvadehakaṃ bhuñjitvā divasabhāgaṃ saṅgaṇikārāmo",
  "atk-s0508a1:2173_12": "tiracchānakathāya vītināmeti,",
  "atk-s0508a1:2173_13": "rattibhāgepi thinamiddhābhibhūto sabbarattiṃ supati.",
  "atk-s0508a1:2173_14": "Satthā tassa hetuparipākaṃ oloketvā ovādaṃ dento –",
  "atk-s0508a1:2174_0": "84.",
  "atk-s0508a1:2175_0": "“Sabbarattiṃ supitvāna, divā saṅgaṇike rato;",
  "atk-s0508a1:2176_0": "Kudāssu nāma dummedho, dukkhassantaṃ karissatī”ti. – gāthaṃ abhāsi;",
  "atk-s0508a1:2177_0": "Tattha sabbarattinti sakalaṃ rattiṃ.",
  "atk-s0508a1:2177_1": "Supitvānāti niddāyitvā,",
  "atk-s0508a1:2177_2": "“rattiyā paṭhamaṃ yāmaṃ caṅkamena nisajjāya āvaraṇīyehi dhammehi cittaṃ parisodhetī”tiādinā vuttaṃ jāgariyaṃ",
  "atk-s0508a1:2177_3": "ananuyuñjitvā kevalaṃ rattiyā tīsupi yāmesu niddaṃ okkamitvāti attho.",
  "atk-s0508a1:2177_4": "Divāti divasaṃ,",
  "atk-s0508a1:2177_5": "sakalaṃ divasabhāganti attho.",
  "atk-s0508a1:2177_6": "Saṅgaṇiketi tiracchānakathikehi kāyadaḷhibahulapuggalehi sannisajjā saṅgaṇiko,",
  "atk-s0508a1:2177_7": "tasmiṃ rato abhirato tattha avigatacchando “saṅgaṇike rato”ti vutto “saṅgaṇikārato”tipi pāḷi.",
  "atk-s0508a1:2177_8": "Kudāssu nāmāti kudā nāma.",
  "atk-s0508a1:2177_9": "Assūti nipātamattaṃ,",
  "atk-s0508a1:2177_10": "kasmiṃ nāma kāleti attho.",
  "atk-s0508a1:2177_11": "Dummedhoti nippañño.",
  "atk-s0508a1:2177_12": "Dukkhassāti vaṭṭadukkhassa.",
  "atk-s0508a1:2177_13": "Antanti pariyosānaṃ.",
  "atk-s0508a1:2177_14": "Accantameva anuppādaṃ kadā nāma karissati,",
  "atk-s0508a1:2177_15": "edisassa dukkhassantakaraṇaṃ natthīti attho.",
  "atk-s0508a1:2177_16": "“Dummedha dukkhassantaṃ karissasī”tipi pāḷi.",
  "atk-s0508a1:2178_0": "Evaṃ pana satthārā gāthāya kathitāya thero saṃvegajāto vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:2178_1": "Tena vuttaṃ apadāne –",
  "atk-s0508a1:2179_0": "“Sunando nāma nāmena, brāhmaṇo mantapāragū;",
  "atk-s0508a1:2180_0": "Ajjhāyako yācayogo, vājapeyyaṃ ayājayi.",
  "atk-s0508a1:2181_0": "“Padumuttaro lokavidū, aggo kāruṇiko isi;",
  "atk-s0508a1:2182_0": "Janataṃ anukampanto, ambare caṅkamī tadā.",
  "atk-s0508a1:2183_0": "“Caṅkamitvāna sambuddho, sabbaññū lokanāyako;",
  "atk-s0508a1:2184_0": "Mettāya aphari satte, appamāṇe nirūpadhi.",
  "atk-s0508a1:2185_0": "“Vaṇṭe chetvāna pupphāni, brāhmaṇo mantapāragū;",
  "atk-s0508a1:2186_0": "Sabbe sisse samānetvā, ākāse ukkhipāpayi.",
  "atk-s0508a1:2187_0": "“Yāvatā nagaraṃ āsi, pupphānaṃ chadanaṃ tadā;",
  "atk-s0508a1:2188_0": "Buddhassa ānubhāvena, sattāhaṃ na vigacchatha.",
  "atk-s0508a1:2189_0": "“Teneva sukkamūlena, anubhotvāna sampadā;",
  "atk-s0508a1:2190_0": "Sabbāsave pariññāya, tiṇṇo loke visattikaṃ.",
  "atk-s0508a1:2191_0": "“Ekārase kappasate, pañcatiṃsāsu khattiyā;",
  "atk-s0508a1:2192_0": "Ambaraṃsasanāmā te, cakkavattī mahabbalā.",
  "atk-s0508a1:2193_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2194_0": "Arahattaṃ pana patvā thero aññaṃ byākaronto tameva gāthaṃ paccudāhāsi.",
  "atk-s0508a1:2195_0": "Nītattheragāthāvaṇṇanā niṭṭhitā.",
  "atk-s0508a1:2196_0": "5. Sunāgattheragāthāvaṇṇanā",
  "atk-s0508a1:2197_0": "Cittanimittassa kovidoti āyasmato sunāgattherassa gāthā.",
  "atk-s0508a1:2197_1": "Kā uppatti?",
  "atk-s0508a1:2197_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekattiṃse",
  "atk-s0508a1:2197_3": "kappe sikhissa bhagavato kāle brāhmaṇakule nibbattitvā vayappatto tiṇṇaṃ vedānaṃ pāragū hutvā araññāyatane",
  "atk-s0508a1:2197_4": "assame vasanto tīṇi brāhmaṇasahassāni mante vācesi.",
  "atk-s0508a1:2197_5": "Athekadivasaṃ tassa satthāraṃ disvā lakkhaṇāni upadhāretvā lakkhaṇamante parivattentassa,",
  "atk-s0508a1:2197_6": "“īdisehi lakkhaṇehi samannāgato anantajino anantañāṇo buddho bhavissatī”ti buddhañāṇaṃ ārabbha uḷāro pasādo uppajji.",
  "atk-s0508a1:2197_7": "So tena cittappasādena devaloke nibbatto aparāparaṃ devamanussesu saṃsaranto imasmiṃ buddhuppāde nālakagāme",
  "atk-s0508a1:2197_8": "aññatarassa brāhmaṇassa putto hutvā nibbatti,",
  "atk-s0508a1:2197_9": "sunāgotissa nāmaṃ ahosi.",
  "atk-s0508a1:2197_10": "So dhammasenāpatissa gihisahāyo therassa santikaṃ gantvā dhammaṃ sutvā dassanabhūmiyaṃ patiṭṭhito pabbajitvā vipassanaṃ paṭṭhapetvā arahattaṃ pāpuṇi.",
  "atk-s0508a1:2197_11": "Tena vuttaṃ apadāne –",
  "atk-s0508a1:2198_0": "“Himavantassāvidūre, vasabho nāma pabbato;",
  "atk-s0508a1:2199_0": "Tasmiṃ pabbatapādamhi, assamo āsi māpito.",
  "atk-s0508a1:2200_0": "“Tīṇi sissasahassāni, vācesiṃ brāhmaṇo tadā;",
  "atk-s0508a1:2201_0": "Saṃharitvāna te sisse, ekamantaṃ upāvisiṃ.",
  "atk-s0508a1:2202_0": "“Ekamantaṃ nisīditvā, brāhmaṇo mantapāragū;",
  "atk-s0508a1:2203_0": "Buddhavedaṃ gavesanto, ñāṇe cittaṃ pasādayiṃ.",
  "atk-s0508a1:2204_0": "“Tattha cittaṃ pasādetvā, nisīdiṃ paṇṇasanthare;",
  "atk-s0508a1:2205_0": "Pallaṅkaṃ ābhujitvāna, tattha kālaṅkato ahaṃ.",
  "atk-s0508a1:2206_0": "“Ekatiṃse ito kappe, yaṃ saññamalabhiṃ tadā;",
  "atk-s0508a1:2207_0": "Duggatiṃ nābhijānāmi, ñāṇasaññāyidaṃ phalaṃ.",
  "atk-s0508a1:2208_0": "“Sattavīsati kappamhi, rājā siridharo ahu;",
  "atk-s0508a1:2209_0": "Sattaratanasampanno, cakkavattī mahabbalo.",
  "atk-s0508a1:2210_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2211_0": "Arahattaṃ pana patvā bhikkhūnaṃ dhammadesanāpadesena aññaṃ byākaronto –",
  "atk-s0508a1:2212_0": "85.",
  "atk-s0508a1:2213_0": "“Cittanimittassa kovido, pavivekarasaṃ vijāniya;",
  "atk-s0508a1:2214_0": "Jhāyaṃ nipako patissato, adhigaccheyya sukhaṃ nirāmisa”nti. –",
  "atk-s0508a1:2215_0": "Gāthaṃ abhāsi.",
  "atk-s0508a1:2216_0": "Tattha cittanimittassa kovidoti bhāvanācittassa nimittaggahaṇe kusalo,",
  "atk-s0508a1:2216_1": "“imasmiṃ samaye cittaṃ paggahetabbaṃ,",
  "atk-s0508a1:2216_2": "imasmiṃ sampahaṃsitabbaṃ,",
  "atk-s0508a1:2216_3": "imasmiṃ ajjhupekkhitabba”nti evaṃ paggahaṇādiyogyassa cittanimittassa gahaṇe cheko.",
  "atk-s0508a1:2216_4": "Pavivekarasaṃ vijāniyāti kāyavivekasaṃvaḍḍhitassa cittavivekassa rasaṃ sañjānitvā,",
  "atk-s0508a1:2216_5": "vivekasukhaṃ anubhavitvāti attho.",
  "atk-s0508a1:2216_6": "“Pavivekarasaṃ pitvā”ti hi vuttaṃ.",
  "atk-s0508a1:2216_7": "Jhāyanti paṭhamaṃ ārammaṇūpanijjhānena pacchā lakkhaṇūpanijjhānena ca jhāyanto.",
  "atk-s0508a1:2216_8": "Nipakoti kammaṭṭhānapariharaṇe kusalo.",
  "atk-s0508a1:2216_9": "Patissatoti upaṭṭhitassati.",
  "atk-s0508a1:2216_10": "Adhigaccheyya sukhaṃ nirāmisanti evaṃ samathanimittādikosallena labbhe cittavivekasukhe patiṭṭhāya sato",
  "atk-s0508a1:2216_11": "sampajāno hutvā vipassanājhāneneva jhāyanto kāmāmisavaṭṭāmisehi asammissatāya nirāmisaṃ nibbānasukhaṃ",
  "atk-s0508a1:2216_12": "phalasukhañca adhigaccheyya samupagaccheyyāti attho.",
  "atk-s0508a1:2217_0": "Sunāgattheragāthāvaṇṇanā niṭṭhitā.",
  "atk-s0508a1:2218_0": "6. Nāgitattheragāthāvaṇṇanā",
  "atk-s0508a1:2219_0": "Ito bahiddhā puthuaññavādinanti āyasmato nāgitattherassa gāthā.",
  "atk-s0508a1:2219_1": "Kā uppatti?",
  "atk-s0508a1:2219_2": "Ayaṃ kira padumuttarassa bhagavato kāle nārado nāma brāhmaṇo hutvā ekadivasaṃ māḷake nisinno bhagavantaṃ",
  "atk-s0508a1:2219_3": "bhikkhusaṅghena purakkhataṃ gacchantaṃ disvā pasannamānaso tīhi gāthāhi abhitthavi.",
  "atk-s0508a1:2219_4": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2219_5": "kapilavatthunagare sakyarājakule nibbatti,",
  "atk-s0508a1:2219_6": "nāgitotissa nāmaṃ ahosi.",
  "atk-s0508a1:2219_7": "So bhagavati kapilavatthusmiṃ viharante madhupiṇḍikasuttaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ pāpuṇi.",
  "atk-s0508a1:2219_8": "Tena vuttaṃ apadāne –",
  "atk-s0508a1:2220_0": "“Visālamāḷe āsīno, addasaṃ lokanāyakaṃ;",
  "atk-s0508a1:2221_0": "Khīṇāsavaṃ balappattaṃ, bhikkhusaṅghapurakkhataṃ.",
  "atk-s0508a1:2222_0": "“Satasahassā tevijjā, chaḷabhiññā mahiddhikā;",
  "atk-s0508a1:2223_0": "Parivārenti sambuddhaṃ, ko disvā nappasīdati.",
  "atk-s0508a1:2224_0": "“Ñāṇe upanidhā yassa, na vijjati sadevake;",
  "atk-s0508a1:2225_0": "Anantañāṇaṃ sambuddhaṃ, ko disvā nappasīdati.",
  "atk-s0508a1:2226_0": "“Dhammakāyañca dīpentaṃ, kevalaṃ ratanākaraṃ;",
  "atk-s0508a1:2227_0": "Vikappetuṃ na sakkonti, ko disvā nappasīdati.",
  "atk-s0508a1:2228_0": "“Imāhi tīhi gāthāhi, nāradovhayavacchalo;",
  "atk-s0508a1:2229_0": "Padumuttaraṃ thavitvāna, sambuddhaṃ aparājitaṃ.",
  "atk-s0508a1:2230_0": "“Tena cittappasādena, buddhasanthavanena ca;",
  "atk-s0508a1:2231_0": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:2232_0": "“Ito tiṃsakappasate, sumitto nāma khattiyo;",
  "atk-s0508a1:2233_0": "Sattaratanasampanno, cakkavattī mahabbalo.",
  "atk-s0508a1:2234_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2235_0": "Arahattaṃ pana patvā satthu avitathadesanataṃ dhammassa ca niyyānikataṃ nissāya sañjātapītisomanasso pītivegappavissaṭṭhaṃ udānaṃ udānento –",
  "atk-s0508a1:2236_0": "86.",
  "atk-s0508a1:2237_0": "“Ito bahiddhā puthuaññavādinaṃ, maggo na nibbānagamo yathā ayaṃ;",
  "atk-s0508a1:2238_0": "Itissu saṅghaṃ bhagavānusāsati, satthā sayaṃ pāṇitaleva dassaya”nti. –",
  "atk-s0508a1:2239_0": "Gāthaṃ abhāsi.",
  "atk-s0508a1:2240_0": "Tattha ito bahiddhāti imasmā buddhasāsanā bāhirake samaye,",
  "atk-s0508a1:2240_1": "tenāha “puthuaññavādina”nti,",
  "atk-s0508a1:2240_2": "nānātitthiyānanti attho.",
  "atk-s0508a1:2240_3": "Maggo na nibbānagamo yathā ayanti yathā ayaṃ ariyo aṭṭhaṅgiko maggo ekaṃsena nibbānaṃ gacchatīti nibbānagamo,",
  "atk-s0508a1:2240_4": "nibbānagāmī,",
  "atk-s0508a1:2240_5": "evaṃ nibbānagamo maggo titthiyasamaye natthi asammāsambuddhappaveditattā aññatitthiyavādassa.",
  "atk-s0508a1:2240_6": "Tenāha bhagavā –",
  "atk-s0508a1:2241_0": "“Idheva,",
  "atk-s0508a1:2241_1": "bhikkhave, samaṇo,",
  "atk-s0508a1:2241_2": "idha dutiyo samaṇo,",
  "atk-s0508a1:2241_3": "idha tatiyo samaṇo,",
  "atk-s0508a1:2241_4": "idha catuttho samaṇo,",
  "atk-s0508a1:2241_5": "suññā parappavādā samaṇebhi aññehī”ti.",
  "atk-s0508a1:2242_0": "Itīti evaṃ.",
  "atk-s0508a1:2242_1": "Assūti nipātamattaṃ.",
  "atk-s0508a1:2242_2": "Saṅghanti bhikkhusaṅghaṃ,",
  "atk-s0508a1:2242_3": "ukkaṭṭhaniddesoyaṃ yathā “satthā devamanussāna”nti.",
  "atk-s0508a1:2242_4": "Saṅghanti vā samūhaṃ,",
  "atk-s0508a1:2242_5": "veneyyajananti adhippāyo.",
  "atk-s0508a1:2242_6": "Bhagavāti bhāgyavantatādīhi kāraṇehi bhagavā,",
  "atk-s0508a1:2242_7": "ayamettha saṅkhepo.",
  "atk-s0508a1:2242_8": "Vitthāro pana paramatthadīpaniyaṃ itivuttakavaṇṇanāyaṃ vuttanayena veditabbo.",
  "atk-s0508a1:2242_9": "Satthāti diṭṭhadhammikasamparāyikaparamatthehi yathārahaṃ anusāsatīti satthā.",
  "atk-s0508a1:2242_10": "Sayanti sayameva.",
  "atk-s0508a1:2242_11": "Ayañhettha attho –",
  "atk-s0508a1:2242_12": "“sīlādikkhandhattayasaṅgaho sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgiko nibbānagāmī ariyamaggo yathā mama sāsane atthi,",
  "atk-s0508a1:2242_13": "evaṃ bāhirakasamaye maggo nāma natthī”ti sīhanādaṃ nadanto amhākaṃ satthā bhagavā sayameva sayambhūñāṇena ñātaṃ,",
  "atk-s0508a1:2242_14": "sayameva vā mahākaruṇāsañcodito hutvā attano desanāvilāsasampattiyā hatthatale āmalakaṃ viya dassento",
  "atk-s0508a1:2242_15": "bhikkhusaṅghaṃ veneyyajanataṃ anusāsati ovadatīti.",
  "atk-s0508a1:2243_0": "Nāgitattheragāthāvaṇṇanā niṭṭhitā.",
  "atk-s0508a1:2244_0": "7. Paviṭṭhattheragāthāvaṇṇanā",
  "atk-s0508a1:2245_0": "Khandhā diṭṭhā yathābhūtanti āyasmato paviṭṭhattherassa gāthā.",
  "atk-s0508a1:2245_1": "Kā uppatti?",
  "atk-s0508a1:2245_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ karonto atthadassissa",
  "atk-s0508a1:2245_3": "bhagavato kāle kesavo nāma tāpaso hutvā ekadivasaṃ satthāraṃ upasaṅkamitvā dhammaṃ sutvā pasannamānaso",
  "atk-s0508a1:2245_4": "abhivādetvā añjaliṃ paggayha padakkhiṇaṃ katvā pakkāmi.",
  "atk-s0508a1:2245_5": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2245_6": "magadharaṭṭhe brāhmaṇakule uppajjitvā anukkamena viññutaṃ patto nekkhammaninnajjhāsayatāya paribbājakapabbajjaṃ",
  "atk-s0508a1:2245_7": "pabbajitvā tattha sikkhitabbaṃ sikkhitvā vicaranto upatissakolitānaṃ buddhasāsane pabbajitabhāvaṃ sutvā",
  "atk-s0508a1:2245_8": "“tepi nāma mahāpaññā tattha pabbajitā,",
  "atk-s0508a1:2245_9": "tadeva maññe seyyo”ti satthu santikaṃ gantvā dhammaṃ sutvā paṭiladdhasaddho pabbaji.",
  "atk-s0508a1:2245_10": "Tassa satthā vipassanaṃ ācikkhi.",
  "atk-s0508a1:2245_11": "So vipassanaṃ ārabhitvā nacirasseva arahattaṃ sacchākāsi.",
  "atk-s0508a1:2245_12": "Tena vuttaṃ apadāne –",
  "atk-s0508a1:2246_0": "“Nārado iti me nāmaṃ, kesavo iti maṃ vidū;",
  "atk-s0508a1:2247_0": "Kusalākusalaṃ esaṃ, agamaṃ buddhasantikaṃ.",
  "atk-s0508a1:2248_0": "“Mettacitto kāruṇiko, atthadassī mahāmuni;",
  "atk-s0508a1:2249_0": "Assāsayanto satte so, dhammaṃ deseti cakkhumā.",
  "atk-s0508a1:2250_0": "“Sakaṃ cittaṃ pasādetvā, sire katvāna añjaliṃ;",
  "atk-s0508a1:2251_0": "Satthāraṃ abhivādetvā, pakkāmiṃ pācināmukho.",
  "atk-s0508a1:2252_0": "“Sattarase kappasate, rājā āsi mahīpati;",
  "atk-s0508a1:2253_0": "Amittatāpano nāma, cakkavattī mahabbalo.",
  "atk-s0508a1:2254_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2255_0": "Arahattaṃ pana patvā aññaṃ byākaronto –",
  "atk-s0508a1:2256_0": "87.",
  "atk-s0508a1:2257_0": "“Khandhā diṭṭhā yathābhūtaṃ, bhavā sabbe padālitā;",
  "atk-s0508a1:2258_0": "Vikkhīṇo jātisaṃsāro, natthi dāni punabbhavo”ti. – gāthaṃ abhāsi;",
  "atk-s0508a1:2259_0": "Tattha khandhāti pañcupādānakkhandhā,",
  "atk-s0508a1:2259_1": "te hi vipassanupalakkhaṇato sāmaññalakkhaṇato ca ñātapariññādīhi parijānanavasena vipassitabbā.",
  "atk-s0508a1:2259_2": "Diṭṭhā yathābhūtanti vipassanāpaññāsahitāya maggapaññāya “idaṃ dukkha”ntiādinā aviparītato diṭṭhā.",
  "atk-s0508a1:2259_3": "Bhavā sabbe padālitāti kāmabhavādayo sabbe kammabhavā upapattibhavā ca maggañāṇasatthena bhinnā viddhaṃsitā.",
  "atk-s0508a1:2259_4": "Kilesapadālaneneva hi kammopapattibhavā padālitā nāma honti.",
  "atk-s0508a1:2259_5": "Tenāha “vikkhīṇo jātisaṃsāro,",
  "atk-s0508a1:2259_6": "natthi dāni punabbhavo”ti.",
  "atk-s0508a1:2259_7": "Tassattho heṭṭhā vuttoyeva.",
  "atk-s0508a1:2260_0": "Paviṭṭhattheragāthāvaṇṇanā niṭṭhitā.",
  "atk-s0508a1:2261_0": "8. Ajjunattheragāthāvaṇṇanā",
  "atk-s0508a1:2262_0": "Asakkhiṃ vata attānanti āyasmato ajjunattherassa gāthā.",
  "atk-s0508a1:2262_1": "Kā uppatti?",
  "atk-s0508a1:2262_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto vipassissa",
  "atk-s0508a1:2262_3": "bhagavato kāle sīhayoniyaṃ nibbatto ekadivasaṃ araññe aññatarasmiṃ rukkhamūle nisinnaṃ satthāraṃ disvā",
  "atk-s0508a1:2262_4": "“ayaṃ kho imasmiṃ kāle sabbaseṭṭho purisasīho”ti pasannamānaso supupphitasālasākhaṃ bhañjitvā satthāraṃ pūjesi.",
  "atk-s0508a1:2262_5": "So tena puññakammena devamanussesu saṃsaranto imasmiṃ buddhuppāde sāvatthiyaṃ seṭṭhikule nibbatti.",
  "atk-s0508a1:2262_6": "Ajjunotissa nāmaṃ ahosi.",
  "atk-s0508a1:2262_7": "So viññutaṃ patto nigaṇṭhehi kataparicayo hutvā “evāhaṃ amataṃ adhigamissāmī”ti vivaṭṭajjhāsayatāya daharakāleyeva",
  "atk-s0508a1:2262_8": "nigaṇṭhesu pabbajitvā tattha sāraṃ alabhanto satthu yamakapāṭihāriyaṃ disvā paṭiladdhasaddho sāsane pabbajitvā",
  "atk-s0508a1:2262_9": "vipassanaṃ ārabhitvā nacirasseva arahā ahosi.",
  "atk-s0508a1:2262_10": "Tena vuttaṃ apadāne –",
  "atk-s0508a1:2263_0": "“Migarājā tadā āsiṃ, abhijāto sukesarī;",
  "atk-s0508a1:2264_0": "Giriduggaṃ gavesanto, addasaṃ lokanāyakaṃ.",
  "atk-s0508a1:2265_0": "“Ayaṃ nu kho mahāvīro, nibbāpeti mahājanaṃ;",
  "atk-s0508a1:2266_0": "Yaṃnūnāhaṃ upāseyyaṃ, devadevaṃ narāsabhaṃ.",
  "atk-s0508a1:2267_0": "“Sākhaṃ sālassa bhañjitvā, sakosaṃ pupphamāhariṃ;",
  "atk-s0508a1:2268_0": "Upagantvāna sambuddhaṃ, adāsiṃ pupphamuttamaṃ.",
  "atk-s0508a1:2269_0": "“Ekanavutito kappe, yaṃ pupphamabhiropayiṃ;",
  "atk-s0508a1:2270_0": "Duggatiṃ nābhijānāmi, pupphadānassidaṃ phalaṃ.",
  "atk-s0508a1:2271_0": "“Ito ca navame kappe, virocanasanāmakā;",
  "atk-s0508a1:2272_0": "Tayo āsiṃsu rājāno, cakkavattī mahabbalā.",
  "atk-s0508a1:2273_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2274_0": "Arahattaṃ pana patvā anuttarasukhādhigamasambhūtena pītivegena udānaṃ udānento –",
  "atk-s0508a1:2275_0": "88.",
  "atk-s0508a1:2276_0": "“Asakkhiṃ vata attānaṃ, uddhātuṃ udakā thalaṃ;",
  "atk-s0508a1:2277_0": "Vuyhamāno mahogheva, saccāni paṭivijjhaha”nti. – gāthaṃ abhāsi;",
  "atk-s0508a1:2278_0": "Tattha asakkhinti sakkosiṃ.",
  "atk-s0508a1:2278_1": "Vatāti vimhaye nipāto.",
  "atk-s0508a1:2278_2": "Ativimhayanīyañhetaṃ yadidaṃ saccapaṭivedho. Tenāha –",
  "atk-s0508a1:2279_0": "“Taṃ kiṃmaññatha,",
  "atk-s0508a1:2279_1": "bhikkhave,",
  "atk-s0508a1:2279_2": "katamaṃ nu kho dukkarataraṃ vā durabhisambhavataraṃ vā,",
  "atk-s0508a1:2279_3": "yaṃ sattadhā bhinnassa vālassa koṭiyā koṭiṃ paṭivijjheyyā”tiādi ?",
  "atk-s0508a1:2280_0": "Attānanti niyakajjhattaṃ sandhāya vadati.",
  "atk-s0508a1:2280_1": "Yo hi paro na hoti so attāti.",
  "atk-s0508a1:2280_2": "Uddhātunti uddharituṃ,",
  "atk-s0508a1:2280_3": "“uddhaṭa”ntipi pāṭho.",
  "atk-s0508a1:2280_4": "Udakāti saṃsāramahoghasaṅkhātā udakā.",
  "atk-s0508a1:2280_5": "Thalanti nibbānathalaṃ.",
  "atk-s0508a1:2280_6": "Vuyhamāno mahoghevāti mahaṇṇave vuyhamāno viya.",
  "atk-s0508a1:2280_7": "Idaṃ vuttaṃ hoti –",
  "atk-s0508a1:2280_8": "yathā nāma gambhīravitthate appatiṭṭhe mahati udakoghe vegasā vuyhamāno puriso kenaci atthakāmena upanītaṃ",
  "atk-s0508a1:2280_9": "phiyārittasampannaṃ daḷhanāvaṃ labhitvā sukheneva tato attānaṃ uddharituṃ sakkuṇeyya pāraṃ pāpuṇeyya,",
  "atk-s0508a1:2280_10": "evamevāhaṃ saṃsāramahoghe kilesābhisaṅkhāravegena vuyhamāno satthārā upanītaṃ samathavipassanupetaṃ ariyamagganāvaṃ",
  "atk-s0508a1:2280_11": "labhitvā tato attānaṃ uddharituṃ nibbānathalaṃ pattuṃ aho asakkhinti.",
  "atk-s0508a1:2280_12": "Yathā pana asakkhi,",
  "atk-s0508a1:2280_13": "taṃ dassetuṃ “saccāni paṭivijjhaha”nti āha.",
  "atk-s0508a1:2280_14": "Yasmā ahaṃ dukkhādīni cattāri ariyasaccāni pariññāpahānasacchikiriyābhāvanāpaṭivedhena paṭivijjhiṃ ariyamaggañāṇena aññāsiṃ,",
  "atk-s0508a1:2280_15": "tasmā asakkhiṃ vata attānaṃ uddhātuṃ udakā thalanti yojanā.",
  "atk-s0508a1:2281_0": "Ajjunattheragāthāvaṇṇanā niṭṭhitā.",
  "atk-s0508a1:2282_0": "9. (Paṭhama) devasabhattheragāthāvaṇṇanā",
  "atk-s0508a1:2283_0": "Uttiṇṇā paṅkapalipāti āyasmato devasabhattherassa gāthā.",
  "atk-s0508a1:2283_1": "Kā uppatti?",
  "atk-s0508a1:2283_2": "Sopi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto sikhissa bhagavato",
  "atk-s0508a1:2283_3": "kāle pārāvatayoniyaṃ nibbatto ekadivasaṃ satthāraṃ disvā pasannamānaso piyālaphalaṃ upanesi.",
  "atk-s0508a1:2283_4": "Satthā tassa pasādasaṃvaḍḍhanatthaṃ taṃ paribhuñji.",
  "atk-s0508a1:2283_5": "So tena ativiya pasannacitto hutvā kālena kālaṃ upasaṅkamitvā vanditvā cittaṃ pasādeti.",
  "atk-s0508a1:2283_6": "So tena puññakammena devaloke nibbatto aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2283_7": "aññatarassa maṇḍalikarañño putto hutvā nibbatto taruṇakāleyeva rajje patiṭṭhito rajjasukhamanubhavanto",
  "atk-s0508a1:2283_8": "vuddho satthāraṃ upasaṅkami,",
  "atk-s0508a1:2283_9": "tassa satthā dhammaṃ desesi.",
  "atk-s0508a1:2283_10": "So dhammaṃ sutvā paṭiladdhasaddho saṃvegajāto rajjaṃ pahāya pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:2283_11": "Tena vuttaṃ apadāne –",
  "atk-s0508a1:2284_0": "“Pārāvato tadā āsiṃ, paraṃ anuparodhako;",
  "atk-s0508a1:2285_0": "Pabbhāre seyyaṃ kappemi, avidūre sikhisatthuno.",
  "atk-s0508a1:2286_0": "“Sāyaṃ pātañca passāmi, buddhaṃ lokagganāyakaṃ;",
  "atk-s0508a1:2287_0": "Deyyadhammo ca me natthi, dvipadindassa tādino.",
  "atk-s0508a1:2288_0": "“Piyālaphalamādāya, agamaṃ buddhasantikaṃ;",
  "atk-s0508a1:2289_0": "Paṭiggahesi bhagavā, lokajeṭṭho narāsabho.",
  "atk-s0508a1:2290_0": "“Tato paraṃ upādāya, paricāriṃ vināyakaṃ;",
  "atk-s0508a1:2291_0": "Tena cittappasādena, tattha kālaṅkato ahaṃ.",
  "atk-s0508a1:2292_0": "“Ekattiṃse ito kappe, yaṃ phalaṃ adadiṃ ahaṃ;",
  "atk-s0508a1:2293_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:2294_0": "“Ito pannarase kappe, tayo āsuṃ piyālino;",
  "atk-s0508a1:2295_0": "Sattaratanasampannā, cakkavattī mahabbalā.",
  "atk-s0508a1:2296_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2297_0": "Arahattaṃ pana patvā pahīnakilesapaccavekkhaṇavasena uppannasomanasso udānaṃ udānento –",
  "atk-s0508a1:2298_0": "89.",
  "atk-s0508a1:2299_0": "“Uttiṇṇā paṅkapalipā, pātālā parivajjitā;",
  "atk-s0508a1:2300_0": "Mutto oghā ca ganthā ca, sabbe mānā visaṃhatā”ti. – gāthaṃ abhāsi;",
  "atk-s0508a1:2301_0": "Tattha uttiṇṇāti uttaritā atikkantā.",
  "atk-s0508a1:2301_1": "Paṅkapalipāti paṅkā ca palipā ca.",
  "atk-s0508a1:2301_2": "Paṅko vuccati pakatikaddamo.",
  "atk-s0508a1:2301_3": "“Palipo”ti gambhīraputhulo mahākaddamo.",
  "atk-s0508a1:2301_4": "Idha pana paṅko viyāti paṅko,",
  "atk-s0508a1:2301_5": "kāmarāgo asucibhāvāpādanena cittassa makkhanato.",
  "atk-s0508a1:2301_6": "Palipo viyāti palipo,",
  "atk-s0508a1:2301_7": "puttadārādivisayo bahalo chandarāgo vuttanayena sammakkhanato duruttaraṇato ca.",
  "atk-s0508a1:2301_8": "Te mayā anāgāmimaggena sabbaso atikkantāti āha “uttiṇṇā paṅkapalipā”ti.",
  "atk-s0508a1:2301_9": "Pātālāti pātāyālanti pātālā,",
  "atk-s0508a1:2301_10": "mahāsamudde ninnatarapadesā.",
  "atk-s0508a1:2301_11": "Keci pana nāgabhavanaṃ “pātāla”nti vadanti.",
  "atk-s0508a1:2301_12": "Idha pana agāhaduravaggāhaduruttaraṇaṭṭhena pātālā viyāti pātālā, diṭṭhiyo.",
  "atk-s0508a1:2301_13": "Te ca mayā paṭhamamaggādhigameneva sabbathā vajjitā samucchinnāti āha “pātālā parivajjitā”ti mutto oghā",
  "atk-s0508a1:2301_14": "ca ganthā cāti kāmoghādioghato abhijjhākāyaganthādiganthato ca tena tena maggena mutto parimutto,",
  "atk-s0508a1:2301_15": "puna anabhikiraṇaaganthanavasena atikkantoti attho.",
  "atk-s0508a1:2301_16": "Sabbe mānā visaṃhatāti navavidhāpi mānā aggamaggādhigamena visesato saṅghātaṃ vināsaṃ āpāditā samucchinnā “mānavidhā hatā”ti keci paṭhanti,",
  "atk-s0508a1:2301_17": "mānakoṭṭhāsāti attho.",
  "atk-s0508a1:2301_18": "“Mānavisā”ti apare,",
  "atk-s0508a1:2301_19": "tesaṃ pana mānavisassa dukkhassa phalato mānavisāti attho daṭṭhabbo.",
  "atk-s0508a1:2302_0": "(Paṭhama) devasabhattheragāthāvaṇṇanā niṭṭhitā.",
  "atk-s0508a1:2303_0": "10. Sāmidattattheragāthāvaṇṇanā",
  "atk-s0508a1:2304_0": "Pañcakkhandhā pariññātāti āyasmato sāmidattattherassa gāthā.",
  "atk-s0508a1:2304_1": "Kā uppatti?",
  "atk-s0508a1:2304_2": "Ayampi purimabuddhesu katādhikāro atthadassissa bhagavato kāle kulagehe nibbattitvā viññutaṃ patto satthari",
  "atk-s0508a1:2304_3": "parinibbute tassa thūpe pupphehi chattātichattaṃ katvā pūjaṃ akāsi.",
  "atk-s0508a1:2304_4": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2304_5": "rājagahe aññatarassa brāhmaṇassa putto hutvā nibbatti,",
  "atk-s0508a1:2304_6": "sāmidattotissa nāmaṃ ahosi.",
  "atk-s0508a1:2304_7": "So anukkamena viññutaṃ patto buddhānubhāvaṃ sutvā upāsakehi saddhiṃ vihāraṃ gato satthāraṃ dhammaṃ desentaṃ disvā pasannamānaso ekamantaṃ nisīdi.",
  "atk-s0508a1:2304_8": "Satthā tassa ajjhāsayaṃ oloketvā tathā dhammaṃ desesi,",
  "atk-s0508a1:2304_9": "yathā saddhaṃ paṭilabhi saṃsāre ca saṃvegaṃ.",
  "atk-s0508a1:2304_10": "So paṭiladdhasaddho saṃvegajāto pabbajitvā ñāṇassa aparipakkattā katipayakālaṃ alasabahulī vihāsi.",
  "atk-s0508a1:2304_11": "Puna satthārā dhammadesanāya samuttejito vipassanāya kammaṭṭhānaṃ gahetvā tattha yuttappayutto viharanto nacireneva arahattaṃ pāpuṇi.",
  "atk-s0508a1:2304_12": "Tena vuttaṃ apadāne –",
  "atk-s0508a1:2305_0": "“Parinibbute bhagavati, atthadassīnaruttame;",
  "atk-s0508a1:2306_0": "Chattātichattaṃ kāretvā, thūpamhi abhiropayiṃ.",
  "atk-s0508a1:2307_0": "“Kālena kālamāgantvā, namassiṃ lokanāyakaṃ;",
  "atk-s0508a1:2308_0": "Pupphacchadanaṃ katvāna, chattamhi abhiropayiṃ.",
  "atk-s0508a1:2309_0": "“Sattarase kappasate, devarajjamakārayiṃ;",
  "atk-s0508a1:2310_0": "Manussattaṃ na gacchāmi, thūpapūjāyidaṃ phalaṃ.",
  "atk-s0508a1:2311_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:2312_0": "Nāgova bandhanaṃ chetvā, viharāmi anāsavo.",
  "atk-s0508a1:2313_0": "“Svāgataṃ vata me āsi, buddhaseṭṭhassa santike;",
  "atk-s0508a1:2314_0": "Tisso vijjā anuppattā, kataṃ buddhassa sāsana”nti.",
  "atk-s0508a1:2315_0": "So aparabhāge bhikkhūhi “kiṃ tayā, āvuso,",
  "atk-s0508a1:2315_1": "uttarimanussadhammo adhigato”ti puṭṭho sāsanassa niyyānikabhāvaṃ attano ca dhammānudhammappaṭipattiṃ tesaṃ pavedento aññābyākaraṇavasena –",
  "atk-s0508a1:2316_0": "90.",
  "atk-s0508a1:2317_0": "“Pañcakkhandhā pariññātā, tiṭṭhanti chinnamūlakā;",
  "atk-s0508a1:2318_0": "Vikkhīṇo jātisaṃsāro, natthi dāni punabbhavo”ti. – gāthaṃ abhāsi;",
  "atk-s0508a1:2319_0": "Tattha pañcakkhandhā pariññātāti mayā ime pañcupādānakkhandhā “idaṃ dukkhaṃ,",
  "atk-s0508a1:2319_1": "ettakaṃ dukkhaṃ,",
  "atk-s0508a1:2319_2": "na tato bhiyyo”ti tīhi pariññāhi paricchinditvā ñātā viditā paṭividdhā.",
  "atk-s0508a1:2319_3": "Tiṭṭhanti chinnamūlakāti tathā pariññātattāyeva mūlabhūtassa samudayassa sabbaso pahīnattā te idāni yāva carimakacittanirodho tiṭṭhanti chinnamūlakā,",
  "atk-s0508a1:2319_4": "carimakacittanirodhena pana appaṭisandhikāva nirujjhanti. Tenāha –",
  "atk-s0508a1:2319_5": "“vikkhīṇo jātisaṃsāro,",
  "atk-s0508a1:2319_6": "natthi dāni punabbhavo”ti.",
  "atk-s0508a1:2319_7": "Tassattho heṭṭhā vuttoyeva.",
  "atk-s0508a1:2320_0": "Sāmidattattheragāthāvaṇṇanā niṭṭhitā.",
  "atk-s0508a1:2321_0": "Navamavaggavaṇṇanā niṭṭhitā.",
  "atk-s0508a1:2322_0": "10. Dasamavaggo",
  "atk-s0508a1:2323_0": "1. Paripuṇṇakattheragāthāvaṇṇanā",
  "atk-s0508a1:2324_0": "Na tathā mataṃ satarasanti āyasmato paripuṇṇakattherassa gāthā.",
  "atk-s0508a1:2324_1": "Kā uppatti?",
  "atk-s0508a1:2324_2": "Ayampi purimabuddhesu katādhikāro dhammadassissa bhagavato kāle kulagehe nibbattitvā viññutaṃ patto satthari",
  "atk-s0508a1:2324_3": "parinibbute satthu cetiye pupphādīhi uḷāraṃ pūjaṃ akāsi.",
  "atk-s0508a1:2324_4": "So tena puññakammena devesu nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:2324_5": "kapilavatthusmiṃ sakyarājakule nibbattitvā viññutaṃ patto paripuṇṇavibhavatāya paripuṇṇakoti paññāyittha.",
  "atk-s0508a1:2324_6": "So vibhavasampannatāya sabbakālaṃ satarasaṃ nāma āhāraṃ paribhuñjanto satthu missakāhāraparibhogaṃ sutvā",
  "atk-s0508a1:2324_7": "“tāva sukhumālopi bhagavā nibbānasukhaṃ apekkhitvā yathā tathā yāpeti,",
  "atk-s0508a1:2324_8": "kasmā mayaṃ āhāragiddhā hutvā āhārasuddhikā bhavissāma,",
  "atk-s0508a1:2324_9": "nibbānasukhameva pana amhehi pariyesitabba”nti saṃsāre jātasaṃvego gharāvāsaṃ pahāya satthu santike pabbajitvā",
  "atk-s0508a1:2324_10": "bhagavatā kāyagatāsatikammaṭṭhāne niyojito tattha patiṭṭhāya paṭiladdhajhānaṃ pādakaṃ katvā vipassanāya",
  "atk-s0508a1:2324_11": "kammaṃ karonto vipassanaṃ vaḍḍhetvā arahattaṃ pāpuṇi.",
  "atk-s0508a1:2324_12": "Tena vuttaṃ apadāne –",
  "atk-s0508a1:2325_0": "“Nibbute lokanāthamhi, dhammadassīnarāsabhe;",
  "atk-s0508a1:2326_0": "Āropesiṃ dhajatthambhaṃ, buddhaseṭṭhassa cetiye.",
  "atk-s0508a1:2327_0": "“Nisseṇiṃ māpayitvāna, thūpaseṭṭhaṃ samāruhiṃ;",
  "atk-s0508a1:2328_0": "Jātipupphaṃ gahetvāna, thūpamhi abhiropayiṃ.",
  "atk-s0508a1:2329_0": "“Aho buddho aho dhammo, aho no satthu sampadā;",
  "atk-s0508a1:2330_0": "Duggatiṃ nābhijānāmi, thūpapūjāyidaṃ phalaṃ.",
  "atk-s0508a1:2331_0": "“Catunnavutito kappe, thūpasīkhasanāmakā;",
  "atk-s0508a1:2332_0": "Soḷasāsiṃsu rājāno, cakkavattī mahabbalā.",
  "atk-s0508a1:2333_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2334_0": "Arahattaṃ pana patvā dhamme gāravabahumānena pītivegavissaṭṭhaṃ udānaṃ udānento “na tathā mataṃ satarasa”nti gāthaṃ abhāsi.",
  "atk-s0508a1:2335_0": "91.",
  "atk-s0508a1:2335_1": "Tattha na tathā mataṃ satarasaṃ,",
  "atk-s0508a1:2335_2": "sudhannaṃ yaṃ mayajja paribhuttanti tathāti tena pakārena.",
  "atk-s0508a1:2335_3": "Matanti abhimataṃ.",
  "atk-s0508a1:2335_4": "Satarasanti satarasabhojanaṃ “satarasabhojanaṃ nāma satapākasappiādīhi abhisaṅkhataṃ bhojana”nti vadanti.",
  "atk-s0508a1:2335_5": "Atha vā anekattho satasaddo “sataso sahassaso”tiādīsu viya.",
  "atk-s0508a1:2335_6": "Tasmā yaṃ bhojanaṃ anekasūpaṃ anekabyañjanaṃ,",
  "atk-s0508a1:2335_7": "taṃ anekarasatāya “satarasa”nti vuccati,",
  "atk-s0508a1:2335_8": "nānārasabhojananti attho.",
  "atk-s0508a1:2335_9": "Sudhā eva annaṃ sudhābhojanaṃ devānaṃ āhāro.",
  "atk-s0508a1:2335_10": "Yaṃ mayajja paribhuttanti yaṃ mayā ajja anubhuttaṃ.",
  "atk-s0508a1:2335_11": "“Yaṃ mayā paribhutta”nti ca idaṃ “satarasaṃ sudhanna”nti etthāpi yojetabbaṃ.",
  "atk-s0508a1:2335_12": "Idaṃ vuttaṃ hoti –",
  "atk-s0508a1:2335_13": "yaṃ mayā ajja etarahi nirodhasamāpattisamāpajjanavasena phalasamāpattisamāpajjanavasena ca accantameva",
  "atk-s0508a1:2335_14": "santaṃ paṇītaṃ nibbānasukhaṃ paribhuñjiyamānaṃ,",
  "atk-s0508a1:2335_15": "taṃ yathā mataṃ abhimataṃ sambhāvitaṃ tathā rājakāle mayā paribhuttaṃ satarasabhojanaṃ devattabhāve paribhuttaṃ sudhannañca na mataṃ nābhimataṃ. Kasmā?",
  "atk-s0508a1:2335_16": "Idañhi ariyanisevitaṃ nirāmisaṃ kilesānaṃ avatthubhūtaṃ,",
  "atk-s0508a1:2335_17": "taṃ pana puthujjanasevitaṃ sāmisaṃ kilesānaṃ vatthubhūtaṃ,",
  "atk-s0508a1:2335_18": "taṃ imassa saṅkhampi kalampi kalabhāgampi na upetīti.",
  "atk-s0508a1:2335_19": "Idāni “yaṃ mayajja paribhutta”nti vuttadhammaṃ desento aparimitadassinā gotamena,",
  "atk-s0508a1:2335_20": "buddhena sudesito dhammo”ti āha.",
  "atk-s0508a1:2335_21": "Tassattho –",
  "atk-s0508a1:2335_22": "aparimitaṃ aparicchinnaṃ uppādavayābhāvato santaṃ asaṅkhatadhātuṃ sayambhūñāṇena passī,",
  "atk-s0508a1:2335_23": "aparimitassa anantāparimeyyassa ñeyyassa dassāvīti tena aparimitadassinā gotamagottena sammāsambuddhena",
  "atk-s0508a1:2335_24": "“khayaṃ virāgaṃ amataṃ paṇīta”nti ca “madanimmadano pipāsavinayo” “sabbasaṅkhārasamatho”ti ca ādinā suṭṭhu",
  "atk-s0508a1:2335_25": "desito dhammo,",
  "atk-s0508a1:2335_26": "nibbānaṃ mayā ajja paribhuttanti yojanā.",
  "atk-s0508a1:2336_0": "Paripuṇṇakattheragāthāvaṇṇanā niṭṭhitā.",
  "atk-s0508a1:2337_0": "2. Vijayattheragāthāvaṇṇanā",
  "atk-s0508a1:2338_0": "Yassāsavā parikkhīṇāti āyasmato vijayattherassa gāthā.",
  "atk-s0508a1:2338_1": "Kā uppatti?",
  "atk-s0508a1:2338_2": "Ayampi purimabuddhesu katādhikāro piyadassissa bhagavato kāle vibhavasampanne kule nibbattitvā viññutaṃ",
  "atk-s0508a1:2338_3": "patto satthari parinibbute tassa thūpassa ratanakhacitaṃ vedikaṃ kāretvā tattha uḷāraṃ vedikāmahaṃ kāresi.",
  "atk-s0508a1:2338_4": "So tena puññakammena anekasate attabhāve maṇiobhāsena vicari.",
  "atk-s0508a1:2338_5": "Evaṃ devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti,",
  "atk-s0508a1:2338_6": "vijayotissa nāmaṃ ahosi.",
  "atk-s0508a1:2338_7": "So vayappatto brāhmaṇavijjāsu nipphattiṃ gato tāpasapabbajjaṃ pabbajitvā araññāyatane jhānalābhī hutvā",
  "atk-s0508a1:2338_8": "viharanto buddhuppādaṃ sutvā uppannappasādo satthu santikaṃ upasaṅkamitvā satthāraṃ vanditvā ekamantaṃ nisīdi.",
  "atk-s0508a1:2338_9": "Tassa satthā dhammaṃ desesi.",
  "atk-s0508a1:2338_10": "So dhammaṃ sutvā pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:2338_11": "Tena vuttaṃ apadāne –",
  "atk-s0508a1:2339_0": "“Nibbute lokanāthamhi, piyadassīnaruttame;",
  "atk-s0508a1:2340_0": "Pasannacitto sumano, muttāvedimakāsahaṃ.",
  "atk-s0508a1:2341_0": "“Maṇīhi parivāretvā, akāsiṃ vedimuttamaṃ;",
  "atk-s0508a1:2342_0": "Vedikāya mahaṃ katvā, tattha kālaṅkato ahaṃ.",
  "atk-s0508a1:2343_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:2344_0": "Maṇī dhārenti ākāse, puññakammassidaṃ phalaṃ.",
  "atk-s0508a1:2345_0": "“Soḷasito kappasate, maṇippabhāsanāmakā;",
  "atk-s0508a1:2346_0": "Chattiṃsāsiṃsu rājāno, cakkavattī mahabbalā.",
  "atk-s0508a1:2347_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2348_0": "Arahattaṃ pana patvā aññaṃ byākaronto “yassāsavā parikkhīṇā”ti gāthaṃ abhāsi.",
  "atk-s0508a1:2349_0": "92.",
  "atk-s0508a1:2349_1": "Tattha yassāsavā parikkhīṇāti yassa uttamapuggalassa kāmāsavādayo cattāro āsavā sabbaso khīṇā ariyamaggena khepitā.",
  "atk-s0508a1:2349_2": "Āhāre ca anissitoti yo ca āhāre taṇhādiṭṭhinissayehi anissito agadhito anajjhāpanno,",
  "atk-s0508a1:2349_3": "nidassanamattaṃ,",
  "atk-s0508a1:2349_4": "āhārasīsenettha cattāropi paccayā gahitāti daṭṭhabbaṃ.",
  "atk-s0508a1:2349_5": "Paccayapariyāyo vā idha āhāra-",
  "atk-s0508a1:2349_6": "saddo veditabbo.",
  "atk-s0508a1:2349_7": "“Suññato animitto cā”ti ettha appaṇihitavimokkhopi gahitoyeva,",
  "atk-s0508a1:2349_8": "tīṇipi cetāni nibbānasseva nāmāni.",
  "atk-s0508a1:2349_9": "Nibbānañhi rāgādīnaṃ abhāvena suññaṃ,",
  "atk-s0508a1:2349_10": "tehi vimuttañcāti suññatavimokkho,",
  "atk-s0508a1:2349_11": "tathā rāgādinimittābhāvena saṅkhāranimittābhāvena ca animittaṃ,",
  "atk-s0508a1:2349_12": "tehi vimuttañcāti animittavimokkho,",
  "atk-s0508a1:2349_13": "rāgādipaṇidhīnaṃ abhāvena appaṇihitaṃ,",
  "atk-s0508a1:2349_14": "tehi vimuttañcāti appaṇihito vimokkhoti vuccati.",
  "atk-s0508a1:2349_15": "Phalasamāpattivasena taṃ ārammaṇaṃ katvā viharantassa ayampi tividho vimokkho yassa gocaro,",
  "atk-s0508a1:2349_16": "ākāseva sakuntānaṃ,",
  "atk-s0508a1:2349_17": "padaṃ tassa durannayanti yathā ākāse gacchantānaṃ sakuṇānaṃ “imasmiṃ ṭhāne pādehi akkamitvā gatā,",
  "atk-s0508a1:2349_18": "idaṃ ṭhānaṃ urena paharitvā gatā,",
  "atk-s0508a1:2349_19": "idaṃ sīsena,",
  "atk-s0508a1:2349_20": "idaṃ pakkhehī”ti na sakkā ñātuṃ,",
  "atk-s0508a1:2349_21": "evameva evarūpassa bhikkhuno “nirayapadādīsu iminā nāma padena gato”ti ñāpetuñca na sakkāti.",
  "atk-s0508a1:2350_0": "Vijayattheragāthāvaṇṇanā niṭṭhitā.",
  "atk-s0508a1:2351_0": "3. Erakattheragāthāvaṇṇanā",
  "atk-s0508a1:2352_0": "Dukkhā kāmā erakāti āyasmato erakattherassa gāthā.",
  "atk-s0508a1:2352_1": "Kā uppatti?",
  "atk-s0508a1:2352_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a1:2352_3": "kulagehe nibbattitvā viññutaṃ patto ekadivasaṃ satthāraṃ disvā pasannamānaso satthu kiñci dātabbayuttakaṃ",
  "atk-s0508a1:2352_4": "alabhanto “handāhaṃ kāyasāraṃ puññaṃ karissāmī”ti satthu gamanamaggaṃ sodhetvā samaṃ akāsi.",
  "atk-s0508a1:2352_5": "Satthā tena tathākataṃ maggaṃ paṭipajji.",
  "atk-s0508a1:2352_6": "So tattha bhagavantaṃ disvā pasannamānaso vanditvā añjaliṃ paggayha pasannacitto yāva dassanupacārasamatikkamā",
  "atk-s0508a1:2352_7": "buddhārammaṇaṃ pītiṃ avijahanto aṭṭhāsi.",
  "atk-s0508a1:2352_8": "So tena puññakammena devaloke nibbatto aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:2352_9": "sāvatthiyaṃ sambhāvanīyassa kuṭumbiyassa putto hutvā nibbatti,",
  "atk-s0508a1:2352_10": "erakotissa nāmaṃ ahosi abhirūpo dassanīyo pāsādiko itikattabbatāsu paramena veyyattiyena samannāgato.",
  "atk-s0508a1:2352_11": "Tassa mātāpitaro kulena rūpena ācārena vayena kosallena ca anucchavikaṃ dārikaṃ ānetvā vivāhakammaṃ akaṃsu.",
  "atk-s0508a1:2352_12": "So tāya saddhiṃ saṃvāsena gehe vasanto pacchimabhavikattā kenacideva saṃvegavatthunā saṃsāre saṃviggamānaso",
  "atk-s0508a1:2352_13": "satthu santikaṃ gantvā dhammaṃ sutvā paṭiladdhasaddho pabbaji,",
  "atk-s0508a1:2352_14": "tassa satthā kammaṭṭhānaṃ adāsi.",
  "atk-s0508a1:2352_15": "So kammaṭṭhānaṃ gahetvā katipayadivasātikkamena ukkaṇṭhābhibhūto vihāsi.",
  "atk-s0508a1:2352_16": "Atha satthā tassa cittappavattiṃ ñatvā ovādavasena “dukkhā kāmā erakā”ti gāthaṃ abhāsi.",
  "atk-s0508a1:2352_17": "So taṃ sutvā “ayuttaṃ mayā kataṃ,",
  "atk-s0508a1:2352_18": "yohaṃ evarūpassa satthu santike kammaṭṭhānaṃ gahetvā taṃ vissajjento micchāvitakkabahulo vihāsi”nti saṃvegajāto",
  "atk-s0508a1:2352_19": "vipassanāya yuttappayutto nacirasseva arahattaṃ pāpuṇi.",
  "atk-s0508a1:2352_20": "Tena vuttaṃ apadāne –",
  "atk-s0508a1:2353_0": "“Uttaritvāna nadikaṃ, vanaṃ gacchati cakkhumā;",
  "atk-s0508a1:2354_0": "Tamaddasāsiṃ sambuddhaṃ, siddhatthaṃ varalakkhaṇaṃ.",
  "atk-s0508a1:2355_0": "“Kudālapiṭakamādāya, samaṃ katvāna taṃ pathaṃ;",
  "atk-s0508a1:2356_0": "Satthāraṃ abhivādetvā, sakaṃ cittaṃ pasādayiṃ.",
  "atk-s0508a1:2357_0": "“Catunnavutito kappe, yaṃ kammamakariṃ tadā;",
  "atk-s0508a1:2358_0": "Duggatiṃ nābhijānāmi, maggadānassidaṃ phalaṃ.",
  "atk-s0508a1:2359_0": "“Sattapaññāsakappamhi, eko āsiṃ janādhipo;",
  "atk-s0508a1:2360_0": "Nāmena suppabuddhoti, nāyako so narissaro.",
  "atk-s0508a1:2361_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2362_0": "Arahā pana hutvā aññaṃ byākaronto –",
  "atk-s0508a1:2363_0": "93.",
  "atk-s0508a1:2364_0": "“Dukkhā kāmā eraka, na sukhā kāmā eraka;",
  "atk-s0508a1:2365_0": "Yo kāme kāmayati, dukkhaṃ so kāmayati eraka;",
  "atk-s0508a1:2366_0": "Yo kāme na kāmayati, dukkhaṃ so na kāmayati erakā”ti. –",
  "atk-s0508a1:2367_0": "Tameva bhagavatā vuttagāthaṃ paccudāhāsi.",
  "atk-s0508a1:2368_0": "Tattha dukkhā kāmāti ime vatthukāmakilesakāmā dukkhavatthutāya vipariṇāmadukkhasaṃsāradukkhasabhāvato ca,",
  "atk-s0508a1:2368_1": "dukkhā dukkhamā dukkhanibbattikā.",
  "atk-s0508a1:2368_2": "Vuttañhetaṃ –",
  "atk-s0508a1:2368_3": "“appassādā kāmā bahudukkhā bahupāyāsā,",
  "atk-s0508a1:2368_4": "ādīnavo ettha bhiyyo”tiādi.",
  "atk-s0508a1:2368_5": "Erakāti paṭhamaṃ tāva bhagavā taṃ ālapati,",
  "atk-s0508a1:2368_6": "pacchā pana thero attānaṃ nāmena kathesi.",
  "atk-s0508a1:2368_7": "Na sukhā kāmāti kāmā nāmete jānantassa sukhā na honti,",
  "atk-s0508a1:2368_8": "ajānantassa pana sukhato upaṭṭhahanti. Yathāha –",
  "atk-s0508a1:2368_9": "“yo sukhaṃ dukkhato adda,",
  "atk-s0508a1:2368_10": "dukkhamaddakkhi sallato”tiādi.",
  "atk-s0508a1:2368_11": "Yo kāme kāmayati,",
  "atk-s0508a1:2368_12": "dukkhaṃ so kāmayatīti yo satto kilesakāmena vatthukāme kāmayati,",
  "atk-s0508a1:2368_13": "tassa taṃ kāmanaṃ sampati sapariḷāhatāya,",
  "atk-s0508a1:2368_14": "āyatiṃ apāyadukkhahetutāya ca vaṭṭadukkhahetutāya ca dukkhaṃ.",
  "atk-s0508a1:2368_15": "Vatthukāmā pana dukkhassa vatthubhūtā.",
  "atk-s0508a1:2368_16": "Iti so dukkhasabhāvaṃ dukkhanimittaṃ dukkhavatthuñca kāmayatīti vutto.",
  "atk-s0508a1:2368_17": "Itaraṃ paṭipakkhavasena tamevatthaṃ ñāpetuṃ vuttaṃ,",
  "atk-s0508a1:2368_18": "tasmā tassattho vuttavipariyāyena veditabbo.",
  "atk-s0508a1:2369_0": "Erakattheragāthāvaṇṇanā niṭṭhitā.",
  "atk-s0508a1:2370_0": "4. Mettajittheragāthāvaṇṇanā",
  "atk-s0508a1:2371_0": "Namo hi tassa bhagavatoti āyasmato mettajittherassa gāthā.",
  "atk-s0508a1:2371_1": "Kā uppatti?",
  "atk-s0508a1:2371_2": "So kira anomadassissa bhagavato kāle kulagehe nibbattitvā viññutaṃ patto sāsane abhippasanno hutvā bodhirukkhassa",
  "atk-s0508a1:2371_3": "iṭṭhakāhi vedikaṃ cinitvā sudhāparikammaṃ kāresi.",
  "atk-s0508a1:2371_4": "Satthā tassa anumodanaṃ akāsi.",
  "atk-s0508a1:2371_5": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2371_6": "magadharaṭṭhe aññatarassa brāhmaṇassa putto hutvā nibbatti,",
  "atk-s0508a1:2371_7": "mettajītissa nāmaṃ ahosi.",
  "atk-s0508a1:2371_8": "So vayappatto kāmesu ādīnavaṃ disvā tāpasapabbajjaṃ pabbajitvā araññe viharanto buddhuppādaṃ sutvā pubbahetunā",
  "atk-s0508a1:2371_9": "codiyamāno satthu santikaṃ gantvā pavattinivattiyo ārabbha pañhaṃ pucchitvā satthārā pañhe vissajjite",
  "atk-s0508a1:2371_10": "paṭiladdhasaddho pabbajitvā vipassanaṃ paṭṭhapetvā arahattaṃ pāpuṇi.",
  "atk-s0508a1:2371_11": "Tena vuttaṃ apadāne –",
  "atk-s0508a1:2372_0": "“Anomadassīmunino, bodhivedimakāsahaṃ;",
  "atk-s0508a1:2373_0": "Sudhāya piṇḍaṃ datvāna, pāṇikammaṃ akāsahaṃ.",
  "atk-s0508a1:2374_0": "“Disvā taṃ sukataṃ kammaṃ, anomadassī naruttamo;",
  "atk-s0508a1:2375_0": "Bhikkhusaṅghe ṭhito satthā, imā gāthā abhāsatha.",
  "atk-s0508a1:2376_0": "“Iminā sudhakammena, cetanāpaṇidhīhi ca;",
  "atk-s0508a1:2377_0": "Sampattiṃ anubhotvāna, dukkhassantaṃ karissati.",
  "atk-s0508a1:2378_0": "“Pasannamukhavaṇṇomhi, ekaggo susamāhito;",
  "atk-s0508a1:2379_0": "Dhāremi antimaṃ dehaṃ, sammāsambuddhasāsane.",
  "atk-s0508a1:2380_0": "“Ito kappasate āsiṃ, paripuṇṇe anūnake;",
  "atk-s0508a1:2381_0": "Rājā sabbaghano nāma, cakkavattī mahabbalo.",
  "atk-s0508a1:2382_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2383_0": "Arahattaṃ pana patvā satthāraṃ thomento –",
  "atk-s0508a1:2384_0": "94.",
  "atk-s0508a1:2385_0": "“Namo hi tassa bhagavato, sakyaputtassa sirīmato;",
  "atk-s0508a1:2386_0": "Tenāyaṃ aggappattena, aggadhammo sudesito”ti. – gāthaṃ abhāsi;",
  "atk-s0508a1:2387_0": "Tattha namoti namakkāro.",
  "atk-s0508a1:2387_1": "Hīti nipātamattaṃ.",
  "atk-s0508a1:2387_2": "Tassāti yo so bhagavā samattiṃsapāramiyo pūretvā sabbakilese bhañjitvā anuttaraṃ sammāsambodhiṃ abhisambuddho,",
  "atk-s0508a1:2387_3": "sakyarājassa puttoti sakyaputto.",
  "atk-s0508a1:2387_4": "Anaññasādhāraṇāya puññasampattiyā ca sambhāvito uttamāya rūpakāyasiriyā dhammakāyasiriyā ca samannāgatattā sirīmā,",
  "atk-s0508a1:2387_5": "tassa bhagavato sakyaputtassa sirīmato namo atthu,",
  "atk-s0508a1:2387_6": "taṃ namāmīti attho.",
  "atk-s0508a1:2387_7": "Tenāti tena bhagavatā.",
  "atk-s0508a1:2387_8": "Ayanti tassa dhammassa attano paccakkhatāya vadati.",
  "atk-s0508a1:2387_9": "Aggappattenāti aggaṃ sabbaññutaṃ,",
  "atk-s0508a1:2387_10": "sabbehi vā guṇehi aggabhāvaṃ seṭṭhabhāvaṃ pattena.",
  "atk-s0508a1:2387_11": "Aggadhammoti aggo uttamo navavidhalokuttaro dhammo suṭṭhu aviparītaṃ desito paveditoti.",
  "atk-s0508a1:2388_0": "Mettajittheragāthāvaṇṇanā niṭṭhitā.",
  "atk-s0508a1:2389_0": "5. Cakkhupālattheragāthāvaṇṇanā",
  "atk-s0508a1:2390_0": "Andhohaṃ hatanettosmīti āyasmato cakkhupālattherassa gāthā.",
  "atk-s0508a1:2390_1": "Kā uppatti?",
  "atk-s0508a1:2390_2": "Sopi purimabuddhesu katādhikāro tattha tattha bhave puññāni karonto siddhatthassa bhagavato kāle kulagehe",
  "atk-s0508a1:2390_3": "nibbattitvā viññutaṃ patto bhagavati parinibbute thūpamahe kayiramāne umāpupphaṃ gahetvā thūpaṃ pūjesi.",
  "atk-s0508a1:2390_4": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2390_5": "sāvatthiyaṃ mahāsuvaṇṇassa nāma kuṭumbikassa putto hutvā nibbatti,",
  "atk-s0508a1:2390_6": "tassa pāloti nāmamakaṃsu.",
  "atk-s0508a1:2390_7": "Mātā tassa ādhāvitvā paridhāvitvā vicaraṇakāle aññaṃ puttaṃ labhi.",
  "atk-s0508a1:2390_8": "Tassa mātāpitaro cūḷapāloti nāmaṃ katvā itaraṃ mahāpāloti vohariṃsu.",
  "atk-s0508a1:2390_9": "Atha te vayappatte gharabandhanena bandhiṃsu.",
  "atk-s0508a1:2390_10": "Tasmiṃ samaye satthā sāvatthiyaṃ viharati jetavane.",
  "atk-s0508a1:2390_11": "Tattha mahāpālo jetavanaṃ gacchantehi upāsakehi saddhiṃ vihāraṃ gantvā satthu santike dhammaṃ sutvā paṭiladdhasaddho",
  "atk-s0508a1:2390_12": "kuṭumbabhāraṃ kaniṭṭhabhātikasseva bhāraṃ katvā sayaṃ pabbajitvā laddhūpasampado ācariyupajjhāyānaṃ santike",
  "atk-s0508a1:2390_13": "pañcavassāni vasitvā vuṭṭhavasso pavāretvā satthu santike kammaṭṭhānaṃ gahetvā saṭṭhimatte sahāyabhikkhū",
  "atk-s0508a1:2390_14": "labhitvā tehi saddhiṃ bhāvanānukūlaṃ vasanaṭṭhānaṃ pariyesanto aññataraṃ paccantagāmaṃ nissāya gāmavāsikehi",
  "atk-s0508a1:2390_15": "upāsakehi kāretvā dinnāya araññāyatane paṇṇasālāya vasanto samaṇadhammaṃ karoti.",
  "atk-s0508a1:2390_16": "Tassa akkhirogo uppanno.",
  "atk-s0508a1:2390_17": "Vejjo bhesajjaṃ sampādetvā adāsi.",
  "atk-s0508a1:2390_18": "So vejjena vuttavidhānaṃ na paṭipajji.",
  "atk-s0508a1:2390_19": "Tenassa rogo vaḍḍhi.",
  "atk-s0508a1:2390_20": "So “akkhirogavūpasamanato kilesarogavūpasamanameva mayhaṃ vara”nti akkhirogaṃ ajjhupekkhitvā vipassanāyayeva yuttappayutto ahosi.",
  "atk-s0508a1:2390_21": "Tassa bhāvanaṃ ussukkāpentassa apubbaṃ acarimaṃ akkhīni ceva kilesā ca bhijjiṃsu.",
  "atk-s0508a1:2390_22": "So sukkhavipassako arahā ahosi.",
  "atk-s0508a1:2390_23": "Tena vuttaṃ apadāne –",
  "atk-s0508a1:2391_0": "“Nibbute lokamahite, āhutīnaṃ paṭiggahe;",
  "atk-s0508a1:2392_0": "Siddhatthamhi bhagavati, mahāthūpamaho ahu.",
  "atk-s0508a1:2393_0": "“Mahe pavattamānamhi, siddhatthassa mahesino;",
  "atk-s0508a1:2394_0": "Umāpupphaṃ gahetvāna, thūpamhi abhiropayiṃ.",
  "atk-s0508a1:2395_0": "“Catunnavutito kappe, yaṃ pupphamabhiropayiṃ;",
  "atk-s0508a1:2396_0": "Duggatiṃ nābhijānāmi, thūpapūjāyidaṃ phalaṃ.",
  "atk-s0508a1:2397_0": "“Ito ca navame kappe, somadevasanāmakā;",
  "atk-s0508a1:2398_0": "Pañcāsītisu rājāno, cakkavattī mahabbalā.",
  "atk-s0508a1:2399_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2400_0": "Atha there akkhirogena vihāre ohīne gāmaṃ piṇḍāya gate bhikkhū disvā upāsakā “kasmā thero nāgato”ti pucchitvā",
  "atk-s0508a1:2400_1": "tamatthaṃ sutvā sokābhibhūtā piṇḍapātaṃ upanetvā, “bhante,",
  "atk-s0508a1:2400_2": "kiñci mā cintayittha,",
  "atk-s0508a1:2400_3": "idāni mayameva piṇḍapātaṃ ānetvā upaṭṭhahissāmā”ti tathā karonti.",
  "atk-s0508a1:2400_4": "Bhikkhū therassa ovāde ṭhatvā nacirasseva arahattaṃ patvā vuṭṭhavassā pavāretvā,",
  "atk-s0508a1:2400_5": "“satthāraṃ vandituṃ sāvatthiṃ gamissāma,",
  "atk-s0508a1:2400_6": "bhante”ti āhaṃsu. Thero,",
  "atk-s0508a1:2400_7": "“ahaṃ dubbalo acakkhuko,",
  "atk-s0508a1:2400_8": "maggo ca saupaddavo,",
  "atk-s0508a1:2400_9": "mayā saddhiṃ gacchantānaṃ tumhākaṃ parissayo bhavissati,",
  "atk-s0508a1:2400_10": "tumhe paṭhamaṃ gacchatha,",
  "atk-s0508a1:2400_11": "gantvā satthāraṃ mahāthere ca mama vandanāya vandatha,",
  "atk-s0508a1:2400_12": "cūḷapālassa mama pavattiṃ kathetvā kañci purisaṃ peseyyāthā”ti āha.",
  "atk-s0508a1:2400_13": "Te punapi yācitvā gamanaṃ alabhantā “sādhū”ti paṭissuṇitvā senāsanaṃ saṃsāmetvā upāsake āpucchitvā anukkamena",
  "atk-s0508a1:2400_14": "jetavanaṃ gantvā satthāraṃ mahāthere ca tassa vandanāya vanditvā dutiyadivase sāvatthiyaṃ piṇḍāya caritvā",
  "atk-s0508a1:2400_15": "cūḷapālassa taṃ pavattiṃ vatvā tena “ayaṃ, bhante,",
  "atk-s0508a1:2400_16": "mayhaṃ bhāgineyyo pālito nāma,",
  "atk-s0508a1:2400_17": "imaṃ pesissāmī”ti vutte,",
  "atk-s0508a1:2400_18": "“maggo saparissayo,",
  "atk-s0508a1:2400_19": "na sakkā ekena gahaṭṭhena gantuṃ,",
  "atk-s0508a1:2400_20": "tasmā pabbājetabbo”ti taṃ pabbājetvā pesesuṃ.",
  "atk-s0508a1:2400_21": "So anukkamena therassa santikaṃ gantvā attānaṃ tassa orocetvā taṃ gahetvā āgacchanto antarāmagge aññatarassa",
  "atk-s0508a1:2400_22": "gāmassa sāmantā araññaṭṭhāne ekissā kaṭṭhahāriyā gāyantiyā saddaṃ sutvā paṭibaddhacitto hutvā yaṭṭhikoṭiṃ",
  "atk-s0508a1:2400_23": "vissajjetvā “tiṭṭhatha, bhante,",
  "atk-s0508a1:2400_24": "muhuttaṃ yāvāhaṃ āgacchāmī”ti vatvā tassā santikaṃ gantvā tattha sīlavipattiṃ pāpuṇi.",
  "atk-s0508a1:2400_25": "Thero idānimeva itthiyā gītasaddo suto,",
  "atk-s0508a1:2400_26": "sāmaṇero ca cirāyati,",
  "atk-s0508a1:2400_27": "nūna sīlavipattiṃ patto bhavissatī”ti cintesi.",
  "atk-s0508a1:2400_28": "Sopi āgantvā “gacchāma,",
  "atk-s0508a1:2400_29": "bhante”ti āha.",
  "atk-s0508a1:2400_30": "Thero “kiṃ pāpo jātosī”ti pucchi.",
  "atk-s0508a1:2400_31": "Sāmaṇero tuṇhī hutvā puna pucchitopi na kathesi.",
  "atk-s0508a1:2400_32": "Thero “tādisena pāpena mayhaṃ yaṭṭhigahaṇakiccaṃ natthi,",
  "atk-s0508a1:2400_33": "gaccha tva”nti vatvā puna tena “bahuparissayo maggo,",
  "atk-s0508a1:2400_34": "tumhe ca andhā,",
  "atk-s0508a1:2400_35": "kathaṃ gamissathā”ti vutte “bāla idheva me nipajjitvā marantassāpi aparāparaṃ parivattentassāpi tādisena gamanaṃ nāma natthī”ti imamatthaṃ dassento –",
  "atk-s0508a1:2401_0": "95.",
  "atk-s0508a1:2402_0": "“Andhohaṃ hatanettosmi, kantāraddhānapakkhando;",
  "atk-s0508a1:2403_0": "Sayamānopi gacchissaṃ, na sahāyena pāpenā”ti. – gāthaṃ abhāsittha;",
  "atk-s0508a1:2404_0": "Tattha andhoti cakkhuvikalo.",
  "atk-s0508a1:2404_1": "Hatanettoti vinaṭṭhacakkhuko,",
  "atk-s0508a1:2404_2": "tena “payogavipattivasenāhaṃ upahatanettatāya andho,",
  "atk-s0508a1:2404_3": "na jaccandhabhāvenā”ti yathāvuttaṃ andhabhāvaṃ viseseti.",
  "atk-s0508a1:2404_4": "Atha vā “andho”ti idaṃ “andhe jiṇṇe mātāpitaro posetī”tiādīsu viya maṃsacakkhuvekalladīpanaṃ,",
  "atk-s0508a1:2404_5": "“sabbepime paribbājakā andhā acakkhukā” “andho ekacakkhu dvicakkhū”tiādīsu viya na paññācakkhuvekalladīpananti dassetuṃ “hatanettosmī”ti vuttaṃ,",
  "atk-s0508a1:2404_6": "tena mukhyameva andhabhāvaṃ dasseti.",
  "atk-s0508a1:2404_7": "Kantāraddhānapakkhandoti kantāre vivane dīghamaggaṃ anupaviṭṭho,",
  "atk-s0508a1:2404_8": "na jātikantārādigahanaṃ saṃsāraddhānaṃ paṭipannoti adhippāyo.",
  "atk-s0508a1:2404_9": "Tādisañhi kantāraddhānaṃ ayaṃ thero samatikkamitvā ṭhito,",
  "atk-s0508a1:2404_10": "sayamānopīti sayantopi,",
  "atk-s0508a1:2404_11": "pādesu avahantesu urena jaṇṇukāhi ca bhūmiyaṃ saṃsaranto parivattentopi gaccheyyaṃ.",
  "atk-s0508a1:2404_12": "Na sahāyena pāpenāti tādisena pāpapuggalena sahāyabhūtena saddhiṃ na gacchissanti yojanā.",
  "atk-s0508a1:2404_13": "Taṃ sutvā itaro saṃvegajāto “bhāriyaṃ vata mayā sāhasikakammaṃ kata”nti bāhā paggayha kandanto vanasaṇḍaṃ pakkhando ca ahosi.",
  "atk-s0508a1:2404_14": "Atha therassa sīlatejena paṇḍukambalasilāsanaṃ uṇhākāraṃ dassesi.",
  "atk-s0508a1:2404_15": "Tena sakko taṃ kāraṇaṃ ñatvā therassa santikaṃ gantvā sāvatthigāmipurisaṃ viya attānaṃ ñāpetvā yaṭṭhikoṭiṃ",
  "atk-s0508a1:2404_16": "gaṇhanto maggaṃ saṅkhipitvā tadaheva sāyanhe sāvatthiyaṃ theraṃ netvā tattha jetavane cūḷapālitena kāritāya",
  "atk-s0508a1:2404_17": "paṇṇasālāya phalake nisīdāpetvā tassa sahāyavaṇṇena therassa āgatabhāvaṃ jānāpetvā pakkāmi;",
  "atk-s0508a1:2404_18": "cūḷapālitopi taṃ yāvajīvaṃ sakkaccaṃ upaṭṭhāsīti.",
  "atk-s0508a1:2405_0": "Cakkhupālattheragāthāvaṇṇanā niṭṭhitā.",
  "atk-s0508a1:2406_0": "6. Khaṇḍasumanattheragāthāvaṇṇanā",
  "atk-s0508a1:2407_0": "Ekapupphaṃ cajitvānāti āyasmato khaṇḍasumanattherassa gāthā.",
  "atk-s0508a1:2407_1": "Kā uppatti?",
  "atk-s0508a1:2407_2": "So kira padumuttarassa bhagavato kāle kulagehe nibbattitvā viññutaṃ patto satthari parinibbute tassa",
  "atk-s0508a1:2407_3": "thūpassa samantato candanavedikāya parikkhipitvā mahantaṃ pūjaṃ akāsi.",
  "atk-s0508a1:2407_4": "So tena puññakammena devamanussesu uḷāraṃ sampattiṃ anubhavanto kassapassa bhagavato kāle kuṭumbikakule",
  "atk-s0508a1:2407_5": "nibbatto satthari parinibbute kanakathūpaṃ uddissa raññā pupphapūjāya kayiramānāya pupphāni alabhanto",
  "atk-s0508a1:2407_6": "ekaṃ khaṇḍasumanapupphaṃ disvā mahatā mūlena taṃ kiṇitvā gaṇhanto cetiye pūjaṃ karonto uḷāraṃ pītisomanassaṃ uppādesi.",
  "atk-s0508a1:2407_7": "So tena puññakammena devaloke nibbattitvā asīti vassakoṭiyo saggasukhaṃ anubhavitvā imasmiṃ buddhuppāde pāvāyaṃ mallarājakule nibbatti.",
  "atk-s0508a1:2407_8": "Tassa jātakāle gehe khaṇḍasakkharā sumanapupphāni ca uppannāni ahesuṃ.",
  "atk-s0508a1:2407_9": "Tenassa khaṇḍasumanoti nāmamakaṃsu.",
  "atk-s0508a1:2407_10": "So viññutaṃ patto bhagavati pāvāyaṃ cundassa ambavane viharante upasaṅkamitvā dhammaṃ sutvā paṭiladdhasaddho",
  "atk-s0508a1:2407_11": "pabbajitvā vipassanāya kammaṃ karonto nacirasseva chaḷabhiñño ahosi.",
  "atk-s0508a1:2407_12": "Tena vuttaṃ apadāne –",
  "atk-s0508a1:2408_0": "“Padumuttaro nāma jino, lokajeṭṭho narāsabho;",
  "atk-s0508a1:2409_0": "Jalitvā aggikkhandhova, sambuddho parinibbuto.",
  "atk-s0508a1:2410_0": "“Nibbute ca mahāvīre, thūpo vitthāriko ahu;",
  "atk-s0508a1:2411_0": "Dūratova upaṭṭhenti, dhātugehavaruttame.",
  "atk-s0508a1:2412_0": "“Pasannacitto, sumano, akaṃ candanavedikaṃ;",
  "atk-s0508a1:2413_0": "Dissati thūpakhandho ca, thūpānucchaviko tadā.",
  "atk-s0508a1:2414_0": "“Bhave nibbattamānamhi, devatte atha mānuse;",
  "atk-s0508a1:2415_0": "Omattaṃ me na passāmi, pubbakammassidaṃ phalaṃ.",
  "atk-s0508a1:2416_0": "“Pañcadasakappasate, ito aṭṭha janā ahuṃ;",
  "atk-s0508a1:2417_0": "Sabbe samattanāmā te cakkavattī mahabbalā.",
  "atk-s0508a1:2418_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2419_0": "Arahattaṃ pana patvā attano purimajātiṃ anussaranto tattha attano sumanapupphapariccāgassa saggasampattinimittakaṃ",
  "atk-s0508a1:2419_1": "nibbānūpanissayatañca disvā udānavasena tamatthaṃ pakāsento –",
  "atk-s0508a1:2420_0": "96.",
  "atk-s0508a1:2421_0": "“Ekapupphaṃ cajitvāna, asīti vassakoṭiyo;",
  "atk-s0508a1:2422_0": "Saggesu paricāretvā, sesakenamhi nibbuto”ti. – gāthaṃ abhāsi;",
  "atk-s0508a1:2423_0": "Tattha ekapupphanti ekaṃ kusumaṃ,",
  "atk-s0508a1:2423_1": "taṃ pana idha sumanapupphaṃ adhippetaṃ.",
  "atk-s0508a1:2423_2": "Cajitvānāti satthu thūpapūjākaraṇavasena pariccajitvā pariccāgahetu.",
  "atk-s0508a1:2423_3": "Asīti vassakoṭiyoti manussagaṇanāya vassānaṃ asīti koṭiyo,",
  "atk-s0508a1:2423_4": "accantasaṃyoge cetaṃ upayogavacanaṃ,",
  "atk-s0508a1:2423_5": "idañca chasu kāmasaggesu dutiye aparāparuppattivasena vuttanti veditabbaṃ.",
  "atk-s0508a1:2423_6": "Tasmā saggesūti tāvatiṃsasaṅkhāte saggaloke,",
  "atk-s0508a1:2423_7": "punappunaṃ uppajjanavasena hettha bahuvacanaṃ.",
  "atk-s0508a1:2423_8": "Paricāretvāti rūpādīsu ārammaṇesu indriyāni paricāretvā sukhaṃ anubhavitvā,",
  "atk-s0508a1:2423_9": "devaccharāhi vā attānaṃ paricāretvā upaṭṭhāpetvā.",
  "atk-s0508a1:2423_10": "Sesakenamhi nibbutoti pupphapūjāya vasena pavattakusalacetanāsu bhavasampatti dāyakakammato sesena yaṃ tattha vivaṭṭūpanissayabhūtaṃ,",
  "atk-s0508a1:2423_11": "taṃ sandhāya vadati.",
  "atk-s0508a1:2423_12": "Bahū hi tattha pubbāparavasena pavattā cetanā.",
  "atk-s0508a1:2423_13": "Sesakenāti vā tasseva kammassa vipākāvasesena aparikkhīṇeyeva tasmiṃ kammavipāke nibbuto amhi,",
  "atk-s0508a1:2423_14": "kilesaparinibbānena parinibbutosmi.",
  "atk-s0508a1:2423_15": "Etena yasmiṃ attabhāve ṭhatvā attanā arahattaṃ sacchikataṃ,",
  "atk-s0508a1:2423_16": "sopi carimattabhāvo tassa kammavipākoti dasseti.",
  "atk-s0508a1:2423_17": "Yādisaṃ sandhāya aññatthāpi “tasseva kammassa vipākāvasesenā”ti vuttaṃ.",
  "atk-s0508a1:2424_0": "Khaṇḍasumanattheragāthāvaṇṇanā niṭṭhitā.",
  "atk-s0508a1:2425_0": "7. Tissattheragāthāvaṇṇanā",
  "atk-s0508a1:2426_0": "Hitvā satapalaṃ kaṃsanti āyasmato tissattherassa gāthā.",
  "atk-s0508a1:2426_1": "Kā uppatti?",
  "atk-s0508a1:2426_2": "Ayampi purimabuddhesu katādhikāro vipassissa bhagavato kāle yānakārakule nibbattitvā viññutaṃ patto ekadivasaṃ",
  "atk-s0508a1:2426_3": "bhagavantaṃ disvā pasannamānaso candanakhaṇḍena phalakaṃ katvā bhagavato upanāmesi,",
  "atk-s0508a1:2426_4": "tañca bhagavā paribhuñji.",
  "atk-s0508a1:2426_5": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde roruvanagare rājakule nibbatti.",
  "atk-s0508a1:2426_6": "So vayappatto pitari kālaṅkate rajje patiṭṭhito bimbisārarañño adiṭṭhasahāyo hutvā tassa maṇimuttāvatthādīni paṇṇākārāni pesesi.",
  "atk-s0508a1:2426_7": "Tassa rājā bimbisāro puññavantataṃ sutvā paṭipābhataṃ pesento cittapaṭe buddhacaritaṃ suvaṇṇapaṭṭe ca paṭiccasamuppādaṃ likhāpetvā pesesi.",
  "atk-s0508a1:2426_8": "So taṃ disvā purimabuddhesu katādhikāratāya pacchimabhavikatāya ca cittapaṭe dassentaṃ buddhacaritaṃ",
  "atk-s0508a1:2426_9": "suvaṇṇapaṭṭake likhitaṃ paṭiccasamuppādakkamañca oloketvā pavattinivattiyo sallakkhetvā sāsanakkamaṃ",
  "atk-s0508a1:2426_10": "hadaye ṭhapetvā sañjātasaṃvego “diṭṭho mayā bhagavato veso,",
  "atk-s0508a1:2426_11": "sāsanakkamo ca ekapadesena ñāto,",
  "atk-s0508a1:2426_12": "bahudukkhā kāmā bahupāyāsā,",
  "atk-s0508a1:2426_13": "kiṃ dāni mayhaṃ gharāvāsenā”ti rajjaṃ pahāya kesamassuṃ ohāretvā kāsāyāni vatthāni acchādento bhagavantaṃ",
  "atk-s0508a1:2426_14": "uddissa pabbajitvā mattikāpattaṃ gahetvā rājā pukkusāti viya mahājanassa paridevantasseva nagarato nikkhamitvā",
  "atk-s0508a1:2426_15": "anukkamena rājagahaṃ gantvā tattha sappasoṇḍikapabbhāre viharantaṃ bhagavantaṃ upasaṅkamitvā vanditvā",
  "atk-s0508a1:2426_16": "ekamantaṃ nisīdi.",
  "atk-s0508a1:2426_17": "Satthā dhammaṃ desesi.",
  "atk-s0508a1:2426_18": "So dhammadesanaṃ sutvā vipassanāya kammaṭṭhānaṃ gahetvā yuttappayutto viharanto vipassanaṃ ussukkāpetvā arahattaṃ pāpuṇi.",
  "atk-s0508a1:2426_19": "Tena vuttaṃ apadāne –",
  "atk-s0508a1:2427_0": "“Yānakāro pure āsiṃ, dārukamme susikkhito;",
  "atk-s0508a1:2428_0": "Candanaṃ phalakaṃ katvā, adāsiṃ lokabandhuno.",
  "atk-s0508a1:2429_0": "“Pabhāsati idaṃ byamhaṃ, suvaṇṇassa sunimmitaṃ;",
  "atk-s0508a1:2430_0": "Hatthiyānaṃ assayānaṃ, dibbayānaṃ upaṭṭhitaṃ.",
  "atk-s0508a1:2431_0": "“Pāsādā sivikā ceva, nibbattanti yadicchakaṃ;",
  "atk-s0508a1:2432_0": "Akkhubbhaṃ ratanaṃ mayhaṃ, phalakassa idaṃ phalaṃ.",
  "atk-s0508a1:2433_0": "“Ekanavutito kappe, phalakaṃ yamahaṃ dadiṃ;",
  "atk-s0508a1:2434_0": "Duggati nābhijānāmi, phalakassa idaṃ phalaṃ.",
  "atk-s0508a1:2435_0": "“Sattapaññāsakappamhi, caturo nimmitāvhayā;",
  "atk-s0508a1:2436_0": "Sattaratanasampannā, cakkavattī mahabbalā.",
  "atk-s0508a1:2437_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2438_0": "Arahattaṃ pana patvā udānavasena attano paṭipattiṃ kathento –",
  "atk-s0508a1:2439_0": "97.",
  "atk-s0508a1:2440_0": "“Hitvā satapalaṃ kaṃsaṃ, sovaṇṇaṃ satarājikaṃ;",
  "atk-s0508a1:2441_0": "Aggahiṃ mattikāpattaṃ, idaṃ dutiyābhisecana”nti. – gāthaṃ abhāsi;",
  "atk-s0508a1:2442_0": "Tattha hitvāti pariccajitvā.",
  "atk-s0508a1:2442_1": "Satapalanti sataṃ palāni yassa,",
  "atk-s0508a1:2442_2": "taṃ satapalaparimāṇaṃ.",
  "atk-s0508a1:2442_3": "Kaṃsanti thālaṃ.",
  "atk-s0508a1:2442_4": "Sovaṇṇanti suvaṇṇamayaṃ.",
  "atk-s0508a1:2442_5": "Satarājikanti bhittivicittatāya ca anekarūparājicittatāya ca anekalekhāyuttaṃ.",
  "atk-s0508a1:2442_6": "Aggahiṃ mattikāpattanti evarūpe mahārahe bhājane pubbe bhuñjitvā buddhānaṃ ovādaṃ karonto “idānāhaṃ taṃ chaḍḍetvā mattikāmayapattaṃ aggahesiṃ, aho, sādhu,",
  "atk-s0508a1:2442_7": "mayā kataṃ ariyavataṃ anuṭhita”nti bhājanakittanāpadesena rajjapariccāgaṃ pabbajjūpagamanañca anumodanto vadati.",
  "atk-s0508a1:2442_8": "Tenāha “idaṃ dutiyābhisecana”nti.",
  "atk-s0508a1:2442_9": "Paṭhamaṃ rajjābhisecanaṃ upādāya idaṃ pabbajjūpagamanaṃ mama dutiyaṃ abhisecanaṃ.",
  "atk-s0508a1:2442_10": "Tañhi rāgādīhi saṃkiliṭṭhaṃ sāsaṅkaṃ saparisaṅkaṃ kammaṃ anatthasañhitaṃ dukkhapaṭibaddhaṃ nihīnaṃ,",
  "atk-s0508a1:2442_11": "idaṃ pana taṃvipariyāyato uttamaṃ paṇītanti adhippāyo.",
  "atk-s0508a1:2443_0": "Tissattheragāthāvaṇṇanā niṭṭhitā.",
  "atk-s0508a1:2444_0": "8. Abhayattheragāthāvaṇṇanā",
  "atk-s0508a1:2445_0": "Rūpaṃ disvā sati muṭṭhāti āyasmato abhayattherassa gāthā.",
  "atk-s0508a1:2445_1": "Kā uppatti?",
  "atk-s0508a1:2445_2": "Sopi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato",
  "atk-s0508a1:2445_3": "kāle kulagehe nibbattitvā viññutaṃ patto ekadivasaṃ sumedhaṃ bhagavantaṃ disvā pasannacitto saḷalapupphehi",
  "atk-s0508a1:2445_4": "pūjamakāsi.",
  "atk-s0508a1:2445_5": "So tena puññakammena devesu nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:2445_6": "sāvatthiyaṃ brāhmaṇakule nibbattitvā abhayoti laddhanāmo viññutaṃ patto hetusampattiyā codiyamāno ekadivasaṃ",
  "atk-s0508a1:2445_7": "vihāraṃ gato satthu dhammadesanaṃ sutvā paṭiladdhasaddho pabbajitvā katapubbakicco vipassanāya kammaṃ",
  "atk-s0508a1:2445_8": "karonto viharati.",
  "atk-s0508a1:2445_9": "Athassa ekadivasaṃ gāmaṃ piṇḍāya paviṭṭhassa alaṅkatapaṭiyattaṃ mātugāmaṃ disvā ayonisomanasikāravasena tassa rūpaṃ ārabbha chandarāgo uppajji,",
  "atk-s0508a1:2445_10": "so vihāraṃ pavisitvā “satiṃ vissajjitvā olokentassa rūpārammaṇe mayhaṃ kileso uppanno,",
  "atk-s0508a1:2445_11": "ayuttaṃ mayā kata”nti attano cittaṃ niggaṇhanto tāvadeva vipassanaṃ vaḍḍhetvā arahattaṃ pāpuṇi.",
  "atk-s0508a1:2445_12": "Tena vuttaṃ apadāne –",
  "atk-s0508a1:2446_0": "“Sumedho nāma nāmena, sayambhū aparājito;",
  "atk-s0508a1:2447_0": "Vivekamanubrūhanto, ajjhogahi mahāvanaṃ.",
  "atk-s0508a1:2448_0": "“Saḷalaṃ pupphitaṃ disvā, ganthitvāna vaṭaṃsakaṃ;",
  "atk-s0508a1:2449_0": "Buddhassa abhiropesiṃ, sammukhā lokanāyakaṃ.",
  "atk-s0508a1:2450_0": "“Tiṃsakappasahassamhi, yaṃ pupphamabhiropayiṃ;",
  "atk-s0508a1:2451_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2452_0": "“Ūnavīse kappasate, soḷasāsuṃ sunimmitā;",
  "atk-s0508a1:2453_0": "Sattaratanasampannā, cakkavattī mahabbalā.",
  "atk-s0508a1:2454_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2455_0": "Arahattaṃ pana patvā attano kilesuppattinidassanena “kilese anuvattentassa vaṭṭadukkhato nattheva sīsukkhipanaṃ.",
  "atk-s0508a1:2455_1": "Ahaṃ pana te nānuvatti”nti dassento –",
  "atk-s0508a1:2456_0": "98.",
  "atk-s0508a1:2457_0": "“Rūpaṃ disvā sati muṭṭhā, piyaṃ nimittaṃ manasikaroto;",
  "atk-s0508a1:2458_0": "Sārattacitto vedeti, tañca ajjhosa tiṭṭhati;",
  "atk-s0508a1:2459_0": "Tassa vaḍḍhanti āsavā, bhavamūlopagāmino”ti. – gāthaṃ abhāsi;",
  "atk-s0508a1:2460_0": "Tattha rūpanti rajjanīyaṃ rūpāyatanaṃ,",
  "atk-s0508a1:2460_1": "taṃ panettha itthirūpaṃ adhippetaṃ.",
  "atk-s0508a1:2460_2": "Disvāti cakkhunā disvā,",
  "atk-s0508a1:2460_3": "cakkhudvārānusārena nimittānubyañjanasallakkhaṇavasena taṃ gahetvā,",
  "atk-s0508a1:2460_4": "tassa tathāgahaṇahetūti attho.",
  "atk-s0508a1:2460_5": "Sati muṭṭhāti asubhasabhāve kāye “asubha”ntveva pavattanasati naṭṭhā.",
  "atk-s0508a1:2460_6": "Yathā pana rūpaṃ disvā sati naṭṭhā,",
  "atk-s0508a1:2460_7": "taṃ dassento āha “piyaṃ nimittaṃ manasikaroto”ti.",
  "atk-s0508a1:2460_8": "Yathāupaṭṭhitaṃ ārammaṇaṃ “subhaṃ sukha”ntiādinā piyanimittaṃ katvā ayonisomanasikārena manasikaroto sati muṭṭhāti yojanā.",
  "atk-s0508a1:2460_9": "Tathā bhūtova sārattacitto vedetīti suṭṭhu rattacitto hutvā taṃ rūpārammaṇaṃ anubhavati abhinandati,",
  "atk-s0508a1:2460_10": "abhinandanto pana tañca ajjhosa tiṭṭhati ajjhosāya taṃ ārammaṇaṃ gilitvā pariniṭṭhapetvā vattati ceva,",
  "atk-s0508a1:2460_11": "evaṃbhūtassa ca tassa vaḍḍhanti āsavā bhavamūlopagāminoti bhavassa saṃsārassa mūlabhāvaṃ kāraṇabhāvaṃ",
  "atk-s0508a1:2460_12": "upagamanasabhāvā kāmāsavādayo cattāropi āsavā tassa puggalassa uparūpari vaḍḍhantiyeva,",
  "atk-s0508a1:2460_13": "na hāyanti.",
  "atk-s0508a1:2460_14": "Mayhaṃ pana paṭisaṅkhāne ṭhatvā vipassanaṃ vaḍḍhetvā saccāni paṭivijjhantassa maggapaṭipāṭiyā te cattāropi",
  "atk-s0508a1:2460_15": "āsavā anavasesato pahīnā parikkhīṇāti adhippāyo.",
  "atk-s0508a1:2461_0": "Abhayattheragāthāvaṇṇanā niṭṭhitā.",
  "atk-s0508a1:2462_0": "9. Uttiyattheragāthāvaṇṇanā",
  "atk-s0508a1:2463_0": "Saddaṃ sutvā sati muṭṭhāti āyasmato uttiyattherassa gāthā.",
  "atk-s0508a1:2463_1": "Kā uppatti?",
  "atk-s0508a1:2463_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto sumedhassa",
  "atk-s0508a1:2463_3": "bhagavato kāle kulagehe nibbattitvā viññutaṃ patto ekadivasaṃ satthāraṃ disvā pasannacitto gonakādiatthataṃ",
  "atk-s0508a1:2463_4": "sauttaracchadaṃ buddhārahaṃ pallaṅkaṃ gandhakuṭiyaṃ paññāpetvā adāsi.",
  "atk-s0508a1:2463_5": "So tena puññakammena devamanussesu saṃsaranto imasmiṃ buddhuppāde kapilavatthusmiṃ sakyarājakule nibbatti,",
  "atk-s0508a1:2463_6": "tassa uttiyoti nāmaṃ ahosi.",
  "atk-s0508a1:2463_7": "So vayappatto satthu ñātisamāgame buddhānubhāvaṃ disvā paṭiladdhasaddho pabbajitvā samaṇadhammaṃ karonto",
  "atk-s0508a1:2463_8": "ekadivasaṃ nāmaṃ piṇḍāya paviṭṭho antarāmagge mātugāmassa gītasaddaṃ sutvā ayonisomanasikāravasena tattha",
  "atk-s0508a1:2463_9": "chandarāge uppanne paṭisaṅkhānabalena taṃ vikkhambhetvā vihāraṃ pavisitvā sañjātasaṃvego divāṭṭhāne nisīditvā",
  "atk-s0508a1:2463_10": "tāvadeva vipassanaṃ vaḍḍhetvā arahattaṃ pāpuṇi.",
  "atk-s0508a1:2463_11": "Tena vuttaṃ apadāne –",
  "atk-s0508a1:2464_0": "“Sumedhassa bhagavato, lokajeṭṭhassa tādino;",
  "atk-s0508a1:2465_0": "Pallaṅko hi mayā dinno, sauttarasapacchado.",
  "atk-s0508a1:2466_0": "“Sattaratanasampanno, pallaṅko āsi so tadā;",
  "atk-s0508a1:2467_0": "Mama saṅkappamaññāya, nibbattati sadā mama.",
  "atk-s0508a1:2468_0": "“Tiṃsakappasahassamhi, pallaṅkamadadiṃ tadā;",
  "atk-s0508a1:2469_0": "Duggatiṃ nābhijānāmi, pallaṅkassa idaṃ phalaṃ.",
  "atk-s0508a1:2470_0": "“Vīsakappasahassamhi, suvaṇṇābhā tayo janā;",
  "atk-s0508a1:2471_0": "Sattaratanasampannā, cakkavattī mahabbalā.",
  "atk-s0508a1:2472_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2473_0": "Arahattaṃ pana patvā attano kilesuppattinidassanena “kilese ajigucchantassa natthi vaṭṭadukkhato sīsukkhipanaṃ,",
  "atk-s0508a1:2473_1": "ahaṃ pana te jigucchimevā”ti dassento –",
  "atk-s0508a1:2474_0": "99.",
  "atk-s0508a1:2475_0": "“Saddaṃ sutvā sati muṭṭhā, piyaṃ nimittaṃ manasikaroto;",
  "atk-s0508a1:2476_0": "Sārattacitto vedeti, tañca ajjhosa tiṭṭhati;",
  "atk-s0508a1:2477_0": "Tassa vaḍḍhanti āsavā, saṃsāra upagāmino”ti. – gāthaṃ abhāsi;",
  "atk-s0508a1:2478_0": "Tattha saddanti rajjanīyaṃ saddārammaṇaṃ, saṃsāraupagāminoti –",
  "atk-s0508a1:2479_0": "“Khandhānañca paṭipāṭi, dhātuāyatanāna ca;",
  "atk-s0508a1:2480_0": "Abbocchinnaṃ vattamānā, saṃsāroti pavuccatī”ti. –",
  "atk-s0508a1:2481_0": "Evaṃ vuttasaṃsāravaṭṭakāraṇaṃ hutvā upagamentīti saṃsāraupagāmino,",
  "atk-s0508a1:2481_1": "“saṃsārūpagāmino”ti vā pāṭho.",
  "atk-s0508a1:2481_2": "Sesaṃ anantaragāthāya vuttanayameva.",
  "atk-s0508a1:2482_0": "Uttiyattheragāthāvaṇṇanā niṭṭhitā.",
  "atk-s0508a1:2483_0": "10. (Dutiya) devasabhattheragāthāvaṇṇanā",
  "atk-s0508a1:2484_0": "Sammappadhānasampannoti āyasmato devasabhattherassa gāthā.",
  "atk-s0508a1:2484_1": "Kā uppatti?",
  "atk-s0508a1:2484_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto sikhissa bhagavato",
  "atk-s0508a1:2484_3": "kāle kulagehe nibbattitvā viññutaṃ patto ekadivasaṃ sikhiṃ bhagavantaṃ disvā pasannamānaso bandhujīvakapupphehi",
  "atk-s0508a1:2484_4": "pūjaṃ akāsi.",
  "atk-s0508a1:2484_5": "So tena puññakammena devamanussesu saṃsaranto imasmiṃ buddhuppāde kapilavatthusmiṃ sakyarājakule nibbatti,",
  "atk-s0508a1:2484_6": "tassa devasabhoti nāmaṃ ahosi.",
  "atk-s0508a1:2484_7": "So vayappatto cumbaṭakalahavūpasamanatthaṃ satthari āgate buddhānubhāvaṃ disvā pasannamānaso saraṇesu",
  "atk-s0508a1:2484_8": "patiṭṭhito puna nigrodhārāme satthari viharante satthāraṃ upasaṅkamitvā paṭiladdhasaddho pabbajitvā katapubbakicco",
  "atk-s0508a1:2484_9": "vipassanāya kammaṃ karonto nacirasseva arahattaṃ pāpuṇi.",
  "atk-s0508a1:2484_10": "Tena vuttaṃ apadāne –",
  "atk-s0508a1:2485_0": "“Candaṃva vimalaṃ suddhaṃ, vippasannamanāvilaṃ;",
  "atk-s0508a1:2486_0": "Nandībhavaparikkhīṇaṃ, tiṇṇaṃ loke visattikaṃ.",
  "atk-s0508a1:2487_0": "“Nibbāpayantaṃ janataṃ, tiṇṇaṃ tārayataṃ varaṃ;",
  "atk-s0508a1:2488_0": "Muniṃ vanamhi jhāyantaṃ, ekaggaṃ susamāhitaṃ.",
  "atk-s0508a1:2489_0": "“Bandhujīvakapupphāni, lagetvā suttakenahaṃ;",
  "atk-s0508a1:2490_0": "Buddhassa abhiropayiṃ, sikhino lokabandhuno.",
  "atk-s0508a1:2491_0": "“Ekatiṃse ito kappe, yaṃ kammamakariṃ tadā;",
  "atk-s0508a1:2492_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2493_0": "“Ito sattamake kappe, manujindo mahāyaso;",
  "atk-s0508a1:2494_0": "Samantacakkhunāmāsi, cakkavattī mahabbalo.",
  "atk-s0508a1:2495_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2496_0": "Arahattaṃ pana patvā attanā adhigataṃ vimuttisukhaṃ nissāya uppannapītisomanasso udānavasena –",
  "atk-s0508a1:2497_0": "100.",
  "atk-s0508a1:2498_0": "“Sammappadhānasampanno, satipaṭṭhānagocaro;",
  "atk-s0508a1:2499_0": "Vimuttikusumasañchanno, parinibbissatyanāsavo”ti. – gāthaṃ abhāsi;",
  "atk-s0508a1:2500_0": "Tattha sammappadhānasampannoti sampannacatubbidhasammappadhāno,",
  "atk-s0508a1:2500_1": "tehi kattabbakiccaṃ sampādetvā ṭhitoti attho.",
  "atk-s0508a1:2500_2": "Satipaṭṭhānagocaroti kāyānupassanādayo satipaṭṭhānā gocaro pavattiṭṭhānaṃ etassāti satipaṭṭhānagocaro,",
  "atk-s0508a1:2500_3": "catūsu satipaṭṭhānesu patiṭṭhitacittoti attho.",
  "atk-s0508a1:2500_4": "Guṇasobhena paramasugandhā vimuttiyeva kusumāni,",
  "atk-s0508a1:2500_5": "tehi sabbaso sammadeva sañchanno vibhūsito alaṅkatoti vimuttikusumasañchanno.",
  "atk-s0508a1:2500_6": "Parinibbissatyanāsavoti evaṃ sammā paṭipajjanto bhikkhu nacirasseva anāsavo hutvā parinibbissati saupādisesāya",
  "atk-s0508a1:2500_7": "anupādisesāya ca nibbānadhātuyāti attho.",
  "atk-s0508a1:2500_8": "Idameva ca therassa aññābyākaraṇaṃ ahosi.",
  "atk-s0508a1:2501_0": "(Dutiya) devasabhattheragāthāvaṇṇanā niṭṭhitā.",
  "atk-s0508a1:2502_0": "Dasamavaggavaṇṇanā niṭṭhitā.",
  "atk-s0508a1:2503_0": "11. Ekādasamavaggo",
  "atk-s0508a1:2504_0": "1. Belaṭṭhānikattheragāthāvaṇṇanā",
  "atk-s0508a1:2505_0": "Hitvā gihittaṃ anavositattotiādikā āyasmato belaṭṭhānikattherassa gāthā.",
  "atk-s0508a1:2505_1": "Kā uppatti?",
  "atk-s0508a1:2505_2": "Ayampi purimabuddhesu katādhikāro ito ekatiṃse kappe vessabhussa bhagavato kāle brāhmaṇakule nibbattitvā",
  "atk-s0508a1:2505_3": "vayappatto brāhmaṇasippesu nipphattiṃ gantvā gharāvāsaṃ pahāya isipabbajjaṃ pabbajitvā isīhi parivuto",
  "atk-s0508a1:2505_4": "vicaranto ekadivasaṃ vessabhuṃ bhagavantaṃ disvā pītisomanassajāto satthu ñāṇasampattiṃ nissāya pasannamānaso",
  "atk-s0508a1:2505_5": "ñāṇaṃ uddissa pupphehi pūjaṃ akāsi.",
  "atk-s0508a1:2505_6": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a1:2505_7": "belaṭṭhānikoti laddhanāmo viññutaṃ patto satthu dhammadesanaṃ sutvā paṭiladdhasaddho pabbajitvā kammaṭṭhānaṃ",
  "atk-s0508a1:2505_8": "gahetvā kosalaraṭṭhe araññe viharanto alaso kāyadaḷhibahulo pharusavāco ahosi,",
  "atk-s0508a1:2505_9": "samaṇadhamme cittaṃ na uppādesi.",
  "atk-s0508a1:2505_10": "Atha naṃ bhagavā ñāṇaparipākaṃ oloketvā –",
  "atk-s0508a1:2506_0": "101.",
  "atk-s0508a1:2507_0": "“Hitvā gihittaṃ anavositatto, mukhanaṅgalī odariko kusīto;",
  "atk-s0508a1:2508_0": "Mahāvarāhova nivāpapuṭṭho, punappunaṃ gabbhamupeti mando”ti. –",
  "atk-s0508a1:2509_0": "Imāya obhāsagāthāya saṃvejesi.",
  "atk-s0508a1:2509_1": "So satthāraṃ purato nisinnaṃ viya disvā tañca gāthaṃ sutvā saṃvegajāto ñāṇassa paripākaṃ gatattā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:2509_2": "Tena vuttaṃ apadāne –",
  "atk-s0508a1:2510_0": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:2511_0": "Obhāsentaṃ disā sabbā, osadhiṃ viya tārakaṃ.",
  "atk-s0508a1:2512_0": "“Tayo māṇavakā āsuṃ, sake sippe susikkhitā;",
  "atk-s0508a1:2513_0": "Khāribhāraṃ gahetvāna, anventi mama pacchato.",
  "atk-s0508a1:2514_0": "“Puṭake satta pupphāni, nikkhittāni tapassinā;",
  "atk-s0508a1:2515_0": "Gahetvā tāni ñāṇamhi, vessabhussābhiropayiṃ.",
  "atk-s0508a1:2516_0": "“Ekatiṃse ito kappe, yaṃ pupphamabhiropayiṃ;",
  "atk-s0508a1:2517_0": "Duggatiṃ nābhijānāmi, ñāṇapūjāyidaṃ phalaṃ.",
  "atk-s0508a1:2518_0": "“Ekūnatiṃsakappamhi, vipulābhasanāmako;",
  "atk-s0508a1:2519_0": "Sattaratanasampanno, cakkavattī mahabbalo.",
  "atk-s0508a1:2520_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2521_0": "Arahattaṃ pana patvā satthu ovādaṃ paṭipūjento byatirekamukhena ca aññaṃ byākaronto tameva gāthaṃ paccudāhāsi.",
  "atk-s0508a1:2522_0": "Tattha hitvā gihittanti gahaṭṭhabhāvaṃ pariccajitvā pabbajitvāti attho.",
  "atk-s0508a1:2522_1": "Anavositattoti anurūpaṃ avositatto,",
  "atk-s0508a1:2522_2": "yadatthaṃ sāsane pabbajantassa anurūpapariññādīnaṃ atīritattā apariyositabhāvo akatakaraṇīyoti attho.",
  "atk-s0508a1:2522_3": "Atha vā anavositattoti anuavositasabhāvo,",
  "atk-s0508a1:2522_4": "visuddhīnaṃ maggānañca anupaṭipāṭiyā vasitabbavāsassa akatāvī,",
  "atk-s0508a1:2522_5": "dasasu ariyavāsesu avusitavāti attho.",
  "atk-s0508a1:2522_6": "Mukhasaṅkhātaṃ naṅgalaṃ imassa atthīti mukhanaṅgalī.",
  "atk-s0508a1:2522_7": "Naṅgalena viya pathaviṃ paresu pharusavācappayogena attānaṃ khanantoti attho.",
  "atk-s0508a1:2522_8": "Odarikoti udare pasuto udaraposanatapparo.",
  "atk-s0508a1:2522_9": "Kusītoti alaso,",
  "atk-s0508a1:2522_10": "bhāvanaṃ ananuyuñjanto.",
  "atk-s0508a1:2522_11": "Evaṃbhūtassa nipphattiṃ dassento āha “mahāvarāhova nivāpapuṭṭho,",
  "atk-s0508a1:2522_12": "punappunaṃ gabbhamupeti mando”ti.",
  "atk-s0508a1:2522_13": "Tassattho heṭṭhā vuttoyeva.",
  "atk-s0508a1:2522_14": "Ettha ca yathā pabbajitvā anavositādisabhāvatāya punappunaṃ gabbhamupeti mando,",
  "atk-s0508a1:2522_15": "na evaṃ mādiso paṇḍito.",
  "atk-s0508a1:2522_16": "Tabbiparītasabhāvatāya pana sammāpaṭipattiyā matthakaṃ pāpitattā parinibbāyatīti byatirekamukhena aññaṃ byākāsīti daṭṭhabbanti.",
  "atk-s0508a1:2523_0": "Belaṭṭhānikattheragāthāvaṇṇanā niṭṭhitā.",
  "atk-s0508a1:2524_0": "2. Setucchattheragāthāvaṇṇanā",
  "atk-s0508a1:2525_0": "Mānena vañcitāseti āyasmato setucchattherassa gāthā.",
  "atk-s0508a1:2525_1": "Kā uppatti?",
  "atk-s0508a1:2525_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto tissassa sammāsambuddhassa",
  "atk-s0508a1:2525_3": "kāle kulagehe nibbattitvā viññutaṃ patto ekadivasaṃ tissaṃ bhagavantaṃ disvā pasannamānaso sumadhuraṃ",
  "atk-s0508a1:2525_4": "panasaphalaṃ abhisaṅkhataṃ nāḷikerasāḷavaṃ adāsi.",
  "atk-s0508a1:2525_5": "So tena puññakammena devaloke nibbattitvā aparāparaṃ devamanussesu saṃsaranto imasmiṃ buddhuppāde aññatarassa maṇḍalikarañño putto hutvā nibbatti,",
  "atk-s0508a1:2525_6": "setucchotissa nāmaṃ ahosi.",
  "atk-s0508a1:2525_7": "So pitari mate rajje patiṭṭhito ussāhasattīnaṃ abhāvena rājakiccāni virādhento rajjaṃ parahatthagataṃ",
  "atk-s0508a1:2525_8": "katvā dukkhappattiyā saṃvegajāto janapadacārikaṃ carantaṃ bhagavantaṃ disvā upasaṅkamitvā dhammaṃ sutvā",
  "atk-s0508a1:2525_9": "paṭiladdhasaddho pabbajitvā parikammaṃ karonto tadaheva arahattaṃ pāpuṇi.",
  "atk-s0508a1:2525_10": "Tena vuttaṃ apadāne –",
  "atk-s0508a1:2526_0": "“Tissassa kho bhagavato, pubbe phalamadāsahaṃ;",
  "atk-s0508a1:2527_0": "Nāḷikerañca pādāsiṃ, khajjakaṃ abhisammataṃ.",
  "atk-s0508a1:2528_0": "“Buddhassa tamahaṃ datvā, tissassa tu mahesino;",
  "atk-s0508a1:2529_0": "Modāmahaṃ kāmakāmī, upapajjiṃ yamicchakaṃ.",
  "atk-s0508a1:2530_0": "“Dvenavute ito kappe, yaṃ dānamadadiṃ tadā;",
  "atk-s0508a1:2531_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:2532_0": "“Ito terasakappamhi, rājā indasamo ahu;",
  "atk-s0508a1:2533_0": "Sattaratanasampanno, cakkavattī mahabbalo.",
  "atk-s0508a1:2534_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2535_0": "Arahattaṃ pana patvā kilese garahanto –",
  "atk-s0508a1:2536_0": "102.",
  "atk-s0508a1:2537_0": "“Mānena vañcitāse, saṅkhāresu saṃkilissamānāse;",
  "atk-s0508a1:2538_0": "Lābhālābhena mathitā, samādhiṃ nādhigacchantī”ti. – gāthaṃ abhāsi;",
  "atk-s0508a1:2539_0": "Tattha mānena vañcitāseti “seyyohamasmī”tiādinayappavattena mānena attukkaṃsanaparavambhanādivasena kusalabhaṇḍacchedanena vippaladdhā.",
  "atk-s0508a1:2539_1": "Saṅkhāresu saṃkilissamānāseti ajjhattikabāhiresu cakkhādīsu ceva rūpādīsu ca saṅkhatadhammesu saṃkilissamānā,",
  "atk-s0508a1:2539_2": "“etaṃ mama,",
  "atk-s0508a1:2539_3": "esohamasmi,",
  "atk-s0508a1:2539_4": "eso me attā”ti taṃnimittaṃ taṇhāgāhādivasena saṃkilesaṃ āpajjamānā.",
  "atk-s0508a1:2539_5": "Lābhālābhena mathitāti pattacīvarādīnañceva vatthādīnañca lābhena tesaṃyeva ca alābhena taṃnimittaṃ uppannehi",
  "atk-s0508a1:2539_6": "anunayapaṭighehi mathitā madditā abhibhūtā.",
  "atk-s0508a1:2539_7": "Nidassanamattañcetaṃ avasiṭṭhalokadhammānampettha saṅgaho daṭṭhabbo.",
  "atk-s0508a1:2539_8": "Samādhiṃ nādhigacchantīti te evarūpā puggalā samādhiṃ samathavipassanāvasena cittekaggataṃ kadācipi na",
  "atk-s0508a1:2539_9": "vindanti na paṭilabhanti na pāpuṇanti samādhisaṃvattanikānaṃ dhammānaṃ abhāvato,",
  "atk-s0508a1:2539_10": "itaresañca bhāvato.",
  "atk-s0508a1:2539_11": "Idhāpi yathā mānādīhi abhibhūtā aviddasuno samādhiṃ nādhigacchanti,",
  "atk-s0508a1:2539_12": "na evaṃ viddasuno.",
  "atk-s0508a1:2539_13": "Te pana mādisā tehi anabhibhūtā samādhiṃ adhigacchantevāti byatirekamukhena aññābyākaraṇanti veditabbaṃ.",
  "atk-s0508a1:2540_0": "Setucchattheragāthāvaṇṇanā niṭṭhitā.",
  "atk-s0508a1:2541_0": "3. Bandhurattheragāthāvaṇṇanā",
  "atk-s0508a1:2542_0": "Nāhaṃ etena atthikoti āyasmato bandhurattherassa gāthā.",
  "atk-s0508a1:2542_1": "Kā uppatti?",
  "atk-s0508a1:2542_2": "Ayampi purimabuddhesu katādhikāro siddhatthassa bhagavato kāle aññatarassa rañño antepure gopako hutvā",
  "atk-s0508a1:2542_3": "ekadivasaṃ bhagavantaṃ saparisaṃ rājaṅgaṇena gacchantaṃ disvā pasannacitto kaṇaverapupphāni gahetvā sasaṅghaṃ",
  "atk-s0508a1:2542_4": "lokanāyakaṃ pūjesi.",
  "atk-s0508a1:2542_5": "So tena puññakammena devaloke nibbattitvā aparāparaṃ sugatīsuyeva saṃsaranto imasmiṃ buddhuppāde sīlavatīnagare seṭṭhiputto hutvā nibbatti,",
  "atk-s0508a1:2542_6": "bandhurotissa nāmaṃ ahosi.",
  "atk-s0508a1:2542_7": "So viññutaṃ patto kenacideva karaṇīyena sāvatthiyaṃ gato upāsakehi saddhiṃ vihāraṃ gato satthu dhammadesanaṃ",
  "atk-s0508a1:2542_8": "sutvā paṭiladdhasaddho pabbajitvā ñāṇassa paripākattā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:2542_9": "Tena vuttaṃ apadāne –",
  "atk-s0508a1:2543_0": "“Siddhattho nāma bhagavā, lokajeṭṭho narāsabho;",
  "atk-s0508a1:2544_0": "Purakkhato sāvakehi, nagaraṃ paṭipajjatha.",
  "atk-s0508a1:2545_0": "“Rañño antepure āsiṃ, gopako abhisammato;",
  "atk-s0508a1:2546_0": "Pāsāde upaviṭṭhohaṃ, addasaṃ lokanāyakaṃ.",
  "atk-s0508a1:2547_0": "“Kaṇaveraṃ gahetvāna, bhikkhusaṅghe samokiriṃ;",
  "atk-s0508a1:2548_0": "Buddhassa visuṃ katvāna, tato bhiyyo samokiriṃ.",
  "atk-s0508a1:2549_0": "“Catunnavutito kappe, yaṃ pupphamabhipūjayiṃ;",
  "atk-s0508a1:2550_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2551_0": "“Sattāsītimhito kappe, caturāsuṃ mahiddhikā;",
  "atk-s0508a1:2552_0": "Sattaratanasampannā, cakkavattī mahabbalā.",
  "atk-s0508a1:2553_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2554_0": "Arahattaṃ pana patvā kataññubhāve ṭhatvā attano upakārassa rañño paccupakāraṃ kātuṃ sīlavatīnagaraṃ gantvā rañño dhammaṃ desento saccāni pakāsesi.",
  "atk-s0508a1:2554_1": "Rājā saccapariyosāne sotāpanno hutvā attano nagare sudassanaṃ nāma mahantaṃ vihāraṃ kāretvā therassa niyyātesi.",
  "atk-s0508a1:2554_2": "Mahālābhasakkāro ahosi.",
  "atk-s0508a1:2554_3": "Thero vihāraṃ sabbañca lābhasakkāraṃ saṅghassa niyyātetvā sayaṃ purimaniyāmeneva piṇḍāya caritvā yāpento",
  "atk-s0508a1:2554_4": "katipāhaṃ tattha vasitvā sāvatthiṃ gantukāmo ahosi. Bhikkhū, “bhante,",
  "atk-s0508a1:2554_5": "tumhe idheva vasatha,",
  "atk-s0508a1:2554_6": "sace paccayehi vekallaṃ,",
  "atk-s0508a1:2554_7": "mayaṃ taṃ paripūressāmā”ti āhaṃsu. Thero,",
  "atk-s0508a1:2554_8": "“na mayhaṃ, āvuso,",
  "atk-s0508a1:2554_9": "uḷārehi paccayehi attho atthi,",
  "atk-s0508a1:2554_10": "itarītarehi paccayehi yāpemi,",
  "atk-s0508a1:2554_11": "dhammarasenevamhi titto”ti dassento –",
  "atk-s0508a1:2555_0": "103.",
  "atk-s0508a1:2556_0": "“Nāhaṃ etena atthiko, sukhito dhammarasena tappito;",
  "atk-s0508a1:2557_0": "Pitvā rasaggamuttamaṃ, na ca kāhāmi visena santhava”nti. –",
  "atk-s0508a1:2558_0": "Gāthaṃ abhāsi.",
  "atk-s0508a1:2559_0": "Tattha nāhaṃ etena atthikoti yena maṃ tumhe tappetukāmā “paripūressāmā”ti vadatha,",
  "atk-s0508a1:2559_1": "etena āmisalābhena paccayāmisarasena nāhaṃ atthiko,",
  "atk-s0508a1:2559_2": "mayhaṃ etena attho natthi,",
  "atk-s0508a1:2559_3": "santuṭṭhi paramaṃ sukhanti itarītareheva paccayehi yāpemīti attho.",
  "atk-s0508a1:2559_4": "Idāni tena anatthikabhāve padhānakāraṇaṃ dassento āha “sukhito dhammarasena tappito”ti.",
  "atk-s0508a1:2559_5": "Sattatiṃsabodhipakkhiyadhammarasena ceva navavidhalokuttaradhammarasena ca tappito pīṇito sukhito uttamena sukhena suhitoti attho.",
  "atk-s0508a1:2559_6": "Pitvā rasaggamuttamanti sabbarasesu aggaṃ seṭṭhaṃ tatoyeva uttamaṃ yathāvuttaṃ dhammarasaṃ pivitvā ṭhito, tenāha –",
  "atk-s0508a1:2559_7": "“sabbarasaṃ dhammaraso jinātī”ti.",
  "atk-s0508a1:2559_8": "Na ca kāhāmi visena santhavanti evarūpaṃ rasuttamaṃ dhammarasaṃ pivitvā ṭhito visena visasadisena visarasena santhavaṃ saṃsaggaṃ na karissāmi,",
  "atk-s0508a1:2559_9": "tathākaraṇassa kāraṇaṃ natthīti attho.",
  "atk-s0508a1:2560_0": "Bandhurattheragāthāvaṇṇanā niṭṭhitā.",
  "atk-s0508a1:2561_0": "4. Khitakattheragāthāvaṇṇanā",
  "atk-s0508a1:2562_0": "Lahuko vata me kāyoti āyasmato khitakattherassa gāthā.",
  "atk-s0508a1:2562_1": "Kā uppatti?",
  "atk-s0508a1:2562_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a1:2562_3": "yakkhasenāpati hutvā nibbatto ekadivasaṃ yakkhasamāgame nisinno satthāraṃ aññatarasmiṃ rukkhamūle nisinnaṃ",
  "atk-s0508a1:2562_4": "disvā upasaṅkamitvā satthāraṃ vanditvā ekamantaṃ nisīdi.",
  "atk-s0508a1:2562_5": "Tassa satthā dhammaṃ desesi.",
  "atk-s0508a1:2562_6": "So dhammaṃ sutvā uḷāraṃ pītisomanassaṃ pavedento apphoṭento uṭṭhahitvā satthāraṃ vanditvā padakkhiṇaṃ katvā pakkāmi.",
  "atk-s0508a1:2562_7": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti,",
  "atk-s0508a1:2562_8": "khitakotissa nāmaṃ ahosi.",
  "atk-s0508a1:2562_9": "So viññutaṃ patto mahāmoggallānattherassa mahiddhikabhāvaṃ sutvā “iddhimā bhavissāmī”ti pubbahetunā codiyamāno",
  "atk-s0508a1:2562_10": "pabbajitvā bhagavato santike kammaṭṭhānaṃ gahetvā samathavipassanāsu kammaṃ karonto nacirasseva chaḷabhiñño ahosi.",
  "atk-s0508a1:2562_11": "Tena vuttaṃ apadāne –",
  "atk-s0508a1:2563_0": "“Padumo nāma nāmena, dvipadindo narāsabho;",
  "atk-s0508a1:2564_0": "Pavanā abhinikkhamma, dhammaṃ deseti cakkhumā.",
  "atk-s0508a1:2565_0": "“Yakkhānaṃ samayo āsi, avidūre mahesino;",
  "atk-s0508a1:2566_0": "Yena kiccena sampattā, ajjhāpekkhiṃsu tāvade.",
  "atk-s0508a1:2567_0": "“Buddhassa giramaññāya, amatassa ca desanaṃ;",
  "atk-s0508a1:2568_0": "Pasannacitto sumano, apphoṭetvā upaṭṭhahiṃ.",
  "atk-s0508a1:2569_0": "“Suciṇṇassa phalaṃ passa, upaṭṭhānassa satthuno;",
  "atk-s0508a1:2570_0": "Tiṃsakappasahassesu, duggatiṃ nupapajjahaṃ.",
  "atk-s0508a1:2571_0": "“Ūnatiṃse kappasate, samalaṅkatanāmako;",
  "atk-s0508a1:2572_0": "Sattaratanasampanno, cakkavattī mahabbalo.",
  "atk-s0508a1:2573_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2574_0": "Arahattaṃ pana patvā savisesaṃ iddhīsu vasībhāvena anekavihitaṃ iddhividhaṃ paccanubhonto iddhipāṭihāriyena",
  "atk-s0508a1:2574_1": "anusāsanīpāṭihāriyena ca sattānaṃ anuggahaṃ karonto viharati.",
  "atk-s0508a1:2574_2": "So bhikkhūhi,",
  "atk-s0508a1:2574_3": "“kathaṃ tvaṃ, āvuso,",
  "atk-s0508a1:2574_4": "iddhi vaḷañjesī”ti puṭṭho tamatthaṃ ācikkhanto –",
  "atk-s0508a1:2575_0": "104.",
  "atk-s0508a1:2576_0": "“Lahuko vata me kāyo, phuṭṭho ca pītisukhena vipulena;",
  "atk-s0508a1:2577_0": "Tūlamiva eritaṃ mālutena, pilavatīva me kāyo”ti. –",
  "atk-s0508a1:2578_0": "Gāthaṃ abhāsi. “Udānavasenā”tipi vadantiyeva.",
  "atk-s0508a1:2579_0": "Tattha lahuko vata me kāyoti nīvaraṇādivikkhambhanena cuddasavidhena cittaparidamanena caturiddhipādakabhāvanāya",
  "atk-s0508a1:2579_1": "suṭṭhu ciṇṇavasībhāvena ca me rūpakāyo sallahuko vata,",
  "atk-s0508a1:2579_2": "yena dandhaṃ mahābhūtapaccayampi nāma imaṃ karajakāyaṃ cittavasena pariṇāmemīti adhippāyo.",
  "atk-s0508a1:2579_3": "Phuṭṭho ca pītisukhena vipulenāti sabbatthakameva pharantena mahatā uḷārena pītisahitena sukhena phuṭṭho ca me kāyoti yojanā.",
  "atk-s0508a1:2579_4": "Idañca yathā kāyo lahuko ahosi,",
  "atk-s0508a1:2579_5": "taṃ dassanatthaṃ vuttaṃ.",
  "atk-s0508a1:2579_6": "Sukhasaññokkamanena hi saddhiṃyeva lahusaññokkamanaṃ hoti.",
  "atk-s0508a1:2579_7": "Sukhassa pharaṇañcettha taṃsamuṭṭhānarūpavasena daṭṭhabbaṃ kathaṃ pana catutthajjhānasamaṅgino pītisukhapharaṇaṃ,",
  "atk-s0508a1:2579_8": "samatikkantapītisukhañhi tanti ce?",
  "atk-s0508a1:2579_9": "Saccametaṃ,",
  "atk-s0508a1:2579_10": "idaṃ pana na catutthajjhānalakkhaṇavasena vuttaṃ,",
  "atk-s0508a1:2579_11": "atha kho pubbabhāgavasena.",
  "atk-s0508a1:2579_12": "“Pītisukhenā”ti pana pītisahitasadisena sukhena,",
  "atk-s0508a1:2579_13": "upekkhā hi idha santasabhāvatāya ñāṇavisesayogato ca sukhanti adhippetaṃ.",
  "atk-s0508a1:2579_14": "Tathā hi vuttaṃ “sukhasaññañca lahusaññañca okkamatī”ti.",
  "atk-s0508a1:2579_15": "Pādakajjhānārammaṇena rūpakāyārammaṇena vā iddhicittena sahajātaṃ sukhasaññañca lahusaññañca okkamati",
  "atk-s0508a1:2579_16": "pavisati phusati sampāpuṇātīti ayampi tattha attho.",
  "atk-s0508a1:2579_17": "Tathā cāha aṭṭhakathāyaṃ –",
  "atk-s0508a1:2579_18": "“sukhasaññā nāma upekkhāsampayuttā saññā.",
  "atk-s0508a1:2579_19": "Upekkhā hi santaṃ sukhanti vuttaṃ sāyeva saññā nīvaraṇehi ceva vitakkādipaccanīkehi ca vimuttattā lahusaññātipi veditabbā.",
  "atk-s0508a1:2579_20": "Taṃ okkantassa panassa karajakāyopi tūlapicu viya sallahuko hoti.",
  "atk-s0508a1:2579_21": "So evaṃ vātakkhittatūlapicuno viya sallahukena dissamānena kāyena brahmalokaṃ gacchatī”ti.",
  "atk-s0508a1:2579_22": "Tenāha “tūlamiva eritaṃ mālutena,",
  "atk-s0508a1:2579_23": "pilavatīva me kāyo”ti.",
  "atk-s0508a1:2579_24": "Tassattho –",
  "atk-s0508a1:2579_25": "yadāhaṃ brahmalokaṃ aññaṃ vā iddhiyā gantukāmo homi,",
  "atk-s0508a1:2579_26": "tadā mālutena vāyunā eritaṃ cittaṃ tūlapicu viya ākāsaṃ laṅghantoyeva me kāyo hotīti.",
  "atk-s0508a1:2580_0": "Khitakattheragāthāvaṇṇanā niṭṭhitā.",
  "atk-s0508a1:2581_0": "5. Malitavambhattheragāthāvaṇṇanā",
  "atk-s0508a1:2582_0": "Ukkaṇṭhitoti āyasmato malitavambhattherassa gāthā.",
  "atk-s0508a1:2582_1": "Kā uppatti?",
  "atk-s0508a1:2582_2": "Ayaṃ kira padumuttarassa bhagavato kāle himavantato avidūre aññatarasmiṃ jātassare sakuṇo hutvā nibbatti,",
  "atk-s0508a1:2582_3": "padumuttaro bhagavā taṃ anuggaṇhanto tattha gantvā jātassaratīre caṅkamati.",
  "atk-s0508a1:2582_4": "Sakuṇo bhagavantaṃ disvā pasannamānaso sare kumudāni gahetvā bhagavantaṃ pūjesi.",
  "atk-s0508a1:2582_5": "So tena puññakammena devamanussesu saṃsaranto imasmiṃ buddhuppāde kurukacchanagare aññatarassa brāhmaṇassa putto hutvā nibbatti,",
  "atk-s0508a1:2582_6": "malitavambhotissa nāmaṃ ahosi.",
  "atk-s0508a1:2582_7": "So viññutaṃ patto pacchābhūmahātheraṃ upasaṅkamitvā tassa santike dhammaṃ sutvā paṭiladdhasaddho pabbajitvā vipassanāya kammaṃ karonto viharati.",
  "atk-s0508a1:2582_8": "Tassa ca ayaṃ sabhāvo,",
  "atk-s0508a1:2582_9": "yattha bhojanasappāyo dullabho,",
  "atk-s0508a1:2582_10": "itare sulabhā,",
  "atk-s0508a1:2582_11": "tato na pakkamati.",
  "atk-s0508a1:2582_12": "Yattha pana bhojanasappāyo sulabho,",
  "atk-s0508a1:2582_13": "itare dullabhā,",
  "atk-s0508a1:2582_14": "tattha na vasati pakkamateva.",
  "atk-s0508a1:2582_15": "Evaṃ viharanto ca hetusampannatāya mahāpurisajātikatāya ca nacirasseva vipassanaṃ vaḍḍhetvā arahattaṃ pāpuṇi.",
  "atk-s0508a1:2582_16": "Tena vuttaṃ apadāne –",
  "atk-s0508a1:2583_0": "“Himavantassāvidūre, mahājātassaro ahu;",
  "atk-s0508a1:2584_0": "Padumuppalasañchanno, puṇḍarīkasamotthaṭo.",
  "atk-s0508a1:2585_0": "“Kukuttho nāma nāmena, tatthāsiṃ sakuṇo tadā;",
  "atk-s0508a1:2586_0": "Sīlavā buddhisampanno, puññāpuññesu kovido.",
  "atk-s0508a1:2587_0": "“Padumuttaro lokavidū, āhutīnaṃ paṭiggaho;",
  "atk-s0508a1:2588_0": "Jātassarassāvidūre, sañcarittha mahāmuni.",
  "atk-s0508a1:2589_0": "“Jalajaṃ kumudaṃ chetvā, upanesiṃ mahesino;",
  "atk-s0508a1:2590_0": "Mama saṅkappamaññāya, paṭiggahi mahāmuni.",
  "atk-s0508a1:2591_0": "“Tañca dānaṃ daditvāna, sukkamūlena codito;",
  "atk-s0508a1:2592_0": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:2593_0": "“Soḷaseto kappasate, āsuṃ varuṇanāmakā;",
  "atk-s0508a1:2594_0": "Aṭṭha ete janādhipā, cakkavattī mahabbalā.",
  "atk-s0508a1:2595_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2596_0": "Arahattaṃ pana patvā attano paṭipattiṃ paccavekkhitvā udānento –",
  "atk-s0508a1:2597_0": "105.",
  "atk-s0508a1:2598_0": "“Ukkaṇṭhitopi na vase, ramamānopi pakkame;",
  "atk-s0508a1:2599_0": "Na tvevānatthasaṃhitaṃ, vase vāsaṃ vicakkhaṇo”ti. – gāthaṃ abhāsi;",
  "atk-s0508a1:2600_0": "Tattha ukkaṇṭhitopi na vaseti yasmiṃ āvāse vasantassa me bhojanasappāyālābhena adhikusalesu dhammesu ukkaṇṭhā anabhirati uppajjati,",
  "atk-s0508a1:2600_1": "tattha ukkaṇṭhitopi vasāmiyeva itarasappāyalābhena na pakkame na pakkamāmi.",
  "atk-s0508a1:2600_2": "Na vaseti ettha na-",
  "atk-s0508a1:2600_3": "kārenapi pakkametipadaṃ sambandhitabbaṃ.",
  "atk-s0508a1:2600_4": "Ramamānopi pakkameti yasmiṃ pana āvāse vasantassa me paccayavekallābhāvena natthi ukkaṇṭhā,",
  "atk-s0508a1:2600_5": "aññadatthu abhiramāmi,",
  "atk-s0508a1:2600_6": "evaṃ abhiramamānopi avasesasappāyālābhena tato pakkame,",
  "atk-s0508a1:2600_7": "na vaseyyaṃ.",
  "atk-s0508a1:2600_8": "Evaṃ paṭipajjantovāhaṃ nacirasseva sakatthaṃ paccupādinti.",
  "atk-s0508a1:2600_9": "Ayañcettha attapaṭipattipaccavekkhaṇāyaṃ yojanā.",
  "atk-s0508a1:2600_10": "Parassa ovādadāne pana vaseyya na pakkameyyāti vidhānavasena yojetabbaṃ.",
  "atk-s0508a1:2600_11": "Na tvevānatthasaṃhitaṃ,",
  "atk-s0508a1:2600_12": "vase vāsaṃ vicakkhaṇoti yasmiṃ āvāse paccayā sulabhā,",
  "atk-s0508a1:2600_13": "samaṇadhammo na pāripūriṃ gacchati,",
  "atk-s0508a1:2600_14": "yasmiñca āvāse paccayā dullabhā,",
  "atk-s0508a1:2600_15": "samaṇadhammopi pāripūriṃ na gacchati,",
  "atk-s0508a1:2600_16": "evarūpo āvāso idha anatthasaṃhito nāma avaḍḍhisahitoti katvā.",
  "atk-s0508a1:2600_17": "Evarūpaṃ vāsaṃ vicakkhaṇo viññujātiko sakatthaṃ paripūretukāmo natveva vaseyya.",
  "atk-s0508a1:2600_18": "Yattha pana pañcaṅgasamannāgato āvāso labbhati,",
  "atk-s0508a1:2600_19": "sattapi sappāyā labbhanti,",
  "atk-s0508a1:2600_20": "tattheva vaseyyāti attho.",
  "atk-s0508a1:2601_0": "Malitavambhattheragāthāvaṇṇanā niṭṭhitā.",
  "atk-s0508a1:2602_0": "6. Suhemantattheragāthāvaṇṇanā",
  "atk-s0508a1:2603_0": "Sataliṅgassa atthassāti āyasmato suhemantattherassa gāthā.",
  "atk-s0508a1:2603_1": "Kā uppatti?",
  "atk-s0508a1:2603_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito dvānavute",
  "atk-s0508a1:2603_3": "kappe tissassa bhagavato kāle vanacaro hutvā vane vasati,",
  "atk-s0508a1:2603_4": "taṃ anuggahituṃ bhagavā araññaṃ pavisitvā tassa āsanne ṭhāne aññatarasmiṃ rukkhamūle nisīdi.",
  "atk-s0508a1:2603_5": "So bhagavantaṃ disvā pasannacitto sugandhāni punnāgapupphāni ocinitvā bhagavantaṃ pūjesi.",
  "atk-s0508a1:2603_6": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2603_7": "pāriyantadese vibhavasampannassa brāhmaṇassa putto hutvā nibbatti,",
  "atk-s0508a1:2603_8": "suhemantotissa nāmaṃ ahosi.",
  "atk-s0508a1:2603_9": "So viññutaṃ patto saṅkassanagare migadāye viharantaṃ bhagavantaṃ upasaṅkamitvā dhammaṃ sutvā paṭiladdhasaddho",
  "atk-s0508a1:2603_10": "pabbajitvā tepiṭako hutvā vipassanaṃ paṭṭhapetvā nacirasseva chaḷabhiñño paṭisambhidāpatto ahosi.",
  "atk-s0508a1:2603_11": "Tena vuttaṃ apadāne –",
  "atk-s0508a1:2604_0": "“Kānanaṃ vanamogayha, vasāmi luddako ahaṃ;",
  "atk-s0508a1:2605_0": "Punnāgaṃ pupphitaṃ disvā, buddhaseṭṭhaṃ anussariṃ.",
  "atk-s0508a1:2606_0": "“Taṃ pupphaṃ ocinitvāna, sugandhaṃ gandhitaṃ subhaṃ;",
  "atk-s0508a1:2607_0": "Thūpaṃ karitvā puline, buddhassa abhiropayiṃ.",
  "atk-s0508a1:2608_0": "“Dvenavute ito kappe, yaṃ pupphamabhipūjayiṃ;",
  "atk-s0508a1:2609_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2610_0": "“Ekamhi navute kappe, eko āsiṃ tamonudo;",
  "atk-s0508a1:2611_0": "Sattaratanasampanno, cakkavattī mahabbalo.",
  "atk-s0508a1:2612_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2613_0": "Arahattaṃ pana patvā evaṃ cintesi –",
  "atk-s0508a1:2613_1": "“mayā kho yaṃ sāvakena pattabbaṃ,",
  "atk-s0508a1:2613_2": "taṃ anuppattaṃ,",
  "atk-s0508a1:2613_3": "yaṃnūnāhaṃ idāni bhikkhūnaṃ anuggahaṃ kareyya”nti.",
  "atk-s0508a1:2613_4": "Evaṃ cintetvā pabhinnapaṭisambhidatāya akilāsutāya ca attano santikaṃ upagate bhikkhū yathārahaṃ ovadanto",
  "atk-s0508a1:2613_5": "anusāsanto kaṅkhaṃ chindanto dhammaṃ kathento kammaṭṭhānaṃ niggumbaṃ nijjaṭaṃ katvā ācikkhanto viharati.",
  "atk-s0508a1:2613_6": "Athekadivasaṃ attano santikaṃ upagatānaṃ bhikkhūnaṃ viññūnañca puggalānaṃ visesaṃ ācikkhanto –",
  "atk-s0508a1:2614_0": "106.",
  "atk-s0508a1:2615_0": "“Sataliṅgassa atthassa, satalakkhaṇadhārino;",
  "atk-s0508a1:2616_0": "Ekaṅgadassī dummedho, satadassī ca paṇḍito”ti. – gāthaṃ abhāsi;",
  "atk-s0508a1:2617_0": "Tattha sataliṅgassāti līnamatthaṃ gamentīti liṅgāni,",
  "atk-s0508a1:2617_1": "atthesu saddassa pavattinimittāni,",
  "atk-s0508a1:2617_2": "tāni pana sataṃ anekāni liṅgāni etassāti sataliṅgo.",
  "atk-s0508a1:2617_3": "Anekattho hi idha satasaddo,",
  "atk-s0508a1:2617_4": "“sataṃ sahassa”ntiādīsu viya na saṅkhyāvisesattho tassa sataliṅgassa.",
  "atk-s0508a1:2617_5": "Atthassāti ñeyyassa,",
  "atk-s0508a1:2617_6": "ñeyyañhi ñāṇena araṇīyato “attho”ti vuccati.",
  "atk-s0508a1:2617_7": "So ca ekopi anekaliṅgo,",
  "atk-s0508a1:2617_8": "yathā “sakko purindado maghavā”ti,",
  "atk-s0508a1:2617_9": "“paññā vijjā medhā ñāṇa”nti ca.",
  "atk-s0508a1:2617_10": "Yena liṅgena pavattinimittena tāvatiṃsādhipatimhi indasaddo pavatto,",
  "atk-s0508a1:2617_11": "na tena tattha sakkādisaddā pavattā,",
  "atk-s0508a1:2617_12": "atha kho aññena.",
  "atk-s0508a1:2617_13": "Tathā yena sammādiṭṭhimhi paññāsaddo pavatto,",
  "atk-s0508a1:2617_14": "na tena vijjādisaddā.",
  "atk-s0508a1:2617_15": "Tena vuttaṃ “sataliṅgassa atthassā”ti.",
  "atk-s0508a1:2618_0": "Satalakkhaṇadhārinoti anekalakkhaṇavato.",
  "atk-s0508a1:2618_1": "Lakkhīyati etenāti lakkhaṇaṃ,",
  "atk-s0508a1:2618_2": "paccayabhāvino atthassa attano phalaṃ paṭicca paccayabhāvo,",
  "atk-s0508a1:2618_3": "tena hi so ayaṃ imassa kāraṇanti lakkhīyati.",
  "atk-s0508a1:2618_4": "So ca ekasseva atthassa anekappabhedo upalabbhati,",
  "atk-s0508a1:2618_5": "tenāha “satalakkhaṇadhārino”ti.",
  "atk-s0508a1:2618_6": "Atha vā lakkhīyantīti lakkhaṇāni,",
  "atk-s0508a1:2618_7": "tassa tassa atthassa saṅkhatatādayo pakāravisesā te pana atthato avatthāvisesā veditabbā.",
  "atk-s0508a1:2618_8": "Te ca pana tesaṃ aniccatādisāmaññalakkhaṇaṃ liṅgenti ñāpentīti “liṅgānī”ti ca vuccanti.",
  "atk-s0508a1:2618_9": "Tassime ākārā,",
  "atk-s0508a1:2618_10": "yasmā ekassāpi atthassa aneke upalabbhanti.",
  "atk-s0508a1:2618_11": "Tena vuttaṃ “sataliṅgassa atthassa,",
  "atk-s0508a1:2618_12": "satalakkhaṇadhārino”ti.",
  "atk-s0508a1:2618_13": "Tenāha āyasmā dhammasenāpati –",
  "atk-s0508a1:2618_14": "“sabbe dhammā sabbākārena buddhassa bhagavato ñāṇamukhe āpāthaṃ āgacchantī”ti.",
  "atk-s0508a1:2619_0": "Ekaṅgadassī dummedhoti evaṃ anekaliṅge anekalakkhaṇe atthe yo tattha ekaṅgadassī aputhupaññatāya ekaliṅgamattaṃ",
  "atk-s0508a1:2619_1": "ekalakkhaṇamattañca disvā attanā diṭṭhameva “idameva sacca”nti abhinivissa “moghamañña”nti itaraṃ paṭikkhipati,",
  "atk-s0508a1:2619_2": "hatthidassanakaandho viya ekaṅgagāhī dummedho duppañño tattha vijjamānānaṃyeva pakāravisesānaṃ ajānanato micchā abhinivisanato ca.",
  "atk-s0508a1:2619_3": "Satadassī ca paṇḍitoti paṇḍito pana tattha vijjamāne anekepi pakāre attano paññācakkhunā sabbaso passati.",
  "atk-s0508a1:2619_4": "Yo vā tattha labbhamāne aneke paññācakkhunā attanāpi passati,",
  "atk-s0508a1:2619_5": "aññesampi dasseti pakāseti,",
  "atk-s0508a1:2619_6": "so paṇḍito vicakkhaṇo atthesu kusalo nāmāti.",
  "atk-s0508a1:2619_7": "Evaṃ thero ukkaṃsagataṃ attano paṭisambhidāsampattiṃ bhikkhūnaṃ vibhāvesi.",
  "atk-s0508a1:2620_0": "Suhemantattheragāthāvaṇṇanā niṭṭhitā.",
  "atk-s0508a1:2621_0": "7. Dhammasavattheragāthāvaṇṇanā",
  "atk-s0508a1:2622_0": "Pabbajiṃ tulayitvānāti āyasmato dhammasavattherassa gāthā.",
  "atk-s0508a1:2622_1": "Kā uppatti?",
  "atk-s0508a1:2622_2": "Ayaṃ kira padumuttarassa bhagavato kāle suvaccho nāma brāhmaṇo hutvā tiṇṇaṃ vedānaṃ pāragū gharāvāse",
  "atk-s0508a1:2622_3": "dosaṃ disvā tāpasapabbajjaṃ pabbajitvā araññāyatane pabbatantare assamaṃ kāretvā bahūhi tāpasehi saddhiṃ vasi.",
  "atk-s0508a1:2622_4": "Athassa kusalabījaṃ ropetukāmo padumuttaro bhagavā assamasamīpe ākāse ṭhatvā iddhipāṭihāriyaṃ dassesi.",
  "atk-s0508a1:2622_5": "So taṃ disvā pasannamānaso pūjetukāmo nāgapupphāni ocināpesi. Satthā,",
  "atk-s0508a1:2622_6": "“alaṃ imassa tāpasassa ettakaṃ kusalabīja”nti pakkāmi.",
  "atk-s0508a1:2622_7": "So pupphāni gahetvā satthu gamanamaggaṃ okiritvā cittaṃ pasādento añjaliṃ paggayha aṭṭhāsi.",
  "atk-s0508a1:2622_8": "So tena puññakammena devaloke nibbattitvā aparāparaṃ sugatīsuyeva saṃsaranto imasmiṃ buddhuppāde magadharaṭṭhe",
  "atk-s0508a1:2622_9": "brāhmaṇakule nibbattitvā dhammasavoti laddhanāmo viññutaṃ patto hetusampattiyā codiyamāno gharāvāse ādīnavaṃ",
  "atk-s0508a1:2622_10": "pabbajjāya ānisaṃsañca disvā dakkhiṇāgirismiṃ viharantaṃ bhagavantaṃ upasaṅkamitvā dhammaṃ sutvā paṭiladdhasaddho",
  "atk-s0508a1:2622_11": "pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:2622_12": "Tena vuttaṃ apadāne –",
  "atk-s0508a1:2623_0": "“Suvaccho nāma nāmena, brāhmaṇo mantapāragū;",
  "atk-s0508a1:2624_0": "Purakkhato sasissehi, vasate pabbatantare.",
  "atk-s0508a1:2625_0": "“Padumuttaro nāma jino, āhutīnaṃ paṭiggaho;",
  "atk-s0508a1:2626_0": "Mamuddharitukāmo so, āgacchi mama santikaṃ.",
  "atk-s0508a1:2627_0": "“Vehāsamhi caṅkamati, dhūpāyati jalate tathā;",
  "atk-s0508a1:2628_0": "Hāsaṃ mamaṃ viditvāna, pakkāmi pācināmukho.",
  "atk-s0508a1:2629_0": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:2630_0": "Nāgapupphaṃ gahetvāna, gatamaggamhi okiriṃ.",
  "atk-s0508a1:2631_0": "“Satasahassito kappe, yaṃ pupphaṃ okiriṃ ahaṃ;",
  "atk-s0508a1:2632_0": "Tena cittappasādena, duggatiṃ nupapajjahaṃ.",
  "atk-s0508a1:2633_0": "“Ekatiṃse kappasate, rājā āsi mahāraho;",
  "atk-s0508a1:2634_0": "Sattaratanasampanno, cakkavattī mahabbalo.",
  "atk-s0508a1:2635_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2636_0": "Arahattaṃ pana patvā attano paṭipattiṃ paccavekkhitvā somanassappatto udānavasena –",
  "atk-s0508a1:2637_0": "107.",
  "atk-s0508a1:2638_0": "“Pabbajiṃ tulayitvāna, agārasmānagāriyaṃ;",
  "atk-s0508a1:2639_0": "Tisso vijjā anuppattā, kataṃ buddhassa sāsana”nti. – gāthaṃ abhāsi;",
  "atk-s0508a1:2640_0": "Tattha pabbajiṃ tulayitvānāti “sambādho gharāvāso rajāpatho”tiādinā gharāvāse,",
  "atk-s0508a1:2640_1": "“appassādā kāmā bahudukkhā bahupāyāsā”tiādinā kāmesu ādīnavaṃ tappaṭipakkhato nekkhamme ca ānisaṃsaṃ tulabhūtāya paññāya vicāretvā vīmaṃsitvāti attho.",
  "atk-s0508a1:2640_2": "Sesaṃ heṭṭhā vuttanayameva.",
  "atk-s0508a1:2640_3": "Idameva ca therassa aññābyākaraṇaṃ ahosīti.",
  "atk-s0508a1:2641_0": "Dhammasavattheragāthāvaṇṇanā niṭṭhitā.",
  "atk-s0508a1:2642_0": "8. Dhammasavapituttheragāthāvaṇṇanā",
  "atk-s0508a1:2643_0": "Sa vīsavassasatikoti āyasmato dhammasavapituttherassa gāthā.",
  "atk-s0508a1:2643_1": "Kā uppatti?",
  "atk-s0508a1:2643_2": "Ayampi purimabuddhesu katādhikāro buddhasuññe loke kulagehe nibbattitvā viññutaṃ patto bhūtagaṇe nāma",
  "atk-s0508a1:2643_3": "pabbate viharantaṃ paccekasambuddhaṃ disvā pasannamānaso tiṇasūlapupphehi pūjaṃ akāsi.",
  "atk-s0508a1:2643_4": "So tena puññakammena devaloke nibbattitvā aparāparaṃ sugatīsuyeva saṃsaranto imasmiṃ buddhuppāde magadharaṭṭhe",
  "atk-s0508a1:2643_5": "brāhmaṇakule nibbattitvā viññutaṃ patto dārapariggahaṃ katvā dhammasavaṃ nāma puttaṃ labhitvā tasmiṃ",
  "atk-s0508a1:2643_6": "pabbajite sayampi vīsavassasatiko hutvā,",
  "atk-s0508a1:2643_7": "“mama putto tāva taruṇo pabbaji,",
  "atk-s0508a1:2643_8": "atha kasmā nāhaṃ pabbajissāmī”ti sañjātasaṃvego satthu santikaṃ gantvā dhammaṃ sutvā pabbajitvā vipassanaṃ",
  "atk-s0508a1:2643_9": "paṭṭhapetvā nacirasseva arahattaṃ sacchākāsi.",
  "atk-s0508a1:2643_10": "Tena vuttaṃ apadāne –",
  "atk-s0508a1:2644_0": "“Himavantassāvidūre, bhūtagaṇo nāma pabbato;",
  "atk-s0508a1:2645_0": "Vasateko jino tattha, sayambhū lokanissaṭo.",
  "atk-s0508a1:2646_0": "“Tiṇasūlaṃ gahetvāna, buddhassa abhiropayiṃ;",
  "atk-s0508a1:2647_0": "Ekūnasatasahassaṃ, kappaṃ na vinipātiko.",
  "atk-s0508a1:2648_0": "“Ito ekādase kappe, ekosiṃ dharaṇīruho;",
  "atk-s0508a1:2649_0": "Sattaratanasampanno, cakkavattī mahabbalo.",
  "atk-s0508a1:2650_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2651_0": "Arahattaṃ pana patvā attano paṭipattiṃ paccavekkhitvā sañjātasomanasso udānento –",
  "atk-s0508a1:2652_0": "108.",
  "atk-s0508a1:2653_0": "“Sa vīsavassasatiko, pabbajiṃ anagāriyaṃ;",
  "atk-s0508a1:2654_0": "Tisso vijjā anuppattā, kataṃ buddhassa sāsana”nti. – gāthaṃ abhāsi;",
  "atk-s0508a1:2655_0": "Tattha sa vīsavassasatikoti so vīsaṃvassasatiko,",
  "atk-s0508a1:2655_1": "so ahaṃ jātiyā vīsādhikavassasatiko samāno.",
  "atk-s0508a1:2655_2": "Pabbajinti pabbajjaṃ upagacchiṃ.",
  "atk-s0508a1:2655_3": "Sesaṃ vuttanayameva.",
  "atk-s0508a1:2655_4": "Idameva ca imassa therassa aññābyākaraṇaṃ ahosi.",
  "atk-s0508a1:2656_0": "Dhammasavapituttheragāthāvaṇṇanā niṭṭhitā.",
  "atk-s0508a1:2657_0": "9. Saṅgharakkhitattheragāthāvaṇṇanā",
  "atk-s0508a1:2658_0": "Na nūnāyaṃ paramahitānukampinoti āyasmato saṅgharakkhitattherassa gāthā.",
  "atk-s0508a1:2658_1": "Kā uppatti?",
  "atk-s0508a1:2658_2": "Sopi purimabuddhesu katādhikāro tattha tattha bhave puññāni upacinanto ito catunavute kappe kulagehe",
  "atk-s0508a1:2658_3": "nibbattitvā viññutaṃ patto ekadivasaṃ pabbatapāde vasante satta paccekasambuddhe disvā pasannamānaso",
  "atk-s0508a1:2658_4": "kadambapupphāni gahetvā pūjesi.",
  "atk-s0508a1:2658_5": "So tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde sāvatthiyaṃ ibbhakule nibbatti,",
  "atk-s0508a1:2658_6": "tassa saṅgharakkhitoti nāmaṃ ahosi.",
  "atk-s0508a1:2658_7": "So viññutaṃ patto paṭiladdhasaddho pabbajitvā kammaṭṭhānaṃ gahetvā aññataraṃ bhikkhuṃ sahāyaṃ katvā araññe viharati.",
  "atk-s0508a1:2658_8": "Therassa vasanaṭṭhānato avidūre vanagumbe ekā migī vijāyitvā taruṇaṃ chāpaṃ rakkhantī chātajjhattāpi puttasinehena dūre gocarāya na gacchati,",
  "atk-s0508a1:2658_9": "āsanne ca tiṇodakassa alābhena kilamati.",
  "atk-s0508a1:2658_10": "Taṃ disvā thero,",
  "atk-s0508a1:2658_11": "“aho vatāyaṃ loko taṇhābandhanabaddho mahādukkhaṃ anubhavati,",
  "atk-s0508a1:2658_12": "na taṃ chindituṃ sakkotī”ti saṃvegajāto tameva aṅkusaṃ katvā vipassanaṃ vaḍḍhetvā arahattaṃ pāpuṇi.",
  "atk-s0508a1:2658_13": "Tena vuttaṃ apadāne –",
  "atk-s0508a1:2659_0": "“Himavantassāvidūre, kukkuṭo nāma pabbato;",
  "atk-s0508a1:2660_0": "Tamhi pabbatapādamhi, satta buddhā vasanti te.",
  "atk-s0508a1:2661_0": "“Kadambaṃ pupphitaṃ disvā, dīparājaṃva uggataṃ;",
  "atk-s0508a1:2662_0": "Ubho hatthehi paggayha, satta buddhe samokiriṃ.",
  "atk-s0508a1:2663_0": "“Catunnavutito kappe, yaṃ pupphamabhiropayiṃ;",
  "atk-s0508a1:2664_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2665_0": "“Dvenavute ito kappe, sattāsuṃ pupphanāmakā;",
  "atk-s0508a1:2666_0": "Sattaratanasampannā, cakkavattī mahabbalā.",
  "atk-s0508a1:2667_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2668_0": "Arahattaṃ pana patvā attano dutiyakaṃ bhikkhuṃ micchāvitakkabahulaṃ viharantaṃ ñatvā tameva migiṃ upamaṃ karitvā taṃ ovadanto –",
  "atk-s0508a1:2669_0": "109.",
  "atk-s0508a1:2670_0": "“Na nūnāyaṃ paramahitānukampino, rahogato anuvigaṇeti sāsanaṃ;",
  "atk-s0508a1:2671_0": "Tathāhayaṃ viharati pākatindriyo, migī yathā taruṇajātikā vane”ti. –",
  "atk-s0508a1:2672_0": "Gāthaṃ abhāsi.",
  "atk-s0508a1:2673_0": "Tattha na nūnāyanti na-",
  "atk-s0508a1:2673_1": "iti paṭisedhe nipāto.",
  "atk-s0508a1:2673_2": "Nūnāti parivitakke.",
  "atk-s0508a1:2673_3": "Nūna ayanti padacchedo.",
  "atk-s0508a1:2673_4": "Paramahitānukampinoti paramaṃ ativiya,",
  "atk-s0508a1:2673_5": "paramena vā anuttarena hitena satte anukampanasīlassa bhagavato.",
  "atk-s0508a1:2673_6": "Rahogatoti rahasi gato,",
  "atk-s0508a1:2673_7": "suññāgāragato kāyavivekayuttoti attho.",
  "atk-s0508a1:2673_8": "Anuvigaṇetīti ettha “na nūnā”ti padadvayaṃ ānetvā sambandhitabbaṃ “nānuvigaṇeti nūnā”ti,",
  "atk-s0508a1:2673_9": "na cintesi maññe,",
  "atk-s0508a1:2673_10": "“nānuyuñjatī”ti takkemīti attho.",
  "atk-s0508a1:2673_11": "Sāsananti paṭipattisāsanaṃ,",
  "atk-s0508a1:2673_12": "catusaccakammaṭṭhānabhāvananti adhippāyo.",
  "atk-s0508a1:2673_13": "Tathā hīti teneva kāraṇena,",
  "atk-s0508a1:2673_14": "satthu sāsanassa ananuyuñjanato eva.",
  "atk-s0508a1:2673_15": "Ayanti ayaṃ bhikkhu.",
  "atk-s0508a1:2673_16": "Pākatindriyoti manacchaṭṭhānaṃ indriyānaṃ yathāsakaṃ visayesu vissajjanato sabhāvabhūtaindriyo,",
  "atk-s0508a1:2673_17": "asaṃvutacakkhudvārādikoti attho.",
  "atk-s0508a1:2673_18": "Yassa taṇhāsaṅgassa acchinnatāya so bhikkhu pākatindriyo viharati,",
  "atk-s0508a1:2673_19": "tassa upamaṃ dassento “migī yathā taruṇajātikā vane”ti āha.",
  "atk-s0508a1:2673_20": "Yathā ayaṃ taruṇasabhāvā migī puttasnehassa acchinnatāya vane dukkhaṃ anubhavati,",
  "atk-s0508a1:2673_21": "na taṃ ativattati,",
  "atk-s0508a1:2673_22": "evamayampi bhikkhu saṅgassa acchinnatāya pākatindriyo viharanto vaṭṭadukkhaṃ nātivattatīti adhippāyo.",
  "atk-s0508a1:2673_23": "“Taruṇavijātikā”ti vā pāṭho.",
  "atk-s0508a1:2673_24": "Abhinavappasutā bālavacchāti attho.",
  "atk-s0508a1:2673_25": "Taṃ sutvā so bhikkhu sañjātasaṃvego vipassanaṃ vaḍḍhetvā nacirasseva arahattaṃ pāpuṇi.",
  "atk-s0508a1:2674_0": "Saṅgharakkhitattheragāthāvaṇṇanā niṭṭhitā.",
  "atk-s0508a1:2675_0": "10. Usabhattheragāthāvaṇṇanā",
  "atk-s0508a1:2676_0": "Nagā nagaggesu susaṃvirūḷhāti āyasmato usabhattherassa gāthā.",
  "atk-s0508a1:2676_1": "Kā uppati?",
  "atk-s0508a1:2676_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni karonto ito ekatiṃse",
  "atk-s0508a1:2676_3": "kappe sikhissa bhagavato kāle devaputto hutvā nibbatto ekadivasaṃ satthāraṃ disvā pasannamānaso dibbapupphehi",
  "atk-s0508a1:2676_4": "pūjaṃ akāsi.",
  "atk-s0508a1:2676_5": "Sā pupphapūjā sattāhaṃ pupphamaṇḍapākārena aṭṭhāsi.",
  "atk-s0508a1:2676_6": "Devamanussānaṃ mahāsamāgamo ahosi.",
  "atk-s0508a1:2676_7": "So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbatti,",
  "atk-s0508a1:2676_8": "tassa usabhoti nāmaṃ ahosi.",
  "atk-s0508a1:2676_9": "So viññutaṃ patto jetavanapaṭiggahaṇe satthari laddhappasādo pabbajitvā katapubbakicco araññe pabbatapāde viharati.",
  "atk-s0508a1:2676_10": "Tena ca samayena pāvusakālameghe abhippavuṭṭhe pabbatasikharesu rukkhagacchalatāya ghanapaṇṇasaṇḍino honti.",
  "atk-s0508a1:2676_11": "Athekadivasaṃ thero leṇato nikkhamitvā taṃ vanarāmaṇeyyakaṃ pabbatarāmaṇeyyakañca disvā yonisomanasikāravasena",
  "atk-s0508a1:2676_12": "“imepi nāma rukkhādayo acetanā utusampattiyā vaḍḍhiṃ pāpuṇanti,",
  "atk-s0508a1:2676_13": "atha kasmā nāhaṃ utusappāyaṃ labhitvā guṇehi vaḍḍhiṃ pāpuṇissāmī”ti cintento –",
  "atk-s0508a1:2677_0": "110.",
  "atk-s0508a1:2678_0": "“Nagā nagaggesu susaṃvirūḷhā, udaggameghena navena sittā;",
  "atk-s0508a1:2679_0": "Vivekakāmassa araññasaññino, janeti bhiyyo usabhassa kalyata”nti. –",
  "atk-s0508a1:2680_0": "Gāthaṃ abhāsi.",
  "atk-s0508a1:2681_0": "Tattha nagāti rukkhā,",
  "atk-s0508a1:2681_1": "“nāgā”ti keci vadanti,",
  "atk-s0508a1:2681_2": "nāgarukkhāti attho.",
  "atk-s0508a1:2681_3": "Nagaggesūti pabbatasikharesu.",
  "atk-s0508a1:2681_4": "Susaṃvirūḷhāti suṭṭhu samantato virūḷhamūlā hutvā parito upari ca sammadeva sañjātasākhaggapallavappasākhāti attho.",
  "atk-s0508a1:2681_5": "Udaggameghena navena sittāti paṭhamuppannena uḷārena mahatā pāvusameghena abhippavuṭṭhā.",
  "atk-s0508a1:2681_6": "Vivekakāmassāti kilesavivittaṃ cittavivekaṃ icchantassa,",
  "atk-s0508a1:2681_7": "araññavāsena tāva kāyaviveko laddho,",
  "atk-s0508a1:2681_8": "idāni upadhivivekādhigamassa nissayabhūto cittaviveko laddhabboti taṃ patthayamānassa,",
  "atk-s0508a1:2681_9": "jāgariyaṃ anuyuñjantassāti attho,",
  "atk-s0508a1:2681_10": "tenāha “araññasaññino”ti.",
  "atk-s0508a1:2681_11": "Araññavāso nāma satthārā vaṇṇito thomito.",
  "atk-s0508a1:2681_12": "So ca kho yāvadeva samathavipassanābhāvanāpāripūriyā,",
  "atk-s0508a1:2681_13": "tasmā sā mayā hatthagatā kātabbāti evaṃ araññagatasaññino nekkhammasaṅkappabahulassāti attho.",
  "atk-s0508a1:2681_14": "Janetīti uppādenti,",
  "atk-s0508a1:2681_15": "puthutte hi idaṃ ekavacanaṃ.",
  "atk-s0508a1:2681_16": "Keci pana “janentī”ti paṭhanti.",
  "atk-s0508a1:2681_17": "Bhiyyoti uparūpari.",
  "atk-s0508a1:2681_18": "Usabhassāti attānameva paraṃ viya vadati.",
  "atk-s0508a1:2681_19": "Kalyatanti kalyabhāvaṃ cittassa kammaññataṃ bhāvanāyogyataṃ.",
  "atk-s0508a1:2681_20": "Svāyamattho heṭṭhā vuttoyeva.",
  "atk-s0508a1:2681_21": "Evaṃ thero imaṃ gāthaṃ vadantoyeva vipassanaṃ ussukkāpetvā arahattaṃ pāpuṇi.",
  "atk-s0508a1:2681_22": "Tena vuttaṃ apadāne –",
  "atk-s0508a1:2682_0": "“Devaputto ahaṃ santo, pūjayiṃ sikhināyakaṃ;",
  "atk-s0508a1:2683_0": "Mandāravena pupphena, buddhassa abhiropayiṃ.",
  "atk-s0508a1:2684_0": "“Sattāhaṃ chadanaṃ āsi, dibbaṃ mālaṃ tathāgate;",
  "atk-s0508a1:2685_0": "Sabbe janā samāgantvā, namassiṃsu tathāgataṃ.",
  "atk-s0508a1:2686_0": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:2687_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2688_0": "“Ito ca dasame kappe, rājāhosiṃ jutindharo;",
  "atk-s0508a1:2689_0": "Sattaratanasampanno, cakkavattī mahabbalo.",
  "atk-s0508a1:2690_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2691_0": "Ayameva ca therassa aññābyākaraṇagāthā ahosīti.",
  "atk-s0508a1:2692_0": "Usabhattheragāthāvaṇṇanā niṭṭhitā.",
  "atk-s0508a1:2693_0": "Ekādasamavaggavaṇṇanā niṭṭhitā.",
  "atk-s0508a1:2694_0": "12. Dvādasamavaggo",
  "atk-s0508a1:2695_0": "1. Jentattheragāthāvaṇṇanā",
  "atk-s0508a1:2696_0": "Duppabbajjaṃ ve duradhivāsā gehāti āyasmato jentattherassa gāthā.",
  "atk-s0508a1:2696_1": "Kā uppatti?",
  "atk-s0508a1:2696_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto sikhissa bhagavato kāle devaputto hutvā nibbatti.",
  "atk-s0508a1:2696_3": "So ekadivasaṃ satthāraṃ disvā pasannacitto kiṃkirātapupphehi pūjaṃ akāsi.",
  "atk-s0508a1:2696_4": "So tena puññakammena devamanussesu saṃsaranto imasmiṃ buddhuppāde magadharaṭṭhe jentagāme ekassa maṇḍalikarājassa putto hutvā nibbatti,",
  "atk-s0508a1:2696_5": "jentotissa nāmaṃ ahosi.",
  "atk-s0508a1:2696_6": "So viññutaṃ patto daharakāleyeva hetusampattiyā codiyamāno pabbajjāninnamānaso hutvā puna cintesi –",
  "atk-s0508a1:2696_7": "“pabbajjā nāma dukkarā,",
  "atk-s0508a1:2696_8": "gharāpi durāvāsā,",
  "atk-s0508a1:2696_9": "dhammo ca gambhīro,",
  "atk-s0508a1:2696_10": "bhogā ca duradhigamā,",
  "atk-s0508a1:2696_11": "kiṃ nu kho kattabba”nti evaṃ pana cintābahulo hutvā vicaranto ekadivasaṃ satthu santikaṃ gantvā dhammaṃ suṇi.",
  "atk-s0508a1:2696_12": "Sutakālato paṭṭhāya pabbajjābhirato hutvā satthu santike pabbajitvā kammaṭṭhānaṃ gahetvā vipassanaṃ vaḍḍhetvā",
  "atk-s0508a1:2696_13": "sukhāya paṭipadāya khippābhiññāya arahattaṃ sacchākāsi.",
  "atk-s0508a1:2696_14": "Tena vuttaṃ apadāne –",
  "atk-s0508a1:2697_0": "“Devaputto ahaṃ santo, pūjayiṃ sikhināyakaṃ;",
  "atk-s0508a1:2698_0": "Kakkārupupphaṃ paggayha, buddhassa abhiropayiṃ.",
  "atk-s0508a1:2699_0": "“Ekatiṃse ito kappe, yaṃ pupphamabhiropayiṃ;",
  "atk-s0508a1:2700_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2701_0": "“Ito ca navame kappe, rājā sattuttamo ahuṃ;",
  "atk-s0508a1:2702_0": "Sattaratanasampanno, cakkavattī mahabbalo.",
  "atk-s0508a1:2703_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2704_0": "Arahattaṃ pana patvā attano paṭipattiṃ paccavekkhanto,",
  "atk-s0508a1:2704_1": "“asakkhiṃ vatāhaṃ ādito mayhaṃ uppannavitakkaṃ chinditu”nti somanassajāto vitakkassa uppannākāraṃ tassa ca sammadeva chinnataṃ dassento –",
  "atk-s0508a1:2705_0": "111.",
  "atk-s0508a1:2706_0": "“Duppabbajjaṃ ve duradhivāsā gehā, dhammo gambhīro duradhigamā bhogā;",
  "atk-s0508a1:2707_0": "Kicchā vutti no itarītareneva, yuttaṃ cintetuṃ satatamaniccata”nti. –",
  "atk-s0508a1:2708_0": "Gāthaṃ abhāsi.",
  "atk-s0508a1:2709_0": "Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca pahāya imasmiṃ sāsane",
  "atk-s0508a1:2709_1": "uraṃ datvā pabbajanassa dukkarattā dukkhaṃ pabbajanaṃ,",
  "atk-s0508a1:2709_2": "dukkarā pabbajjāti duppabbajjaṃ.",
  "atk-s0508a1:2709_3": "Veti nipātamattaṃ,",
  "atk-s0508a1:2709_4": "daḷhattho vā “pabbajjā dukkhā”ti.",
  "atk-s0508a1:2709_5": "Gehañce āvaseyyaṃ,",
  "atk-s0508a1:2709_6": "duradhivāsā gehā,",
  "atk-s0508a1:2709_7": "yasmā gehaṃ adhivasantena raññā rājakiccaṃ,",
  "atk-s0508a1:2709_8": "issarena issarakiccaṃ,",
  "atk-s0508a1:2709_9": "gahapatinā gahapatikiccaṃ kattabbaṃ hoti,",
  "atk-s0508a1:2709_10": "parijano ceva samaṇabrāhmaṇā ca saṅgahetabbā,",
  "atk-s0508a1:2709_11": "tasmiṃ tasmiñca kattabbe kariyamānepi gharāvāso chiddaghaṭo viya mahāsamuddo viya ca duppūro,",
  "atk-s0508a1:2709_12": "tasmā gehā nāmete adhivasituṃ āvasituṃ dukkhā dukkarāti katvā duradhivāsā durāvāsāti.",
  "atk-s0508a1:2709_13": "Pabbajjañce anutiṭṭheyyaṃ dhammo gambhīro,",
  "atk-s0508a1:2709_14": "yadatthā pabbajjā,",
  "atk-s0508a1:2709_15": "so pabbajitena adhigantabbo paṭivedhasaddhammo gambhīro,",
  "atk-s0508a1:2709_16": "gambhīrañāṇagocarattā duddaso,",
  "atk-s0508a1:2709_17": "duppaṭivijjho dhammassa gambhīrabhāvena duppaṭivijjhattā.",
  "atk-s0508a1:2709_18": "Gehañce āvaseyyaṃ,",
  "atk-s0508a1:2709_19": "duradhigamā bhogā yehi vinā na sakkā gehaṃ āvasituṃ,",
  "atk-s0508a1:2709_20": "te bhogā dukkhena kasirena adhigantabbatāya duradhigamā.",
  "atk-s0508a1:2709_21": "Evaṃ sante gharāvāsaṃ pahāya pabbajjaṃyeva anutiṭṭheyyaṃ,",
  "atk-s0508a1:2709_22": "evampi kicchā vutti no itarītarena idha imasmiṃ buddhasāsane itarītarena yathāladdhena paccayena amhākaṃ vutti jīvikā kicchā dukkhā,",
  "atk-s0508a1:2709_23": "gharāvāsānaṃ duradhivāsatāya bhogānañca duradhigamatāya gehe itarītarena paccayena yāpetabbatāya kicchā kasirā vutti amhākaṃ,",
  "atk-s0508a1:2709_24": "tattha kiṃ kātuṃ vaṭṭatīti?",
  "atk-s0508a1:2709_25": "Yuttaṃ cintetuṃ satatamaniccataṃ sakalaṃ divasaṃ pubbarattāpararattañca tebhūmakadhammajātaṃ aniccatanti,",
  "atk-s0508a1:2709_26": "tato uppādavayavantato ādiantavantato tāvakālikato ca na niccanti “anicca”nti cintetuṃ vipassituṃ yuttaṃ.",
  "atk-s0508a1:2709_27": "Aniccānupassanāya siddhāya itarānupassanā sukheneva sijjhantīti aniccānupassanāva ettha vuttā,",
  "atk-s0508a1:2709_28": "aniccassa dukkhānattatānaṃ abyabhicaraṇato sāsanikassa sukhaggahaṇato ca. Tenāha –",
  "atk-s0508a1:2709_29": "“yadaniccaṃ taṃ dukkhaṃ,",
  "atk-s0508a1:2709_30": "yaṃ dukkhaṃ tadanattā”ti,",
  "atk-s0508a1:2709_31": "“yaṃ kiñci samudayadhammaṃ,",
  "atk-s0508a1:2709_32": "sabbaṃ taṃ nirodhadhammaṃ”,",
  "atk-s0508a1:2709_33": "“vayadhammā saṅkhārā”ti ca tadaminā evaṃ aññamaññaṃ paṭipakkhavasena aparāparaṃ uppanne vitakke niggahetvā",
  "atk-s0508a1:2709_34": "aniccatāmukhena vipassanaṃ ārabhitvā idāni katakicco jātoti dasseti.",
  "atk-s0508a1:2709_35": "Tena vuttaṃ “attano paṭipatti”ntiādi.",
  "atk-s0508a1:2709_36": "Idameva therassa aññābyākaraṇaṃ ahosi.",
  "atk-s0508a1:2710_0": "Jentattheragāthāvaṇṇanā niṭṭhitā.",
  "atk-s0508a1:2711_0": "2. Vacchagottattheragāthāvaṇṇanā",
  "atk-s0508a1:2712_0": "Tevijjohaṃ mahājhāyīti āyasmato vacchagottattherassa gāthā.",
  "atk-s0508a1:2712_1": "Kā uppatti?",
  "atk-s0508a1:2712_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalabījaṃ ropento vipassissa",
  "atk-s0508a1:2712_3": "bhagavato kāle bandhumatīnagare kulagehe nibbattitvā viññutaṃ patto ekadivasaṃ raññā nāgarehi ca saddhiṃ",
  "atk-s0508a1:2712_4": "buddhapūjaṃ katvā tato paraṃ devamanussesu saṃsaranto imasmiṃ buddhuppāde rājagahe vibhavasampannassa",
  "atk-s0508a1:2712_5": "brāhmaṇassa putto hutvā nibbatti,",
  "atk-s0508a1:2712_6": "tassa vacchagottatāya vacchagottotveva samaññā ahosi.",
  "atk-s0508a1:2712_7": "So viññutaṃ patvā brāhmaṇavijjāsu nipphattiṃ gato vimuttiṃ gavesanto tattha sāraṃ adisvā paribbājakapabbajjaṃ",
  "atk-s0508a1:2712_8": "pabbajitvā vicaranto satthāraṃ upasaṅkamitvā pañhaṃ pucchitvā tasmiṃ vissajjite pasannamānaso satthu",
  "atk-s0508a1:2712_9": "santike pabbajitvā vipassanāya kammaṃ karonto nacirasseva chaḷabhiñño ahosi.",
  "atk-s0508a1:2712_10": "Tena vuttaṃ apadāne –",
  "atk-s0508a1:2713_0": "“Udentaṃ sataraṃsiṃva, pītaraṃsiṃva bhāṇumaṃ;",
  "atk-s0508a1:2714_0": "Pannarase yathā candaṃ, niyyantaṃ lokanāyakaṃ.",
  "atk-s0508a1:2715_0": "“Aṭṭhasaṭṭhisahassāni, sabbe khīṇāsavā ahuṃ;",
  "atk-s0508a1:2716_0": "Parivāriṃsu sambuddhaṃ, dvipadindaṃ narāsabhaṃ.",
  "atk-s0508a1:2717_0": "“Sammajjitvāna taṃ vīthiṃ, niyyante lokanāyake;",
  "atk-s0508a1:2718_0": "Ussāpesiṃ dhajaṃ tattha, vippasannena cetasā.",
  "atk-s0508a1:2719_0": "“Ekanavutito kappe, yaṃ dhajaṃ abhiropayiṃ;",
  "atk-s0508a1:2720_0": "Duggatiṃ nābhijānāmi, dhajadānassidaṃ phalaṃ.",
  "atk-s0508a1:2721_0": "“Ito catutthake kappe, rājāhosiṃ mahabbalo;",
  "atk-s0508a1:2722_0": "Sabbākārena sampanno, sudhajo iti vissuto.",
  "atk-s0508a1:2723_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2724_0": "Chaḷabhiñño pana hutvā attano paṭipattiṃ paccavekkhitvā somanassajāto udānavasena –",
  "atk-s0508a1:2725_0": "112.",
  "atk-s0508a1:2726_0": "“Tevijjohaṃ mahājhāyī, cetosamathakovido;",
  "atk-s0508a1:2727_0": "Sadattho me anuppatto, kataṃ buddhassa sāsana”nti. – gāthaṃ abhāsi;",
  "atk-s0508a1:2728_0": "Tattha tevijjohanti yadipi maṃ pubbe tiṇṇaṃ vedānaṃ pāraṃ gatattā “brāhmaṇo tevijjo”ti sañjānanti,",
  "atk-s0508a1:2728_1": "taṃ pana samaññāmattaṃ vedesu vijjākiccassa abhāvato.",
  "atk-s0508a1:2728_2": "Idāni pana pubbenivāsañāṇādīnaṃ tissannaṃ vijjānaṃ adhigatattā paramatthato tevijjo ahaṃ,",
  "atk-s0508a1:2728_3": "mahantassa anavasesassa samudayapakkhiyassa kilesagaṇassa jhāpanato,",
  "atk-s0508a1:2728_4": "mahantena maggaphalajhānena mahantassa uḷārassa paṇītassa nibbānassa jhāyanato ca mahājhāyī.",
  "atk-s0508a1:2728_5": "Cetosamathakovidoti cittasaṅkhobhakarānaṃ saṃkilesadhammānaṃ vūpasamanena cetaso samādahane kusalo.",
  "atk-s0508a1:2728_6": "Etena tevijjabhāvassa kāraṇamāha.",
  "atk-s0508a1:2728_7": "Samādhikosallasahitena hi āsavakkhayena tevijjatā,",
  "atk-s0508a1:2728_8": "na kevalena.",
  "atk-s0508a1:2728_9": "Sadatthoti sakattho ka-",
  "atk-s0508a1:2728_10": "kārassāyaṃ da-",
  "atk-s0508a1:2728_11": "kāro kato “anuppattasadattho”tiādīsu viya.",
  "atk-s0508a1:2728_12": "“Sadattho”ti ca arahattaṃ veditabbaṃ.",
  "atk-s0508a1:2728_13": "Tañhi attapaṭibandhaṭṭhena attānaṃ avijahanaṭṭhena attano paramatthaṭṭhena attano atthattā “sakattho”ti vuccati.",
  "atk-s0508a1:2728_14": "Svāyaṃ sadattho me mayā anuppatto adhigato.",
  "atk-s0508a1:2728_15": "Etena yathāvuttaṃ mahājhāyibhāvaṃ sikhāpattaṃ katvā dasseti.",
  "atk-s0508a1:2728_16": "Sesaṃ vuttanayameva.",
  "atk-s0508a1:2729_0": "Vacchagottattheragāthāvaṇṇanā niṭṭhitā.",
  "atk-s0508a1:2730_0": "3. Vanavacchattheragāthāvaṇṇanā",
  "atk-s0508a1:2731_0": "Acchodikā puthusilāti āyasmato vanavacchattherassa gāthā.",
  "atk-s0508a1:2731_1": "Kā uppatti?",
  "atk-s0508a1:2731_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalabījaṃ ropento vipassissa",
  "atk-s0508a1:2731_3": "bhagavato kāle kulagehe nibbattitvā viññutaṃ patto parassa kammaṃ katvā jīvanto kassaci aparādhaṃ katvā",
  "atk-s0508a1:2731_4": "maraṇabhayena tajjito palāyanto antarāmagge bodhirukkhaṃ disvā pasannamānaso tassa mūlaṃ sammajjitvā",
  "atk-s0508a1:2731_5": "piṇḍibandhehi asokapupphehi pūjaṃ katvā vanditvā bodhiṃ abhimukho namassamāno pallaṅkena nisinno māretuṃ",
  "atk-s0508a1:2731_6": "āgate paccatthike disvā tesu cittaṃ akopetvā bodhiṃ eva āvajjento sataporise papāte papati.",
  "atk-s0508a1:2731_7": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2731_8": "rājagahe vibhavasampannassa brāhmaṇassa putto hutvā nibbatti,",
  "atk-s0508a1:2731_9": "“vaccho”tissa nāmaṃ ahosi.",
  "atk-s0508a1:2731_10": "So vayappatto bimbisārasamāgame paṭiladdhasaddho pabbajitvā arahattaṃ pāpuṇi.",
  "atk-s0508a1:2731_11": "Tena vuttaṃ apadāne –",
  "atk-s0508a1:2732_0": "“Parakammāyane yutto, aparādhaṃ akāsahaṃ;",
  "atk-s0508a1:2733_0": "Vanantaṃ abhidhāvissaṃ, bhayaverasamappito.",
  "atk-s0508a1:2734_0": "“Pupphitaṃ pādapaṃ disvā, piṇḍibandhaṃ sunimmitaṃ;",
  "atk-s0508a1:2735_0": "Tambapupphaṃ gahetvāna, bodhiyaṃ okiriṃ ahaṃ.",
  "atk-s0508a1:2736_0": "“Sammajjitvāna taṃ bodhiṃ, pāṭaliṃ pādaputtamaṃ;",
  "atk-s0508a1:2737_0": "Pallaṅkaṃ ābhujitvāna, bodhimūle upāvisiṃ.",
  "atk-s0508a1:2738_0": "“Gatamaggaṃ gavesantā, āgacchuṃ mama santikaṃ;",
  "atk-s0508a1:2739_0": "Te ca disvānahaṃ tattha, āvajjiṃ bodhimuttamaṃ.",
  "atk-s0508a1:2740_0": "“Vanditvāna ahaṃ bodhiṃ, vippasannena cetasā;",
  "atk-s0508a1:2741_0": "Anekatāle papatiṃ, giridugge bhayānake.",
  "atk-s0508a1:2742_0": "“Ekanavutito kappe, yaṃ pupphamabhiropayiṃ;",
  "atk-s0508a1:2743_0": "Duggatiṃ nābhijānāmi, bodhipūjāyidaṃ phalaṃ.",
  "atk-s0508a1:2744_0": "“Ito ca tatiye kappe, rājā susaññato ahaṃ;",
  "atk-s0508a1:2745_0": "Sattaratanasampanno, cakkavattī mahabbalo.",
  "atk-s0508a1:2746_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2747_0": "Arahattaṃ pana patvā vivekābhiratiyā vaneyeva vasi,",
  "atk-s0508a1:2747_1": "tena vanavacchoti samaññā udapādi.",
  "atk-s0508a1:2747_2": "Atha kadāci thero ñātijanānuggahatthaṃ rājagahaṃ gato tattha ñātakehi upaṭṭhiyamāno katipāhaṃ vasitvā gamanākāraṃ sandasseti.",
  "atk-s0508a1:2747_3": "Taṃ ñātakā, “bhante,",
  "atk-s0508a1:2747_4": "amhākaṃ anuggahatthaṃ dhuravihāre vasatha,",
  "atk-s0508a1:2747_5": "mayaṃ upaṭṭhahissāmā”ti yāciṃsu.",
  "atk-s0508a1:2747_6": "Thero tesaṃ pabbatarāmaṇeyyakittanāpadesena vivekābhiratiṃ nivedento –",
  "atk-s0508a1:2748_0": "113.",
  "atk-s0508a1:2749_0": "“Acchodikā puthusilā, gonaṅgulamigāyutā;",
  "atk-s0508a1:2750_0": "Ambusevālasañchannā, te selā ramayanti ma”nti. – gāthaṃ abhāsi;",
  "atk-s0508a1:2751_0": "Tattha acchodikāti acchaṃ abahalaṃ sukhumaṃ udakaṃ etesūti “acchodakā”ti vattabbe liṅgavipallāsena acchodikā”ti vuttaṃ.",
  "atk-s0508a1:2751_1": "Etena tesaṃ udakasampattiṃ dasseti.",
  "atk-s0508a1:2751_2": "Puthusilāti puthulā vitthatā mudusukhasamphassā silā etesūti puthusilā.",
  "atk-s0508a1:2751_3": "Etena nisajjanaṭṭhānasampattiṃ dasseti.",
  "atk-s0508a1:2751_4": "Gunnaṃ viya naṅgulaṃ naṅguṭṭhaṃ etesanti gonaṅgulā,",
  "atk-s0508a1:2751_5": "kāḷamakkaṭā,",
  "atk-s0508a1:2751_6": "“pakatimakkaṭā”tipi vadantiyeva.",
  "atk-s0508a1:2751_7": "Gonaṅgulehi ca pasadādikehi migehi ca tahaṃ tahaṃ vicarantehi āyutā missitāti gonaṅgulamigāyutā.",
  "atk-s0508a1:2751_8": "Etena tesaṃ amanussūpacāritāya araññalakkhaṇūpetataṃ dasseti.",
  "atk-s0508a1:2751_9": "Ambusevālasañchannāti pasavanato satataṃ paggharamānasalilatāya tahaṃ tahaṃ udakasevālasañchāditā.",
  "atk-s0508a1:2751_10": "Te selā ramayanti manti yatthāhaṃ vasāmi;",
  "atk-s0508a1:2751_11": "te edisā selā pabbatā vivekābhiratiyā maṃ ramayanti,",
  "atk-s0508a1:2751_12": "tasmā tatthevāhaṃ gacchāmīti adhippāyo.",
  "atk-s0508a1:2751_13": "Idameva ca therassa aññābyākaraṇaṃ ahosi.",
  "atk-s0508a1:2752_0": "Vanavacchattheragāthāvaṇṇanā niṭṭhitā.",
  "atk-s0508a1:2753_0": "4. Adhimuttattheragāthāvaṇṇanā",
  "atk-s0508a1:2754_0": "Kāyaduṭṭhullagarunoti āyasmato adhimuttattherassa gāthā.",
  "atk-s0508a1:2754_1": "Kā uppatti?",
  "atk-s0508a1:2754_2": "So kira padumuttarassa bhagavato kāle brāhmaṇakule nibbattitvā viññutaṃ patto brāhmaṇavijjāsu nipphattiṃ",
  "atk-s0508a1:2754_3": "gato kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā araññe viharanto buddhuppādaṃ",
  "atk-s0508a1:2754_4": "sutvā manussūpacāraṃ upagantvā satthāraṃ bhikkhusaṅghaparivutaṃ gacchantaṃ disvā pasannamānaso attano",
  "atk-s0508a1:2754_5": "vākacīraṃ satthu pādamūle patthari.",
  "atk-s0508a1:2754_6": "Satthā tassa ajjhāsayaṃ ñatvā tasmiṃ aṭṭhāsi.",
  "atk-s0508a1:2754_7": "Tattha ṭhitaṃ bhagavantaṃ kāḷānusārena gandhena pūjetvā “samuddharasimaṃ loka”ntiādikāhi dasahi gāthāhi abhitthavi.",
  "atk-s0508a1:2754_8": "Taṃ satthā “anāgate ito satasahassakappamatthake gotamassa nāma sammāsambuddhassa sāsane pabbajitvā chaḷabhiñño bhavissatī”ti byākaritvā pakkāmi.",
  "atk-s0508a1:2754_9": "So tena puññakammena devaloke nibbattitvā tato yāvāyaṃ buddhuppādo,",
  "atk-s0508a1:2754_10": "tāva devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā adhimuttoti laddhanāmo",
  "atk-s0508a1:2754_11": "viññutaṃ patto brāhmaṇavijjāsu nipphattiṃ gantvā tattha sāraṃ apassanto pacchimabhavikattā nissaraṇaṃ",
  "atk-s0508a1:2754_12": "gavesanto jetavanapaṭiggahaṇe buddhānubhāvaṃ disvā paṭiladdhasaddho satthu santike pabbajitvā vipassanaṃ",
  "atk-s0508a1:2754_13": "paṭṭhapetvā nacirasseva arahattaṃ pāpuṇi.",
  "atk-s0508a1:2754_14": "Tena vuttaṃ apadāne –",
  "atk-s0508a1:2755_0": "“Kaṇikāraṃva jalitaṃ, dīparukkhaṃva ujjalaṃ;",
  "atk-s0508a1:2756_0": "Osadhiṃva virocantaṃ, vijjutaṃ gagane yathā.",
  "atk-s0508a1:2757_0": "“Asambhītaṃ anuttāsiṃ, migarājaṃva kesariṃ;",
  "atk-s0508a1:2758_0": "Ñāṇālokaṃ pakāsentaṃ, maddantaṃ titthiye gaṇe.",
  "atk-s0508a1:2759_0": "“Uddharantaṃ imaṃ lokaṃ, chindantaṃ sabbasaṃsayaṃ;",
  "atk-s0508a1:2760_0": "Gajjantaṃ migarājaṃva, addasaṃ lokanāyakaṃ.",
  "atk-s0508a1:2761_0": "“Jaṭājinadharo āsiṃ, brahā uju patāpavā;",
  "atk-s0508a1:2762_0": "Vākacīraṃ gahetvāna, pādamūle apatthariṃ.",
  "atk-s0508a1:2763_0": "“Kāḷānusāriyaṃ gayhaṃ, anulimpiṃ tathāgataṃ;",
  "atk-s0508a1:2764_0": "Sambuddhamanulimpetvā, santhaviṃ lokanāyakaṃ.",
  "atk-s0508a1:2765_0": "“Samuddharasimaṃ lokaṃ, oghatiṇṇa mahāmuni;",
  "atk-s0508a1:2766_0": "Ñāṇālokena jotesi, nāvaṭaṃ ñāṇamuttamaṃ.",
  "atk-s0508a1:2767_0": "“Dhammacakkaṃ pavattesi, maddase paratitthiye;",
  "atk-s0508a1:2768_0": "Usabho jitasaṅgāmo, sampakampesi medaniṃ.",
  "atk-s0508a1:2769_0": "“Mahāsamudde ūmiyo, velantamhi pabhijjare;",
  "atk-s0508a1:2770_0": "Tatheva tava ñāṇamhi, sabbadiṭṭhī pabhijjare.",
  "atk-s0508a1:2771_0": "“Sukhumacchikajālena, saramhi sampatānite;",
  "atk-s0508a1:2772_0": "Antojālīkatā pāṇā, pīḷitā honti tāvade.",
  "atk-s0508a1:2773_0": "“Tatheva titthiyā loke, puthupāsaṇḍanissitā;",
  "atk-s0508a1:2774_0": "Antoñāṇavare tuyhaṃ, parivattanti mārisa.",
  "atk-s0508a1:2775_0": "“Patiṭṭhā vuyhataṃ oghe, tvañhi nātho abandhunaṃ;",
  "atk-s0508a1:2776_0": "Bhayaṭṭitānaṃ saraṇaṃ, muttitthīnaṃ parāyaṇaṃ.",
  "atk-s0508a1:2777_0": "“Ekavīro asadiso, mettākaruṇasañcayo;",
  "atk-s0508a1:2778_0": "Asamo susamo santo, vasī tādī jitañjayo.",
  "atk-s0508a1:2779_0": "“Dhīro vigatasammoho, anejo akathaṃkathī;",
  "atk-s0508a1:2780_0": "Tusito vantadososi, nimmalo saṃyato suci.",
  "atk-s0508a1:2781_0": "“Saṅgātigo hatamado, tevijjo tibhavantago;",
  "atk-s0508a1:2782_0": "Sīmātigo dhammagaru, gatattho hitavabbhuto.",
  "atk-s0508a1:2783_0": "“Tārako tvaṃ yathā nāvā, nidhīvassāsakārako;",
  "atk-s0508a1:2784_0": "Asambhīto yathā sīho, gajarājāva dappito.",
  "atk-s0508a1:2785_0": "“Thometvā dasagāthāhi, padumuttaraṃ mahāyasaṃ;",
  "atk-s0508a1:2786_0": "Vanditvā satthuno pāde, tuṇhī aṭṭhāsahaṃ tadā.",
  "atk-s0508a1:2787_0": "“Padumuttaro lokavidū, āhutīnaṃ paṭiggaho;",
  "atk-s0508a1:2788_0": "Bhikkhusaṅghe ṭhito satthā, imā gāthā abhāsatha.",
  "atk-s0508a1:2789_0": "“Yo me sīlañca ñāṇañca, saddhammañcāpi vaṇṇayi;",
  "atk-s0508a1:2790_0": "Tamahaṃ kittayissāmi, suṇātha mama bhāsato.",
  "atk-s0508a1:2791_0": "“Saṭṭhi kappasahassāni, devaloke ramissati;",
  "atk-s0508a1:2792_0": "Aññe devebhibhavitvā, issaraṃ kārayissati.",
  "atk-s0508a1:2793_0": "“So pacchā pabbajitvāna, sukkamūlena codito;",
  "atk-s0508a1:2794_0": "Gotamassa bhagavato, sāsane pabbajissati.",
  "atk-s0508a1:2795_0": "“Pabbajitvāna kāyena, pāpakammaṃ vivajjiya;",
  "atk-s0508a1:2796_0": "Sabbāsave pariññāya, nibbāyissatināsavo.",
  "atk-s0508a1:2797_0": "“Yathāpi megho thanayaṃ, tappeti medaniṃ imaṃ;",
  "atk-s0508a1:2798_0": "Tatheva tvaṃ mahāvīra, dhammena tappayī mamaṃ.",
  "atk-s0508a1:2799_0": "“Sīlaṃ paññañca dhammañca, thavitvā lokanāyakaṃ;",
  "atk-s0508a1:2800_0": "Pattomhi paramaṃ santiṃ, nibbānaṃ padamaccutaṃ.",
  "atk-s0508a1:2801_0": "“Aho nūna sa bhagavā, ciraṃ tiṭṭheyya cakkhumā;",
  "atk-s0508a1:2802_0": "Aññātañca vijāneyyuṃ, phuseyyuṃ amataṃ padaṃ.",
  "atk-s0508a1:2803_0": "“Ayaṃ me pacchimā jāti, bhavā sabbe samūhatā;",
  "atk-s0508a1:2804_0": "Sabbāsave pariññāya, viharāmi anāsavo.",
  "atk-s0508a1:2805_0": "“Satasahassito kappe, yaṃ buddhamabhithomayiṃ;",
  "atk-s0508a1:2806_0": "Duggatiṃ nābhijānāmi, kittanāya idaṃ phalaṃ.",
  "atk-s0508a1:2807_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2808_0": "Arahattaṃ pana patvā attanā saha vasante kāyadaḷhibahule bhikkhū ovadanto –",
  "atk-s0508a1:2809_0": "114.",
  "atk-s0508a1:2810_0": "“Kāyaduṭṭhullagaruno, hiyyamānamhi jīvite;",
  "atk-s0508a1:2811_0": "Sarīrasukhagiddhassa, kuto samaṇasādhutā”ti. – gāthaṃ abhāsi;",
  "atk-s0508a1:2812_0": "Tattha kāyaduṭṭhullagarunoti duṭṭhullaṃ asubhayogyatā,",
  "atk-s0508a1:2812_1": "kāyassa duṭṭhullaṃ kāyaduṭṭhullaṃ,",
  "atk-s0508a1:2812_2": "kāyaduṭṭhullaṃ garu sambhāvitaṃ yassa so kāyaduṭṭhullagaru,",
  "atk-s0508a1:2812_3": "anissaraṇappañño hutvā kāyaposanappasuto kāyadaḷhibahuloti attho,",
  "atk-s0508a1:2812_4": "tassa kāyaduṭṭhullagaruno.",
  "atk-s0508a1:2812_5": "Hiyyamānamhi jīviteti kunnadīnaṃ udakaṃ viya jīvitasaṅkhāre lahuso khīyamāne.",
  "atk-s0508a1:2812_6": "Sarīrasukhagiddhassāti paṇītāhārādīhi attano kāyassa sukhena gedhaṃ āpannassa.",
  "atk-s0508a1:2812_7": "Kuto samaṇasādhutāti evarūpassa puggalassa samaṇabhāvena sādhutā susamaṇatā kuto kena kāraṇena siyā,",
  "atk-s0508a1:2812_8": "ekaṃsato pana kāye jīvite ca nirapekkhassa itarītarasantosena santuṭṭhassa āraddhavīriyasseva samaṇasādhutāti adhippāyo.",
  "atk-s0508a1:2813_0": "Adhimuttattheragāthāvaṇṇanā niṭṭhitā.",
  "atk-s0508a1:2814_0": "5. Mahānāmattheragāthāvaṇṇanā",
  "atk-s0508a1:2815_0": "Esāvahiyyase pabbatenāti āyasmato mahānāmattherassa gāthā.",
  "atk-s0508a1:2815_1": "Kā uppatti?",
  "atk-s0508a1:2815_2": "Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle brāhmaṇakule",
  "atk-s0508a1:2815_3": "nibbattitvā brāhmaṇavijjāsu nipphattiṃ gato gharāvāsaṃ pahāya aññatarāya nadiyā tīre assamaṃ kāretvā",
  "atk-s0508a1:2815_4": "sambahule brāhmaṇe mante vācento viharati.",
  "atk-s0508a1:2815_5": "Athekadivasaṃ bhagavā taṃ anuggaṇhituṃ tassa asamapadaṃ upagacchi.",
  "atk-s0508a1:2815_6": "So bhagavantaṃ disvā pasannacitto āsanaṃ paññāpetvā adāsi.",
  "atk-s0508a1:2815_7": "Nisinne bhagavati sumadhuraṃ madhuṃ upanāmesi.",
  "atk-s0508a1:2815_8": "Taṃ bhagavā paribhuñjitvā heṭṭhā adhimuttattheravatthumhi vuttanayena anāgataṃ byākaritvā pakkāmi.",
  "atk-s0508a1:2815_9": "So tena puññakammena devaloke nibbattitvā aparāparaṃ sugatīsuyeva parivattento imasmiṃ buddhuppāde sāvatthiyaṃ",
  "atk-s0508a1:2815_10": "brāhmaṇakule nibbattitvā mahānāmoti laddhanāmo viññutaṃ patto bhagavato santikaṃ upasaṅkamitvā dhammaṃ",
  "atk-s0508a1:2815_11": "sutvā paṭiladdhasaddho pabbajitvā kammaṭṭhānaṃ gahetvā nesādake nāma pabbate viharanto kilesapariyuṭṭhānaṃ",
  "atk-s0508a1:2815_12": "vikkhambhetuṃ asakkonto “kiṃ me iminā saṃkiliṭṭhacittassa jīvitenā”ti attabhāvaṃ nibbindanto uccaṃ pabbatasikharaṃ",
  "atk-s0508a1:2815_13": "abhiruhitvā “ito pātetvā taṃ māressāmī”ti attānaṃ paraṃ viya niddisanto –",
  "atk-s0508a1:2816_0": "115.",
  "atk-s0508a1:2817_0": "“Esāvahiyyase pabbatena, bahukuṭajasallakikena;",
  "atk-s0508a1:2818_0": "Nesādakena girinā, yasassinā paricchadenā”ti. – gāthaṃ abhāsi;",
  "atk-s0508a1:2819_0": "Tattha esāvahiyyaseti eso tvaṃ mahānāma avahiyyase parihāyasi.",
  "atk-s0508a1:2819_1": "Pabbatenāti nivāsaṭṭhānabhūtena iminā pabbatena.",
  "atk-s0508a1:2819_2": "Bahukuṭajasallakikenāti bahūhi kuṭajehi indasālarukkhehi sallakīhi indasālarukkhehi vā samannāgatena.",
  "atk-s0508a1:2819_3": "Nesādakenāti evaṃnāmakena.",
  "atk-s0508a1:2819_4": "Girināti selena.",
  "atk-s0508a1:2819_5": "Selo hi sandhisaṅkhātehi pabbehi ṭhitattā “pabbato”ti,",
  "atk-s0508a1:2819_6": "pasavanādivasena jalassa,",
  "atk-s0508a1:2819_7": "sārabhūtānaṃ bhesajjādivatthūnañca giraṇato “girī”ti vuccati.",
  "atk-s0508a1:2819_8": "Tadubhayatthasambhavato panettha “pabbatenā”ti vatvā “girinā”ti ca vuttaṃ.",
  "atk-s0508a1:2819_9": "Yasassināti sabbaguṇehi vissutena pakāsena.",
  "atk-s0508a1:2819_10": "Paricchadenāti nānāvidharukkhagacchalatāhi samantato channena,",
  "atk-s0508a1:2819_11": "vasanaṭṭhānatāya vā tuyhaṃ paricchadabhūtena.",
  "atk-s0508a1:2819_12": "Ayañhettha adhippāyo – mahānāma,",
  "atk-s0508a1:2819_13": "yadi kammaṭṭhānaṃ vissajjetvā vitakkabahulo hosi,",
  "atk-s0508a1:2819_14": "evaṃ tvaṃ iminā chāyūdakasampannena sappāyena nivāsanaṭṭhānabhūtena nesādakagirinā parihāyasi,",
  "atk-s0508a1:2819_15": "idānihaṃ taṃ ito pātetvā māressāmi,",
  "atk-s0508a1:2819_16": "tasmā na labbhā vitakkavasikena bhavitunti.",
  "atk-s0508a1:2819_17": "Evaṃ thero attānaṃ santajjentoyeva vipassanaṃ ussukkāpetvā arahattaṃ pāpuṇi.",
  "atk-s0508a1:2819_18": "Tena vuttaṃ apadāne –",
  "atk-s0508a1:2820_0": "“Sindhuyā nadiyā tīre, sukato assamo mama;",
  "atk-s0508a1:2821_0": "Tattha vācemahaṃ sisse, itihāsaṃ salakkhaṇaṃ.",
  "atk-s0508a1:2822_0": "“Dhammakāmā vinītā te, sotukāmā susāsanaṃ;",
  "atk-s0508a1:2823_0": "Chaḷaṅge pāramippattā, sindhukūle vasanti te.",
  "atk-s0508a1:2824_0": "“Uppātagamane ceva, lakkhaṇesu ca kovidā;",
  "atk-s0508a1:2825_0": "Uttamatthaṃ gavesantā, vasanti vipine tadā.",
  "atk-s0508a1:2826_0": "“Sumedho nāma sambuddho, loke uppajji tāvade;",
  "atk-s0508a1:2827_0": "Amhākaṃ anukampanto, upāgacchi vināyako.",
  "atk-s0508a1:2828_0": "“Upāgataṃ mahāvīraṃ, sumedhaṃ lokanāyakaṃ;",
  "atk-s0508a1:2829_0": "Tiṇasanthārakaṃ katvā, lokajeṭṭhassadāsahaṃ.",
  "atk-s0508a1:2830_0": "“Vipināto madhuṃ gayha, buddhaseṭṭhassadāsahaṃ;",
  "atk-s0508a1:2831_0": "Sambuddho paribhuñjitvā, idaṃ vacanamabravi.",
  "atk-s0508a1:2832_0": "“Yo taṃ adāsi madhuṃ me, pasanno sehi pāṇibhi;",
  "atk-s0508a1:2833_0": "Tamahaṃ kittayissāmi, suṇātha mama bhāsato.",
  "atk-s0508a1:2834_0": "“Iminā madhudānena, tiṇasanthārakena ca;",
  "atk-s0508a1:2835_0": "Tiṃsa kappasahassāni, devaloke ramissati.",
  "atk-s0508a1:2836_0": "“Tiṃsakappasahassamhi, okkākakulasambhavo;",
  "atk-s0508a1:2837_0": "Gotamo nāma gottena, satthā loke bhavissati.",
  "atk-s0508a1:2838_0": "“Tassa dhammesu dāyādo, oraso dhammanimmito;",
  "atk-s0508a1:2839_0": "Sabbāsave pariññāya, nibbāyissatināsavo.",
  "atk-s0508a1:2840_0": "“Devalokā idhāgantvā, mātukucchiṃ upāgate;",
  "atk-s0508a1:2841_0": "Madhuvassaṃ pavassittha, chādayaṃ madhunā mahiṃ.",
  "atk-s0508a1:2842_0": "“Mayi nikkhantamattamhi, kucchiyā ca suduttarā;",
  "atk-s0508a1:2843_0": "Tatrāpi madhuvassaṃ me, vassate niccakālikaṃ.",
  "atk-s0508a1:2844_0": "“Agārā abhinikkhamma, pabbajiṃ anagāriyaṃ;",
  "atk-s0508a1:2845_0": "Lābhī annassa pānassa, madhudānassidaṃ phalaṃ.",
  "atk-s0508a1:2846_0": "“Sabbakāmasamiddhohaṃ, bhavitvā devamānuse;",
  "atk-s0508a1:2847_0": "Teneva madhudānena, pattomhi āsavakkhayaṃ.",
  "atk-s0508a1:2848_0": "“Vuṭṭhamhi deve caturaṅgule tiṇe, sampupphite dharaṇīruhe sañchanne;",
  "atk-s0508a1:2849_0": "Suññe ghare maṇḍaparukkhamūlake, vasāmi niccaṃ sukhito anāsavo.",
  "atk-s0508a1:2850_0": "“Majjhe mahante hīne ca, bhave sabbe atikkamiṃ;",
  "atk-s0508a1:2851_0": "Ajja me āsavā khīṇā, natthi dāni punabbhavo.",
  "atk-s0508a1:2852_0": "“Tiṃsakappasahassamhi, yaṃ dānamadadiṃ tadā;",
  "atk-s0508a1:2853_0": "Duggatiṃ nābhijānāmi, madhudānassidaṃ phalaṃ.",
  "atk-s0508a1:2854_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2855_0": "Ayameva ca therassa aññābyākaraṇagāthā ahosīti.",
  "atk-s0508a1:2856_0": "Mahānāmattheragāthāvaṇṇanā niṭṭhitā.",
  "atk-s0508a1:2857_0": "6. Pārāpariyattheragāthāvaṇṇanā",
  "atk-s0508a1:2858_0": "Chaphassāyatane hitvāti āyasmato pārāpariyattherassa gāthā.",
  "atk-s0508a1:2858_1": "Kā uppatti?",
  "atk-s0508a1:2858_2": "Ayampi purimabuddhesu katādhikāro tattha tattha bhave puññāni upacinanto piyadassissa bhagavato kāle",
  "atk-s0508a1:2858_3": "nesādayoniyaṃ nibbattitvā tassa viññutaṃ pattassa vicaraṇaṭṭhāne aññatarasmiṃ vanasaṇḍe piyadassī bhagavā",
  "atk-s0508a1:2858_4": "taṃ anuggaṇhituṃ nirodhasamāpattiṃ samāpajjitvā nisīdi.",
  "atk-s0508a1:2858_5": "So ca mige pariyesanto taṃ ṭhānaṃ gato satthāraṃ disvā pasannamānaso bhagavantaṃ anto katvā kataṃ sākhāmaṇḍapaṃ",
  "atk-s0508a1:2858_6": "padumapupphehi kūṭāgārākārena sañchādetvā uḷāraṃ pītisomanassaṃ paṭisaṃvedento sattāhaṃ namassamāno aṭṭhāsi.",
  "atk-s0508a1:2858_7": "Divase divase ca milātamilātāni apanetvā abhinavehi chādesi.",
  "atk-s0508a1:2858_8": "Satthā sattāhassa accayena nirodhato vuṭṭhahitvā bhikkhusaṅghaṃ anussari.",
  "atk-s0508a1:2858_9": "Tāvadeva asītisahassamattā bhikkhū satthāraṃ parivāresuṃ.",
  "atk-s0508a1:2858_10": "“Madhuradhammakathaṃ suṇissāmā”ti devatā sannipatiṃsu,",
  "atk-s0508a1:2858_11": "mahā samāgamo ahosi.",
  "atk-s0508a1:2858_12": "Satthā anumodanaṃ karonto tassa devamanussesu bhāviniṃ sampattiṃ imasmiṃ buddhuppāde sāvakabodhiñca byākaritvā pakkāmi.",
  "atk-s0508a1:2858_13": "So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā viññutaṃ",
  "atk-s0508a1:2858_14": "patto tiṇṇaṃ vedānaṃ pāragū hutvā parāparagottatāya pārāpariyoti laddhasamañño bahū brāhmaṇe mante vācento",
  "atk-s0508a1:2858_15": "satthu rājagahagamane buddhānubhāvaṃ disvā paṭiladdhasaddho pabbajitvā vipassanāya kammaṃ karonto nacirasseva",
  "atk-s0508a1:2858_16": "arahattaṃ pāpuṇi.",
  "atk-s0508a1:2858_17": "Tena vuttaṃ apadāne –",
  "atk-s0508a1:2859_0": "“Piyadassī nāma bhagavā, sayambhū lokanāyako;",
  "atk-s0508a1:2860_0": "Vivekakāmo sambuddho, samādhikusalo muni.",
  "atk-s0508a1:2861_0": "“Vanasaṇḍaṃ samoggayha, piyadassī mahāmuni;",
  "atk-s0508a1:2862_0": "Paṃsukūlaṃ pattharitvā, nisīdi purisuttamo.",
  "atk-s0508a1:2863_0": "“Migaluddo pure āsiṃ, araññe kānane ahaṃ;",
  "atk-s0508a1:2864_0": "Pasadaṃ migamesanto, āhiṇḍāmi ahaṃ tadā.",
  "atk-s0508a1:2865_0": "“Tatthaddasāsiṃ sambuddhaṃ, oghatiṇṇamanāsavaṃ;",
  "atk-s0508a1:2866_0": "Pupphitaṃ sālarājaṃva, sataraṃsiṃva uggataṃ.",
  "atk-s0508a1:2867_0": "“Disvānahaṃ devadevaṃ, piyadassiṃ mahāyasaṃ;",
  "atk-s0508a1:2868_0": "Jātassaraṃ samoggayha, padumaṃ āhariṃ tadā.",
  "atk-s0508a1:2869_0": "“Āharitvāna padumaṃ, satapattaṃ manoramaṃ;",
  "atk-s0508a1:2870_0": "Kūṭāgāraṃ karitvāna, chādayiṃ padumenahaṃ.",
  "atk-s0508a1:2871_0": "“Anukampako kāruṇiko, piyadassī mahāmuni;",
  "atk-s0508a1:2872_0": "Sattarattindivaṃ buddho, kūṭāgāre vasī jino.",
  "atk-s0508a1:2873_0": "“Purāṇaṃ chaḍḍayitvāna, navena chādayiṃ ahaṃ;",
  "atk-s0508a1:2874_0": "Añjaliṃ paggahetvāna, aṭṭhāsiṃ tāvade ahaṃ.",
  "atk-s0508a1:2875_0": "“Vuṭṭhahitvā samādhimhā, piyadassī mahāmuni;",
  "atk-s0508a1:2876_0": "Disaṃ anuvilokento, nisīdi lokanāyako.",
  "atk-s0508a1:2877_0": "“Tadā sudassano nāma, upaṭṭhāko mahiddhiko;",
  "atk-s0508a1:2878_0": "Cittamaññāya buddhassa, piyadassissa satthuno.",
  "atk-s0508a1:2879_0": "“Asītiyā sahassehi, bhikkhūhi parivārito;",
  "atk-s0508a1:2880_0": "Vanante sukhamāsīnaṃ, upesi lokanāyakaṃ.",
  "atk-s0508a1:2881_0": "“Yāvatā vanasaṇḍamhi, adhivatthā ca devatā;",
  "atk-s0508a1:2882_0": "Buddhassa cittamaññāya, sabbe sannipatuṃ tadā.",
  "atk-s0508a1:2883_0": "“Samāgatesu yakkhesu, kumbhaṇḍe saharakkhase;",
  "atk-s0508a1:2884_0": "Bhikkhusaṅghe ca sampatte, gāthā pabyāharī jino.",
  "atk-s0508a1:2885_0": "“Thomaṃ sattāhaṃ pūjesi, āvāsañca akāsi me;",
  "atk-s0508a1:2886_0": "Tamahaṃ kittayissāmi, suṇātha mama bhāsato.",
  "atk-s0508a1:2887_0": "“Sududdasaṃ sunipuṇaṃ, gambhīraṃ suppakāsitaṃ;",
  "atk-s0508a1:2888_0": "Ñāṇena kittayissāmi, suṇātha mama bhāsato.",
  "atk-s0508a1:2889_0": "“Catuddasāni kappāni, devarajjaṃ karissati;",
  "atk-s0508a1:2890_0": "Kūṭāgāraṃ mahantassa, padmapupphehi chāditaṃ.",
  "atk-s0508a1:2891_0": "“Ākāse dhārayissati, pupphakammassidaṃ phalaṃ;",
  "atk-s0508a1:2892_0": "Catubbīse kappasate, vokiṇṇaṃ saṃsarissati.",
  "atk-s0508a1:2893_0": "“Tattha pupphamayaṃ byamhaṃ, ākāse dhārayissati;",
  "atk-s0508a1:2894_0": "Yathā padumapattamhi, toyaṃ na upalimpati.",
  "atk-s0508a1:2895_0": "“Tathevīmassa ñāṇamhi, kilesā nopalimpare;",
  "atk-s0508a1:2896_0": "Manasā vinivaṭṭetvā, pañca nīvaraṇe ayaṃ.",
  "atk-s0508a1:2897_0": "“Cittaṃ janetvā nekkhamme, agārā pabbajissati;",
  "atk-s0508a1:2898_0": "Tato pupphamaye byamhe, dhārente nikkhamissati.",
  "atk-s0508a1:2899_0": "“Rukkhamūle vasantassa, nipakassa satīmato;",
  "atk-s0508a1:2900_0": "Tattha pupphamayaṃ byamhaṃ, matthake dhārayissati.",
  "atk-s0508a1:2901_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0508a1:2902_0": "Datvāna bhikkhusaṅghassa, nibbāyissatināsavo.",
  "atk-s0508a1:2903_0": "“Kūṭāgārena caratā, pabbajjaṃ abhinikkhamiṃ;",
  "atk-s0508a1:2904_0": "Rukkhamūle vasantampi, kūṭāgāraṃ dharīyati.",
  "atk-s0508a1:2905_0": "“Cīvare piṇḍapāte ca, cetanā me na vijjati;",
  "atk-s0508a1:2906_0": "Puññakammena saṃyutto, labhāmi pariniṭṭhitaṃ.",
  "atk-s0508a1:2907_0": "“Gaṇanāto asaṅkheyyā, kappakoṭī bahū mama;",
  "atk-s0508a1:2908_0": "Rittakā te atikkantā, pamuttā lokanāyakā.",
  "atk-s0508a1:2909_0": "“Aṭṭhārase kappasate, piyadassī vināyako;",
  "atk-s0508a1:2910_0": "Tamahaṃ payirupāsitvā, imaṃ yoniṃ upāgato.",
  "atk-s0508a1:2911_0": "“Idha passāmi sambuddhaṃ, anomaṃ nāma cakkhumaṃ;",
  "atk-s0508a1:2912_0": "Tamahaṃ upagantvāna, pabbajiṃ anagāriyaṃ.",
  "atk-s0508a1:2913_0": "“Dukkhassantakaro buddho, maggaṃ me desayī jino;",
  "atk-s0508a1:2914_0": "Tassa dhammaṃ suṇitvāna, pattomhi acalaṃ padaṃ.",
  "atk-s0508a1:2915_0": "“Tosayitvāna sambuddhaṃ, gotamaṃ sakyapuṅgavaṃ;",
  "atk-s0508a1:2916_0": "Sabbāsave pariññāya, viharāmi anāsavo.",
  "atk-s0508a1:2917_0": "“Aṭṭhārase kappasate, yaṃ buddhamabhipūjayiṃ;",
  "atk-s0508a1:2918_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2919_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2920_0": "Arahattaṃ pana patvā attano paṭipattiṃ paccavekkhitvā sañjātasomanasso udānavasena –",
  "atk-s0508a1:2921_0": "116.",
  "atk-s0508a1:2922_0": "“Chaphassāyatane hitvā, guttadvāro susaṃvuto;",
  "atk-s0508a1:2923_0": "Aghamūlaṃ vamitvāna, patto me āsavakkhayo”ti. – gāthaṃ abhāsi;",
  "atk-s0508a1:2924_0": "Tattha chaphassāyatane hitvāti cakkhusamphassādīnaṃ channaṃ samphassānaṃ uppattiṭṭhānatāya “phassāyatanānī”ti",
  "atk-s0508a1:2924_1": "laddhanāmāni cakkhādīni cha ajjhattikāyatanāni tappaṭibaddhasaṃkilesappahānavasena pahāya.",
  "atk-s0508a1:2924_2": "Guttadvāro susaṃvutoti tato eva cakkhudvārādīnaṃ guttattā,",
  "atk-s0508a1:2924_3": "tattha pavattanakānaṃ abhijjhādīnaṃ pāpadhammānaṃ pavesananivāraṇena satikavāṭena suṭṭu pihitattā guttadvāro susaṃvuto.",
  "atk-s0508a1:2924_4": "Atha vā manacchaṭṭhānaṃ channaṃ dvārānaṃ vuttanayena rakkhitattā guttadvāro,",
  "atk-s0508a1:2924_5": "kāyādīhi suṭṭhu saññatattā susaṃvutoti evamettha attho veditabbo.",
  "atk-s0508a1:2924_6": "Aghamūlaṃ vamitvānāti aghassa vaṭṭadukkhassa mūlabhūtaṃ avijjābhavataṇhāsaṅkhātaṃ dosaṃ,",
  "atk-s0508a1:2924_7": "sabbaṃ vā kilesadosaṃ ariyamaggasaṅkhātavamanayogapānena uggiritvā santānato bahi katvā,",
  "atk-s0508a1:2924_8": "bahikaraṇahetu vā.",
  "atk-s0508a1:2924_9": "Patto me āsavakkhayoti kāmāsavādayo āsavā ettha khīyanti,",
  "atk-s0508a1:2924_10": "tesaṃ vā khayena pattabboti āsavakkhayo,",
  "atk-s0508a1:2924_11": "nibbānaṃ arahattañca.",
  "atk-s0508a1:2924_12": "So āsavakkhayo patto adhigatoti udānavasena aññaṃ byākāsi.",
  "atk-s0508a1:2925_0": "Pārāpariyattheragāthāvaṇṇanā niṭṭhitā.",
  "atk-s0508a1:2926_0": "7. Yasattheragāthāvaṇṇanā",
  "atk-s0508a1:2927_0": "Suvilitto suvasanoti āyasmato yasattherassa gāthā.",
  "atk-s0508a1:2927_1": "Kā uppatti?",
  "atk-s0508a1:2927_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0508a1:2927_3": "bhagavato kāle mahānubhāvo nāgarājā hutvā buddhappamukhaṃ bhikkhusaṅghaṃ attano bhavanaṃ netvā mahādānaṃ",
  "atk-s0508a1:2927_4": "pavattesi.",
  "atk-s0508a1:2927_5": "Bhagavantaṃ mahagghena ticīvarena acchādesi,",
  "atk-s0508a1:2927_6": "ekamekañca bhikkhuṃ mahaggheneva paccekadussayugena sabbena samaṇaparikkhārena acchādesi.",
  "atk-s0508a1:2927_7": "So tena puññakammena devamanussesu saṃsaranto siddhatthassa bhagavato kāle seṭṭhiputto hutvā mahābodhimaṇḍaṃ sattahi ratanehi pūjesi.",
  "atk-s0508a1:2927_8": "Kassapassa bhagavato kāle sāsane pabbajitvā samaṇadhammaṃ akāsi.",
  "atk-s0508a1:2927_9": "Evaṃ sugatīsuyeva saṃsaranto imasmiṃ amhākaṃ bhagavato kāle bārāṇasiyaṃ mahāvibhavassa seṭṭhino putto hutvā nibbatti,",
  "atk-s0508a1:2927_10": "yaso nāma nāmena paramasukhumālo.",
  "atk-s0508a1:2927_11": "“Tassa tayo pāsādā”ti sabbaṃ khandhake āgatanayena veditabbaṃ.",
  "atk-s0508a1:2928_0": "So pubbahetunā codiyamāno rattibhāge niddābhibhūtassa parijanassa vippakāraṃ disvā sañjātasaṃvego suvaṇṇapādukārūḷhova",
  "atk-s0508a1:2928_1": "gehato niggato devatāvivaṭena nagaradvārena nikkhamitvā isipatanasamīpaṃ gato “upaddutaṃ vata, bho,",
  "atk-s0508a1:2928_2": "upassaṭṭhaṃ vata,",
  "atk-s0508a1:2928_3": "bho”ti āha.",
  "atk-s0508a1:2928_4": "Tena samayena bhagavatā isipatane viharantena tasseva anuggaṇhanatthaṃ abbhokāse caṅkamantena “ehi, yasa,",
  "atk-s0508a1:2928_5": "idaṃ anupaddutaṃ,",
  "atk-s0508a1:2928_6": "idaṃ anupassaṭṭha”nti vutto,",
  "atk-s0508a1:2928_7": "“anupaddutaṃ anupassaṭṭhaṃ kira atthī”ti somanassajāto suvaṇṇapādukā oruyha bhagavantaṃ upasaṅkamitvā",
  "atk-s0508a1:2928_8": "ekamantaṃ nisinno satthārā anupubbikathaṃ kathetvā saccadesanāya katāya saccapariyosāne sotāpanno hutvā",
  "atk-s0508a1:2928_9": "gavesanatthaṃ āgatassa pitu bhagavatā saccadesanāya kariyamānāya arahattaṃ sacchākāsi.",
  "atk-s0508a1:2928_10": "Tena vuttaṃ apadāne –",
  "atk-s0508a1:2929_0": "“Mahāsamuddaṃ oggayha, bhavanaṃ me sunimmitaṃ;",
  "atk-s0508a1:2930_0": "Sunimmitā pokkharaṇī, cakkavākapakūjitā.",
  "atk-s0508a1:2931_0": "“Mandālakehi sañchannā, padumuppalakehi ca;",
  "atk-s0508a1:2932_0": "Nadī ca sandate tattha, supatitthā manoramā.",
  "atk-s0508a1:2933_0": "“Macchakacchapasañchannā, nānādijasamotthatā;",
  "atk-s0508a1:2934_0": "Mayūrakoñcābhirudā, kokilādīhi vagguhi.",
  "atk-s0508a1:2935_0": "“Pārevatā ravihaṃsā ca, cakkavākā nadīcarā;",
  "atk-s0508a1:2936_0": "Dindibhā sāḷikā cettha, pammakā jīvajīvakā.",
  "atk-s0508a1:2937_0": "“Haṃsā koñcāpi naditā, kosiyā piṅgalā bahū;",
  "atk-s0508a1:2938_0": "Sattaratanasampannā, maṇimuttikavālukā.",
  "atk-s0508a1:2939_0": "“Sabbasoṇṇamayā rukkhā, nānāgandhasameritā;",
  "atk-s0508a1:2940_0": "Ujjotenti divārattiṃ, bhavanaṃ sabbakālikaṃ.",
  "atk-s0508a1:2941_0": "“Saṭṭhitūriyasahassāni, sāyaṃ pāto pavajjare;",
  "atk-s0508a1:2942_0": "Soḷasitthisahassāni, parivārenti maṃ sadā.",
  "atk-s0508a1:2943_0": "“Abhinikkhamma bhavanā, sumedhaṃ lokanāyakaṃ;",
  "atk-s0508a1:2944_0": "Pasannacitto sumano, vandayiṃ taṃ mahāyasaṃ.",
  "atk-s0508a1:2945_0": "“Sambuddhaṃ abhivādetvā, sasaṅghaṃ taṃ nimantayiṃ;",
  "atk-s0508a1:2946_0": "Adhivāsesi so dhīro, sumedho lokanāyako.",
  "atk-s0508a1:2947_0": "“Mama dhammakathaṃ katvā, uyyojesi mahāmuni;",
  "atk-s0508a1:2948_0": "Sambuddhaṃ abhivādetvā, bhavanaṃ me upāgamiṃ.",
  "atk-s0508a1:2949_0": "“Āmantayiṃ parijanaṃ, sabbe sannipatātha vo;",
  "atk-s0508a1:2950_0": "Pubbaṇhasamayaṃ buddho, bhavanaṃ āgamissati.",
  "atk-s0508a1:2951_0": "“Lābhā amhaṃ suladdhaṃ no, ye vasāma tavantike;",
  "atk-s0508a1:2952_0": "Mayampi buddhaseṭṭhassa, pūjaṃ kassāma satthuno.",
  "atk-s0508a1:2953_0": "“Annaṃ pānaṃ paṭṭhapetvā, kālaṃ ārocayiṃ ahaṃ;",
  "atk-s0508a1:2954_0": "Vasīsatasahassehi, upesi lokanāyako.",
  "atk-s0508a1:2955_0": "“Pañcaṅgikehi tūriyehi, paccuggamanamakāsahaṃ;",
  "atk-s0508a1:2956_0": "Sabbasoṇṇamaye pīṭhe, nisīdi purisuttamo.",
  "atk-s0508a1:2957_0": "“Uparicchadanaṃ āsi, sabbasoṇṇamayaṃ tadā;",
  "atk-s0508a1:2958_0": "Bījaniyo pavāyanti, bhikkhusaṅghassa antare.",
  "atk-s0508a1:2959_0": "“Pahūtenannapānena, bhikkhusaṅghamatappayiṃ;",
  "atk-s0508a1:2960_0": "Paccekadussayugaḷe, bhikkhusaṅghassadāsahaṃ.",
  "atk-s0508a1:2961_0": "“Yaṃ vadanti sumedhoti, lokāhutipaṭiggahaṃ;",
  "atk-s0508a1:2962_0": "Bhikkhusaṅghe nisīditvā, imā gāthā abhāsatha.",
  "atk-s0508a1:2963_0": "“Yo me annena pānena, sabbe ime ca tappayiṃ;",
  "atk-s0508a1:2964_0": "Tamahaṃ kittayissāmi, suṇātha mama bhāsato.",
  "atk-s0508a1:2965_0": "“Aṭṭhārase kappasate, devaloke ramissati;",
  "atk-s0508a1:2966_0": "Sahassakkhattuṃ rājā ca, cakkavattī bhavissati.",
  "atk-s0508a1:2967_0": "“Upapajjati yaṃ yoniṃ, devattaṃ atha mānusaṃ;",
  "atk-s0508a1:2968_0": "Sabbadā sabbasovaṇṇaṃ, chadanaṃ dhārayissati.",
  "atk-s0508a1:2969_0": "“Tiṃsakappasahassamhi, okkākakulasambhavo;",
  "atk-s0508a1:2970_0": "Gotamo nāma gottena, satthā loke bhavissati.",
  "atk-s0508a1:2971_0": "“Tassa dhammesu dāyādo, oraso dhammanimmito;",
  "atk-s0508a1:2972_0": "Sabbāsave pariññāya, nibbāyissatināsavo.",
  "atk-s0508a1:2973_0": "“Bhikkhusaṅghe nisīditvā, sīhanādaṃ nadissati;",
  "atk-s0508a1:2974_0": "Citake chattaṃ dhārenti, heṭṭhā chattamhi ḍayhatha.",
  "atk-s0508a1:2975_0": "“Sāmaññaṃ me anuppattaṃ, kilesā jhāpitā mayā;",
  "atk-s0508a1:2976_0": "Maṇḍape rukkhamūle vā, santāpo me na vijjati.",
  "atk-s0508a1:2977_0": "“Tiṃsakappasahassamhi, yaṃ dānamadadiṃ tadā;",
  "atk-s0508a1:2978_0": "Duggatiṃ nābhijānāmi, sabbadānassidaṃ phalaṃ.",
  "atk-s0508a1:2979_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2980_0": "Atha bhagavā āyasmantaṃ yasaṃ dakkhiṇaṃ bāhuṃ pasāretvā “ehi bhikkhū”ti āha.",
  "atk-s0508a1:2980_1": "Vacanasamanantarameva dvaṅgulamattakesamassu aṭṭhaparikkhāradharo vassasaṭṭhikatthero viya ahosi.",
  "atk-s0508a1:2980_2": "So attano paṭipattiṃ paccavekkhitvā udānento ehibhikkhubhāvappattito purimāvatthavasena –",
  "atk-s0508a1:2981_0": "117.",
  "atk-s0508a1:2982_0": "“Suvilitto suvasano, sabbābharaṇabhūsito;",
  "atk-s0508a1:2983_0": "Tisso vijjā ajjhagamiṃ, kataṃ buddhassa sāsana”nti. – gāthaṃ abhāsi;",
  "atk-s0508a1:2984_0": "Tattha suvilittoti sundarena kuṅkumacandanānulepanena vilittagatto.",
  "atk-s0508a1:2984_1": "Suvasanoti suṭṭhu mahagghakāsikavatthavasano.",
  "atk-s0508a1:2984_2": "Sabbābharaṇabhūsitoti sīsūpagādīhi sabbehi ābharaṇehi alaṅkato.",
  "atk-s0508a1:2984_3": "Ajjhagaminti adhigacchiṃ.",
  "atk-s0508a1:2984_4": "Sesaṃ vuttanayameva.",
  "atk-s0508a1:2985_0": "Yasattheragāthāvaṇṇanā niṭṭhitā.",
  "atk-s0508a1:2986_0": "8. Kimilattheragāthāvaṇṇanā",
  "atk-s0508a1:2987_0": "Abhisattova nipatatīti āyasmato kimilattherassa gāthā.",
  "atk-s0508a1:2987_1": "Kā uppatti?",
  "atk-s0508a1:2987_2": "Ayampi purimabuddhesu katādhikāro tattha tattha bhave puññāni karonto kakusandhassa bhagavato kāle kulagehe",
  "atk-s0508a1:2987_3": "nibbattitvā viññutaṃ patto parinibbute satthari tassa dhātuyo uddissa saḷalamālāhi maṇḍapākārena pūjaṃ akāsi.",
  "atk-s0508a1:2987_4": "So tena puññakammena tāvatiṃse nibbattitvā aparāparaṃ devamanussesu saṃsaranto imasmiṃ buddhuppāde kapilavatthunagare sākiyarājakule nibbatti,",
  "atk-s0508a1:2987_5": "kimilotissa nāmaṃ ahosi.",
  "atk-s0508a1:2987_6": "So vayappatto bhogasampattiyā sampanno viharati.",
  "atk-s0508a1:2987_7": "Tassa ñāṇaparipākaṃ disvā saṃvegajananatthaṃ anupiyāyaṃ viharanto satthā paṭhamayobbane ṭhitaṃ dassanīyaṃ",
  "atk-s0508a1:2987_8": "itthirūpaṃ abhinimminitvā purato dassetvā puna anukkamena yathā jarārogavipattīhi abhibhūtā dissati,",
  "atk-s0508a1:2987_9": "tathā akāsi.",
  "atk-s0508a1:2987_10": "Taṃ disvā kimilakumāro ativiya saṃvegaṃ pakāsento –",
  "atk-s0508a1:2988_0": "118.",
  "atk-s0508a1:2989_0": "“Abhisattova nipatati vayo, rūpaṃ aññamiva tatheva santaṃ;",
  "atk-s0508a1:2990_0": "Tasseva sato avippavasato, aññasseva sarāmi attāna”nti. –",
  "atk-s0508a1:2991_0": "Gāthaṃ abhāsi.",
  "atk-s0508a1:2992_0": "Tattha abhisattovāti “tvaṃ sīghaṃ gaccha mā tiṭṭhā”ti devehi anusiṭṭho āṇatto viya.",
  "atk-s0508a1:2992_1": "“Abhisaṭṭho vā”tipi pāṭho,",
  "atk-s0508a1:2992_2": "“tvaṃ lahuṃ gacchā”ti kenaci abhilāsāpito viyāti attho.",
  "atk-s0508a1:2992_3": "Nipatatīti atipatati abhidhāvati na tiṭṭhati,",
  "atk-s0508a1:2992_4": "khaṇe khaṇe khayavayaṃ pāpuṇātīti attho.",
  "atk-s0508a1:2992_5": "Vayoti bālyayobbanādiko sarīrassa avatthāviseso.",
  "atk-s0508a1:2992_6": "Idha panassa yobbaññaṃ adhippetaṃ,",
  "atk-s0508a1:2992_7": "taṃ hissa abhipatantaṃ khīyantaṃ hutvā upaṭṭhitaṃ.",
  "atk-s0508a1:2992_8": "Rūpanti rūpasampadāti vadati.",
  "atk-s0508a1:2992_9": "Rūpanti pana sarīraṃ “aṭṭhiñca paṭicca nhāruñca paṭicca maṃsañca paṭicca ākāso parivārito rūpaṃtveva saṅkhaṃ gacchatī”tiādīsu viya.",
  "atk-s0508a1:2992_10": "Aññamiva tatheva santanti idaṃ rūpaṃ yādisaṃ,",
  "atk-s0508a1:2992_11": "sayaṃ tatheva tenevākārena santaṃ vijjamānaṃ aññaṃ viya mayhaṃ upaṭṭhātīti adhippāyo.",
  "atk-s0508a1:2992_12": "“Tadeva santa”nti ca keci paṭhanti.",
  "atk-s0508a1:2992_13": "Tasseva satoti tasseva me anaññassa sato samānassa.",
  "atk-s0508a1:2992_14": "Avippavasatoti na vippavasantassa,",
  "atk-s0508a1:2992_15": "ciravippavāsena hi sato anaññampi aññaṃ viya upaṭṭhāti idampi idha natthīti adhippāyo.",
  "atk-s0508a1:2992_16": "Aññasseva sarāmi attānanti imaṃ mama attabhāvaṃ aññassa sattassa viya sarāmi upadhāremi sañjānāmīti attho.",
  "atk-s0508a1:2992_17": "Tassevaṃ aniccataṃ manasi karontassa daḷhataro saṃvego udapādi,",
  "atk-s0508a1:2992_18": "so saṃvegajāto satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:2992_19": "Tena vuttaṃ apadāne –",
  "atk-s0508a1:2993_0": "“Nibbute kakusandhamhi, brāhmaṇamhi vusīmati;",
  "atk-s0508a1:2994_0": "Gahetvā saḷalaṃ mālaṃ, maṇḍapaṃ kārayiṃ ahaṃ.",
  "atk-s0508a1:2995_0": "“Tāvatiṃsaṃ gato santo, labhimha byamhamuttamaṃ;",
  "atk-s0508a1:2996_0": "Aññe devetirocāmi, puññakammassidaṃ phalaṃ.",
  "atk-s0508a1:2997_0": "“Divā vā yadi vā rattiṃ, caṅkamanto ṭhito cahaṃ;",
  "atk-s0508a1:2998_0": "Channo saḷalapupphehi, puññakammassidaṃ phalaṃ.",
  "atk-s0508a1:2999_0": "“Imasmiṃyeva kappamhi, yaṃ buddhamabhipūjayiṃ;",
  "atk-s0508a1:3000_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3001_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3002_0": "Arahattaṃ pana patvāpi thero attano purimuppannaṃ aniccatāmanasikāraṃ vibhāvento tameva gāthaṃ paccudāhāsi.",
  "atk-s0508a1:3002_1": "Tenetaṃ imassa therassa aññābyākaraṇampi ahosi.",
  "atk-s0508a1:3003_0": "Kimilattheragāthāvaṇṇanā niṭṭhitā.",
  "atk-s0508a1:3004_0": "9. Vajjiputtattheragāthāvaṇṇanā",
  "atk-s0508a1:3005_0": "Rukkhamūlagahanaṃ pasakkiyāti āyasmato vajjiputtattherassa gāthā.",
  "atk-s0508a1:3005_1": "Kā uppatti?",
  "atk-s0508a1:3005_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito catunavute",
  "atk-s0508a1:3005_3": "kappe ekaṃ paccekasambuddhaṃ bhikkhāya gacchantaṃ disvā pasannamānaso kadaliphalāni adāsi.",
  "atk-s0508a1:3005_4": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:3005_5": "vesāliyaṃ licchavirājaputto hutvā nibbatti,",
  "atk-s0508a1:3005_6": "vajjirājaputtattā vajjiputtotveva cassa samaññā ahosi.",
  "atk-s0508a1:3005_7": "So daharo hutvā hatthisikkhādisikkhanakālepi hetusampannatāya nissaraṇajjhāsayova hutvā vicaranto satthu",
  "atk-s0508a1:3005_8": "dhammadesanākāle vihāraṃ gantvā parisapariyante nisinno dhammaṃ sutvā paṭiladdhasaddho satthu santike",
  "atk-s0508a1:3005_9": "pabbajitvā vipassanāya kammaṃ karonto nacirasseva chaḷabhiñño ahosi.",
  "atk-s0508a1:3005_10": "Tena vuttaṃ apadāne –",
  "atk-s0508a1:3006_0": "“Sahassaraṃsī bhagavā, sayambhū aparājito;",
  "atk-s0508a1:3007_0": "Vivekā vuṭṭhahitvāna, gocarāyābhinikkhami.",
  "atk-s0508a1:3008_0": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:3009_0": "Pasannacitto sumano, avaṭaṃ adadiṃ phalaṃ.",
  "atk-s0508a1:3010_0": "“Catunnavutito kappe, yaṃ phalaṃ adadiṃ tadā;",
  "atk-s0508a1:3011_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3012_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3013_0": "Chaḷabhiñño pana hutvā aparabhāge aciraparinibbute satthari dhammaṃ saṅgāyituṃ saṅketaṃ katvā mahātheresu",
  "atk-s0508a1:3013_1": "tattha tattha viharantesu ekadivasaṃ āyasmantaṃ ānandaṃ sekhaṃyeva samānaṃ mahatiyā parisāya parivutaṃ",
  "atk-s0508a1:3013_2": "dhammaṃ desentaṃ disvā tassa uparimaggādhigamāya ussāhaṃ janento –",
  "atk-s0508a1:3014_0": "119.",
  "atk-s0508a1:3015_0": "“Rukkhamūlagahanaṃ pasakkiya, nibbānaṃ hadayasmiṃ opiya;",
  "atk-s0508a1:3016_0": "Jhāya gotama mā ca pamādo, kiṃ te biḷibiḷikā karissatī”ti. –",
  "atk-s0508a1:3017_0": "Gāthaṃ abhāsi.",
  "atk-s0508a1:3018_0": "Tattha rukkhamūlagahananti rukkhamūlabhūtaṃ gahanaṃ,",
  "atk-s0508a1:3018_1": "gahanañhi atthi,",
  "atk-s0508a1:3018_2": "na rukkhamūlaṃ,",
  "atk-s0508a1:3018_3": "rukkhamūlañca atthi,",
  "atk-s0508a1:3018_4": "na gahanaṃ,",
  "atk-s0508a1:3018_5": "tesu rukkhamūlaggahaṇena ṭhānassa chāyāsampannatāya vātātapaparissayābhāvaṃ dasseti.",
  "atk-s0508a1:3018_6": "Gahanaggahaṇena nivātabhāvena vātaparissayābhāvaṃ janasambādhābhāvañca dasseti,",
  "atk-s0508a1:3018_7": "tadubhayena ca bhāvanāyogyataṃ.",
  "atk-s0508a1:3018_8": "Pasakkiyāti upagantvā.",
  "atk-s0508a1:3018_9": "Nibbānaṃ hadayasmiṃ opiyāti “evaṃ mayā paṭipajjitvā nibbānaṃ adhigantabba”nti nibbutiṃ hadaye ṭhapetvā citte karitvā.",
  "atk-s0508a1:3018_10": "Jhāyāti lakkhaṇūpanijjhānena jhāya,",
  "atk-s0508a1:3018_11": "vipassanābhāvanāsahitaṃ maggabhāvanaṃ bhāvehi.",
  "atk-s0508a1:3018_12": "Gotamāti dhammabhaṇḍāgārikaṃ gottena ālapati.",
  "atk-s0508a1:3018_13": "Mā ca pamādoti adhikusalesu dhammesu mā pamādaṃ āpajji.",
  "atk-s0508a1:3018_14": "Idāni yādiso therassa pamādo,",
  "atk-s0508a1:3018_15": "taṃ paṭikkhepavasena dassento “kiṃ te biḷibiḷikā karissatī”ti āha.",
  "atk-s0508a1:3018_16": "Tattha biḷibiḷikāti viḷiviḷikiriyā,",
  "atk-s0508a1:3018_17": "biḷibiḷīti saddapavatti yathā niratthakā,",
  "atk-s0508a1:3018_18": "evaṃ biḷibiḷikāsadisā janapaññatti kiṃ te karissati kīdisaṃ atthaṃ tuyhaṃ sādheti,",
  "atk-s0508a1:3018_19": "tasmā janapaññattiṃ pahāya sadatthapasuto hohīti ovādaṃ adāsi.",
  "atk-s0508a1:3019_0": "Taṃ sutvā aññehi vuttavisagandhavāyanavacanena saṃvegajāto bahudeva rattiṃ caṅkamena vītināmento vipassanaṃ",
  "atk-s0508a1:3019_1": "ussukkāpetvā senāsanaṃ pavisitvā mañcake nipannamattova arahattaṃ pāpuṇi.",
  "atk-s0508a1:3020_0": "Vajjiputtattheragāthāvaṇṇanā niṭṭhitā.",
  "atk-s0508a1:3021_0": "10. Isidattattheragāthāvaṇṇanā",
  "atk-s0508a1:3022_0": "Pañcakkhandhā pariññātāti āyasmato isidattattherassa gāthā.",
  "atk-s0508a1:3022_1": "Kā uppatti?",
  "atk-s0508a1:3022_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto vipassissa",
  "atk-s0508a1:3022_3": "bhagavato kāle kulagehe nibbattitvā viññutaṃ patto ekadivasaṃ bhagavantaṃ rathiyaṃ gacchantaṃ disvā pasannamānaso",
  "atk-s0508a1:3022_4": "madhuraṃ āmodaphalaṃ adāsi.",
  "atk-s0508a1:3022_5": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:3022_6": "avantiraṭṭhe vaḍḍhagāme aññatarassa satthavāhassa putto hutvā nibbatti,",
  "atk-s0508a1:3022_7": "isidattotissa nāmaṃ ahosi.",
  "atk-s0508a1:3022_8": "So vayappatto macchikāsaṇḍe cittassa gahapatino adiṭṭhasahāyo hutvā tena buddhaguṇe likhitvā pesitasāsanaṃ",
  "atk-s0508a1:3022_9": "paṭilabhitvā sāsane sañjātappasādo therassa mahākaccānassa santike pabbajitvā vipassanaṃ ārabhitvā nacirasseva",
  "atk-s0508a1:3022_10": "chaḷabhiñño ahosi.",
  "atk-s0508a1:3022_11": "Tena vuttaṃ apadāne –",
  "atk-s0508a1:3023_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:3024_0": "Rathiyaṃ paṭipajjantaṃ, āmodamadadiṃ phalaṃ.",
  "atk-s0508a1:3025_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:3026_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3027_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3028_0": "Chaḷabhiñño pana hutvā “buddhupaṭṭhānaṃ gamissāmī”ti theraṃ āpucchitvā anukkamena majjhimadesaṃ gantvā",
  "atk-s0508a1:3028_1": "satthāraṃ upasaṅkamitvā vanditvā ekamantaṃ nisinno, “kacci, bhikkhu,",
  "atk-s0508a1:3028_2": "khamanīyaṃ,",
  "atk-s0508a1:3028_3": "kacci yāpanīya”ntiādinā satthārā katapaṭisanthāro paṭivacanamukhena,",
  "atk-s0508a1:3028_4": "“bhagavā tumhākaṃ sāsanaṃ upagatakālato paṭṭhāya mayhaṃ sabbadukkhaṃ apagataṃ,",
  "atk-s0508a1:3028_5": "sabbo parissayo vūpasanto”ti pavedanavasena aññaṃ byākaronto –",
  "atk-s0508a1:3029_0": "120.",
  "atk-s0508a1:3030_0": "“Pañcakkhandhā pariññātā, tiṭṭhanti chinnamūlakā;",
  "atk-s0508a1:3031_0": "Dukkhakkhayo anuppatto, patto me āsavakkhayo”ti. – gāthaṃ abhāsi;",
  "atk-s0508a1:3032_0": "Tattha pañcakkhandhā pariññātāti pañcapi me upādānakkhandhā vipassanāpaññāsahitāya maggapaññāya “idaṃ dukkhaṃ,",
  "atk-s0508a1:3032_1": "ettakaṃ dukkhaṃ,",
  "atk-s0508a1:3032_2": "na ito bhiyyo”ti sabbaso paricchijja ñātā,",
  "atk-s0508a1:3032_3": "na tesu kiñcipi pariññātabbaṃ atthīti adhippāyo.",
  "atk-s0508a1:3032_4": "Tiṭṭhanti chinnamūlakāti sabbaso pariññātattā eva tesaṃ avijjātaṇhādikassa mūlassa samucchinnattā ariyamaggena",
  "atk-s0508a1:3032_5": "pahīnattā yāvacarimacittanirodhā te tiṭṭhanti.",
  "atk-s0508a1:3032_6": "Dukkhakkhayo anuppattoti chinnamūlakattāyeva ca nesaṃ vaṭṭadukkhassa khayo parikkhayo anuppatto,",
  "atk-s0508a1:3032_7": "nibbānaṃ adhigataṃ.",
  "atk-s0508a1:3032_8": "Patto me āsavakkhayoti kāmāsavādīnaṃ sabbesaṃ āsavānaṃ khayante abhigantabbatāya “āsavakkhayo”ti laddhanāmaṃ arahattaṃ pattaṃ paṭiladdhanti attho.",
  "atk-s0508a1:3032_9": "Keci pana antimāyaṃ samussayo”ti paṭhanti.",
  "atk-s0508a1:3032_10": "Nibbānassa adhigatattāyeva ayaṃ mama samussayo attabhāvo antimo sabbapacchimako,",
  "atk-s0508a1:3032_11": "natthi dāni punabbhavoti attho.",
  "atk-s0508a1:3032_12": "Yaṃ pana tattha tattha avuttaṃ,",
  "atk-s0508a1:3032_13": "taṃ heṭṭhā vuttanayattā uttānaṃyevāti.",
  "atk-s0508a1:3033_0": "Isidattattheragāthāvaṇṇanā niṭṭhitā.",
  "atk-s0508a1:3034_0": "Dvādasamavaggavaṇṇanā niṭṭhitā.",
  "atk-s0508a1:3035_0": "Niṭṭhitā ca paramatthadīpaniyaṃ theragāthāvaṇṇanāyaṃ",
  "atk-s0508a1:3036_0": "Vīsādhikasatattheragāthāpaṭimaṇḍitassa ekakanipātassa",
  "atk-s0508a1:3037_0": "Atthavaṇṇanā.",
  "atk-s0508a1:3038_0": "2. Dukanipāto",
  "atk-s0508a1:3039_0": "1. Paṭhamavaggo",
  "atk-s0508a1:3040_0": "1. Uttarattheragāthāvaṇṇanā",
  "atk-s0508a1:3041_0": "Dukanipāte natthi koci bhavo niccotiādikā āyasmato uttarattherassa gāthā.",
  "atk-s0508a1:3041_1": "Kā uppatti?",
  "atk-s0508a1:3041_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato kāle vijjādharo hutvā ākāsena vicarati.",
  "atk-s0508a1:3041_3": "Tena ca samayena satthā tassa anuggaṇhanatthaṃ vanantare aññatarasmiṃ rukkhamūle nisīdi chabbaṇṇabuddharaṃsiyo vissajjento.",
  "atk-s0508a1:3041_4": "So antalikkhena gacchanto bhagavantaṃ disvā pasannacitto ākāsato oruyha suvisuddhehi vipulehi kaṇikārapupphehi bhagavantaṃ pūjesi,",
  "atk-s0508a1:3041_5": "pupphāni buddhānubhāvena satthu upari chattākārena aṭṭhaṃsu,",
  "atk-s0508a1:3041_6": "so tena bhiyyosomattāya pasannacitto hutvā aparabhāge kālaṃ katvā tāvatiṃse nibbattitvā uḷāraṃ dibbasampattiṃ",
  "atk-s0508a1:3041_7": "anubhavanto yāvatāyukaṃ tattha ṭhatvā tato cuto devamanussesu saṃsaranto imasmiṃ buddhuppāde rājagahe",
  "atk-s0508a1:3041_8": "brāhmaṇamahāsālaputto hutvā nibbatti,",
  "atk-s0508a1:3041_9": "uttarotissa nāmaṃ ahosi.",
  "atk-s0508a1:3041_10": "So viññutaṃ patto brāhmaṇavijjāsu nipphattiṃ gantvā jātiyā rūpena vijjāya vayena sīlācārena ca lokassa sambhāvanīyo jāto.",
  "atk-s0508a1:3041_11": "Tassa taṃ sampattiṃ disvā vassakāro magadhamahāmatto attano dhītaraṃ dātukāmo hutvā attano adhippāyaṃ pavedesi.",
  "atk-s0508a1:3041_12": "So nissaraṇajjhāsayatāya taṃ paṭikkhipitvā kālena kālaṃ dhammasenāpatiṃ payirupāsanto tassa santike dhammaṃ",
  "atk-s0508a1:3041_13": "sutvā paṭiladdhasaddho pabbajitvā vattasampanno hutvā theraṃ upaṭṭhahati.",
  "atk-s0508a1:3042_0": "Tena ca samayena therassa aññataro ābādho uppanno,",
  "atk-s0508a1:3042_1": "tassa bhesajjatthāya uttaro sāmaṇero pātova pattacīvaramādāya vihārato nikkhanto antarāmagge taḷākassa",
  "atk-s0508a1:3042_2": "tīre pattaṃ ṭhapetvā udakasamīpaṃ gantvā mukhaṃ dhovati.",
  "atk-s0508a1:3042_3": "Atha aññataro umaṅgacoro ārakkhapurisehi anubaddho aggadvāreneva nagarato nikkhamitvā palāyanto attanā",
  "atk-s0508a1:3042_4": "gahitaṃ ratanabhaṇḍikaṃ sāmaṇerassa patte pakkhipitvā palāyi.",
  "atk-s0508a1:3042_5": "Sāmaṇero pattasamīpaṃ upagato.",
  "atk-s0508a1:3042_6": "Coraṃ anubandhantā rājapurisā sāmaṇerassa patte bhaṇḍikaṃ disvā,",
  "atk-s0508a1:3042_7": "“ayaṃ coro,",
  "atk-s0508a1:3042_8": "iminā coriyaṃ kata”nti sāmaṇeraṃ pacchābāhaṃ bandhitvā vassakārassa brāhmaṇassa dassesuṃ.",
  "atk-s0508a1:3042_9": "Vassakāro ca tadā rañño vinicchaye niyutto hutvā chejjabhejjaṃ anusāsati.",
  "atk-s0508a1:3042_10": "So “pubbe mama vacanaṃ nādiyi,",
  "atk-s0508a1:3042_11": "suddhapāsaṇḍiyesu pabbajī”ti ca baddhāghātattā kammaṃ asodhetvāva jīvantameva taṃ sūle uttāsesi.",
  "atk-s0508a1:3043_0": "Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakhamaṇimayūkhasambhinnasitābhatāya",
  "atk-s0508a1:3043_1": "paggharantajātihiṅgulakasuvaṇṇarasadhāraṃ viya jālāguṇṭhitamudutalunadīghaṅgulihatthaṃ uttarassa sīse ṭhapetvā, “uttara,",
  "atk-s0508a1:3043_2": "idaṃ te purimakammassa phalaṃ uppannaṃ,",
  "atk-s0508a1:3043_3": "tattha tayā paccavekkhaṇabalena adhivāsanā kātabbā”ti vatvā ajjhāsayānurūpaṃ dhammaṃ desesi.",
  "atk-s0508a1:3043_4": "Uttaro amatābhisekasadisena satthu hatthasamphassena sañjātappasādasomanassatāya uḷāraṃ pītipāmojjaṃ",
  "atk-s0508a1:3043_5": "paṭilabhitvā yathāparicitaṃ vipassanāmaggaṃ samārūḷho ñāṇassa paripākaṃ gatattā satthu ca desanāvilāsena",
  "atk-s0508a1:3043_6": "tāvadeva maggapaṭipāṭiyā sabbakilese khepetvā chaḷabhiñño ahosi.",
  "atk-s0508a1:3043_7": "Tena vuttaṃ apadāne –",
  "atk-s0508a1:3044_0": "“Sumedho nāma sambuddho, bāttiṃsavaralakkhaṇo;",
  "atk-s0508a1:3045_0": "Vivekakāmo bhagavā, himavantamupāgami.",
  "atk-s0508a1:3046_0": "“Ajjhogāhetvā himavantaṃ, aggo kāruṇiko muni;",
  "atk-s0508a1:3047_0": "Pallaṅkaṃ ābhujitvāna, nisīdi parisuttamo.",
  "atk-s0508a1:3048_0": "“Vijjādharo tadā āsiṃ, antalikkhacaro ahaṃ;",
  "atk-s0508a1:3049_0": "Tisūlaṃ sugataṃ gayha, gacchāmi ambare tadā.",
  "atk-s0508a1:3050_0": "“Pabbatagge yathā aggi, puṇṇamāyeva candimā;",
  "atk-s0508a1:3051_0": "Vanaṃ obhāsate buddho, sālarājāva phullito.",
  "atk-s0508a1:3052_0": "“Vanaggā nikkhamitvāna, buddharaṃsībhidhāvare;",
  "atk-s0508a1:3053_0": "Naḷaggivaṇṇasaṅkāsā, disvā cittaṃ pasādayiṃ.",
  "atk-s0508a1:3054_0": "“Vicinaṃ addasaṃ pupphaṃ, kaṇikāraṃ devagandhikaṃ;",
  "atk-s0508a1:3055_0": "Tīṇi pupphāni ādāya, buddhaseṭṭhamapūjayiṃ.",
  "atk-s0508a1:3056_0": "“Buddhassa ānubhāvena, tīṇi pupphāni me tadā;",
  "atk-s0508a1:3057_0": "Uddhaṃvaṇṭā adhopattā, chāyaṃ kubbanti satthuno.",
  "atk-s0508a1:3058_0": "“Tena kammena sukatena, cetanāpaṇidhīhi ca;",
  "atk-s0508a1:3059_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3060_0": "“Tattha me sukataṃ byamhaṃ, kaṇikārīti ñāyati;",
  "atk-s0508a1:3061_0": "Saṭṭhiyojanamubbedhaṃ, tiṃsayojanavitthataṃ.",
  "atk-s0508a1:3062_0": "“Sahassakaṇḍaṃ satabheṇḍu, dhajālu haritāmayaṃ;",
  "atk-s0508a1:3063_0": "Satasahassaniyyūhā, byamhe pātubhaviṃsu me.",
  "atk-s0508a1:3064_0": "“Soṇṇamayā maṇimayā, lohitaṅkamayāpi ca;",
  "atk-s0508a1:3065_0": "Phalikāpi ca pallaṅkā, yenicchakā yadicchakā.",
  "atk-s0508a1:3066_0": "“Mahārahañca sayanaṃ, tūlikā vikatīyutaṃ;",
  "atk-s0508a1:3067_0": "Uddhalomiñca ekantaṃ, bimbohanasamāyutaṃ.",
  "atk-s0508a1:3068_0": "“Bhavanā nikkhamitvāna, caranto devacārikaṃ;",
  "atk-s0508a1:3069_0": "Yathā icchāmi gamanaṃ, devasaṅghapurakkhato.",
  "atk-s0508a1:3070_0": "“Pupphassa heṭṭhā tiṭṭhāmi, uparicchadanaṃ mama;",
  "atk-s0508a1:3071_0": "Samantā yojanasataṃ, kaṇikārehi chāditaṃ.",
  "atk-s0508a1:3072_0": "“Saṭṭhitūriyasahassāni, sāyaṃ pātaṃ upaṭṭhahuṃ;",
  "atk-s0508a1:3073_0": "Parivārenti maṃ niccaṃ, rattindivamatanditā.",
  "atk-s0508a1:3074_0": "“Tattha naccehi gītehi, tāḷehi vāditehi ca;",
  "atk-s0508a1:3075_0": "Ramāmi khiḍḍā ratiyā, modāmi kāmakāmahaṃ.",
  "atk-s0508a1:3076_0": "“Tattha bhutvā pivitvā ca, modāmi tidase tadā;",
  "atk-s0508a1:3077_0": "Nārīgaṇehi sahito, modāmi byamhamuttame.",
  "atk-s0508a1:3078_0": "“Satānaṃ pañcakkhattuñca, devarajjamakārayiṃ;",
  "atk-s0508a1:3079_0": "Satānaṃ tīṇikkhattuñca, cakkavattī ahosahaṃ;",
  "atk-s0508a1:3080_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3081_0": "“Bhave bhave saṃsaranto, mahābhogaṃ labhāmahaṃ;",
  "atk-s0508a1:3082_0": "Bhoge me ūnatā natthi, buddhapūjāyidaṃ phalaṃ.",
  "atk-s0508a1:3083_0": "“Duve bhave saṃsarāmi, devatte atha mānuse;",
  "atk-s0508a1:3084_0": "Aññaṃ gatiṃ na jānāmi, buddhapūjāyidaṃ phalaṃ.",
  "atk-s0508a1:3085_0": "“Duve kule pajāyāmi, khattiye cāpi brāhmaṇe;",
  "atk-s0508a1:3086_0": "Nīce kule na jānāmi, buddhapūjāyidaṃ phalaṃ.",
  "atk-s0508a1:3087_0": "“Hatthiyānaṃ assayānaṃ, sivikaṃ sandamānikaṃ;",
  "atk-s0508a1:3088_0": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3089_0": "“Dāsīgaṇaṃ dāsagaṇaṃ, nāriyo samalaṅkatā;",
  "atk-s0508a1:3090_0": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3091_0": "“Koseyyakambaliyāni, khomakappāsikāni ca;",
  "atk-s0508a1:3092_0": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3093_0": "“Navavatthaṃ navaphalaṃ, navaggarasabhojanaṃ;",
  "atk-s0508a1:3094_0": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3095_0": "“Imaṃ khāda imaṃ bhuñja, imamhi sayane saya;",
  "atk-s0508a1:3096_0": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3097_0": "“Sabbattha pūjito homi, yaso accuggato mama;",
  "atk-s0508a1:3098_0": "Mahāpakkho sadā homi, abhejjapariso sadā;",
  "atk-s0508a1:3099_0": "Ñātīnaṃ uttamo homi, buddhapūjāyidaṃ phalaṃ.",
  "atk-s0508a1:3100_0": "“Sītaṃ uṇhaṃ na jānāmi, pariḷāho na vijjati;",
  "atk-s0508a1:3101_0": "Atho cetasikaṃ dukkhaṃ, hadaye me na vijjati.",
  "atk-s0508a1:3102_0": "“Suvaṇṇavaṇṇo hutvāna, saṃsarāmi bhavābhave;",
  "atk-s0508a1:3103_0": "Vevaṇṇiyaṃ na jānāmi, buddhapūjāyidaṃ phalaṃ.",
  "atk-s0508a1:3104_0": "“Devalokā cavitvāna, sukkamūlena codito;",
  "atk-s0508a1:3105_0": "Sāvatthiyaṃ pure jāto, mahāsāle suaḍḍhake.",
  "atk-s0508a1:3106_0": "“Pañca kāmaguṇe hitvā, pabbajiṃ anagāriyaṃ;",
  "atk-s0508a1:3107_0": "Jātiyā sattavassohaṃ, arahattamapāpuṇiṃ.",
  "atk-s0508a1:3108_0": "“Upasampādayī buddho, guṇamaññāya cakkhumā;",
  "atk-s0508a1:3109_0": "Taruṇo pūjanīyohaṃ, buddhapūjāyidaṃ phalaṃ.",
  "atk-s0508a1:3110_0": "“Dibbacakkhu visuddhaṃ me, samādhikusalo ahaṃ;",
  "atk-s0508a1:3111_0": "Abhiññāpāramippatto, buddhapūjāyidaṃ phalaṃ.",
  "atk-s0508a1:3112_0": "“Paṭisambhidā anuppatto, iddhipādesu kovido;",
  "atk-s0508a1:3113_0": "Dhammesu pāramippatto, buddhapūjāyidaṃ phalaṃ.",
  "atk-s0508a1:3114_0": "“Tiṃsakappasahassamhi, yaṃ buddhamabhipūjayiṃ;",
  "atk-s0508a1:3115_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3116_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3117_0": "Chaḷabhiñño puna hutvā sūlato uṭṭhahitvā parānuddayāya ākāse ṭhatvā pāṭihāriyaṃ dassesi.",
  "atk-s0508a1:3117_1": "Mahājano acchariyabbhutacittajāto ahosi.",
  "atk-s0508a1:3117_2": "Tāvadevassa vaṇo saṃrūḷhi,",
  "atk-s0508a1:3117_3": "so bhikkhūhi, “āvuso,",
  "atk-s0508a1:3117_4": "tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ asakkhī”ti puṭṭho,",
  "atk-s0508a1:3117_5": "“pageva me, āvuso,",
  "atk-s0508a1:3117_6": "saṃsāre ādīnavo,",
  "atk-s0508a1:3117_7": "saṅkhārānañca sabhāvo sudiṭṭho,",
  "atk-s0508a1:3117_8": "evāhaṃ tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantu”nti dassento –",
  "atk-s0508a1:3118_0": "121.",
  "atk-s0508a1:3119_0": "“Natthi koci bhavo nicco, saṅkhārā vāpi sassatā;",
  "atk-s0508a1:3120_0": "Uppajjanti ca te khandhā, cavanti aparāparaṃ.",
  "atk-s0508a1:3121_0": "122.",
  "atk-s0508a1:3122_0": "“Etamādīnavaṃ ñatvā, bhavenamhi anatthiko;",
  "atk-s0508a1:3123_0": "Nissaṭo sabbakāmehi, patto me āsavakkhayo”ti. –",
  "atk-s0508a1:3124_0": "Imaṃ gāthādvayaṃ abhāsi.",
  "atk-s0508a1:3125_0": "Tattha natthi koci bhavo niccoti kammabhavo upapattibhavo kāmabhavo rūpabhavo arūpabhavo saññībhavo asaññībhavo",
  "atk-s0508a1:3125_1": "nevasaññīnāsaññībhavo ekavokārabhavo catuvokārabhavo pañcavokārabhavoti evaṃbhedo,",
  "atk-s0508a1:3125_2": "tatthāpi hīno majjhimo ukkaṭṭho dīghāyuko sukhabahulo vomissasukhadukkhoti evaṃvibhāgo yokoci nicco dhuvo",
  "atk-s0508a1:3125_3": "thiro apalokiyadhammo natthi taṃ taṃ kāraṇaṃ paṭicca samuppannattā.",
  "atk-s0508a1:3125_4": "Yasmā ca etadevaṃ,",
  "atk-s0508a1:3125_5": "tasmā saṅkhārā vāpi sassatā natthīti yojanā.",
  "atk-s0508a1:3125_6": "Paccayehi saṅkhatattā “saṅkhārā”ti laddhanāme hi pañcakkhandhe upādāya bhavasamaññāya saṅkhārāva hutvā",
  "atk-s0508a1:3125_7": "sambhūtā jarāmaraṇena ca vipariṇamantīti asassatā vipariṇāmadhammā.",
  "atk-s0508a1:3125_8": "Tathā hi te “saṅkhārā”ti vuccanti.",
  "atk-s0508a1:3125_9": "Tenāha uppajjanti ca te khandhā,",
  "atk-s0508a1:3125_10": "cavanti aparāparanti.",
  "atk-s0508a1:3125_11": "Te bhavapariyāyena saṅkhārapariyāyena ca vuttā pañcakkhandhā yathāpaccayaṃ aparāparaṃ uppajjanti,",
  "atk-s0508a1:3125_12": "uppannā ca jarāya paripīḷitā hutvā cavanti paribhijjantīti attho.",
  "atk-s0508a1:3125_13": "Etena “bhavo,",
  "atk-s0508a1:3125_14": "saṅkhārā”ti ca laddhavohārā pañcakkhandhā udayabbayasabhāvāti dasseti.",
  "atk-s0508a1:3125_15": "Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ viya saṅkhate ādīnavaṃ dosaṃ pageva",
  "atk-s0508a1:3125_16": "vipassanāpaññāya jānitvā aniccalakkhaṇehi diṭṭhā saṅkhārā dukkhānattā vibhūtatarā upaṭṭhahanti,",
  "atk-s0508a1:3125_17": "tenāha bhagavā –",
  "atk-s0508a1:3125_18": "“yadaniccaṃ taṃ dukkhaṃ,",
  "atk-s0508a1:3125_19": "yaṃ dukkhaṃ tadanattā”ti.",
  "atk-s0508a1:3126_0": "Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ viya agāraṃ sappaṭibhayā upaṭṭhahanti,",
  "atk-s0508a1:3126_1": "tasmā āha “bhavenamhi anatthiko”ti.",
  "atk-s0508a1:3126_2": "Evaṃ pana sabbaso bhavehi vinivattiyamānassa kāmesu apekkhāya lesopi na sambhavatiyeva,",
  "atk-s0508a1:3126_3": "tenāha “nissaṭo sabbakāmehī”ti,",
  "atk-s0508a1:3126_4": "amhīti yojanā.",
  "atk-s0508a1:3126_5": "Mānusehi viya dibbehipi kāmehi nivattitacittosmīti attho.",
  "atk-s0508a1:3126_6": "Patto me āsavakkhayoti yasmā evaṃ suparimajjitasaṅkhāro bhavesu suparidiṭṭhādīnavo kāmesu ca anāsattamānaso",
  "atk-s0508a1:3126_7": "tasmā sūlamatthake nisinnenāpi me mayā patto adhigato āsavakkhayo nibbānaṃ arahattañcāti.",
  "atk-s0508a1:3126_8": "Aññehi ca sabrahmacārīhi appattamānasehi tadadhigamāya ussāho karaṇīyoti bhikkhūnaṃ ovādamadāsi.",
  "atk-s0508a1:3127_0": "Uttarattheragāthāvaṇṇanā niṭṭhitā.",
  "atk-s0508a1:3128_0": "2. Piṇḍolabhāradvājattheragāthāvaṇṇanā",
  "atk-s0508a1:3129_0": "Nayidaṃ anayenātiādikā āyasmato piṇḍolabhāradvājattherassa gāthā.",
  "atk-s0508a1:3129_1": "Kā uppatti?",
  "atk-s0508a1:3129_2": "Ayaṃ kira padumuttarassa bhagavato kāle sīhayoniyaṃ nibbattitvā pabbataguhāyaṃ viharati.",
  "atk-s0508a1:3129_3": "Bhagavā tassa anuggahaṃ kātuṃ gocarāya pakkantakāle sayanaguhaṃ pavisitvā nirodhaṃ samāpajjitvā nisīdi.",
  "atk-s0508a1:3129_4": "Sīho gocaraṃ gahetvā nivatto guhādvāre bhagavantaṃ disvā haṭṭhatuṭṭho jalajathalajapupphehi pūjaṃ katvā",
  "atk-s0508a1:3129_5": "cittaṃ pasādento bhagavato ārakkhatthāya araññe vāḷamige apanetuṃ tīsu velāsu sīhanādaṃ nadanto buddhagatāya",
  "atk-s0508a1:3129_6": "satiyā aṭṭhāsi.",
  "atk-s0508a1:3129_7": "Yathā paṭhamadivasaṃ,",
  "atk-s0508a1:3129_8": "evaṃ sattāhaṃ pūjesi.",
  "atk-s0508a1:3129_9": "Bhagavā sattāhaccayena nirodhā vuṭṭhahitvā “vattissati imassa ettako upanissayo”ti tassa passantasseva ākāsaṃ pakkhanditvā vihārameva gato.",
  "atk-s0508a1:3129_10": "Sīho pālileyyakahatthī viya buddhaviyogadukkhaṃ adhivāsetuṃ asakkonto kālaṃ katvā haṃsavatīnagare mahābhogakule",
  "atk-s0508a1:3129_11": "nibbattitvā vayappatto nagaravāsīhi saddhiṃ vihāraṃ gato dhammadesanaṃ sutvā sattāhaṃ mahādānaṃ pavattetvā",
  "atk-s0508a1:3129_12": "yāvajīvaṃ puññāni katvā aparāparaṃ devamanussesu saṃsaranto amhākaṃ bhagavato kāle kosambiyaṃ rañño utenassa",
  "atk-s0508a1:3129_13": "purohitaputto hutvā nibbatti bhāradvājo nāma nāmena.",
  "atk-s0508a1:3129_14": "So vayappatto tayo vede uggahetvā pañca māṇavakasatāni mante vācento mahagghasabhāvena ananurūpācārattā",
  "atk-s0508a1:3129_15": "tehi pariccajjanto rājagahaṃ gantvā bhagavato bhikkhusaṅghassa ca lābhasakkāraṃ disvā sāsane pabbajitvā",
  "atk-s0508a1:3129_16": "bhojane amattaññū hutvā vicaranto satthārā upāyena mattaññutāya patiṭṭhāpito vipassanaṃ paṭṭhapetvā nacirasseva",
  "atk-s0508a1:3129_17": "chaḷabhiñño ahosi.",
  "atk-s0508a1:3129_18": "Tena vuttaṃ apadāne –",
  "atk-s0508a1:3130_0": "“Migaluddo pure āsiṃ, vipine vicaraṃ tadā;",
  "atk-s0508a1:3131_0": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a1:3132_0": "“Piyālaphalamādāya, buddhaseṭṭhassadāsahaṃ;",
  "atk-s0508a1:3133_0": "Puññakkhettassa vīrassa, pasanno sehi pāṇibhi.",
  "atk-s0508a1:3134_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:3135_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3136_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3137_0": "Chaḷabhiñño pana hutvā “bhagavato sammukhā yaṃ sāvakehi pattabbaṃ,",
  "atk-s0508a1:3137_1": "taṃ mayā patta”nti,",
  "atk-s0508a1:3137_2": "bhikkhusaṅghe ca “yassa magge vā phale vā kaṅkhā atthi,",
  "atk-s0508a1:3137_3": "so maṃ pucchatū”ti sīhanādaṃ nadi.",
  "atk-s0508a1:3137_4": "Tena taṃ bhagavā,",
  "atk-s0508a1:3137_5": "“etadaggaṃ,",
  "atk-s0508a1:3137_6": "bhikkhave,",
  "atk-s0508a1:3137_7": "mama sāvakānaṃ bhikkhūnaṃ sīhanādikānaṃ yadidaṃ piṇḍolabhāradvājo”ti etadagge ṭhapesi.",
  "atk-s0508a1:3137_8": "So ekadivasaṃ attano santikaṃ upagataṃ gihikāle sahāyabhūtaṃ macchariṃ micchādiṭṭhibrāhmaṇaṃ anukampamāno",
  "atk-s0508a1:3137_9": "tassa dānakathaṃ kathetvā tena ca “ayaṃ mama dhanaṃ vināsetukāmo”ti bhakuṭiṃ katvāpi “tuyhaṃ ekabhattaṃ",
  "atk-s0508a1:3137_10": "demī”ti vutte,",
  "atk-s0508a1:3137_11": "“taṃ saṅghassa dehi mā mayha”nti saṅghassa pariṇāmesi.",
  "atk-s0508a1:3137_12": "Puna brāhmaṇena “ayaṃ maṃ bahūnaṃ dāpetukāmo”ti appaccaye pakāsite dutiyadivasaṃ dhammasenāpatinā saṅghagatāya",
  "atk-s0508a1:3137_13": "dakkhiṇāya mahapphalabhāvappakāsanena taṃ pasādetvā,",
  "atk-s0508a1:3137_14": "“ayaṃ brāhmaṇo ‘āhāragedhena maṃ dāne nīyojesī’ti maññati,",
  "atk-s0508a1:3137_15": "āhārassa pana mayā sabbaso pariññātabhāvaṃ na jānāti,",
  "atk-s0508a1:3137_16": "handa naṃ jānāpemī”ti –",
  "atk-s0508a1:3138_0": "123.",
  "atk-s0508a1:3139_0": "“Nayidaṃ anayena jīvitaṃ, nāhāro hadayassa santiko;",
  "atk-s0508a1:3140_0": "Āhāraṭṭhitiko samussayo, iti disvāna carāmi esanaṃ.",
  "atk-s0508a1:3141_0": "124.",
  "atk-s0508a1:3142_0": "“Paṅkoti hi naṃ avedayuṃ, yāyaṃ vandanapūjanā kulesu;",
  "atk-s0508a1:3143_0": "Sukhumaṃ sallaṃ durubbahaṃ, sakkāro kāpurisena dujjaho”ti. –",
  "atk-s0508a1:3144_0": "Gāthādvayaṃ abhāsi.",
  "atk-s0508a1:3145_0": "Tattha nayidaṃ anayena jīvitanti idaṃ mama jīvitaṃ anayena añāyena veḷudānapupphadānādianesanāya na hoti jīvitanikantiyā abhāvato.",
  "atk-s0508a1:3145_1": "Nāhāro hadayassa santikoti āhāro ca āhariyamāno maggaphalañāṇaṃ viya hadayassa cittassa santikaro na hoti,",
  "atk-s0508a1:3145_2": "kevalaṃ pana sajjukaṃ khudāpaṭighātamattaṃ karotīti adhippāyo.",
  "atk-s0508a1:3145_3": "Atha vā nāhāro hadayassa santikoti āhāro rasataṇhāvatthu me hadayassa santiko āsatto na hoti rasataṇhāya eva abhāvato.",
  "atk-s0508a1:3145_4": "“Santike”tipi paṭhanti.",
  "atk-s0508a1:3145_5": "Yo hi āhāragiddho lābhasakkārappasuto vicarati,",
  "atk-s0508a1:3145_6": "tassa āhāro hadayassa santike nāma abhiṇhaṃ manasikātabbato.",
  "atk-s0508a1:3145_7": "Yo pana pariññātāhāro,",
  "atk-s0508a1:3145_8": "so tattha pahīnacchandarāgo,",
  "atk-s0508a1:3145_9": "na tassāhāro hadayassa santike nāma –",
  "atk-s0508a1:3145_10": "“kathaṃ nu kho labheyya”ntiādimanasikaraṇasseva abhāvato.",
  "atk-s0508a1:3145_11": "Yadi hi jīvitanikanti āhārarasataṇhā ca natthi,",
  "atk-s0508a1:3145_12": "atha kasmā piṇḍāya carasīti anuyogaṃ manasi katvā āha “āhāraṭṭhitiko samussayo,",
  "atk-s0508a1:3145_13": "iti disvāna carāmi esana”nti.",
  "atk-s0508a1:3145_14": "Āhāro bhojanaṃ ṭhiti ṭhānaṃ paccayo etassāti āhāraṭṭhitiko.",
  "atk-s0508a1:3145_15": "“Āhārapaṭibaddhavuttiko samussayo kāyo”iti disvāna evaṃ ñatvā imamatthaṃ buddhiyaṃ ṭhapetvā carāmi esanaṃ,",
  "atk-s0508a1:3145_16": "bhikkhāpariyesanaṃ karomīti attho.",
  "atk-s0508a1:3146_0": "Paccayanimittaṃ kulāni upasaṅkamanto tattha vandanapūjanāhi lābhasakkārehi ca bajjhatīti evaṃ mādisesu",
  "atk-s0508a1:3146_1": "na cintetabbanti dassento “paṅko”tigāthaṃ abhāsi.",
  "atk-s0508a1:3146_2": "Tassattho –",
  "atk-s0508a1:3146_3": "yā ayaṃ paccayanimittaṃ upagatānaṃ pabbajitānaṃ kulesu gehavāsīsu pavattissati guṇasambhāvanā pūjanā ca,",
  "atk-s0508a1:3146_4": "yasmā taṃ abhāvitattānaṃ osīdāpanaṭṭhena malīnabhāvakaraṇena ca paṅko kaddamoti buddhādayo avedayuṃ abbhaññāsuṃ pavedesuṃ vā,",
  "atk-s0508a1:3146_5": "tasmā sā sappurisānaṃ bandhāya na hoti sakkārāsāya pageva pahīnattā.",
  "atk-s0508a1:3146_6": "Asappurisassa pana sakkārāsā duviññeyyasabhāvatāya pīḷājananato anto tudanato uddharituṃ asakkuṇeyyato ca sukhumaṃ sallaṃ durubbahaṃ.",
  "atk-s0508a1:3146_7": "Tato eva tena sakkāro kāpurisena dujjaho durubbaheyyo tassa pahānapaṭipattiyā appaṭipajjanato,",
  "atk-s0508a1:3146_8": "sakkārāsāpahānena pahīno hotīti.",
  "atk-s0508a1:3146_9": "Taṃ sutvā brāhmaṇo there abhippasanno ahosi.",
  "atk-s0508a1:3147_0": "Piṇḍolabhāradvājattheragāthāvaṇṇanā niṭṭhitā.",
  "atk-s0508a1:3148_0": "3. Valliyattheragāthāvaṇṇanā",
  "atk-s0508a1:3149_0": "Makkaṭo pañcadvārāyantiādikā āyasmato valliyattherassa gāthā.",
  "atk-s0508a1:3149_1": "Kā uppatti?",
  "atk-s0508a1:3149_2": "Ayampi purimabuddhesu katādhikāro tattha tattha bhave puññāni upacinanto ito ekatiṃse kappe kulagehe",
  "atk-s0508a1:3149_3": "nibbattitvā viññutaṃ patto ekadivasaṃ kenacideva karaṇīyena araññaṃ gato tattha nāradaṃ nāma paccekasambuddhaṃ",
  "atk-s0508a1:3149_4": "rukkhamūle vasantaṃ disvā pasannamānaso naḷehi sālaṃ katvā tiṇehi chādetvā adāsi.",
  "atk-s0508a1:3149_5": "Caṅkamanaṭṭhānañcassa sodhetvā vālukā okiritvā adāsi.",
  "atk-s0508a1:3149_6": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇamahāsālassa putto hutvā nibbatti,",
  "atk-s0508a1:3149_7": "valliyotissa nāmaṃ ahosi.",
  "atk-s0508a1:3149_8": "So vayappatto yobbanamanuppatto indriyavasiko hutvā vicaranto kalyāṇamittasaṃsaggena bhagavantaṃ upasaṅkamitvā",
  "atk-s0508a1:3149_9": "dhammaṃ sutvā paṭiladdhasaddho pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:3149_10": "Tena vuttaṃ apadāne –",
  "atk-s0508a1:3150_0": "“Himavantassāvidūre, hārito nāma pabbato;",
  "atk-s0508a1:3151_0": "Sayambhū nārado nāma, rukkhamūle vasī tadā.",
  "atk-s0508a1:3152_0": "“Naḷāgāraṃ karitvāna, tiṇena chādayiṃ ahaṃ;",
  "atk-s0508a1:3153_0": "Caṅkamaṃ sodhayitvāna, sayambhussa adāsahaṃ.",
  "atk-s0508a1:3154_0": "“Tena kammena sukatena, cetanāpaṇidhīhi ca;",
  "atk-s0508a1:3155_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3156_0": "“Tattha me sukataṃ byamhaṃ, naḷakuṭikanimmitaṃ;",
  "atk-s0508a1:3157_0": "Saṭṭhiyojanamubbedhaṃ, tiṃsayojanavitthataṃ.",
  "atk-s0508a1:3158_0": "“Catuddasesu kappesu, devaloke ramiṃ ahaṃ;",
  "atk-s0508a1:3159_0": "Ekasattatikkhattuñca, devarajjamakārayiṃ.",
  "atk-s0508a1:3160_0": "“Catuttiṃsatikkhattuñca, cakkavattī ahosahaṃ;",
  "atk-s0508a1:3161_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3162_0": "“Dhammapāsādamāruyha, sabbākāravarūpamaṃ;",
  "atk-s0508a1:3163_0": "Yadicchakāhaṃ vihare, sakyaputtassa sāsane.",
  "atk-s0508a1:3164_0": "“Ekatiṃse ito kappe, yaṃ kammamakariṃ tadā;",
  "atk-s0508a1:3165_0": "Duggatiṃ nābhijānāmi, naḷakuṭiyidaṃ phalaṃ.",
  "atk-s0508a1:3166_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3167_0": "Arahattaṃ pana patvā puthujjanakāle attano cittassa rūpādiārammaṇesu yathākāmappavattiyā,",
  "atk-s0508a1:3167_1": "idāni ariyamaggena niggahitabhāvassa ca vibhāvanena aññaṃ byākaronto –",
  "atk-s0508a1:3168_0": "125.",
  "atk-s0508a1:3169_0": "“Makkaṭo pañcadvārāyaṃ, kuṭikāyaṃ pasakkiya;",
  "atk-s0508a1:3170_0": "Dvārena anupariyeti, ghaṭṭayanto muhuṃ muhuṃ.",
  "atk-s0508a1:3171_0": "126.",
  "atk-s0508a1:3172_0": "“Tiṭṭha makkaṭa mā dhāvi, na hi te taṃ yathā pure;",
  "atk-s0508a1:3173_0": "Niggahītosi paññāya, neva dūraṃ gamissasī”ti. – gāthādvayaṃ abhāsi;",
  "atk-s0508a1:3174_0": "Tattha ghaṭṭayantoti attano lolabhāvena rukkhassa aññaṃ sākhaṃ muñcitvā aññassa gahaṇena anekavāraṃ tattha",
  "atk-s0508a1:3174_1": "rukkhaṃ cālento phalūpabhogamakkaṭo viya tena tena cakkhādidvārena rūpādiārammaṇesu aññaṃ muñcitvā aññaṃ",
  "atk-s0508a1:3174_2": "gaṇhanto cittasantānassa samādānavasena niccalaṃ ṭhātuṃ appadānena abhikkhaṇaṃ ghaṭṭayanto cālento tasmiṃyeva",
  "atk-s0508a1:3174_3": "rūpādiārammaṇe anuparivattati yathākāmaṃ vicarati.",
  "atk-s0508a1:3174_4": "Vattamānasamīpatāya cettha vattamānavacanaṃ.",
  "atk-s0508a1:3174_5": "Evaṃ anupariyanto ca tiṭṭha, makkaṭa,",
  "atk-s0508a1:3174_6": "mā dhāvi tvaṃ,",
  "atk-s0508a1:3174_7": "cittamakkaṭa,",
  "atk-s0508a1:3174_8": "idāni tiṭṭha mā dhāvi,",
  "atk-s0508a1:3174_9": "ito paṭṭhāya te dhāvituṃ na sakkā,",
  "atk-s0508a1:3174_10": "tasmā na hi te taṃ yathā pūre yasmā taṃ attabhāvagehaṃ pubbe viya na te sevitaṃ pihitadvārabhāvato,",
  "atk-s0508a1:3174_11": "kiñca niggahītosi paññāya sayañca idāni maggapaññāya kilesābhisaṅkhārasaṅkhātānaṃ pādānaṃ chedanena accantikaṃ niggahaṃ pattosi,",
  "atk-s0508a1:3174_12": "tasmā neva dūraṃ gamissasi ito attabhāvato dūraṃ dutiyādiattabhāvaṃ neva gamissasi yāvacarimakacittaṃ eva te gamananti dasseti.",
  "atk-s0508a1:3174_13": "“Neto dūra”ntipi pāṭho,",
  "atk-s0508a1:3174_14": "so evattho.",
  "atk-s0508a1:3175_0": "Valliyattheragāthāvaṇṇanā niṭṭhitā.",
  "atk-s0508a1:3176_0": "4. Gaṅgātīriyattheragāthāvaṇṇanā",
  "atk-s0508a1:3177_0": "Tiṇṇaṃ me tālapattānantiādikā āyasmato gaṅgātīriyattherassa gāthā.",
  "atk-s0508a1:3177_1": "Kā uppatti?",
  "atk-s0508a1:3177_2": "Ayaṃ kira padumuttarassa bhagavato kāle kulagehe nibbattitvā viññutaṃ patto sāsane abhippasanno hutvā bhikkhusaṅghassa pānīyamadāsi.",
  "atk-s0508a1:3177_3": "So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:3177_4": "sāvatthiyaṃ aññatarassa gahapatissa putto hutvā nibbatti,",
  "atk-s0508a1:3177_5": "“datto”tissa nāmaṃ ahosi.",
  "atk-s0508a1:3177_6": "So vayappatto gharāvāsaṃ vasanto agamanīyaṭṭhānabhāvaṃ ajānitvā vītikkamaṃ katvā puna agamanīyaṭṭhānabhāvaṃ",
  "atk-s0508a1:3177_7": "ñatvā saṃvegajāto pabbajitvā taṃ kammaṃ jigucchitvā lūkhapaṭipattiṃ anutiṭṭhanto paṃsukūlacīvaraṃ chavasittasadisaṃ",
  "atk-s0508a1:3177_8": "mattikāpattañca gahetvā gaṅgātīre tīhi tālapattehi kuṭikaṃ katvā vihāsi,",
  "atk-s0508a1:3177_9": "tenevassa gaṅgātīriyoti samaññā ahosi.",
  "atk-s0508a1:3177_10": "So “arahattaṃ appatvā na kenaci sallapissāmī”ti cittaṃ adhiṭṭhāya paṭhamaṃ saṃvaccharaṃ tuṇhībhūto vacībhedaṃ akarontova vihāsi.",
  "atk-s0508a1:3177_11": "Dutiye saṃvacchare gocaragāme aññatarāya itthiyā “mūgo nu kho no”ti vīmaṃsitukāmāya patte khīraṃ āsiñcantiyā hatthavihāre katepi okirite, “alaṃ,",
  "atk-s0508a1:3177_12": "bhaginī”ti vācaṃ nicchari.",
  "atk-s0508a1:3177_13": "Tatiye pana saṃvacchare antaravasseva ghaṭayanto vāyamanto arahattaṃ pāpuṇi,",
  "atk-s0508a1:3177_14": "tena vuttaṃ apadāne –",
  "atk-s0508a1:3178_0": "“Padumuttarabuddhassa, bhikkhusaṅghe anuttare;",
  "atk-s0508a1:3179_0": "Pasannacitto sumano, pānīghaṭamapūrayiṃ.",
  "atk-s0508a1:3180_0": "“Pabbatagge dumagge vā, ākāse vātha bhūmiyaṃ;",
  "atk-s0508a1:3181_0": "Yadā pānīyamicchāmi, khippaṃ nibbattate mama.",
  "atk-s0508a1:3182_0": "“Satasahassito kappe, yaṃ dānamadadiṃ tadā;",
  "atk-s0508a1:3183_0": "Duggatiṃ nābhijānāmi, dakadānassidaṃ phalaṃ.",
  "atk-s0508a1:3184_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3185_0": "Arahā pana hutvā attano pubbabhāgapaṭipattiyā vibhāvanamukhena aññaṃ byākaronto –",
  "atk-s0508a1:3186_0": "127.",
  "atk-s0508a1:3187_0": "“Tiṇṇaṃ me tālapattānaṃ, gaṅgātīre kuṭī katā;",
  "atk-s0508a1:3188_0": "Chavasittova me patto, paṃsukūlañca cīvaraṃ.",
  "atk-s0508a1:3189_0": "128.",
  "atk-s0508a1:3190_0": "“Dvinnaṃ antaravassānaṃ, ekā vācā me bhāsitā;",
  "atk-s0508a1:3191_0": "Tatiye antaravassamhi, tamokhandho padālito”ti. – gāthādvayaṃ abhāsi;",
  "atk-s0508a1:3192_0": "Tattha tiṇṇaṃ me tālapattānaṃ,",
  "atk-s0508a1:3192_1": "gaṅgātīre kuṭī katāti tālarukkhato pahitehi tīhi tālapaṇṇehi mayhaṃ vassanapariharaṇatthaṃ gaṅgāya nadiyā tīre kuṭikā katā.",
  "atk-s0508a1:3192_2": "Tena attano senāsanasantosaṃ dasseti.",
  "atk-s0508a1:3192_3": "Vuttañhi dhammasenāpatinā –",
  "atk-s0508a1:3193_0": "“Pallaṅkena nisinnassa, jaṇṇuke nābhivassati;",
  "atk-s0508a1:3194_0": "Alaṃ phāsuvihārāya, pahitattassa bhikkhuno”ti. ;",
  "atk-s0508a1:3195_0": "“Tālapattīna”ntipi pāṭho,",
  "atk-s0508a1:3195_1": "so evattho.",
  "atk-s0508a1:3195_2": "Chavasittova me pattoti mayhaṃ patto chavasittasadiso,",
  "atk-s0508a1:3195_3": "matānaṃ khīrasecanakuṇḍasadisoti attho.",
  "atk-s0508a1:3195_4": "Paṃsukūlañca cīvaranti cīvarañca me antaramaggasusānādīsu chaḍḍitanantakehi kataṃ paṃsukūlaṃ.",
  "atk-s0508a1:3195_5": "Padadvayena parikkhārasantosaṃ dasseti.",
  "atk-s0508a1:3196_0": "Dvinnaṃ antaravassānanti dvīsu antaravassesu pabbajitato arahattamappattasaṃvaccharesu.",
  "atk-s0508a1:3196_1": "Ekā vācā me bhāsitāti ekā, “alaṃ,",
  "atk-s0508a1:3196_2": "bhaginī”ti khīrapaṭikkhepavācā eva mayā vuttā,",
  "atk-s0508a1:3196_3": "añño tattha vacībhedo nāhosi.",
  "atk-s0508a1:3196_4": "Tena ukkaṃsagataṃ kāyavacīsaṃyamaṃ dasseti.",
  "atk-s0508a1:3196_5": "Tatiye antaravassamhīti tatiyassa saṃvaccharassa abbhantare,",
  "atk-s0508a1:3196_6": "tasmiṃ aparipuṇṇeyeva.",
  "atk-s0508a1:3196_7": "Tamokhandho padālitoti aggamaggena tamokhandho bhinno,",
  "atk-s0508a1:3196_8": "avijjānusayo samucchinnoti attho.",
  "atk-s0508a1:3196_9": "Tena tadekaṭṭhatāya sabbakilesānaṃ anavasesappahānaṃ vadati.",
  "atk-s0508a1:3197_0": "Gaṅgātīriyattheragāthāvaṇṇanā niṭṭhitā.",
  "atk-s0508a1:3198_0": "5. Ajinattheragāthāvaṇṇanā",
  "atk-s0508a1:3199_0": "Api ce hoti tevijjotiādikā āyasmato ajinattherassa gāthā.",
  "atk-s0508a1:3199_1": "Kā uppatti?",
  "atk-s0508a1:3199_2": "Ayampi purimabuddhesu katādhikāro tattha tattha bhave puññāni upacinanto buddhasuññe loke kulagehe nibbattitvā",
  "atk-s0508a1:3199_3": "viññutaṃ patto kenacideva karaṇīyena araññaṃ gato tattha sucintitaṃ nāma paccekasambuddhaṃ ābādhena pīḷitaṃ",
  "atk-s0508a1:3199_4": "nisinnaṃ disvā upasaṅkamitvā vanditvā bhesajjatthāya pasannamānaso ghatamaṇḍaṃ adāsi.",
  "atk-s0508a1:3199_5": "So tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:3199_6": "sāvatthiyaṃ aññatarassa daliddabrāhmaṇassa gehe paṭisandhiṃ gaṇhi.",
  "atk-s0508a1:3199_7": "Taṃ vijāyanakāle ajinacammena sampaṭicchiṃsu.",
  "atk-s0508a1:3199_8": "Tenassa ajinotveva nāmaṃ akaṃsu.",
  "atk-s0508a1:3199_9": "So bhogasaṃvattaniyassa kammassa akatattā daliddakule nibbatto vayappattopi appannapānabhojano hutvā",
  "atk-s0508a1:3199_10": "vicaranto jetavanapaṭiggahaṇe buddhānubhāvaṃ disvā paṭiladdhasaddho pabbajitvā vipassanāya kammaṃ karonto",
  "atk-s0508a1:3199_11": "nacirasseva chaḷabhiñño ahosi.",
  "atk-s0508a1:3199_12": "Tena vuttaṃ apadāne –",
  "atk-s0508a1:3200_0": "“Sucintitaṃ bhagavantaṃ, lokajeṭṭhaṃ narāsabhaṃ;",
  "atk-s0508a1:3201_0": "Upaviṭṭhaṃ mahāraññaṃ, vātābādhena pīḷitaṃ.",
  "atk-s0508a1:3202_0": "“Disvā cittaṃ pasādetvā, ghatamaṇḍamupānayiṃ;",
  "atk-s0508a1:3203_0": "Katattā ācitattā ca, gaṅgā bhāgīrathī ayaṃ.",
  "atk-s0508a1:3204_0": "“Mahāsamuddā cattāro, ghataṃ sampajjare mama;",
  "atk-s0508a1:3205_0": "Ayañca pathavī ghorā, appamāṇā asaṅkhiyā.",
  "atk-s0508a1:3206_0": "“Mama saṅkappamaññāya, bhavate madhusakkarā;",
  "atk-s0508a1:3207_0": "Cātuddīpā ime rukkhā, pādapā dharaṇīruhā.",
  "atk-s0508a1:3208_0": "“Mama saṅkappamaññāya, kapparukkhā bhavanti te;",
  "atk-s0508a1:3209_0": "Paññāsakkhattuṃ devindo, devarajjamakārayiṃ.",
  "atk-s0508a1:3210_0": "“Ekapaññāsakkhattuñca, cakkavattī ahosahaṃ;",
  "atk-s0508a1:3211_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3212_0": "“Catunnavutito kappe, yaṃ dānamadadiṃ tadā;",
  "atk-s0508a1:3213_0": "Duggatiṃ nābhijānāmi, ghatamaṇḍassidaṃ phalaṃ.",
  "atk-s0508a1:3214_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3215_0": "Arahattaṃ pana patvāpi purimakammanissandena appalābhī appaññātova ahosi.",
  "atk-s0508a1:3215_1": "Uddesabhattasalākabhattānipi lāmakāneva pāpuṇanti.",
  "atk-s0508a1:3215_2": "Kammaphaleneva ca naṃ puthujjanā bhikkhū sāmaṇerā ca “appaññāto”ti avamaññanti.",
  "atk-s0508a1:3215_3": "Thero te bhikkhū saṃvejento –",
  "atk-s0508a1:3216_0": "129.",
  "atk-s0508a1:3217_0": "“Api ce hoti tevijjo, maccuhāyī anāsavo;",
  "atk-s0508a1:3218_0": "Appaññātoti naṃ bālā, avajānanti ajānatā.",
  "atk-s0508a1:3219_0": "130.",
  "atk-s0508a1:3220_0": "“Yo ca kho annapānassa, lābhī hotīdha puggalo;",
  "atk-s0508a1:3221_0": "Pāpadhammopi ce hoti, so nesaṃ hoti sakkato”ti. –",
  "atk-s0508a1:3222_0": "Gāthādvayaṃ abhāsi.",
  "atk-s0508a1:3223_0": "Tattha apīti sambhāvane nipāto.",
  "atk-s0508a1:3223_1": "Ceti parikappane.",
  "atk-s0508a1:3223_2": "Hotīti bhavati.",
  "atk-s0508a1:3223_3": "Tisso vijjā etassāti tevijjo.",
  "atk-s0508a1:3223_4": "Maccuṃ pajahatīti maccuhāyī.",
  "atk-s0508a1:3223_5": "Kāmāsavādīnaṃ abhāvena anāsavo.",
  "atk-s0508a1:3223_6": "Idaṃ vuttaṃ hoti –",
  "atk-s0508a1:3223_7": "dibbacakkhuñāṇaṃ pubbenivāsañāṇaṃ āsavakkhayañāṇanti imāsaṃ tissannaṃ vijjānaṃ adhigatattā tevijjo tato",
  "atk-s0508a1:3223_8": "eva sabbaso kāmāsavādīnaṃ parikkhīṇattā anāsavo āyatiṃ punabbhavassa aggahaṇato maraṇābhāvena maccuhāyī",
  "atk-s0508a1:3223_9": "yadipi hoti,",
  "atk-s0508a1:3223_10": "evaṃ santepi appaññātoti naṃ bālā avajānanti yassatthāya kulaputtā sammadeva agārasmā anagāriyaṃ pabbajanti,",
  "atk-s0508a1:3223_11": "taṃ sadatthaṃ anupāpuṇitvā ṭhitampi naṃ uttamaṃ purisaṃ “dhutavādo bahussuto dhammakathiko”ti uppannalābhassa",
  "atk-s0508a1:3223_12": "abhāvato “na paññāto na pākaṭo”ti bālā dummedhapuggalā avajānanti, kasmā?",
  "atk-s0508a1:3223_13": "Ajānatā ajānanakāraṇā guṇānaṃ ajānanameva tattha kāraṇanti dasseti.",
  "atk-s0508a1:3224_0": "Yathā ca guṇānaṃ ajānanato bālā lābhagarutāya sambhāvanīyampi avajānanti,",
  "atk-s0508a1:3224_1": "evaṃ guṇānaṃ ajānanato lābhagarutāya evaṃ avajānitabbampi sambhāventīti dassento dutiyaṃ gāthaṃ āha.",
  "atk-s0508a1:3224_2": "Tattha yoti aniyamavacanaṃ. Ca-",
  "atk-s0508a1:3224_3": "saddo byatireke,",
  "atk-s0508a1:3224_4": "tena yathāvuttapuggalato imassa puggalassa vuccamānaṃyeva visesaṃ janeti.",
  "atk-s0508a1:3224_5": "Khoti avadhāraṇe.",
  "atk-s0508a1:3224_6": "Annapānassāti nidassanamattaṃ.",
  "atk-s0508a1:3224_7": "Lābhīti lābhavā.",
  "atk-s0508a1:3224_8": "Idhāti imasmiṃ loke.",
  "atk-s0508a1:3224_9": "Jarāmaraṇehi tassa tassa sattāvāsassa pūraṇato galanato ca puggalo.",
  "atk-s0508a1:3224_10": "Pāpadhammoti lāmakadhammo.",
  "atk-s0508a1:3224_11": "Ayañhettha attho –",
  "atk-s0508a1:3224_12": "yo pana puggalo cīvarādipaccayamattasseva lābhī hoti,",
  "atk-s0508a1:3224_13": "na jhānādīnaṃ,",
  "atk-s0508a1:3224_14": "so pāpicchatāya dussīlabhāvena hīnadhammopi samāno idha imasmiṃ loke bālānaṃ lābhagarutāya sakkato garukato hotīti.",
  "atk-s0508a1:3225_0": "Ajinattheragāthāvaṇṇanā niṭṭhitā.",
  "atk-s0508a1:3226_0": "6. Meḷajinattheragāthāvaṇṇanā",
  "atk-s0508a1:3227_0": "Yadāhaṃ dhammamassosintiādikā āyasmato meḷajinattherassa gāthā.",
  "atk-s0508a1:3227_1": "Kā uppatti?",
  "atk-s0508a1:3227_2": "Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle kulagehe",
  "atk-s0508a1:3227_3": "nibbattitvā viññutaṃ patto ekadivasaṃ bhagavantaṃ piṇḍāya gacchantaṃ disvā pasannamānaso madhuraṃ āmodaphalaṃ adāsi.",
  "atk-s0508a1:3227_4": "So tena puññakammena devamanussesu saṃsaranto imasmiṃ buddhuppāde bārāṇasiyaṃ khattiyakule nibbattitvā",
  "atk-s0508a1:3227_5": "meḷajinoti laddhanāmo vijjāsippesu nipphattiṃ gato paṇḍito byatto disāsu pākaṭo ahosi.",
  "atk-s0508a1:3227_6": "So bhagavati bārāṇasiyaṃ isipatane viharante vihāraṃ gantvā satthāraṃ upasaṅkamitvā dhammaṃ sutvā paṭiladdhasaddho",
  "atk-s0508a1:3227_7": "pabbajitvā vipassanaṃ paṭṭhapetvā tadaheva arahattaṃ pāpuṇi.",
  "atk-s0508a1:3227_8": "Tena vuttaṃ apadāne –",
  "atk-s0508a1:3228_0": "“Sahassaraṃsī bhagavā, sayambhū aparājito;",
  "atk-s0508a1:3229_0": "Vivekā vuṭṭhahitvāna, gocarāyābhinikkhami.",
  "atk-s0508a1:3230_0": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:3231_0": "Pasannacitto sumano, avaṭaṃ adadiṃ phalaṃ.",
  "atk-s0508a1:3232_0": "“Catunnavutito kappe, yaṃ phalaṃ adadiṃ tadā;",
  "atk-s0508a1:3233_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3234_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3235_0": "Arahattaṃ pana patvā aparabhāge bhikkhūhi, “āvuso,",
  "atk-s0508a1:3235_1": "kiṃ tayā uttarimanussadhammo adhigato”ti puṭṭho sīhanādaṃ nadanto –",
  "atk-s0508a1:3236_0": "131.",
  "atk-s0508a1:3237_0": "“Yadāhaṃ dhammamassosiṃ, bhāsamānassa satthuno;",
  "atk-s0508a1:3238_0": "Na kaṅkhamabhijānāmi, sabbaññū aparājite.",
  "atk-s0508a1:3239_0": "132.",
  "atk-s0508a1:3240_0": "“Satthavāhe mahāvīre, sārathīnaṃ varuttame;",
  "atk-s0508a1:3241_0": "Magge paṭipadāyaṃ vā, kaṅkhā mayhaṃ na vijjatī”ti. – gāthādvayaṃ abhāsi;",
  "atk-s0508a1:3242_0": "Tattha yadāti yasmiṃ kāle.",
  "atk-s0508a1:3242_1": "Ahanti attānaṃ niddisati.",
  "atk-s0508a1:3242_2": "Dhammanti catusaccadhammaṃ.",
  "atk-s0508a1:3242_3": "Assosinti suṇiṃ.",
  "atk-s0508a1:3242_4": "Satthunoti diṭṭhadhammikādiatthehi veneyyānaṃ sāsanaṭṭhena satthuno.",
  "atk-s0508a1:3242_5": "Kaṅkhanti saṃsayaṃ.",
  "atk-s0508a1:3242_6": "Saṅkhatamasaṅkhatañca anavasesato jānanaṭṭhena sabbaññū.",
  "atk-s0508a1:3242_7": "Kutocipi parājitā bhāvena aparājite.",
  "atk-s0508a1:3242_8": "Veneyyasattānaṃ saṃsārakantārato nibbānaṃ paṭivāhanaṭṭhena satthavāhe.",
  "atk-s0508a1:3242_9": "Idaṃ vuttaṃ hoti –",
  "atk-s0508a1:3242_10": "yato pabhuti ahaṃ satthuno dhammaṃ desentassa catusaccadhammaṃ assosiṃ sotadvārānusārena upadhāresiṃ upalabhiṃ,",
  "atk-s0508a1:3242_11": "tato paṭṭhāya anavasesasaṅkhatāsaṅkhatasammutidhammānaṃ sayambhūñāṇena jānanato sabbaññū anāvaraṇadassāvimhi,",
  "atk-s0508a1:3242_12": "pañcannampi mārānaṃ abhibhavanato tehi aparājitattā sadevake loke appaṭihatadhammacakkattā ca aparājite,",
  "atk-s0508a1:3242_13": "veneyyasattānaṃ lobhakantārādito vāhanaṭṭhena satthavāhe,",
  "atk-s0508a1:3242_14": "mahāvikkantatāya mahāvīre,",
  "atk-s0508a1:3242_15": "aññehi duddamānaṃ purisadammānaṃ saraṇato accantikena damathena damanato sārathīnaṃ pavarabhūte uttame sammāsambuddhe,",
  "atk-s0508a1:3242_16": "“buddho nu kho no nu kho”ti kaṅkhaṃ nābhijānāmi aparappaccayabhāvato.",
  "atk-s0508a1:3242_17": "Tathārūpe desite ariyamagge tadupādāyabhūtāya ca sīlādipaṭipadāya “niyyāniko nu kho na nu kho”ti kaṅkhā vicikicchā na vijjati natthīti.",
  "atk-s0508a1:3242_18": "Ettha ca ariyadhamme saṃsayābhāvakathanena ariyasaṅghepi saṃsayābhāvo kathitoyevāti daṭṭhabbaṃ tattha patiṭṭhitassa anaññathābhāvatoti.",
  "atk-s0508a1:3243_0": "Meḷajinattheragāthāvaṇṇanā niṭṭhitā.",
  "atk-s0508a1:3244_0": "7. Rādhattheragāthāvaṇṇanā",
  "atk-s0508a1:3245_0": "Yathā agāraṃ ducchannantiādikā āyasmato rādhattherassa gāthā.",
  "atk-s0508a1:3245_1": "Kā uppatti?",
  "atk-s0508a1:3245_2": "Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patto vihāraṃ gantvā",
  "atk-s0508a1:3245_3": "satthāraṃ upasaṅkamitvā vanditvā ekamantaṃ nisinno satthārā ekaṃ bhikkhuṃ paṭibhāneyyakānaṃ aggaṭṭhāne",
  "atk-s0508a1:3245_4": "ṭhapiyamānaṃ disvā sayaṃ taṃ ṭhānantaraṃ patthetvā mahādānaṃ pavattesi.",
  "atk-s0508a1:3245_5": "Satthu uḷārañca pūjaṃ akāsi.",
  "atk-s0508a1:3245_6": "So evaṃ katapaṇidhāno tato cuto tattha tattha bhave puññāni upacinanto vipassissa bhagavato kāle kulagehe",
  "atk-s0508a1:3245_7": "nibbattitvā viññutaṃ patto ekadivasaṃ satthāraṃ piṇḍāya gacchantaṃ disvā pasannamānaso madhurāni ambaphalānī adāsi.",
  "atk-s0508a1:3245_8": "So tena puññakammena devaloke nibbattitvā aparāparaṃ puññāni katvā devamanussesu saṃsaranto amhākaṃ bhagavato",
  "atk-s0508a1:3245_9": "kāle rājagahe brāhmaṇakule nibbattitvā rādhoti laddhanāmo vayappatto hutvā gharāvāsaṃ vasanto mahallakakāle",
  "atk-s0508a1:3245_10": "puttadārehi apasādito,",
  "atk-s0508a1:3245_11": "“kiṃ me gharāvāsena,",
  "atk-s0508a1:3245_12": "pabbajissāmī”ti vihāraṃ gantvā there bhikkhū upasaṅkamitvā pabbajjaṃ yācitvā tehi “ayaṃ brāhmaṇo jiṇṇo",
  "atk-s0508a1:3245_13": "na sakkoti vattapaṭivattaṃ pūretu”nti paṭikkhitto satthu santikaṃ gantvā attano ajjhāsayaṃ pavedetvā",
  "atk-s0508a1:3245_14": "satthārā upanissayasampattiṃ oloketvā āṇattena dhammasenāpatinā pabbājito vipassanaṃ paṭṭhapetvā nacirasseva",
  "atk-s0508a1:3245_15": "arahattaṃ pāpuṇi.",
  "atk-s0508a1:3245_16": "Tena vuttaṃ apadāne –",
  "atk-s0508a1:3246_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:3247_0": "Rathiyaṃ paṭipajjantaṃ, pādaphalaṃ adāsahaṃ.",
  "atk-s0508a1:3248_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:3249_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3250_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3251_0": "Arahattaṃ pana patvā satthu santikāvacaro hutvā vicaranto satthu dhammadesanāpaṭibhānassa paccayabhūtānaṃ paṭibhānajānanakānaṃ aggo jāto.",
  "atk-s0508a1:3251_1": "Therassa hi diṭṭhisamudācārañca āgamma dasabalassa navanavā dhammadesanā paṭibhāti.",
  "atk-s0508a1:3251_2": "Tenāha bhagavā –",
  "atk-s0508a1:3251_3": "“etadaggaṃ,",
  "atk-s0508a1:3251_4": "bhikkhave,",
  "atk-s0508a1:3251_5": "mama sāvakānaṃ bhikkhūnaṃ paṭibhāneyyakānaṃ yadidaṃ rādho”ti.",
  "atk-s0508a1:3251_6": "So ekadivasaṃ “ime sattā abhāvanāya rāgena abhibhuyyanti,",
  "atk-s0508a1:3251_7": "bhāvanāya sati taṃ natthī”ti bhāvanaṃ thomento “yathā agāra”ntiādinā gāthādvayamāha.",
  "atk-s0508a1:3252_0": "133- 4.",
  "atk-s0508a1:3252_1": "Tattha agāranti yaṃkiñci gehaṃ.",
  "atk-s0508a1:3252_2": "Ducchannanti viraḷacchannaṃ chiddāvachiddaṃ.",
  "atk-s0508a1:3252_3": "Samativijjhatīti vassavuṭṭhi vinivijjhati.",
  "atk-s0508a1:3252_4": "Abhāvitanti taṃ agāraṃ vuṭṭhi viya bhāvanāya rahitattā abhāvitaṃ cittaṃ.",
  "atk-s0508a1:3252_5": "Rāgo samativijjhatīti na kevalaṃ rāgova dosamohamānādayopi sabbakilesā tathārūpaṃ cittaṃ ativijjhantiyeva.",
  "atk-s0508a1:3252_6": "Subhāvitanti samathavipassanābhāvanāhi suṭṭhu bhāvitaṃ,",
  "atk-s0508a1:3252_7": "evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.",
  "atk-s0508a1:3253_0": "Rādhattheragāthāvaṇṇanā niṭṭhitā.",
  "atk-s0508a1:3254_0": "8. Surādhattheragāthāvaṇṇanā",
  "atk-s0508a1:3255_0": "Khīṇā hi mayhaṃ jātītiādikā āyasmato surādhattherassa gāthā.",
  "atk-s0508a1:3255_1": "Kā uppatti?",
  "atk-s0508a1:3255_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:3255_3": "nibbattitvā viññutaṃ patto ekadivasaṃ satthāraṃ disvā pasannamānaso mātuluṅgaphalaṃ adāsi.",
  "atk-s0508a1:3255_4": "So tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:3255_5": "anantaraṃ vuttassa rādhattherassa kaniṭṭho hutvā nibbatti,",
  "atk-s0508a1:3255_6": "surādhotissa nāmaṃ ahosi.",
  "atk-s0508a1:3255_7": "So jeṭṭhabhātari rādhe pabbajite sayampi pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:3255_8": "Tena vuttaṃ apadāne –",
  "atk-s0508a1:3256_0": "“Kaṇikāraṃva jalitaṃ, puṇṇamāyeva candimaṃ;",
  "atk-s0508a1:3257_0": "Jalantaṃ dīparukkhaṃva, addasaṃ lokanāyakaṃ.",
  "atk-s0508a1:3258_0": "“Mātuluṅgaphalaṃ gayha, adāsiṃ satthuno ahaṃ;",
  "atk-s0508a1:3259_0": "Dakkhiṇeyyassa vīrassa, pasanno sehi pāṇibhi.",
  "atk-s0508a1:3260_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:3261_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3262_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3263_0": "Arahattaṃ pana patvā sāsanassa niyyānikabhāvadassanatthaṃ aññaṃ byākaronto “khīṇā hī mayha”ntiādinā gāthādvayamāha.",
  "atk-s0508a1:3264_0": "135- 6.",
  "atk-s0508a1:3264_1": "Tattha khīṇāti khayaṃ pariyosānaṃ gatā.",
  "atk-s0508a1:3264_2": "Jātīti bhavo bhavanibbatti vā.",
  "atk-s0508a1:3264_3": "Vusitaṃ jinasāsananti jinassa sammāsambuddhassa sāsanaṃ maggabrahmacariyaṃ vuṭṭhaṃ parivuṭṭhaṃ.",
  "atk-s0508a1:3264_4": "Pahīno jālasaṅkhātoti sattasantānassa ottharaṇato nissarituṃ appadānato ca “jālasaṅkhāto”ti ca laddhanāmā diṭṭhi avijjā ca pahīnā maggena samucchinnā.",
  "atk-s0508a1:3264_5": "Bhavanetti samūhatāti kāmabhavādikassa bhavassa nayanato pavattanato bhavanettisaññitā taṇhā samugghāṭitā.",
  "atk-s0508a1:3264_6": "Yassatthāya pabbajitoti yassa atthāya yadatthaṃ ahaṃ agārasmā gehato anagāriyaṃ pabbajjaṃ pabbajito upagato.",
  "atk-s0508a1:3264_7": "So sabbesaṃ orambhāgiyuddhambhāgiyappabhedānaṃ saṃyojanānaṃ bandhanānaṃ khayabhūto attho nibbānasaṅkhāto",
  "atk-s0508a1:3264_8": "paramattho arahattasaṅkhāto sadattho ca mayā anuppatto adhigatoti attho.",
  "atk-s0508a1:3265_0": "Surādhattheragāthāvaṇṇanā niṭṭhitā.",
  "atk-s0508a1:3266_0": "9. Gotamattheragāthāvaṇṇanā",
  "atk-s0508a1:3267_0": "Sukhaṃ supantīti āyasmato gotamattherassa gāthā.",
  "atk-s0508a1:3267_1": "Kā uppatti?",
  "atk-s0508a1:3267_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto vipassissa",
  "atk-s0508a1:3267_3": "bhagavato kāle kulagehe nibbattitvā viññutaṃ patto ekadivasaṃ bhagavantaṃ disvā pasannamānaso āmodaphalamadāsi.",
  "atk-s0508a1:3267_4": "Tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:3267_5": "rājagahe brāhmaṇakule nibbattitvā gotamoti laddhanāmo sattavassikakāle upanayanaṃ katvā ratanabhikkhaṃ",
  "atk-s0508a1:3267_6": "caritvā sahassaṃ labhitvā taṃ tādise ṭhāne ṭhapetvā vataṃ caranto soḷasasattarasavassuddesikakāle akalyāṇamittehi",
  "atk-s0508a1:3267_7": "kāmesu parinīyamāno ekissā rūpūpajīviniyā taṃ sahassabhaṇḍikaṃ datvā brahmacariyavināsaṃ patvā tāya cassa",
  "atk-s0508a1:3267_8": "brahmacārirūpaṃ disvā virattākāre dassite ekarattivāseneva nibbinnarūpo attano brahmacariyanivāsaṃ dhanajāniñca",
  "atk-s0508a1:3267_9": "saritvā “ayuttaṃ mayā kata”nti vippaṭisārī ahosi.",
  "atk-s0508a1:3267_10": "Satthā tassa hetusampattiṃ cittācārañca ñatvā tassa āsannaṭṭhāne attānaṃ dassesi.",
  "atk-s0508a1:3267_11": "So satthāraṃ disvā pasannamānaso upasaṅkami,",
  "atk-s0508a1:3267_12": "tassa bhagavā dhammaṃ desesi.",
  "atk-s0508a1:3267_13": "So dhammaṃ sutvā paṭiladdhasaddho pabbajanto khuraggeyeva arahattaṃ pāpuṇi.",
  "atk-s0508a1:3267_14": "Tena vuttaṃ apadāne –",
  "atk-s0508a1:3268_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:3269_0": "Rathiyaṃ paṭipajjantaṃ, āmodamadadiṃ phalaṃ.",
  "atk-s0508a1:3270_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:3271_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3272_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3273_0": "Arahattaṃ pana patvā jhānasukhena phalasukhena vītināmentaṃ eko gihisahāyo upagantvā, “āvuso,",
  "atk-s0508a1:3273_1": "tayā ratanabhikkhāya laddhaṃ pabbajanto kiṃ akāsī”ti pucchi.",
  "atk-s0508a1:3273_2": "Taṃ sutvā thero “idaṃ nāma kata”nti anācikkhitvā mātugāme dosaṃ pakāsetvā attano vītarāgabhāvena aññaṃ",
  "atk-s0508a1:3273_3": "byākaronto “sukhaṃ supantī”tiādinā gāthādvayamāha.",
  "atk-s0508a1:3274_0": "137.",
  "atk-s0508a1:3274_1": "Tattha sukhaṃ supanti munayo,",
  "atk-s0508a1:3274_2": "ye itthīsu na bajjhareti ye itthīsu visayabhūtāsu nimittabhūtāsu vā rāgabandhanena na bajjhanti,",
  "atk-s0508a1:3274_3": "te munayo tapassino saṃyatindriyā sukhaṃ supanti sukhaṃ viharanti,",
  "atk-s0508a1:3274_4": "natthi tesaṃ dukkhanti adhippāyo.",
  "atk-s0508a1:3274_5": "“Supantī”ti hi nidassanamattametaṃ.",
  "atk-s0508a1:3274_6": "Sadā ve rakkhitabbāsūti ekaṃsena sabbakālaṃ rakkhitabbāsu.",
  "atk-s0508a1:3274_7": "Itthiyo hi sattabhūmike nippurise pāsāde uparibhūmiyaṃ vasāpetvāpi,",
  "atk-s0508a1:3274_8": "kucchiyaṃ pakkhipitvāpi na sakkā rakkhituṃ,",
  "atk-s0508a1:3274_9": "tasmā tā kiṭṭhādigāviyo viya sabbakālaṃ rakkhaṇīyā honti.",
  "atk-s0508a1:3274_10": "Bahucittatāya vā sāmikena vatthālaṅkārānuppadānādinā cittaññathattato sabbakālaṃ rakkhitabbā.",
  "atk-s0508a1:3274_11": "Sarīrasabhāvaṃ vā mālāgandhādīhi paṭicchādanavasena rakkhitabbacittatāya rakkhitabbāti.",
  "atk-s0508a1:3274_12": "Yāsu saccaṃ sudullabhanti yāsu saccavacanaṃ laddhuṃ na sakkā,",
  "atk-s0508a1:3274_13": "itthiyo hi aggimpi pavisanti,",
  "atk-s0508a1:3274_14": "visampi khādanti,",
  "atk-s0508a1:3274_15": "satthampi āharanti,",
  "atk-s0508a1:3274_16": "ubbandhitvāpi kālaṃ karonti,",
  "atk-s0508a1:3274_17": "na pana sacce ṭhātuṃ sakkonti.",
  "atk-s0508a1:3274_18": "Tasmā evarūpā itthiyo vajjetvā ṭhitā munayo sukhitā vatāti dasseti.",
  "atk-s0508a1:3275_0": "138.",
  "atk-s0508a1:3275_1": "Idāni yassa appahīnattā evarūpāsu itthīsupi bajjhanti,",
  "atk-s0508a1:3275_2": "tassa kāmassa attano suppahīnataṃ accantaniṭṭhitatañca dassento dutiyaṃ gāthamāha.",
  "atk-s0508a1:3275_3": "Vadhaṃ carimha te kāmāti ambho kāma,",
  "atk-s0508a1:3275_4": "tava vadhaṃ accantasamucchedaṃ ariyamaggena carimha,",
  "atk-s0508a1:3275_5": "“vadhaṃ carimhase”tipi pāṭho,",
  "atk-s0508a1:3275_6": "vadhāya pahānāya maggabrahmacariyaṃ acarimhāti attho.",
  "atk-s0508a1:3275_7": "Anaṇā dāni te mayanti idāni aggamaggapattito paṭṭhāya iṇabhāvakarāya pahīnattā kāma te anaṇā mayaṃ,",
  "atk-s0508a1:3275_8": "na tuyhaṃ iṇaṃ dhārema.",
  "atk-s0508a1:3275_9": "Avītarāgo hi rāgassa vase vattanato tassa iṇaṃ dhārento viya hoti,",
  "atk-s0508a1:3275_10": "vītarāgo pana taṃ atikkamitvā paramena cittissariyena samannāgato.",
  "atk-s0508a1:3275_11": "Anaṇattā eva gacchāma dāni nibbānaṃ,",
  "atk-s0508a1:3275_12": "yattha gantvā na socati yasmiṃ nibbāne gamanahetu sabbaso sokahetūnaṃ abhāvato na socati,",
  "atk-s0508a1:3275_13": "taṃ anupādisesanibbānameva idāni gacchāma anupāpuṇāmāti attho.",
  "atk-s0508a1:3276_0": "Gotamattheragāthāvaṇṇanā niṭṭhitā.",
  "atk-s0508a1:3277_0": "10. Vasabhattheragāthāvaṇṇanā",
  "atk-s0508a1:3278_0": "Pubbe hanati attānanti āyasmato vasabhattherassa gāthā.",
  "atk-s0508a1:3278_1": "Kā uppatti?",
  "atk-s0508a1:3278_2": "Ayampi purimabuddhesu katādhikāro tattha tattha bhave puññāni upacinanto buddhasuññe loke brāhmaṇakule",
  "atk-s0508a1:3278_3": "nibbattitvā vayappatto brāhmaṇānaṃ vijjāsippesu nipphattiṃ gantvā nekkhammajjhāsayatāya gharāvāsaṃ pahāya",
  "atk-s0508a1:3278_4": "tāpasapabbajjaṃ pabbajitvā cuddasasahassatāpasaparivāro himavantassa avidūre samagge nāma pabbate assamaṃ",
  "atk-s0508a1:3278_5": "kāretvā vasanto jhānābhiññāyo nibbattetvā tāpasānaṃ ovādānusāsaniyo dento ekadivasaṃ evaṃ cintesi –",
  "atk-s0508a1:3278_6": "“ahaṃ kho dāni imehi tāpasehi sakkato garukato pūjito viharāmi,",
  "atk-s0508a1:3278_7": "mayā pana pūjetabbo na upalabbhati,",
  "atk-s0508a1:3278_8": "dukkho kho panāyaṃ loke yadidaṃ agaruvāso”ti.",
  "atk-s0508a1:3278_9": "Evaṃ pana cintetvā purimabuddhesu katādhikāratāya purimabuddhānaṃ cetiye attanā kataṃ pūjāsakkāraṃ anussaritvā",
  "atk-s0508a1:3278_10": "“yaṃnūnāhaṃ purimabuddhe uddissa pulinacetiyaṃ katvā pūjaṃ kareyya”nti haṭṭhatuṭṭho iddhiyā pulinathūpaṃ",
  "atk-s0508a1:3278_11": "suvaṇṇamayaṃ māpetvā suvaṇṇamayādīhi tisahassamattehi pupphehi devasikaṃ pūjaṃ karonto yāvatāyukaṃ puññāni",
  "atk-s0508a1:3278_12": "katvā aparihīnajjhāno kālaṃ katvā brahmaloke nibbatto.",
  "atk-s0508a1:3278_13": "Tatthapi yāvatāyukaṃ ṭhatvā tato cuto tāvatiṃse nibbattitvā aparāparaṃ devamanussesu saṃsaranto imasmiṃ",
  "atk-s0508a1:3278_14": "buddhuppāde vesāliyaṃ licchavirājakule nibbattitvā vasabhoti laddhanāmo vayappatto bhagavato vesāligamane",
  "atk-s0508a1:3278_15": "buddhānubhāvaṃ disvā paṭiladdhasaddho pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:3278_16": "Tena vuttaṃ apadāne –",
  "atk-s0508a1:3279_0": "“Himavantassāvidūre, samaggo nāma pabbato;",
  "atk-s0508a1:3280_0": "Assamo sukato mayhaṃ, paṇṇasālā sumāpitā.",
  "atk-s0508a1:3281_0": "“Nārado nāma nāmena, jaṭilo uggatāpano;",
  "atk-s0508a1:3282_0": "Catuddasasahassāni, sissā paricaranti maṃ.",
  "atk-s0508a1:3283_0": "“Paṭisallīnako santo, evaṃ cintesahaṃ tadā;",
  "atk-s0508a1:3284_0": "Sabbo jano maṃ pūjeti, nāhaṃ pūjemi kiñcanaṃ.",
  "atk-s0508a1:3285_0": "“Na me ovādako atthi, vattā koci na vijjati;",
  "atk-s0508a1:3286_0": "Anācariyupajjhāyo, vane vāsaṃ upemahaṃ.",
  "atk-s0508a1:3287_0": "“Upāsamāno yamahaṃ, garucittaṃ upaṭṭhahe;",
  "atk-s0508a1:3288_0": "So me ācariyo natthi, vanavāso niratthako.",
  "atk-s0508a1:3289_0": "“Āyāgaṃ me gavesissaṃ, garuṃ bhāvaniyaṃ tathā;",
  "atk-s0508a1:3290_0": "Sāvassayo vasissāmi, na koci garahissati.",
  "atk-s0508a1:3291_0": "“Uttānakūlā nadikā, supatitthā manoramā;",
  "atk-s0508a1:3292_0": "Saṃsuddhapulinākiṇṇā, avidūre mamassamaṃ.",
  "atk-s0508a1:3293_0": "“Nadiṃ amarikaṃ nāma, upagantvānahaṃ tadā;",
  "atk-s0508a1:3294_0": "Saṃvaḍḍhayitvā pulinaṃ, akaṃ pulinacetiyaṃ.",
  "atk-s0508a1:3295_0": "“Ye te ahesuṃ sambuddhā, bhavantakaraṇā munī;",
  "atk-s0508a1:3296_0": "Tesaṃ etādiso thūpo, taṃ nimittaṃ karomahaṃ.",
  "atk-s0508a1:3297_0": "“Karitvā pulinaṃ thūpaṃ, sovaṇṇaṃ māpayiṃ ahaṃ;",
  "atk-s0508a1:3298_0": "Soṇṇakiṅkaṇipupphāni, sahasse tīṇi pūjayiṃ.",
  "atk-s0508a1:3299_0": "“Sāyapātaṃ namassāmi, vedajāto katañjalī;",
  "atk-s0508a1:3300_0": "Sammukhā viya sambuddhaṃ, vandiṃ pulinacetiyaṃ.",
  "atk-s0508a1:3301_0": "“Yadā kilesā jāyanti, vitakkā gehanissitā;",
  "atk-s0508a1:3302_0": "Sarāmi sukataṃ thūpaṃ, paccavekkhāmi tāvade.",
  "atk-s0508a1:3303_0": "“Upanissāya viharaṃ, satthavāhaṃ vināyakaṃ;",
  "atk-s0508a1:3304_0": "Kilese saṃvaseyyāsi, na yuttaṃ tava mārisa.",
  "atk-s0508a1:3305_0": "“Saha āvajjite thūpe, gāravaṃ hoti me tadā;",
  "atk-s0508a1:3306_0": "Kuvitakke vinodesiṃ, nāgo tuttaṭṭito yathā.",
  "atk-s0508a1:3307_0": "“Evaṃ viharamānaṃ maṃ, maccurājābhimaddatha;",
  "atk-s0508a1:3308_0": "Tattha kālaṅkato santo, brahmalokamagacchahaṃ.",
  "atk-s0508a1:3309_0": "“Yāvatāyuṃ vasitvāna, tidive upapajjahaṃ;",
  "atk-s0508a1:3310_0": "Asītikkhattuṃ devindo, devarajjamakārayiṃ.",
  "atk-s0508a1:3311_0": "“Satānaṃ tīṇikkhattuñca, cakkavattī ahosahaṃ;",
  "atk-s0508a1:3312_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3313_0": "“Soṇṇakiṅkaṇipupphānaṃ, vipākaṃ anubhomahaṃ;",
  "atk-s0508a1:3314_0": "Dhātīsatasahassāni, parivārenti maṃ bhave.",
  "atk-s0508a1:3315_0": "“Thūpassa pariciṇṇattā, rajojallaṃ na limpati;",
  "atk-s0508a1:3316_0": "Gatte sedā na muccanti, suppabhāso bhavāmahaṃ.",
  "atk-s0508a1:3317_0": "“Aho me sukato thūpo, sudiṭṭhāmarikā nadī;",
  "atk-s0508a1:3318_0": "Thūpaṃ katvāna pulinaṃ, pattomhi acalaṃ padaṃ.",
  "atk-s0508a1:3319_0": "“Kusalaṃ kattukāmena, jantunā sāragāhinā;",
  "atk-s0508a1:3320_0": "Natthi khettaṃ akhettaṃ vā, paṭipattīva sādhakā.",
  "atk-s0508a1:3321_0": "“Yathāpi balavā poso, aṇṇavaṃtaritussahe;",
  "atk-s0508a1:3322_0": "Parittaṃ kaṭṭhamādāya, pakkhandeyya mahāsaraṃ.",
  "atk-s0508a1:3323_0": "“Imāhaṃ kaṭṭhaṃ nissāya, tarissāmi mahodadhiṃ;",
  "atk-s0508a1:3324_0": "Ussāhena vīriyena, tareyya udadhiṃ naro.",
  "atk-s0508a1:3325_0": "“Tatheva me kataṃ kammaṃ, parittaṃ thokakañca yaṃ;",
  "atk-s0508a1:3326_0": "Taṃ kammaṃ upanissāya, saṃsāraṃ samatikkamiṃ.",
  "atk-s0508a1:3327_0": "“Pacchime bhave sampatte, sukkamūlena codito;",
  "atk-s0508a1:3328_0": "Sāvatthiyaṃ pure jāto, mahāsāle suaḍḍhake.",
  "atk-s0508a1:3329_0": "“Saddhā mātā pitā mayhaṃ, buddhassa saraṇaṃ gatā;",
  "atk-s0508a1:3330_0": "Ubho diṭṭhapadā ete, anuvattanti sāsanaṃ.",
  "atk-s0508a1:3331_0": "“Bodhipapaṭikaṃ gayha, soṇṇathūpamakārayuṃ;",
  "atk-s0508a1:3332_0": "Sāyapātaṃ namassanti, sakyaputtassa sammukhā.",
  "atk-s0508a1:3333_0": "“Uposathamhi divase, soṇṇathūpaṃ vinīharuṃ;",
  "atk-s0508a1:3334_0": "Buddhassa vaṇṇaṃ kittentā, tiyāmaṃ vītināmayuṃ.",
  "atk-s0508a1:3335_0": "“Saha disvānahaṃ thūpaṃ, sariṃ pulinacetiyaṃ;",
  "atk-s0508a1:3336_0": "Ekāsane nisīditvā, arahattamapāpuṇiṃ.",
  "atk-s0508a1:3337_0": "“Gavesamāno taṃ vīraṃ, dhammasenāpatiddasaṃ;",
  "atk-s0508a1:3338_0": "Agārā nikkhamitvāna, pabbajiṃ tassa santike.",
  "atk-s0508a1:3339_0": "“Jātiyā sattavassena, arahattamapāpuṇiṃ;",
  "atk-s0508a1:3340_0": "Upasampādayī buddho, guṇamaññāya cakkhumā.",
  "atk-s0508a1:3341_0": "“Dārakeneva santena, kiriyaṃ niṭṭhitaṃ mayā;",
  "atk-s0508a1:3342_0": "Kataṃ me karaṇīyajja, sakyaputtassa sāsane.",
  "atk-s0508a1:3343_0": "“Sabbaverabhayātīto, sabbasaṅgātigo isi;",
  "atk-s0508a1:3344_0": "Sāvako te mahāvīra, soṇṇathūpassidaṃ phalaṃ.",
  "atk-s0508a1:3345_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3346_0": "Arahattaṃ pana patvā dāyakānuggahaṃ karonto tehi upanīte paccaye na paṭikkhipati,",
  "atk-s0508a1:3346_1": "yathāladdheyeva paribhuñjati.",
  "atk-s0508a1:3346_2": "Taṃ puthujjanā “ayaṃ kāyadaḷhibahulo arakkhitacitto”ti maññamānā avamaññanti.",
  "atk-s0508a1:3346_3": "Thero taṃ agaṇentova viharati.",
  "atk-s0508a1:3346_4": "Tassa pana avidūre aññataro kuhakabhikkhu pāpiccho samāno appiccho viya santuṭṭho viya attānaṃ dassento lokaṃ vañcento viharati.",
  "atk-s0508a1:3346_5": "Mahājano taṃ arahantaṃ viya sambhāveti.",
  "atk-s0508a1:3346_6": "Athassa sakko devānamindo taṃ pavattiṃ ñatvā theraṃ upasaṅkamitvā, “bhante,",
  "atk-s0508a1:3346_7": "kiṃ nāma kuhako karotī”ti pucchi.",
  "atk-s0508a1:3346_8": "Thero pāpicchaṃ garahanto –",
  "atk-s0508a1:3347_0": "139.",
  "atk-s0508a1:3348_0": "“Pubbe hanati attānaṃ, pacchā hanati so pare;",
  "atk-s0508a1:3349_0": "Suhataṃ hanti attānaṃ, vītaṃseneva pakkhimā.",
  "atk-s0508a1:3350_0": "140.",
  "atk-s0508a1:3351_0": "“Na brāhmaṇo bahivaṇṇo, antovaṇṇo hi brāhmaṇo;",
  "atk-s0508a1:3352_0": "Yasmiṃ pāpāni kammāni, sa ve kaṇho sujampatī”ti. – gāthādvayamāha;",
  "atk-s0508a1:3353_0": "Tattha pubbe hanati attānanti kuhakapuggalo attano kuhakavuttiyā lokaṃ vañcento pāpicchatādīhi pāpadhammehi paṭhamameva attānaṃ hanati,",
  "atk-s0508a1:3353_1": "attano kusalakoṭṭhāsaṃ vināseti.",
  "atk-s0508a1:3353_2": "Pacchā hanati so pareti so kuhako paṭhamaṃ tāva vuttanayena attānaṃ hantvā pacchā pare yehi “ayaṃ bhikkhu pesalo ariyo”ti vā sambhāventehi kārā katā,",
  "atk-s0508a1:3353_3": "te hanati tesaṃ kārāni attani katāni amahapphalāni katvā paccayavināsanena vināseti.",
  "atk-s0508a1:3353_4": "Satipi kuhakassa ubhayahanane attahanane pana ayaṃ visesoti dassento āha suhataṃ hanti attānanti.",
  "atk-s0508a1:3353_5": "So kuhako attānaṃ hananto suhataṃ katvā hanti vināseti,",
  "atk-s0508a1:3353_6": "yathā kiṃ?",
  "atk-s0508a1:3353_7": "Vītaṃseneva pakkhimāti,",
  "atk-s0508a1:3353_8": "vītaṃsoti dīpakasakuṇo, tena.",
  "atk-s0508a1:3353_9": "Pakkhimāti sākuṇiko.",
  "atk-s0508a1:3353_10": "Yathā tena vītaṃsasakuṇena aññe sakuṇe vañcetvā hananto attānaṃ idha lokepi hanati viññugarahasāvajjasabhāvādinā,",
  "atk-s0508a1:3353_11": "samparāyaṃ pana duggatiparikkilesena hanatiyeva,",
  "atk-s0508a1:3353_12": "na pana te sakuṇe pacchā hantuṃ sakkoti,",
  "atk-s0508a1:3353_13": "evaṃ kuhakopi kohaññena lokaṃ vañcetvā idha lokepi attānaṃ hanati vippaṭisāraviññugarahādīhi,",
  "atk-s0508a1:3353_14": "paralokepi duggatiparikkilesehi,",
  "atk-s0508a1:3353_15": "na pana te paccayadāyake apāyadukkhaṃ pāpeti.",
  "atk-s0508a1:3353_16": "Apica kuhako dakkhiṇāya amahapphalabhāvakaraṇeneva dāyakaṃ hanatīti vutto,",
  "atk-s0508a1:3353_17": "na nipphalabhāvakaraṇena.",
  "atk-s0508a1:3353_18": "Vuttañhetaṃ bhagavatā –",
  "atk-s0508a1:3353_19": "“dussīlassa manussabhūtassa dānaṃ datvā sahassaguṇā dakkhiṇā pāṭikaṅkhitabbā”ti.",
  "atk-s0508a1:3353_20": "Tenāha “suhataṃ hanti attāna”nti.",
  "atk-s0508a1:3354_0": "Evaṃ bāhiraparimajjanamatte ṭhitā puggalā suddhā nāma na honti,",
  "atk-s0508a1:3354_1": "abbhantarasuddhiyā eva pana suddhā hontīti dassento “na brāhmaṇo”ti dutiyaṃ gāthamāha.",
  "atk-s0508a1:3354_2": "Tassattho –",
  "atk-s0508a1:3354_3": "iriyāpathasaṇṭhapanādibahisampattimattena brāhmaṇo na hoti.",
  "atk-s0508a1:3354_4": "Sampattiattho hi idha vaṇṇa- saddo.",
  "atk-s0508a1:3354_5": "Abbhantare pana sīlādisampattiyā brāhmaṇo hoti,",
  "atk-s0508a1:3354_6": "“bāhitapāpo brāhmaṇo”ti katvā.",
  "atk-s0508a1:3354_7": "Tasmā “yasmiṃ pāpāni lāmakāni kammāni saṃvijjanti,",
  "atk-s0508a1:3354_8": "ekaṃsena so kaṇho nihīnapuggalo”ti sujampati,",
  "atk-s0508a1:3354_9": "devānaminda, jānāhi.",
  "atk-s0508a1:3354_10": "Taṃ sutvā sakko kuhakabhikkhuṃ tajjetvā “dhamme vattāhī”ti ovaditvā sakaṭṭhānameva gato.",
  "atk-s0508a1:3355_0": "Vasabhattheragāthāvaṇṇanā niṭṭhitā.",
  "atk-s0508a1:3356_0": "Dukanipāte paṭhamavaggavaṇṇanā niṭṭhitā.",
  "atk-s0508a1:3357_0": "2. Dutiyavaggo",
  "atk-s0508a1:3358_0": "1. Mahācundattheragāthāvaṇṇanā",
  "atk-s0508a1:3359_0": "Sussūsāti āyasmato mahācundattherassa gāthā.",
  "atk-s0508a1:3359_1": "Kā uppatti?",
  "atk-s0508a1:3359_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kumbhakārakule",
  "atk-s0508a1:3359_3": "nibbattitvā viññutaṃ patto kumbhakārakammena jīvanto ekadivasaṃ satthāraṃ disvā pasannamānaso ekaṃ mattikāpattaṃ",
  "atk-s0508a1:3359_4": "svābhisaṅkhataṃ katvā bhagavato adāsi.",
  "atk-s0508a1:3359_5": "So tena puññakammena devamanussesu saṃsaranto imasmiṃ buddhuppāde magadharaṭṭhe nālakagāme rūpasāriyā",
  "atk-s0508a1:3359_6": "brāhmaṇiyā putto sāriputtattherassa kaniṭṭhabhātā hutvā nibbatti,",
  "atk-s0508a1:3359_7": "cundotissa nāmaṃ ahosi.",
  "atk-s0508a1:3359_8": "So vayappatto dhammasenāpatiṃ anupabbajitvā taṃ nissāya vipassanaṃ paṭṭhapetvā ghaṭento vāyamanto nacirasseva chaḷabhiñño ahosi.",
  "atk-s0508a1:3359_9": "Tena vuttaṃ apadāne –",
  "atk-s0508a1:3360_0": "“Nagare haṃsavatiyā, kumbhakāro ahosahaṃ;",
  "atk-s0508a1:3361_0": "Addasaṃ virajaṃ buddhaṃ, oghatiṇṇamanāsavaṃ.",
  "atk-s0508a1:3362_0": "“Sukataṃ mattikāpattaṃ, buddhaseṭṭhassadāsahaṃ;",
  "atk-s0508a1:3363_0": "Pattaṃ datvā bhagavato, ujubhūtassa tādino.",
  "atk-s0508a1:3364_0": "“Bhave nibbattamānohaṃ, soṇṇathāle labhāmahaṃ;",
  "atk-s0508a1:3365_0": "Rūpimaye ca sovaṇṇe, taṭṭike ca maṇīmaye.",
  "atk-s0508a1:3366_0": "“Pātiyo paribhuñjāmi, puññakammassidaṃ phalaṃ;",
  "atk-s0508a1:3367_0": "Yasānañca dhanānañca, aggabhūto ca homahaṃ.",
  "atk-s0508a1:3368_0": "“Yathāpi bhaddake khette, bījaṃ appampi ropitaṃ;",
  "atk-s0508a1:3369_0": "Sammādhāraṃ pavecchante, phalaṃ toseti kassakaṃ.",
  "atk-s0508a1:3370_0": "“Tathevidaṃ pattadānaṃ, buddhakhettamhi ropitaṃ;",
  "atk-s0508a1:3371_0": "Pītidhāre pavassante, phalaṃ maṃ tosayissati.",
  "atk-s0508a1:3372_0": "“Yāvatā khettā vijjanti, saṅghāpi ca gaṇāpi ca;",
  "atk-s0508a1:3373_0": "Buddhakhettasamo natthi, sukhado sabbapāṇinaṃ.",
  "atk-s0508a1:3374_0": "“Namo te purisājañña, namo te purisuttama;",
  "atk-s0508a1:3375_0": "Ekapattaṃ daditvāna, pattomhi acalaṃ padaṃ.",
  "atk-s0508a1:3376_0": "“Ekanavutito kappe, yaṃ pattamadadiṃ tadā;",
  "atk-s0508a1:3377_0": "Duggatiṃ nābhijānāmi, pattadānassidaṃ phalaṃ.",
  "atk-s0508a1:3378_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3379_0": "Chaḷabhiñño pana hutvā attanā paṭiladdhasampattiyā kāraṇabhūtaṃ garūpanissayaṃ vivekavāsañca kittento –",
  "atk-s0508a1:3380_0": "141.",
  "atk-s0508a1:3381_0": "“Sussūsā sutavaddhanī, sutaṃ paññāya vaddhanaṃ;",
  "atk-s0508a1:3382_0": "Paññāya atthaṃ jānāti, ñāto attho sukhāvaho.",
  "atk-s0508a1:3383_0": "142.",
  "atk-s0508a1:3384_0": "“Sevetha pantāni senāsanāni, careyya saṃyojanavippamokkhaṃ;",
  "atk-s0508a1:3385_0": "Sace ratiṃ nādhigaccheyya tattha, saṅghe vase rakkhitatto satīmā”ti. –",
  "atk-s0508a1:3386_0": "Gāthādvayaṃ abhāsi.",
  "atk-s0508a1:3387_0": "Tattha sussūsāti sotabbayuttassa sabbasutassa sotumicchā,",
  "atk-s0508a1:3387_1": "garusannivāsopi.",
  "atk-s0508a1:3387_2": "Diṭṭhadhammikādibhedañhi atthaṃ sotumicchantena kalyāṇamitte upasaṅkamitvā vattakaraṇena payirupāsitvā",
  "atk-s0508a1:3387_3": "yadā te payirupāsanāya ārādhitacittā kañci upanisīditukāmā honti,",
  "atk-s0508a1:3387_4": "atha ne upanisīditvā adhigatāya sotumicchāya ohitasotena sotabbaṃ hotīti garusannivāsopi sussūsāhetutāya “sussūsā”ti vuccati.",
  "atk-s0508a1:3387_5": "Sā panāyaṃ sussūsā saccapaṭiccasamuppādādipaṭisaṃyuttaṃ sutaṃ taṃsamaṅgino puggalassa vaḍḍheti brūhetīti sutavaddhanī,",
  "atk-s0508a1:3387_6": "bāhusaccakārīti attho.",
  "atk-s0508a1:3387_7": "Sutaṃ paññāya vaddhananti yaṃ taṃ “sutadharo sutasannicayo”ti “idhekaccassa bahukaṃ sutaṃ hoti suttaṃ",
  "atk-s0508a1:3387_8": "geyyaṃ veyyākaraṇa”nti ca evamādinā nayena vuttaṃ bāhusaccaṃ,",
  "atk-s0508a1:3387_9": "taṃ akusalappahānakusalādhigamanahetubhūtaṃ paññaṃ vaddhetīti sutaṃ paññāya vaddhanaṃ,",
  "atk-s0508a1:3387_10": "vuttañhetaṃ bhagavatā –",
  "atk-s0508a1:3388_0": "“Sutāvudho kho,",
  "atk-s0508a1:3388_1": "bhikkhave,",
  "atk-s0508a1:3388_2": "ariyasāvako akusalaṃ pajahati,",
  "atk-s0508a1:3388_3": "kusalaṃ bhāveti,",
  "atk-s0508a1:3388_4": "sāvajjaṃ pajahati,",
  "atk-s0508a1:3388_5": "anavajjaṃ bhāveti,",
  "atk-s0508a1:3388_6": "suddhaṃ attānaṃ pariharatī”ti.",
  "atk-s0508a1:3389_0": "Paññāya atthaṃ jānātīti bahussuto sutamayañāṇe ṭhito taṃ paṭipattiṃ paṭipajjanto sutānusārena atthūpaparikkhāya",
  "atk-s0508a1:3389_1": "dhammanijjhānena bhāvanāya ca lokiyalokuttarabhedaṃ diṭṭhadhammādivibhāgaṃ dukkhādivibhāgañca atthaṃ",
  "atk-s0508a1:3389_2": "yathābhūtaṃ pajānāti ca paṭivijjhati ca,",
  "atk-s0508a1:3389_3": "tenāha bhagavā –",
  "atk-s0508a1:3390_0": "“Sutassa yathāpariyattassa atthamaññāya dhammamaññāya dhammānudhammappaṭipanno hotī”ti.",
  "atk-s0508a1:3391_0": "“Dhatānaṃ dhammānaṃ atthaṃ upaparikkhati,",
  "atk-s0508a1:3391_1": "atthaṃ upaparikkhato dhammā nijjhānaṃ khamanti,",
  "atk-s0508a1:3391_2": "dhammanijjhānakkhantiyā sati chando jāyati,",
  "atk-s0508a1:3391_3": "chandajāto ussahati,",
  "atk-s0508a1:3391_4": "ussahitvā tuleti,",
  "atk-s0508a1:3391_5": "tulayitvā padahati,",
  "atk-s0508a1:3391_6": "pahitatto samāno kāyena ceva paramasaccaṃ sacchikaroti,",
  "atk-s0508a1:3391_7": "paññāya ca naṃ ativijjha passatī”ti ca.",
  "atk-s0508a1:3392_0": "Ñāto attho sukhāvahoti yathāvutto diṭṭhadhammikādiattho ceva dukkhādiattho ca yāthāvato ñāto adhigato",
  "atk-s0508a1:3392_1": "lokiyalokuttarabhedaṃ sukhaṃ āvahati nipphādetīti attho.",
  "atk-s0508a1:3393_0": "Ṭhitāya bhāvanāpaññāya sutamatteneva na sijjhatīti tassā paṭipajjanavidhiṃ dassento “sevetha…pe…vippamokkha”nti āha.",
  "atk-s0508a1:3393_1": "Tattha sevetha pantāni senāsanānīti kāyavivekamāha.",
  "atk-s0508a1:3393_2": "Tena saṃyojanappahānassa ca vakkhamānattā vivekārahasseva vivekavāsoti sīlasaṃvarādayo idha avuttasiddhā veditabbā.",
  "atk-s0508a1:3393_3": "Careyya saṃyojanavippamokkhanti yathā saṃyojanehi cittaṃ vippamuccati,",
  "atk-s0508a1:3393_4": "tathā vipassanābhāvanaṃ maggabhāvanañca careyya paṭipajjeyyāti attho.",
  "atk-s0508a1:3393_5": "Sace ratiṃ nādhigaccheyya tatthāti tesu pantasenāsanesu yathāladdhesu adhikusaladhammesu ca ratiṃ pubbenāparaṃ",
  "atk-s0508a1:3393_6": "visesassa alābhato abhiratiṃ na labheyya,",
  "atk-s0508a1:3393_7": "saṅghe bhikkhusamūhe rakkhitatto kammaṭṭhānaparigaṇhanato rakkhitacitto chasu dvāresu satiārakkhāya upaṭṭhapanena satimā vaseyya vihareyya,",
  "atk-s0508a1:3393_8": "evaṃ viharantassa ca api nāma saṃyojanavippamokkho bhaveyyāti adhippāyo.",
  "atk-s0508a1:3394_0": "Mahācundattheragāthāvaṇṇanā niṭṭhitā.",
  "atk-s0508a1:3395_0": "2. Jotidāsattheragāthāvaṇṇanā",
  "atk-s0508a1:3396_0": "Ye kho teti āyasmato jotidāsattherassa gāthā.",
  "atk-s0508a1:3396_1": "Kā uppatti?",
  "atk-s0508a1:3396_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:3396_3": "nibbattitvā viññutaṃ patto ekadivasaṃ satthāraṃ piṇḍāya gacchantaṃ disvā pasannacitto kāsumārikaphalaṃ adāsi.",
  "atk-s0508a1:3396_4": "So tena puññakammena devamanussesu saṃsaranto imasmiṃ buddhuppāde pādiyatthajanapade vibhavasampannassa brāhmaṇassa putto hutvā nibbatti,",
  "atk-s0508a1:3396_5": "jotidāsotissa nāmaṃ ahosi.",
  "atk-s0508a1:3396_6": "So viññutaṃ patvā gharamāvasanto ekadivasaṃ mahākassapattheraṃ attano gāme piṇḍāya carantaṃ disvā pasannacitto",
  "atk-s0508a1:3396_7": "bhojetvā therassa santike dhammaṃ sutvā attano gāmasamīpe pabbate mahantaṃ vihāraṃ kāretvā theraṃ tattha",
  "atk-s0508a1:3396_8": "vāsetvā catūhi paccayehi upaṭṭhahanto therassa dhammadesanāya paṭiladdhasaṃvego pabbajitvā vipassanāya",
  "atk-s0508a1:3396_9": "kammaṃ karonto nacirasseva chaḷabhiñño ahosi.",
  "atk-s0508a1:3396_10": "Tena vuttaṃ apadāne –",
  "atk-s0508a1:3397_0": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:3398_0": "Addasaṃ virajaṃ buddhaṃ, lokajeṭṭhaṃ narāsabhaṃ.",
  "atk-s0508a1:3399_0": "“Pasannacitto sumano, sire katvāna añjaliṃ;",
  "atk-s0508a1:3400_0": "Kāsumārikamādāya, buddhaseṭṭhassadāsahaṃ.",
  "atk-s0508a1:3401_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:3402_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3403_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3404_0": "Chaḷabhiñño pana hutvā tīṇi piṭakāni uggahetvā visesato vinayapiṭake sukusalabhāvaṃ patvā dasavassiko",
  "atk-s0508a1:3404_1": "parisupaṭṭhāko ca hutvā bahūhi bhikkhūhi saddhiṃ bhagavantaṃ vandituṃ sāvatthiṃ gacchanto antarāmagge",
  "atk-s0508a1:3404_2": "addhānaparissamavinodanatthaṃ titthiyānaṃ ārāmaṃ pavisitvā ekamantaṃ nisinno ekaṃ pañcatapaṃ tapantaṃ",
  "atk-s0508a1:3404_3": "brāhmaṇaṃ disvā, “kiṃ, brāhmaṇa,",
  "atk-s0508a1:3404_4": "aññasmiṃ tapanīye aññaṃ tapatī”ti āha.",
  "atk-s0508a1:3404_5": "Taṃ sutvā brāhmaṇo kupito, “bho, muṇḍaka,",
  "atk-s0508a1:3404_6": "kiṃ aññaṃ tapanīya”nti āha.",
  "atk-s0508a1:3404_7": "Thero tassa –",
  "atk-s0508a1:3405_0": "“Kopo ca issā paraheṭhanā ca, māno ca sārambhamado pamādo;",
  "atk-s0508a1:3406_0": "Taṇhā avijjā bhavasaṅgatī ca, te tappanīyā na hi rūpakhandho”ti. –",
  "atk-s0508a1:3407_0": "Gāthāya dhammaṃ desesi.",
  "atk-s0508a1:3407_1": "Taṃ sutvā so brāhmaṇo tasmiṃ titthiyārāme sabbe aññatitthiyā ca therassa santike pabbajiṃsu.",
  "atk-s0508a1:3407_2": "Thero tehi saddhiṃ sāvatthiṃ gantvā bhagavantaṃ vanditvā katipāhaṃ tattha vasitvā attano jātibhūmiṃyeva",
  "atk-s0508a1:3407_3": "gato dassanatthaṃ upagatesu ñātakesu nānāladdhike yaññasuddhike ovadanto –",
  "atk-s0508a1:3408_0": "143.",
  "atk-s0508a1:3409_0": "“Ye kho te veṭhamissena, nānattena ca kammunā;",
  "atk-s0508a1:3410_0": "Manusse uparundhanti, pharusūpakkamā janā;",
  "atk-s0508a1:3411_0": "Tepi tattheva kīranti, na hi kammaṃ panassati.",
  "atk-s0508a1:3412_0": "144.",
  "atk-s0508a1:3413_0": "“Yaṃ karoti naro kammaṃ, kalyāṇaṃ yadi pāpakaṃ;",
  "atk-s0508a1:3414_0": "Tassa tasseva dāyādo, yaṃ yaṃ kammaṃ pakubbatī”ti. – gāthādvayaṃ abhāsi;",
  "atk-s0508a1:3415_0": "Tattha yeti aniyamuddeso.",
  "atk-s0508a1:3415_1": "Teti aniyamato eva paṭiniddeso.",
  "atk-s0508a1:3415_2": "Padadvayassāpi “janā”ti iminā sambandho.",
  "atk-s0508a1:3415_3": "Khoti nipātamattaṃ.",
  "atk-s0508a1:3415_4": "Veṭhamissenāti varattakhaṇḍādinā sīsādīsu veṭhadānena.",
  "atk-s0508a1:3415_5": "“Vedhamissenā”tipi pāḷi,",
  "atk-s0508a1:3415_6": "so evattho.",
  "atk-s0508a1:3415_7": "Nānattena ca kammunāti hananaghātanahatthapādādicchedanena khuddakaseḷadānādinā ca nānāvidhena parūpaghātakammena.",
  "atk-s0508a1:3415_8": "Manusseti nidassanamattaṃ,",
  "atk-s0508a1:3415_9": "tasmā ye keci satteti adhippāyo.",
  "atk-s0508a1:3415_10": "Uparundhantīti vibādhenti.",
  "atk-s0508a1:3415_11": "Pharusūpakkamāti dāruṇapayogā,",
  "atk-s0508a1:3415_12": "kurūrakammantāti attho.",
  "atk-s0508a1:3415_13": "Janāti sattā.",
  "atk-s0508a1:3415_14": "Tepi tattheva kīrantīti te vuttappakārā puggalā yāhi kammakāraṇāhi aññe bādhiṃsu.",
  "atk-s0508a1:3415_15": "Tattheva tāsuyeva kāraṇāsu sayampi kīranti pakkhipīyanti,",
  "atk-s0508a1:3415_16": "tathārūpaṃyeva dukkhaṃ anubhavantīti attho.",
  "atk-s0508a1:3415_17": "“Tatheva kīrantī”ti ca pāṭho,",
  "atk-s0508a1:3415_18": "yathā sayaṃ aññesaṃ dukkhaṃ akaṃsu,",
  "atk-s0508a1:3415_19": "tatheva aññehi karīyanti,",
  "atk-s0508a1:3415_20": "dukkhaṃ pāpīyantīti attho, kasmā?",
  "atk-s0508a1:3415_21": "Na hi kammaṃ panassati kammañhi ekantaṃ upacitaṃ vipākaṃ adatvā na vigacchati,",
  "atk-s0508a1:3415_22": "avasesapaccayasamavāye vipaccatevāti adhippāyo.",
  "atk-s0508a1:3416_0": "Idāni “na hi kammaṃ panassatī”ti saṅkhepato vuttamatthaṃ vibhajitvā sattānaṃ kammassakataṃ vibhāvetuṃ “yaṃ karotī”ti gāthaṃ abhāsi.",
  "atk-s0508a1:3416_1": "Tassattho yaṃ kammaṃ kalyāṇaṃ kusalaṃ,",
  "atk-s0508a1:3416_2": "yadi vā pāpakaṃ akusalaṃ satto karoti,",
  "atk-s0508a1:3416_3": "karonto ca tattha yaṃ kammaṃ yathā phaladānasamatthaṃ hoti,",
  "atk-s0508a1:3416_4": "tathā pakubbati upacinoti.",
  "atk-s0508a1:3416_5": "Tassa tasseva dāyādoti tassa tasseva kammaphalassa gaṇhanato tena tena kammena dātabbavipākassa bhāgī hotīti attho.",
  "atk-s0508a1:3416_6": "Tenāha bhagavā –",
  "atk-s0508a1:3416_7": "“kammassakā, māṇava,",
  "atk-s0508a1:3416_8": "sattā kammadāyādā”tiādi.",
  "atk-s0508a1:3416_9": "Imā gāthā sutvā therassa ñātakā kammassakatāyaṃ patiṭṭhahiṃsūti.",
  "atk-s0508a1:3417_0": "Jotidāsattheragāthāvaṇṇanā niṭṭhitā.",
  "atk-s0508a1:3418_0": "3. Heraññakānittheragāthāvaṇṇanā",
  "atk-s0508a1:3419_0": "Accayanti ahorattāti āyasmato heraññakānittherassa gāthā.",
  "atk-s0508a1:3419_1": "Kā uppatti?",
  "atk-s0508a1:3419_2": "Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patto paresaṃ bhatako",
  "atk-s0508a1:3419_3": "hutvā jīvanto ekadivasaṃ sujātassa nāma satthusāvakassa paṃsukūlaṃ pariyesantassa upaḍḍhadussaṃ pariccaji.",
  "atk-s0508a1:3419_4": "So tena puññakammena tāvatiṃsesu nibbattitvā aparāparaṃ devamanussesu saṃsaranto imasmiṃ buddhuppāde",
  "atk-s0508a1:3419_5": "kosalarañño gāmabhojakassa coravosāsakassa putto hutvā nibbatti,",
  "atk-s0508a1:3419_6": "heraññakānītissa nāmaṃ ahosi.",
  "atk-s0508a1:3419_7": "So vayappatto pitu accayena raññā tasmiṃyeva gāmabhojakaṭṭhāne ṭhapito jetavanapaṭiggahaṇe buddhānubhāvaṃ",
  "atk-s0508a1:3419_8": "disvā paṭiladdhasaddho attano kaniṭṭhassa taṃ ṭhānantaraṃ dāpetvā rājānaṃ āpucchitvā pabbajitvā vipassanaṃ",
  "atk-s0508a1:3419_9": "paṭṭhapetvā nacirasseva arahattaṃ pāpuṇi.",
  "atk-s0508a1:3419_10": "Tena vuttaṃ apadāne –",
  "atk-s0508a1:3420_0": "“Padumuttarabhagavato, sujāto nāma sāvako;",
  "atk-s0508a1:3421_0": "Paṃsukūlaṃ gavesanto, saṅkāre carate tadā.",
  "atk-s0508a1:3422_0": "“Nagare haṃsavatiyā, paresaṃ bhatako ahaṃ;",
  "atk-s0508a1:3423_0": "Upaḍḍhadussaṃ datvāna, sirasā abhivādayiṃ.",
  "atk-s0508a1:3424_0": "“Tena kammena sukatena, cetanāpaṇidhīhi ca;",
  "atk-s0508a1:3425_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3426_0": "“Tettiṃsakkhattuṃ devindo, devarajjamakārayiṃ;",
  "atk-s0508a1:3427_0": "Sattasattatikkhattuñca, cakkavattī ahosahaṃ.",
  "atk-s0508a1:3428_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:3429_0": "Upaḍḍhadussadānena, modāmi akutobhayo.",
  "atk-s0508a1:3430_0": "“Icchamāno cahaṃ ajja, sakānanaṃ sapabbataṃ;",
  "atk-s0508a1:3431_0": "Khomadussehi chādeyyaṃ, aḍḍhadussassidaṃ phalaṃ.",
  "atk-s0508a1:3432_0": "“Satasahassito kappe, yaṃ dānamadadiṃ tadā;",
  "atk-s0508a1:3433_0": "Duggatiṃ nābhijānāmi, aḍḍhadussassidaṃ phalaṃ.",
  "atk-s0508a1:3434_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3435_0": "Arahattaṃ pana patvā attano kaniṭṭhabhātaraṃ tato kammato nivattetukāmo tasmiṃyeva kamme abhirataṃ disvā taṃ codento –",
  "atk-s0508a1:3436_0": "145.",
  "atk-s0508a1:3437_0": "“Accayanti ahorattā, jīvitaṃ uparujjhati;",
  "atk-s0508a1:3438_0": "Āyu khīyati maccānaṃ, kunnadīnaṃva odakaṃ.",
  "atk-s0508a1:3439_0": "146.",
  "atk-s0508a1:3440_0": "“Atha pāpāni kammāni, karaṃ bālo na bujjhati;",
  "atk-s0508a1:3441_0": "Pacchāssa kaṭukaṃ hoti, vipāko hissa pāpako”ti. –",
  "atk-s0508a1:3442_0": "Gāthādvayaṃ abhāsi.",
  "atk-s0508a1:3443_0": "Tattha accayantīti atikkamanti,",
  "atk-s0508a1:3443_1": "lahuṃ lahuṃ apagacchantīti attho.",
  "atk-s0508a1:3443_2": "Ahorattāti rattindivā.",
  "atk-s0508a1:3443_3": "Jīvitaṃ uparujjhatīti jīvitindriyañca khaṇikanirodhavasena nirujjhati.",
  "atk-s0508a1:3443_4": "Vuttañhi “khaṇe khaṇe,",
  "atk-s0508a1:3443_5": "tvaṃ bhikkhu,",
  "atk-s0508a1:3443_6": "jāyasi ca jiyyasi ca miyyasi ca cavasi ca upapajjasi cā”ti.",
  "atk-s0508a1:3443_7": "Āyu khīyati maccānanti maritabbasabhāvattā maccāti laddhanāmānaṃ imesaṃ sattānaṃ āyu “yo ciraṃ jīvati,",
  "atk-s0508a1:3443_8": "so vassasataṃ appaṃ vā bhiyyo”ti evaṃ paricchinnakālaparamāyu khīyati khayañca sambhedañca gacchati,",
  "atk-s0508a1:3443_9": "yathā kiṃ?",
  "atk-s0508a1:3443_10": "Kunnadīnaṃva odakaṃ yathā nāma kunnadīnaṃ pabbateyyānaṃ khuddakanadīnaṃ udakaṃ ciraṃ na tiṭṭhati,",
  "atk-s0508a1:3443_11": "lahutaraṃ khīyati,",
  "atk-s0508a1:3443_12": "āgatamattaṃyeva vigacchati,",
  "atk-s0508a1:3443_13": "evaṃ sattānaṃ āyu lahutaraṃ khīyati khayaṃ gacchati.",
  "atk-s0508a1:3443_14": "Ettha ca udakameva “odaka”nti vuttaṃ,",
  "atk-s0508a1:3443_15": "yathā manoyeva mānasanti.",
  "atk-s0508a1:3444_0": "Atha pāpāni kammāni,",
  "atk-s0508a1:3444_1": "karaṃ bālo na bujjhatīti evaṃ saṃsāre aniccepi samāne bālo lobhavasena vā kodhavasena vā pāpāni kammāni karoti,",
  "atk-s0508a1:3444_2": "karontopi na bujjhati,",
  "atk-s0508a1:3444_3": "pāpaṃ karonto ca “pāpaṃ karomī”ti abujjhanako nāma natthi,",
  "atk-s0508a1:3444_4": "“imassa kammassa evarūpo dukkho vipāko”ti pana ajānanato “na bujjhatī”ti vuttaṃ.",
  "atk-s0508a1:3444_5": "Pacchāssa kaṭukaṃ hotīti yadipi pāpassa kammassa āyūhanakkhaṇe “imassa kammassa evarūpo vipāko”ti na bujjhati,",
  "atk-s0508a1:3444_6": "tato pacchā pana nirayādīsu nibbattassa assa bālassa kaṭukaṃ aniṭṭhaṃ dukkhameva hoti.",
  "atk-s0508a1:3444_7": "Vipāko hissa pāpako yasmā assa pāpakammassa nāma vipāko pāpako nihīno aniṭṭho evāti.",
  "atk-s0508a1:3444_8": "Imaṃ pana ovādaṃ sutvā therassa kaniṭṭhabhātā rājānaṃ āpucchitvā pabbajitvā nacirasseva sadatthaṃ nipphādesi.",
  "atk-s0508a1:3445_0": "Heraññakānittheragāthāvaṇṇanā niṭṭhitā.",
  "atk-s0508a1:3446_0": "4. Somamittattheragāthāvaṇṇanā",
  "atk-s0508a1:3447_0": "Parittaṃ dārunti āyasmato somamittattherassa gāthā.",
  "atk-s0508a1:3447_1": "Kā uppatti?",
  "atk-s0508a1:3447_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:3447_3": "nibbattitvā viññutaṃ patto buddhaguṇe sutvā pasannamānaso ekadivasaṃ kiṃsukarukkhaṃ pupphitaṃ disvā pupphāni",
  "atk-s0508a1:3447_4": "gahetvā satthāraṃ uddissa ākāse khipitvā pūjesi.",
  "atk-s0508a1:3447_5": "So tena puññakammena devamanussesu saṃsaranto imasmiṃ buddhuppāde bārāṇasiyaṃ brāhmaṇakule nibbattitvā",
  "atk-s0508a1:3447_6": "somamittoti laddhanāmo tiṇṇaṃ vedānaṃ pāragū hutvā vimalena nāma therena kataparicayattā abhiṇhaṃ tassa",
  "atk-s0508a1:3447_7": "santikaṃ gacchanto dhammaṃ sutvā sāsane laddhappasādo pabbajitvā laddhūpasampado vattapaṭivattaṃ pūrento vicarati.",
  "atk-s0508a1:3447_8": "Vimalatthero pana kusīto middhabahulo rattindivaṃ vītināmeti.",
  "atk-s0508a1:3447_9": "Somamitto “kusītaṃ nāma nissāya ko guṇo”ti taṃ pahāya mahākassapattheraṃ upasaṅkamitvā tassa ovāde ṭhatvā",
  "atk-s0508a1:3447_10": "vipassanaṃ paṭṭhapetvā nacirasseva arahatte patiṭṭhāsi.",
  "atk-s0508a1:3447_11": "Tena vuttaṃ apadāne –",
  "atk-s0508a1:3448_0": "“Kiṃsukaṃ pupphitaṃ disvā, paggahetvāna añjaliṃ;",
  "atk-s0508a1:3449_0": "Buddhaseṭṭhaṃ saritvāna, ākāse abhipūjayiṃ.",
  "atk-s0508a1:3450_0": "“Tena kammena sukatena, cetanāpaṇidhīhi ca;",
  "atk-s0508a1:3451_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3452_0": "“Ekatiṃse ito kappe, yaṃ kammamakariṃ tadā;",
  "atk-s0508a1:3453_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3454_0": "“Kilesā jhāpitā mayhaṃ, bhavā sabbe samūhatā;",
  "atk-s0508a1:3455_0": "Nāgova bandhanaṃ chetvā, viharāmi anāsavo.",
  "atk-s0508a1:3456_0": "“Svāgataṃ vata me āsi, mama buddhassa santike;",
  "atk-s0508a1:3457_0": "Tisso vijjā anuppattā, kataṃ buddhassa sāsana”nti.",
  "atk-s0508a1:3458_0": "Arahattaṃ pana patvā vimalattheraṃ ovādena tajjento –",
  "atk-s0508a1:3459_0": "147.",
  "atk-s0508a1:3460_0": "“Parittaṃ dārumāruyha, yathā sīde mahaṇṇave;",
  "atk-s0508a1:3461_0": "Evaṃ kusītamāgamma, sādhujīvīpi sīdati;",
  "atk-s0508a1:3462_0": "Tasmā taṃ parivajjeyya, kusītaṃ hīnavīriyaṃ.",
  "atk-s0508a1:3463_0": "148.",
  "atk-s0508a1:3464_0": "“Pavivittehi ariyehi, pahitattehi jhāyibhi;",
  "atk-s0508a1:3465_0": "Niccaṃ āraddhavīriyehi, paṇḍitehi sahāvase”ti. – gāthādvayaṃ abhāsi;",
  "atk-s0508a1:3466_0": "Tattha parittaṃ dārumāruyha,",
  "atk-s0508a1:3466_1": "yathā sīde mahaṇṇaveti pesalopi kulaputto kusītaṃ alasapuggalaṃ nissāya sīdati saṃsāre patati,",
  "atk-s0508a1:3466_2": "na tassa pāraṃ nibbānaṃ gacchati.",
  "atk-s0508a1:3466_3": "Yasmā etadevaṃ,",
  "atk-s0508a1:3466_4": "tasmā taṃ adhikusaladhammavasena sīsaṃ anukkhipitvā kucchitaṃ sīdanato kusītaṃ vīriyārambhābhāvato hīnavīriyaṃ puggalaṃ sabbathā vajjeyya,",
  "atk-s0508a1:3466_5": "na tassa diṭṭhānugatiṃ āpajjeyyāti attho.",
  "atk-s0508a1:3467_0": "Evaṃ puggalādhiṭṭhānāya gāthāya kosajje ādīnavaṃ dassetvā idāni vīriyārambhe ānisaṃse dassetuṃ “pavivittehī”tiādi vuttaṃ.",
  "atk-s0508a1:3467_1": "Tassattho –",
  "atk-s0508a1:3467_2": "ye pana kāyavivekasambhavena pavivittā,",
  "atk-s0508a1:3467_3": "tato eva kilesehi ārakattā ariyā,",
  "atk-s0508a1:3467_4": "nibbānaṃ patipesitattatāya pahitattā ārammaṇūpanijjhānavasena lakkhaṇūpanijjhānavasena ca jhāyino,",
  "atk-s0508a1:3467_5": "sabbakālaṃ paggahitavīriyatāya āraddhavīriyā,",
  "atk-s0508a1:3467_6": "lokiyalokuttarabhedāya paññāya samannāgatattā paṇḍitā,",
  "atk-s0508a1:3467_7": "tehiyeva saha āvaseyya sadatthaṃ nipphādetukāmo saṃvaseyyāti.",
  "atk-s0508a1:3467_8": "Taṃ sutvā vimalatthero saṃviggamānaso vipassanaṃ paṭṭhapetvā sadatthaṃ ārādhesi.",
  "atk-s0508a1:3467_9": "Svāyamattho parato āgamissati.",
  "atk-s0508a1:3468_0": "Somamittattheragāthāvaṇṇanā niṭṭhitā.",
  "atk-s0508a1:3469_0": "5. Sabbamittattheragāthāvaṇṇanā",
  "atk-s0508a1:3470_0": "Jano janamhi sambaddhoti āyasmato sabbamittattherassa gāthā.",
  "atk-s0508a1:3470_1": "Kā uppatti?",
  "atk-s0508a1:3470_2": "Ayampi purimabuddhesu katādhikāro tattha tattha bhave puññāni upacinanto ito dvānavute kappe tissassa",
  "atk-s0508a1:3470_3": "bhagavato kāle nesādakule nibbattitvā vanacāriko hutvā vane mige vadhitvā maṃsaṃ khādanto jīvati.",
  "atk-s0508a1:3470_4": "Athassa bhagavā anuggaṇhanatthaṃ vasanaṭṭhānasamīpe tīṇi padacetiyāni dassetvā pakkāmi.",
  "atk-s0508a1:3470_5": "So atītakāle sammāsambuddhesu kataparicayattā cakkaṅkitāni disvā pasannamānaso koraṇḍapupphehi pūjaṃ",
  "atk-s0508a1:3470_6": "katvā tena puññakammena tāvatiṃsabhavane nibbattitvā aparāparaṃ sugatīsuyeva saṃsaranto imasmiṃ buddhuppāde",
  "atk-s0508a1:3470_7": "sāvatthinagare brāhmaṇakule nibbatti,",
  "atk-s0508a1:3470_8": "sabbamittotissa nāmaṃ ahosi.",
  "atk-s0508a1:3470_9": "So viññutaṃ patto jetavanapaṭiggahaṇe buddhānubhāvaṃ disvā paṭiladdhasaddho pabbajitvā kammaṭṭhānaṃ gahetvā",
  "atk-s0508a1:3470_10": "araññe viharanto vassaṃ upagantvā vuṭṭhavasso bhagavantaṃ vandituṃ sāvatthiṃ gacchanto antarāmagge māgavikehi",
  "atk-s0508a1:3470_11": "oḍḍite pāse migapotakaṃ baddhaṃ addasa.",
  "atk-s0508a1:3470_12": "Mātā panassa migī pāsaṃ appaviṭṭhāpi puttasinehena dūraṃ na gacchati,",
  "atk-s0508a1:3470_13": "maraṇabhayena pāsasamīpampi na upagacchati migapotako ca bhīto ito cito ca parivattento karuṇaṃ vilapati,",
  "atk-s0508a1:3470_14": "taṃ disvā thero,",
  "atk-s0508a1:3470_15": "“aho sattānaṃ snehahetukaṃ dukkha”nti gacchanto tato paraṃ sambahule core ekaṃ purisaṃ jīvagāhaṃ gahetvā palālaveṇiyā sarīraṃ veṭhetvā jhāpente,",
  "atk-s0508a1:3470_16": "tañca mahāviravaṃ viravantaṃ disvā tadubhayaṃ nissāya sañjātasaṃvego tesaṃ corānaṃ suṇantānaṃyeva –",
  "atk-s0508a1:3471_0": "149.",
  "atk-s0508a1:3472_0": "“Jano janamhi sambaddho, janamevassito jano;",
  "atk-s0508a1:3473_0": "Jano janena heṭhīyati, heṭheti ca jano janaṃ.",
  "atk-s0508a1:3474_0": "150.",
  "atk-s0508a1:3475_0": "“Ko hi tassa janenattho, janena janitena vā;",
  "atk-s0508a1:3476_0": "Janaṃ ohāya gacchaṃ taṃ, heṭhayitvā bahuṃ jana”nti. – gāthādvayaṃ abhāsi;",
  "atk-s0508a1:3477_0": "Tattha janoti andhabālajano.",
  "atk-s0508a1:3477_1": "Janamhīti aññe jane.",
  "atk-s0508a1:3477_2": "Sambaddhoti taṇhābandhanena baddho.",
  "atk-s0508a1:3477_3": "“Ayaṃ me putto,",
  "atk-s0508a1:3477_4": "mātā”tiādinā paṭibaddho.",
  "atk-s0508a1:3477_5": "Ayameva vā pāṭho,",
  "atk-s0508a1:3477_6": "“ime maṃ posenti,",
  "atk-s0508a1:3477_7": "ahaṃ ime nissāya jīvāmī”ti paṭibaddhacittoti attho.",
  "atk-s0508a1:3477_8": "Janamevassito janoti “ayaṃ me putto,",
  "atk-s0508a1:3477_9": "dhītā”tiādinā aññameva janaṃ añño jano assito taṇhāya allīno pariggayha ṭhito.",
  "atk-s0508a1:3477_10": "Jano janena heṭhīyati,",
  "atk-s0508a1:3477_11": "heṭheti ca jano jananti kammassakatāya yathābhūtāvabodhassa ca abhāvato ajjhupekkhanaṃ akatvā lobhavasena yathā jano janaṃ assito,",
  "atk-s0508a1:3477_12": "evaṃ dosavasena jano janena heṭhīyati vibādhīyati.",
  "atk-s0508a1:3477_13": "“Tayidaṃ mayhaṃva upari heṭhanaphalavasena paripatissatī”ti ajānanto heṭheti ca jano janaṃ.",
  "atk-s0508a1:3478_0": "Ko hi tassa janenatthoti tassa aññajanassa aññena janena taṇhāvasena assitena dosavasena heṭhitena vā ko attho.",
  "atk-s0508a1:3478_1": "Janena janitena vāti mātāpitā hutvā tena aññena janena janitena vā ko attho.",
  "atk-s0508a1:3478_2": "Janaṃ ohāya gacchaṃ taṃ,",
  "atk-s0508a1:3478_3": "heṭhayitvā bahuṃ jananti yasmā saṃsāre carato janassa ayamevānurūpā paṭipatti,",
  "atk-s0508a1:3478_4": "tasmā taṃ janaṃ,",
  "atk-s0508a1:3478_5": "tassa ca bādhikā yā sā taṇhā ca,",
  "atk-s0508a1:3478_6": "yo ca so doso eva bahuṃ janaṃ bādhayitvā ṭhito,",
  "atk-s0508a1:3478_7": "tañca ohāya sabbaso pahāya pariccajitvā gacchaṃ,",
  "atk-s0508a1:3478_8": "tehi anupaddutaṃ ṭhānaṃ gaccheyyaṃ pāpuṇeyyanti attho.",
  "atk-s0508a1:3478_9": "Evaṃ pana vatvā thero tāvadeva vipassanaṃ ussukkāpetvā arahattamapāpuṇi.",
  "atk-s0508a1:3478_10": "Tena vuttaṃ apadāne –",
  "atk-s0508a1:3479_0": "“Vanakammiko pure āsiṃ, pitumātumatenahaṃ;",
  "atk-s0508a1:3480_0": "Pasumārena jīvāmi, kusalaṃ me na vijjati.",
  "atk-s0508a1:3481_0": "“Mama āsayasāmantā, tisso lokagganāyako;",
  "atk-s0508a1:3482_0": "Padāni tīṇi dassesi, anukampāya cakkhumā.",
  "atk-s0508a1:3483_0": "“Akkante ca pade disvā, tissanāmassa satthuno;",
  "atk-s0508a1:3484_0": "Haṭṭho haṭṭhena cittena, pade cittaṃ pasādayiṃ.",
  "atk-s0508a1:3485_0": "“Koraṇḍaṃ pupphitaṃ disvā, pādapaṃ dharaṇīruhaṃ;",
  "atk-s0508a1:3486_0": "Sakosakaṃ gahetvāna, padaseṭṭhamapūjayiṃ.",
  "atk-s0508a1:3487_0": "“Tena kammena sukatena, cetanāpaṇidhīhi ca;",
  "atk-s0508a1:3488_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3489_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:3490_0": "Koraṇḍakachavi homi, suppabhāso bhavāmahaṃ.",
  "atk-s0508a1:3491_0": "“Dvenavute ito kappe, yaṃ kammamakariṃ tadā;",
  "atk-s0508a1:3492_0": "Duggatiṃ nābhijānāmi, padapūjāyidaṃ phalaṃ.",
  "atk-s0508a1:3493_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3494_0": "Te pana corā therassa santike dhammaṃ sutvā saṃvegajātā pabbajitvā dhammānudhammaṃ paṭipajjiṃsūti.",
  "atk-s0508a1:3495_0": "Sabbamittattheragāthāvaṇṇanā niṭṭhitā.",
  "atk-s0508a1:3496_0": "6. Mahākāḷattheragāthāvaṇṇanā",
  "atk-s0508a1:3497_0": "Kāḷī itthīti āyasmato mahākāḷattherassa gāthā.",
  "atk-s0508a1:3497_1": "Kā uppatti?",
  "atk-s0508a1:3497_2": "Ayampi purimabuddhesu katādhikāro tattha tattha bhave puññāni upacinanto ito ekanavute kappe kulagehe",
  "atk-s0508a1:3497_3": "nibbattitvā viññutaṃ patto kenacideva karaṇīyena araññaṃ gato tattha aññatarassa rukkhassa sākhāya olambamānaṃ",
  "atk-s0508a1:3497_4": "paṃsukūlacīvaraṃ disvā “ariyaddhajo olambatī”ti pasannacitto kiṅkaṇipupphāni gahetvā paṃsukūlaṃ pūjesi.",
  "atk-s0508a1:3497_5": "So tena puññakammena devamanussesu saṃsaranto imasmiṃ buddhuppāde setabyanagare satthavāhakule nibbattitvā",
  "atk-s0508a1:3497_6": "mahākāḷoti laddhanāmo viññutaṃ patvā gharāvāsaṃ vasanto pañcahi sakaṭasatehi bhaṇḍaṃ gahetvā vāṇijjavasena",
  "atk-s0508a1:3497_7": "sāvatthiṃ gato ekamantaṃ sakaṭasatthaṃ nivesetvā addhānaparissamaṃ vinodetvā attano parisāya saddhiṃ",
  "atk-s0508a1:3497_8": "nisinno sāyanhasamayaṃ gandhamālādihatthe upāsake jetavanaṃ gacchante disvā sayampi tehi saddhiṃ vihāraṃ",
  "atk-s0508a1:3497_9": "gantvā satthu santike dhammaṃ sutvā paṭiladdhasaddho pabbajitvā sosānikaṅgaṃ adhiṭṭhāya susāne vasati.",
  "atk-s0508a1:3497_10": "Athekadivasaṃ kāḷī nāma ekā itthī chavaḍāhikā therassa kammaṭṭhānatthāya aciramatasarīraṃ ubho satthī",
  "atk-s0508a1:3497_11": "bhinditvā ubho ca bāhū bhinditvā sīsañca dadhithālakaṃ viya bhinditvā sabbaṃ aṅgapaccaṅgaṃ sambandhameva",
  "atk-s0508a1:3497_12": "katvā therassa oloketuṃ yogyaṭṭhāne ṭhapetvā ekamantaṃ nisīdi.",
  "atk-s0508a1:3497_13": "Thero taṃ disvā attānaṃ ovadanto –",
  "atk-s0508a1:3498_0": "151.",
  "atk-s0508a1:3499_0": "“Kāḷī itthī brahatī dhaṅkarūpā, satthiñca bhetvā aparañca satthiṃ;",
  "atk-s0508a1:3500_0": "Bāhañca bhetvā aparañca bāhaṃ, sīsañca bhetvā dadhithālakaṃva;",
  "atk-s0508a1:3501_0": "Esā nisinnā abhisandahitvā.",
  "atk-s0508a1:3502_0": "152.",
  "atk-s0508a1:3503_0": "“Yo ve avidvā upadhiṃ karoti, punappunaṃ dukkhamupeti mando;",
  "atk-s0508a1:3504_0": "Tasmā pajānaṃ upadhiṃ na kayirā, māhaṃ puna bhinnasiro sayissa”nti. –",
  "atk-s0508a1:3505_0": "Gāthādvayaṃ abhāsi.",
  "atk-s0508a1:3506_0": "Tattha kāḷīti tassā nāmaṃ,",
  "atk-s0508a1:3506_1": "kāḷavaṇṇattā vā evaṃ vuttaṃ.",
  "atk-s0508a1:3506_2": "Brahatīti mahāsarīrā ārohapariṇāhavatī.",
  "atk-s0508a1:3506_3": "Dhaṅkarūpāti kāḷavaṇṇattā eva kākasadisarūpā.",
  "atk-s0508a1:3506_4": "Satthiñca bhetvāti matasarīrassa satthiṃ jaṇṇubhedanena bhañjitvā.",
  "atk-s0508a1:3506_5": "Aparañca satthinti itarañca satthiṃ bhañjitvā.",
  "atk-s0508a1:3506_6": "Bāhañca bhetvāti bāhaṭṭhiñca aggabāhaṭṭhāneyeva bhañjitvā.",
  "atk-s0508a1:3506_7": "Sīsañca bhetvā dadhithālakaṃvāti matasarīrassa sīsaṃ bhinditvā bhinnattā eva leḍḍudaṇḍādīhi paggharantaṃ dadhithālakaṃ viya,",
  "atk-s0508a1:3506_8": "paggharantaṃ matthaluṅgaṃ katvāti attho.",
  "atk-s0508a1:3506_9": "Esā nisinnā abhisandahitvāti chinnabhinnāvayavaṃ matasarīraṃ te avayave yathāṭhāneyeva ṭhapanena sandahitvā",
  "atk-s0508a1:3506_10": "sahitaṃ katvā maṃsāpaṇaṃ pasārentī viya esā nisinnā.",
  "atk-s0508a1:3507_0": "Yo ve avidvā upadhiṃ karotīti yo imāya upaṭṭhāpitaṃ kammaṭṭhānaṃ disvāpi avidvā akusalo kammaṭṭhānaṃ",
  "atk-s0508a1:3507_1": "chaḍḍetvā ayonisomanasikārena kilesūpadhiṃ uppādeti,",
  "atk-s0508a1:3507_2": "so mando mandapañño saṃsārassa anativattanato punappunaṃ aparāparaṃ nirayādīsu dukkhaṃ upeti.",
  "atk-s0508a1:3507_3": "Tasmā pajānaṃ upadhiṃ na kayirāti tasmāti yasmā cetadevaṃ, tasmā.",
  "atk-s0508a1:3507_4": "Pajānaṃ upadhinti “idha yaṃ dukkhaṃ sambhotī”ti pajānanto yoniso manasikaronto kilesūpadhiṃ na kayirā na uppādeyya. Kasmā?",
  "atk-s0508a1:3507_5": "Māhaṃ puna bhinnasiro sayissanti yathayidaṃ matasarīraṃ bhinnasarīraṃ sayati,",
  "atk-s0508a1:3507_6": "evaṃ kilesūpadhīhi saṃsāre punappunaṃ uppattiyā kaṭasivaḍḍhako hutvā bhinnasiro ahaṃ mā sayissanti.",
  "atk-s0508a1:3507_7": "Evaṃ vadanto eva thero vipassanaṃ ussukkāpetvā arahattaṃ pāpuṇi.",
  "atk-s0508a1:3507_8": "Tena vuttaṃ apadāne –",
  "atk-s0508a1:3508_0": "“Himavantassāvidūre, udaṅgaṇo nāma pabbato;",
  "atk-s0508a1:3509_0": "Tatthaddasaṃ paṃsukūlaṃ, dumaggamhi vilambitaṃ.",
  "atk-s0508a1:3510_0": "“Tīṇi kiṅkaṇipupphāni, ocinitvānahaṃ tadā;",
  "atk-s0508a1:3511_0": "Haṭṭho haṭṭhena cittena, paṃsukūlamapūjayiṃ.",
  "atk-s0508a1:3512_0": "“Tena kammena sukatena, cetanāpaṇidhīhi ca;",
  "atk-s0508a1:3513_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3514_0": "“Ekanavutito kappe, yaṃ kammamakariṃ tadā;",
  "atk-s0508a1:3515_0": "Duggatiṃ nābhijānāmi, pūjitvā arahaddhajaṃ.",
  "atk-s0508a1:3516_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3517_0": "Mahākāḷattheragāthāvaṇṇanā niṭṭhitā.",
  "atk-s0508a1:3518_0": "7. Tissattheragāthāvaṇṇanā",
  "atk-s0508a1:3519_0": "Bahū sapatte labhatīti āyasmato tissattherassa gāthā.",
  "atk-s0508a1:3519_1": "Kā uppatti?",
  "atk-s0508a1:3519_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto piyadassissa",
  "atk-s0508a1:3519_3": "bhagavato kāle brāhmaṇakule nibbattitvā viññutaṃ patto sippesu nipphattiṃ gantvā kāmesu ādīnavaṃ disvā",
  "atk-s0508a1:3519_4": "gharāvāsaṃ pahāya tāpasapabbajjaṃ pabbajitvā araññāyatane sālavane assamaṃ kāretvā vasati.",
  "atk-s0508a1:3519_5": "Bhagavā tassa anuggaṇhanatthaṃ assamassa avidūre sālavane nirodhaṃ samāpajjitvā nisīdi.",
  "atk-s0508a1:3519_6": "So assamato nikkhamitvā phalāphalatthāya gacchanto bhagavantaṃ disvā pasannamānaso cattāro daṇḍe ṭhapetvā",
  "atk-s0508a1:3519_7": "bhagavato upari pupphitāhi sālasākhāhi sākhāmaṇḍapaṃ katvā sattāhaṃ navanavehi sālapupphehi bhagavantaṃ",
  "atk-s0508a1:3519_8": "pūjento aṭṭhāsi buddhārammaṇaṃ pītiṃ avijahanto.",
  "atk-s0508a1:3519_9": "Satthā sattāhassa accayena nirodhato vuṭṭhahitvā bhikkhusaṅghaṃ cintesi.",
  "atk-s0508a1:3519_10": "Tāvadeva satasahassamattā khīṇāsavā satthāraṃ parivāresuṃ.",
  "atk-s0508a1:3519_11": "Bhagavā tassa bhāviniṃ sampattiṃ vibhāvento anumodanaṃ vatvā pakkāmi.",
  "atk-s0508a1:3519_12": "So tena puññakammena devaloke nibbattitvā aparāparaṃ sugatīsuyeva saṃsaranto imasmiṃ buddhuppāde rājagahe",
  "atk-s0508a1:3519_13": "brāhmaṇakule nibbattitvā tissoti laddhanāmo vayappatto tiṇṇaṃ vedānaṃ pāragū hutvā pañcamattāni māṇavakasatāni",
  "atk-s0508a1:3519_14": "mante vācento lābhaggayasaggappatto hutvā satthu rājagahagamane buddhānubhāvaṃ disvā paṭiladdhasaddho",
  "atk-s0508a1:3519_15": "pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:3519_16": "Tena vuttaṃ apadāne –",
  "atk-s0508a1:3520_0": "“Ajjhogāhetvā sālavanaṃ, sukato assamo mama;",
  "atk-s0508a1:3521_0": "Sālapupphehi sañchanno, vasāmi vipine tadā.",
  "atk-s0508a1:3522_0": "“Piyadassī ca bhagavā, sayambhū aggapuggalo;",
  "atk-s0508a1:3523_0": "Vivekakāmo sambuddho, sālavanamupāgami.",
  "atk-s0508a1:3524_0": "“Assamā abhinikkhamma, pavanaṃ agamāsahaṃ;",
  "atk-s0508a1:3525_0": "Mūlaphalaṃ gavesanto, āhiṇḍāmi vane tadā.",
  "atk-s0508a1:3526_0": "“Tatthaddasāsiṃ sambuddhaṃ, piyadassiṃ mahāyasaṃ;",
  "atk-s0508a1:3527_0": "Sunisinnaṃ samāpannaṃ, virocantaṃ mahāvane.",
  "atk-s0508a1:3528_0": "“Catudaṇḍe ṭhapetvāna, buddhassa uparī ahaṃ;",
  "atk-s0508a1:3529_0": "Maṇḍapaṃ sukataṃ katvā, sālapupphehi chādayiṃ.",
  "atk-s0508a1:3530_0": "“Sattāhaṃ dhārayitvāna, maṇḍapaṃ sālachāditaṃ;",
  "atk-s0508a1:3531_0": "Tattha cittaṃ pasādetvā, buddhaseṭṭhamavandahaṃ.",
  "atk-s0508a1:3532_0": "“Bhagavā tamhi samaye, vuṭṭhahitvā samādhito;",
  "atk-s0508a1:3533_0": "Yugamattaṃ pekkhamāno, nisīdi purisuttamo.",
  "atk-s0508a1:3534_0": "“Sāvako varuṇo nāma, piyadassissa satthuno;",
  "atk-s0508a1:3535_0": "Vasīsatasahassehi, upagacchi vināyakaṃ.",
  "atk-s0508a1:3536_0": "“Piyadassī ca bhagavā, lokajeṭṭho narāsabho;",
  "atk-s0508a1:3537_0": "Bhikkhusaṅghe nisīditvāna, sitaṃ pātukarī jino.",
  "atk-s0508a1:3538_0": "“Anuruddho upaṭṭhāko, piyadassissa satthuno;",
  "atk-s0508a1:3539_0": "Ekaṃsaṃ cīvaraṃ katvā, apucchittha mahāmuniṃ.",
  "atk-s0508a1:3540_0": "“Ko nu kho bhagavā hetu, sitakammassa satthuno;",
  "atk-s0508a1:3541_0": "Kāraṇe vijjamānamhi, satthā pātukare sitaṃ.",
  "atk-s0508a1:3542_0": "“Sattāhaṃ sālacchadanaṃ, yo me dhāresi māṇavo;",
  "atk-s0508a1:3543_0": "Tassa kammaṃ saritvāna, sitaṃ pātukariṃ ahaṃ.",
  "atk-s0508a1:3544_0": "“Anokāsaṃ na passāmi, yattha puññaṃ vipaccati;",
  "atk-s0508a1:3545_0": "Devaloke manusse vā, okāsova na sammati.",
  "atk-s0508a1:3546_0": "“Devaloke vasantassa, puññakammasamaṅgino;",
  "atk-s0508a1:3547_0": "Yāvatā parisā tassa, sālacchannā bhavissati.",
  "atk-s0508a1:3548_0": "“Tattha dibbehi naccehi, gītehi vāditehi ca;",
  "atk-s0508a1:3549_0": "Ramissati sadā santo, puññakammasamāhito.",
  "atk-s0508a1:3550_0": "“Yāvatā parisā tassa, gandhagandhī bhavissati;",
  "atk-s0508a1:3551_0": "Sālassa pupphavasso ca, pavassissati tāvade.",
  "atk-s0508a1:3552_0": "“Tato cutoyaṃ manujo, mānusaṃ āgamissati;",
  "atk-s0508a1:3553_0": "Idhāpi sālacchadanaṃ, sabbakālaṃ dharissati.",
  "atk-s0508a1:3554_0": "“Idha naccañca gītañca, sammatāḷasamāhitaṃ;",
  "atk-s0508a1:3555_0": "Parivāressanti maṃ niccaṃ, buddhapūjāyidaṃ phalaṃ.",
  "atk-s0508a1:3556_0": "“Uggacchante ca sūriye, sālavassaṃ pavassati;",
  "atk-s0508a1:3557_0": "Puññakammena saṃyuttaṃ, vassate sabbakālikaṃ.",
  "atk-s0508a1:3558_0": "“Aṭṭhārase kappasate, okkākakulasambhavo;",
  "atk-s0508a1:3559_0": "Gotamo nāma gottena, satthā loke bhavissati.",
  "atk-s0508a1:3560_0": "“Tassa dhammesu dāyādo, oraso dhammanimmito;",
  "atk-s0508a1:3561_0": "Sabbāsave pariññāya, nibbāyissatināsavo.",
  "atk-s0508a1:3562_0": "“Dhammaṃ abhisamentassa, sālacchannaṃ bhavissati;",
  "atk-s0508a1:3563_0": "Citake jhāyamānassa, chadanaṃ tattha hessati.",
  "atk-s0508a1:3564_0": "“Vipākaṃ kittayitvāna, piyadassī mahāmuni;",
  "atk-s0508a1:3565_0": "Parisāya dhammaṃ desesi, tappento dhammavuṭṭhiyā.",
  "atk-s0508a1:3566_0": "“Tiṃsakappāni devesu, devarajjamakārayiṃ;",
  "atk-s0508a1:3567_0": "Saṭṭhi ca sattakkhattuñca, cakkavattī ahosahaṃ.",
  "atk-s0508a1:3568_0": "“Devalokā idhāgantvā, labhāmi vipulaṃ sukhaṃ;",
  "atk-s0508a1:3569_0": "Idhāpi sālacchadanaṃ, maṇḍapassa idaṃ phalaṃ.",
  "atk-s0508a1:3570_0": "“Ayaṃ pacchimako mayhaṃ, carimo vattate bhavo;",
  "atk-s0508a1:3571_0": "Idhāpi sālacchadanaṃ, hessati sabbakālikaṃ.",
  "atk-s0508a1:3572_0": "“Mahāmuniṃ tosayitvā, gotamaṃ sakyapuṅgavaṃ;",
  "atk-s0508a1:3573_0": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:3574_0": "“Aṭṭhārase kappasate, yaṃ buddhamabhipūjayiṃ;",
  "atk-s0508a1:3575_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3576_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3577_0": "So arahattaṃ pana patvā visesato lābhaggayasaggappatto ahosi.",
  "atk-s0508a1:3577_1": "Tattha keci puthujjanabhikkhū therassa lābhasakkāraṃ disvā bālabhāvena asahanākāraṃ pavedesuṃ.",
  "atk-s0508a1:3577_2": "Thero taṃ ñatvā lābhasakkāre ādīnavaṃ tattha attano alaggabhāvañca pakāsento –",
  "atk-s0508a1:3578_0": "153.",
  "atk-s0508a1:3579_0": "“Bahū sapatte labhati, muṇḍo saṅghāṭipāruto;",
  "atk-s0508a1:3580_0": "Lābhī annassa pānassa, vatthassa sayanassa ca.",
  "atk-s0508a1:3581_0": "154.",
  "atk-s0508a1:3582_0": "“Etamādīnavaṃ ñatvā, sakkāresu mahabbhayaṃ;",
  "atk-s0508a1:3583_0": "Appalābho anavassuto, sato bhikkhu paribbaje”ti. –",
  "atk-s0508a1:3584_0": "Gāthādvayaṃ abhāsi.",
  "atk-s0508a1:3585_0": "Tassattho –",
  "atk-s0508a1:3585_1": "sikhampi asesetvā muṇḍitakesatāya muṇḍo,",
  "atk-s0508a1:3585_2": "chinditvā saṅghāṭitakāsāvadhāritāya saṅghāṭipāruto,",
  "atk-s0508a1:3585_3": "evaṃ vevaṇṇiyaṃ ajjhupagato parāyattavuttiko pabbajito sace annapānādīnaṃ lābhī hoti,",
  "atk-s0508a1:3585_4": "sopi bahū sapatte labhati,",
  "atk-s0508a1:3585_5": "tassa usūyantā bahū sambhavanti.",
  "atk-s0508a1:3585_6": "Tasmā etaṃ evarūpaṃ lābhasakkāresu mahabbhayaṃ vipulabhayaṃ ādīnavaṃ dosaṃ viditvā appicchataṃ santosañca",
  "atk-s0508a1:3585_7": "hadaye ṭhapetvā anavajjuppādassāpi uppannassa lābhassa parivajjanena appalābho,",
  "atk-s0508a1:3585_8": "tato eva tattha taṇhāvassutābhāvena anavassuto,",
  "atk-s0508a1:3585_9": "saṃsāre bhayassa ikkhanato bhinnakilesatāya vā bhikkhu santuṭṭhiṭṭhānīyassa satisampajaññassa vasena sato hutvā paribbaje careyya vihareyyāti.",
  "atk-s0508a1:3585_10": "Taṃ sutvā te bhikkhū tāvadeva theraṃ khamāpesuṃ.",
  "atk-s0508a1:3586_0": "Tissattheragāthāvaṇṇanā niṭṭhitā.",
  "atk-s0508a1:3587_0": "8. Kimilattheragāthāvaṇṇanā",
  "atk-s0508a1:3588_0": "Pācīnavaṃsadāyamhītiādikā āyasmato kimilattherassa gāthā.",
  "atk-s0508a1:3588_1": "Kā uppatti?",
  "atk-s0508a1:3588_2": "Tassa pubbayogo saṃveguppatti pabbajjā ca ekakanipāte “abhisatto”ti gāthāya saṃvaṇṇanāyaṃ vuttāyeva.",
  "atk-s0508a1:3588_3": "Tāya ca gāthāya therena attano visesādhigamassa kāraṇaṃ dassitaṃ.",
  "atk-s0508a1:3588_4": "Idha pana adhigatavisesassa attano āyasmatā ca anuruddhena āyasmatā ca nandiyena saha samaggavāso dassitoti veditabbaṃ.",
  "atk-s0508a1:3588_5": "Samaggavāsaṃ pana vasantā te yathā ca vasiṃsu,",
  "atk-s0508a1:3588_6": "taṃ dassento –",
  "atk-s0508a1:3589_0": "155.",
  "atk-s0508a1:3590_0": "“Pācīnavaṃsadāyamhi, sakyaputtā sahāyakā;",
  "atk-s0508a1:3591_0": "Pahāyānappake bhoge, uñche pattāgate ratā.",
  "atk-s0508a1:3592_0": "156.",
  "atk-s0508a1:3593_0": "“Āraddhavīriyā pahitattā, niccaṃ daḷhaparakkamā;",
  "atk-s0508a1:3594_0": "Ramanti dhammaratiyā, hitvāna lokiyaṃ rati”nti. – gāthādvayaṃ abhāsi;",
  "atk-s0508a1:3595_0": "Tattha pācīnavaṃsadāyamhīti pācīnavaṃsanāmake rakkhitagopite sahaparicchede vane.",
  "atk-s0508a1:3595_1": "Tañhi vanaṃ gāmassa pācīnadisāyaṃ ṭhitattā vaṃsagumbaparikkhittattā ca “pācīnavaṃsadāyo”ti vutto,",
  "atk-s0508a1:3595_2": "vaṃsavanabhāvena vāti.",
  "atk-s0508a1:3595_3": "Sakyaputtāti anuruddhattherādayo sakyarājakumārā.",
  "atk-s0508a1:3595_4": "Sahāyakāti saṃveguppattipabbajjāsamaṇadhammakaraṇasaṃvāsehi saha ayanato pavattanato sahāyakā.",
  "atk-s0508a1:3595_5": "Pahāyānappake bhogeti uḷārena puññānubhāvena adhigate kulaparamparāgate ca mahante bhogakkhandhe chaḍḍetvā.",
  "atk-s0508a1:3595_6": "“Sahāyānappake”tipi pāḷi.",
  "atk-s0508a1:3595_7": "Uñche pattāgate ratāti uñchācariyāya ābhatattā uñche patte āgatattā pattāgate pattapariyāpanne ratā abhiratā,",
  "atk-s0508a1:3595_8": "saṅghabhattādiatirekalābhaṃ paṭikkhipitvā jaṅghabalaṃ nissāya bhikkhācariyāya laddhena missakabhatteneva santuṭṭhāti attho.",
  "atk-s0508a1:3596_0": "Āraddhavīriyāti uttamatthassa adhigamāya āditova pageva sampāditavīriyā.",
  "atk-s0508a1:3596_1": "Pahitattāti ninnapoṇapabbhārabhāvena kālena kālaṃ samāpajjanena ca nibbānaṃ patipesitacittā.",
  "atk-s0508a1:3596_2": "Niccaṃ daḷhaparakkamāti vattapaṭipattīsu diṭṭhadhammasukhavihārānuyogena sabbakālaṃ asithilaparakkamā.",
  "atk-s0508a1:3596_3": "Ramanti dhammaratiyā,",
  "atk-s0508a1:3596_4": "hitvāna lokiyaṃ ratinti loke viditatāya lokapariyāpannatāya ca lokiyaṃ rūpārammaṇādiratiṃ pahāya maggapaññāya",
  "atk-s0508a1:3596_5": "pajahitvā lokuttaradhammaratiyā aggaphalanibbānābhiratiyā ca ramanti abhiramantīti.",
  "atk-s0508a1:3597_0": "Kimilattheragāthāvaṇṇanā niṭṭhitā.",
  "atk-s0508a1:3598_0": "9. Nandattheragāthāvaṇṇanā",
  "atk-s0508a1:3599_0": "Ayoniso manasikārāti āyasmato nandattherassa gāthā.",
  "atk-s0508a1:3599_1": "Kā uppatti?",
  "atk-s0508a1:3599_2": "Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patto bhagavato",
  "atk-s0508a1:3599_3": "santike dhammaṃ suṇanto satthāraṃ ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā sayampi",
  "atk-s0508a1:3599_4": "taṃ ṭhānantaraṃ patthento bhagavato bhikkhusaṅghassa ca pūjāsakkārabahulaṃ mahādānaṃ pavattetvā,",
  "atk-s0508a1:3599_5": "“ahampi anāgate tumhādisassa buddhassa evarūpo sāvako bhaveyya”nti paṇidhānaṃ katvā tato paṭṭhāya devamanussesu",
  "atk-s0508a1:3599_6": "saṃsaranto atthadassissa bhagavato kāle vinatāya nāma nadiyā mahanto kacchapo hutvā nibbatto ekadivasaṃ",
  "atk-s0508a1:3599_7": "satthāraṃ nadiyā pāraṃ gantuṃ tīre ṭhitaṃ disvā sayaṃ bhagavantaṃ tāretukāmo satthu pādamūle nipajji.",
  "atk-s0508a1:3599_8": "Satthā tassa ajjhāsayaṃ oloketvā piṭṭhiṃ abhiruhi.",
  "atk-s0508a1:3599_9": "So haṭṭhatuṭṭho vegena sotaṃ chindanto sīghataraṃ paratīrameva pāpesi.",
  "atk-s0508a1:3599_10": "Bhagavā tassa anumodanaṃ vadanto bhāviniṃ sampattiṃ kathetvā pakkāmi.",
  "atk-s0508a1:3600_0": "So tena puññakammena sugatīsuyeva saṃsaranto imasmiṃ buddhuppāde kapilavatthusmiṃ suddhodanamahārājassa",
  "atk-s0508a1:3600_1": "putto hutvā mahāpajāpatiyā gotamiyā kucchimhi nibbatti.",
  "atk-s0508a1:3600_2": "Tassa nāmaggahaṇadivase ñātisaṅghaṃ nandento jātoti nandotveva nāmaṃ akaṃsu.",
  "atk-s0508a1:3600_3": "Tassa vayappattakāle satthā pavattavaradhammacakko lokānuggahaṃ karonto kapilavatthuṃ gantvā ñātisamāgame",
  "atk-s0508a1:3600_4": "pokkharavassaṃ aṭṭhuppattiṃ katvā vessantarajātakaṃ kathetvā dutiyadivase piṇḍāya paviṭṭho “uttiṭṭhe",
  "atk-s0508a1:3600_5": "nappamajjeyyā”ti gāthāya pitaraṃ sotāpattiphale patiṭṭhāpetvā nivesanaṃ gantvā “dhammaṃ care sucarita”nti",
  "atk-s0508a1:3600_6": "gāthāya mahāpajāpatiṃ sotāpattiphale rājānaṃ sakadāgāmiphale patiṭṭhāpetvā tatiye divase nandakumārassa",
  "atk-s0508a1:3600_7": "abhisekanivesanappavesanavivāhamaṅgalesu vattamānesu piṇḍāya pavisitvā nandakumārassa hatthe pattaṃ datvā",
  "atk-s0508a1:3600_8": "maṅgalaṃ vatvā tassa hatthato pattaṃ agahetvāva vihāraṃ gato taṃ pattahatthaṃ vihāraṃ āgataṃ anicchamānaṃyeva",
  "atk-s0508a1:3600_9": "pabbājetvā tathā pabbajitattāyeva anabhiratiyā pīḷitaṃ ñatvā upāyena tassa taṃ anabhiratiṃ vinodesi.",
  "atk-s0508a1:3600_10": "So yoniso paṭisaṅkhāya vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:3600_11": "Tena vuttaṃ apadāne –",
  "atk-s0508a1:3601_0": "“Atthadassī tu bhagavā, sayambhū lokanāyako;",
  "atk-s0508a1:3602_0": "Vinatānadiyā tīraṃ, upāgacchi tathāgato.",
  "atk-s0508a1:3603_0": "“Udakā abhinikkhamma, kacchapo vārigocaro;",
  "atk-s0508a1:3604_0": "Buddhaṃ tāretukāmohaṃ, upesiṃ lokanāyakaṃ.",
  "atk-s0508a1:3605_0": "“Abhirūhatu maṃ buddho, atthadassī mahāmuni;",
  "atk-s0508a1:3606_0": "Ahaṃ taṃ tārayissāmi, dukkhassantakaro tuvaṃ.",
  "atk-s0508a1:3607_0": "“Mama saṅkappamaññāya, atthadassī mahāyaso;",
  "atk-s0508a1:3608_0": "Abhirūhitvā me piṭṭhiṃ, aṭṭhāsi lokanāyako.",
  "atk-s0508a1:3609_0": "“Yato sarāmi attānaṃ, yato pattosmi viññutaṃ;",
  "atk-s0508a1:3610_0": "Sukhaṃ me tādisaṃ natthi, phuṭṭhe pādatale yathā.",
  "atk-s0508a1:3611_0": "“Uttaritvāna sambuddho, atthadassī mahāyaso;",
  "atk-s0508a1:3612_0": "Naditīramhi ṭhatvāna, imā gāthā abhāsatha.",
  "atk-s0508a1:3613_0": "“Yāvatā vattate cittaṃ, gaṅgāsotaṃ tarāmahaṃ;",
  "atk-s0508a1:3614_0": "Ayañca kacchapo rājā, tāresi mama paññavā.",
  "atk-s0508a1:3615_0": "“Iminā buddhataraṇena, mettacittavatāya ca;",
  "atk-s0508a1:3616_0": "Aṭṭhārase kappasate, devaloke ramissati.",
  "atk-s0508a1:3617_0": "“Devalokā idhāgantvā, sukkamūlena codito;",
  "atk-s0508a1:3618_0": "Ekāsane nisīditvā, kaṅkhāsotaṃ tarissati.",
  "atk-s0508a1:3619_0": "“Yathāpi bhaddake khette, bījaṃ appampi ropitaṃ;",
  "atk-s0508a1:3620_0": "Sammādhāraṃ pavecchante, phalaṃ toseti kassakaṃ.",
  "atk-s0508a1:3621_0": "“Tathevidaṃ buddhakhettaṃ, sammāsambuddhadesitaṃ;",
  "atk-s0508a1:3622_0": "Sammādhāraṃ pavecchante, phalaṃ maṃ tosayissati.",
  "atk-s0508a1:3623_0": "“Padhānapahitattomhi, upasanto nirūpadhi;",
  "atk-s0508a1:3624_0": "Sabbāsave pariññāya, viharāmi anāsavo.",
  "atk-s0508a1:3625_0": "“Aṭṭhārase kappasate, yaṃ kammamakariṃ tadā;",
  "atk-s0508a1:3626_0": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:3627_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3628_0": "Arahattaṃ pana patvā vimuttisukhaṃ anubhavanto “aho satthu upāyakosallaṃ,",
  "atk-s0508a1:3628_1": "yenāhaṃ bhavapaṅkato uddharitvā nibbānathale patiṭṭhāpito”ti attano pahīnasaṃkilesaṃ paṭiladdhañca sukhaṃ",
  "atk-s0508a1:3628_2": "paccavekkhitvā sañjātasomanasso udānavasena –",
  "atk-s0508a1:3629_0": "157.",
  "atk-s0508a1:3630_0": "“Ayoniso manasikārā, maṇḍanaṃ anuyuñjisaṃ;",
  "atk-s0508a1:3631_0": "Uddhato capalo cāsiṃ, kāmarāgena aṭṭito.",
  "atk-s0508a1:3632_0": "158.",
  "atk-s0508a1:3633_0": "“Upāyakusalenāhaṃ, buddhenādiccabandhunā;",
  "atk-s0508a1:3634_0": "Yoniso paṭipajjitvā, bhave cittaṃ udabbahi”nti. – gāthādvayaṃ abhāsi;",
  "atk-s0508a1:3635_0": "Tattha ayoniso manasikārāti anupāyamanasikārato asubhaṃ kāyaṃ subhato manasi karitvā subhato manasikārahetu,",
  "atk-s0508a1:3635_1": "asubhaṃ kāyaṃ subhasaññāyāti attho.",
  "atk-s0508a1:3635_2": "Maṇḍananti hatthūpagādiābharaṇehi ceva mālāgandhādīhi ca attabhāvassa alaṅkaraṇaṃ.",
  "atk-s0508a1:3635_3": "Anuyuñjisanti anuyuñjiṃ,",
  "atk-s0508a1:3635_4": "sarīrassa vibhūsanappasuto ahosinti attho.",
  "atk-s0508a1:3635_5": "Uddhatoti jātigottarūpayobbanamadādīhi uddhato avūpasantacitto.",
  "atk-s0508a1:3635_6": "Capaloti vanamakkaṭo viya anavaṭṭhitacittatāya lolo,",
  "atk-s0508a1:3635_7": "kāyamaṇḍanavatthamaṇḍanādicāpalye yuttatāya vā capalo ca.",
  "atk-s0508a1:3635_8": "Āsinti ahosiṃ.",
  "atk-s0508a1:3635_9": "Kāmarāgenāti vatthukāmesu chandarāgena aṭṭito pīḷito vibādhito āsinti yojanā.",
  "atk-s0508a1:3636_0": "Upāyakusalenāti vineyyānaṃ damanūpāyacchekena kovidena buddhena bhagavatā hetubhūtena.",
  "atk-s0508a1:3636_1": "Hetuatthe hi etaṃ karaṇavacanaṃ.",
  "atk-s0508a1:3636_2": "Paluṭṭhamakkaṭīdevaccharādassanena hi upakkitavādacodanāya attano kāmarāgāpanayanaṃ sandhāya vadati.",
  "atk-s0508a1:3636_3": "Bhagavā hi āyasmantaṃ nandattheraṃ paṭhamaṃ janapadakalyāṇiṃ upādāya “yathāyaṃ makkaṭī,",
  "atk-s0508a1:3636_4": "evaṃ kakuṭapādiniyo upādāya janapadakalyāṇī”ti mahatiyā āṇiyā khuddakaṃ āṇiṃ nīharanto chaḍḍako viya,",
  "atk-s0508a1:3636_5": "sinehapānena sarīraṃ kiledetvā vamanavirecanehi dosaṃ nīharanto bhisakko viya ca kakuṭapādinidassanena",
  "atk-s0508a1:3636_6": "janapadakalyāṇiyaṃ virattacittaṃ kāretvā puna upakkitavādena kakuṭapādinīsupi cittaṃ virājetvā sammadeva",
  "atk-s0508a1:3636_7": "samathavipassanānuyogena ariyamagge patiṭṭhāpesi.",
  "atk-s0508a1:3636_8": "Tena vuttaṃ “yoniso paṭipajjitvā,",
  "atk-s0508a1:3636_9": "bhave cittaṃ udabbahi”nti.",
  "atk-s0508a1:3636_10": "Upāyena ñāyena sammadeva samathavipassanāya visuddhipaṭipadaṃ paṭipajjitvā bhave saṃsārapaṅke nimuggañca me cittaṃ ariyamaggena hatthena uttāriṃ,",
  "atk-s0508a1:3636_11": "nibbānathale patiṭṭhāpesinti attho.",
  "atk-s0508a1:3637_0": "Imaṃ udānaṃ udānetvā thero punadivase bhagavantaṃ upasaṅkamitvā evamāha – “yaṃ me, bhante,",
  "atk-s0508a1:3637_1": "bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ,",
  "atk-s0508a1:3637_2": "muñcāmahaṃ, bhante,",
  "atk-s0508a1:3637_3": "bhagavantaṃ etasmā paṭissavā”ti.",
  "atk-s0508a1:3637_4": "Bhagavāpi,",
  "atk-s0508a1:3637_5": "“yadeva kho te, nanda,",
  "atk-s0508a1:3637_6": "anupādāya āsavehi cittaṃ vimuttaṃ,",
  "atk-s0508a1:3637_7": "athāhaṃ mutto etasmā paṭissavā”ti āha.",
  "atk-s0508a1:3637_8": "Athassa bhagavā savisesaṃ indriyesu guttadvārataṃ ñatvā taṃ guṇaṃ vibhāvento,",
  "atk-s0508a1:3637_9": "“etadaggaṃ,",
  "atk-s0508a1:3637_10": "bhikkhave,",
  "atk-s0508a1:3637_11": "mama sāvakānaṃ bhikkhūnaṃ indriyesu guttadvārānaṃ yadidaṃ nando”ti indriyesu guttadvārabhāvena aggaṭṭhāne ṭhapesi.",
  "atk-s0508a1:3637_12": "Thero hi “yamevāhaṃ indriyānaṃ asaṃvaraṃ nissāya imaṃ vippakāraṃ patto,",
  "atk-s0508a1:3637_13": "tamevāhaṃ suṭṭhu niggahessāmī”ti ussāhajāto balavahirottappo tattha ca katādhikārattā indriyasaṃvare ukkaṃsapāramiṃ agamāsīti.",
  "atk-s0508a1:3638_0": "Nandattheragāthāvaṇṇanā niṭṭhitā.",
  "atk-s0508a1:3639_0": "10. Sirimattheragāthāvaṇṇanā",
  "atk-s0508a1:3640_0": "Pare ca naṃ pasaṃsantīti āyasmato sirimattherassa gāthā.",
  "atk-s0508a1:3640_1": "Kā uppatti?",
  "atk-s0508a1:3640_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato pāramiyo",
  "atk-s0508a1:3640_3": "pūretvā tusitabhavane ṭhitakāle brāhmaṇakule nibbattitvā viññutaṃ patto tiṇṇaṃ vedānaṃ pāragū sanighaṇḍukeṭubhānaṃ",
  "atk-s0508a1:3640_4": "sakkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo nekkhammajjhāsayatāya",
  "atk-s0508a1:3640_5": "kāme pahāya tāpasapabbajjaṃ pabbajitvā caturāsītisahassaparimāṇena tāpasagaṇena parivuto himavantappadese",
  "atk-s0508a1:3640_6": "devatābhinimmite assame jhānābhiññāyo nibbattetvā vasanto purimabuddhesu katādhikāratāya lakkhaṇamantesu",
  "atk-s0508a1:3640_7": "āgataniyāmena ca buddhaguṇe anussaritvā atīte buddhe uddissa aññatarasmiṃ nadīnivattane pulinacetiyaṃ",
  "atk-s0508a1:3640_8": "katvā pūjāsakkārābhirato ahosi.",
  "atk-s0508a1:3640_9": "Taṃ disvā tāpasā,",
  "atk-s0508a1:3640_10": "“kaṃ uddissa ayaṃ pūjāsakkāro karīyatī”ti pucchiṃsu.",
  "atk-s0508a1:3640_11": "So tesaṃ lakkhaṇamante āharitvā tattha āgatāni mahāpurisalakkhaṇāni vibhajitvā tadanusārena attano bale ṭhatvā buddhaguṇe kittesi.",
  "atk-s0508a1:3640_12": "Taṃ sutvā tepi tāpasā pasannamānasā tato paṭṭhāya sammāsambuddhaṃ uddissa thūpapūjaṃ karontā viharanti.",
  "atk-s0508a1:3641_0": "Tena ca samayena padumuttarabodhisatto tusitakāyā cavitvā mātukucchiṃ okkanto hoti.",
  "atk-s0508a1:3641_1": "Carimabhave dvattiṃsa pubbanimittāni pāturahesuṃ,",
  "atk-s0508a1:3641_2": "sabbe ca acchariyabbhūtadhammā.",
  "atk-s0508a1:3641_3": "Tāpaso tāni antevāsikānaṃ dassetvā bhiyyosomattāya sammāsambuddhesu tesaṃ pasādaṃ vaḍḍhetvā kālaṃ katvā",
  "atk-s0508a1:3641_4": "brahmaloke nibbattitvā tehi attano sarīrassa pūjāya karīyamānāya dissamānarūpo āgantvā,",
  "atk-s0508a1:3641_5": "“ahaṃ tumhākaṃ ācariyo brahmaloke nibbatto,",
  "atk-s0508a1:3641_6": "tumhe appamattā pulinacetiyapūjamanuyuñjatha,",
  "atk-s0508a1:3641_7": "bhāvanāya ca yuttappayuttā hothā”ti vatvā brahmalokameva gato.",
  "atk-s0508a1:3642_0": "Evaṃ so devamanussesu saṃsaranto imasmiṃ buddhuppāde sāvatthiyaṃ gahapatikule nibbatti,",
  "atk-s0508a1:3642_1": "tassa jātadivasato paṭṭhāya tasmiṃ kule sirisampattiyā vaḍḍhamānattā sirimātveva nāmaṃ akaṃsu.",
  "atk-s0508a1:3642_2": "Tassa padasā gamanakāle kaniṭṭhabhātā nibbatti,",
  "atk-s0508a1:3642_3": "tassa “ayaṃ siriṃ vaḍḍhento jāto”ti sirivaḍḍhoti nāmaṃ akaṃsu.",
  "atk-s0508a1:3642_4": "Te ubhopi jetavanappaṭiggahaṇe buddhānubhāvaṃ disvā paṭiladdhasaddhā pabbajiṃsu.",
  "atk-s0508a1:3642_5": "Tesu sirivaḍḍho na tāva uttarimanussadhammassa lābhī ahosi,",
  "atk-s0508a1:3642_6": "catunnaṃ paccayānaṃ lābhī,",
  "atk-s0508a1:3642_7": "gahaṭṭhapabbajitānaṃ sakkato garukato,",
  "atk-s0508a1:3642_8": "sirimatthero pana pabbajitakālato paṭṭhāya tādisena kammacchiddena appalābhī ahosi bahujanāsambhāvito,",
  "atk-s0508a1:3642_9": "samathavipassanāsu kammaṃ karonto nacirasseva chaḷabhiñño ahosi.",
  "atk-s0508a1:3642_10": "Tena vuttaṃ apadāne –",
  "atk-s0508a1:3643_0": "“Pabbate himavantamhi, devalo nāma tāpaso;",
  "atk-s0508a1:3644_0": "Tattha me caṅkamo āsi, amanussehi māpito.",
  "atk-s0508a1:3645_0": "“Jaṭābhārena bharito, kamaṇḍaludharo sadā;",
  "atk-s0508a1:3646_0": "Uttamatthaṃ gavesanto, vipinā nikkhamiṃ tadā.",
  "atk-s0508a1:3647_0": "“Cullāsītisahassāni, sissā mayhaṃ upaṭṭhahuṃ;",
  "atk-s0508a1:3648_0": "Sakakammābhipasutā, vasanti vipine tadā.",
  "atk-s0508a1:3649_0": "“Assamā abhinikkhamma, akaṃ pulinacetiyaṃ;",
  "atk-s0508a1:3650_0": "Nānāpupphaṃ samānetvā, taṃ cetiyamapūjayiṃ.",
  "atk-s0508a1:3651_0": "“Tattha cittaṃ pasādetvā, assamaṃ pavisāmahaṃ;",
  "atk-s0508a1:3652_0": "Sabbe sissā samāgantvā, etamatthaṃ pucchiṃsu maṃ.",
  "atk-s0508a1:3653_0": "“Pulinena kato thūpo, yaṃ tvaṃ deva namassasi;",
  "atk-s0508a1:3654_0": "Mayampi ñātumicchāma, puṭṭho ācikkha no tuvaṃ.",
  "atk-s0508a1:3655_0": "“Niddiṭṭhā nu mantapade, cakkhumanto mahāyasā;",
  "atk-s0508a1:3656_0": "Te kho ahaṃ namassāmi, buddhaseṭṭhe mahāyase.",
  "atk-s0508a1:3657_0": "“Kīdisā te mahāvīrā, sabbaññū lokanāyakā;",
  "atk-s0508a1:3658_0": "Kathaṃvaṇṇā kathaṃsīlā, kīdisā te mahāyasā.",
  "atk-s0508a1:3659_0": "“Bāttiṃsalakkhaṇā buddhā, cattālīsadijāpi ca;",
  "atk-s0508a1:3660_0": "Nettā gopakhumā tesaṃ, jiñjukā phalasannibhā.",
  "atk-s0508a1:3661_0": "“Gacchamānā ca te buddhā, yugamattañca pekkhare;",
  "atk-s0508a1:3662_0": "Na tesaṃ jāṇu nadati, sandhisaddo na suyyati.",
  "atk-s0508a1:3663_0": "“Gacchamānā ca sugatā, uddharantāva gacchare;",
  "atk-s0508a1:3664_0": "Paṭhamaṃ dakkhiṇaṃ pādaṃ, buddhānaṃ esa dhammatā.",
  "atk-s0508a1:3665_0": "“Asambhītā ca te buddhā, migarājāva kesarī;",
  "atk-s0508a1:3666_0": "Nevukkaṃsenti attānaṃ, no ca vambhenti pāṇinaṃ.",
  "atk-s0508a1:3667_0": "“Mānāvamānato muttā, samā sabbesu pāṇisu;",
  "atk-s0508a1:3668_0": "Anattukkaṃsakā buddhā, buddhānaṃ esa dhammatā.",
  "atk-s0508a1:3669_0": "“Uppajjantā ca sambuddhā, ālokaṃ dassayanti te;",
  "atk-s0508a1:3670_0": "Chappakāraṃ pakampenti, kevalaṃ vasudhaṃ imaṃ.",
  "atk-s0508a1:3671_0": "“Passanti nirayañcete, nibbāti nirayo tadā;",
  "atk-s0508a1:3672_0": "Pavassati mahāmegho, buddhānaṃ esa dhammatā.",
  "atk-s0508a1:3673_0": "“Īdisā te mahānāgā, atulā ca mahāyasā;",
  "atk-s0508a1:3674_0": "Vaṇṇato anatikkantā, appameyyā tathāgatā.",
  "atk-s0508a1:3675_0": "“Anumodiṃsu me vākyaṃ, sabbe sissā sagāravā;",
  "atk-s0508a1:3676_0": "Tathā ca paṭipajjiṃsu, yathāsatti yathābalaṃ.",
  "atk-s0508a1:3677_0": "“Paṭipūjenti pulinaṃ, sakakammābhilāsino;",
  "atk-s0508a1:3678_0": "Saddahantā mama vākyaṃ, buddhasakkatamānasā.",
  "atk-s0508a1:3679_0": "“Tadā cavitvā tusitā, devaputto mahāyaso;",
  "atk-s0508a1:3680_0": "Uppajji mātukucchimhi, dasasahassi kampatha.",
  "atk-s0508a1:3681_0": "“Assamassāvidūramhi, caṅkamamhi ṭhito ahaṃ;",
  "atk-s0508a1:3682_0": "Sabbe sissā samāgantvā, āgacchuṃ mama santike.",
  "atk-s0508a1:3683_0": "“Usabhova mahī nadati, migarājāva kūjati;",
  "atk-s0508a1:3684_0": "Susumārova saḷati, kiṃ vipāko bhavissati.",
  "atk-s0508a1:3685_0": "“Yaṃ pakittemi sambuddhaṃ, sikatāthūpasantike;",
  "atk-s0508a1:3686_0": "So dāni bhagavā satthā, mātukucchimupāgami.",
  "atk-s0508a1:3687_0": "“Tesaṃ dhammakathaṃ vatvā, kittayitvā mahāmuniṃ;",
  "atk-s0508a1:3688_0": "Uyyojetvā sake sisse, pallaṅkamābhujiṃ ahaṃ.",
  "atk-s0508a1:3689_0": "“Balañca vata me khīṇaṃ, byādhinā paramena taṃ;",
  "atk-s0508a1:3690_0": "Buddhaseṭṭhaṃ saritvāna, tattha kālaṅkato ahaṃ.",
  "atk-s0508a1:3691_0": "“Sabbe sissā samāgantvā, akaṃsu citakaṃ tadā;",
  "atk-s0508a1:3692_0": "Kaḷevarañca me gayha, citakaṃ abhiropayuṃ.",
  "atk-s0508a1:3693_0": "“Citakaṃ parivāretvā, sīse katvāna añjaliṃ;",
  "atk-s0508a1:3694_0": "Sokasallaparetā te, vikkandiṃsu samāgatā.",
  "atk-s0508a1:3695_0": "“Tesaṃ lālappamānānaṃ, agamaṃ citakaṃ tadā;",
  "atk-s0508a1:3696_0": "Ahaṃ ācariyo tumhaṃ, mā socittha sumedhasā.",
  "atk-s0508a1:3697_0": "“Sadatthe vāyameyyātha, rattindivamatanditā;",
  "atk-s0508a1:3698_0": "Mā vo pamattā ahuttha, khaṇo vo paṭipādito.",
  "atk-s0508a1:3699_0": "“Sake sissenusāsitvā, devalokaṃ punāgamiṃ;",
  "atk-s0508a1:3700_0": "Aṭṭhārasa ca kappāni, devaloke ramāmahaṃ.",
  "atk-s0508a1:3701_0": "“Satānaṃ pañcakkhattuñca, cakkavattī ahosahaṃ;",
  "atk-s0508a1:3702_0": "Anekasatakkhattuñca, devarajjamakārayiṃ.",
  "atk-s0508a1:3703_0": "“Avasesesu kappesu, vokiṇṇo saṃsariṃ ahaṃ;",
  "atk-s0508a1:3704_0": "Duggatiṃ nābhijānāmi, uppādassa idaṃ phalaṃ.",
  "atk-s0508a1:3705_0": "“Yathā komudike māse, bahū pupphanti pādapā;",
  "atk-s0508a1:3706_0": "Tathevāhampi samaye, pupphitomhi mahesinā.",
  "atk-s0508a1:3707_0": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a1:3708_0": "Nāgova bandhanaṃ chetvā, viharāmi anāsavo.",
  "atk-s0508a1:3709_0": "“Satasahassito kappe, yaṃ buddhamabhikittayiṃ;",
  "atk-s0508a1:3710_0": "Duggatiṃ nābhijānāmi, kittanāya idaṃ phalaṃ.",
  "atk-s0508a1:3711_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3712_0": "Chaḷabhiññañhi samānaṃ āyasmantaṃ sirimattheraṃ “ariyo”ti ajānantā puthujjanā bhikkhū sāmaṇerā ca appalābhitāya",
  "atk-s0508a1:3712_1": "lokassa anabhigatabhāvena asambhāventā yaṃkiñci kathetvā garahanti.",
  "atk-s0508a1:3712_2": "Sirivaḍḍhattheraṃ pana paccayānaṃ lābhibhāvena lokassa sakkatagarukatabhāvato sambhāventā pasaṃsanti.",
  "atk-s0508a1:3712_3": "Thero “avaṇṇārahassa nāma vaṇṇabhaṇanaṃ,",
  "atk-s0508a1:3712_4": "vaṇṇārahassa ca avaṇṇabhaṇanaṃ assa puthujjanabhāvassa doso”ti puthujjanabhāvañca garahanto –",
  "atk-s0508a1:3713_0": "159.",
  "atk-s0508a1:3714_0": "“Pare ca naṃ pasaṃsanti, attā ce asamāhito;",
  "atk-s0508a1:3715_0": "Moghaṃ pare pasaṃsanti, attā hi asamāhito.",
  "atk-s0508a1:3716_0": "160.",
  "atk-s0508a1:3717_0": "“Pare ca naṃ garahanti, attā ce susamāhito;",
  "atk-s0508a1:3718_0": "Moghaṃ pare garahanti, attā hi susamāhito”ti.",
  "atk-s0508a1:3719_0": "– Gāthādvayamabhāsi.",
  "atk-s0508a1:3720_0": "Tattha pareti attato aññe pare nāma,",
  "atk-s0508a1:3720_1": "idha pana paṇḍitehi aññe bālā pareti adhippetā.",
  "atk-s0508a1:3720_2": "Tesañhi ajānitvā apariyogāhetvā bhāsanato garahā viya pasaṃsāpi appamāṇabhūtā.",
  "atk-s0508a1:3720_3": "Nanti naṃ puggalaṃ.",
  "atk-s0508a1:3720_4": "Pasaṃsantīti aviddasubhāvena taṇhāvipannatāya vā,",
  "atk-s0508a1:3720_5": "atha vā abhūtaṃyeva puggalaṃ “asuko bhikkhu jhānalābhī,",
  "atk-s0508a1:3720_6": "ariyo”ti vā abhūtaguṇaropanena kittenti abhitthavanti.",
  "atk-s0508a1:3720_7": "Yo panettha ca- saddo,",
  "atk-s0508a1:3720_8": "so attūpanayattho.",
  "atk-s0508a1:3720_9": "Tena pare naṃ puggalaṃ pasaṃsanti ca,",
  "atk-s0508a1:3720_10": "tañca kho tesaṃ pasaṃsanamattaṃ,",
  "atk-s0508a1:3720_11": "na pana tasmiṃ pasaṃsāya vatthu atthīti imamatthaṃ dasseti.",
  "atk-s0508a1:3720_12": "Attā ce asamāhitoti yaṃ puggalaṃ pare pasaṃsanti,",
  "atk-s0508a1:3720_13": "so ce sayaṃ asamāhito maggasamādhinā phalasamādhinā upacārappanāsamādhimatteneva vā na samāhito,",
  "atk-s0508a1:3720_14": "samādhānassa paṭipakkhabhūtānaṃ kilesānaṃ appahīnattā vikkhitto vibbhantacitto hoti ceti attho.",
  "atk-s0508a1:3720_15": "“Asamāhito”ti ca etena samādhinimittānaṃ guṇānaṃ abhāvaṃ dasseti.",
  "atk-s0508a1:3720_16": "Moghanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "atk-s0508a1:3720_17": "Pare pasaṃsantīti ye taṃ asamāhitaṃ puggalaṃ pasaṃsanti,",
  "atk-s0508a1:3720_18": "te moghaṃ mudhā amūlakaṃ pasaṃsanti. Kasmā?",
  "atk-s0508a1:3720_19": "Attā hi asamāhito yasmā tassa puggalassa cittaṃ asamāhitaṃ,",
  "atk-s0508a1:3720_20": "tasmāti attho.",
  "atk-s0508a1:3721_0": "Dutiyagāthāyaṃ garahantīti attano aviddasubhāvena dosantarāya vā ariyaṃ jhānalābhiñca samānaṃ “asuko",
  "atk-s0508a1:3721_1": "bhikkhu jāgariyaṃ nānuyuñjati antamaso goduhanamattampi kālaṃ kevalaṃ kāyadaḷhibahulo niddārāmo bhassārāmo",
  "atk-s0508a1:3721_2": "saṅgaṇikārāmo viharatī”tiādinā appaṭipajjamānatāvibhāvanena vā guṇaparidhaṃsanena vā garahanti nindanti,",
  "atk-s0508a1:3721_3": "upakkosanti vāti attho.",
  "atk-s0508a1:3721_4": "Sesaṃ paṭhamagāthāya vuttapariyāyena veditabbaṃ.",
  "atk-s0508a1:3721_5": "Evaṃ therena imāhi gāthāhi attano nikkilesabhāve sirivaḍḍhassa ca sakilesabhāve pakāsite taṃ sutvā sirivaḍḍho",
  "atk-s0508a1:3721_6": "saṃvegajāto vipassanaṃ paṭṭhapetvā nacirasseva sadatthaṃ paripūresi,",
  "atk-s0508a1:3721_7": "garahakapuggalā ca theraṃ khamāpesuṃ.",
  "atk-s0508a1:3722_0": "Sirimattheragāthāvaṇṇanā niṭṭhitā.",
  "atk-s0508a1:3723_0": "Dutiyavaggavaṇṇanā niṭṭhitā.",
  "atk-s0508a1:3724_0": "3. Tatiyavaggo",
  "atk-s0508a1:3725_0": "1. Uttarattheragāthāvaṇṇanā",
  "atk-s0508a1:3726_0": "Khandhā mayā pariññātāti āyasmato uttarattherassa gāthā.",
  "atk-s0508a1:3726_1": "Kā uppatti?",
  "atk-s0508a1:3726_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito catunavute",
  "atk-s0508a1:3726_3": "kappe siddhatthassa bhagavato kāle kulagehe nibbattitvā viññutaṃ patto sāsane laddhappasādo hutvā upāsakattaṃ",
  "atk-s0508a1:3726_4": "paṭivedesi.",
  "atk-s0508a1:3726_5": "So satthari parinibbute attano ñātake sannipātetvā bahuṃ pūjāsakkāraṃ sambharitvā dhātupūjaṃ akāsi.",
  "atk-s0508a1:3726_6": "So tena puññakammena devamanussesu saṃsaranto imasmiṃ buddhuppāde sākete brāhmaṇakule nibbattitvā uttaroti",
  "atk-s0508a1:3726_7": "laddhanāmo vayappatto kenacideva karaṇīyena sāvatthiṃ gato kaṇḍambamūle kataṃ yamakapāṭihāriyaṃ disvā",
  "atk-s0508a1:3726_8": "pasīditvā puna kāḷakārāmasuttadesanāya abhivaḍḍhamānasaddho pabbajitvā satthārā saddhiṃ rājagahaṃ gantvā",
  "atk-s0508a1:3726_9": "upasampajjitvā tattheva vasanto vipassanaṃ paṭṭhapetvā nacirasseva chaḷabhiñño ahosi.",
  "atk-s0508a1:3726_10": "Tena vuttaṃ apadāne –",
  "atk-s0508a1:3727_0": "“Nibbute lokanāthamhi, siddhatthe lokanāyake;",
  "atk-s0508a1:3728_0": "Mama ñātī samānetvā, dhātupūjaṃ akāsahaṃ.",
  "atk-s0508a1:3729_0": "“Catunnavutito kappe, yaṃ dhātumabhipūjayiṃ;",
  "atk-s0508a1:3730_0": "Duggatiṃ nābhijānāmi, dhātupūjāyidaṃ phalaṃ.",
  "atk-s0508a1:3731_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3732_0": "Chaḷabhiñño pana hutvā satthari sāvatthiyaṃ viharante buddhupaṭṭhānatthaṃ rājagahato sāvatthiṃ upagato bhikkhūhi “kiṃ, āvuso,",
  "atk-s0508a1:3732_1": "pabbajjākiccaṃ tayā matthakaṃ pāpita”nti puṭṭho aññaṃ byākaronto –",
  "atk-s0508a1:3733_0": "161.",
  "atk-s0508a1:3734_0": "“Khandhā mayā pariññātā, taṇhā me susamūhatā;",
  "atk-s0508a1:3735_0": "Bhāvitā mama bojjhaṅgā, patto me āsavakkhayo.",
  "atk-s0508a1:3736_0": "162.",
  "atk-s0508a1:3737_0": "“Sohaṃ khandhe pariññāya, abbahitvāna jāliniṃ;",
  "atk-s0508a1:3738_0": "Bhāvayitvāna bojjhaṅge, nibbāyissaṃ anāsavo”ti. – gāthādvayaṃ abhāsi;",
  "atk-s0508a1:3739_0": "Tattha khandhāti pañcupādānakkhandhā.",
  "atk-s0508a1:3739_1": "Pariññātāti “idaṃ dukkhaṃ,",
  "atk-s0508a1:3739_2": "na ito bhiyyo”ti paricchijja ñātā bhāvitā.",
  "atk-s0508a1:3739_3": "Tena dukkhassa ariyasaccassa pariññābhisamayamāha.",
  "atk-s0508a1:3739_4": "Taṇhāti tasati paritasatīti taṇhā.",
  "atk-s0508a1:3739_5": "Susamūhatāti samugghāṭitā.",
  "atk-s0508a1:3739_6": "Etena samudayasaccassa pahānābhisamayaṃ vadati.",
  "atk-s0508a1:3739_7": "Bhāvitā mama bojjhaṅgāti bodhisaṅkhātāya satiādidhammasāmaggiyā,",
  "atk-s0508a1:3739_8": "taṃsamaṅgino vā bodhisaṅkhātassa ariyapuggalassa aṅgāti bojjhaṅgā.",
  "atk-s0508a1:3739_9": "Satidhammavicayavīriyapītipassaddhisamādhiupekkhāsaṅkhātā maggapariyāpannā dhammā mayā bhāvitā uppāditā vaḍḍhitā.",
  "atk-s0508a1:3739_10": "Bojjhaṅgaggahaṇeneva cettha taṃsahacaritatāya sabbe maggadhammā,",
  "atk-s0508a1:3739_11": "sabbe ca bodhipakkhiyadhammā gahitāti daṭṭhabbā.",
  "atk-s0508a1:3739_12": "Eteneva maggasaccassa bhāvanābhisamayaṃ dasseti.",
  "atk-s0508a1:3739_13": "Patto me āsavakkhayoti kāmāsavādayo āsavā khīyanti etthāti āsavakkhayoti laddhanāmo asaṅkhatadhammo mayā patto adhigato.",
  "atk-s0508a1:3739_14": "Etena nirodhasaccassa sacchikiriyābhisamayaṃ katheti.",
  "atk-s0508a1:3739_15": "Ettāvatā attano saupādisesanibbānasampattiṃ dasseti.",
  "atk-s0508a1:3740_0": "Idāni pana anupādisesanibbānasampattiṃ dassento “soha”ntiādinā dutiyaṃ gāthamāha.",
  "atk-s0508a1:3740_1": "Tassattho –",
  "atk-s0508a1:3740_2": "sohaṃ evaṃ vuttanayena khandhe pariññāya parijānitvā,",
  "atk-s0508a1:3740_3": "tathā parijānanto eva sakaattabhāvaparaattabhāvesu ajjhattikabāhirāyatanesu atītādibhedabhinnesu saṃsibbanākāraṃ",
  "atk-s0508a1:3740_4": "punappunaṃ pavattisaṅkhātaṃ jālaṃ etassa atthīti jālinīti laddhanāmaṃ taṇhaṃ abbahitvāna mama cittasantānato",
  "atk-s0508a1:3740_5": "uddharitvā,",
  "atk-s0508a1:3740_6": "tathā naṃ uddharantoyeva vuttappabhede bojjhaṅge bhāvayitvāna te bhāvanāpāripūriṃ pāpetvā tato eva anāsavo",
  "atk-s0508a1:3740_7": "hutvā ṭhito idāni carimakacittanirodhena anupādāno viya jātavedo nibbāyissaṃ parinibbāyissāmīti.",
  "atk-s0508a1:3741_0": "Uttarattheragāthāvaṇṇanā niṭṭhitā.",
  "atk-s0508a1:3742_0": "2. Bhaddajittheragāthāvaṇṇanā",
  "atk-s0508a1:3743_0": "Panādo nāma so rājāti āyasmato bhaddajittherassa gāthā.",
  "atk-s0508a1:3743_1": "Kā uppatti?",
  "atk-s0508a1:3743_2": "Ayaṃ kira padumuttarassa bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu",
  "atk-s0508a1:3743_3": "pāraṃ gantvā kāme pahāya tāpasapabbajjaṃ pabbajitvā araññāyatane assamaṃ kāretvā vasanto ekadivasaṃ satthāraṃ",
  "atk-s0508a1:3743_4": "ākāsena gacchantaṃ disvā pasannamānaso añjaliṃ paggayha aṭṭhāsi.",
  "atk-s0508a1:3743_5": "Satthā tassa ajjhāsayaṃ ñatvā ākāsato otari.",
  "atk-s0508a1:3743_6": "Otiṇṇassa pana bhagavato madhuñca bhisamuḷālañca sappiñca khīrañca upanāmesi,",
  "atk-s0508a1:3743_7": "tassa taṃ bhagavā anukampaṃ upādāya paṭiggahetvā anumodanaṃ vatvā pakkāmi.",
  "atk-s0508a1:3743_8": "So tena puññakammena tusite nibbatto tattha yāvatāyukaṃ ṭhatvā tato aparāparaṃ sugatīsuyeva saṃsaranto",
  "atk-s0508a1:3743_9": "vipassissa bhagavato kāle mahaddhano seṭṭhi hutvā aṭṭhasaṭṭhibhikkhusahassaṃ bhojetvā ticīvarena acchādesi.",
  "atk-s0508a1:3744_0": "Evaṃ bahuṃ kusalaṃ katvā devaloke nibbattitvā tattha yāvatāyukaṃ ṭhatvā tato cavitvā manussesu uppanno",
  "atk-s0508a1:3744_1": "buddhasuññe loke pañca paccekabuddhasatāni catūhi paccayehi upaṭṭhahitvā tato cuto rājakule nibbattitvā",
  "atk-s0508a1:3744_2": "rajjaṃ anusāsanto puttaṃ paccekabodhiṃ adhigantvā ṭhitaṃ upaṭṭhahitvā tassa parinibbutassa dhātuyo gahetvā",
  "atk-s0508a1:3744_3": "cetiyaṃ katvā pūjesi.",
  "atk-s0508a1:3744_4": "Evaṃ tattha tattha tāni puññāni katvā imasmiṃ buddhuppāde bhaddiyanagare asītikoṭivibhavassa bhaddiyaseṭṭhissa ekaputtako hutvā nibbatti,",
  "atk-s0508a1:3744_5": "bhaddajītissa nāmaṃ ahosi.",
  "atk-s0508a1:3744_6": "Tassa kira issariyabhogaparivārādisampatti carimabhave bodhisattassa viya ahosi.",
  "atk-s0508a1:3745_0": "Tadā satthā sāvatthiyaṃ vassaṃ vasitvā bhaddajikumāraṃ saṅgaṇhituṃ mahatā bhikkhusaṅghena saddhiṃ bhaddiyanagaraṃ",
  "atk-s0508a1:3745_1": "gantvā jātiyāvane vasi tassa ñāṇaparipākaṃ āgamayamāno.",
  "atk-s0508a1:3745_2": "Sopi upari pāsāde nisinno sīhapañjaraṃ vivaritvā olokento bhagavato santike dhammaṃ sotuṃ gacchantaṃ",
  "atk-s0508a1:3745_3": "mahājanaṃ disvā “katthāyaṃ mahājano gacchatī”ti pucchitvā taṃ kāraṇaṃ sutvā sayampi mahatā parivārena",
  "atk-s0508a1:3745_4": "satthu santikaṃ gantvā dhammaṃ suṇanto sabbābharaṇapaṭimaṇḍitova sabbakilese khepetvā arahattaṃ pāpuṇi.",
  "atk-s0508a1:3745_5": "Tena vuttaṃ apadāne –",
  "atk-s0508a1:3746_0": "“Oggayha yaṃ pokkharaṇiṃ, nānākuñjarasevitaṃ;",
  "atk-s0508a1:3747_0": "Uddharāmi bhisaṃ tattha, ghāsahetu ahaṃ tadā.",
  "atk-s0508a1:3748_0": "“Bhagavā tamhi samaye, padumuttarasavhayo;",
  "atk-s0508a1:3749_0": "Rattambaradharo buddho, gacchate anilañjase.",
  "atk-s0508a1:3750_0": "“Dhunanto paṃsukūlāni, saddaṃ assosahaṃ tadā;",
  "atk-s0508a1:3751_0": "Uddhaṃ nijjhāyamānohaṃ, addasaṃ lokanāyakaṃ.",
  "atk-s0508a1:3752_0": "“Tattheva ṭhitako santo, āyāciṃ lokanāyakaṃ;",
  "atk-s0508a1:3753_0": "Madhuṃ bhisehi sahitaṃ, khīraṃ sappiṃ muḷālikaṃ.",
  "atk-s0508a1:3754_0": "“Paṭiggaṇhātu me buddho, anukampāya cakkhumā;",
  "atk-s0508a1:3755_0": "Tato kāruṇiko satthā, orohitvā mahāyaso.",
  "atk-s0508a1:3756_0": "“Paṭiggaṇhi mamaṃ bhikkhaṃ, anukampāya cakkhumā;",
  "atk-s0508a1:3757_0": "Paṭiggahetvā sambuddho, akā me anumodanaṃ.",
  "atk-s0508a1:3758_0": "“Sukhī hotu mahāpuñña, gati tuyhaṃ samijjhatu;",
  "atk-s0508a1:3759_0": "Iminā bhisadānena, labhassu vipulaṃ sukhaṃ.",
  "atk-s0508a1:3760_0": "“Idaṃ vatvāna sambuddho, jalajuttamanāmako;",
  "atk-s0508a1:3761_0": "Bhikkhamādāya sambuddho, ākāsenāgamā jino.",
  "atk-s0508a1:3762_0": "“Tato bhisaṃ gahetvāna, āgacchiṃ mama assamaṃ;",
  "atk-s0508a1:3763_0": "Bhisaṃ rukkhe laggetvāna, mama dānaṃ anussariṃ.",
  "atk-s0508a1:3764_0": "“Mahāvāto uṭṭhahitvā, sañcālesi vanaṃ tadā;",
  "atk-s0508a1:3765_0": "Ākāso abhinādittha, asanī ca phalī tadā.",
  "atk-s0508a1:3766_0": "“Tato me asanīpāto, matthake nipatī tadā;",
  "atk-s0508a1:3767_0": "Sohaṃ nisinnako santo, tattha kālaṅkato ahaṃ.",
  "atk-s0508a1:3768_0": "“Puññakammena saññutto, tusitaṃ upapajjahaṃ;",
  "atk-s0508a1:3769_0": "Kaḷevaraṃ me patitaṃ, devaloke ramāmahaṃ.",
  "atk-s0508a1:3770_0": "“Chaḷasītisahassāni, nāriyo samalaṅkatā;",
  "atk-s0508a1:3771_0": "Sāyaṃ pātaṃ upaṭṭhanti, bhisadānassidaṃ phalaṃ.",
  "atk-s0508a1:3772_0": "“Manussayonimāgantvā, sukhito homahaṃ tadā;",
  "atk-s0508a1:3773_0": "Bhoge me ūnatā natthi, bhisadānassidaṃ phalaṃ.",
  "atk-s0508a1:3774_0": "“Anukampitako tena, devadevena tādinā;",
  "atk-s0508a1:3775_0": "Sabbāsavā parikkhīṇā, natthi dāni punabbhavo.",
  "atk-s0508a1:3776_0": "“Satasahassito kappe, yaṃ bhisaṃ adadiṃ tadā;",
  "atk-s0508a1:3777_0": "Duggatiṃ nābhijānāmi, bhisadānassidaṃ phalaṃ.",
  "atk-s0508a1:3778_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3779_0": "Arahatte pana tena adhigate satthā bhaddiyaseṭṭhiṃ āmantesi –",
  "atk-s0508a1:3779_1": "“tava putto alaṅkatapaṭiyatto dhammaṃ suṇanto arahatte patiṭṭhāsi,",
  "atk-s0508a1:3779_2": "tenassa idāneva pabbajituṃ yuttaṃ,",
  "atk-s0508a1:3779_3": "no ce pabbajati,",
  "atk-s0508a1:3779_4": "parinibbāyissatī”ti.",
  "atk-s0508a1:3779_5": "Seṭṭhi “na mayhaṃ puttassa daharasseva sato parinibbānena kiccaṃ atthi,",
  "atk-s0508a1:3779_6": "pabbājetha na”nti āha.",
  "atk-s0508a1:3779_7": "Taṃ satthā pabbājetvā upasampādetvā tattha sattāhaṃ vasitvā koṭigāmaṃ pāpuṇi,",
  "atk-s0508a1:3779_8": "so ca gāmo gaṅgātīre.",
  "atk-s0508a1:3779_9": "Koṭigāmavāsino buddhappamukhassa bhikkhusaṅghassa mahādānaṃ pavattesuṃ.",
  "atk-s0508a1:3779_10": "Bhaddajitthero satthārā anumodanāya āraddhamattāya bahigāmaṃ gantvā “gaṅgātīre maggasamīpe satthu āgatakāle",
  "atk-s0508a1:3779_11": "vuṭṭhahissāmī”ti samāpattiṃ samāpajjitvā nisīdi.",
  "atk-s0508a1:3779_12": "Mahātheresu āgacchantesupi avuṭṭhahitvā satthu āgatakāleyeva vuṭṭhahi.",
  "atk-s0508a1:3779_13": "Puthujjanabhikkhū,",
  "atk-s0508a1:3779_14": "“ayaṃ adhunā pabbajito mahātheresu āgacchantesu mānatthaddho hutvā na vuṭṭhāsī”ti ujjhāyiṃsu.",
  "atk-s0508a1:3779_15": "Koṭigāmavāsino satthu bhikkhusaṅghassa ca bahū nāvāsaṅghāṭe bandhiṃsu,",
  "atk-s0508a1:3779_16": "satthā “handassa ānubhāvaṃ pakāsemī”ti nāvāsaṅghāṭe ṭhatvā, “kahaṃ,",
  "atk-s0508a1:3779_17": "bhaddajī”ti pucchi.",
  "atk-s0508a1:3779_18": "Bhaddajitthero “esohaṃ,",
  "atk-s0508a1:3779_19": "bhante”ti satthāraṃ upasaṅkamitvā añjaliṃ katvā aṭṭhāsi. Satthā, “ehi, bhaddaji,",
  "atk-s0508a1:3779_20": "amhehi saddhiṃ ekanāvaṃ abhiruhā”ti.",
  "atk-s0508a1:3779_21": "So uppatitvā satthu ṭhitanāvāyaṃ aṭṭhāsi.",
  "atk-s0508a1:3779_22": "Satthā gaṅgāmajjhaṃ gatakāle,",
  "atk-s0508a1:3779_23": "“bhaddaji,",
  "atk-s0508a1:3779_24": "tayā mahāpanādarājakāle ajjhāvuṭṭharatanapāsādo kaha”nti āha.",
  "atk-s0508a1:3779_25": "“Imasmiṃ ṭhāne nimuggo”ti. “Tena hi, bhaddaji,",
  "atk-s0508a1:3779_26": "sabrahmacārīnaṃ kaṅkhaṃ chindā”ti.",
  "atk-s0508a1:3779_27": "Tasmiṃ khaṇe thero satthāraṃ vanditvā iddhibalena gantvā pāsādathūpikaṃ pādaṅgulantarena sannirumbhitvā",
  "atk-s0508a1:3779_28": "pañcavīsatiyojanaṃ pāsādaṃ gahetvā ākāse uppati,",
  "atk-s0508a1:3779_29": "uppatanto ca paññāsa yojanāni pāsādaṃ udakato ukkhipi.",
  "atk-s0508a1:3779_30": "Athassa purimabhave ñātakā pāsādagatena lobhena macchakacchapamaṇḍūkā hutvā tasmiṃ pāsāde uṭṭhahante parivattitvā udake patiṃsu.",
  "atk-s0508a1:3779_31": "Satthā te patante disvā “ñātakā te, bhaddaji,",
  "atk-s0508a1:3779_32": "kilamantī”ti āha.",
  "atk-s0508a1:3779_33": "Thero satthu vacanena pāsādaṃ vissajjesi.",
  "atk-s0508a1:3779_34": "Pāsādo yathāṭhāne eva patiṭṭhahi.",
  "atk-s0508a1:3779_35": "Satthā pāraṅgato bhikkhūhi “kadā, bhante,",
  "atk-s0508a1:3779_36": "bhaddajittherena ayaṃ pāsādo ajjhāvuṭṭho”ti puṭṭho mahāpanādajātakaṃ kathetvā mahājanaṃ dhammāmataṃ pāyesi.",
  "atk-s0508a1:3779_37": "Thero pana attano ajjhāvuṭṭhapubbaṃ suvaṇṇapāsādaṃ dassetvā –",
  "atk-s0508a1:3780_0": "163.",
  "atk-s0508a1:3781_0": "“Panādo nāma so rājā, yassa yūpo suvaṇṇayo;",
  "atk-s0508a1:3782_0": "Tiriyaṃ soḷasubbedho, ubbhamāhu sahassadhā.",
  "atk-s0508a1:3783_0": "164.",
  "atk-s0508a1:3784_0": "“Sahassakaṇḍo satageṇḍu, dhajālu haritāmayo;",
  "atk-s0508a1:3785_0": "Anaccuṃ tattha gandhabbā, cha sahassāni sattadhā”ti. –",
  "atk-s0508a1:3786_0": "Dvīhi gāthāhi vaṇṇento aññaṃ byākāsi.",
  "atk-s0508a1:3787_0": "Tattha panādo nāma so rājāti atīte panādo nāma so rājā ahosīti attabhāvaantarahitatāya attānaṃ paraṃ viya niddisati.",
  "atk-s0508a1:3787_1": "So eva hi rajje ṭhitakālato paṭṭhāya sadā ussāhasampattiādinā mahatā rājānubhāvena mahatā ca kittisaddena",
  "atk-s0508a1:3787_2": "samannāgatattā “rājā mahāpanādo”ti paññāyittha.",
  "atk-s0508a1:3787_3": "Yassa yūpo suvaṇṇayoti yassa rañño ayaṃ yūpo pāsādo suvaṇṇamayo.",
  "atk-s0508a1:3787_4": "Tiriyaṃ soḷasubbedhoti vitthārato soḷasakaṇḍapātappamāṇo.",
  "atk-s0508a1:3787_5": "So pana aḍḍhayojanamatto hoti.",
  "atk-s0508a1:3787_6": "Ubbhāmāhu sahassadhāti ubbhaṃ uccaṃ evamassa pāsādassa sahassadhā sahassakaṇḍappamāṇamāhu.",
  "atk-s0508a1:3787_7": "So pana yojanato pañcavīsatiyojanappamāṇo hoti.",
  "atk-s0508a1:3787_8": "Keci panettha gāthāsukhatthaṃ “āhū”ti dīghaṃ kataṃ.",
  "atk-s0508a1:3787_9": "Āhu ahosīti atthaṃ vadanti.",
  "atk-s0508a1:3788_0": "Sahassakaṇḍoti sahassabhūmiko.",
  "atk-s0508a1:3788_1": "Satageṇḍūti anekasataniyyūhako.",
  "atk-s0508a1:3788_2": "Dhajālūti tattha tattha niyyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno.",
  "atk-s0508a1:3788_3": "Haritāmayoti cāmīkarasuvaṇṇamayo.",
  "atk-s0508a1:3788_4": "Keci pana “haritajātimaṇisarikkhako”ti vadanti.",
  "atk-s0508a1:3788_5": "Gandhabbāti naṭā.",
  "atk-s0508a1:3788_6": "Cha sahassāni sattadhāti chamattāni gandhabbasahassāni sattadhā tassa pāsādassa sattasu ṭhānesu rañño abhiramāpanatthaṃ nacciṃsūti attho.",
  "atk-s0508a1:3788_7": "Te evaṃ naccantāpi rājānaṃ hāsetuṃ nāsakkhiṃsu.",
  "atk-s0508a1:3788_8": "Atha sakko devarājā devanaṭe pesetvā samajjaṃ kāresi,",
  "atk-s0508a1:3788_9": "tadā rājā hasīti.",
  "atk-s0508a1:3789_0": "Bhaddajittheragāthāvaṇṇanā niṭṭhitā.",
  "atk-s0508a1:3790_0": "3. Sobhitattheragāthāvaṇṇanā",
  "atk-s0508a1:3791_0": "Satimā paññavāti āyasmato sobhitattherassa gāthā.",
  "atk-s0508a1:3791_1": "Kā uppatti?",
  "atk-s0508a1:3791_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a1:3791_3": "haṃsavatīnagare kulagehe nibbattitvā vayappatto satthu dhammadesanaṃ suṇanto satthāraṃ ekaṃ bhikkhuṃ",
  "atk-s0508a1:3791_4": "pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā sayampi taṃ ṭhānantaraṃ uddissa patthanaṃ",
  "atk-s0508a1:3791_5": "katvā puññāni katvā sugatīsuyeva saṃsaranto sumedhassa bhagavato kāle brāhmaṇakule nibbattitvā viññutaṃ",
  "atk-s0508a1:3791_6": "patto brāhmaṇānaṃ vijjāsippesu nipphattiṃ gantvā nekkhammādhimutto gharāvāsaṃ pahāya tāpasapabbajjaṃ",
  "atk-s0508a1:3791_7": "pabbajitvā himavantassa samīpe araññāyatane assamaṃ kāretvā vanamūlaphalāphalena yāpento buddhuppādaṃ",
  "atk-s0508a1:3791_8": "sutvā sabbattha ekarattivāseneva bhaddavatīnagare satthāraṃ upasaṅkamitvā pasannamānaso “tuvaṃ satthā",
  "atk-s0508a1:3791_9": "ca ketu cā”tiādīhi chahi gāthāhi abhitthavi,",
  "atk-s0508a1:3791_10": "satthā cassa bhāviniṃ sampattiṃ pakāsesi.",
  "atk-s0508a1:3791_11": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti.",
  "atk-s0508a1:3791_12": "Sobhitotissa nāmaṃ akaṃsu.",
  "atk-s0508a1:3791_13": "So aparena samayena satthu dhammadesanaṃ sutvā paṭiladdhasaddho pabbajitvā vipassanaṃ vaḍḍhetvā chaḷabhiñño ahosi.",
  "atk-s0508a1:3791_14": "Pubbenivāsañāṇe ciṇṇavasī ca ahosi.",
  "atk-s0508a1:3791_15": "Tena vuttaṃ apadāne –",
  "atk-s0508a1:3792_0": "“Dakkhiṇe himavantassa, sukato assamo mama;",
  "atk-s0508a1:3793_0": "Uttamatthaṃ gavesanto, vasāmi vipine tadā.",
  "atk-s0508a1:3794_0": "“Lābhālābhena santuṭṭho, mūlena ca phalena ca;",
  "atk-s0508a1:3795_0": "Anvesanto ācariyaṃ, vasāmi ekako ahaṃ.",
  "atk-s0508a1:3796_0": "“Sumedho nāma sambuddho, loke uppajji tāvade;",
  "atk-s0508a1:3797_0": "Catusaccaṃ pakāseti, uddharanto mahājanaṃ.",
  "atk-s0508a1:3798_0": "“Nāhaṃ suṇomi sambuddhaṃ, napi me koci saṃsati;",
  "atk-s0508a1:3799_0": "Aṭṭhavasse atikkante, assosiṃ lokanāyakaṃ.",
  "atk-s0508a1:3800_0": "“Aggidāruṃ nīharitvā, sammajjitvāna assamaṃ;",
  "atk-s0508a1:3801_0": "Khāribhāraṃ gahetvāna, nikkhamiṃ vipinā ahaṃ.",
  "atk-s0508a1:3802_0": "“Ekarattiṃ vasantohaṃ, gāmesu nigamesu ca;",
  "atk-s0508a1:3803_0": "Anupubbena candavatiṃ, tadāhaṃ upasaṅkamiṃ.",
  "atk-s0508a1:3804_0": "“Bhagavā tamhi samaye, sumedho lokanāyako;",
  "atk-s0508a1:3805_0": "Uddharanto bahū satte, deseti amataṃ padaṃ.",
  "atk-s0508a1:3806_0": "“Janakāyamatikkamma, vanditvā jinasāgaraṃ;",
  "atk-s0508a1:3807_0": "Ekaṃsaṃ ajinaṃ katvā, santhaviṃ lokanāyakaṃ.",
  "atk-s0508a1:3808_0": "“Tuvaṃ satthā ca ketu ca, dhajo yūpo ca pāṇinaṃ;",
  "atk-s0508a1:3809_0": "Parāyano patiṭṭhā ca, dīpo ca dvipaduttamo.",
  "atk-s0508a1:3810_0": "“Nepuñño dassane vīro, tāresi janataṃ tuvaṃ;",
  "atk-s0508a1:3811_0": "Natthañño tārako loke, tavuttaritaro mune.",
  "atk-s0508a1:3812_0": "“Sakkā theve kusaggena, pametuṃ sāgaruttame;",
  "atk-s0508a1:3813_0": "Na tveva tava sabbaññu, ñāṇaṃ sakkā pametave.",
  "atk-s0508a1:3814_0": "“Tuladaṇḍe ṭhapetvāna, mahiṃ sakkā dharetave;",
  "atk-s0508a1:3815_0": "Natveva tava paññāya, pamāṇamatthi cakkhuma.",
  "atk-s0508a1:3816_0": "“Ākāso minituṃ sakkā, rajjuyā aṅgulena vā;",
  "atk-s0508a1:3817_0": "Natveva tava sabbaññu, sīlaṃ sakkā pametave.",
  "atk-s0508a1:3818_0": "“Mahāsamudde udakaṃ, ākāso ca vasundharā;",
  "atk-s0508a1:3819_0": "Parimeyyāni etāni, appameyyosi cakkhuma.",
  "atk-s0508a1:3820_0": "“Chahi gāthāhi sabbaññuṃ, kittayitvā mahāyasaṃ;",
  "atk-s0508a1:3821_0": "Añjaliṃ paggahetvāna, tuṇhī aṭṭhāsahaṃ tadā.",
  "atk-s0508a1:3822_0": "“Yaṃ vadanti sumedhoti, bhūripaññaṃ sumedhasaṃ;",
  "atk-s0508a1:3823_0": "Bhikkhusaṅghe nisīditvā, imā gāthā abhāsatha.",
  "atk-s0508a1:3824_0": "“Yo me ñāṇaṃ pakittesi, vippasannena cetasā;",
  "atk-s0508a1:3825_0": "Tamahaṃ kittayissāmi, suṇātha mama bhāsato.",
  "atk-s0508a1:3826_0": "“Sattasattati kappāni, devaloke ramissati;",
  "atk-s0508a1:3827_0": "Sahassakkhattuṃ devindo, devarajjaṃ karissati.",
  "atk-s0508a1:3828_0": "“Anekasatakkhattuñca, cakkavattī bhavissati;",
  "atk-s0508a1:3829_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3830_0": "“Devabhūto manusso vā, puññakammasamāhito;",
  "atk-s0508a1:3831_0": "Anūnamanasaṅkappo, tikkhapañño bhavissati.",
  "atk-s0508a1:3832_0": "“Tiṃsakappasahassamhi, okkākakulasambhavo;",
  "atk-s0508a1:3833_0": "Gotamo nāma gottena, satthā loke bhavissati.",
  "atk-s0508a1:3834_0": "“Agārā abhinikkhamma, pabbajissatikiñcano;",
  "atk-s0508a1:3835_0": "Jātiyā sattavassena, arahattaṃ phusissati.",
  "atk-s0508a1:3836_0": "“Yato sarāmi attānaṃ, yato pattosmi sāsanaṃ;",
  "atk-s0508a1:3837_0": "Etthantare na jānāmi, cetanaṃ amanoramaṃ.",
  "atk-s0508a1:3838_0": "“Saṃsaritvā bhave sabbe, sampattānubhaviṃ ahaṃ;",
  "atk-s0508a1:3839_0": "Bhoge me ūnatā natthi, phalaṃ ñāṇassa thomane.",
  "atk-s0508a1:3840_0": "“Tiyaggī nibbutā mayhaṃ, bhavā sabbe samūhatā;",
  "atk-s0508a1:3841_0": "Sabbāsavā parikkhīṇā, natthi dāni punabbhavo.",
  "atk-s0508a1:3842_0": "“Tiṃsakappasahassamhi, yaṃ ñāṇamathaviṃ ahaṃ;",
  "atk-s0508a1:3843_0": "Duggatiṃ nābhijānāmi, phalaṃ ñāṇassa thomane.",
  "atk-s0508a1:3844_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3845_0": "So arahattaṃ pana patvā attano pubbenivāsaṃ anupaṭipāṭiyā anussaranto yāva asaññabhave acittakapaṭisandhi,",
  "atk-s0508a1:3845_1": "tāva addasa.",
  "atk-s0508a1:3845_2": "Tato pañca kappasatāni cittappavattiṃ adisvā avasāneva disvā “kimeta”nti āvajjento nayavasena “asaññabhavo bhavissatī”ti niṭṭhaṃ agamāsi.",
  "atk-s0508a1:3845_3": "Tenāha bhagavā – “atthi,",
  "atk-s0508a1:3845_4": "bhikkhave,",
  "atk-s0508a1:3845_5": "asaññasattā nāma dīghāyukā devā,",
  "atk-s0508a1:3845_6": "tato cuto sobhito idhūpapanno,",
  "atk-s0508a1:3845_7": "so etaṃ bhavaṃ jānāti,",
  "atk-s0508a1:3845_8": "sobhito anussaratī”ti.",
  "atk-s0508a1:3845_9": "Evaṃ nayavasena anussarantassa anussaraṇakosallaṃ disvā satthā theraṃ pubbenivāsaṃ anussarantānaṃ aggaṭṭhāne ṭhapesi.",
  "atk-s0508a1:3845_10": "Tato eva cāyaṃ āyasmā savisesaṃ attano pubbenivāsānussatiñāṇaṃ tassa ca paccayabhūtaṃ paṭipattiṃ paccavekkhitvā",
  "atk-s0508a1:3845_11": "somanassajāto tadatthadīpanaṃ udānaṃ udānento –",
  "atk-s0508a1:3846_0": "165.",
  "atk-s0508a1:3847_0": "“Satimā paññavā bhikkhu, āraddhabalavīriyo;",
  "atk-s0508a1:3848_0": "Pañca kappasatānāhaṃ, ekarattiṃ anussariṃ.",
  "atk-s0508a1:3849_0": "166.",
  "atk-s0508a1:3850_0": "“Cattāro satipaṭṭhāne, satta aṭṭha ca bhāvayaṃ;",
  "atk-s0508a1:3851_0": "Pañca kappasatānāhaṃ, ekarattiṃ anussari”nti. – gāthādvayaṃ abhāsi;",
  "atk-s0508a1:3852_0": "Tattha satimāti sayaṃ samudāgamanasampannāya satipaṭṭhānabhāvanāpāripūriyā sativepullappattiyā ca satimā.",
  "atk-s0508a1:3852_1": "Paññavāti chaḷabhiññāpāripūriyā paññāvepullappattiyā ca paññavā.",
  "atk-s0508a1:3852_2": "Bhinnakilesatāya bhikkhu.",
  "atk-s0508a1:3852_3": "Saddhādibalānañceva catubbidhasammappadhānavīriyassa ca saṃsiddhipāripūriyā āraddhabalavīriyo.",
  "atk-s0508a1:3852_4": "Saddhādīnañhettha balaggahaṇena gahaṇaṃ satipi satiādīnaṃ balabhāve,",
  "atk-s0508a1:3852_5": "yathā “gobalibaddhā puññañāṇasambhārā”ti.",
  "atk-s0508a1:3852_6": "Pañca kappasatānāhaṃ,",
  "atk-s0508a1:3852_7": "ekarattiṃ anussarinti ekarattiṃ viya anussariṃ. Viya-",
  "atk-s0508a1:3852_8": "saddo hi idha luttaniddiṭṭho,",
  "atk-s0508a1:3852_9": "etena pubbenivāsānussatiñāṇe attano ñāṇavasībhāvaṃ dīpeti.",
  "atk-s0508a1:3853_0": "Idāni yāya paṭipattiyā attano satimantādibhāvo sātisayaṃ pubbenivāsañāṇañca siddhaṃ,",
  "atk-s0508a1:3853_1": "taṃ dassetuṃ “cattāro”tiādinā dutiyaṃ gāthamāha.",
  "atk-s0508a1:3853_2": "Tattha cattāro satipaṭṭhāneti kāyānupassanādike attano visayabhedena catubbidhe lokiyalokuttaramissake satisaṅkhāte satipaṭṭhāne.",
  "atk-s0508a1:3853_3": "Sattāti satta bojjhaṅge.",
  "atk-s0508a1:3853_4": "Aṭṭhāti aṭṭha maggaṅgāni.",
  "atk-s0508a1:3853_5": "Satipaṭṭhānesu hi suppatiṭṭhitacittassa satta bojjhaṅgā bhāvanāpāripūriṃ gatā eva honti,",
  "atk-s0508a1:3853_6": "tathā ariyo aṭṭhaṅgiko maggo.",
  "atk-s0508a1:3853_7": "Tenāha dhammasenāpati –",
  "atk-s0508a1:3853_8": "“catūsu satipaṭṭhānesu suppatiṭṭhitacittā satta bojjhaṅge yathābhūtaṃ bhāvetvā”tiādīhi sattakoṭṭhāsikesu",
  "atk-s0508a1:3853_9": "sattatiṃsāya bodhipakkhiyadhammesu ekasmiṃ koṭṭhāse bhāvanāpāripūriṃ gacchante itare agacchantā nāma natthīti.",
  "atk-s0508a1:3853_10": "Bhāvayanti bhāvanāhetu.",
  "atk-s0508a1:3853_11": "Sesaṃ vuttanayameva.",
  "atk-s0508a1:3854_0": "Sobhitattheragāthāvaṇṇanā niṭṭhitā.",
  "atk-s0508a1:3855_0": "4. Valliyattheragāthāvaṇṇanā",
  "atk-s0508a1:3856_0": "Yaṃ kiccaṃ daḷhavīriyenātiādikā āyasmato valliyattherassa gāthā.",
  "atk-s0508a1:3856_1": "Kā uppatti?",
  "atk-s0508a1:3856_2": "Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle brāhmaṇakule",
  "atk-s0508a1:3856_3": "nibbattitvā viññutaṃ patto vijjāsippesu nipphattiṃ gato asītikoṭivibhavaṃ pahāya tāpasapabbajjaṃ pabbajitvā",
  "atk-s0508a1:3856_4": "pabbatapāde araññāyatane ekissā nadiyā tīre assamaṃ kāretvā viharanto attano anuggaṇhanatthaṃ upagataṃ",
  "atk-s0508a1:3856_5": "satthāraṃ disvā pasannamānaso ajinacammaṃ pattharitvā adāsi.",
  "atk-s0508a1:3856_6": "Tattha nisinnaṃ bhagavantaṃ pupphehi ca candanena ca pūjetvā ambaphalāni datvā pañcapatiṭṭhitena vandi.",
  "atk-s0508a1:3856_7": "Tassa bhagavā nisinnāsanasampattiṃ pakāsento anumodanaṃ vatvā pakkāmi.",
  "atk-s0508a1:3856_8": "So tena puññakammena devamanussesu saṃsaranto imasmiṃ buddhuppāde vesāliyaṃ brāhmaṇakule nibbattitvā",
  "atk-s0508a1:3856_9": "“kaṇhamitto”ti laddhanāmo vayappatto satthu vesāligamane buddhānubhāvaṃ disvā paṭiladdhasaddho mahākaccānattherassa",
  "atk-s0508a1:3856_10": "santike pabbaji.",
  "atk-s0508a1:3856_11": "So mandapañño dandhaparakkamo ca hutvā ciraṃ kālaṃ viññuṃ sabrahmacāriṃ nissāyeva vasati.",
  "atk-s0508a1:3856_12": "Bhikkhū “yathā nāma valli rukkhādīsu kiñci anissāya vaḍḍhituṃ na sakkoti,",
  "atk-s0508a1:3856_13": "evamayampi kañci paṇḍitaṃ anissāya vaḍḍhituṃ na sakkotī”ti valliyotveva samudācariṃsu.",
  "atk-s0508a1:3856_14": "Aparabhāge pana veṇudattattheraṃ upasaṅkamitvā tassa ovāde ṭhatvā sato sampajāno hutvā viharanto ñāṇassa",
  "atk-s0508a1:3856_15": "paripākaṃ gatattā paṭipattikkamaṃ theraṃ pucchanto –",
  "atk-s0508a1:3857_0": "167.",
  "atk-s0508a1:3858_0": "“Yaṃ kiccaṃ daḷhavīriyena, yaṃ kiccaṃ boddhumicchatā;",
  "atk-s0508a1:3859_0": "Karissaṃ nāvarajjhissaṃ, passa vīriyaṃ parakkamaṃ.",
  "atk-s0508a1:3860_0": "168.",
  "atk-s0508a1:3861_0": "“Tvañca me maggamakkhāhi, añjasaṃ amatogadhaṃ;",
  "atk-s0508a1:3862_0": "Ahaṃ monena monissaṃ, gaṅgāsotova sāgara”nti. – gāthādvayaṃ abhāsi;",
  "atk-s0508a1:3863_0": "Tattha yaṃ kiccaṃ daḷhavīriyenāti daḷhena vīriyena thirena parakkamena,",
  "atk-s0508a1:3863_1": "daḷhavīriyena vā purisadhorayhena yaṃ kiccaṃ kātabbaṃ paṭipajjitabbaṃ.",
  "atk-s0508a1:3863_2": "Yaṃ kiccaṃ boddhumicchatāti cattāri ariyasaccāni nibbānameva vā boddhuṃ bujjhituṃ icchantena paṭivijjhitukāmena yaṃ kiccaṃ karaṇīyaṃ.",
  "atk-s0508a1:3863_3": "Karissaṃ nāvarajjhissanti tamahaṃ dāni karissaṃ na virādhessaṃ,",
  "atk-s0508a1:3863_4": "yathānusiṭṭhaṃ paṭipajjissāmi.",
  "atk-s0508a1:3863_5": "Passa vīriyaṃ parakkamanti yathā paṭipajjamāne dhamme vidhinā īraṇato “vīriyaṃ”,",
  "atk-s0508a1:3863_6": "paraṃ paraṃ ṭhānaṃ akkamanato “parakkamo”ti ca laddhanāmaṃ sammāvāyāmaṃ passa na saddhamevāti attano kattukāmataṃ dasseti.",
  "atk-s0508a1:3864_0": "Tvañcāti kammaṭṭhānadāyakaṃ kalyāṇamittaṃ ālapati.",
  "atk-s0508a1:3864_1": "Meti mayhaṃ.",
  "atk-s0508a1:3864_2": "Maggamakkhāhīti ariyamaggaṃ kathehi,",
  "atk-s0508a1:3864_3": "lokuttaramaggasampāpakaṃ catusaccakammaṭṭhānaṃ kathehīti attho.",
  "atk-s0508a1:3864_4": "Añjasanti ujukaṃ majjhimapaṭipadābhāvena antadvayassa anupagamanato.",
  "atk-s0508a1:3864_5": "Amate nibbāne sampāpakabhāvena patiṭṭhitattā amatogadhaṃ.",
  "atk-s0508a1:3864_6": "Monenāti ñāṇena maggapaññāya.",
  "atk-s0508a1:3864_7": "Monissanti jānissaṃ nibbānaṃ paṭivijjhissaṃ pāpuṇissaṃ.",
  "atk-s0508a1:3864_8": "Gaṅgāsotova sāgaranti yathā gaṅgāya soto sāgaraṃ samuddaṃ avirajjhanto ekaṃsato ogāhati,",
  "atk-s0508a1:3864_9": "evaṃ “ahaṃ kammaṭṭhānaṃ anuyuñjanto maggañāṇena nibbānaṃ adhigamissāmi,",
  "atk-s0508a1:3864_10": "tasmā taṃ kammaṭṭhānaṃ me ācikkhathā”ti theraṃ kammaṭṭhānaṃ yāci.",
  "atk-s0508a1:3865_0": "Taṃ sutvā veṇudattatthero tassa kammaṭṭhānaṃ adāsi.",
  "atk-s0508a1:3865_1": "Sopi kammaṭṭhānaṃ anuyuñjanto nacirasseva vipassanaṃ ussukkāpetvā arahattaṃ pāpuṇi.",
  "atk-s0508a1:3865_2": "Tena vuttaṃ apadāne –",
  "atk-s0508a1:3866_0": "“Pañca kāmaguṇe hitvā, piyarūpe manorame;",
  "atk-s0508a1:3867_0": "Asīti koṭiyo hitvā, pabbajiṃ anagāriyaṃ.",
  "atk-s0508a1:3868_0": "“Pabbajitvāna kāyena, pāpakammaṃ vivajjayiṃ;",
  "atk-s0508a1:3869_0": "Vacīduccaritaṃ hitvā, nadīkūle vasāmahaṃ.",
  "atk-s0508a1:3870_0": "“Ekakaṃ maṃ viharantaṃ, buddhaseṭṭho upāgami;",
  "atk-s0508a1:3871_0": "Nāhaṃ jānāmi buddhoti, akāsiṃ paṭisanthāraṃ.",
  "atk-s0508a1:3872_0": "“Karitvā paṭisanthāraṃ, nāmagottamapucchahaṃ;",
  "atk-s0508a1:3873_0": "Devatānusi gandhabbo, adu sakko purindado.",
  "atk-s0508a1:3874_0": "“Ko vā tvaṃ kassa vā putto, mahābrahmā idhāgato;",
  "atk-s0508a1:3875_0": "Virocesi disā sabbā, udayaṃ sūriyo yathā.",
  "atk-s0508a1:3876_0": "“Sahassārāni cakkāni, pāde dissanti mārisa;",
  "atk-s0508a1:3877_0": "Ko vā tvaṃ kassa vā putto, kathaṃ jānemu taṃ mayaṃ.",
  "atk-s0508a1:3878_0": "“Nāmagottaṃ pavedehi, saṃsayaṃ apanehi me;",
  "atk-s0508a1:3879_0": "Namhi devā na gandhabbo, namhi sakko purindado.",
  "atk-s0508a1:3880_0": "“Brahmabhāvo ca me natthi, etesaṃ uttamo ahaṃ;",
  "atk-s0508a1:3881_0": "Atīto visayaṃ tesaṃ, dālayiṃ kāmabandhanaṃ.",
  "atk-s0508a1:3882_0": "“Sabbe kilese jhāpetvā, patto sambodhimuttamaṃ;",
  "atk-s0508a1:3883_0": "Tassa vācaṃ suṇitvāhaṃ, idaṃ vacanamabraviṃ.",
  "atk-s0508a1:3884_0": "“Yadi buddhosi sabbaññū, nisīda tvaṃ mahāmune;",
  "atk-s0508a1:3885_0": "Tamahaṃ pūjayissāmi, dukkhassantakaro tuvaṃ.",
  "atk-s0508a1:3886_0": "“Pattharitvājinacammaṃ, adāsi satthuno ahaṃ;",
  "atk-s0508a1:3887_0": "Nisīdi tattha bhagavā, sīhova girigabbhare.",
  "atk-s0508a1:3888_0": "“Khippaṃ pabbatamāruyha, ambassa phalamaggahiṃ;",
  "atk-s0508a1:3889_0": "Sālakalyāṇikaṃ pupphaṃ, candanañca mahārahaṃ.",
  "atk-s0508a1:3890_0": "“Khippaṃ paggayha taṃ sabbaṃ, upetvā lokanāyakaṃ;",
  "atk-s0508a1:3891_0": "Phalaṃ buddhassa datvāna, sālapupphamapūjayiṃ.",
  "atk-s0508a1:3892_0": "“Candanaṃ anulimpitvā, avandiṃ satthuno ahaṃ;",
  "atk-s0508a1:3893_0": "Pasannacitto sumano, vipulāya ca pītiyā.",
  "atk-s0508a1:3894_0": "“Ajinamhi nisīditvā, sumedho lokanāyako;",
  "atk-s0508a1:3895_0": "Mama kammaṃ pakittesi, hāsayanto mamaṃ tadā.",
  "atk-s0508a1:3896_0": "“Iminā phaladānena, gandhamālehi cūbhayaṃ;",
  "atk-s0508a1:3897_0": "Pañcavīse kappasate, devaloke ramissati.",
  "atk-s0508a1:3898_0": "“Anūnamanasaṅkappo, vasavattī bhavissati;",
  "atk-s0508a1:3899_0": "Chabbīsatikappasate, manussattaṃ gamissati.",
  "atk-s0508a1:3900_0": "“Bhavissati cakkavattī, cāturanto mahiddhiko;",
  "atk-s0508a1:3901_0": "Vebhāraṃ nāma nagaraṃ, vissakammena māpitaṃ.",
  "atk-s0508a1:3902_0": "“Hessati sabbasovaṇṇaṃ, nānāratanabhūsitaṃ;",
  "atk-s0508a1:3903_0": "Eteneva upāyena, saṃsarissati so bhave.",
  "atk-s0508a1:3904_0": "“Sabbattha pūjito hutvā, devatte atha mānuse;",
  "atk-s0508a1:3905_0": "Pacchime bhave sampatte, brahmabandhu bhavissati.",
  "atk-s0508a1:3906_0": "“Agārā abhinikkhamma, anagārī bhavissati;",
  "atk-s0508a1:3907_0": "Abhiññāpāragū hutvā, nibbāyissatināsavo.",
  "atk-s0508a1:3908_0": "“Idaṃ vatvāna sambuddho, sumedho lokanāyako;",
  "atk-s0508a1:3909_0": "Mama nijjhāyamānassa, pakkāmi anilañjase.",
  "atk-s0508a1:3910_0": "“Tena kammena sukatena, cetanāpaṇidhīhi ca;",
  "atk-s0508a1:3911_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3912_0": "“Tusitato cavitvāna, nibbattiṃ mātukucchiyaṃ;",
  "atk-s0508a1:3913_0": "Bhoge me ūnatā natthi, yamhi gabbhe vasāmahaṃ.",
  "atk-s0508a1:3914_0": "“Mātukucchigate mayi, annapānañca bhojanaṃ;",
  "atk-s0508a1:3915_0": "Mātuyā mama chandena, nibbattati yadicchakaṃ.",
  "atk-s0508a1:3916_0": "“Jātiyā pañcavassena, pabbajiṃ anagāriyaṃ;",
  "atk-s0508a1:3917_0": "Oropitamhi kesamhi, arahattamapāpuṇiṃ.",
  "atk-s0508a1:3918_0": "“Pubbakammaṃ gavesanto, orena nāddasaṃ ahaṃ;",
  "atk-s0508a1:3919_0": "Tiṃsakappasahassamhi, mama kammamanussariṃ.",
  "atk-s0508a1:3920_0": "“Namo te purisājañña, namo te purisuttama;",
  "atk-s0508a1:3921_0": "Tava sāsanamāgamma, pattomhi acalaṃ padaṃ.",
  "atk-s0508a1:3922_0": "“Tiṃsakappasahassamhi, yaṃ buddhamabhipūjayiṃ;",
  "atk-s0508a1:3923_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3924_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3925_0": "Arahattaṃ pana patvā aññaṃ byākaronto thero imāyeva gāthā abhāsīti.",
  "atk-s0508a1:3926_0": "Valliyattheragāthāvaṇṇanā niṭṭhitā.",
  "atk-s0508a1:3927_0": "5. Vītasokattheragāthāvaṇṇanā",
  "atk-s0508a1:3928_0": "Kese me olikhissantītiādikā āyasmato vītasokattherassa gāthā.",
  "atk-s0508a1:3928_1": "Kā uppatti?",
  "atk-s0508a1:3928_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a1:3928_3": "brāhmaṇakule nibbattitvā brāhmaṇānaṃ vijjāsippesu nipphattiṃ gato kāme pahāya isipabbajjaṃ pabbajitvā",
  "atk-s0508a1:3928_4": "mahatā isigaṇena parivuto araññe vasanto buddhuppādaṃ sutvā haṭṭhatuṭṭho “udumbarapupphasadisā dullabhadassanā",
  "atk-s0508a1:3928_5": "buddhā bhagavanto,",
  "atk-s0508a1:3928_6": "idāneva upagantabbā”ti mahatiyā parisāya saddhiṃ satthāraṃ daṭṭhuṃ gacchanto diyaḍḍhayojane sese byādhiko",
  "atk-s0508a1:3928_7": "hutvā buddhagatāya saññāya kālaṅkato devesu uppajjitvā aparāparaṃ devamanussesu saṃsaranto imasmiṃ buddhuppāde",
  "atk-s0508a1:3928_8": "aṭṭhārasavassādhikānaṃ dvinnaṃ vassasatānaṃ matthake dhammāsokarañño kaniṭṭhabhātā hutvā nibbatti,",
  "atk-s0508a1:3928_9": "tassa vītasokoti nāma ahosi.",
  "atk-s0508a1:3928_10": "So vayappatto khattiyakumārehi sikkhitabbavijjāsippesu nipphattiṃ gato giridattattheraṃ nissāya gihibhūto",
  "atk-s0508a1:3928_11": "suttantapiṭake abhidhammapiṭake ca visārado hutvā ekadivasaṃ massukammasamaye kappakassa hatthato ādāsaṃ",
  "atk-s0508a1:3928_12": "gahetvā kāyaṃ olokento valitapalitādīni disvā sañjātasaṃvego vipassanāya cittaṃ otāretvā bhāvanaṃ ussukkāpetvā",
  "atk-s0508a1:3928_13": "tasmiṃyeva āsane sotāpanno hutvā giridattattherassa santike pabbajitvā nacirasseva arahattaṃ pāpuṇi.",
  "atk-s0508a1:3928_14": "Tena vuttaṃ apadāne –",
  "atk-s0508a1:3929_0": "“Ajjhāyako mantadharo, tiṇṇaṃ vedāna pāragū;",
  "atk-s0508a1:3930_0": "Lakkhaṇe itihāse ca, sanighaṇḍusakeṭubhe.",
  "atk-s0508a1:3931_0": "“Nadīsotapaṭibhāgā, sissā āyanti me tadā;",
  "atk-s0508a1:3932_0": "Tesāhaṃ mante vācemi, rattindivamatandito.",
  "atk-s0508a1:3933_0": "“Siddhattho nāma sambuddho, loke uppajji tāvade;",
  "atk-s0508a1:3934_0": "Tamandhakāraṃ nāsetvā, ñāṇālokaṃ pavattayi.",
  "atk-s0508a1:3935_0": "“Mama aññataro sisso, sissānaṃ so kathesi me;",
  "atk-s0508a1:3936_0": "Sutvāna te etamatthaṃ, ārocesuṃ mamaṃ tadā.",
  "atk-s0508a1:3937_0": "“Buddho loke samuppanno, sabbaññū lokanāyako;",
  "atk-s0508a1:3938_0": "Tassānuvattati jano, lābho amhaṃ na vijjati.",
  "atk-s0508a1:3939_0": "“Adhiccuppattikā buddhā, cakkhumanto mahāyasā;",
  "atk-s0508a1:3940_0": "Yaṃnūnāhaṃ buddhaseṭṭhaṃ, passeyyaṃ lokanāyakaṃ.",
  "atk-s0508a1:3941_0": "“Ajinaṃ me gahetvāna, vākacīraṃ kamaṇḍaluṃ;",
  "atk-s0508a1:3942_0": "Assamā abhinikkhamma, sisse āmantayiṃ ahaṃ.",
  "atk-s0508a1:3943_0": "“Odumbarikapupphaṃva, candamhi sasakaṃ yathā;",
  "atk-s0508a1:3944_0": "Vāyasānaṃ yathā khīraṃ, dullabho lokanāyako.",
  "atk-s0508a1:3945_0": "“Buddho lokamhi uppanno, manussattampi dullabhaṃ;",
  "atk-s0508a1:3946_0": "Ubhosu vijjamānesu, savanañca sudullabhaṃ.",
  "atk-s0508a1:3947_0": "“Buddho loke samuppanno, cakkhuṃ lacchāma no bhavaṃ;",
  "atk-s0508a1:3948_0": "Etha sabbe gamissāma, sammāsambuddhasantikaṃ.",
  "atk-s0508a1:3949_0": "“Kamaṇḍaludharā sabbe, kharājinanivāsino;",
  "atk-s0508a1:3950_0": "Te jaṭābhārabharitā, nikkhamuṃ vipinā tadā.",
  "atk-s0508a1:3951_0": "“Yugamattaṃ pekkhamānā, uttamatthaṃ gavesino;",
  "atk-s0508a1:3952_0": "Āsattidosarahitā, asambhītāva kesarī.",
  "atk-s0508a1:3953_0": "“Appakiccā aloluppā, nipakā santavuttino;",
  "atk-s0508a1:3954_0": "Uñchāya caramānā te, buddhaseṭṭhamupāgamuṃ.",
  "atk-s0508a1:3955_0": "“Diyaḍḍhayojane sese, byādhi me upapajjatha;",
  "atk-s0508a1:3956_0": "Buddhaseṭṭhaṃ saritvāna, tattha kālaṅkato ahaṃ.",
  "atk-s0508a1:3957_0": "“Catunnavutito kappe, yaṃ saññamalabhiṃ tadā;",
  "atk-s0508a1:3958_0": "Duggatiṃ nābhijānāmi, buddhasaññāyidaṃ phalaṃ.",
  "atk-s0508a1:3959_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3960_0": "Arahattaṃ pana patvā aññaṃ byākaronto –",
  "atk-s0508a1:3961_0": "169.",
  "atk-s0508a1:3962_0": "“Kese me olikhissanti, kappako upasaṅkami;",
  "atk-s0508a1:3963_0": "Tato ādāsamādāya, sarīraṃ paccavekkhisaṃ.",
  "atk-s0508a1:3964_0": "170.",
  "atk-s0508a1:3965_0": "“Tuccho kāyo adissittha, andhakāre tamo byagā;",
  "atk-s0508a1:3966_0": "Sabbe coḷā samucchinnā, natthi dāni punabbhavo”ti. – gāthādvayaṃ abhāsi;",
  "atk-s0508a1:3967_0": "Tattha kese me olikhissanti,",
  "atk-s0508a1:3967_1": "kappako upasaṅkamīti gihikāle massukammasamaye “mama kese olikhissaṃ kappemī”ti kesādīnaṃ chedanādivasena kappanato kappako nhāpito maṃ upagacchi.",
  "atk-s0508a1:3967_2": "Tatoti kappakato.",
  "atk-s0508a1:3967_3": "Sarīraṃ paccavekkhisanti sabbakāyike ādāse palitavalitamukhanimittādidassanamukhena “abhibhūto vata jarāya",
  "atk-s0508a1:3967_4": "me kāyo”ti jarābhibhūtaṃ attano sarīraṃ paccavekkhiṃ.",
  "atk-s0508a1:3967_5": "Evaṃ paccavekkhato ca tuccho kāyo adissittha niccadhuvasukhasabhāvādīhi ritto hutvā me kāyo adissatha paññāyi. Kasmā?",
  "atk-s0508a1:3967_6": "Andhakāre tamo byagā yena ayonisomanasikārasaṅkhātena tamasā attano kāye andhagatā vijjamānampi asubhādisabhāvaṃ",
  "atk-s0508a1:3967_7": "apassantā avijjamānaṃ subhādiākāraṃ gaṇhanti,",
  "atk-s0508a1:3967_8": "tasmiṃ andhakāre andhakaraṇaṭṭhāne kāye yonisomanasikārasaṅkhātena ñāṇālokena avijjātamo vigato,",
  "atk-s0508a1:3967_9": "tato eva sabbe coḷā samucchinnā corā viya kusalabhaṇḍacchedanato,",
  "atk-s0508a1:3967_10": "sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṃ viya issarajanena ariyajanena",
  "atk-s0508a1:3967_11": "jigucchitabbatāya coḷā viyāti vā “coḷā”ti laddhanāmā kilesā samucchinnā.",
  "atk-s0508a1:3967_12": "Aggamaggena samugghāṭitattā eva ca nesaṃ natthi dāni punabbhavo āyatiṃ punabbhavābhinibbatti natthīti.",
  "atk-s0508a1:3968_0": "Vītasokattheragāthāvaṇṇanā niṭṭhitā.",
  "atk-s0508a1:3969_0": "6. Puṇṇamāsattheragāthāvaṇṇanā",
  "atk-s0508a1:3970_0": "Pañca nīvaraṇe hitvātiādikā āyasmato puṇṇamāsattherassa gāthā.",
  "atk-s0508a1:3970_1": "Kā uppatti?",
  "atk-s0508a1:3970_2": "Ayampi purimabuddhesu katādhikāro tattha tattha bhave puññāni upacinanto tissassa bhagavato kāle kulagehe",
  "atk-s0508a1:3970_3": "nibbattitvā viññutaṃ patto ekadivasaṃ satthari araññe viharante paṃsukūlacīvaraṃ dumasākhāya laggetvā",
  "atk-s0508a1:3970_4": "gandhakuṭiṃ paviṭṭhe dhanuhattho gahanaṃ paviṭṭho satthu paṃsukūlaṃ disvā pasannamānaso dhanuṃ nikkhipitvā",
  "atk-s0508a1:3970_5": "buddhaguṇe anussaritvā paṃsukūlaṃ vandi.",
  "atk-s0508a1:3970_6": "So tena puññakammena devamanussesu saṃsaranto imasmiṃ buddhuppāde sāvatthiyaṃ kuṭumbiyakule nibbatti.",
  "atk-s0508a1:3970_7": "Tassa kira jātadivase tasmiṃ gehe sabbabhājanāni suvaṇṇaratanamayehi māsehi paripuṇṇāneva ahesuṃ.",
  "atk-s0508a1:3970_8": "Tenassa puṇṇamāsotveva nāmaṃ akaṃsu.",
  "atk-s0508a1:3970_9": "So vayappatto dārapariggahaṃ katvā ekasmiṃ putte uppanne gharāvāsaṃ pahāya pabbajitvā gāmakāvāse vasanto ghaṭento vāyamanto chaḷabhiñño ahosi.",
  "atk-s0508a1:3970_10": "Tena vuttaṃ apadāne –",
  "atk-s0508a1:3971_0": "“Tisso nāmāsi bhagavā, sayambhū aggapuggalo;",
  "atk-s0508a1:3972_0": "Paṃsukūlaṃ ṭhapetvāna, vihāraṃ pāvisī jino.",
  "atk-s0508a1:3973_0": "“Vinataṃ dhanumādāya, bhakkhatthāya cariṃ ahaṃ;",
  "atk-s0508a1:3974_0": "Maṇḍalaggaṃ gahetvāna, kānanaṃ pāvisiṃ ahaṃ.",
  "atk-s0508a1:3975_0": "“Tatthaddasaṃ paṃsukūlaṃ, dumagge laggitaṃ tadā;",
  "atk-s0508a1:3976_0": "Cāpaṃ tattheva nikkhippa, sire katvāna añjaliṃ.",
  "atk-s0508a1:3977_0": "“Pasannacitto sumano, vipulāya ca pītiyā;",
  "atk-s0508a1:3978_0": "Buddhaseṭṭhaṃ saritvāna, paṃsukūlaṃ avandahaṃ.",
  "atk-s0508a1:3979_0": "“Dvenavute ito kappe, paṃsukūlamavandahaṃ;",
  "atk-s0508a1:3980_0": "Duggatiṃ nābhijānāmi, vandanāya idaṃ phalaṃ.",
  "atk-s0508a1:3981_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3982_0": "Chaḷabhiñño pana hutvā sāvatthiṃ upagantvā satthāraṃ vanditvā susāne vasati,",
  "atk-s0508a1:3982_1": "tassa ca acirāgatasseva sato putto kālamakāsi.",
  "atk-s0508a1:3982_2": "Dārakamātā therassa āgatabhāvaṃ sutvā,",
  "atk-s0508a1:3982_3": "“mā idaṃ aputtakaṃ sāpateyyaṃ rājāno hareyyu”nti taṃ uppabbājetukāmā mahatā parivārena therassa santikaṃ gantvā paṭisanthāraṃ katvā palobhetuṃ ārabhi.",
  "atk-s0508a1:3982_4": "Thero attano vītarāgabhāvajānāpanatthaṃ ākāse ṭhatvā attano paṭipattikittanamukhena tassā dhammaṃ desento –",
  "atk-s0508a1:3983_0": "171.",
  "atk-s0508a1:3984_0": "“Pañca nīvaraṇe hitvā, yogakkhemassa pattiyā;",
  "atk-s0508a1:3985_0": "Dhammādāsaṃ gahetvāna, ñāṇadassanamattano.",
  "atk-s0508a1:3986_0": "172.",
  "atk-s0508a1:3987_0": "“Paccavekkhiṃ imaṃ kāyaṃ, sabbaṃ santarabāhiraṃ;",
  "atk-s0508a1:3988_0": "Ajjhattañca bahiddhā ca, tuccho kāyo adissathā”ti. –",
  "atk-s0508a1:3989_0": "Gāthādvayaṃ abhāsi.",
  "atk-s0508a1:3990_0": "Tattha pañca nīvaraṇe hitvāti kāmacchandādike pañca nīvaraṇe pahāya jhānādhigamena viddhaṃsetvā.",
  "atk-s0508a1:3990_1": "Yogakkhemassa pattiyāti kāmayogādīhi catūhi yogehi khemassa anupaddutassa nibbānassa adhigamāya.",
  "atk-s0508a1:3990_2": "Dhammādāsanti dhammabhūtaṃ ādāsaṃ.",
  "atk-s0508a1:3990_3": "Yathā hi ādāso olokentassa rūpakāye guṇāguṇaṃ ādaṃseti,",
  "atk-s0508a1:3990_4": "evaṃ vipassanāsaṅkhāto dhammānaṃ sāmaññavisesāvabodhanato ñāṇadassanabhūto dhammādāso vipassantassa vodānasaṃkilesadhammavibhāvanena",
  "atk-s0508a1:3990_5": "tappahānasādhanena ca visesato nāmakāye guṇaṃ ādaṃseti. Tenāha –",
  "atk-s0508a1:3991_0": "“Dhammādāsaṃ gahetvāna, ñāṇadassanamattano;",
  "atk-s0508a1:3992_0": "Paccavekkhiṃ imaṃ kāyaṃ, sabbaṃ santarabāhira”nti. –",
  "atk-s0508a1:3993_0": "Imaṃ kāyaṃ dhammasamūhaṃ mama attabhāvaṃ ajjhattikabāhirāyatanabhāvato santarabāhiraṃ sabbaṃ anavasesaṃ",
  "atk-s0508a1:3993_1": "dhammādāsaṃ gahetvā “anicca”ntipi “dukkha”ntipi “anattā”tipi patiavekkhiṃ ñāṇacakkhunā passiṃ.",
  "atk-s0508a1:3993_2": "Evaṃ passatā ca mayā ajjhattañca bahiddhā cāti attano santāne parasantāne ca tuccho kāyo adissatha niccasārādivirahito",
  "atk-s0508a1:3993_3": "tuccho khandhapañcakasaṅkhāto attabhāvakāyo ñāṇacakkhunā yāthāvato apassittha.",
  "atk-s0508a1:3993_4": "Sakalampi hi khandhapañcakaṃ “avijjānivutassa,",
  "atk-s0508a1:3993_5": "bhikkhave,",
  "atk-s0508a1:3993_6": "bālassa taṇhāsaṃyuttassa evamayaṃ kāyo samudāgato”tiādīsu “kāyo”ti vuccati.",
  "atk-s0508a1:3993_7": "“Adissathā”ti ca iminā yadeva kāye daṭṭhabbaṃ,",
  "atk-s0508a1:3993_8": "taṃ diṭṭhaṃ,",
  "atk-s0508a1:3993_9": "na dānissa kiñci mayā passitabbaṃ atthīti katakiccataṃ dassento aññaṃ byākāsi.",
  "atk-s0508a1:3993_10": "Evaṃ thero imāhi gāthāhi purāṇadutiyikāya dhammaṃ desetvā taṃ saraṇesu ca sīlesu ca sampatiṭṭhāpetvā uyyojesi.",
  "atk-s0508a1:3994_0": "Puṇṇamāsattheragāthāvaṇṇanā niṭṭhitā.",
  "atk-s0508a1:3995_0": "7. Nandakattheragāthāvaṇṇanā",
  "atk-s0508a1:3996_0": "Yathāpi bhaddo ājaññoti āyasmato nandakattherassa gāthā.",
  "atk-s0508a1:3996_1": "Kā uppatti?",
  "atk-s0508a1:3996_2": "Ayampi purimabuddhesu katādhikāro tattha tattha bhave puññāni karonto sikhissa bhagavato kāle paccantadese",
  "atk-s0508a1:3996_3": "uppajjitvā viññutaṃ patto vanacāriko hutvā vicaranto ekadivasaṃ satthu caṅkamanaṭṭhānaṃ disvā pasannacitto",
  "atk-s0508a1:3996_4": "vālukā okiri.",
  "atk-s0508a1:3996_5": "So tena puññakammena devamanussesu saṃsaranto imasmiṃ buddhuppāde campāyaṃ gahapatikule nibbatti,",
  "atk-s0508a1:3996_6": "tassa nandakoti nāmaṃ akaṃsu.",
  "atk-s0508a1:3996_7": "Jeṭṭhakabhātā panassa bharato nāma.",
  "atk-s0508a1:3996_8": "Tassa pubbayogo anantaravatthusmiṃ āvibhavissati.",
  "atk-s0508a1:3996_9": "Te ubhopi viññutaṃ patvā āyasmantaṃ soṇaṃ koḷivisaṃ pabbajitaṃ sutvā “soṇopi nāma tathāsukhumālo pabbaji,",
  "atk-s0508a1:3996_10": "kimaṅgaṃ pana maya”nti pabbajiṃsu.",
  "atk-s0508a1:3996_11": "Tesu bharato nacirasseva vipassanaṃ vaḍḍhetvā chaḷabhiñño ahosi.",
  "atk-s0508a1:3996_12": "Nandako pana kilesānaṃ balavabhāvena tāva vipassanaṃ ussukkāpetuṃ nāsakkhi,",
  "atk-s0508a1:3996_13": "vipassanāya kammaṃ karoti eva.",
  "atk-s0508a1:3996_14": "Athassa bharatatthero āsayaṃ ñatvā avassayo bhavitukāmo taṃ pacchāsamaṇaṃ katvā vihārato nikkhamitvā maggasamīpe nisinno vipassanākathaṃ kathesi.",
  "atk-s0508a1:3997_0": "Tena ca samayena sakaṭasatthe gacchante eko sakaṭe yutto goṇo cikkhallaṭṭhāne sakaṭaṃ uddharituṃ asakkonto paripati.",
  "atk-s0508a1:3997_1": "Tato naṃ satthavāho sakaṭā mocetvā tiṇañca pānīyañca datvā parissamaṃ apanetvā puna dhure yojesi.",
  "atk-s0508a1:3997_2": "Tato goṇo vūpasantaparissamo laddhabalo taṃ sakaṭaṃ cikkhallaṭṭhānato uddharitvā thale patiṭṭhāpesi.",
  "atk-s0508a1:3997_3": "Atha bharatatthero nandakassa “passasi no tvaṃ,",
  "atk-s0508a1:3997_4": "āvuso nandaka,",
  "atk-s0508a1:3997_5": "imassa kamma”nti taṃ nidassetvā tena “passāmī”ti vutte “imamatthaṃ suṭṭhu upadhārehī”ti āha.",
  "atk-s0508a1:3997_6": "Itaro “yathāyaṃ goṇo vūpasantaparissamo paṅkaṭṭhānato bhāraṃ ubbahati,",
  "atk-s0508a1:3997_7": "evaṃ mayāpi saṃsārapaṅkato attā uddharitabbo”ti tamevārammaṇaṃ katvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:3997_8": "Tena vuttaṃ apadāne –",
  "atk-s0508a1:3998_0": "“Migaluddo pure āsiṃ, araññe kānane ahaṃ;",
  "atk-s0508a1:3999_0": "Vātamigaṃ gavesanto, caṅkamaṃ addasaṃ ahaṃ.",
  "atk-s0508a1:4000_0": "“Ucchaṅgena pulinaṃ gayha, caṅkame okiriṃ ahaṃ;",
  "atk-s0508a1:4001_0": "Pasannacitto sumano, sugatassa sirīmato.",
  "atk-s0508a1:4002_0": "“Ekatiṃse ito kappe, pulinaṃ okiriṃ ahaṃ;",
  "atk-s0508a1:4003_0": "Duggatiṃ nābhijānāmi, pulinassa idaṃ phalaṃ.",
  "atk-s0508a1:4004_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4005_0": "Arahattaṃ pana patvā attano jeṭṭhabhātikassa bharatattherassa santike aññaṃ byākaronto –",
  "atk-s0508a1:4006_0": "173.",
  "atk-s0508a1:4007_0": "“Yathāpi bhaddo ājañño, khalitvā patitiṭṭhati;",
  "atk-s0508a1:4008_0": "Bhiyyo laddhāna saṃvegaṃ, adīno vahate dhuraṃ.",
  "atk-s0508a1:4009_0": "174.",
  "atk-s0508a1:4010_0": "“Evaṃ dassanasampannaṃ, sammāsambuddhasāvakaṃ;",
  "atk-s0508a1:4011_0": "Ājānīyaṃ maṃ dhāretha, puttaṃ buddhassa orasa”nti. – gāthādvayaṃ abhāsi;",
  "atk-s0508a1:4012_0": "Tattha bhiyyo laddhāna saṃvegaṃ,",
  "atk-s0508a1:4012_1": "adīno vahate dhuranti “mayhaṃ jātibalavīriyānaṃ ananucchavikametaṃ yadidaṃ āgatassa bhārassa avahana”nti",
  "atk-s0508a1:4012_2": "saṃvegaṃ labhitvā adīno adīnamānaso alīnacitto.",
  "atk-s0508a1:4012_3": "“Alīno”ti vā pāṭho,",
  "atk-s0508a1:4012_4": "so eva attho.",
  "atk-s0508a1:4012_5": "Bhiyyo punappunaṃ bhiyyosomattāya attano dhuraṃ bhāraṃ vahate ubbahati.",
  "atk-s0508a1:4012_6": "Sesaṃ heṭṭhā ramaṇīyavihārittherassa gāthāvaṇṇanāyaṃ vuttanayameva.",
  "atk-s0508a1:4013_0": "Nandakattheragāthāvaṇṇanā niṭṭhitā.",
  "atk-s0508a1:4014_0": "8. Bharatattheragāthāvaṇṇanā",
  "atk-s0508a1:4015_0": "Ehi, nandaka,",
  "atk-s0508a1:4015_1": "gacchāmāti āyasmato bharatattherassa gāthā.",
  "atk-s0508a1:4015_2": "Kā uppatti?",
  "atk-s0508a1:4015_3": "Ayaṃ kira anomadassissa bhagavato kāle kulagehe nibbattitvā viññutaṃ patto ekadivasaṃ manuññadassanaṃ",
  "atk-s0508a1:4015_4": "mudusukhasamphassaṃ upāhanadvayaṃ gahetvā gacchanto satthāraṃ caṅkamantaṃ disvā pasannamānaso upāhanā",
  "atk-s0508a1:4015_5": "upanāmetvā,",
  "atk-s0508a1:4015_6": "“abhiruhatu bhagavā upāhanā,",
  "atk-s0508a1:4015_7": "yaṃ mama assa dīgharattaṃ hitāya sukhāyā”ti āha.",
  "atk-s0508a1:4015_8": "Abhiruhi bhagavā tassa anuggaṇhanatthaṃ upāhanā.",
  "atk-s0508a1:4015_9": "So tena puññakammena devamanussesu saṃsaranto imasmiṃ buddhuppāde campānagare gahapatikule nibbatti,",
  "atk-s0508a1:4015_10": "bharatotissa nāmaṃ ahosi.",
  "atk-s0508a1:4015_11": "So viññutaṃ patto soṇattherassa pabbajitabhāvaṃ sutvā “sopi nāma pabbajī”ti sañjātasaṃvego pabbajitvā",
  "atk-s0508a1:4015_12": "katapubbakicco vipassanāya kammaṃ karonto nacirasseva chaḷabhiñño ahosi.",
  "atk-s0508a1:4015_13": "Tena vuttaṃ apadāne –",
  "atk-s0508a1:4016_0": "“Anomadassī bhagavā, lokajeṭṭho narāsabho;",
  "atk-s0508a1:4017_0": "Divāvihārā nikkhamma, pathamāruhi cakkhumā.",
  "atk-s0508a1:4018_0": "“Pānadhiṃ sukataṃ gayha, addhānaṃ paṭipajjahaṃ;",
  "atk-s0508a1:4019_0": "Tatthaddasāsiṃ sambuddhaṃ, pattikaṃ cārudassanaṃ.",
  "atk-s0508a1:4020_0": "“Sakaṃ cittaṃ pasādetvā, nīharitvāna pānadhiṃ;",
  "atk-s0508a1:4021_0": "Pādamūle ṭhapetvāna, idaṃ vacanamabraviṃ.",
  "atk-s0508a1:4022_0": "“Abhirūha mahāvīra, sugatinda vināyaka;",
  "atk-s0508a1:4023_0": "Ito phalaṃ labhissāmi, so me attho samijjhatu.",
  "atk-s0508a1:4024_0": "“Anomadassī bhagavā, lokajeṭṭho narāsabho;",
  "atk-s0508a1:4025_0": "Pānadhiṃ abhirūhitvā, idaṃ vacanamabravi.",
  "atk-s0508a1:4026_0": "“Yo pānadhiṃ me adāsi, pasanno sehi pāṇibhi;",
  "atk-s0508a1:4027_0": "Tamahaṃ kittayissāmi, suṇātha mama bhāsato.",
  "atk-s0508a1:4028_0": "“Buddhassa giramaññāya, sabbe devā samāgatā;",
  "atk-s0508a1:4029_0": "Udaggacittā sumanā, vedajātā katañjalī.",
  "atk-s0508a1:4030_0": "“Pānadhīnaṃ padānena, sukhitoyaṃ bhavissati;",
  "atk-s0508a1:4031_0": "Pañcapaññāsakkhattuñca, devarajjaṃ karissati.",
  "atk-s0508a1:4032_0": "“Sahassakkhattuṃ rājā ca, cakkavattī bhavissati;",
  "atk-s0508a1:4033_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:4034_0": "“Aparimeyye ito kappe, okkākakulasambhavo;",
  "atk-s0508a1:4035_0": "Gotamo nāma gottena, satthā loke bhavissati.",
  "atk-s0508a1:4036_0": "“Tassa dhammesu dāyādo, oraso dhammanimmito;",
  "atk-s0508a1:4037_0": "Sabbāsave pariññāya, nibbāyissatināsavo.",
  "atk-s0508a1:4038_0": "“Devaloke manusse vā, nibbattissati puññavā;",
  "atk-s0508a1:4039_0": "Devayānapaṭibhāgaṃ, yānaṃ paṭilabhissati.",
  "atk-s0508a1:4040_0": "“Pāsādā sivikā vayhaṃ, hatthino samalaṅkatā;",
  "atk-s0508a1:4041_0": "Rathā vājaññasaṃyuttā, sadā pātubhavanti me.",
  "atk-s0508a1:4042_0": "“Agārā nikkhamantopi, rathena nikkhamiṃ ahaṃ;",
  "atk-s0508a1:4043_0": "Kesesu chijjamānesu, arahattamapāpuṇiṃ.",
  "atk-s0508a1:4044_0": "“Lābhā mayhaṃ suladdhaṃ me, vāṇijjaṃ suppayojitaṃ;",
  "atk-s0508a1:4045_0": "Datvāna pānadhiṃ ekaṃ, pattomhi acalaṃ padaṃ.",
  "atk-s0508a1:4046_0": "“Aparimeyye ito kappe, yaṃ pānadhimadāsahaṃ;",
  "atk-s0508a1:4047_0": "Duggatiṃ nābhijānāmi, pānadhissa idaṃ phalaṃ.",
  "atk-s0508a1:4048_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4049_0": "Chaḷabhiñño pana hutvā attano kaniṭṭhabhātikena nandakattherena heṭṭhā vuttanayena aññābyākaraṇe kate “idāni nandakopi arahā jāto,",
  "atk-s0508a1:4049_1": "handa mayaṃ ubhopi satthu santikaṃ gantvā vusitabrahmacariyataṃ nivedessāmāti uppannaṃ parivitakkaṃ nandakattherassa kathento –",
  "atk-s0508a1:4050_0": "175.",
  "atk-s0508a1:4051_0": "“Ehi nandaka gacchāma, upajjhāyassa santikaṃ;",
  "atk-s0508a1:4052_0": "Sīhanādaṃ nadissāma, buddhaseṭṭhassa sammukhā.",
  "atk-s0508a1:4053_0": "176.",
  "atk-s0508a1:4054_0": "“Yāya no anukampāya, amhe pabbājayī muni;",
  "atk-s0508a1:4055_0": "So no attho anuppatto, sabbasaṃyojanakkhayo”ti. – gāthādvayaṃ abhāsi;",
  "atk-s0508a1:4056_0": "Tattha nandakāti ālapanaṃ.",
  "atk-s0508a1:4056_1": "Ehīti tassa attano santikakaraṇaṃ.",
  "atk-s0508a1:4056_2": "Gacchāmāti tena attanā ca ekajjhaṃ kātabbakiriyāvacanaṃ,",
  "atk-s0508a1:4056_3": "upajjhāyassāti sammāsambuddhassa,",
  "atk-s0508a1:4056_4": "sammāsambuddho hi samantacakkhunā buddhacakkhunā ca sattānaṃ āsayānusayacaritādīnaṃ yathābhūtavilokanena",
  "atk-s0508a1:4056_5": "sadevakassa lokassa vajjāvajjaṃ upanijjhāyatīti visesato upajjhāyoti vattabbataṃ arahati.",
  "atk-s0508a1:4056_6": "Yadatthaṃ gamanaṃ,",
  "atk-s0508a1:4056_7": "taṃ dassetuṃ “sīhanādaṃ nadissāma,",
  "atk-s0508a1:4056_8": "buddhaseṭṭhassa sammukhā”ti āha.",
  "atk-s0508a1:4056_9": "Yathābhuccaguṇābhibyāhāratāya abhītanādabhāvato sīhanādaṃ buddhassa sammāsambuddhassa tato eva sabbasattuttamatāya seṭṭhassa,",
  "atk-s0508a1:4056_10": "buddhānaṃ vā sāvakabuddhādīnaṃ seṭṭhassa sammukhā purato nadissāmāti attho.",
  "atk-s0508a1:4057_0": "Yathā pana sīhanādaṃ naditukāmo,",
  "atk-s0508a1:4057_1": "taṃ dassento “yāyā”ti gāthamāha.",
  "atk-s0508a1:4057_2": "Tattha yāyāti yadatthaṃ,",
  "atk-s0508a1:4057_3": "yāya yadatthānuppattiyāti attho.",
  "atk-s0508a1:4057_4": "Noti amhākaṃ.",
  "atk-s0508a1:4057_5": "Anukampāyāti anuggaṇhanena amhe dvepi pabbājayi pabbājesi.",
  "atk-s0508a1:4057_6": "Munīti bhagavā.",
  "atk-s0508a1:4057_7": "So no attho anuppattoti so attho sabbesaṃ saṃyojanānaṃ khayabhūtaṃ arahattaphalaṃ no amhehi anuppatto,",
  "atk-s0508a1:4057_8": "adhigatoti attho.",
  "atk-s0508a1:4058_0": "Bharatattheragāthāvaṇṇanā niṭṭhitā.",
  "atk-s0508a1:4059_0": "9. Bhāradvājattheragāthāvaṇṇanā",
  "atk-s0508a1:4060_0": "Nadanti evaṃ sappaññāti āyasmato bhāradvājattherassa gāthā.",
  "atk-s0508a1:4060_1": "Kā uppatti?",
  "atk-s0508a1:4060_2": "Ayampi purimabuddhesu katādhikāro tattha tattha bhave puññāni upacinanto ito ekatiṃse kappe kulagehe",
  "atk-s0508a1:4060_3": "nibbattitvā viññutaṃ patto ekadivasaṃ sumanaṃ nāma paccekabuddhaṃ piṇḍāya carantaṃ disvā pasannamānaso",
  "atk-s0508a1:4060_4": "paripakkaṃ vallikāraphalaṃ adāsi.",
  "atk-s0508a1:4060_5": "So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā gottanāmena bhāradvājotveva paññāyittha.",
  "atk-s0508a1:4060_6": "So vayappatto gharāvāsaṃ vasanto ekaputtaṃ labhi.",
  "atk-s0508a1:4060_7": "Tassa “kaṇhadinno”ti nāmaṃ akāsi.",
  "atk-s0508a1:4060_8": "Tassa viññutaṃ pattakāle “tāta,",
  "atk-s0508a1:4060_9": "asukassa nāma ācariyassa santike sippaṃ sikkhitvā ehī”ti taṃ takkasilaṃ pesesi.",
  "atk-s0508a1:4060_10": "So gacchanto antarāmagge satthu sāvakaṃ aññataraṃ mahātheraṃ kalyāṇamittaṃ labhitvā tassa santike dhammaṃ",
  "atk-s0508a1:4060_11": "sutvā paṭiladdhasaddho pabbajitvā katapubbakicco vipassanāya kammaṃ karonto nacirasseva arahattaṃ pāpuṇi.",
  "atk-s0508a1:4060_12": "Tena vuttaṃ apadāne –",
  "atk-s0508a1:4061_0": "“Sumano nāma sambuddho, takkarāyaṃ vasī tadā;",
  "atk-s0508a1:4062_0": "Vallikāraphalaṃ gayha, sayambhussa adāsahaṃ.",
  "atk-s0508a1:4063_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:4064_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4065_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4066_0": "Athassa pitā bhāradvājo veḷuvane viharantaṃ bhagavantaṃ upasaṅkamitvā dhammaṃ sutvā pabbajitvā nacirasseva arahattaṃ sacchākāsi.",
  "atk-s0508a1:4066_1": "Atha putto satthāraṃ vandituṃ rājagahaṃ āgato satthu santike nisinnaṃ pitaraṃ disvā tuṭṭhacitto “pitāpi kho me pabbajito,",
  "atk-s0508a1:4066_2": "kiṃ nu kho tena pabbajjākiccaṃ matthakaṃ pāpita”nti vīmaṃsanto khīṇāsavabhāvaṃ ñatvā taṃ sīhanādaṃ nadāpetukāmo, “sādhu,",
  "atk-s0508a1:4066_3": "kho tumhehi kataṃ pabbajantehi,",
  "atk-s0508a1:4066_4": "pabbajjākiccaṃ pana matthakaṃ pāpita”nti pucchi.",
  "atk-s0508a1:4066_5": "Bhāradvājo puttassa adhigamaṃ dīpento –",
  "atk-s0508a1:4067_0": "177.",
  "atk-s0508a1:4068_0": "“Nadanti evaṃ sappaññā, sīhāva girigabbhare;",
  "atk-s0508a1:4069_0": "Vīrā vijitasaṅgāmā, jetvā māraṃ savāhanaṃ.",
  "atk-s0508a1:4070_0": "178.",
  "atk-s0508a1:4071_0": "“Satthā ca pariciṇṇo me, dhammo saṅgho ca pūjito;",
  "atk-s0508a1:4072_0": "Ahañca vitto sumano, puttaṃ disvā anāsava”nti. – gāthādvayaṃ abhāsi;",
  "atk-s0508a1:4073_0": "Tattha nadantīti yathābhuccaguṇābhibyāhāravasena abhītanādaṃ nadanti gajjanti.",
  "atk-s0508a1:4073_1": "Evanti idāni vattabbākāradassanaṃ.",
  "atk-s0508a1:4073_2": "Sappaññāti aggamaggapaññādhigamena sabbapaññādhigamena sabbapaññāvepullappattā.",
  "atk-s0508a1:4073_3": "Vīrāti catubbidhasammappadhānavīriyasampannatāya vīrā,",
  "atk-s0508a1:4073_4": "tato eva anavasesasaṃkilesapakkhanimmathanena savāhanaṃ kilesamāraṃ abhisaṅkhāramāraṃ devaputtamārañca",
  "atk-s0508a1:4073_5": "jetvā sabbaso vijitasaṅgāmā nadanti sappaññāti sambandho.",
  "atk-s0508a1:4074_0": "Evaṃ vijetabbavijayena sīhanādaṃ dassetvā idāni ārādhetabbasamārādhanena icchitabbasiddhiyā ca taṃ dassetuṃ,",
  "atk-s0508a1:4074_1": "“satthā ca pariciṇṇo me”ti dutiyaṃ gāthamāha.",
  "atk-s0508a1:4074_2": "Tattha satthā ca pariciṇṇo meti mama satthā sammāsambuddho yathānusiṭṭhaṃ ovādānusāsanīkaraṇena mayā pariciṇṇo upāsito,",
  "atk-s0508a1:4074_3": "na dhammādhikaraṇaṃ visositoti adhippāyo.",
  "atk-s0508a1:4074_4": "Dhammo saṅgho ca pūjitoti navavidhopi lokuttaradhammo,",
  "atk-s0508a1:4074_5": "yathāpaṭipattiyāgatamaggānuppattiyā sīladiṭṭhisāmaññagamanena ariyasaṅgho ca mayā pūjito mānito.",
  "atk-s0508a1:4074_6": "Ahañca vitto sumano,",
  "atk-s0508a1:4074_7": "puttaṃ disvā anāsavanti mama puttaṃ anāsavaṃ sabbaso khīṇāsavaṃ disvā dassanahetu ahampi vitto nirāmisāya pītiyā tuṭṭho,",
  "atk-s0508a1:4074_8": "tatoyeva nirāmisena somanassena sumano jātoti attho.",
  "atk-s0508a1:4075_0": "Bhāradvājattheragāthāvaṇṇanā niṭṭhitā.",
  "atk-s0508a1:4076_0": "10. Kaṇhadinnattheragāthāvaṇṇanā",
  "atk-s0508a1:4077_0": "Upāsitā sappurisāti āyasmato kaṇhadinnattherassa gāthā.",
  "atk-s0508a1:4077_1": "Kā uppatti?",
  "atk-s0508a1:4077_2": "Ayampi purimabuddhesu katādhikāro tattha tattha bhave puññāni upacinanto ito catunavute kappe kulagehe",
  "atk-s0508a1:4077_3": "nibbattitvā viññutaṃ patto ekadivasaṃ sobhitaṃ nāma paccekabuddhaṃ disvā pasannacitto punnāgapupphehi",
  "atk-s0508a1:4077_4": "pūjaṃ akāsi.",
  "atk-s0508a1:4077_5": "So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā kaṇhadinnoti",
  "atk-s0508a1:4077_6": "laddhanāmo vayappatto upanissayasampattiyā codiyamāno dhammasenāpatiṃ upasaṅkamitvā dhammaṃ sutvā paṭiladdhasaddho",
  "atk-s0508a1:4077_7": "pabbajitvā vipassanaṃ vaḍḍhetvā arahattaṃ pāpuṇi.",
  "atk-s0508a1:4077_8": "Tena vuttaṃ apadāne –",
  "atk-s0508a1:4078_0": "“Sobhito nāma sambuddho, cittakūṭe vasī tadā;",
  "atk-s0508a1:4079_0": "Gahetvā giripunnāgaṃ, sayambhuṃ abhipūjayiṃ.",
  "atk-s0508a1:4080_0": "“Catunnavutito kappe, yaṃ buddhamabhipūjayiṃ;",
  "atk-s0508a1:4081_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4082_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4083_0": "Arahattaṃ pana patvā aññaṃ byākaronto –",
  "atk-s0508a1:4084_0": "179.",
  "atk-s0508a1:4085_0": "“Upāsitā sappurisā, sutā dhammā abhiṇhaso;",
  "atk-s0508a1:4086_0": "Sutvāna paṭipajjissaṃ, añjasaṃ amatogadhaṃ.",
  "atk-s0508a1:4087_0": "180.",
  "atk-s0508a1:4088_0": "“Bhavarāgahatassa me sato, bhavarāgo puna me na vijjati;",
  "atk-s0508a1:4089_0": "Na cāhu na ca me bhavissati, na ca me etarahi vijjatī”ti. –",
  "atk-s0508a1:4090_0": "Gāthādvayaṃ abhāsi.",
  "atk-s0508a1:4091_0": "Tattha upāsitāti paricaritā paṭipattipayirupāsanāya payirupāsitā.",
  "atk-s0508a1:4091_1": "Sappurisāti santehi sīlādiguṇehi samannāgatā purisā,",
  "atk-s0508a1:4091_2": "ariyapuggalā sāriputtattherādayo.",
  "atk-s0508a1:4091_3": "Etena purimacakkadvayasampattimattano dasseti.",
  "atk-s0508a1:4091_4": "Na hi patirūpadesavāsena vinā sappurisūpanissayo sambhavati.",
  "atk-s0508a1:4091_5": "Sutā dhammāti saccapaṭiccasamuppādādipaṭisaṃyuttadhammā sotadvārānusārena upadhāritā.",
  "atk-s0508a1:4091_6": "Etena attano bāhusaccaṃ dassento pacchimacakkadvayasampattiṃ dasseti.",
  "atk-s0508a1:4091_7": "Abhiṇhasoti bahuso na kālena kālaṃ.",
  "atk-s0508a1:4091_8": "Idañca padaṃ “upāsitā sappurisā”ti etthāpi yojetabbaṃ.",
  "atk-s0508a1:4091_9": "Sutvāna paṭipajjissaṃ,",
  "atk-s0508a1:4091_10": "añjasaṃ amatogadhanti te dhamme sutvā tattha vuttarūpārūpadhamme salakkhaṇādito pariggahetvā anukkamena",
  "atk-s0508a1:4091_11": "vipassanaṃ vaḍḍhetvā amatogadhaṃ nibbānapatiṭṭhaṃ taṃsampāpakaṃ añjasaṃ ariyaṃ aṭṭhaṅgikaṃ maggaṃ paṭipajjiṃ pāpuṇiṃ.",
  "atk-s0508a1:4092_0": "Bhavarāgahatassa me satoti bhavarāgena bhavataṇhāya anādimati saṃsāre hatassa upaddutassa mama sato samānassa,",
  "atk-s0508a1:4092_1": "aggamaggena vā hatabhavarāgassa.",
  "atk-s0508a1:4092_2": "Bhavarāgo puna me na vijjatīti tato eva puna idāni bhavarāgo me natthi.",
  "atk-s0508a1:4092_3": "Na cāhu na me bhavissati,",
  "atk-s0508a1:4092_4": "na ca me etarahi vijjatīti yadipi pubbe puthujjanakāle sekkhakāle ca me bhavarāgo ahosi,",
  "atk-s0508a1:4092_5": "aggamaggappattito pana paṭṭhāya na cāhu na ca ahosi,",
  "atk-s0508a1:4092_6": "āyatimpi na me bhavissati,",
  "atk-s0508a1:4092_7": "etarahi adhunāpi na ca me vijjati na ca upalabbhati,",
  "atk-s0508a1:4092_8": "pahīnoti attho.",
  "atk-s0508a1:4092_9": "Bhavarāgavacaneneva cettha tadekaṭṭhatāya mānādīnampi abhāvo vuttoti sabbaso parikkhīṇabhavasaṃyojanataṃ dasseti.",
  "atk-s0508a1:4093_0": "Kaṇhadinnattheragāthāvaṇṇanā niṭṭhitā.",
  "atk-s0508a1:4094_0": "Tatiyavaggavaṇṇanā niṭṭhitā.",
  "atk-s0508a1:4095_0": "4. Catutthavaggo",
  "atk-s0508a1:4096_0": "1. Migasirattheragāthāvaṇṇanā",
  "atk-s0508a1:4097_0": "Yato ahaṃ pabbajitoti āyasmato migasirattherassa gāthā.",
  "atk-s0508a1:4097_1": "Kā uppatti?",
  "atk-s0508a1:4097_2": "Ayampi purimabuddhesu katādhikāro tattha tattha bhave puññāni upacinanto kassapassa bhagavato kāle brāhmaṇakule",
  "atk-s0508a1:4097_3": "nibbattitvā viññutaṃ patto ekadivasaṃ satthāraṃ disvā pasannacitto kusaṭṭhakaṃ adāsi.",
  "atk-s0508a1:4097_4": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule paṭisandhiṃ",
  "atk-s0508a1:4097_5": "gahetvā migasiranakkhattena jātattā migasiroti laddhanāmo vayappatto brāhmaṇānaṃ vijjāsippesu nipphattiṃ",
  "atk-s0508a1:4097_6": "gato chavasīsamantaṃ nāma sikkhi,",
  "atk-s0508a1:4097_7": "yaṃ parijappetvā tivassamatthake matānampi sīsaṃ nakhena ākoṭetvā “ayaṃ satto asukaṭṭhāne nibbatto”ti jānāti.",
  "atk-s0508a1:4098_0": "So gharāvāsaṃ anicchanto paribbājakapabbajjaṃ pabbajitvā taṃ vijjaṃ nissāya lokena sakkato garukato lābhī",
  "atk-s0508a1:4098_1": "hutvā vicaranto sāvatthiṃ upagato satthu santikaṃ gantvā attano ānubhāvaṃ pakāsento – “ahaṃ,",
  "atk-s0508a1:4098_2": "bho gotama,",
  "atk-s0508a1:4098_3": "matānaṃ nibbattaṭṭhānaṃ jānāmī”ti vatvā,",
  "atk-s0508a1:4098_4": "“kathaṃ pana tvaṃ jānāsī”ti vutte,",
  "atk-s0508a1:4098_5": "“chavasīsāni āharāpetvā mantaṃ parijappetvā nakhena sīsaṃ ākoṭento nirayādikaṃ tehi tehi nibbattaṭṭhānaṃ jānāmī”ti kathesi.",
  "atk-s0508a1:4098_6": "Athassa bhagavā parinibbutassa bhikkhuno sīsakapālaṃ āharāpetvā,",
  "atk-s0508a1:4098_7": "“kathehi tāva tassa gatiṃ,",
  "atk-s0508a1:4098_8": "yassidaṃ sīsakapāla”nti āha.",
  "atk-s0508a1:4098_9": "So taṃ kapālaṃ mantaṃ parijappetvā nakhena ākoṭetvā neva antaṃ na koṭiṃ passati.",
  "atk-s0508a1:4098_10": "Atha satthārā,",
  "atk-s0508a1:4098_11": "“na sakkosi paribbājakā”ti vutte,",
  "atk-s0508a1:4098_12": "“upaparikkhissāmi tāvā”ti vatvā punappunaṃ parivattentopi na passateva.",
  "atk-s0508a1:4098_13": "Bāhirakamantena hi khīṇāsavassa gatiṃ kathaṃ jānissati,",
  "atk-s0508a1:4098_14": "athassa matthakato kacchehi ca sedo mucci.",
  "atk-s0508a1:4098_15": "So lajjitvā tuṇhībhūto aṭṭhāsi.",
  "atk-s0508a1:4098_16": "Satthā “kilamasi paribbājakā”ti āha. So “āma, kilamāmi,",
  "atk-s0508a1:4098_17": "na imassa gatiṃ jānāmi,",
  "atk-s0508a1:4098_18": "tumhe pana jānāthā”ti.",
  "atk-s0508a1:4098_19": "“Ahaṃ etaṃ jānāmi,",
  "atk-s0508a1:4098_20": "ito uttaritarampi jānāmī”ti vatvā “nibbānaṃ gato so”ti āha.",
  "atk-s0508a1:4098_21": "Paribbājako “imaṃ vijjaṃ mayhaṃ dethā”ti āha.",
  "atk-s0508a1:4098_22": "“Tena hi pabbajā”ti vatvā taṃ pabbājetvā paṭhamaṃ samathakammaṭṭhāne niyojetvā jhānābhiññāsu patiṭṭhitassa vipassanāya kammaṃ upadisi.",
  "atk-s0508a1:4098_23": "So vipassanāya kammaṃ karonto nacirasseva arahattaṃ pāpuṇi.",
  "atk-s0508a1:4098_24": "Tena vuttaṃ apadāne –",
  "atk-s0508a1:4099_0": "“Kassapassa bhagavato, brāhmaṇassa vusīmato;",
  "atk-s0508a1:4100_0": "Pasannacitto sumano, kusaṭṭhakamadāsahaṃ.",
  "atk-s0508a1:4101_0": "“Imasmiṃyeva kappasmiṃ, kusaṭṭhakamadāsahaṃ;",
  "atk-s0508a1:4102_0": "Duggatiṃ nābhijānāmi, kusaṭṭhakassidaṃ phalaṃ.",
  "atk-s0508a1:4103_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4104_0": "Arahattaṃ pana patvā aññaṃ byākaronto –",
  "atk-s0508a1:4105_0": "181.",
  "atk-s0508a1:4106_0": "“Yato ahaṃ pabbajito, sammāsambuddhasāsane;",
  "atk-s0508a1:4107_0": "Vimuccamāno uggacchiṃ, kāmadhātuṃ upaccagaṃ.",
  "atk-s0508a1:4108_0": "182.",
  "atk-s0508a1:4109_0": "“Brahmuno pekkhamānassa, tato cittaṃ vimucci me;",
  "atk-s0508a1:4110_0": "Akuppā me vimuttīti, sabbasaṃyojanakkhayā”ti. – gāthādvayaṃ abhāsi;",
  "atk-s0508a1:4111_0": "Tattha yato ahaṃ pabbajito,",
  "atk-s0508a1:4111_1": "sammāsambuddhasāsaneti yato pabhuti ahaṃ pabbajito buddhassa bhagavato sāsane,",
  "atk-s0508a1:4111_2": "pabbajitakālato paṭṭhāya.",
  "atk-s0508a1:4111_3": "Vimuccamāno uggacchinti saṃkilesapakkhato paṭhamaṃ tāva samathavipassanāhi vimuccamāno vodānadhammasavanena uṭṭhahiṃ.",
  "atk-s0508a1:4111_4": "Evaṃ uggacchanto kāmadhātuṃ upaccagaṃ anāgāmimaggena accantameva kāmadhātuṃ atikkamiṃ.",
  "atk-s0508a1:4112_0": "Brahmuno pekkhamānassa,",
  "atk-s0508a1:4112_1": "tato cittaṃ vimucci meti sadevakassa lokassa aggabhūtattā seṭṭhaṭṭhena brahmuno buddhassa bhagavato mahākaruṇāyogena",
  "atk-s0508a1:4112_2": "“ayaṃ kulaputto mama sāsane pabbajitvā kathaṃ nu kho paṭipajjatī”ti pekkhantassa tato anāgāmimaggādhigamato",
  "atk-s0508a1:4112_3": "pacchā aggamaggādhigamena mama cittaṃ sabbasaṃkilesato accantameva mucci.",
  "atk-s0508a1:4112_4": "Akuppā me vimuttīti,",
  "atk-s0508a1:4112_5": "sabbasaṃyojanakkhayāti tathāvimuttacittattā eva sabbesaṃ saṃyojanānaṃ khayā parikkhayā iti evaṃ akuppā me vimuttīti aññaṃ byākāsi.",
  "atk-s0508a1:4113_0": "Migasirattheragāthāvaṇṇanā niṭṭhitā.",
  "atk-s0508a1:4114_0": "2. Sivakattheragāthāvaṇṇanā",
  "atk-s0508a1:4115_0": "Aniccāni gahakānīti āyasmato sivakattherassa gāthā.",
  "atk-s0508a1:4115_1": "Kā uppatti?",
  "atk-s0508a1:4115_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:4115_3": "nibbattitvā viññutaṃ patto ekadivasaṃ bhagavantaṃ piṇḍāya carantaṃ passitvā pasannamānaso pattaṃ ādāya",
  "atk-s0508a1:4115_4": "kummāsassa pūretvā adāsi.",
  "atk-s0508a1:4115_5": "So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbatti,",
  "atk-s0508a1:4115_6": "sivakotissa nāmaṃ ahosi.",
  "atk-s0508a1:4115_7": "So vayappatto vijjāsippesu nipphattiṃ gato nekkhammajjhāsayatāya kāme pahāya paribbājakapabbajjaṃ pabbajitvā",
  "atk-s0508a1:4115_8": "vicaranto satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanāya kammaṃ karonto",
  "atk-s0508a1:4115_9": "nacirasseva arahattaṃ pāpuṇi.",
  "atk-s0508a1:4115_10": "Tena vuttaṃ apadāne –",
  "atk-s0508a1:4116_0": "“Esanāya carantassa, vipassissa mahesino;",
  "atk-s0508a1:4117_0": "Rittakaṃ pattaṃ disvāna, kummāsaṃ pūrayiṃ ahaṃ.",
  "atk-s0508a1:4118_0": "“Ekanavutito kappe, yaṃ bhikkhamadadiṃ tadā;",
  "atk-s0508a1:4119_0": "Duggatiṃ nābhijānāmi, kummāsassa idaṃ phalaṃ.",
  "atk-s0508a1:4120_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4121_0": "Arahattaṃ pana patvā aññaṃ byākaronto –",
  "atk-s0508a1:4122_0": "183.",
  "atk-s0508a1:4123_0": "“Aniccāni gahakāni, tattha tattha punappunaṃ;",
  "atk-s0508a1:4124_0": "Gahakāraṃ gavesanto, dukkhā jāti punappunaṃ.",
  "atk-s0508a1:4125_0": "184.",
  "atk-s0508a1:4126_0": "“Gahakāraka diṭṭhosi, puna gehaṃ na kāhasi;",
  "atk-s0508a1:4127_0": "Sabbā te phāsukā bhaggā, thūṇikā ca vidālitā;",
  "atk-s0508a1:4128_0": "Vimariyādikataṃ cittaṃ, idheva vidhamissatī”ti. – gāthādvayaṃ abhāsi;",
  "atk-s0508a1:4129_0": "Tattha aniccāni gahakāni,",
  "atk-s0508a1:4129_1": "tattha tattha punappunanti tasmiṃ tasmiṃ bhave punappunaṃ nibbattamānāni gahakāni attabhāvagehāni na nibbāni anavaṭṭhitāni ittarāni parittakālāni.",
  "atk-s0508a1:4129_2": "Gahakāraṃ gavesantoti imassa attabhāvagehassa kārakaṃ taṇhāvaḍḍhakiṃ pariyesanto ettakaṃ kālaṃ anuvicarinti adhippāyo.",
  "atk-s0508a1:4129_3": "Dukkhā jāti punappunanti idaṃ gahakārakagavesanassa kāraṇavacanaṃ.",
  "atk-s0508a1:4129_4": "Yasmā jarābyādhimaraṇamissatāya jāti nāmesā punappunaṃ upagantuṃ dukkhā,",
  "atk-s0508a1:4129_5": "na ca sā tasmiṃ adiṭṭhe nivattati,",
  "atk-s0508a1:4129_6": "tasmā taṃ gavesanto vicarinti attho.",
  "atk-s0508a1:4130_0": "Gahakāraka diṭṭhosīti idāni pana yena so sakkā daṭṭhuṃ,",
  "atk-s0508a1:4130_1": "tena ariyamaggañāṇacakkhunā gahakāraka diṭṭho asi.",
  "atk-s0508a1:4130_2": "Puna gehanti puna imasmiṃ saṃsāravaṭṭe attabhāvasaṅkhātaṃ mama gehaṃ na kāhasi na karissasi.",
  "atk-s0508a1:4130_3": "Sabbā te phāsukā bhaggāti tava sabbā anavasesakilesaphāsukā mayā bhaggā.",
  "atk-s0508a1:4130_4": "Thūṇikā ca vidālitāti idāni tayā kātabbassa attabhāvagehassa avijjāsaṅkhātā kaṇṇikā ca bhinnā.",
  "atk-s0508a1:4130_5": "Vimariyādikataṃ cittanti mama cittaṃ vigatantaṃ kataṃ,",
  "atk-s0508a1:4130_6": "āyatiṃ anuppattidhammataṃ āpāditaṃ.",
  "atk-s0508a1:4130_7": "Tato eva idheva vidhamissati imasmiṃyeva bhave viddhaṃsissati,",
  "atk-s0508a1:4130_8": "carimakacittanirodhena nirujjhissatīti attho.",
  "atk-s0508a1:4131_0": "Sivakattheragāthāvaṇṇanā niṭṭhitā.",
  "atk-s0508a1:4132_0": "3. Upavāṇattheragāthāvaṇṇanā",
  "atk-s0508a1:4133_0": "Arahaṃ sugatoti āyasmato upavāṇattherassa gāthā.",
  "atk-s0508a1:4133_1": "Kā uppatti?",
  "atk-s0508a1:4133_2": "Ayaṃ kira padumuttarassa bhagavato kāle daliddakule nibbattitvā viññutaṃ patto bhagavati parinibbute",
  "atk-s0508a1:4133_3": "tassa dhātuṃ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike thūpe",
  "atk-s0508a1:4133_4": "kate tattha sudhotaṃ attano uttarāsaṅgaṃ veḷagge ābandhitvā dhajaṃ katvā pūjaṃ akāsi.",
  "atk-s0508a1:4133_5": "Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ ṭhapito adissamānakāyo ākāse",
  "atk-s0508a1:4133_6": "dhārento cetiyaṃ tikkhattuṃ padakkhiṇaṃ akāsi.",
  "atk-s0508a1:4133_7": "So taṃ disvā bhiyyosomattāya pasannamānaso ahosi.",
  "atk-s0508a1:4133_8": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a1:4133_9": "upavāṇoti laddhanāmo vayappatto jetavanapaṭiggahaṇe buddhānubhāvaṃ disvā paṭiladdhasaddho pabbajitvā",
  "atk-s0508a1:4133_10": "vipassanāya kammaṃ karonto arahattaṃ patvā chaḷabhiñño ahosi.",
  "atk-s0508a1:4133_11": "Tena vuttaṃ apadāne –",
  "atk-s0508a1:4134_0": "“Padumuttaro nāma jino, sabbadhammāna pāragū;",
  "atk-s0508a1:4135_0": "Jalitvā aggikkhandhova, sambuddho parinibbuto.",
  "atk-s0508a1:4136_0": "“Mahājanā samāgamma, pūjayitvā tathāgataṃ;",
  "atk-s0508a1:4137_0": "Cittaṃ katvāna sugataṃ, sarīraṃ abhiropayuṃ.",
  "atk-s0508a1:4138_0": "“Sarīrakiccaṃ katvāna, dhātuṃ tattha samānayuṃ;",
  "atk-s0508a1:4139_0": "Sadevamanussā sabbe, buddhathūpaṃ akaṃsu te.",
  "atk-s0508a1:4140_0": "“Paṭhamā kañcanamayā, dutiyā ca maṇimayā;",
  "atk-s0508a1:4141_0": "Tatiyā rūpiyamayā, catutthī phalikāmayā.",
  "atk-s0508a1:4142_0": "“Tattha pañcamikā ceva, lohitaṅkamayā ahu;",
  "atk-s0508a1:4143_0": "Chaṭṭhā masāragallassa, sabbaṃ ratanamayūpari.",
  "atk-s0508a1:4144_0": "“Jaṅghā maṇimayā āsi, vedikā ratanāmayā;",
  "atk-s0508a1:4145_0": "Sabbasoṇṇamayo thūpo, uddhaṃ yojanamuggato.",
  "atk-s0508a1:4146_0": "“Devā tattha samāgantvā, ekato mantayuṃ tadā;",
  "atk-s0508a1:4147_0": "Mayampi thūpaṃ kassāma, lokanāthassa tādino.",
  "atk-s0508a1:4148_0": "“Dhātu āveṇikā natthi, sarīraṃ ekapiṇḍitaṃ;",
  "atk-s0508a1:4149_0": "Imamhi buddhathūpamhi, kassāma kañcukaṃ mayaṃ.",
  "atk-s0508a1:4150_0": "“Devā sattahi ratnehi, aññaṃ vaḍḍhesuṃ yojanaṃ;",
  "atk-s0508a1:4151_0": "Thūpo dviyojanubbedho, timiraṃ byapahanti so.",
  "atk-s0508a1:4152_0": "“Nāgā tattha samāgantvā, ekato mantayuṃ tadā;",
  "atk-s0508a1:4153_0": "Manussā ceva devā ca, buddhathūpaṃ akaṃsu te.",
  "atk-s0508a1:4154_0": "“Mā no pamattā assumha, appamattā sadevakā;",
  "atk-s0508a1:4155_0": "Mayampi thūpaṃ kassāma, lokanāthassa tādino.",
  "atk-s0508a1:4156_0": "“Indanīlaṃ mahānīlaṃ, atho jotirasaṃ maṇiṃ;",
  "atk-s0508a1:4157_0": "Ekato sannipātetvā, buddhathūpaṃ achādayuṃ.",
  "atk-s0508a1:4158_0": "“Sabbaṃ maṇimayaṃ āsi, yāvatā buddhacetiyaṃ;",
  "atk-s0508a1:4159_0": "Tiyojanasamubbedhaṃ, ālokakaraṇaṃ tadā.",
  "atk-s0508a1:4160_0": "“Garuḷā ca samāgantvā, ekato mantayuṃ tadā;",
  "atk-s0508a1:4161_0": "Manussā devanāgā ca, buddhapūjaṃ akaṃsu te.",
  "atk-s0508a1:4162_0": "“Mā no pamattā assumha, appamattā sadevakā;",
  "atk-s0508a1:4163_0": "Mayampi thūpaṃ kassāma, lokanāthassa tādino.",
  "atk-s0508a1:4164_0": "“Sabbaṃ maṇimayaṃ thūpaṃ, akaruṃ te ca kañcukaṃ;",
  "atk-s0508a1:4165_0": "Yojanaṃ tepi vaḍḍhesuṃ, āyataṃ buddhacetiyaṃ.",
  "atk-s0508a1:4166_0": "“Catuyojanamubbedho, buddhathūpo virocati;",
  "atk-s0508a1:4167_0": "Obhāseti disā sabbā, sataraṃsīva uggato.",
  "atk-s0508a1:4168_0": "“Kumbhaṇḍā ca samāgantvā, ekato mantayuṃ tadā;",
  "atk-s0508a1:4169_0": "Manussā ceva devā ca, nāgā ca garuḷā tathā.",
  "atk-s0508a1:4170_0": "“Paccekaṃ buddhaseṭṭhassa, akaṃsu thūpamuttamaṃ;",
  "atk-s0508a1:4171_0": "Mā no pamattā assumha, appamattā sadevakā.",
  "atk-s0508a1:4172_0": "“Mayampi thūpaṃ kassāma, lokanāthassa tādino;",
  "atk-s0508a1:4173_0": "Ratanehi chādessāma, āyataṃ buddhacetiyaṃ.",
  "atk-s0508a1:4174_0": "“Yojanaṃ tepi vaḍḍhesuṃ, āyataṃ buddhacetiyaṃ;",
  "atk-s0508a1:4175_0": "Pañcayojanamubbedho, thūpo obhāsate tadā.",
  "atk-s0508a1:4176_0": "“Yakkhā tattha samāgantvā, ekato mantayuṃ tadā;",
  "atk-s0508a1:4177_0": "Manussā devanāgā ca, garuḷā ca kumbhaṇḍakā.",
  "atk-s0508a1:4178_0": "“Paccekaṃ buddhaseṭṭhassa, akaṃsu thūpamuttamaṃ;",
  "atk-s0508a1:4179_0": "Mā no pamattā assumha, appamattā sadevakā.",
  "atk-s0508a1:4180_0": "“Mayampi thūpaṃ kassāma, lokanāthassa tādino;",
  "atk-s0508a1:4181_0": "Phalikā chādayissāma, āyataṃ buddhacetiyaṃ.",
  "atk-s0508a1:4182_0": "“Yojanaṃ tepi vaḍḍhesuṃ, āyataṃ buddhacetiyaṃ;",
  "atk-s0508a1:4183_0": "Chayojanikamubbedho, thūpo obhāsate tadā.",
  "atk-s0508a1:4184_0": "“Gandhabbā ca samāgantvā, ekato mantayuṃ tadā;",
  "atk-s0508a1:4185_0": "Manujā devatā nāgā, kumbhaṇḍā garuḷā tathā.",
  "atk-s0508a1:4186_0": "“Sabbe akaṃsu buddhathūpaṃ, mayamettha akārakā;",
  "atk-s0508a1:4187_0": "Mayampi thūpaṃ kassāma, lokanāthassa tādino.",
  "atk-s0508a1:4188_0": "“Vediyo satta katvāna, dhajaṃ chattaṃ akaṃsu te;",
  "atk-s0508a1:4189_0": "Sabbasoṇṇamayaṃ thūpaṃ, gandhabbā kārayuṃ tadā.",
  "atk-s0508a1:4190_0": "“Sattayojanamubbedho, thūpo obhāsate tadā;",
  "atk-s0508a1:4191_0": "Rattindivā na ñāyanti, āloko hoti sabbadā.",
  "atk-s0508a1:4192_0": "“Abhibhonti na tassābhā, candasūrā satārakā;",
  "atk-s0508a1:4193_0": "Samantā yojanasate, padīpopi na pajjali.",
  "atk-s0508a1:4194_0": "“Tena kālena ye keci, thūpaṃ pūjenti mānusā;",
  "atk-s0508a1:4195_0": "Na te thūpaṃ āruhanti, ambare ukkhipanti te.",
  "atk-s0508a1:4196_0": "“Devehi ṭhapito yakkho, abhisammatanāmako;",
  "atk-s0508a1:4197_0": "Dhajaṃ vā pupphadāmaṃ vā, abhiropeti uttariṃ.",
  "atk-s0508a1:4198_0": "“Na te passanti taṃ yakkhaṃ, dāmaṃ passanti gacchato;",
  "atk-s0508a1:4199_0": "Evaṃ passitvā gacchantā, sabbe gacchanti suggatiṃ.",
  "atk-s0508a1:4200_0": "“Viruddhā ye pāvacane, pasannā ye ca sāsane;",
  "atk-s0508a1:4201_0": "Pāṭihīraṃ daṭṭhukāmā, thūpaṃ pūjenti mānusā.",
  "atk-s0508a1:4202_0": "“Nagare haṃsavatiyā, ahosiṃ bhatako tadā;",
  "atk-s0508a1:4203_0": "Āmoditaṃ janaṃ disvā, evaṃ cintesahaṃ tadā.",
  "atk-s0508a1:4204_0": "“Uḷāro bhagavā neso, yassa dhātughare disaṃ;",
  "atk-s0508a1:4205_0": "Imā ca janatā tuṭṭhā, kāraṃ kubbaṃ na tappare.",
  "atk-s0508a1:4206_0": "“Ahampi kāraṃ kassāmi, lokanāthassa tādino;",
  "atk-s0508a1:4207_0": "Tassa dhammesu dāyādo, bhavissāmi anāgate.",
  "atk-s0508a1:4208_0": "“Sudhotaṃ rajakenāhaṃ, uttareyyaṃ paṭaṃ mama;",
  "atk-s0508a1:4209_0": "Veḷagge ālaggetvāna, dhajaṃ ukkhipimambare.",
  "atk-s0508a1:4210_0": "“Abhisammatako gayha, ambare hāsi me dhajaṃ;",
  "atk-s0508a1:4211_0": "Vāteritaṃ dhajaṃ disvā, bhiyyo hāsaṃ janesahaṃ.",
  "atk-s0508a1:4212_0": "“Tattha cittaṃ pasādetvā, samaṇaṃ upasaṅkamiṃ;",
  "atk-s0508a1:4213_0": "Taṃ bhikkhuṃ abhivādetvā, vipākaṃ pucchahaṃ dhaje.",
  "atk-s0508a1:4214_0": "“So me kathesi ānandī, pītisañjananaṃ mama;",
  "atk-s0508a1:4215_0": "Tassa dhajassa vipākaṃ, anubhossasi sabbadā.",
  "atk-s0508a1:4216_0": "“Hatthiassarathāpattī, senā ca caturaṅginī;",
  "atk-s0508a1:4217_0": "Parivāressanti taṃ niccaṃ, dhajadānassidaṃ phalaṃ.",
  "atk-s0508a1:4218_0": "“Saṭṭhitūriyasahassāni, bheriyo samalaṅkatā;",
  "atk-s0508a1:4219_0": "Parivāressanti taṃ niccaṃ, dhajadānassidaṃ phalaṃ.",
  "atk-s0508a1:4220_0": "“Chaḷasīti sahassāni, nāriyo samalaṅkatā;",
  "atk-s0508a1:4221_0": "Vicittavatthābharaṇā, āmukkamaṇikuṇḍalā.",
  "atk-s0508a1:4222_0": "“Aḷārapamhā hasulā, susaññā tanumajjhimā;",
  "atk-s0508a1:4223_0": "Parivāressanti taṃ niccaṃ, dhajadānassidaṃ phalaṃ.",
  "atk-s0508a1:4224_0": "“Tiṃsakappasahassāni, devaloke ramissasi;",
  "atk-s0508a1:4225_0": "Asītikkhattuṃ devindo, devarajjaṃ karissasi.",
  "atk-s0508a1:4226_0": "“Sahassakkhattuṃ rājā ca, cakkavattī bhavissati;",
  "atk-s0508a1:4227_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:4228_0": "“Kappasatasahassamhi, okkākakulasambhavo;",
  "atk-s0508a1:4229_0": "Gotamo nāma gottena, satthā loke bhavissati.",
  "atk-s0508a1:4230_0": "“Devalokā cavitvāna, sukkamūlena codito;",
  "atk-s0508a1:4231_0": "Puññakammena saññutto, brahmabandhu bhavissasi.",
  "atk-s0508a1:4232_0": "“Asītikoṭiṃ chaḍḍetvā, dāse kammakare bahū;",
  "atk-s0508a1:4233_0": "Gotamassa bhagavato, sāsane pabbajissasi.",
  "atk-s0508a1:4234_0": "“Ārādhayitvā sambuddhaṃ, gotamaṃ sakyapuṅgavaṃ;",
  "atk-s0508a1:4235_0": "Upavāṇoti nāmena, hessasi satthu sāvako.",
  "atk-s0508a1:4236_0": "“Satasahasse kataṃ kammaṃ, phalaṃ dassesi me idha;",
  "atk-s0508a1:4237_0": "Sumutto saravegova, kilese jhāpayiṃ mama.",
  "atk-s0508a1:4238_0": "“Cakkavattissa santassa, cātuddīpissarassa me;",
  "atk-s0508a1:4239_0": "Tīṇi yojanāni sāmantā, ussīyanti dhajā sadā.",
  "atk-s0508a1:4240_0": "“Satasahassito kappe, yaṃ kammamakariṃ tadā;",
  "atk-s0508a1:4241_0": "Duggatiṃ nābhijānāmi, dhajadānassidaṃ phalaṃ.",
  "atk-s0508a1:4242_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4243_0": "Athāyasmā upavāṇo bhagavato upaṭṭhāko ahosi.",
  "atk-s0508a1:4243_1": "Tena ca samayena bhagavato vātābādho uppajji.",
  "atk-s0508a1:4243_2": "Therassa ca gihisahāyo devahito nāma brāhmaṇo sāvatthiyaṃ paṭivasati.",
  "atk-s0508a1:4243_3": "So theraṃ catūhi paccayehi pavedesi.",
  "atk-s0508a1:4243_4": "Athāyasmā upavāṇo nivāsetvā pattacīvaramādāya tassa brāhmaṇassa nivesanaṃ upagacchi.",
  "atk-s0508a1:4243_5": "Brāhmaṇo “kenaci aññena payojanena thero āgato”ti ñatvā,",
  "atk-s0508a1:4243_6": "“vadeyyātha, bhante,",
  "atk-s0508a1:4243_7": "kenattho”ti āha.",
  "atk-s0508a1:4243_8": "Thero tassa brāhmaṇassa payojanaṃ ācikkhanto –",
  "atk-s0508a1:4244_0": "185.",
  "atk-s0508a1:4245_0": "“Arahaṃ sugato loke, vātehābādhiko muni;",
  "atk-s0508a1:4246_0": "Sace uṇhodakaṃ atthi, munino dehi brāhmaṇa.",
  "atk-s0508a1:4247_0": "186.",
  "atk-s0508a1:4248_0": "“Pūjito pūjaneyyānaṃ, sakkareyyāna sakkato;",
  "atk-s0508a1:4249_0": "Apacitopaceyyānaṃ, tassa icchāmi hātave”ti. – gāthādvayaṃ abhāsi;",
  "atk-s0508a1:4250_0": "Tassattho –",
  "atk-s0508a1:4250_1": "yo imasmiṃ loke pūjaneyyānaṃ pūjetabbehi sakkādīhi devehi mahābrahmādīhi ca brahmehi pūjito,",
  "atk-s0508a1:4250_2": "sakkareyyānaṃ sakkātabbehi bimbisārakosalarājādīhi sakkato,",
  "atk-s0508a1:4250_3": "apaceyyānaṃ apacāyitabbehi mahesīhi khīṇāsavehi apacito,",
  "atk-s0508a1:4250_4": "kilesehi ārakattādinā arahaṃ,",
  "atk-s0508a1:4250_5": "sobhanagamanādinā sugato sabbaññū muni mayhaṃ satthā devadevo sakkānaṃ atisakko brahmānaṃ atibrahmā,",
  "atk-s0508a1:4250_6": "so dāni vātehi vātahetu vātakkhobhanimittaṃ ābādhiko jāto. Sace, brāhmaṇa,",
  "atk-s0508a1:4250_7": "uṇhodakaṃ atthi,",
  "atk-s0508a1:4250_8": "tassa vātābādhavūpasamanatthaṃ taṃ hātave upanetuṃ icchāmīti.",
  "atk-s0508a1:4250_9": "Taṃ sutvā brāhmaṇo uṇhodakaṃ tadanurūpaṃ vātārahañca bhesajjaṃ bhagavato upanāmesi.",
  "atk-s0508a1:4250_10": "Tena ca satthu rogo vūpasami.",
  "atk-s0508a1:4250_11": "Tassa bhagavā anumodanaṃ akāsīti.",
  "atk-s0508a1:4251_0": "Upavāṇattheragāthāvaṇṇanā niṭṭhitā.",
  "atk-s0508a1:4252_0": "4. Isidinnattheragāthāvaṇṇanā",
  "atk-s0508a1:4253_0": "Diṭṭhā mayāti āyasmato isidinnattherassa gāthā.",
  "atk-s0508a1:4253_1": "Kā uppatti?",
  "atk-s0508a1:4253_2": "Ayampi purimabuddhesu katādhikāro tattha tattha bhave puññāni karonto vipassissa bhagavato kāle kulagehe",
  "atk-s0508a1:4253_3": "nibbattitvā viññutaṃ patto bījaniṃ gahetvā bodhiyā pūjaṃ akāsi.",
  "atk-s0508a1:4253_4": "So tena puññakammena devamanussesu saṃsaranto imasmiṃ buddhuppāde sunāparantajanapade seṭṭhikule nibbattitvā",
  "atk-s0508a1:4253_5": "isidinnoti laddhanāmo vayappatto satthu candanamāḷapaṭiggahaṇe pāṭihāriyaṃ disvā pasannamānaso satthāraṃ",
  "atk-s0508a1:4253_6": "upasaṅkamitvā dhammaṃ sutvā sotāpanno hutvā agāraṃ ajjhāvasati.",
  "atk-s0508a1:4253_7": "Tassa hitānukampinī devatā taṃ codentī –",
  "atk-s0508a1:4254_0": "187.",
  "atk-s0508a1:4255_0": "“Diṭṭhā mayā dhammadharā upāsakā, kāmā aniccā iti bhāsamānā;",
  "atk-s0508a1:4256_0": "Sārattarattā maṇikuṇḍalesu, puttesu dāresu ca te apekkhā.",
  "atk-s0508a1:4257_0": "188.",
  "atk-s0508a1:4258_0": "“Addhā na jānanti yatodha dhammaṃ, kāmā aniccā iti cāpi āhu;",
  "atk-s0508a1:4259_0": "Rāgañca tesaṃ na balatthi chettuṃ, tasmā sitā puttadāraṃ dhanañcā”ti. –",
  "atk-s0508a1:4260_0": "Gāthādvayamabhāsi.",
  "atk-s0508a1:4261_0": "Tattha diṭṭhā mayā dhammadharā upāsakā,",
  "atk-s0508a1:4261_1": "kāmā aniccā iti bhāsamānāti idhekacce pariyattidhammadharā upāsakā mayā diṭṭhā,",
  "atk-s0508a1:4261_2": "pariyattidhammadharattā eva “kāmā nāmete aniccā dukkhā vipariṇāmadhammā”ti kāmesu ādīnavapaṭisaṃyuttaṃ dhammaṃ bhāsamānā,",
  "atk-s0508a1:4261_3": "sayaṃ pana sārattarattā maṇikuṇḍalesu,",
  "atk-s0508a1:4261_4": "puttesu dāresu ca te apekkhāti sārattā hutvā bahalarāgarattā maṇīsu kuṇḍalesu ca,",
  "atk-s0508a1:4261_5": "maṇicitesu vā kuṇḍalesu,",
  "atk-s0508a1:4261_6": "puttesu puttadhītāsu dāresu ca adhigatasnehā,",
  "atk-s0508a1:4261_7": "aññaṃ bhaṇantā aññaṃ karontā diṭṭhā mayāti attho.",
  "atk-s0508a1:4262_0": "Yatoti yasmā te upāsakā sārattarattā maṇikuṇḍalesu puttesu dāresu ca apekkhavanto,",
  "atk-s0508a1:4262_1": "tasmā idha imasmiṃ buddhasāsane dhammaṃ yāthāvato addhā ekaṃsena na jānanti.",
  "atk-s0508a1:4262_2": "Evaṃ bhūtā ca “kāmā aniccā”iti cāpi āhu ahosi,",
  "atk-s0508a1:4262_3": "sattapakati vicittasabhāvāti adhippāyo.",
  "atk-s0508a1:4262_4": "Rāgañca tesaṃ na balatthi chettunti tesaṃ upāsakānaṃ yasmā rāgaṃ chettuṃ samucchindituṃ tādisaṃ ñāṇabalaṃ natthi,",
  "atk-s0508a1:4262_5": "tasmā tena kāraṇena sitā taṇhāvasena nissitā puttadāraṃ dhanañca allīnā na vissajjentīti sabbametaṃ devatā",
  "atk-s0508a1:4262_6": "taṃyeva upāsakaṃ uddissa aññāpadesena kathesi.",
  "atk-s0508a1:4262_7": "Taṃ sutvā upāsako saṃvegajāto pabbajitvā nacirasseva arahattaṃ pāpuṇi.",
  "atk-s0508a1:4262_8": "Tena vuttaṃ apadāne –",
  "atk-s0508a1:4263_0": "“Vipassino bhagavato, bodhiyā pādaputtame;",
  "atk-s0508a1:4264_0": "Sumano bījaniṃ gayha, abījiṃ bodhimuttamaṃ.",
  "atk-s0508a1:4265_0": "“Ekanavutito kappe, abījiṃ bodhimuttamaṃ;",
  "atk-s0508a1:4266_0": "Duggatiṃ nābhijānāmi, bījanāya idaṃ phalaṃ.",
  "atk-s0508a1:4267_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4268_0": "Arahattaṃ pana patvā aññaṃ byākaronto imā eva gāthā abhāsīti.",
  "atk-s0508a1:4269_0": "Isidinnattheragāthāvaṇṇanā niṭṭhitā.",
  "atk-s0508a1:4270_0": "5. Sambulakaccānattheragāthāvaṇṇanā",
  "atk-s0508a1:4271_0": "Devo cāti āyasmato sambulakaccānattherassa gāthā.",
  "atk-s0508a1:4271_1": "Kā uppatti?",
  "atk-s0508a1:4271_2": "Ayampi purimabuddhesu katādhikāro tattha tattha bhave puññāni karonto ito catunavutikappamatthake kulagehe",
  "atk-s0508a1:4271_3": "nibbattitvā viññutaṃ patto ekadivasaṃ sataraṃsiṃ nāma paccekabuddhaṃ nirodhā vuṭṭhahitvā piṇḍāya carantaṃ",
  "atk-s0508a1:4271_4": "disvā pasannamānaso tālaphalaṃ adāsi.",
  "atk-s0508a1:4271_5": "So tena puññakammena devamanussesu saṃsaranto imasmiṃ buddhuppāde magadharaṭṭhe gahapatikule nibbattitvā",
  "atk-s0508a1:4271_6": "“sambulo”ti laddhanāmo kaccānagottatāya sambulakaccānoti paññāyittha.",
  "atk-s0508a1:4272_0": "So vayappatto satthu santike dhammaṃ sutvā paṭiladdhasaddho pabbajitvā himavantasamīpe bheravāya nāma",
  "atk-s0508a1:4272_1": "pabbataguhāyaṃ vipassanāya kammaṃ karonto viharati.",
  "atk-s0508a1:4272_2": "Athekadivasaṃ mahā akālamegho satapaṭalasahassapaṭalo thanento gajjanto vijjullatā nicchārento gaḷagaḷāyanto uṭṭhahitvā vassituṃ ārabhi,",
  "atk-s0508a1:4272_3": "asaniyo phaliṃsu.",
  "atk-s0508a1:4272_4": "Taṃ saddaṃ sutvā acchataracchuvanamahiṃsahatthiādayo bhītatasitā bhītaravaṃ viraviṃsu.",
  "atk-s0508a1:4272_5": "Thero pana āraddhavipassanattā kāye jīvite ca nirapekkho vigatalomahaṃso taṃ acintento vipassanāyameva",
  "atk-s0508a1:4272_6": "kammaṃ karonto ghammāpagamena utusappāyalābhena samāhitacitto tāvadeva vipassanaṃ ussukkāpetvā saha abhiññāhi",
  "atk-s0508a1:4272_7": "arahattaṃ pāpuṇi.",
  "atk-s0508a1:4272_8": "Tena vuttaṃ apadāne –",
  "atk-s0508a1:4273_0": "“Sataraṃsī nāma bhagavā, sayambhū aparājito;",
  "atk-s0508a1:4274_0": "Vivekā vuṭṭhahitvāna, gocarāyābhinikkhami.",
  "atk-s0508a1:4275_0": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:4276_0": "Pasannacitto sumano, tālaphalaṃ adāsahaṃ.",
  "atk-s0508a1:4277_0": "“Catunnavutito kappe, yaṃ phalaṃ adadiṃ tadā;",
  "atk-s0508a1:4278_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4279_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4280_0": "Arahattaṃ pana patvā attano paṭipattiṃ paccavekkhitvā somanassajāto udānavasena aññaṃ byākaronto –",
  "atk-s0508a1:4281_0": "189.",
  "atk-s0508a1:4282_0": "“Devo ca vassati, devo ca gaḷagaḷāyati,",
  "atk-s0508a1:4283_0": "Ekako cāhaṃ bherave bile viharāmi;",
  "atk-s0508a1:4284_0": "Tassa mayhaṃ ekakassa bherave bile viharato,",
  "atk-s0508a1:4285_0": "Natthi bhayaṃ vā chambhitattaṃ vā lomahaṃso vā.",
  "atk-s0508a1:4286_0": "190.",
  "atk-s0508a1:4287_0": "“Dhammatā mamesā yassa me, ekakassa bherave bile;",
  "atk-s0508a1:4288_0": "Viharato natthi bhayaṃ vā, chambhitattaṃ vā lomahaṃso vā”ti. –",
  "atk-s0508a1:4289_0": "Gāthādvayaṃ abhāsi.",
  "atk-s0508a1:4290_0": "Tattha devo ca vassati,",
  "atk-s0508a1:4290_1": "devo ca gaḷagaḷāyatīti devo megho vassati ca,",
  "atk-s0508a1:4290_2": "“gaḷagaḷā”ti ca karonto gajjatīti attho.",
  "atk-s0508a1:4290_3": "Gajjantassa hi anukaraṇametaṃ.",
  "atk-s0508a1:4290_4": "Ekako cāhaṃ bherave bile viharāmīti ahañca ekako asahāyo sappaṭibhayāyaṃ pabbataguhāyaṃ vasāmi,",
  "atk-s0508a1:4290_5": "tassa mayhaṃ evaṃbhūtassa me sato natthi bhayaṃ vā chambhitattaṃ vā lomahaṃso vāti cittutrāsasaññitaṃ",
  "atk-s0508a1:4290_6": "bhayaṃ vā taṃnimittakaṃ sarīrassa chambhitattaṃ vā lomahaṃsanamattaṃ vā natthi.",
  "atk-s0508a1:4291_0": "Kasmāti tattha kāraṇamāha “dhammatā mamesā”ti.",
  "atk-s0508a1:4291_1": "Apariññātavatthukassa hi tattha appahīnacchandarāgatāya bhayādinā bhavitabbaṃ,",
  "atk-s0508a1:4291_2": "mayā pana sabbaso tattha pariññātaṃ,",
  "atk-s0508a1:4291_3": "tattha ca chandarāgo samucchinno,",
  "atk-s0508a1:4291_4": "tasmā bhayādīnaṃ abhāvo dhammatā mamesā mama dhammasabhāvo esoti aññaṃ byākāsi.",
  "atk-s0508a1:4292_0": "Sambulakaccānattheragāthāvaṇṇanā niṭṭhitā.",
  "atk-s0508a1:4293_0": "6. Nitakattheragāthāvaṇṇanā",
  "atk-s0508a1:4294_0": "Kassa selūpamaṃ cittanti āyasmato nitakattherassa gāthā.",
  "atk-s0508a1:4294_1": "Kā uppatti?",
  "atk-s0508a1:4294_2": "Ayampi purimabuddhesu katādhikāro tattha tattha bhave puññāni karonto vipassissa bhagavato kāle bandhumatīnagare",
  "atk-s0508a1:4294_3": "ārāmagopako hutvā jīvanto ekadivasaṃ bhagavantaṃ ākāsena gacchantaṃ disvā pasannamānaso nāḷikeraphalaṃ",
  "atk-s0508a1:4294_4": "dātukāmo ahosi.",
  "atk-s0508a1:4294_5": "Satthā taṃ anuggaṇhanto ākāseyeva ṭhatvā paṭiggaṇhi.",
  "atk-s0508a1:4294_6": "So taṃ datvā uḷāraṃ pītisomanassaṃ paṭisaṃvedi.",
  "atk-s0508a1:4294_7": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā",
  "atk-s0508a1:4294_8": "nitakoti laddhanāmo viññutaṃ patto satthu santike dhammaṃ sutvā paṭiladdhasaddho pabbajitvā kammaṭṭhānaṃ",
  "atk-s0508a1:4294_9": "gahetvā araññe viharanto ghaṭento arahattaṃ pāpuṇi.",
  "atk-s0508a1:4294_10": "Tena vuttaṃ apadāne –",
  "atk-s0508a1:4295_0": "“Nagare bandhumatiyā, ārāmiko ahaṃ tadā;",
  "atk-s0508a1:4296_0": "Addasaṃ virajaṃ buddhaṃ, gacchantaṃ anilañjase.",
  "atk-s0508a1:4297_0": "“Nāḷikeraphalaṃ gayha, buddhaseṭṭhassadāsahaṃ;",
  "atk-s0508a1:4298_0": "Ākāse ṭhitako santo, paṭiggaṇhi mahāyaso.",
  "atk-s0508a1:4299_0": "“Vittisañjanano mayhaṃ, diṭṭhadhammasukhāvaho;",
  "atk-s0508a1:4300_0": "Phalaṃ buddhassa datvāna, vippasannena cetasā.",
  "atk-s0508a1:4301_0": "“Adhigacchiṃ tadā pītiṃ, vipulañca sukhuttamaṃ;",
  "atk-s0508a1:4302_0": "Uppajjateva ratanaṃ, nibbattassa tahiṃ tahiṃ.",
  "atk-s0508a1:4303_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:4304_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4305_0": "“Dibbacakkhu visuddhaṃ me, samādhikusalo ahaṃ;",
  "atk-s0508a1:4306_0": "Abhiññāpāramippatto, phaladānassidaṃ phalaṃ.",
  "atk-s0508a1:4307_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4308_0": "Arahattaṃ pana patvā there phalasukhena nibbānasukhena viharante padhānapariggāhako thero taṃ āraññāyatanaṃ",
  "atk-s0508a1:4308_1": "gantvā tattha vasantānaṃ bhikkhūnaṃ pariggaṇhanatthaṃ “kassa selūpama”ntiādinā paṭhamaṃ gāthamāha.",
  "atk-s0508a1:4309_0": "191.",
  "atk-s0508a1:4309_1": "Tattha kassa selūpamaṃ cittaṃ,",
  "atk-s0508a1:4309_2": "ṭhitaṃ nānupakampatīti imasmiṃ araññāyatane vasantesu kassa bhikkhuno cittaṃ aggaphalādhigamena ekaghanasilāmayapabbatūpamaṃ",
  "atk-s0508a1:4309_3": "sabbesaṃ iñjanānaṃ abhāvato vasībhāvappattiyā ca ṭhitaṃ sabbehipi lokadhammehi nānukampati na vedhati.",
  "atk-s0508a1:4309_4": "Idānissa akampanākāraṃ saddhiṃ kāraṇena dassetuṃ “viratta”ntiādi vuttaṃ.",
  "atk-s0508a1:4309_5": "Tattha virattaṃ rajanīyesūti virāgasaṅkhātena ariyamaggena rajanīyesu rāguppattihetubhūtesu tebhūmakadhammesu virattaṃ,",
  "atk-s0508a1:4309_6": "tattha sabbaso samucchinnarāganti attho.",
  "atk-s0508a1:4309_7": "Kuppanīyeti paṭighaṭṭhānīye,",
  "atk-s0508a1:4309_8": "sabbasmimpi āghātavatthusmiṃ.",
  "atk-s0508a1:4309_9": "Na kuppatīti na dussati na vikāraṃ āpajjati.",
  "atk-s0508a1:4309_10": "Yassevaṃ bhāvitaṃ cittanti yassa ariyapuggalassa cittaṃ mano evaṃ vuttanayena tādibhāvena bhāvitaṃ,",
  "atk-s0508a1:4309_11": "kuto taṃ dukkhamessatīti taṃ puggalaṃ kuto sattato saṅkhārato vā dukkhaṃ upagamissati,",
  "atk-s0508a1:4309_12": "na tādisassa dukkhaṃ atthīti attho.",
  "atk-s0508a1:4310_0": "192.",
  "atk-s0508a1:4310_1": "Evaṃ aniyamavasena pucchitamatthaṃ nitakatthero attūpanāyikaṃ katvā vissajjento “mama selūpamaṃ citta”ntiādinā dutiyagāthāya aññaṃ byākāsi.",
  "atk-s0508a1:4310_2": "Taṃ vuttatthameva.",
  "atk-s0508a1:4311_0": "Nitakattheragāthāvaṇṇanā niṭṭhitā.",
  "atk-s0508a1:4312_0": "7. Soṇapoṭiriyaputtattheragāthāvaṇṇanā",
  "atk-s0508a1:4313_0": "Na tāva supituṃ hotīti āyasmato soṇassa poṭiriyaputtassa gāthā.",
  "atk-s0508a1:4313_1": "Kā uppatti?",
  "atk-s0508a1:4313_2": "Ayampi purimabuddhesu katādhikāro sikhissa bhagavato kāle vanacaro hutvā jīvanto ekadivasaṃ satthāraṃ",
  "atk-s0508a1:4313_3": "disvā pasannacitto kurañjiyaphalaṃ satthuno adāsi.",
  "atk-s0508a1:4313_4": "So tena puññakammena devamanussesu saṃsaranto imasmiṃ buddhuppāde kapilavatthusmiṃ poṭiriyassa nāma gāmabhojakassa putto hutvā nibbatti,",
  "atk-s0508a1:4313_5": "soṇotissa nāmaṃ ahosi.",
  "atk-s0508a1:4313_6": "So vayappatto bhaddiyassa sākiyarañño senāpati ahosi.",
  "atk-s0508a1:4313_7": "Atha bhaddiyarāje heṭṭhā vuttanayena pabbajite,",
  "atk-s0508a1:4313_8": "senāpati “rājāpi nāma pabbaji,",
  "atk-s0508a1:4313_9": "kiṃ mayhaṃ gharāvāsenā”ti pabbaji?",
  "atk-s0508a1:4313_10": "Pabbajitvā pana niddārāmo viharati,",
  "atk-s0508a1:4313_11": "na bhāvanamanuyuñjati.",
  "atk-s0508a1:4313_12": "Taṃ bhagavā anupiyāyaṃ ambavane viharanto attano obhāsaṃ pharāpetvā tenassa satiṃ janetvā imāya gāthāya taṃ ovadanto –",
  "atk-s0508a1:4314_0": "193.",
  "atk-s0508a1:4315_0": "“Na tāva supituṃ hoti, ratti nakkhattamālinī;",
  "atk-s0508a1:4316_0": "Paṭijaggitumevesā, ratti hoti vijānatā.",
  "atk-s0508a1:4317_0": "194.",
  "atk-s0508a1:4318_0": "“Hatthikkhandhāvapatitaṃ, kuñjaro ce anukkame;",
  "atk-s0508a1:4319_0": "Saṅgāme me mataṃ seyyo, yañce jīve parājito”ti. – gāthādvayaṃ abhāsi;",
  "atk-s0508a1:4320_0": "Tattha na tāva supituṃ hoti,",
  "atk-s0508a1:4320_1": "ratti nakkhattamālinīti aṭṭhahi akkhaṇehi vajjitaṃ navamaṃ khaṇaṃ labhitvā ṭhitassa viññujātikassa yāva na arahattaṃ hatthagataṃ hoti,",
  "atk-s0508a1:4320_2": "tāva ayaṃ nakkhattamālinī ratti supituṃ niddāyituṃ na hoti,",
  "atk-s0508a1:4320_3": "supanassa kālo na hoti.",
  "atk-s0508a1:4320_4": "Apica kho paṭijaggitumevesā,",
  "atk-s0508a1:4320_5": "ratti hoti vijānatāti esā ratti nāma manussānaṃ migapakkhīnañca niddūpagamanena visesato nissaddavelābhūtā",
  "atk-s0508a1:4320_6": "paṭipattiṃ attani sañjaggituṃ jāgariyānuyogamanuyuñjitumeva vijānatā viññunā icchitā hotīti.",
  "atk-s0508a1:4321_0": "Taṃ sutvā soṇo saṃviggataramānaso hirottappaṃ paccupaṭṭhapetvā abbhokāsikaṅgaṃ adhiṭṭhāya vipassanāya",
  "atk-s0508a1:4321_1": "kammaṃ karonto “hatthikkhandhova patita”nti dutiyaṃ gāthamāha.",
  "atk-s0508a1:4321_2": "Tattha avapatitanti avamukhaṃ patitaṃ uddhaṃpādaṃ adhomukhaṃ patitaṃ.",
  "atk-s0508a1:4321_3": "Kuñjaro ce anukkameti kuñjaro anukkameyya ce.",
  "atk-s0508a1:4321_4": "Idaṃ vuttaṃ hoti –",
  "atk-s0508a1:4321_5": "yadāhaṃ hatthimāruhitvā saṅgāmaṃ paviṭṭho hatthikkhandhato patito,",
  "atk-s0508a1:4321_6": "tadāhaṃ saṅgāme tena hatthinā maddito mato ahosiṃ ce,",
  "atk-s0508a1:4321_7": "taṃ me maraṇaṃ seyyo,",
  "atk-s0508a1:4321_8": "yañce idāni kilesehi parājito jīveyyaṃ,",
  "atk-s0508a1:4321_9": "taṃ na seyyoti.",
  "atk-s0508a1:4321_10": "Imaṃ gāthaṃ vadantoyeva vipassanaṃ ussukkāpetvā arahattaṃ pāpuṇi.",
  "atk-s0508a1:4321_11": "Tena vuttaṃ apadāne –",
  "atk-s0508a1:4322_0": "“Migaluddo pure āsiṃ, vipine vicaraṃ ahaṃ;",
  "atk-s0508a1:4323_0": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a1:4324_0": "“Kurañjiyaphalaṃ gayha, buddhaseṭṭhassadāsahaṃ;",
  "atk-s0508a1:4325_0": "Puññakkhettassa tādino, pasanno sehi pāṇibhi.",
  "atk-s0508a1:4326_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:4327_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4328_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4329_0": "Arahattaṃ pana patvā “satthārā vuttaṃ,",
  "atk-s0508a1:4329_1": "attanā vutta”nti ubhayañhi gāthaṃ “hatthikkhandhāvapatita”ntiādinā paccudāhāsi.",
  "atk-s0508a1:4329_2": "Tena idameva aññābyākaraṇaṃ ahosīti.",
  "atk-s0508a1:4330_0": "Soṇapoṭiriyaputtattheragāthāvaṇṇanā niṭṭhitā.",
  "atk-s0508a1:4331_0": "8. Nisabhattheragāthāvaṇṇanā",
  "atk-s0508a1:4332_0": "Pañca kāmaguṇe hitvāti āyasmato nisabhattherassa gāthā.",
  "atk-s0508a1:4332_1": "Kā uppatti?",
  "atk-s0508a1:4332_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:4332_3": "nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannacitto kapitthaphalamadāsi.",
  "atk-s0508a1:4332_4": "So tena puññakammena sugatīsuyeva saṃsaranto imasmiṃ buddhuppāde koliyajanapade kulagehe nibbattitvā",
  "atk-s0508a1:4332_5": "nisabhoti laddhanāmo vayappatto sākiyakoliyānaṃ saṅgāme buddhānubhāvaṃ disvā paṭiladdhasaddho pabbajitvā",
  "atk-s0508a1:4332_6": "tadaheva arahattaṃ pāpuṇi.",
  "atk-s0508a1:4332_7": "Tena vuttaṃ apadāne –",
  "atk-s0508a1:4333_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:4334_0": "Rathiyaṃ paṭipajjantaṃ, kapitthaṃ adadiṃ phalaṃ.",
  "atk-s0508a1:4335_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:4336_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4337_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4338_0": "So arahattaṃ pana patvā attano sahāyabhikkhū pamādavihārena kālaṃ vītināmente disvā te ovadanto –",
  "atk-s0508a1:4339_0": "195.",
  "atk-s0508a1:4340_0": "“Pañca kāmaguṇe hitvā, piyarūpe manorame;",
  "atk-s0508a1:4341_0": "Saddhāya gharā nikkhamma, dukkhassantakaro bhave”ti. –",
  "atk-s0508a1:4342_0": "Paṭhamaṃ gāthaṃ abhāsi.",
  "atk-s0508a1:4343_0": "Tassattho –",
  "atk-s0508a1:4343_1": "bālaputhujjanassa piyāyitabbasabhāvatāya piyarūpe manuññasabhāvatāya manorame rūpādike pañca kāmaguṇe",
  "atk-s0508a1:4343_2": "kāmakoṭṭhāse hitvā pahāya pariccajitvā kammaphalasaddhāya ratanattayasaddhāya ca vasena gharā gharabandhanato",
  "atk-s0508a1:4343_3": "nikkhamma nikkhamitvā pabbajjaṃ upagato viññujātiko pabbajitakālato paṭṭhāya ghaṭento vāyamanto vaṭṭadukkhassa",
  "atk-s0508a1:4343_4": "antakaro bhave bhaveyyāti.",
  "atk-s0508a1:4343_5": "Evaṃ te bhikkhū ovaditvā “ayaṃ pare eva saññāpento viharati,",
  "atk-s0508a1:4343_6": "“sayaṃ pana akārako’ti mā cintayitthā”ti tesaṃ attano paṭipannabhāvaṃ pakāsento –",
  "atk-s0508a1:4344_0": "196.",
  "atk-s0508a1:4345_0": "“Nābhinandāmi maraṇaṃ, nābhinandāmi jīvitaṃ;",
  "atk-s0508a1:4346_0": "Kālañca paṭikaṅkhāmi, sampajāno patissato”ti. –",
  "atk-s0508a1:4347_0": "Dutiyagāthāya aññaṃ byākāsi.",
  "atk-s0508a1:4347_1": "Tattha nābhinandāmi maraṇanti maraṇaṃ na abhikaṅkhāmi.",
  "atk-s0508a1:4347_2": "Nābhinandāmi jīvitanti idaṃ pana tassa kāraṇavacanaṃ,",
  "atk-s0508a1:4347_3": "yasmā nābhinandāmi jīvitaṃ,",
  "atk-s0508a1:4347_4": "tasmā nābhinandāmi maraṇanti.",
  "atk-s0508a1:4347_5": "Yo hi āyatiṃ jātijarāmaraṇāya kilesābhisaṅkhāre ācinoti upacinoti,",
  "atk-s0508a1:4347_6": "so punabbhavābhinibbattiṃ abhinandanto nāntariyakatāya attano maraṇampi abhinandati nāma kāraṇassa appahīnattā,",
  "atk-s0508a1:4347_7": "khīṇāsavo pana sabbaso ācayagāmidhamme pahāya apacayagāmidhamme patiṭṭhito pariññātavatthuko sabbaso",
  "atk-s0508a1:4347_8": "jīvitaṃ anabhinandanto maraṇampi anabhinandati nāma kāraṇassa eva suppahīnattā. Tenāha –",
  "atk-s0508a1:4347_9": "“nābhinandāmi maraṇaṃ,",
  "atk-s0508a1:4347_10": "nābhinandāmi jīvita”nti.",
  "atk-s0508a1:4347_11": "Yadi evaṃ khīṇāsavassa parinibbānābhikaṅkhā,",
  "atk-s0508a1:4347_12": "yāva parinibbānā avaṭṭhānañca kathanti āha “kālañca paṭikaṅkhāmi,",
  "atk-s0508a1:4347_13": "sampajāno patissato”ti,",
  "atk-s0508a1:4347_14": "kilesaparinibbāne siddhe satipaññāvepullappattiyā sato sampajāno kevalaṃ khandhaparinibbānakālaṃ paṭikaṅkhāmi,",
  "atk-s0508a1:4347_15": "taṃ udikkhamāno āgamayamāno viharāmi,",
  "atk-s0508a1:4347_16": "na pana me maraṇe jīvite vā abhinandanā atthi arahattamaggeneva tassa samugghāṭitattāti.",
  "atk-s0508a1:4348_0": "Nisabhattheragāthāvaṇṇanā niṭṭhitā.",
  "atk-s0508a1:4349_0": "9. Usabhattheragāthāvaṇṇanā",
  "atk-s0508a1:4350_0": "Ambapallavasaṅkāsanti āyasmato usabhattherassa gāthā.",
  "atk-s0508a1:4350_1": "Kā uppatti?",
  "atk-s0508a1:4350_2": "Ayampi purimabuddhesu katādhikāro tattha tattha bhave puññāni karonto sikhissa bhagavato kāle kulagehe",
  "atk-s0508a1:4350_3": "nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso kosambaphalaṃ adāsi.",
  "atk-s0508a1:4350_4": "So tena puññakammena devamanussesu saṃsaranto imasmiṃ buddhuppāde kapilavatthusmiṃ sākiyarājakule nibbattitvā",
  "atk-s0508a1:4350_5": "usabhoti laddhanāmo vayappatto satthu ñātisamāgame buddhānubhāvaṃ disvā paṭiladdhasaddho pabbaji.",
  "atk-s0508a1:4350_6": "So pabbajitakālato paṭṭhāya samaṇadhammaṃ akatvā divā saṅgaṇikārāmo sakalarattiṃ niddāyamāno vītināmeti.",
  "atk-s0508a1:4350_7": "So ekadivasaṃ muṭṭhassati asampajāno niddaṃ okkanto supine kesamassuṃ ohāretvā ambapallavavaṇṇaṃ cīvaraṃ",
  "atk-s0508a1:4350_8": "pārupitvā hatthigīvāyaṃ nisīditvā nagaraṃ piṇḍāya paviṭṭhaṃ tattheva manusse sampatte disvā lajjāya hatthikkhandhato",
  "atk-s0508a1:4350_9": "oruyha attānaṃ disvā paṭibuddho,",
  "atk-s0508a1:4350_10": "“īdisaṃ nāma supinaṃ muṭṭhassatinā asampajānena niddāyamānena mayā diṭṭha”nti uppannasaṃvego vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:4350_11": "Tena vuttaṃ apadāne –",
  "atk-s0508a1:4351_0": "“Kakudhaṃ vilasantaṃva, devadevaṃ narāsabhaṃ;",
  "atk-s0508a1:4352_0": "Rathiyaṃ paṭipajjantaṃ, kosambaṃ adadiṃ tadā.",
  "atk-s0508a1:4353_0": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:4354_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4355_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4356_0": "Atha thero yathādiṭṭhaṃ supinaṃ aṅkusaṃ katvā arahattassa adhigatattā tasseva supinassa kittanavasena aññaṃ byākaronto –",
  "atk-s0508a1:4357_0": "197.",
  "atk-s0508a1:4358_0": "“Ambapallavasaṅkāsaṃ, aṃse katvāna cīvaraṃ;",
  "atk-s0508a1:4359_0": "Nisinno hatthigīvāyaṃ, gāmaṃ piṇḍāya pāvisiṃ.",
  "atk-s0508a1:4360_0": "198.",
  "atk-s0508a1:4361_0": "“Hatthikkhandhato oruyha, saṃvegaṃ alabhiṃ tadā;",
  "atk-s0508a1:4362_0": "Sohaṃ ditto tadā santo, patto me āsavakkhayo”ti. – gāthādvayamāha;",
  "atk-s0508a1:4363_0": "Tattha ambapallavasaṅkāsaṃ,",
  "atk-s0508a1:4363_1": "aṃse katvāna cīvaranti ambapallavākāraṃ pavāḷavaṇṇaṃ cīvaraṃ khandhe karitvā uttarāsaṅgaṃ karitvā.",
  "atk-s0508a1:4363_2": "Gāmanti attano rājadhāniṃ hatthikkhandhe nisinno piṇḍāya pāvisiṃ,",
  "atk-s0508a1:4363_3": "paviṭṭhamattova mahājanena olokiyamāno hatthikkhandhato oruyha ṭhito paṭibujjhiṃ,",
  "atk-s0508a1:4363_4": "pabuddhova saṃvegaṃ alabhiṃ tadā “muṭṭhassati asampajāno hutvā niddāyokkamanena etaṃ jāta”nti.",
  "atk-s0508a1:4363_5": "Apare pana “rājāva hutvā rattibhāge evarūpaṃ supinaṃ disvā vibhātāya rattiyā hatthikkhandhaṃ āruyha nagaravīthiyaṃ",
  "atk-s0508a1:4363_6": "caranto taṃ supinaṃ saritvā hatthikkhandhato oruyha saṃvegaṃ labhitvā satthu santike pabbajitvā arahattaṃ",
  "atk-s0508a1:4363_7": "patvā udānaṃ udānento imā gāthā abhāsī”ti vadanti.",
  "atk-s0508a1:4363_8": "Dittoti tasmiṃ rājakāle jātimadabhogamadādiparidappito samāno saṃvegamalabhinti yojanā.",
  "atk-s0508a1:4364_0": "Usabhattheragāthāvaṇṇanā niṭṭhitā.",
  "atk-s0508a1:4365_0": "10. Kappaṭakurattheragāthāvaṇṇanā",
  "atk-s0508a1:4366_0": "Ayamiti kappaṭoti āyasmato kappaṭakurattherassa gāthā.",
  "atk-s0508a1:4366_1": "Kā uppatti.",
  "atk-s0508a1:4366_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:4366_3": "nibbattitvā viññutaṃ patto ekadivasaṃ bhagavantaṃ vinatāya nāma nadiyā tīre aññatarasmiṃ rukkhamūle nisinnaṃ",
  "atk-s0508a1:4366_4": "disvā pasannamānaso ketakapupphehi pūjaṃ akāsi.",
  "atk-s0508a1:4366_5": "So tena puññakammena devamanussesu saṃsaranto imasmiṃ buddhuppāde sāvatthiyaṃ duggatakule nibbattitvā yāva vayappatti,",
  "atk-s0508a1:4366_6": "tāva aññaṃ upāyaṃ ajānanto kappaṭakhaṇḍanivāsano sarāvahattho tattha tattha kuraṃ pariyesanto vicari,",
  "atk-s0508a1:4366_7": "tena kappaṭakurotveva paññāyittha.",
  "atk-s0508a1:4366_8": "So vayappatto tiṇaṃ vikkiṇitvā jīvikaṃ kappento ekadivasaṃ tiṇalāvanatthaṃ araññaṃ gato tattha aññataraṃ",
  "atk-s0508a1:4366_9": "khīṇāsavattheraṃ disvā taṃ upasaṅkamitvā vanditvā nisīdi.",
  "atk-s0508a1:4366_10": "Tassa thero dhammaṃ kathesi.",
  "atk-s0508a1:4366_11": "So dhammaṃ sutvā paṭiladdhasaddho “kiṃ me imāya kicchajīvikāyā”ti pabbajitvā attano nivatthakappaṭacoḷaṃ ekasmiṃ ṭhāne nikkhipi.",
  "atk-s0508a1:4366_12": "Yadā cassa anabhirati uppajjati,",
  "atk-s0508a1:4366_13": "tadā taṃ kappaṭaṃ olokentassa anabhirati vigacchati,",
  "atk-s0508a1:4366_14": "saṃvegaṃ paṭilabhi.",
  "atk-s0508a1:4366_15": "Evaṃ karonto sattakkhattuṃ uppabbaji.",
  "atk-s0508a1:4366_16": "Tassa taṃ kāraṇaṃ bhikkhū bhagavato ārocesuṃ.",
  "atk-s0508a1:4366_17": "Athekadivasaṃ kappaṭakuro bhikkhu dhammasabhāyaṃ parisapariyante nisinno niddāyati,",
  "atk-s0508a1:4366_18": "taṃ bhagavā codento –",
  "atk-s0508a1:4367_0": "199.",
  "atk-s0508a1:4368_0": "“Ayamiti kappaṭo kappaṭakuro, acchāya atibharitāya;",
  "atk-s0508a1:4369_0": "Amataghaṭikāyaṃ dhammakaṭamatto, katapadaṃ jhānāni ocetuṃ.",
  "atk-s0508a1:4370_0": "200.",
  "atk-s0508a1:4371_0": "“Mā kho tvaṃ kappaṭa pacālesi, mā tvaṃ upakaṇṇamhi tāḷessaṃ;",
  "atk-s0508a1:4372_0": "Na hi tvaṃ kappaṭa mattamaññāsi, saṅghamajjhamhi pacalāyamāno”ti. –",
  "atk-s0508a1:4373_0": "Gāthādvayaṃ abhāsi.",
  "atk-s0508a1:4374_0": "Tattha ayamiti kappaṭo kappaṭakuroti kappaṭakuro bhikkhu “ayaṃ mama kappaṭo,",
  "atk-s0508a1:4374_1": "imaṃ paridahitvā yathā tathā jīvāmī”ti evaṃ uppannamicchāvitakko acchāya atibharitāya amataghaṭikāyaṃ",
  "atk-s0508a1:4374_2": "mama amataghaṭe tahaṃ tahaṃ vassante “amatamadhigataṃ ahamanusāsāmi,",
  "atk-s0508a1:4374_3": "ahaṃ dhammaṃ desemi”.",
  "atk-s0508a1:4374_4": "“Andhībhūtasmiṃ lokasmiṃ,",
  "atk-s0508a1:4374_5": "āhañchaṃ amatadundubhi”ntiādinā ghosetvā mayā dhammāmate pavassiyamāne katapadaṃ jhānāni ocetuṃ lokiyalokuttarajjhānāni",
  "atk-s0508a1:4374_6": "upacetuṃ bhāvetuṃ katapadaṃ kaṭamaggavihitabhāvanāmaggaṃ idaṃ mama sāsanaṃ,",
  "atk-s0508a1:4374_7": "tathāpi dhammakaṭamatto mama sāsanadhammato ukkaṇṭhacitto apagatamānaso kappaṭakuroti taṃ codetvā punapissa",
  "atk-s0508a1:4374_8": "sahoḍḍhaṃ coraṃ gaṇhanto viya pamādavihāraṃ dassento “mā kho tvaṃ, kappaṭa,",
  "atk-s0508a1:4374_9": "pacālesī”ti gāthamāha.",
  "atk-s0508a1:4375_0": "Tattha mā kho tvaṃ, kappaṭa,",
  "atk-s0508a1:4375_1": "pacālesīti tvaṃ,",
  "atk-s0508a1:4375_2": "kappaṭakura,",
  "atk-s0508a1:4375_3": "“mama dhammaṃ suṇissāmī”ti nisīditvā mā kho pacālesi mā pacalāhi mā niddaṃ upagacchi.",
  "atk-s0508a1:4375_4": "Mā tvaṃ upakaṇṇamhi tāḷessanti taṃ niddāyamānaṃ upakaṇṇamhi kaṇṇasamīpe desanāhatthena ahaṃ mā patāḷessaṃ.",
  "atk-s0508a1:4375_5": "Yathā ito paraṃ kilesappahānāya ahaṃ taṃ na ovadeyyaṃ,",
  "atk-s0508a1:4375_6": "tathā paṭipajjāhīti attho.",
  "atk-s0508a1:4375_7": "Na hi tvaṃ, kappaṭa,",
  "atk-s0508a1:4375_8": "mattamaññāsīti tvaṃ, kappaṭa,",
  "atk-s0508a1:4375_9": "saṅghamajjhamhi pacalāyamāno mattaṃ pamāṇaṃ na vā maññasi,",
  "atk-s0508a1:4375_10": "“ayamatidullabho khaṇo paṭiladdho,",
  "atk-s0508a1:4375_11": "so mā upajjhagā”ti ettakampi na jānāsi,",
  "atk-s0508a1:4375_12": "passa yāva ca te aparaddhanti codesi.",
  "atk-s0508a1:4376_0": "Evaṃ bhagavatā dvīhi gāthāhi gāḷhaṃ taṃ niggayha codanāya katāya aṭṭhivedhaviddho viya caṇḍagajo maggaṃ",
  "atk-s0508a1:4376_1": "otaranto viya ca sañjātasaṃvego vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:4376_2": "Tena vuttaṃ apadāne –",
  "atk-s0508a1:4377_0": "“Vinatānadiyā tīre, vihāsi purisuttamo;",
  "atk-s0508a1:4378_0": "Addasaṃ virajaṃ buddhaṃ, ekaggaṃ susamāhitaṃ.",
  "atk-s0508a1:4379_0": "“Madhugandhassa pupphena, ketakassa ahaṃ tadā;",
  "atk-s0508a1:4380_0": "Pasannacitto sumano, buddhaseṭṭhamapūjayiṃ.",
  "atk-s0508a1:4381_0": "“Ekanavutito kappe, yaṃ pupphamabhipūjayiṃ;",
  "atk-s0508a1:4382_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4383_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4384_0": "Arahattaṃ pana patvā satthārā vuttagāthādvayameva attano arahattādhigamanassa aṅkusabhūtanti paccudāhāsi.",
  "atk-s0508a1:4384_1": "Tenassa tadeva aññābyākaraṇaṃ ahosīti.",
  "atk-s0508a1:4385_0": "Kappaṭakurattheragāthāvaṇṇanā niṭṭhitā.",
  "atk-s0508a1:4386_0": "Catutthavaggavaṇṇanā niṭṭhitā.",
  "atk-s0508a1:4387_0": "5. Pañcamavaggo",
  "atk-s0508a1:4388_0": "1. Kumārakassapattheragāthāvaṇṇanā",
  "atk-s0508a1:4389_0": "Aho buddhā aho dhammāti āyasmato kumārakassapattherassa gāthā.",
  "atk-s0508a1:4389_1": "Kā uppatti?",
  "atk-s0508a1:4389_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle brāhmaṇakule nibbattitvā viññutaṃ pāpuṇi.",
  "atk-s0508a1:4389_3": "“Kulagehe”ti pana aṅguttaraṭṭhakathāyaṃ vuttaṃ.",
  "atk-s0508a1:4389_4": "So satthu santikaṃ gantvā dhammaṃ suṇanto satthāraṃ ekaṃ bhikkhuṃ cittakathikānaṃ aggaṭṭhāne ṭhapentaṃ",
  "atk-s0508a1:4389_5": "disvā sayampi taṃ ṭhānantaraṃ ākaṅkhanto paṇidhānaṃ katvā tadanurūpāni puññāni karonto kassapassa bhagavato",
  "atk-s0508a1:4389_6": "kāle samaṇadhammaṃ katvā sugatīsuyeva saṃsaranto imasmiṃ buddhuppāde rājagahe seṭṭhidhītāya kucchimhi",
  "atk-s0508a1:4389_7": "paṭisandhiṃ gaṇhi.",
  "atk-s0508a1:4389_8": "Sā kira kumārikākāleyeva pabbajitukāmā hutvā mātāpitaro yācitvā pabbajjaṃ alabhamānā kulagharaṃ gatāpi",
  "atk-s0508a1:4389_9": "gabbhasaṇṭhitampi ajānantī sāmikaṃ ārādhetvā tena anuññātā bhikkhunīsu pabbajitā.",
  "atk-s0508a1:4389_10": "Tassā gabbhinibhāvaṃ disvā bhikkhuniyo devadattaṃ pucchiṃsu.",
  "atk-s0508a1:4389_11": "So “assamaṇī”ti āha.",
  "atk-s0508a1:4389_12": "Puna dasabalaṃ pucchiṃsu.",
  "atk-s0508a1:4389_13": "Satthā upālittheraṃ paṭicchāpesi.",
  "atk-s0508a1:4389_14": "Thero sāvatthinagaravāsīni kulāni visākhañca upāsikaṃ pakkosāpetvā sarājikāya parisāya vinicchinanto “pure laddho gabbho,",
  "atk-s0508a1:4389_15": "pabbajjā arogā”ti āha.",
  "atk-s0508a1:4389_16": "Satthā “suvinicchitaṃ adhikaraṇa”nti therassa sādhukāraṃ adāsi.",
  "atk-s0508a1:4390_0": "Sā bhikkhunī suvaṇṇabimbasadisaṃ puttaṃ vijāyi.",
  "atk-s0508a1:4390_1": "Taṃ rājā pasenadikosalo posesi.",
  "atk-s0508a1:4390_2": "“Kassapo”ti cassa nāmaṃ akaṃsu.",
  "atk-s0508a1:4390_3": "Aparabhāge alaṅkaritvā satthu santikaṃ netvā pabbājesi.",
  "atk-s0508a1:4390_4": "Kumārakāle pabbajitattā bhagavatā “kassapaṃ pakkosatha,",
  "atk-s0508a1:4390_5": "idaṃ phalaṃ vā khādanīyaṃ vā kassapassa dethā”ti vutte “katarakassapassā”ti.",
  "atk-s0508a1:4390_6": "“Kumārakassapassā”ti.",
  "atk-s0508a1:4390_7": "Evaṃ gahitanāmattā rañño posāvanikaputtattā ca vuḍḍhakālepi kumārakassapotveva paññāyittha.",
  "atk-s0508a1:4391_0": "So pabbajitakālato paṭṭhāya vipassanāya ceva kammaṃ karoti,",
  "atk-s0508a1:4391_1": "buddhavacanañca uggaṇhāti.",
  "atk-s0508a1:4391_2": "Atha tena saddhiṃ pabbatamatthake samaṇadhammaṃ katvā anāgāmī hutvā suddhāvāse nibbatto mahābrahmā “vipassanāya",
  "atk-s0508a1:4391_3": "mukhaṃ dassetvā maggaphalappattiyā upāyaṃ karissāmī”ti pañcadasa pañhe abhisaṅkharitvā andhavane vasantassa",
  "atk-s0508a1:4391_4": "therassa “ime pañhe satthāraṃ puccheyyāsī”ti ācikkhitvā gato.",
  "atk-s0508a1:4391_5": "So te pañhe bhagavantaṃ pucchi.",
  "atk-s0508a1:4391_6": "Bhagavāpissa byākāsi.",
  "atk-s0508a1:4391_7": "Thero satthārā kathitaniyāmeneva te uggaṇhitvā vipassanaṃ gabbhaṃ gaṇhāpetvā arahattaṃ pāpuṇi.",
  "atk-s0508a1:4391_8": "Tena vuttaṃ apadāne –",
  "atk-s0508a1:4392_0": "“Ito satasahassamhi, kappe uppajji nāyako;",
  "atk-s0508a1:4393_0": "Sabbalokahito vīro, padumuttaranāmako.",
  "atk-s0508a1:4394_0": "“Tadāhaṃ brāhmaṇo hutvā, vissuto vedapāragū;",
  "atk-s0508a1:4395_0": "Divāvihāraṃ vicaraṃ, addasaṃ lokanāyakaṃ.",
  "atk-s0508a1:4396_0": "“Catusaccaṃ pakāsentaṃ, bodhayantaṃ sadevakaṃ;",
  "atk-s0508a1:4397_0": "Vicittakathikānaggaṃ, vaṇṇayantaṃ mahājane.",
  "atk-s0508a1:4398_0": "“Tadā muditacittohaṃ, nimantetvā tathāgataṃ;",
  "atk-s0508a1:4399_0": "Nānārattehi vatthehi, alaṅkaritvāna maṇḍapaṃ.",
  "atk-s0508a1:4400_0": "“Nānāratanapajjotaṃ, sasaṅghaṃ bhojayiṃ tahiṃ;",
  "atk-s0508a1:4401_0": "Bhojayitvāna sattāhaṃ, nānaggarasabhojanaṃ.",
  "atk-s0508a1:4402_0": "“Nānācittehi pupphehi, pūjayitvā sasāvakaṃ;",
  "atk-s0508a1:4403_0": "Nipacca pādamūlamhi, taṃ ṭhāna patthayiṃ ahaṃ.",
  "atk-s0508a1:4404_0": "“Tadā munivaro āha, karuṇekarasāsayo;",
  "atk-s0508a1:4405_0": "Passathetaṃ dijavaraṃ, padumānanalocanaṃ.",
  "atk-s0508a1:4406_0": "“Pītipāmojjabahulaṃ, samuggatatanūruhaṃ;",
  "atk-s0508a1:4407_0": "Hāsamhitavisālakkhaṃ, mama sāsanalālasaṃ.",
  "atk-s0508a1:4408_0": "“Patitaṃ pādamūle me, ekāvatthasumānasaṃ;",
  "atk-s0508a1:4409_0": "Esa pattheti taṃ ṭhānaṃ, vicittakathikattanaṃ.",
  "atk-s0508a1:4410_0": "“Satasahassito kappe, okkākakulasambhavo;",
  "atk-s0508a1:4411_0": "Gotamo nāma gottena, satthā loke bhavissati.",
  "atk-s0508a1:4412_0": "“Tassa dhammesu dāyādo, oraso dhammanimmito;",
  "atk-s0508a1:4413_0": "Kumārakassapo nāma, hessati satthu sāvako.",
  "atk-s0508a1:4414_0": "“Vicittapupphadussānaṃ, ratanānañca vāhasā;",
  "atk-s0508a1:4415_0": "Vicittakathikānaṃ so, aggataṃ pāpuṇissati.",
  "atk-s0508a1:4416_0": "“Tena kammena sukatena, cetanāpaṇidhīhi ca;",
  "atk-s0508a1:4417_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:4418_0": "“Paribbhamaṃ bhavābhave, raṅgamajjhe yathā naṭo;",
  "atk-s0508a1:4419_0": "Sākhamigatrajo hutvā, migiyā kucchimokkamiṃ.",
  "atk-s0508a1:4420_0": "“Tadā mayi kucchigate, vajjhavāro upaṭṭhito;",
  "atk-s0508a1:4421_0": "Sākhena cattā me mātā, nigrodhaṃ saraṇaṃ gatā.",
  "atk-s0508a1:4422_0": "“Tena sā migarājena, maraṇā parimocitā;",
  "atk-s0508a1:4423_0": "Pariccajitvā sapāṇaṃ, mamevaṃ ovadī tadā.",
  "atk-s0508a1:4424_0": "“Nigrodhameva seveyya, na sākhamupasaṃvase;",
  "atk-s0508a1:4425_0": "Nigrodhasmiṃ mataṃ seyyo, yañce sākhamhi jīvitaṃ.",
  "atk-s0508a1:4426_0": "“Tenānusiṭṭhā migayūthapena, ahañca mātā ca tathetare ca;",
  "atk-s0508a1:4427_0": "Āgamma rammaṃ tusitādhivāsaṃ, gatā pavāsaṃ sagharaṃ yatheva.",
  "atk-s0508a1:4428_0": "“Puno kassapavīrassa, atthamentamhi sāsane;",
  "atk-s0508a1:4429_0": "Āruyha selasikharaṃ, yuñjitvā jinasāsanaṃ.",
  "atk-s0508a1:4430_0": "“Idānāhaṃ rājagahe, jāto seṭṭhikule ahuṃ;",
  "atk-s0508a1:4431_0": "Āpannasattā me mātā, pabbaji anagāriyaṃ.",
  "atk-s0508a1:4432_0": "“Sagabbhaṃ taṃ viditvāna, devadattamupānayuṃ;",
  "atk-s0508a1:4433_0": "So avoca vināsetha, pāpikaṃ bhikkhuniṃ imaṃ.",
  "atk-s0508a1:4434_0": "“Idānipi munindena, jinena anukampitā;",
  "atk-s0508a1:4435_0": "Sukhinī ajanī mayhaṃ, mātā bhikkhunupassaye.",
  "atk-s0508a1:4436_0": "“Taṃ viditvā mahīpālo, kosalo maṃ aposayi;",
  "atk-s0508a1:4437_0": "Kumāraparihānena, nāmenāhañca kassapo.",
  "atk-s0508a1:4438_0": "“Mahākassapamāgamma, ahaṃ kumārakassapo;",
  "atk-s0508a1:4439_0": "Vammikasadisaṃ kāyaṃ, sutvā buddhena desitaṃ.",
  "atk-s0508a1:4440_0": "“Tato cittaṃ vimucci me, anupādāya sabbaso;",
  "atk-s0508a1:4441_0": "Pāyāsiṃ damayitvāhaṃ, etadaggamapāpuṇiṃ.",
  "atk-s0508a1:4442_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4443_0": "Arahattaṃ pana patvā cittakathikabhāvena satthārā etadagge ṭhapito attano paṭipattiṃ paccavekkhitvā ratanattayaguṇavibhāvanamukhena aññaṃ byākaronto –",
  "atk-s0508a1:4444_0": "201.",
  "atk-s0508a1:4445_0": "“Aho buddhā aho dhammā, aho no satthu sampadā;",
  "atk-s0508a1:4446_0": "Yattha etādisaṃ dhammaṃ, sāvako sacchikāhiti.",
  "atk-s0508a1:4447_0": "202.",
  "atk-s0508a1:4448_0": "“Asaṅkheyyesu kappesu, sakkāyādhigatā ahū;",
  "atk-s0508a1:4449_0": "Tesamayaṃ pacchimako, carimoyaṃ samussayo;",
  "atk-s0508a1:4450_0": "Jātimaraṇasaṃsāro, natthi dāni punabbhavo”ti. – gāthādvayaṃ abhāsi;",
  "atk-s0508a1:4451_0": "Tattha ahoti acchariyatthe nipāto.",
  "atk-s0508a1:4451_1": "Buddhāti sabbaññubuddhā,",
  "atk-s0508a1:4451_2": "gāravavasena bahuvacanaṃ,",
  "atk-s0508a1:4451_3": "aho acchariyā sambuddhāti attho.",
  "atk-s0508a1:4451_4": "Dhammāti pariyattidhammena saddhiṃ nava lokuttaradhammā.",
  "atk-s0508a1:4451_5": "Aho no satthu sampadāti amhākaṃ satthu dasabalassa aho sampattiyo.",
  "atk-s0508a1:4451_6": "Yatthāti yasmiṃ satthari brahmacariyavāsena.",
  "atk-s0508a1:4451_7": "Etādisaṃ dhammaṃ,",
  "atk-s0508a1:4451_8": "sāvako sacchikāhitīti etādisaṃ evarūpaṃ suvisuddhajjhānābhiññāparivāraṃ anavasesakilesakkhayāvahaṃ santaṃ",
  "atk-s0508a1:4451_9": "paṇītaṃ anuttaraṃ dhammaṃ sāvakopi nāma sacchikarissati,",
  "atk-s0508a1:4451_10": "tasmā evaṃvidhaguṇavisesādhigamahetubhūtā aho acchariyā buddhā bhagavanto,",
  "atk-s0508a1:4451_11": "acchariyā dhammaguṇā,",
  "atk-s0508a1:4451_12": "acchariyā amhākaṃ satthu sampattiyoti ratanattayassa guṇādhimuttiṃ pavedesīti.",
  "atk-s0508a1:4451_13": "Dhammasampattikittaneneva hi saṅghasuppaṭipatti kittitā hotīti.",
  "atk-s0508a1:4452_0": "Evaṃ sādhāraṇavasena dassitaṃ dhammassa sacchikiriyaṃ idāni attupanāyikaṃ katvā dassento “asaṅkheyyesū”ti gāthamāha.",
  "atk-s0508a1:4452_1": "Tattha asaṅkheyyesūti gaṇanapathaṃ vītivattesu mahākappesu.",
  "atk-s0508a1:4452_2": "Sakkāyāti pañcupādānakkhandhā.",
  "atk-s0508a1:4452_3": "Te hi paramatthato vijjamānadhammasamūhatāya “sakkāyā”ti vuccanti.",
  "atk-s0508a1:4452_4": "Ahūti nivattanūpāyassa anadhigatattā anapagatā ahesuṃ.",
  "atk-s0508a1:4452_5": "Tesamayaṃ pacchimako carimoyaṃ samussayoti yasmā ayaṃ sabbapacchimako,",
  "atk-s0508a1:4452_6": "tato eva carimo,",
  "atk-s0508a1:4452_7": "tasmā jātimaraṇasahito khandhādipaṭipāṭisaññito saṃsāro idāni āyatiṃ punabbhavābhāvato punabbhavo natthi,",
  "atk-s0508a1:4452_8": "ayamantimā jātīti attho.",
  "atk-s0508a1:4453_0": "Kumārakassapattheragāthāvaṇṇanā niṭṭhitā.",
  "atk-s0508a1:4454_0": "2. Dhammapālattheragāthāvaṇṇanā",
  "atk-s0508a1:4455_0": "Yo have daharo bhikkhūti āyasmato dhammapālattherassa gāthā.",
  "atk-s0508a1:4455_1": "Kā uppatti?",
  "atk-s0508a1:4455_2": "Ayampi purimabuddhesu katādhikāro tattha tattha bhave puññāni upacinanto atthadassissa bhagavato kāle",
  "atk-s0508a1:4455_3": "kulagehe nibbattitvā viññutaṃ patto kenacideva karaṇīyena vanantaṃ upagato satthāraṃ disvā pasannamānaso",
  "atk-s0508a1:4455_4": "pilakkhaphalamadāsi.",
  "atk-s0508a1:4455_5": "So tena puññakammena devamanussesu saṃsaranto imasmiṃ buddhuppāde satthari parinibbute avantiraṭṭhe brāhmaṇakule",
  "atk-s0508a1:4455_6": "nibbattitvā dhammapāloti laddhanāmo vayappatto takkasilaṃ gantvā sippaṃ uggahetvā paṭinivattento antarāmagge",
  "atk-s0508a1:4455_7": "ekasmiṃ vihāre aññataraṃ theraṃ disvā tassa santike dhammaṃ sutvā paṭiladdhasaddho pabbajitvā vipassanaṃ",
  "atk-s0508a1:4455_8": "vaḍḍhetvā chaḷabhiñño ahosi.",
  "atk-s0508a1:4455_9": "Tena vuttaṃ apadāne –",
  "atk-s0508a1:4456_0": "“Vanantare buddhaṃ disvā, atthadassiṃ mahāyasaṃ;",
  "atk-s0508a1:4457_0": "Pasannacitto sumano, pilakkhassādadiṃ phalaṃ.",
  "atk-s0508a1:4458_0": "“Aṭṭhārase kappasate, yaṃ phalamadadiṃ tadā;",
  "atk-s0508a1:4459_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4460_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4461_0": "Chaḷabhiñño pana hutvā samāpattisukhena vītināmento ekadivasaṃ tasmiṃ vihāre dve sāmaṇere rukkhagge pupphāni",
  "atk-s0508a1:4461_1": "ocinante ārūḷhasākhāya bhaggāya patante disvā thero iddhānubhāvena hatthena gahetvā arogeyeva bhūmiyaṃ",
  "atk-s0508a1:4461_2": "ṭhapetvā tesaṃ sāmaṇerānaṃ dhammaṃ desento –",
  "atk-s0508a1:4462_0": "203.",
  "atk-s0508a1:4463_0": "“Yo have daharo bhikkhu, yuñjati buddhasāsane;",
  "atk-s0508a1:4464_0": "Jāgaro sa hi suttesu, amoghaṃ tassa jīvitaṃ.",
  "atk-s0508a1:4465_0": "204.",
  "atk-s0508a1:4466_0": "“Tasmā saddhañca sīlañca, pasādaṃ dhammadassanaṃ;",
  "atk-s0508a1:4467_0": "Anuyuñjetha medhāvī, saraṃ buddhāna sāsana”nti. – imā dve gāthā abhāsi;",
  "atk-s0508a1:4468_0": "Tattha yoti aniyamavacanaṃ.",
  "atk-s0508a1:4468_1": "Haveti daḷhatthe nipāto.",
  "atk-s0508a1:4468_2": "Daharoti taruṇo.",
  "atk-s0508a1:4468_3": "Bhikkhatīti bhikkhu.",
  "atk-s0508a1:4468_4": "Yuñjatīti ghaṭati vāyamati.",
  "atk-s0508a1:4468_5": "Jāgaroti jāgaraṇadhammasamannāgato.",
  "atk-s0508a1:4468_6": "Suttesūti supantesu.",
  "atk-s0508a1:4468_7": "Idaṃ vuttaṃ hoti yo bhikkhu daharova samāno taruṇo “tathāhaṃ pacchā vuḍḍhakāle jānissāmī”ti acintetvā",
  "atk-s0508a1:4468_8": "buddhānaṃ sāsane appamādapaṭipattiyaṃ yuñjati samathavipassanābhāvanāya yogaṃ karoti,",
  "atk-s0508a1:4468_9": "so suttesu avijjāniddāya suttesu pamattesu saddhādijāgaradhammasamannāgamena jāgaro,",
  "atk-s0508a1:4468_10": "tato eva attahitaparahitapāripūriyā amoghaṃ avañjhaṃ tassa jīvitaṃ,",
  "atk-s0508a1:4468_11": "yasmā ca etadevaṃ,",
  "atk-s0508a1:4468_12": "tasmā saddhañca “atthi kammaṃ atthi kammavipāko”tiādinayappavattaṃ kammaphalasaddhañca,",
  "atk-s0508a1:4468_13": "saddhūpanibandhattā sīlassa tadupanissayaṃ catupārisuddhisīlañca,",
  "atk-s0508a1:4468_14": "“sammāsambuddho bhagavā,",
  "atk-s0508a1:4468_15": "svākhāto dhammo,",
  "atk-s0508a1:4468_16": "suppaṭipanno saṅgho”ti evaṃ pavattaratanattayappasādañca,",
  "atk-s0508a1:4468_17": "vipassanāpaññāsahitāya maggapaññāya pariññādivasena catusaccadhammadassanañca medhāvī dhammojapaññāya",
  "atk-s0508a1:4468_18": "samannāgato bhikkhu buddhānaṃ sāsanaṃ ovādaṃ anusiṭṭhiṃ anussaranto ādittampi attano sīsaṃ ajjhupekkhitvā",
  "atk-s0508a1:4468_19": "anuyuñjetha,",
  "atk-s0508a1:4468_20": "tattha anuyogaṃ ātappaṃ kareyyāti attho.",
  "atk-s0508a1:4469_0": "Dhammapālattheragāthāvaṇṇanā niṭṭhitā.",
  "atk-s0508a1:4470_0": "3. Brahmālittheragāthāvaṇṇanā",
  "atk-s0508a1:4471_0": "Kassindriyāni samathaṅgatānīti āyasmato brahmālittherassa gāthā.",
  "atk-s0508a1:4471_1": "Kā uppatti?",
  "atk-s0508a1:4471_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto vipassissa",
  "atk-s0508a1:4471_3": "bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso",
  "atk-s0508a1:4471_4": "vanditvā pādaphalaṃ adāsi.",
  "atk-s0508a1:4471_5": "Satthā anumodanaṃ vatvā pakkāmi.",
  "atk-s0508a1:4471_6": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā",
  "atk-s0508a1:4471_7": "brahmālīti laddhanāmo viññutaṃ patto hetusampattiyā codiyamāno saṃsāre sañjātasaṃvego tādisena kalyāṇamittasannissayena",
  "atk-s0508a1:4471_8": "buddhasāsane pabbajitvā patirūpakammaṭṭhānaṃ gahetvā araññe viharanto ñāṇassa paripākagatattā nacirasseva",
  "atk-s0508a1:4471_9": "vipassanaṃ vaḍḍhetvā chaḷabhiñño ahosi.",
  "atk-s0508a1:4471_10": "Tena vuttaṃ apadāne –",
  "atk-s0508a1:4472_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:4473_0": "Rathiyaṃ paṭipajjantaṃ, pādaphalaṃ adāsahaṃ.",
  "atk-s0508a1:4474_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:4475_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4476_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4477_0": "Chaḷabhiñño pana hutvā maggasukhena phalasukhena vītināmento ekadivasaṃ padhānapariggāhakena therena",
  "atk-s0508a1:4477_1": "tasmiṃ araññāyatane bhikkhū uddissa vuttaṃ padhānānuyogaṃ pariggaṇhanto –",
  "atk-s0508a1:4478_0": "205.",
  "atk-s0508a1:4479_0": "“Kassindriyāni samathaṅgatāni, assā yathā sārathinā sudantā;",
  "atk-s0508a1:4480_0": "Pahīnamānassa anāsavassa, devāpi kassa pihayanti tādino.",
  "atk-s0508a1:4481_0": "206.",
  "atk-s0508a1:4482_0": "“Mayhindriyāni samathaṅgatāni, assā yathā sārathinā sudantā;",
  "atk-s0508a1:4483_0": "Pahīnamānassa anāsavassa, devāpi mayhaṃ pihayanti tādino”ti. –",
  "atk-s0508a1:4484_0": "Gāthādvayaṃ abhāsi.",
  "atk-s0508a1:4485_0": "Tassattho –",
  "atk-s0508a1:4485_1": "imasmiṃ araññāyatane vasantesu bhikkhūsu kassa bhikkhuno therassa vā navassa vā majjhimassa vā chekena",
  "atk-s0508a1:4485_2": "sārathinā sudantā assā viya manacchaṭṭhāni indriyāni samathaṃ dantabhāvaṃ nibbisevanabhāvaṃ gatāni.",
  "atk-s0508a1:4485_3": "Kassa navavidhampi mānaṃ pahāya ṭhitattā pahīnamānassa catunnampi āsavānaṃ abhāvena anāsavassa iṭṭhādīsu",
  "atk-s0508a1:4485_4": "tādilakkhaṇappattiyā tādino devāpi pihayanti manussāpi sammāpaṭipattidassanādinā ca ādarena patthentīti.",
  "atk-s0508a1:4486_0": "Tattha ca gāthāyaṃ purimaḍḍhena anāgāmimaggādhigamo puṭṭho,",
  "atk-s0508a1:4486_1": "anāgāminopi hi indriyāni pahīnakāmarāgabyāpādatāya samathaṃ nibbisevanataṃ gatāni honti.",
  "atk-s0508a1:4486_2": "Itarena arahattamaggapaṭilābho,",
  "atk-s0508a1:4486_3": "arahā hi “pahīnamāno anāsavo tādī”ti ca vuccati.",
  "atk-s0508a1:4487_0": "Athāyasmā brahmāli padhānapariggāhakena vuttaṃ “kassindriyānī”ti gāthaṃ paccanubhāsi.",
  "atk-s0508a1:4487_1": "Tadatthaṃ attūpanāyikavasena vissajjento “mayhindriyānī”tiādikāya dutiyagāthāya aññaṃ byākāsi,",
  "atk-s0508a1:4487_2": "tattha mayhindriyānīti mama cakkhādīni indriyāni.",
  "atk-s0508a1:4487_3": "Sesaṃ vuttanayameva.",
  "atk-s0508a1:4488_0": "Brahmālittheragāthāvaṇṇanā niṭṭhitā.",
  "atk-s0508a1:4489_0": "4. Mogharājattheragāthāvaṇṇanā",
  "atk-s0508a1:4490_0": "Chavipāpaka cittabhaddakāti āyasmato mogharājattherassa gāthā.",
  "atk-s0508a1:4490_1": "Kā uppatti?",
  "atk-s0508a1:4490_2": "Ayampi purimabuddhesu katādhikāro padumuttarassa bhagavato kāle kulagehe nibbattitvā viññutaṃ patto ekadivasaṃ",
  "atk-s0508a1:4490_3": "satthu santike dhammaṃ suṇanto satthāraṃ ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā",
  "atk-s0508a1:4490_4": "taṃ ṭhānantaraṃ ākaṅkhanto paṇidhānaṃ katvā tattha tattha bhave puññāni karonto atthadassissa bhagavato",
  "atk-s0508a1:4490_5": "kāle brāhmaṇakule nibbattitvā brāhmaṇānaṃ vijjāsippesu nipphattiṃ gato brāhmaṇamāṇave vijjāsippāni sikkhāpento",
  "atk-s0508a1:4490_6": "ekadivasaṃ atthadassiṃ bhagavantaṃ bhikkhusaṅghaparivutaṃ gacchantaṃ disvā pasannamānaso pañcapatiṭṭhitena",
  "atk-s0508a1:4490_7": "vanditvā sirasi añjaliṃ katvā “yāvatā rūpino sattā”tiādinā chahi gāthāhi abhitthavitvā bhājanaṃ pūretvā",
  "atk-s0508a1:4490_8": "madhuṃ upanāmesi.",
  "atk-s0508a1:4490_9": "Satthā madhuṃ paṭiggahetvā anumodanaṃ akāsi.",
  "atk-s0508a1:4491_0": "So tena puññakammena devamanussesu saṃsaranto kassapassa bhagavato kāle kaṭṭhavāhanassa nāma rañño amacco",
  "atk-s0508a1:4491_1": "hutvā tena satthu ānayanatthaṃ purisasahassena pesito satthu santikaṃ gantvā dhammaṃ sutvā paṭiladdhasaddho",
  "atk-s0508a1:4491_2": "pabbajitvā vīsativassasahassāni samaṇadhammaṃ katvā tato cuto ekaṃ buddhantaraṃ sugatīsuyeva parivattento",
  "atk-s0508a1:4491_3": "imasmiṃ buddhuppāde brāhmaṇakule nibbattitvā mogharājāti laddhanāmo bāvarībrāhmaṇassa santike uggahitasippo",
  "atk-s0508a1:4491_4": "saṃvegajāto tāpasapabbajjaṃ pabbajitvā tāpasasahassaparivāro ajitādīhi saddhiṃ satthu santikaṃ pesito",
  "atk-s0508a1:4491_5": "tesaṃ pannarasamo hutvā pañhe pucchitvā pañhavissajjanapariyosāne arahattaṃ pāpuṇi.",
  "atk-s0508a1:4491_6": "Tena vuttaṃ apadāne –",
  "atk-s0508a1:4492_0": "“Atthadassī tu bhagavā, sayambhū aparājito;",
  "atk-s0508a1:4493_0": "Bhikkhusaṅghaparibyūḷho, rathiyaṃ paṭipajjatha.",
  "atk-s0508a1:4494_0": "“Sissehi samparivuto, gharamhā abhinikkhamiṃ;",
  "atk-s0508a1:4495_0": "Nikkhamitvānahaṃ tattha, addasaṃ lokanāyakaṃ.",
  "atk-s0508a1:4496_0": "“Abhivādiya sambuddhaṃ, sire katvāna añjaliṃ;",
  "atk-s0508a1:4497_0": "Sakaṃ cittaṃ pasādetvā, santhaviṃ lokanāyakaṃ.",
  "atk-s0508a1:4498_0": "“Yāvatā rūpino sattā, arūpī vā asaññino;",
  "atk-s0508a1:4499_0": "Sabbe te tava ñāṇamhi, anto honti samogadhā.",
  "atk-s0508a1:4500_0": "“Sukhumacchikajālena, udakaṃ yo parikkhipe;",
  "atk-s0508a1:4501_0": "Ye keci udake pāṇā, antojāle bhavanti te.",
  "atk-s0508a1:4502_0": "“Yesañca cetanā atthi, rūpino ca arūpino;",
  "atk-s0508a1:4503_0": "Sabbe te tava ñāṇamhi, anto honti samogadhā.",
  "atk-s0508a1:4504_0": "“Samuddharasimaṃ lokaṃ, andhakārasamākulaṃ;",
  "atk-s0508a1:4505_0": "Tava dhammaṃ suṇitvāna, kaṅkhāsotaṃ taranti te.",
  "atk-s0508a1:4506_0": "“Avijjānivute loke, andhakārena otthaṭe;",
  "atk-s0508a1:4507_0": "Tava ñāṇamhi jotante, andhakārā padhaṃsitā.",
  "atk-s0508a1:4508_0": "“Tuvaṃ cakkhūsi sabbesaṃ, mahātamapanūdano;",
  "atk-s0508a1:4509_0": "Tava dhammaṃ suṇitvāna, nibbāyati bahujjano.",
  "atk-s0508a1:4510_0": "“Puṭakaṃ pūrayitvāna, madhukhuddamaneḷakaṃ;",
  "atk-s0508a1:4511_0": "Ubho hatthehi paggayha, upanesiṃ mahesino.",
  "atk-s0508a1:4512_0": "“Paṭiggaṇhi mahāvīro, sahatthena mahā isi;",
  "atk-s0508a1:4513_0": "Bhuñjitvā tañca sabbaññū, vehāsaṃ nabhamuggami.",
  "atk-s0508a1:4514_0": "“Antalikkhe ṭhito satthā, atthadassī narāsabho;",
  "atk-s0508a1:4515_0": "Mama cittaṃ pasādento, imā gāthā abhāsatha.",
  "atk-s0508a1:4516_0": "“Yenidaṃ thavitaṃ ñāṇaṃ, buddhaseṭṭho ca thomito;",
  "atk-s0508a1:4517_0": "Tena cittappasādena, duggatiṃ so na gacchati.",
  "atk-s0508a1:4518_0": "“Catuddasañca khattuṃ so, devarajjaṃ karissati;",
  "atk-s0508a1:4519_0": "Pathabyā rajjaṃ aṭṭhasataṃ, vasudhaṃ āvasissati.",
  "atk-s0508a1:4520_0": "“Pañceva satakkhattuñca, cakkavattī bhavissati;",
  "atk-s0508a1:4521_0": "Padesarajjaṃ asaṅkheyyaṃ, mahiyā kārayissati.",
  "atk-s0508a1:4522_0": "“Ajjhāyako mantadharo, tiṇṇaṃ vedāna pāragū;",
  "atk-s0508a1:4523_0": "Gotamassa bhagavato, sāsane pabbajissati.",
  "atk-s0508a1:4524_0": "“Gambhīraṃ nipuṇaṃ atthaṃ, ñāṇena vicinissati;",
  "atk-s0508a1:4525_0": "Mogharājāti nāmena, hessati satthu sāvako.",
  "atk-s0508a1:4526_0": "“Tīhi vijjāhi sampannaṃ, katakiccamanāsavaṃ;",
  "atk-s0508a1:4527_0": "Gotamo satthavāhaggo, etadagge ṭhapessati.",
  "atk-s0508a1:4528_0": "“Hitvā mānusakaṃ yogaṃ, chetvāna bhavabandhanaṃ;",
  "atk-s0508a1:4529_0": "Sabbāsave pariññāya, viharāmi anāsavo.",
  "atk-s0508a1:4530_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4531_0": "Arahattaṃ pana patvā satthalūkhaṃ suttalūkhaṃ rajanalūkhanti visesena tividhenapi lūkhena samannāgataṃ paṃsukūlaṃ dhāresi.",
  "atk-s0508a1:4531_1": "Tena naṃ satthā lūkhacīvaradharānaṃ aggaṭṭhāne ṭhapesi.",
  "atk-s0508a1:4531_2": "Aparabhāge purimakammappaccayā parihārassa akaraṇato therassa sarīre daddupīḷakādīni uppajjitvā vaḍḍhiṃsu.",
  "atk-s0508a1:4531_3": "So “senāsanaṃ dussatī”ti hemantepi magadhakkhettesu palālasanthārāni attharitvā seti.",
  "atk-s0508a1:4531_4": "Taṃ ekadivasaṃ upaṭṭhānaṃ upasaṅkamitvā vanditvā ekamantaṃ nisinnaṃ satthā paṭisanthāravasena “chavipāpakā”tiādinā paṭhamagāthāya pucchi.",
  "atk-s0508a1:4532_0": "207.",
  "atk-s0508a1:4532_1": "Tattha chavipāpakāti daddukacchupīḷakāhi bhinnacchavibhāvato hīnacchavika duṭṭhacchavika.",
  "atk-s0508a1:4532_2": "Cittabhaddakāti anavasesakilesappahānena brahmavihārasevanāya ca bhaddacitta sundaracitta.",
  "atk-s0508a1:4532_3": "Mogharājāti tassa ālapanaṃ.",
  "atk-s0508a1:4532_4": "Satataṃ samāhitoti aggaphalasamādhinā niccakālaṃ abhiṇhaṃ samāhitamānaso.",
  "atk-s0508a1:4532_5": "Hemantikasītakālarattiyoti hemantasamaye sītakālarattiyo.",
  "atk-s0508a1:4532_6": "Accantasaṃyoge cetaṃ upayogavacanaṃ.",
  "atk-s0508a1:4532_7": "“Hemantikā sītakālarattiyo”tipi pāḷi.",
  "atk-s0508a1:4532_8": "Tattha hemantikāti hemantogadhā hemantapariyāpannāti attho.",
  "atk-s0508a1:4532_9": "Bhikkhu tvaṃ sīti bhikkhu ko tvaṃ asi,",
  "atk-s0508a1:4532_10": "evaṃbhūto paresu tava senāsanaṃ katvā adentesu saṅghikañca senāsanaṃ apavisanto.",
  "atk-s0508a1:4532_11": "Kathaṃ karissasīti yathāvutte sītakāle kathaṃ attabhāvaṃ pavattesīti satthā pucchi.",
  "atk-s0508a1:4532_12": "Evaṃ pana puṭṭho thero satthu tamatthaṃ kathento –",
  "atk-s0508a1:4533_0": "208.",
  "atk-s0508a1:4534_0": "“Sampannasassā magadhā, kevalā iti me sutaṃ;",
  "atk-s0508a1:4535_0": "Palālacchannako seyyaṃ, yathaññe sukhajīvino”ti. – gāthamāha;",
  "atk-s0508a1:4536_0": "Tattha sampannasassāti nipphannasassā.",
  "atk-s0508a1:4536_1": "Magadhāti magadharaṭṭhaṃ vadati.",
  "atk-s0508a1:4536_2": "Magadhā nāma jānapadino rājakumārā,",
  "atk-s0508a1:4536_3": "tesaṃ nivāso ekopi janapado ruḷhīvasena “magadhā”tveva bahuvacanena vuccati.",
  "atk-s0508a1:4536_4": "Kevalāti anavasesā.",
  "atk-s0508a1:4536_5": "Iti me sutanti evaṃ mayā sutaṃ.",
  "atk-s0508a1:4536_6": "Tattha yo adiṭṭho padeso,",
  "atk-s0508a1:4536_7": "tassa vasena sutanti vuttaṃ.",
  "atk-s0508a1:4536_8": "Tena edise kāle magadhesu yattha katthaci mayā vasituṃ sakkāti dasseti.",
  "atk-s0508a1:4536_9": "Palālacchannako seyyaṃ,",
  "atk-s0508a1:4536_10": "yathaññe sukhajīvinoti yathā aññe sukhajīvino bhikkhū senāsanasappāyaṃ laddhā sundarehi attharaṇapāvuraṇehi sukhena sayanti,",
  "atk-s0508a1:4536_11": "evaṃ ahampi palālasanthārameva heṭṭhā santharitvā upari tiriyañca palālacchadaneneva chāditasarīratāya palālacchannako seyyaṃ sayiṃ,",
  "atk-s0508a1:4536_12": "seyyaṃ kappesinti attano yathālābhasantosaṃ vibhāveti.",
  "atk-s0508a1:4537_0": "Mogharājattheragāthāvaṇṇanā niṭṭhitā.",
  "atk-s0508a1:4538_0": "5. Visākhapañcālaputtattheragāthāvaṇṇanā",
  "atk-s0508a1:4539_0": "Na ukkhipe no ca parikkhipe pareti āyasmato visākhassa pañcālaputtassa gāthā.",
  "atk-s0508a1:4539_1": "Kā uppatti?",
  "atk-s0508a1:4539_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito cuddase",
  "atk-s0508a1:4539_3": "kappe paccantagāme daliddakule nibbattitvā viññutaṃ patto ekadivasaṃ phalapariyesanaṃ carantehi tasmiṃ",
  "atk-s0508a1:4539_4": "gāme manussehi saddhiṃ araññaṃ gato tattha ekaṃ paccekabuddhaṃ disvā pasannamānaso valliphalaṃ adāsi.",
  "atk-s0508a1:4539_5": "So tena puññakammena devamanussesu saṃsaranto imasmiṃ buddhuppāde magadharaṭṭhe maṇḍalikarājakule nibbattitvā",
  "atk-s0508a1:4539_6": "visākhoti laddhanāmo pañcālarājadhītuyā puttabhāvato pacchā pañcālaputtoti paññāyittha.",
  "atk-s0508a1:4539_7": "So pitari mate rajjaṃ kārento satthari attano gāmasamīpagate satthu santikaṃ gantvā dhammaṃ sutvā paṭiladdhasaddho",
  "atk-s0508a1:4539_8": "pabbajitvā satthārā saddhiṃ sāvatthiṃ gato vipassanaṃ paṭṭhapetvā nacirasseva chaḷabhiñño ahosi.",
  "atk-s0508a1:4539_9": "Tena vuttaṃ apadāne –",
  "atk-s0508a1:4540_0": "“Sabbe janā samāgamma, agamiṃsu vanaṃ tadā;",
  "atk-s0508a1:4541_0": "Phalamanvesamānā te, alabhiṃsu phalaṃ tadā.",
  "atk-s0508a1:4542_0": "“Tatthaddasāsiṃ sambuddhaṃ, sayambhuṃ aparājitaṃ;",
  "atk-s0508a1:4543_0": "Pasannacitto sumano, valliphalamadāsahaṃ.",
  "atk-s0508a1:4544_0": "“Catuddase ito kappe, yaṃ phalamadadiṃ tadā;",
  "atk-s0508a1:4545_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4546_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4547_0": "Chaḷabhiñño pana hutvā thero ñātīnaṃ anukampāya jātibhūmiṃ agamāsi.",
  "atk-s0508a1:4547_1": "Tattha manussā theraṃ upasaṅkamitvā kālena kālaṃ dhammaṃ suṇantā ekadivasaṃ “katihi nu kho, bhante,",
  "atk-s0508a1:4547_2": "aṅgehi samannāgato dhammakathiko hotī”ti dhammakathikalakkhaṇaṃ pucchiṃsu.",
  "atk-s0508a1:4547_3": "Thero tesaṃ dhammakathikalakkhaṇaṃ kathento –",
  "atk-s0508a1:4548_0": "209.",
  "atk-s0508a1:4549_0": "“Na ukkhipe no ca parikkhipe pare, na okkhipe pāragataṃ na eraye;",
  "atk-s0508a1:4550_0": "Na cattavaṇṇaṃ parisāsu byāhare, anuddhato sammitabhāṇi subbato.",
  "atk-s0508a1:4551_0": "210.",
  "atk-s0508a1:4552_0": "“Susukhumanipuṇatthadassinā, matikusalena nivātavuttinā;",
  "atk-s0508a1:4553_0": "Saṃsevitabuddhasīlinā, nibbānaṃ na hi tena dullabha”nti. –",
  "atk-s0508a1:4554_0": "Gāthādvayaṃ abhāsi.",
  "atk-s0508a1:4555_0": "Tattha na ukkhipeti attānaṃ na ukkhipeyya,",
  "atk-s0508a1:4555_1": "jātiādīhi bāhusaccādīhi ca attukkaṃsanaṃ na kareyya.",
  "atk-s0508a1:4555_2": "No ca parikkhipe pareti pare parapuggale teheva jātiādīhi no parikkhipe paricchinditvā na khipeyya guṇaparidhaṃsanavasena vā na khipeyya.",
  "atk-s0508a1:4555_3": "Na okkhipe pare iccevaṃ sambandho.",
  "atk-s0508a1:4555_4": "Pare ojjhāpanavasena na okkhipe heṭṭhato katvā pare na olokāpeyya,",
  "atk-s0508a1:4555_5": "na ojjhāpeyyāti attho.",
  "atk-s0508a1:4555_6": "“Na ukkhipe”ti keci paṭhanti,",
  "atk-s0508a1:4555_7": "so evattho.",
  "atk-s0508a1:4555_8": "Pāragatanti saṃsārapāraṃ viya vijjāya pāraṃ gataṃ khīṇāsavaṃ tevijjaṃ chaḷabhiññaṃ vā na eraye na ghaṭṭaye na āsādeyya.",
  "atk-s0508a1:4555_9": "Na cattavaṇṇaṃ parisāsu byāhareti attano vaṇṇaṃ guṇaṃ lābhasakkārasilokaṃ nikāmayamāno khattiyaparisādīsu na bhāseyya.",
  "atk-s0508a1:4555_10": "Anuddhatoti uddhaccarahito.",
  "atk-s0508a1:4555_11": "Uddhatassa hi vacanaṃ nādiyanti.",
  "atk-s0508a1:4555_12": "Sammitabhāṇīti sammadeva mitabhāṇī,",
  "atk-s0508a1:4555_13": "kālena sāpadesaṃ pariyantavatiṃ atthasañhitameva vācaṃ bhāsanasīloti attho.",
  "atk-s0508a1:4555_14": "Ito aññathā vadantassa vacanaṃ agahaṇīyaṃ hoti.",
  "atk-s0508a1:4555_15": "Subbatoti sundaravato sīlasampanno.",
  "atk-s0508a1:4555_16": "“Siyā”ti kiriyāpadaṃ ānetvā yojetabbaṃ.",
  "atk-s0508a1:4556_0": "Evaṃ thero saṅkhepeneva dhammakathikalakkhaṇaṃ vatvā tesaṃ guṇānaṃ attani labbhamānataṃ adhimuccitvā",
  "atk-s0508a1:4556_1": "bhiyyosomattāya abhippasannaṃ mahājanaṃ ñatvā “evaṃvidhassa dhammakathikassa vimuttāyatanasannissitassa",
  "atk-s0508a1:4556_2": "na nibbānaṃ dullabhaṃ,",
  "atk-s0508a1:4556_3": "atha kho sulabhamevā”ti dassento “susukhumanipuṇatthadassinā”ti dutiyagāthamāha.",
  "atk-s0508a1:4556_4": "Tassattho heṭṭhā vuttoyeva.",
  "atk-s0508a1:4557_0": "Visākhapañcālaputtattheragāthāvaṇṇanā niṭṭhitā.",
  "atk-s0508a1:4558_0": "6. Cūḷakattheragāthāvaṇṇanā",
  "atk-s0508a1:4559_0": "Nadanti morā susikhā supekhuṇāti āyasmato cūḷakattherassa gāthā.",
  "atk-s0508a1:4559_1": "Kā uppatti?",
  "atk-s0508a1:4559_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekatiṃse",
  "atk-s0508a1:4559_3": "kappe sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ disvā pasannamānaso",
  "atk-s0508a1:4559_4": "chattapaṇṇiphalaṃ adāsi.",
  "atk-s0508a1:4559_5": "So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā cūḷakoti",
  "atk-s0508a1:4559_6": "laddhanāmo vayappatto dhanapāladamane satthari laddhappasādo pabbajitvā samaṇadhammaṃ karonto indasālaguhāyaṃ vasati,",
  "atk-s0508a1:4559_7": "so ekadivasaṃ guhādvāre nisinno magadhakkhettaṃ olokesi.",
  "atk-s0508a1:4559_8": "Tasmiṃ khaṇe pāvusakālamegho gambhīramadhuranigghoso satapaṭalasahassapaṭalo añjana sikharasannikāso nabhaṃ pūretvā pavassati,",
  "atk-s0508a1:4559_9": "mayūrasaṅghā ca meghagajjitaṃ sutvā haṭṭhatuṭṭhā kekāsaddaṃ muñcitvā tattha tattha padese naccantā vicaranti.",
  "atk-s0508a1:4559_10": "Therassapi āvāsagabbhe meghavātaphassehi apagatadhammattā passaddhakarajakāye kallataṃ patte utusappāyalābhena cittaṃ ekaggaṃ ahosi,",
  "atk-s0508a1:4559_11": "kammaṭṭhānavīthiṃ otari,",
  "atk-s0508a1:4559_12": "so taṃ ñatvā kālasampadādikittanamukhena attānaṃ bhāvanāya ussāhento –",
  "atk-s0508a1:4560_0": "211.",
  "atk-s0508a1:4561_0": "“Nadanti morā susikhā supekhuṇā, sunīlagīvā sumukhā sugajjino;",
  "atk-s0508a1:4562_0": "Susaddalā cāpi mahāmahī ayaṃ, subyāpitambu suvalāhakaṃ nabhaṃ.",
  "atk-s0508a1:4563_0": "212.",
  "atk-s0508a1:4564_0": "“Sukallarūpo sumanassa jhāyataṃ, sunikkamo sādhu subuddhasāsane;",
  "atk-s0508a1:4565_0": "Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada”nti. –",
  "atk-s0508a1:4566_0": "Dve gāthā abhāsi.",
  "atk-s0508a1:4567_0": "Tattha nadanti morā susikhā supekhuṇā,",
  "atk-s0508a1:4567_1": "sunīlagīvā sumukhā sugajjinoti ete matthake uṭṭhitāhi sundarāhi sikhāhi samannāgatattā susikhā,",
  "atk-s0508a1:4567_2": "nānāvaṇṇehi anekehi sobhanehi bhaddakapiñchehi samannāgatattā supekhuṇā,",
  "atk-s0508a1:4567_3": "rājīvavaṇṇasaṅkāsāya sundarāya nīlavaṇṇāya gīvāya samannāgatattā sunīlagīvā,",
  "atk-s0508a1:4567_4": "sundaramukhatāya sumukhā,",
  "atk-s0508a1:4567_5": "manuññavāditāya sugajjino,",
  "atk-s0508a1:4567_6": "morā sikhaṇḍino chajjasaṃvādī kekāsaddaṃ muñcantā nadanti ravanti.",
  "atk-s0508a1:4567_7": "Susaddalā cāpi mahāmahī ayanti ayañca mahāpathavī susaddalā sundaraharitatiṇā.",
  "atk-s0508a1:4567_8": "Subyāpitambūti abhinavavuṭṭhiyā tahaṃ tahaṃ vissandamānasalilatāya suṭṭhu byāpitajalā vitatajalā.",
  "atk-s0508a1:4567_9": "“Susukkatambū”tipi pāṭho,",
  "atk-s0508a1:4567_10": "suvisuddhajalāti attho.",
  "atk-s0508a1:4567_11": "Suvalāhakaṃ nabhanti idañca nabhaṃ ākāsaṃ nīluppaladalasannibhehi samantato pūretvā ṭhitehi sundarehi valāhakehi meghehi suvalāhakaṃ.",
  "atk-s0508a1:4568_0": "Sukallarūpo sumanassa jhāyatanti idāni utusappāyalābhena suṭṭhu kallarūpo kammaniyasabhāvo tvaṃ,",
  "atk-s0508a1:4568_1": "nīvaraṇehi anajjhārūḷhacittatāya sundaramanassa yogāvacarassa yaṃ ārammaṇūpanijjhānavasena lakkhaṇūpanijjhānavasena ca jhāyataṃ.",
  "atk-s0508a1:4568_2": "Sunikkamo…pe…",
  "atk-s0508a1:4568_3": "accutaṃ padanti evaṃ jhāyanto ca sādhu subuddhassa sammāsambuddhassa sāsane sundaranikkamo hutvā suparisuddhasīlatāya susukkaṃ,",
  "atk-s0508a1:4568_4": "visuddhasabhāvatāya sabbassapi saṃkilesassa gocarabhāvānupagamanato sukkaṃ,",
  "atk-s0508a1:4568_5": "nipuṇañāṇagocaratāya nipuṇaṃ,",
  "atk-s0508a1:4568_6": "paramagambhīratāya sududdasaṃ,",
  "atk-s0508a1:4568_7": "paṇītabhāvena seṭṭhabhāvena ca uttamaṃ,",
  "atk-s0508a1:4568_8": "niccasabhāvatāya accutaṃ padaṃ taṃ nibbānaṃ phusāhi attapaccakkhakaraṇena sammāpaṭipattiyā sacchikarohīti.",
  "atk-s0508a1:4569_0": "Evaṃ thero attānaṃ ovadantova utusappāyalābhena samāhitacitto vipassanaṃ ussukkāpetvā arahattaṃ pāpuṇi.",
  "atk-s0508a1:4569_1": "Tena vuttaṃ apadāne –",
  "atk-s0508a1:4570_0": "“Kaṇikāraṃva jalitaṃ, puṇṇamāyeva candimaṃ;",
  "atk-s0508a1:4571_0": "Jalantaṃ dīparukkhaṃva, addasaṃ lokanāyakaṃ.",
  "atk-s0508a1:4572_0": "“Kadaliphalaṃ paggayha, adāsiṃ satthuno ahaṃ;",
  "atk-s0508a1:4573_0": "Pasannacitto sumano, vanditvāna apakkamiṃ.",
  "atk-s0508a1:4574_0": "“Ekatiṃse ito kappe, yaṃ phalamadadiṃ tadā;",
  "atk-s0508a1:4575_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4576_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4577_0": "Arahattaṃ pana patvā thero attano paṭipattiṃ paccavekkhitvā pītisomanassajāto “nadanti morā”tiādinā tāyeva gāthā paccudāhāsi.",
  "atk-s0508a1:4577_1": "Tenassa idameva aññābyākaraṇaṃ ahosīti.",
  "atk-s0508a1:4578_0": "Cūḷakattheragāthāvaṇṇanā niṭṭhitā.",
  "atk-s0508a1:4579_0": "7. Anūpamattheragāthāvaṇṇanā",
  "atk-s0508a1:4580_0": "Nandamānāgataṃ cittāti āyasmato anūpamattherassa gāthā.",
  "atk-s0508a1:4580_1": "Kā uppatti?",
  "atk-s0508a1:4580_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito ekatiṃse",
  "atk-s0508a1:4580_3": "kappe kulagehe nibbattitvā viññutaṃ patto ekadivasaṃ padumaṃ nāma paccekabuddhaṃ piṇḍāya carantaṃ rathiyaṃ",
  "atk-s0508a1:4580_4": "disvā pasannamānaso aṅkolapupphehi pūjesi.",
  "atk-s0508a1:4580_5": "So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbattitvā",
  "atk-s0508a1:4580_6": "rūpasampattiyā anūpamoti laddhanāmo vayappatto upanissayasampannatāya kāme pahāya pabbajitvā vipassanāya",
  "atk-s0508a1:4580_7": "kammaṃ karonto araññe viharati.",
  "atk-s0508a1:4580_8": "Tassa cittaṃ bahiddhā rūpādiārammaṇesu vidhāvati.",
  "atk-s0508a1:4580_9": "Kammaṭṭhānaṃ parivaṭṭati.",
  "atk-s0508a1:4580_10": "Thero vidhāvantaṃ cittaṃ niggaṇhanto –",
  "atk-s0508a1:4581_0": "213.",
  "atk-s0508a1:4582_0": "“Nandamānāgataṃ cittaṃ, sūlamāropamānakaṃ;",
  "atk-s0508a1:4583_0": "Tena teneva vajasi, yena sūlaṃ kaliṅgaraṃ.",
  "atk-s0508a1:4584_0": "214.",
  "atk-s0508a1:4585_0": "“Tāhaṃ cittakaliṃ brūmi, taṃ brūmi cittadubbhakaṃ;",
  "atk-s0508a1:4586_0": "Satthā te dullabho laddho, mānatthe maṃ niyojayī”ti. –",
  "atk-s0508a1:4587_0": "Imāhi dvīhi gāthāhi ovadi.",
  "atk-s0508a1:4588_0": "Tattha nandamānāgataṃ cittāti nandamāna abhinandamāna citta abhinandamānaṃ āgataṃ uppannaṃ.",
  "atk-s0508a1:4588_1": "Sūlamāropamānakanti dukkhuppattiṭṭhānatāya sūlasadisattā sūlaṃ taṃ taṃ bhavaṃ kammakilesehi ettakaṃ kālaṃ āropiyamānaṃ.",
  "atk-s0508a1:4588_2": "Tena teneva vajasi,",
  "atk-s0508a1:4588_3": "yena sūlaṃ kaliṅgaranti yattha yattha sūlasaṅkhātā bhavā kaliṅgarasaṅkhātā adhikuṭṭanakā kāmaguṇā ca tena teneva,",
  "atk-s0508a1:4588_4": "pāpacitta, vajasi,",
  "atk-s0508a1:4588_5": "taṃ tadeva ṭhānaṃ upagacchasi,",
  "atk-s0508a1:4588_6": "attano anatthaṃ na sallakkhesi.",
  "atk-s0508a1:4589_0": "Tāhaṃ cittakaliṃ brūmīti taṃ tasmā pamattabhāvato cittakaliṃ cittakālakaṇṇiṃ ahaṃ kathayāmi.",
  "atk-s0508a1:4589_1": "Punapi taṃ brūmi kathemi cittadubbhakaṃ cittasaṅkhātassa attano bahūpakārassa santānassa anatthāvahanato cittadubbhiṃ.",
  "atk-s0508a1:4589_2": "“Cittadubbhagā”tipi paṭhanti.",
  "atk-s0508a1:4589_3": "Cittasaṅkhātaalakkhikaappapuññāti attho.",
  "atk-s0508a1:4589_4": "Kinti brūhīti ce?",
  "atk-s0508a1:4589_5": "Āha “satthā te dullabho laddho,",
  "atk-s0508a1:4589_6": "mānatthe maṃ niyojayī”ti.",
  "atk-s0508a1:4589_7": "Kappānaṃ asaṅkhyeyyampi nāma buddhasuñño loko hoti,",
  "atk-s0508a1:4589_8": "satthari uppannepi manussattasaddhāpaṭilābhādayo dullabhā eva,",
  "atk-s0508a1:4589_9": "laddhesu ca tesu satthāpi dullabhoyeva hoti.",
  "atk-s0508a1:4589_10": "Evaṃ dullabho satthā idāni tayā laddho,",
  "atk-s0508a1:4589_11": "tasmiṃ laddhe sampatipi anatthe ahite āyatiñca anatthāvahe dukkhāvahe akusale maṃ mā niyojesīti.",
  "atk-s0508a1:4589_12": "Evaṃ thero attano cittaṃ ovadanto eva vipassanaṃ vaḍḍhetvā arahattaṃ pāpuṇi.",
  "atk-s0508a1:4589_13": "Tena vuttaṃ apadāne –",
  "atk-s0508a1:4590_0": "“Padumo nāma sambuddho, cittakūṭe vasī tadā;",
  "atk-s0508a1:4591_0": "Disvāna taṃ ahaṃ buddhaṃ, sayambhuṃ aparājitaṃ.",
  "atk-s0508a1:4592_0": "“Aṅkolaṃ pupphitaṃ disvā, ocinitvānahaṃ tadā;",
  "atk-s0508a1:4593_0": "Upagantvāna sambuddhaṃ, pūjayiṃ padumaṃ jinaṃ.",
  "atk-s0508a1:4594_0": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:4595_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4596_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4597_0": "Anūpamattheragāthāvaṇṇanā niṭṭhitā.",
  "atk-s0508a1:4598_0": "8. Vajjitattheragāthāvaṇṇanā",
  "atk-s0508a1:4599_0": "Saṃsaraṃ dīghamaddhānanti āyasmato vajjitattherassa gāthā.",
  "atk-s0508a1:4599_1": "Kā uppatti?",
  "atk-s0508a1:4599_2": "Ayampi purimabuddhesu katādhikāro tattha tattha bhave puññāni upacinanto ito pañcasaṭṭhime kappe ekasmiṃ",
  "atk-s0508a1:4599_3": "paccantagāme nibbattitvā viññutaṃ patto vanacarako hutvā vicaranto ekadivasaṃ upasantaṃ nāma paccekabuddhaṃ",
  "atk-s0508a1:4599_4": "pabbataguhāyaṃ viharantaṃ addasa.",
  "atk-s0508a1:4599_5": "So tassa upasamaṃ disvā pasannamānaso campakapupphena pūjaṃ akāsi.",
  "atk-s0508a1:4599_6": "So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbatto jātadivasato paṭṭhāya mātugāmahatthaṃ gato rodati.",
  "atk-s0508a1:4599_7": "Brahmalokato kira cavitvā idhāgato yasmā mātugāmasamphassaṃ na sahati,",
  "atk-s0508a1:4599_8": "tasmā mātugāmasamphassavajjanato vajjitotveva nāmaṃ jātaṃ.",
  "atk-s0508a1:4599_9": "So vayappatto satthu yamakapāṭihāriyaṃ disvā paṭiladdhasaddho pabbajitvā vipassanaṃ paṭṭhapetvā tadaheva chaḷabhiñño ahosi.",
  "atk-s0508a1:4599_10": "Tena vuttaṃ apadāne –",
  "atk-s0508a1:4600_0": "“Upasanto ca sambuddho, vasatī pabbatantare;",
  "atk-s0508a1:4601_0": "Ekacampakamādāya, upagacchiṃ naruttamaṃ.",
  "atk-s0508a1:4602_0": "“Pasannacitto sumano, paccekamunimuttamaṃ;",
  "atk-s0508a1:4603_0": "Ubho hatthehi paggayha, pūjayiṃ aparājitaṃ.",
  "atk-s0508a1:4604_0": "“Pañcasaṭṭhimhito kappe, yaṃ pupphamabhipūjayiṃ;",
  "atk-s0508a1:4605_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4606_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4607_0": "Chaḷabhiñño pana hutvā attano pubbenivāsaṃ anussaritvā dhammasaṃvegena –",
  "atk-s0508a1:4608_0": "215.",
  "atk-s0508a1:4609_0": "“Saṃsaraṃ dīghamaddhānaṃ, gatīsu parivattisaṃ;",
  "atk-s0508a1:4610_0": "Apassaṃ ariyasaccāni, andhabhūto puthujjano.",
  "atk-s0508a1:4611_0": "216.",
  "atk-s0508a1:4612_0": "“Tassa me appamattassa, saṃsārā vinaḷīkatā;",
  "atk-s0508a1:4613_0": "Sabbā gatī samucchinnā, natthi dāni punabbhavo”ti. – dve gāthā abhāsi;",
  "atk-s0508a1:4614_0": "Tattha saṃsaranti saṃsaranto,",
  "atk-s0508a1:4614_1": "tasmiṃ tasmiṃ bhave ādānanikkhepavasena aparāparaṃ sandhāvanto.",
  "atk-s0508a1:4614_2": "Dīghamaddhānanti cirakālaṃ anādimati saṃsāre aparimāṇakālaṃ.",
  "atk-s0508a1:4614_3": "Gatīsūti sukatadukkaṭānaṃ kammānaṃ vasena sugatiduggatīsu.",
  "atk-s0508a1:4614_4": "Parivattisanti ghaṭīyantaṃ viya paribbhamanto cavanupapajjanavasena aparāparaṃ parivattiṃ.",
  "atk-s0508a1:4614_5": "Tassa pana parivattanassa kāraṇamāha “apassaṃ ariyasaccāni,",
  "atk-s0508a1:4614_6": "andhabhūto puthujjano”ti.",
  "atk-s0508a1:4614_7": "Dukkhādīni cattāri ariyasaccāni ñāṇacakkhunā apassanto appaṭivijjhanto,",
  "atk-s0508a1:4614_8": "tato eva avijjandhatāya andhabhūto puthūnaṃ jananādīhi kāraṇehi puthujjano honto gatīsu parivattisanti yojanā,",
  "atk-s0508a1:4614_9": "tenevāha bhagavā –",
  "atk-s0508a1:4615_0": "“Catunnaṃ,",
  "atk-s0508a1:4615_1": "bhikkhave,",
  "atk-s0508a1:4615_2": "ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañcā”ti.",
  "atk-s0508a1:4616_0": "Tassa mayhaṃ vuttanayena pubbe puthujjanasseva sato idāni satthārā dinnanayena appamattassa appamādapaṭipattiyā",
  "atk-s0508a1:4616_1": "samathavipassanābhāvanaṃ matthakaṃ pāpetvā ṭhitassa.",
  "atk-s0508a1:4616_2": "Saṃsārā vinaḷīkatāti saṃsaranti sattā etehīti “saṃsārā”ti laddhanāmā kammakilesā aggamaggena samucchinnattā vigatanaḷā nimmūlā katā.",
  "atk-s0508a1:4616_3": "Sabbā gatī samucchinnāti evaṃ kammakilesavaṭṭānaṃ vinaḷīkatattā nirayādikā sabbāpi gatiyo sammadeva ucchinnā viddhaṃsitā,",
  "atk-s0508a1:4616_4": "tato eva natthi dāni āyatiṃ punabbhavoti idameva ca therassa aññābyākaraṇaṃ ahosīti.",
  "atk-s0508a1:4617_0": "Vajjitattheragāthāvaṇṇanā niṭṭhitā.",
  "atk-s0508a1:4618_0": "9. Sandhitattheragāthāvaṇṇanā",
  "atk-s0508a1:4619_0": "Assatthe haritobhāseti āyasmato sandhitattherassa gāthā.",
  "atk-s0508a1:4619_1": "Kā uppatti?",
  "atk-s0508a1:4619_2": "Ayampi purimabuddhesu katādhikāro tattha tattha bhave puññāni upacinanto ito ekatiṃse kappe sikhissa bhagavato kāle eko gopālako ahosi.",
  "atk-s0508a1:4619_3": "So satthari parinibbute aññataraṃ theraṃ upasaṅkamitvā tassa santike buddhaguṇapaṭisaṃyuttaṃ dhammaṃ",
  "atk-s0508a1:4619_4": "sutvā pasannamānaso “kuhiṃ bhagavā”ti pucchitvā parinibbutabhāvaṃ sutvā “evaṃ mahānubhāvā buddhāpi nāma",
  "atk-s0508a1:4619_5": "aniccatāvasaṃ gacchanti,",
  "atk-s0508a1:4619_6": "aho saṅkhārā addhuvā”ti aniccasaññaṃ paṭilabhi.",
  "atk-s0508a1:4619_7": "Taṃ thero bodhipūjāya ussāhesi.",
  "atk-s0508a1:4619_8": "So kālena kālaṃ bodhirukkhasamīpaṃ gantvā vipassanaṃ paṭṭhapetvā buddhaguṇe anussaranto bodhiṃ vandati.",
  "atk-s0508a1:4619_9": "So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbattitvā",
  "atk-s0508a1:4619_10": "sandhitoti laddhanāmo vayappatto aniccatāpaṭisaṃyuttaṃ dhammakathaṃ sutvā saṃvegajāto pabbajitvā vipassanaṃ",
  "atk-s0508a1:4619_11": "paṭṭhapetvā ñāṇassa paripākaṃ gatattā nacirasseva chaḷabhiñño ahosi.",
  "atk-s0508a1:4619_12": "So attano pubbenivāsaṃ anussaranto sikhissa bhagavato kāle bodhivandanaṃ buddhānussatiṃ aniccasaññāpaṭilābhañca",
  "atk-s0508a1:4619_13": "anussaritvā tadupanissayena attano visesādhigamaṃ pakāsento –",
  "atk-s0508a1:4620_0": "217.",
  "atk-s0508a1:4621_0": "“Assatthe haritobhāse, saṃvirūḷhamhi pādape;",
  "atk-s0508a1:4622_0": "Ekaṃ buddhagataṃ saññaṃ, alabhitthaṃ patissato.",
  "atk-s0508a1:4623_0": "218.",
  "atk-s0508a1:4624_0": "“Ekatiṃse ito kappe, yaṃ saññamalabhiṃ tadā;",
  "atk-s0508a1:4625_0": "Tassā saññāya vāhasā, patto me āsavakkhayo”ti. –",
  "atk-s0508a1:4626_0": "Dve gāthā abhāsi.",
  "atk-s0508a1:4627_0": "Tattha assattheti assatthaṭṭhānīye,",
  "atk-s0508a1:4627_1": "yvāyaṃ etarahi amhākaṃ bhagavato bodhirukkho assattho,",
  "atk-s0508a1:4627_2": "etassa ṭhāne tadā sikhissa bhagavato bodhirukkho puṇḍarīko ṭhitoti so assatthaṭṭhānīyatāya “assatthe”ti vuttaṃ.",
  "atk-s0508a1:4627_3": "Sattānaṃ assāsajananato vā.",
  "atk-s0508a1:4627_4": "Apare pana “assattharukkhamūle nisīditvā tadā buddhānussatiyā bhāvitattā thero ‘assatthe’ti avocā”ti vadanti.",
  "atk-s0508a1:4627_5": "Haritobhāseti haritehi sāramaṇivaṇṇehi obhāsamāne.",
  "atk-s0508a1:4627_6": "Saṃvirūḷhamhīti suṭṭhu virūḷhe suppatiṭṭhite,",
  "atk-s0508a1:4627_7": "sughananicitapattapalāsapallavehi virūḷhasañchanneti ca vadanti.",
  "atk-s0508a1:4627_8": "Pādapeti rukkhe.",
  "atk-s0508a1:4627_9": "Ekaṃ buddhagataṃ saññaṃ,",
  "atk-s0508a1:4627_10": "alabhitthaṃ patissatoti buddhārammaṇaṃ ārammaṇassa ekajātiyattā ekaṃ “itipi so bhagavā”tiādinayappavattaṃ",
  "atk-s0508a1:4627_11": "buddhānussatisahagataṃ saññaṃ buddhaguṇānaṃ patipatisaraṇato patissato hutvā alabhiṃ.",
  "atk-s0508a1:4628_0": "Kadā pana sā saññā laddhā,",
  "atk-s0508a1:4628_1": "kīvatāya siddhāti āha “ekatiṃse ito kappe”tiādi.",
  "atk-s0508a1:4628_2": "Ito bhaddakappato uddhaṃ ārohanavasena ekatiṃse kappe.",
  "atk-s0508a1:4628_3": "Yaṃ saññanti yaṃ buddhānussatisahagataṃ saññaṃ,",
  "atk-s0508a1:4628_4": "yaṃ vā buddhānaṃ aniccataṃ disvā tadanusārena sabbāsaṅkhāresu tadā aniccasaññaṃ alabhiṃ.",
  "atk-s0508a1:4628_5": "Tassā saññāya vāhasāti tassā yathāvuttāya saññāya kāraṇabhāvena taṃ upanissayaṃ katvā.",
  "atk-s0508a1:4628_6": "Patto me āsavakkhayoti idāni mayā āsavānaṃ khayo nirodho adhigatoti imāyeva ca imassa therassa apadānagāthāpi. Yathāha –",
  "atk-s0508a1:4629_0": "“Assatthe haritobhāse…pe… patto me āsavakkhayo.",
  "atk-s0508a1:4630_0": "“Ito terasakappamhi, dhaniṭṭho nāma khattiyo;",
  "atk-s0508a1:4631_0": "Sattaratanasampanno, cakkavattī mahabbalo.",
  "atk-s0508a1:4632_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4633_0": "Sandhitattheragāthāvaṇṇanā niṭṭhitā.",
  "atk-s0508a1:4634_0": "Pañcamavaggavaṇṇanā niṭṭhitā.",
  "atk-s0508a1:4635_0": "Niṭṭhitā ca dukanipātavaṇṇanā.",
  "atk-s0508a1:4636_0": "3. Tikanipāto",
  "atk-s0508a1:4637_0": "1. Aṅgaṇikabhāradvājattheragāthāvaṇṇanā",
  "atk-s0508a1:4638_0": "Tikanipāte ayoni suddhimanvesanti āyasmato aṅgaṇikabhāradvājattherassa gāthā.",
  "atk-s0508a1:4638_1": "Kā uppatti?",
  "atk-s0508a1:4638_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito ekatiṃse",
  "atk-s0508a1:4638_3": "kappe sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ",
  "atk-s0508a1:4638_4": "disvā pasannamānaso pañcapatiṭṭhitena vanditvā añjaliṃ paggaṇhi.",
  "atk-s0508a1:4638_5": "So tena puññakammena devamanussesu saṃsaranto imasmiṃ buddhuppāde himavantasamīpe ukkaṭṭhe nāma nagare",
  "atk-s0508a1:4638_6": "vibhavasampannassa brāhmaṇassa gehe nibbattitvā aṅgaṇikabhāradvājoti laddhanāmo vayappatto vijjāsippesu",
  "atk-s0508a1:4638_7": "nipphattiṃ gato nekkhammajjhāsayatāya paribbājakapabbajjaṃ pabbajitvā amaraṃ tapaṃ caranto tattha tattha",
  "atk-s0508a1:4638_8": "vicaranto sammāsambuddhaṃ janapadacārikaṃ carantaṃ disvā pasannamānaso satthu santike dhammaṃ sutvā taṃ",
  "atk-s0508a1:4638_9": "micchātapaṃ pahāya sāsane pabbajitvā vipassanāya kammaṃ karonto nacirasseva chaḷabhiñño ahosi.",
  "atk-s0508a1:4638_10": "Tena vuttaṃ apadāne –",
  "atk-s0508a1:4639_0": "“Usabhaṃ pavaraṃ vīraṃ, vessabhuṃ vijitāvinaṃ;",
  "atk-s0508a1:4640_0": "Pasannacitto sumano, buddhaseṭṭhamavandahaṃ.",
  "atk-s0508a1:4641_0": "“Ekatiṃse ito kappe, yaṃ kammamakariṃ tadā;",
  "atk-s0508a1:4642_0": "Duggatiṃ nābhijānāmi, vandanāya idaṃ phalaṃ.",
  "atk-s0508a1:4643_0": "“Catuvīsatikappamhi, vikatānandanāmako;",
  "atk-s0508a1:4644_0": "Sattaratanasampanno, cakkavattī mahabbalo.",
  "atk-s0508a1:4645_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4646_0": "Chaḷabhiñño pana hutvā vimuttisukhena viharanto ñātīnaṃ anukampāya attano jātibhūmiṃ gantvā bahū ñātake",
  "atk-s0508a1:4646_1": "saraṇesu ca sīlesu ca patiṭṭhāpetvā tato nivattitvā kururaṭṭhe kuṇḍiyassa nāma nigamassa avidūre araññe",
  "atk-s0508a1:4646_2": "vasanto kenacideva karaṇīyena uggārāmaṃ gato uttarāpathato āgatehi sandiṭṭhehi brāhmaṇehi samāgato tehi,",
  "atk-s0508a1:4646_3": "“bho bhāradvāja,",
  "atk-s0508a1:4646_4": "kiṃ disvā brāhmaṇānaṃ samayaṃ pahāya imaṃ samayaṃ gaṇhī”ti pucchito tesaṃ ito buddhasāsanato bahiddhā suddhi natthīti dassento –",
  "atk-s0508a1:4647_0": "219.",
  "atk-s0508a1:4648_0": "“Ayoni suddhimanvesaṃ, aggiṃ paricariṃ vane;",
  "atk-s0508a1:4649_0": "Suddhimaggaṃ ajānanto, akāsiṃ amaraṃ tapa”nti. – paṭhamaṃ gāthamāha;",
  "atk-s0508a1:4650_0": "Tattha ayonīti ayoniso anupāyena.",
  "atk-s0508a1:4650_1": "Suddhinti saṃsārasuddhiṃ bhavanissaraṇaṃ.",
  "atk-s0508a1:4650_2": "Anvesanti gavesanto.",
  "atk-s0508a1:4650_3": "Aggiṃ paricariṃ vaneti “ayaṃ suddhimaggo”ti adhippāyena araññāyatane aggihutasālāyaṃ agyāgāraṃ katvā",
  "atk-s0508a1:4650_4": "āhutiṃ paggaṇhanto aggidevaṃ paricariṃ vede vuttavidhinā pūjesiṃ.",
  "atk-s0508a1:4650_5": "Suddhimaggaṃ ajānanto,",
  "atk-s0508a1:4650_6": "akāsiṃ amaraṃ tapanti suddhiyā nibbānassa maggaṃ ajānanto aggiparicaraṇaṃ viya pañcatapatappanādiattakilamathānuyogaṃ",
  "atk-s0508a1:4650_7": "“suddhimaggo”ti maññāya akāsiṃ acariṃ paṭipajjiṃ.",
  "atk-s0508a1:4651_0": "Evaṃ thero assamato assamaṃ gacchanto viya vede vuttavidhinā aggiparicaraṇādinā anuṭṭhāya suddhiyā appattabhāvena",
  "atk-s0508a1:4651_1": "bahiddhā suddhiyā abhāvaṃ dassetvā idāni imasmiṃyeva sāsane suddhi ca mayā adhigatāti dassento –",
  "atk-s0508a1:4652_0": "220.",
  "atk-s0508a1:4653_0": "“Taṃ sukhena sukhaṃ laddhaṃ, passa dhammasudhammataṃ;",
  "atk-s0508a1:4654_0": "Tisso vijjā anuppattā, kataṃ buddhassa sāsana”nti. – dutiyagāthamāha;",
  "atk-s0508a1:4655_0": "Tattha tanti yassatthāya suddhiṃ anvesanto tassa maggaṃ ajānanto aggiṃ paricariṃ amaraṃ tapaṃ acariṃ,",
  "atk-s0508a1:4655_1": "taṃ nibbānasukhaṃ sukhena samathavipassanāya sukhāya paṭipadāya attakilamathānuyogaṃ anupagamma mayā laddhaṃ pattaṃ adhigataṃ.",
  "atk-s0508a1:4655_2": "Passa dhammasudhammatanti satthu sāsanadhammassa sudhammataṃ aviparītaniyyānikadhammasabhāvaṃ passa jānāhīti dhammālapanavasena vadati,",
  "atk-s0508a1:4655_3": "attānaṃ vā ālapati.",
  "atk-s0508a1:4655_4": "Tassa laddhabhāvaṃ pana dassento –",
  "atk-s0508a1:4656_0": "“Tisso vijjā anuppattā, kataṃ buddhassa sāsana”nti. –",
  "atk-s0508a1:4657_0": "Āha,",
  "atk-s0508a1:4657_1": "taṃ vuttatthameva.",
  "atk-s0508a1:4657_2": "Evaṃ suddhiyā adhigatattā “ito paṭṭhāyāhaṃ paramatthato brāhmaṇo”ti dassento –",
  "atk-s0508a1:4658_0": "221.",
  "atk-s0508a1:4659_0": "“Brahmabandhu pure āsiṃ, idāni khomhi brāhmaṇo;",
  "atk-s0508a1:4660_0": "Tevijjo nhātakocamhi, sottiyo camhi vedagū”ti. – tatiyaṃ gāthamāha;",
  "atk-s0508a1:4661_0": "Tassattho –",
  "atk-s0508a1:4661_1": "ito pubbe jātimattena brāhmaṇabhāvato brāhmaṇānaṃ samaññāya brahmabandhu nāma āsiṃ.",
  "atk-s0508a1:4661_2": "Bāhitapāpattā pana idāni kho arahattādhigamena paramatthato brāhmaṇo ca amhi.",
  "atk-s0508a1:4661_3": "Ito pubbe bhavasañcayakarānaṃ tissannaṃ vedasaṅkhātānaṃ vijjānaṃ ajjhayanena samaññāmattena tevijjo nāma",
  "atk-s0508a1:4661_4": "hutvā idāni bhavakkhayakarāya vijjāya vasena tissannaṃ vijjānaṃ adhigatattā paramatthato tevijjo ca amhi.",
  "atk-s0508a1:4661_5": "Tathā ito pubbe bhavassādagadhitāya nhātakavatanipphattiyā samaññāmattena nhātako nāma hutvā idāni aṭṭhaṅgikamaggajalena",
  "atk-s0508a1:4661_6": "suvikkhālitakilesamalatāya paramatthato nhātako camhi.",
  "atk-s0508a1:4661_7": "Ito pubbe avimuttabhavassādamantajjhānena vohāramattato sottiyo nāma hutvā idāni suvimuttabhavassādadhammajjhānena paramatthato sottiyo camhi.",
  "atk-s0508a1:4661_8": "Ito pubbe appaṭinissaṭṭhapāpadhammānaṃ vedānaṃ gatamattena vedagū nāma hutvā idāni vedasaṅkhātena maggañāṇena",
  "atk-s0508a1:4661_9": "saṃsāramahoghassa vedassa catusaccassa ca pāraṃ gatattā adhigatattā ñātattā paramatthato vedagū jātoti.",
  "atk-s0508a1:4661_10": "Taṃ sutvā brāhmaṇā sāsane uḷāraṃ pasādaṃ pavedesuṃ.",
  "atk-s0508a1:4662_0": "Aṅgaṇikabhāradvājattheragāthāvaṇṇanā niṭṭhitā.",
  "atk-s0508a1:4663_0": "2. Paccayattheragāthāvaṇṇanā",
  "atk-s0508a1:4664_0": "Pañcāhāhaṃ pabbajitoti āyasmato paccayattherassa gāthā.",
  "atk-s0508a1:4664_1": "Kā uppatti?",
  "atk-s0508a1:4664_2": "Ayampi purimabuddhesu katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a1:4664_3": "bhagavato kāle kulagehe nibbattitvā viññutaṃ patto ekadivasaṃ satthāraṃ vinatāya nāma nadiyā tīre gacchantaṃ",
  "atk-s0508a1:4664_4": "disvā pasannamānaso manuññadassanāni mahantāni udumbaraphalāni ocinitvā upanāmesi.",
  "atk-s0508a1:4664_5": "So tena puññakammena sugatīsuyeva saṃsaranto imasmiṃ bhaddakappe kassape bhagavati loke uppajjitvā pavattavaradhammacakke",
  "atk-s0508a1:4664_6": "veneyyajanānuggahaṃ karonte tassa sāsane pabbajitvā vipassanaṃ paṭṭhapetvā bhāvanamanuyuñjanto ekadivasaṃ",
  "atk-s0508a1:4664_7": "saṃsāradukkhaṃ cintetvā",
  "atk-s0508a1:4665_0": "Ativiya sañjātasaṃvego vihāre nisinno “arahattaṃ appatvā ito na nikkhamissāmī”ti cittaṃ adhiṭṭhāya vāyamanto",
  "atk-s0508a1:4665_1": "ñāṇassa aparipakkattā vipassanaṃ ussukkāpetuṃ nāsakkhi.",
  "atk-s0508a1:4665_2": "So kālaṅkatvā devamanussesu saṃsaranto imasmiṃ buddhuppāde rohitanagare khattiyakule nibbattitvā paccayoti",
  "atk-s0508a1:4665_3": "laddhanāmo vayappatto pitu accayena rajje patiṭṭhito ekadivasaṃ mahārājabaliṃ kātuṃ ārabhi.",
  "atk-s0508a1:4665_4": "Tattha mahājano sannipati.",
  "atk-s0508a1:4665_5": "Tasmiṃ samāgame tassa pasādañjananatthaṃ satthā mahājanassa pekkhantasseva ākāse vessavaṇena nimmite",
  "atk-s0508a1:4665_6": "ratanamayakūṭāgāre ratanamayasīhāsane nisīditvā dhammaṃ desesi.",
  "atk-s0508a1:4665_7": "Mahato janakāyassa dhammābhisamayo ahosi.",
  "atk-s0508a1:4665_8": "Taṃ dhammaṃ sutvā paccayarājāpi rajjaṃ pahāya purimahetusañcodito pabbaji.",
  "atk-s0508a1:4665_9": "So yathā kassapassa bhagavato kāle paṭiññaṃ akāsi,",
  "atk-s0508a1:4665_10": "evaṃ paṭiññaṃ katvā vihāraṃ pavisitvā vipassanaṃ vaḍḍhento ñāṇassa paripākaṃ gatattā tāvadeva arahattaṃ pāpuṇi.",
  "atk-s0508a1:4665_11": "Tena vuttaṃ apadāne –",
  "atk-s0508a1:4666_0": "“Vinatānadiyā tīre, vihāsi purisuttamo;",
  "atk-s0508a1:4667_0": "Addasaṃ virajaṃ buddhaṃ, ekaggaṃ susamāhitaṃ.",
  "atk-s0508a1:4668_0": "“Tasmiṃ pasannamānaso, kilesamaladhovane;",
  "atk-s0508a1:4669_0": "Udumbaraphalaṃ gayha, buddhaseṭṭhassadāsahaṃ.",
  "atk-s0508a1:4670_0": "“Ekanavutito kappe, yaṃ phalamadadiṃ tadā;",
  "atk-s0508a1:4671_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4672_0": "“Imamhi bhaddake kappe, saṃviggamānamānaso;",
  "atk-s0508a1:4673_0": "Kassapassa bhagavato, sāsane pabbajiṃ ahaṃ.",
  "atk-s0508a1:4674_0": "“Tathā pabbajito santo, bhāvanaṃ anuyuñjisaṃ;",
  "atk-s0508a1:4675_0": "Na vihārā nikkhamissaṃ, iti katvāna mānasaṃ.",
  "atk-s0508a1:4676_0": "“Uttamatthaṃ asampatto, na ca pattomhi tāvade;",
  "atk-s0508a1:4677_0": "Idāni pana ñāṇassa, paripākena nibbuto;",
  "atk-s0508a1:4678_0": "Pattomhi acalaṃ ṭhānaṃ, phusitvā accutaṃ padaṃ.",
  "atk-s0508a1:4679_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4680_0": "Arahattaṃ pana patvā attano paṭipattikittanamukhena aññaṃ byākaronto –",
  "atk-s0508a1:4681_0": "222.",
  "atk-s0508a1:4682_0": "“Pañcāhāhaṃ pabbajito, sekho appattamānaso;",
  "atk-s0508a1:4683_0": "Vihāraṃ me paviṭṭhassa, cetaso paṇidhī ahu.",
  "atk-s0508a1:4684_0": "223.",
  "atk-s0508a1:4685_0": "“Nāsissaṃ na pivissāmi, vihārato na nikkhame;",
  "atk-s0508a1:4686_0": "Napi passaṃ nipātessaṃ, taṇhāsalle anūhate.",
  "atk-s0508a1:4687_0": "224.",
  "atk-s0508a1:4688_0": "“Tassa mevaṃ viharato, passa vīriyaparakkamaṃ;",
  "atk-s0508a1:4689_0": "Tisso vijjā anuppattā, kataṃ buddhassa sāsana”nti. –",
  "atk-s0508a1:4690_0": "Imā tisso gāthā abhāsi.",
  "atk-s0508a1:4691_0": "Tattha pañcāhāhaṃ pabbajitoti pañcāho ahaṃ,",
  "atk-s0508a1:4691_1": "pabbajito hutvā pañcāho,",
  "atk-s0508a1:4691_2": "pabbajitadivasato pañcamo aho niṭṭhitoti attho.",
  "atk-s0508a1:4691_3": "Sekho appattamānasoti adhisīlasikkhādīnaṃ sikkhanato sekho.",
  "atk-s0508a1:4691_4": "Anavasesato mānaṃ siyati samucchindatīti mānaso,",
  "atk-s0508a1:4691_5": "aggamaggo,",
  "atk-s0508a1:4691_6": "taṃnibbattito mānasato āgataṃ mānasaṃ,",
  "atk-s0508a1:4691_7": "arahattaṃ, taṃ,",
  "atk-s0508a1:4691_8": "so vā appatto etenāti appattamānaso.",
  "atk-s0508a1:4691_9": "Vihāraṃ me paviṭṭhassa,",
  "atk-s0508a1:4691_10": "cetaso paṇidhī ahūti evaṃ sekhassa me vasanakavihāraṃ ovarakaṃ paviṭṭhassa sato evarūpo idāni vuccamānākāro cetopaṇidhi ahosi,",
  "atk-s0508a1:4691_11": "evaṃ mayā cittaṃ paṇihitanti attho.",
  "atk-s0508a1:4692_0": "Nāsissantiādinā cittapaṇidhiṃ dasseti.",
  "atk-s0508a1:4692_1": "Tattha nāsissanti yaṃkiñci bhojanaṃ na bhuñjissaṃ na bhuñjissāmi taṇhāsalle mama hadayagate anūhate anuddhateti evaṃ sabbapadesu yojetabbaṃ.",
  "atk-s0508a1:4692_2": "Na pivissāmīti yaṃkiñci pātabbaṃ na pivissāmi.",
  "atk-s0508a1:4692_3": "Vihārato na nikkhameti imasmā idāni mayā nisinnagabbhato na nikkhameyyaṃ.",
  "atk-s0508a1:4692_4": "Napi passaṃ nipātessanti mama sarīrassa dvīsu passesu ekampi passaṃ kāyakilamathavinodanatthaṃ na nipātessaṃ,",
  "atk-s0508a1:4692_5": "ekapassenapi na nipajjissāmīti attho.",
  "atk-s0508a1:4693_0": "Tassa mevaṃ viharatoti tassa me evaṃ cittaṃ paṇidhāya daḷhavīriyādhiṭṭhānaṃ katvā vipassanānuyogavasena viharato.",
  "atk-s0508a1:4693_1": "Passa vīriyaparakkamanti vidhinā īrayitabbato “vīriyaṃ” paraṃ ṭhānaṃ akkamanato “parakkamo”ti ca laddhanāmaṃ ussoḷhībhūtaṃ vāyāmaṃ passa jānāhi.",
  "atk-s0508a1:4693_2": "Yassa panānubhāvena mayā tisso vijjā anuppattā,",
  "atk-s0508a1:4693_3": "kataṃ buddhassa sāsananti vuttatthameva.",
  "atk-s0508a1:4694_0": "Paccayattheragāthāvaṇṇanā niṭṭhitā.",
  "atk-s0508a1:4695_0": "3. Bākulattheragāthāvaṇṇanā",
  "atk-s0508a1:4696_0": "Yo pubbe karaṇīyānīti āyasmato bākulattherassa gāthā.",
  "atk-s0508a1:4696_1": "Kā uppatti?",
  "atk-s0508a1:4696_2": "Ayampi kira atīte ito kappasatasahassādhikassa asaṅkhyeyyassa matthake anomadassissa bhagavato uppattito",
  "atk-s0508a1:4696_3": "puretarameva brāhmaṇakule nibbattitvā vayappatto tayo vede uggahetvā tattha sāraṃ apassanto “samparāyikatthaṃ",
  "atk-s0508a1:4696_4": "gavesissāmī”ti isipabbajjaṃ pabbajitvā pabbatapāde viharanto pañcābhiññāaṭṭhasamāpattilābhī hutvā viharanto",
  "atk-s0508a1:4696_5": "buddhuppādaṃ sutvā satthu santikaṃ gantvā dhammaṃ sutvā saraṇesu patiṭṭhito satthu udarābādhe uppanne",
  "atk-s0508a1:4696_6": "araññato bhesajjāni āharitvā taṃ vūpasametvā tattha puññaṃ ārogyatthāya pariṇāmetvā tato cuto brahmaloke",
  "atk-s0508a1:4696_7": "nibbattitvā ekaṃ asaṅkhyeyyaṃ devamanussesu saṃsaranto padumuttarabuddhakāle haṃsavatīnagare kulagehe",
  "atk-s0508a1:4696_8": "nibbatto satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ disvā sayaṃ taṃ ṭhānantaraṃ ākaṅkhanto",
  "atk-s0508a1:4696_9": "paṇidhānaṃ katvā yāvajīvaṃ kusalaṃ upacinitvā sugatīsuyeva saṃsaranto vipassissa bhagavato nibbattito",
  "atk-s0508a1:4696_10": "puretarameva bandhumatīnagare brāhmaṇakule nibbatto purimanayeneva isipabbajjaṃ pabbajitvā jhānābhiññālābhī",
  "atk-s0508a1:4696_11": "hutvā pabbatapāde vasanto buddhuppādaṃ sutvā satthu santikaṃ gantvā dhammaṃ sutvā saraṇesu patiṭṭhito",
  "atk-s0508a1:4696_12": "bhikkhūnaṃ tiṇapupphakaroge uppanne taṃ vūpasametvā tattha yāvatāyukaṃ ṭhatvā tato cuto brahmaloke nibbattitvā",
  "atk-s0508a1:4696_13": "ekanavutikappe devamanussesu saṃsaranto kassapassa bhagavato kāle bārāṇasiyaṃ kulagehe nibbattitvā gharāvāsaṃ",
  "atk-s0508a1:4696_14": "vasanto ekaṃ jiṇṇaṃ vinassamānaṃ mahāvihāraṃ disvā tattha uposathāgārādikaṃ sabbaṃ āvasathaṃ kāretvā",
  "atk-s0508a1:4696_15": "tattha bhikkhusaṅghassa sabbaṃ bhesajjaṃ paṭiyādetvā yāvajīvaṃ kusalaṃ katvā ekaṃ buddhantaraṃ devamanussesu",
  "atk-s0508a1:4696_16": "saṃsaranto amhākaṃ bhagavato uppattito puretarameva kosambiyaṃ seṭṭhigehe nibbatti.",
  "atk-s0508a1:4696_17": "So arogabhāvāya mahāyamunāya nhāpiyamāno dhātiyā hatthato macchena gilito macche kevaṭṭahatthagate bārāṇasiseṭṭhibhariyāya",
  "atk-s0508a1:4696_18": "vikkiṇitvā gahite phāliyamānepi puññabalena arogoyeva hutvā tāya puttoti gahetvā posiyamāno taṃ pavattiṃ",
  "atk-s0508a1:4696_19": "sutvā janakehi mātāpitūhi “ayaṃ amhākaṃ putto,",
  "atk-s0508a1:4696_20": "detha no putta”nti anuyoge kate raññā “ubhayesampi sādhāraṇo hotū”ti dvinnaṃ kulānaṃ dāyādabhāvena vinicchayaṃ",
  "atk-s0508a1:4696_21": "katvā ṭhapitattā bākuloti laddhanāmo vayappatto hutvā mahatiṃ sampattiṃ anubhavanto āsītiko hutvā satthu",
  "atk-s0508a1:4696_22": "santike dhammaṃ sutvā paṭiladdhasaddho pabbajitvā sattāhameva puthujjano ahosi,",
  "atk-s0508a1:4696_23": "aṭṭhame aruṇe saha paṭisambhidāhi arahattaṃ pāpuṇi.",
  "atk-s0508a1:4696_24": "Tena vuttaṃ apadāne –",
  "atk-s0508a1:4697_0": "“Himavantassāvidūre, sobhito nāma pabbato;",
  "atk-s0508a1:4698_0": "Assamo sukato mayhaṃ, sakasissehi māpito.",
  "atk-s0508a1:4699_0": "“Maṇḍapā ca bahū tattha, pupphitā sindhuvārakā;",
  "atk-s0508a1:4700_0": "Kapitthā ca bahū tattha, pupphitā jīvajīvakā.",
  "atk-s0508a1:4701_0": "“Nigguṇḍiyo bahū tattha, badarāmalakāni ca;",
  "atk-s0508a1:4702_0": "Phārusakā alābū ca, puṇḍarīkā ca pupphitā.",
  "atk-s0508a1:4703_0": "“Āḷakā beluvā tattha, kadalī mātuluṅgakā;",
  "atk-s0508a1:4704_0": "Mahānāmā bahū tattha, ajjunā ca piyaṅgukā.",
  "atk-s0508a1:4705_0": "“Kosambā saḷalā nimbā, nigrodhā ca kapitthanā;",
  "atk-s0508a1:4706_0": "Ediso assamo mayhaṃ, sasissohaṃ tahiṃ vasiṃ.",
  "atk-s0508a1:4707_0": "“Anomadassī bhagavā, sayambhū lokanāyako;",
  "atk-s0508a1:4708_0": "Gavesaṃ paṭisallānaṃ, mamassamamupāgami.",
  "atk-s0508a1:4709_0": "“Upetamhi mahāvīre, anomadassimahāyase;",
  "atk-s0508a1:4710_0": "Khaṇena lokanāthassa, vātābādho samuṭṭhahi.",
  "atk-s0508a1:4711_0": "“Vicaranto araññamhi, addasaṃ lokanāyakaṃ;",
  "atk-s0508a1:4712_0": "Upagantvāna sambuddhaṃ, cakkhumantaṃ mahāyasaṃ.",
  "atk-s0508a1:4713_0": "“Iriyañcāpi disvāna, upalakkhesahaṃ tadā;",
  "atk-s0508a1:4714_0": "Asaṃsayañhi buddhassa, byādhi no udapajjatha.",
  "atk-s0508a1:4715_0": "“Khippaṃ assamamāgañchiṃ, mama sissāna santike;",
  "atk-s0508a1:4716_0": "Bhesajjaṃ kattukāmohaṃ, sisse āmantayiṃ tadā.",
  "atk-s0508a1:4717_0": "“Paṭissuṇitvāna me vākyaṃ, sissā sabbe sagāravā;",
  "atk-s0508a1:4718_0": "Ekajjhaṃ sannipatiṃsu, satthugāravatā mama.",
  "atk-s0508a1:4719_0": "“Khippaṃ pabbatamāruyha, sabbosadhamahāsahaṃ;",
  "atk-s0508a1:4720_0": "Pānīyayogaṃ katvāna, buddhaseṭṭhassadāsahaṃ.",
  "atk-s0508a1:4721_0": "“Paribhutte mahāvīre, sabbaññulokanāyake;",
  "atk-s0508a1:4722_0": "Khippaṃ vāto vūpasami, sugatassa mahesino.",
  "atk-s0508a1:4723_0": "“Passaddhaṃ darathaṃ disvā, anomadassī mahāyaso;",
  "atk-s0508a1:4724_0": "Sakāsane nisīditvā, imā gāthā abhāsatha.",
  "atk-s0508a1:4725_0": "“Yo me pādāsi bhesajjaṃ, byādhiñca samayī mama;",
  "atk-s0508a1:4726_0": "Tamahaṃ kittayissāmi, suṇātha mama bhāsato.",
  "atk-s0508a1:4727_0": "“Kappasatasahassāni, devaloke ramissati;",
  "atk-s0508a1:4728_0": "Vādite tūriye tattha, modissati sadā ayaṃ.",
  "atk-s0508a1:4729_0": "“Manussalokamāgantvā, sukkamūlena codito;",
  "atk-s0508a1:4730_0": "Sahassakkhattuṃ rājā ca, cakkavattī bhavissati.",
  "atk-s0508a1:4731_0": "“Pañcapaññāsakappamhi, anomo nāma khattiyo;",
  "atk-s0508a1:4732_0": "Cāturanto vijitāvī, jambumaṇḍassa issaro.",
  "atk-s0508a1:4733_0": "“Sattaratanasampanno, cakkavattī mahabbalo;",
  "atk-s0508a1:4734_0": "Tāvatiṃsepi khobhetvā, issaraṃ kārayissati.",
  "atk-s0508a1:4735_0": "“Devabhūto manusso vā, appābādho bhavissati;",
  "atk-s0508a1:4736_0": "Pariggahaṃ vivajjetvā, byādhiṃ loke tarissati.",
  "atk-s0508a1:4737_0": "“Aparimeyye ito kappe, okkākakulasambhavo;",
  "atk-s0508a1:4738_0": "Gotamo nāma gottena, satthā loke bhavissati.",
  "atk-s0508a1:4739_0": "“Tassa dhammesu dāyādo, oraso dhammanimmito;",
  "atk-s0508a1:4740_0": "Sabbāsave pariññāya, nibbāyissatināsavo.",
  "atk-s0508a1:4741_0": "“Kilese jhāpayitvāna, taṇhāsotaṃ tarissati;",
  "atk-s0508a1:4742_0": "Bākulo nāma nāmena, hessati satthu sāvako.",
  "atk-s0508a1:4743_0": "“Idaṃ sabbaṃ abhiññāya, gotamo sakyapuṅgavo;",
  "atk-s0508a1:4744_0": "Bhikkhusaṅghe nisīditvā, etadagge ṭhapessati.",
  "atk-s0508a1:4745_0": "“Anomadassī bhagavā, sayambhū lokanāyako;",
  "atk-s0508a1:4746_0": "Vivekānuvilokento, mamassamamupāgami.",
  "atk-s0508a1:4747_0": "“Upāgataṃ mahāvīraṃ, sabbaññuṃ lokanāyakaṃ;",
  "atk-s0508a1:4748_0": "Sabbosadhena tappesiṃ, pasanno sehi pāṇibhi.",
  "atk-s0508a1:4749_0": "“Tassa me sukataṃ kammaṃ, sukhette bījasampadā;",
  "atk-s0508a1:4750_0": "Khepetuṃ neva sakkomi, tadā hi sukataṃ mama.",
  "atk-s0508a1:4751_0": "“Lābhā mama suladdhaṃ me, yohaṃ addakkhi nāyakaṃ;",
  "atk-s0508a1:4752_0": "Tena kammāvasesena, pattomhi acalaṃ padaṃ.",
  "atk-s0508a1:4753_0": "“Sabbametaṃ abhiññāya, gotamo sakyapuṅgavo;",
  "atk-s0508a1:4754_0": "Bhikkhusaṅghe nisīditvā, etadagge ṭhapesi maṃ.",
  "atk-s0508a1:4755_0": "“Aparimeyye ito kappe, yaṃ kammamakariṃ tadā;",
  "atk-s0508a1:4756_0": "Duggatiṃ nābhijānāmi, bhesajjassa idaṃ phalaṃ.",
  "atk-s0508a1:4757_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4758_0": "Arahattaṃ pana patvā ekadivasaṃ satthārā attano sāvake paṭipāṭiyā ṭhānantare ṭhapentena appābādhānaṃ",
  "atk-s0508a1:4758_1": "aggaṭṭhāne ṭhapito so parinibbānasamaye saṅghamajjhe bhikkhūnaṃ ovādamukhena aññaṃ byākaronto –",
  "atk-s0508a1:4759_0": "225.",
  "atk-s0508a1:4760_0": "“Yo pubbe karaṇīyāni, pacchā so kātumicchati;",
  "atk-s0508a1:4761_0": "Sukhā so dhaṃsate ṭhānā, pacchā ca manutappati.",
  "atk-s0508a1:4762_0": "226.",
  "atk-s0508a1:4763_0": "“Yañhi kayirā tañhi vade, yaṃ na kayirā na taṃ vade;",
  "atk-s0508a1:4764_0": "Akarontaṃ bhāsamānaṃ, parijānanti paṇḍitā.",
  "atk-s0508a1:4765_0": "227.",
  "atk-s0508a1:4766_0": "“Susukhaṃ vata nibbānaṃ, sammāsambuddhadesitaṃ;",
  "atk-s0508a1:4767_0": "Asokaṃ virajaṃ khemaṃ, yattha dukkhaṃ nirujjhatī”ti. – gāthāttayamabhāsi;",
  "atk-s0508a1:4768_0": "Tattha yo pubbe karaṇīyāni,",
  "atk-s0508a1:4768_1": "pacchā so kātumicchatīti yo puggalo pubbe puretaraṃ jarārogādīhi anabhibhūtakāleyeva kātabbāni attano",
  "atk-s0508a1:4768_2": "hitasukhāvahāni kammāni pamādavasena akatvā pacchā so kātabbakālaṃ atikkamitvā kātuṃ icchati.",
  "atk-s0508a1:4768_3": "Soti ca nipātamattaṃ.",
  "atk-s0508a1:4768_4": "Tadā pana jarārogādīhi abhibhūtattā kātuṃ na sakkoti,",
  "atk-s0508a1:4768_5": "asakkonto ca sukhā so dhaṃsate ṭhānā,",
  "atk-s0508a1:4768_6": "pacchā ca manutappatīti so puggalo sukhā ṭhānā saggato nibbānato ca tadupāyassa anuppāditattā parihāyanto",
  "atk-s0508a1:4768_7": "“akataṃ me kalyāṇa”ntiādinā pacchā ca anutappati vippaṭisāraṃ āpajjati. Ma-",
  "atk-s0508a1:4768_8": "kāro padasandhikaro.",
  "atk-s0508a1:4768_9": "Ahaṃ pana karaṇīyaṃ katvā eva tumhe evaṃ vadāmīti dassento “yañhi kayirā”ti dutiyaṃ gāthamāha.",
  "atk-s0508a1:4769_0": "Tattha parijānantīti “ettako aya”nti paricchijja jānanti na bahuṃ maññantīti attho.",
  "atk-s0508a1:4769_1": "Sammāpaṭipattivasena hi yathāvādī tathākārī eva sobhati,",
  "atk-s0508a1:4769_2": "na tato aññathā.",
  "atk-s0508a1:4769_3": "Karaṇīyapariyāyena sādhāraṇato vuttamatthaṃ idāni sarūpato dassetuṃ “susukhaṃ vatā”tiādinā tatiyaṃ gāthamāha.",
  "atk-s0508a1:4769_4": "Tassattho –",
  "atk-s0508a1:4769_5": "sammā sāmaṃ sabbadhammānaṃ buddhattā sammāsambuddhena bhagavatā desitaṃ sabbaso sokahetūnaṃ abhāvato",
  "atk-s0508a1:4769_6": "asokaṃ vigatarāgādirajattā virajaṃ catūhi yogehi anupaddutattā khemaṃ nibbānaṃ suṭṭhu sukhaṃ vata, kasmā?",
  "atk-s0508a1:4769_7": "Yattha yasmiṃ nibbāne sakalaṃ vaṭṭadukkhaṃ nirujjhati accantameva vūpasamatīti.",
  "atk-s0508a1:4770_0": "Bākulattheragāthāvaṇṇanā niṭṭhitā.",
  "atk-s0508a1:4771_0": "4. Dhaniyattheragāthāvaṇṇanā",
  "atk-s0508a1:4772_0": "Sukhañce jīvituṃ iccheti āyasmato dhaniyattherassa gāthā.",
  "atk-s0508a1:4772_1": "Kā uppatti?",
  "atk-s0508a1:4772_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:4772_3": "nibbattitvā viññutaṃ patto ekadivasaṃ satthāraṃ disvā pasannamānaso naḷamālāya pūjaṃ akāsi.",
  "atk-s0508a1:4772_4": "So tena puññakammena devamanussesu saṃsaranto imasmiṃ buddhuppāde rājagahe kumbhakārakule nibbattitvā",
  "atk-s0508a1:4772_5": "dhaniyoti laddhanāmo vayappatto kumbhakārakammena jīvati.",
  "atk-s0508a1:4772_6": "Tena ca samayena satthā dhaniyassa kumbhakārassa sālāyaṃ nisīditvā pukkusātissa kulaputtassa chadhātuvibhaṅgasuttaṃ desesi.",
  "atk-s0508a1:4772_7": "So taṃ sutvā katakicco ahosi.",
  "atk-s0508a1:4772_8": "Dhaniyo tassa parinibbutabhāvaṃ sutvā “niyyānikaṃ vata buddhasāsanaṃ,",
  "atk-s0508a1:4772_9": "yattha ekarattiparicayenāpi vaṭṭadukkhato muñcituṃ sakkā”ti paṭiladdhasaddho pabbajitvā kuṭimaṇḍanānuyutto",
  "atk-s0508a1:4772_10": "viharanto kuṭikaraṇaṃ paṭicca bhagavatā garahito saṅghike senāsane vasanto vipassanaṃ vaḍḍhetvā arahattaṃ pāpuṇi.",
  "atk-s0508a1:4772_11": "Tena vuttaṃ apadāne –",
  "atk-s0508a1:4773_0": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:4774_0": "Vipinaggena gacchantaṃ, addasaṃ lokanāyakaṃ.",
  "atk-s0508a1:4775_0": "“Naḷamālaṃ gahetvāna, nikkhamanto ca tāvade;",
  "atk-s0508a1:4776_0": "Tatthaddasāsiṃ sambuddhaṃ, oghatiṇṇamanāsavaṃ.",
  "atk-s0508a1:4777_0": "“Pasannacitto sumano, naḷamālamapūjayiṃ;",
  "atk-s0508a1:4778_0": "Dakkhiṇeyyaṃ mahāvīraṃ, sabbalokānukampakaṃ.",
  "atk-s0508a1:4779_0": "“Ekatiṃse ito kappe, yaṃ mālamabhiropayiṃ;",
  "atk-s0508a1:4780_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4781_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4782_0": "Arahattaṃ pana patvā ye bhikkhū dhutaṅgasamādhānena attānaṃ ukkaṃsetvā saṅghabhattādiṃ sādiyante aññe bhikkhū avajānanti,",
  "atk-s0508a1:4782_1": "tesaṃ ovādadānamukhena aññaṃ byākaronto –",
  "atk-s0508a1:4783_0": "228.",
  "atk-s0508a1:4784_0": "“Sukhañce jīvituṃ icche, sāmaññasmiṃ apekkhavā;",
  "atk-s0508a1:4785_0": "Saṅghikaṃ nātimaññeyya, cīvaraṃ pānabhojanaṃ.",
  "atk-s0508a1:4786_0": "229.",
  "atk-s0508a1:4787_0": "Sukhañce jīvituṃ icche, sāmaññasmiṃ apekkhavā;",
  "atk-s0508a1:4788_0": "Ahi mūsikasobbhaṃva, sevetha sayanāsanaṃ.",
  "atk-s0508a1:4789_0": "230.",
  "atk-s0508a1:4790_0": "Sukhañce jīvituṃ icche, sāmaññasmiṃ apekkhavā;",
  "atk-s0508a1:4791_0": "Itarītarena tusseyya, ekadhammañca bhāvaye”ti. – tisso gāthā abhāsi;",
  "atk-s0508a1:4792_0": "Tattha sukhañce jīvituṃ icche,",
  "atk-s0508a1:4792_1": "sāmaññasmiṃ apekkhavāti sāmaññasmiṃ samaṇabhāve apekkhavā sikkhāya tibbagāravo hutvā sukhaṃ jīvituṃ iccheyya ce,",
  "atk-s0508a1:4792_2": "anesanaṃ pahāya sāmaññasukhena sace jīvitukāmoti attho.",
  "atk-s0508a1:4792_3": "Saṅghikaṃ nātimaññeyya,",
  "atk-s0508a1:4792_4": "cīvaraṃ pānabhojananti saṅghato ābhataṃ cīvaraṃ āhāraṃ na avamaññeyya,",
  "atk-s0508a1:4792_5": "saṅghassa uppajjanakalābho nāma parisuddhuppādo hotīti taṃ paribhuñjantassa ājīvapārisuddhisambhavena sāmaññasukhaṃ hatthagatamevāti adhippāyo.",
  "atk-s0508a1:4792_6": "Ahi mūsikasobbhaṃvāti ahi viya mūsikāya khatabilaṃ sevetha seveyya senāsanaṃ.",
  "atk-s0508a1:4792_7": "Yathā nāma sappo sayamattano āsayaṃ akatvā mūsikāya aññena vā kate āsaye vasitvā yena kāmaṃ pakkamati,",
  "atk-s0508a1:4792_8": "evamevaṃ bhikkhu sayaṃ senāsanakaraṇā saṃkilesaṃ anāpajjitvā yattha katthaci vasitvā pakkameyyāti attho.",
  "atk-s0508a1:4793_0": "Idāni vutte avutte ca paccaye yathālābhasantoseneva sāmaññasukhaṃ hoti,",
  "atk-s0508a1:4793_1": "na aññathāti dassento āha “itarītarena tusseyyā”ti,",
  "atk-s0508a1:4793_2": "yena kenaci hīnena vā paṇītena vā yathāladdhena paccayena santosaṃ āpajjeyyāti attho.",
  "atk-s0508a1:4793_3": "Ekadhammanti appamādabhāvaṃ,",
  "atk-s0508a1:4793_4": "tañhi anuyuñjantassa anavajjaṃ sabbaṃ lokiyasukhaṃ lokuttarasukhañca hatthagatameva hoti.",
  "atk-s0508a1:4793_5": "Tenāha bhagavā –",
  "atk-s0508a1:4793_6": "“appamatto hi jhāyanto,",
  "atk-s0508a1:4793_7": "pappoti vipulaṃ sukha”nti.",
  "atk-s0508a1:4794_0": "Dhaniyattheragāthāvaṇṇanā niṭṭhitā.",
  "atk-s0508a1:4795_0": "5. Mātaṅgaputtattheragāthāvaṇṇanā",
  "atk-s0508a1:4796_0": "Atisītanti āyasmato mātaṅgaputtattherassa gāthā.",
  "atk-s0508a1:4796_1": "Kā uppatti?",
  "atk-s0508a1:4796_2": "Ayaṃ kira padumuttarassa bhagavato kāle himavantasamīpe mahato jātassarassa heṭṭhā mahati nāgabhavane",
  "atk-s0508a1:4796_3": "mahānubhāvo nāgarājā hutvā nibbatto ekadivasaṃ nāgabhavanato nikkhamitvā vicaranto satthāraṃ ākāsena",
  "atk-s0508a1:4796_4": "gacchantaṃ disvā pasannamānaso attano sīsamaṇinā pūjaṃ akāsi.",
  "atk-s0508a1:4796_5": "So tena puññakammena devamanussesu saṃsaranto imasmiṃ buddhuppāde kosalaraṭṭhe mātaṅgassa nāma kuṭumbikassa",
  "atk-s0508a1:4796_6": "putto hutvā nibbatto mātaṅgaputtotveva paññāyittha.",
  "atk-s0508a1:4796_7": "So viññutaṃ patto alasajātiko hutvā kiñci kammaṃ akaronto ñātakehi aññehi ca garahito “sukhajīvino ime",
  "atk-s0508a1:4796_8": "samaṇā sakyaputtiyā”ti sukhajīvitaṃ ākaṅkhanto bhikkhūhi kataparicayo hutvā satthāraṃ upasaṅkamitvā dhammaṃ",
  "atk-s0508a1:4796_9": "sutvā paṭiladdhasaddho pabbajitvā aññe bhikkhū iddhimante disvā iddhibalaṃ patthetvā satthu santike kammaṭṭhānaṃ",
  "atk-s0508a1:4796_10": "gahetvā bhāvanaṃ anuyuñjanto chaḷabhiñño ahosi.",
  "atk-s0508a1:4796_11": "Tena vuttaṃ apadāne –",
  "atk-s0508a1:4797_0": "“Padumuttaro nāma jino, sabbadhammāna pāragū;",
  "atk-s0508a1:4798_0": "Vivekakāmo sambuddho, gacchate anilañjase.",
  "atk-s0508a1:4799_0": "“Avidūre himavantassa, mahājātassaro ahu;",
  "atk-s0508a1:4800_0": "Tattha me bhavanaṃ āsi, puññakammena saṃyutaṃ.",
  "atk-s0508a1:4801_0": "“Bhavanā abhinikkhamma, addasaṃ lokanāyakaṃ;",
  "atk-s0508a1:4802_0": "Indīvaraṃva jalitaṃ, ādittaṃva hutāsanaṃ.",
  "atk-s0508a1:4803_0": "“Vicinaṃ naddasaṃ pupphaṃ, pūjayissanti nāyakaṃ;",
  "atk-s0508a1:4804_0": "Sakaṃ cittaṃ pasādetvā, avandiṃ satthuno ahaṃ.",
  "atk-s0508a1:4805_0": "“Mama sīse maṇiṃ gayha, pūjayiṃ lokanāyakaṃ;",
  "atk-s0508a1:4806_0": "Imāya maṇipūjāya, vipāko hotu bhaddako.",
  "atk-s0508a1:4807_0": "“Padumuttaro lokavidū, āhutīnaṃ paṭiggaho;",
  "atk-s0508a1:4808_0": "Antalikkhe ṭhito satthā, imaṃ gāthaṃ abhāsatha.",
  "atk-s0508a1:4809_0": "“So te ijjhatu saṅkappo, labhassu vipulaṃ sukhaṃ;",
  "atk-s0508a1:4810_0": "Imāya maṇipūjāya, anubhohi mahāyasaṃ.",
  "atk-s0508a1:4811_0": "“Idaṃ vatvāna bhagavā, jalajuttamanāmako;",
  "atk-s0508a1:4812_0": "Agamāsi buddhaseṭṭho, yattha cittaṃ paṇīhitaṃ.",
  "atk-s0508a1:4813_0": "“Saṭṭhikappāni devindo, devarajjamakārayiṃ;",
  "atk-s0508a1:4814_0": "Anekasatakkhattuñca, cakkavattī ahosahaṃ.",
  "atk-s0508a1:4815_0": "“Pubbakammaṃ sarantassa, devabhūtassa me sato;",
  "atk-s0508a1:4816_0": "Maṇi nibbattate mayhaṃ, ālokakaraṇo mamaṃ.",
  "atk-s0508a1:4817_0": "“Chaḷasītisahassāni, nāriyo me pariggahā;",
  "atk-s0508a1:4818_0": "Vicittavatthābharaṇā, āmukkamaṇikuṇḍalā.",
  "atk-s0508a1:4819_0": "“Aḷārapamhā hasulā, susaññā tanumajjhimā;",
  "atk-s0508a1:4820_0": "Parivārenti maṃ niccaṃ, maṇipūjāyidaṃ phalaṃ.",
  "atk-s0508a1:4821_0": "“Soṇṇamayā maṇimayā, lohitaṅkamayā tathā;",
  "atk-s0508a1:4822_0": "Bhaṇḍā me sukatā honti, yadicchasi piḷandhanā.",
  "atk-s0508a1:4823_0": "“Kūṭāgārā gahā rammā, sayanañca mahārahaṃ;",
  "atk-s0508a1:4824_0": "Mama saṅkappamaññāya, nibbattanti yadicchakaṃ.",
  "atk-s0508a1:4825_0": "“Lābhā tesaṃ suladdhañca, ye labhanti upassutiṃ;",
  "atk-s0508a1:4826_0": "Puññakkhettaṃ manussānaṃ, osadhaṃ sabbapāṇinaṃ.",
  "atk-s0508a1:4827_0": "“Mayhampi sukataṃ kammaṃ, yohaṃ adakkhi nāyakaṃ;",
  "atk-s0508a1:4828_0": "Vinipātā pamuttomhi, pattomhi acalaṃ padaṃ.",
  "atk-s0508a1:4829_0": "“Yaṃ yaṃ yonūpapajjāmi, devattaṃ atha mānusaṃ;",
  "atk-s0508a1:4830_0": "Divasañceva rattiñca, āloko hoti me sadā.",
  "atk-s0508a1:4831_0": "“Tāyeva maṇipūjāya, anubhotvāna sampadā;",
  "atk-s0508a1:4832_0": "Ñāṇāloko mayā diṭṭho, pattomhi acalaṃ padaṃ.",
  "atk-s0508a1:4833_0": "“Satasahassito kappe, yaṃ maṇiṃ abhipūjayiṃ;",
  "atk-s0508a1:4834_0": "Duggatiṃ nābhijānāmi, maṇipūjāyidaṃ phalaṃ.",
  "atk-s0508a1:4835_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4836_0": "Chaḷabhiñño pana hutvā puggalādhiṭṭhānavasena kosajjaṃ garahanto attano ca vīriyārambhaṃ kittento –",
  "atk-s0508a1:4837_0": "231.",
  "atk-s0508a1:4838_0": "“Atisītaṃ atiuṇhaṃ, atisāyamidaṃ ahu;",
  "atk-s0508a1:4839_0": "Iti vissaṭṭhakammante, khaṇā accenti māṇave.",
  "atk-s0508a1:4840_0": "232.",
  "atk-s0508a1:4841_0": "“Yo ca sītañca uṇhañca, tiṇā bhiyyo na maññati;",
  "atk-s0508a1:4842_0": "Karaṃ purisakiccāni, so sukhā na vihāyati.",
  "atk-s0508a1:4843_0": "233.",
  "atk-s0508a1:4844_0": "“Dabbaṃ kusaṃ poṭakilaṃ, usīraṃ muñjapabbajaṃ;",
  "atk-s0508a1:4845_0": "Urasā panudissāmi, vivekamanubrūhaya”nti. – gāthāttayamāha;",
  "atk-s0508a1:4846_0": "Tattha atisītanti himapātavaddalādinā ativiya sītaṃ,",
  "atk-s0508a1:4846_1": "idaṃ ahūti ānetvā sambandho.",
  "atk-s0508a1:4846_2": "Atiuṇhanti dhammaparitāpādinā ativiya uṇhaṃ,",
  "atk-s0508a1:4846_3": "ubhayenapi utuvasena kosajjavatthumāha.",
  "atk-s0508a1:4846_4": "Atisāyanti divasassa pariṇatiyā atisāyaṃ,",
  "atk-s0508a1:4846_5": "sāyaggahaṇeneva cettha pātopi saṅgayhati,",
  "atk-s0508a1:4846_6": "tadubhayena kālavasena kosajjavatthumāha.",
  "atk-s0508a1:4846_7": "Itīti iminā pakārena.",
  "atk-s0508a1:4846_8": "Etena “idha,",
  "atk-s0508a1:4846_9": "bhikkhave,",
  "atk-s0508a1:4846_10": "bhikkhunā kammaṃ kattabbaṃ hotī”tiādinā vuttaṃ kosajjavatthuṃ saṅgaṇhāti.",
  "atk-s0508a1:4846_11": "Vissaṭṭhakammanteti pariccattayogakammante.",
  "atk-s0508a1:4846_12": "Khaṇāti buddhuppādādayo brahmacariyavāsassa okāsā.",
  "atk-s0508a1:4846_13": "Accentīti atikkamanti.",
  "atk-s0508a1:4846_14": "Māṇaveti satte.",
  "atk-s0508a1:4846_15": "Tiṇā bhiyyo na maññatīti tiṇato upari na maññati,",
  "atk-s0508a1:4846_16": "tiṇaṃ viya maññati,",
  "atk-s0508a1:4846_17": "sītuṇhāni abhibhavitvā attanā kattabbaṃ karoti.",
  "atk-s0508a1:4846_18": "Karanti karonto.",
  "atk-s0508a1:4846_19": "Purisakiccānīti vīrapurisena kattabbāni attahitaparahitāni.",
  "atk-s0508a1:4846_20": "Sukhāti sukhato,",
  "atk-s0508a1:4846_21": "nibbānasukhatoti adhippāyo.",
  "atk-s0508a1:4846_22": "Tatiyagāthāya attho heṭṭhā vuttoyeva.",
  "atk-s0508a1:4847_0": "Mātaṅgaputtattheragāthāvaṇṇanā niṭṭhitā.",
  "atk-s0508a1:4848_0": "6. Khujjasobhitattheragāthāvaṇṇanā",
  "atk-s0508a1:4849_0": "Ye cittakathī bahussutāti āyasmato khujjasobhitattherassa gāthā.",
  "atk-s0508a1:4849_1": "Kā uppatti?",
  "atk-s0508a1:4849_2": "Ayaṃ kira padumuttarassa bhagavato kāle kulagehe nibbattitvā viññutaṃ patto ekadivasaṃ bhagavantaṃ mahatā",
  "atk-s0508a1:4849_3": "bhikkhusaṅghena saddhiṃ gacchantaṃ disvā pasannamānaso dasahi gāthāhi abhitthavi.",
  "atk-s0508a1:4849_4": "So tena puññakammena devamanussesu saṃsaranto imasmiṃ buddhuppāde pāṭaliputtanagare brāhmaṇakule nibbatti,",
  "atk-s0508a1:4849_5": "“sobhito”tissa nāmaṃ ahosi.",
  "atk-s0508a1:4849_6": "Thokaṃ khujjadhātukatāya pana khujjasobhitotveva paññāyittha.",
  "atk-s0508a1:4849_7": "So vayappatto satthari parinibbute ānandattherassa santike pabbajitvā chaḷabhiñño ahosi.",
  "atk-s0508a1:4849_8": "Tena vuttaṃ apadāne –",
  "atk-s0508a1:4850_0": "“Kakudhaṃ vilasantaṃva, devadevaṃ narāsabhaṃ;",
  "atk-s0508a1:4851_0": "Rathiyaṃ paṭipajjantaṃ, ko disvā na pasīdati.",
  "atk-s0508a1:4852_0": "“Tamandhakāraṃ nāsetvā, santāretvā bahuṃ janaṃ;",
  "atk-s0508a1:4853_0": "Ñāṇālokena jotantaṃ, ko disvā na pasīdati.",
  "atk-s0508a1:4854_0": "“Vasīsatasahassehi, nīyantaṃ lokanāyakaṃ;",
  "atk-s0508a1:4855_0": "Uddharantaṃ bahū satte, ko disvā na pasīdati.",
  "atk-s0508a1:4856_0": "“Āhanantaṃ dhammabheriṃ, maddantaṃ titthiye gaṇe;",
  "atk-s0508a1:4857_0": "Sīhanādaṃ vinadantaṃ, ko disvā na pasīdati.",
  "atk-s0508a1:4858_0": "“Yāvatā brahmalokato, āgantvāna sabrahmakā;",
  "atk-s0508a1:4859_0": "Pucchanti nipuṇe pañhe, ko disvā na pasīdati.",
  "atk-s0508a1:4860_0": "“Yassañjaliṃ karitvāna, āyācanti sadevakā;",
  "atk-s0508a1:4861_0": "Tena puññaṃ anubhonti, ko disvā na pasīdati.",
  "atk-s0508a1:4862_0": "“Sabbe janā samāgantvā, sampavārenti cakkhumaṃ;",
  "atk-s0508a1:4863_0": "Na vikampati ajjhiṭṭho, ko disvā na pasīdati.",
  "atk-s0508a1:4864_0": "“Nagaraṃ pavisato yassa, ravanti bheriyo bahū;",
  "atk-s0508a1:4865_0": "Vinadanti gajā mattā, ko disvā na pasīdati.",
  "atk-s0508a1:4866_0": "“Vīthiyā gacchato yassa, sabbābhā jotate sadā;",
  "atk-s0508a1:4867_0": "Abbhunnatā samā honti, ko disvā na pasīdati.",
  "atk-s0508a1:4868_0": "“Byāharantassa buddhassa, cakkavāḷampi suyyati;",
  "atk-s0508a1:4869_0": "Sabbe satte viññāpeti, ko disvā na pasīdati.",
  "atk-s0508a1:4870_0": "“Satasahassito kappe, yaṃ buddhamabhikittayiṃ;",
  "atk-s0508a1:4871_0": "Duggatiṃ nābhijānāmi, kittanāya idaṃ phalaṃ.",
  "atk-s0508a1:4872_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4873_0": "Chaḷabhiñño pana hutvā paṭhamamahāsaṅgītikāle rājagahe sattapaṇṇiguhāyaṃ sannipatitena saṅghena “āyasmantaṃ",
  "atk-s0508a1:4873_1": "ānandaṃ āmantehī”ti āṇatto pathaviyaṃ nimujjitvā therassa purato uṭṭhahitvā saṅghassa sāsanaṃ ārocetvā",
  "atk-s0508a1:4873_2": "sayaṃ puretaraṃ ākāsena gantvā sattapaṇṇiguhādvāraṃ sampāpuṇi.",
  "atk-s0508a1:4873_3": "Tena ca samayena mārassa mārakāyikānañca paṭisedhanatthaṃ devasaṅghena pesitā aññatarā devatā sattapaṇṇiguhādvāre ṭhitā hoti,",
  "atk-s0508a1:4873_4": "tassā khujjasobhito thero attano āgamanaṃ kathento –",
  "atk-s0508a1:4874_0": "234.",
  "atk-s0508a1:4875_0": "“Ye cittakathī bahussutā, samaṇā pāṭaliputtavāsino;",
  "atk-s0508a1:4876_0": "Tesaññataroyamāyuvā, dvāre tiṭṭhati khujjasobhito”ti. – paṭhamaṃ gāthamāha;",
  "atk-s0508a1:4877_0": "Tattha cittakathīti vicittadhammakathikā,",
  "atk-s0508a1:4877_1": "saṅkhipanaṃ,",
  "atk-s0508a1:4877_2": "vitthāraṇaṃ gambhīrakaraṇaṃ uttānīkaraṇaṃ kaṅkhāvinodanaṃ dhammapatiṭṭhāpananti evamādīhi nānānayehi",
  "atk-s0508a1:4877_3": "paresaṃ ajjhāsayānurūpaṃ dhammassa kathanasīlāti attho.",
  "atk-s0508a1:4877_4": "Bahussutāti pariyattipaṭivedhabāhusaccapāripūriyā bahussutā.",
  "atk-s0508a1:4877_5": "Sabbaso samitapāpatāya samaṇā.",
  "atk-s0508a1:4877_6": "Pāṭaliputtavāsino,",
  "atk-s0508a1:4877_7": "tesaññataroti pāṭaliputtanagaravāsitāya pāṭaliputtavāsino,",
  "atk-s0508a1:4877_8": "tesaṃ aññataro,",
  "atk-s0508a1:4877_9": "ayaṃ āyuvā dīghāyu āyasmā.",
  "atk-s0508a1:4877_10": "Dvāre tiṭṭhatīti sattapaṇṇiguhāya dvāre tiṭṭhati,",
  "atk-s0508a1:4877_11": "saṅghassa anumatiyā pavisitunti attho.",
  "atk-s0508a1:4877_12": "Taṃ sutvā sā devatā therassa āgamanaṃ saṅghassa nivedentī –",
  "atk-s0508a1:4878_0": "235.",
  "atk-s0508a1:4879_0": "“Ye cittakathī…pe… dvāre tiṭṭhati māluterito”ti. – dutiyaṃ gāthamāha;",
  "atk-s0508a1:4880_0": "Tattha māluteritoti iddhicittajanitena vāyunā erito, iddhibalena āgatoti attho.",
  "atk-s0508a1:4881_0": "Evaṃ tāya devatāya niveditena saṅghena katokāso thero saṅghassa santikaṃ gacchanto –",
  "atk-s0508a1:4882_0": "236.",
  "atk-s0508a1:4883_0": "“Suyuddhena suyiṭṭhena, saṅgāmavijayena ca;",
  "atk-s0508a1:4884_0": "Brahmacariyānuciṇṇena, evāyaṃ sukhamedhatī”ti. –",
  "atk-s0508a1:4885_0": "Imāya tatiyagāthāya aññaṃ byākāsi.",
  "atk-s0508a1:4886_0": "Tattha suyuddhenāti pubbabhāge tadaṅgavikkhambhanappahānavasena kilesehi suṭṭhu yujjhanena.",
  "atk-s0508a1:4886_1": "Suyiṭṭhenāti antarantarā kalyāṇamittehi dinnasappāyadhammadānena.",
  "atk-s0508a1:4886_2": "Saṅgāmavijayena cāti samucchedappahānavasena sabbaso kilesābhisaṅkhāranimmathanena laddhasaṅgāmavijayena ca.",
  "atk-s0508a1:4886_3": "Brahmacariyānuciṇṇenāti anuciṇṇena aggamaggabrahmacariyena.",
  "atk-s0508a1:4886_4": "Evāyaṃ sukhamedhatīti evaṃ vuttappakārena ayaṃ khujjasobhito nibbānasukhaṃ phalasamāpattisukhañca edhati,",
  "atk-s0508a1:4886_5": "anubhavatīti attho.",
  "atk-s0508a1:4887_0": "Khujjasobhitattheragāthāvaṇṇanā niṭṭhitā.",
  "atk-s0508a1:4888_0": "7. Vāraṇattheragāthāvaṇṇanā",
  "atk-s0508a1:4889_0": "Yodha koci manussesūti āyasmato vāraṇattherassa gāthā.",
  "atk-s0508a1:4889_1": "Kā uppatti?",
  "atk-s0508a1:4889_2": "Ayampi purimabuddhesu katādhikāro tattha tattha bhave puññāni karonto ito dvānavute kappe tissassa bhagavato",
  "atk-s0508a1:4889_3": "uppattito puretarameva brāhmaṇakule nibbattitvā brāhmaṇānaṃ vijjāsippesu pāragū hutvā isipabbajjaṃ pabbajitvā",
  "atk-s0508a1:4889_4": "catupaṇṇāsasahassānaṃ antevāsikānaṃ mante vācento vasati.",
  "atk-s0508a1:4889_5": "Tena ca samayena tissassa bhagavato bodhisattabhūtassa tusitā kāyā cavitvā carimabhave mātukucchiṃ okkamanena mahāpathavikampo ahosi.",
  "atk-s0508a1:4889_6": "Taṃ disvā mahājano bhīto saṃviggo naṃ isiṃ upasaṅkamitvā pathavikampanakāraṇaṃ pucchi.",
  "atk-s0508a1:4889_7": "So “mahābodhisatto mātukucchiṃ okkami,",
  "atk-s0508a1:4889_8": "tenāyaṃ pathavikampo,",
  "atk-s0508a1:4889_9": "tasmā mā bhāyathā”ti buddhuppādassa pubbanimittabhāvaṃ kathetvā samassāsesi,",
  "atk-s0508a1:4889_10": "buddhārammaṇañca pītiṃ paṭivedesi.",
  "atk-s0508a1:4889_11": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā",
  "atk-s0508a1:4889_12": "vāraṇoti laddhanāmo vayappatto aññatarassa āraññakassa therassa santike dhammaṃ sutvā laddhappasādo pabbajitvā",
  "atk-s0508a1:4889_13": "samaṇadhammaṃ karoti.",
  "atk-s0508a1:4889_14": "So ekadivasaṃ buddhupaṭṭhānaṃ gacchanto antarāmagge ahinakule aññamaññaṃ kalahaṃ katvā kālaṅkate disvā",
  "atk-s0508a1:4889_15": "“ime sattā aññamaññavirodhena jīvitakkhayaṃ pattā”ti saṃviggamānaso hutvā bhagavato santikaṃ gato,",
  "atk-s0508a1:4889_16": "tassa bhagavā cittācāraṃ ñatvā tadanurūpameva ovādaṃ dento –",
  "atk-s0508a1:4890_0": "237.",
  "atk-s0508a1:4891_0": "“Yodha koci manussesu, parapāṇāni hiṃsati;",
  "atk-s0508a1:4892_0": "Asmā lokā paramhā ca, ubhayā dhaṃsate naro.",
  "atk-s0508a1:4893_0": "238.",
  "atk-s0508a1:4894_0": "“Yo ca mettena cittena, sabbapāṇānukampati;",
  "atk-s0508a1:4895_0": "Bahuñhi so pasavati, puññaṃ tādisako naro.",
  "atk-s0508a1:4896_0": "239.",
  "atk-s0508a1:4897_0": "“Subhāsitassa sikkhetha, samaṇūpāsanassa ca;",
  "atk-s0508a1:4898_0": "Ekāsanassa ca raho, cittavūpasamassā cā”ti. – tisso gāthā abhāsi;",
  "atk-s0508a1:4899_0": "Tattha yodha koci manussesūti idha manussesu yo koci khattiyo vā brāhmaṇo vā vesso vā suddo vā gahaṭṭho vā pabbajito vā.",
  "atk-s0508a1:4899_1": "Manussaggahaṇañcettha ukkaṭṭhasattanidassananti daṭṭhabbaṃ.",
  "atk-s0508a1:4899_2": "Parapāṇāni hiṃsatīti parasatte māreti vibādhati ca.",
  "atk-s0508a1:4899_3": "Asmā lokāti idha lokato.",
  "atk-s0508a1:4899_4": "Paramhāti paralokato.",
  "atk-s0508a1:4899_5": "Ubhayā dhaṃsateti ubhayato dhaṃsati,",
  "atk-s0508a1:4899_6": "ubhayalokapariyāpannahitasukhato parihāyatīti attho.",
  "atk-s0508a1:4899_7": "Naroti satto.",
  "atk-s0508a1:4900_0": "Evaṃ parapīḷālakkhaṇaṃ pāpadhammaṃ dassetvā idāni parapīḷānivattilakkhaṇaṃ kusalaṃ dhammaṃ dassento “yo ca mettenā”tiādinā dutiyaṃ gāthamāha.",
  "atk-s0508a1:4900_1": "Tattha mettena cittenāti mettāsampayuttena cittena appanāpattena itarītarena vā.",
  "atk-s0508a1:4900_2": "Sabbapāṇānukampatīti sabbe pāṇe attano orasaputte viya mettāyati.",
  "atk-s0508a1:4900_3": "Bahuñhi so pasavati,",
  "atk-s0508a1:4900_4": "puññaṃ tādisako naroti so tathārūpo mettāvihārī puggalo bahuṃ mahantaṃ anappakaṃ kusalaṃ pasavati paṭilabhati adhigacchati.",
  "atk-s0508a1:4901_0": "Idāni taṃ sasambhāre samathavipassanādhamme niyojento “subhāsitassā”tiādinā tatiyaṃ gāthamāha.",
  "atk-s0508a1:4901_1": "Tattha subhāsitassa sikkhethāti appicchakathādibhedaṃ subhāsitaṃ pariyattidhammaṃ savanadhāraṇaparipucchādivasena sikkheyya.",
  "atk-s0508a1:4901_2": "Samaṇūpāsanassa cāti samitapāpānaṃ samaṇānaṃ kalyāṇamittānaṃ upāsakānaṃ kālena kālaṃ upasaṅkamitvā payirupāsanañceva",
  "atk-s0508a1:4901_3": "paṭipattiyā tesaṃ samīpacariyañca sikkheyya.",
  "atk-s0508a1:4901_4": "Ekāsanassa ca raho cittavūpasamassa cāti ekassa asahāyassa kāyavivekaṃ anubrūhantassa raho kammaṭṭhānānuyogavasena āsanaṃ nisajjaṃ sikkheyya.",
  "atk-s0508a1:4901_5": "Evaṃ kammaṭṭhānaṃ anuyuñjanto bhāvanañca matthakaṃ pāpento samucchedavasena kilesānaṃ cittassa vūpasamañca sikkheyya.",
  "atk-s0508a1:4901_6": "Yāhi adhisīlasikkhādīhi kilesā accantameva vūpasantā pahīnā honti,",
  "atk-s0508a1:4901_7": "tā maggaphalasikkhā sikkhantassa accantameva cittaṃ vūpasantaṃ nāma hotīti.",
  "atk-s0508a1:4901_8": "Gāthāpariyosāne vipassanaṃ vaḍḍhetvā arahattaṃ pāpuṇi.",
  "atk-s0508a1:4901_9": "Tena vuttaṃ apadāne –",
  "atk-s0508a1:4902_0": "“Ajjhogāhetvā himavaṃ, mante vācemahaṃ tadā;",
  "atk-s0508a1:4903_0": "Catupaññāsasahassāni, sissā mayhaṃ upaṭṭhahuṃ.",
  "atk-s0508a1:4904_0": "“Adhitā vedagū sabbe, chaḷaṅge pāramiṃ gatā;",
  "atk-s0508a1:4905_0": "Sakavijjāhupatthaddhā, himavante vasanti te.",
  "atk-s0508a1:4906_0": "“Cavitvā tusitā kāyā, devaputto mahāyaso;",
  "atk-s0508a1:4907_0": "Uppajji mātukucchismiṃ, sampajāno patissato.",
  "atk-s0508a1:4908_0": "“Sambuddhe upapajjante, dasasahassi kampatha;",
  "atk-s0508a1:4909_0": "Andhā cakkhuṃ alabhiṃsu, uppajjantamhi nāyake.",
  "atk-s0508a1:4910_0": "“Sabbākāraṃ pakampittha, kevalā vasudhā ayaṃ;",
  "atk-s0508a1:4911_0": "Nigghosasaddaṃ sutvāna, ubbijjiṃsu mahājanā.",
  "atk-s0508a1:4912_0": "“Sabbe janā samāgamma, āgacchuṃ mama santikaṃ;",
  "atk-s0508a1:4913_0": "Vasudhāyaṃ pakampittha, kiṃ vipāko bhavissati.",
  "atk-s0508a1:4914_0": "“Avacāsiṃ tadā tesaṃ, mā bhetha natthi vo bhayaṃ;",
  "atk-s0508a1:4915_0": "Visaṭṭhā hotha sabbepi, uppādoyaṃ suvatthiko.",
  "atk-s0508a1:4916_0": "“Aṭṭhahetūhi samphussa, vasudhāyaṃ pakampati;",
  "atk-s0508a1:4917_0": "Tathā nimittā dissanti, obhāso vipulo mahā.",
  "atk-s0508a1:4918_0": "“Asaṃsayaṃ buddhaseṭṭho, uppajjissati cakkhumā;",
  "atk-s0508a1:4919_0": "Saññāpetvāna janataṃ, pañcasīle kathesahaṃ.",
  "atk-s0508a1:4920_0": "“Sutvāna pañcasīlāni, buddhuppādañca dullabhaṃ;",
  "atk-s0508a1:4921_0": "Ubbegajātā sumanā, tuṭṭhahaṭṭhā ahaṃsu te.",
  "atk-s0508a1:4922_0": "“Dvenavute ito kappe, yaṃ nimittaṃ viyākariṃ;",
  "atk-s0508a1:4923_0": "Duggatiṃ nābhijānāmi, byākaraṇassidaṃ phalaṃ.",
  "atk-s0508a1:4924_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4925_0": "Vāraṇattheragāthāvaṇṇanā niṭṭhitā.",
  "atk-s0508a1:4926_0": "8. Vassikattheragāthāvaṇṇanā",
  "atk-s0508a1:4927_0": "Ekopi saddho medhāvīti āyasmato vassikattherassa gāthā.",
  "atk-s0508a1:4927_1": "Kā uppatti?",
  "atk-s0508a1:4927_2": "Ayampi purimabuddhesu katādhikāro tattha tattha bhave puññāni karonto atthadassissa bhagavato kāle kulagehe",
  "atk-s0508a1:4927_3": "nibbattitvā viññutaṃ patto ekadivasaṃ satthāraṃ disvā pasannacitto pilakkhaphalāni adāsi.",
  "atk-s0508a1:4927_4": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā",
  "atk-s0508a1:4927_5": "vassikoti laddhanāmo vayappatto satthu yamakapāṭihāriyaṃ disvā paṭiladdhasaddho pabbajitvā samaṇadhammaṃ",
  "atk-s0508a1:4927_6": "karonto ābādhiko ahosi.",
  "atk-s0508a1:4927_7": "Atha naṃ ñātakā vejjaparidiṭṭhena bhesajjavidhinā upaṭṭhahitvā arogamakaṃsu.",
  "atk-s0508a1:4927_8": "So tamhā ābādhā vuṭṭhito saṃvegajāto bhāvanaṃ ussukkāpetvā chaḷabhiñño ahosi.",
  "atk-s0508a1:4927_9": "Tena vuttaṃ apadāne –",
  "atk-s0508a1:4928_0": "“Vanantare buddhaṃ disvā, atthadassiṃ mahāyasaṃ;",
  "atk-s0508a1:4929_0": "Pasannacitto sumano, pilakkhassa phalaṃ adā.",
  "atk-s0508a1:4930_0": "“Aṭṭhārase kappasate, yaṃ phalaṃ adadiṃ tadā;",
  "atk-s0508a1:4931_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4932_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4933_0": "Chaḷabhiñño pana hutvā ākāsena ñātakānaṃ santike gantvā ākāse ṭhito dhammaṃ desetvā te saraṇesu sīlesu ca patiṭṭhāpesi.",
  "atk-s0508a1:4933_1": "Tesu keci kālaṅkatā saraṇesu sīlesu ca patiṭṭhitattā sagge nibbattiṃsu.",
  "atk-s0508a1:4933_2": "Atha naṃ satthā buddhupaṭṭhānaṃ upagataṃ “kiṃ te, vassika,",
  "atk-s0508a1:4933_3": "ñātīnaṃ ārogya”nti pucchi.",
  "atk-s0508a1:4933_4": "So ñātīnaṃ attanā kataṃ upakāraṃ satthu kathento –",
  "atk-s0508a1:4934_0": "240.",
  "atk-s0508a1:4935_0": "“Ekopi saddho medhāvī, assaddhānīdha ñātinaṃ;",
  "atk-s0508a1:4936_0": "Dhammaṭṭho sīlasampanno, hoti atthāya bandhunaṃ.",
  "atk-s0508a1:4937_0": "241.",
  "atk-s0508a1:4938_0": "“Niggayha anukampāya, coditā ñātayo mayā;",
  "atk-s0508a1:4939_0": "Ñātibandhavapemena, kāraṃ katvāna bhikkhusu.",
  "atk-s0508a1:4940_0": "242.",
  "atk-s0508a1:4941_0": "“Te abbhatītā kālaṅkatā, pattā te tidivaṃ sukhaṃ;",
  "atk-s0508a1:4942_0": "Bhātaro mayhaṃ mātā ca, modanti kāmakāmino”ti. –",
  "atk-s0508a1:4943_0": "Tisso gāthā abhāsi.",
  "atk-s0508a1:4944_0": "Tatthāyaṃ paṭhamagāthāya attho –",
  "atk-s0508a1:4944_1": "yo kammaphalasaddhāya ca ratanattayasaddhāya ca vasena saddho,",
  "atk-s0508a1:4944_2": "tato eva kammassakatañāṇādiyogato medhāvī,",
  "atk-s0508a1:4944_3": "satthu ovādadhamme navalokuttaradhamme ca ṭhitattā dhammaṭṭho,",
  "atk-s0508a1:4944_4": "ācārasīlassa maggasīlassa phalasīlassa ca vasena sīlasampanno,",
  "atk-s0508a1:4944_5": "so ekopi yathāvuttāya saddhāya abhāvena assaddhānaṃ idha imasmiṃ loke “amhākaṃ ime”ti ñātabbaṭṭhena ñātīnaṃ,",
  "atk-s0508a1:4944_6": "tathā pemabandhanena bandhanaṭṭhena “bandhū”ti ca laddhanāmānaṃ bandhavānaṃ atthāya hitāya hotīti.",
  "atk-s0508a1:4945_0": "Evaṃ sādhāraṇato vuttamatthaṃ attūpanāyikaṃ katvā dassetuṃ “niggayhā”tiādinā itaragāthā vuttā.",
  "atk-s0508a1:4945_1": "Tattha niggayha anukampāya,",
  "atk-s0508a1:4945_2": "coditā ñātayo mayāti idānipi duggatā kusalaṃ akatvā āyatiṃ parikkilesaṃ puna mānubhavitthāti niggahetvā ñātayo mayā ovaditā.",
  "atk-s0508a1:4945_3": "Ñātibandhavapemena “amhākaṃ ayaṃ bandhavo”ti evaṃ pavattena pemena mama ovādaṃ atikkamituṃ asakkontā",
  "atk-s0508a1:4945_4": "kāraṃ katvāna bhikkhūsu pasannacittā hutvā cīvarādipaccayadānena ceva upaṭṭhānena ca bhikkhūsu sakkārasammānaṃ",
  "atk-s0508a1:4945_5": "katvā te abbhatītā kālaṅkatā hutvā imaṃ lokaṃ atikkantā.",
  "atk-s0508a1:4945_6": "Puna teti nipātamattaṃ.",
  "atk-s0508a1:4945_7": "Tidivaṃ sukhanti devalokapariyāpannasukhaṃ,",
  "atk-s0508a1:4945_8": "sukhaṃ vā iṭṭhaṃ tidivaṃ adhigatā.",
  "atk-s0508a1:4945_9": "“Ke pana te”ti āha.",
  "atk-s0508a1:4945_10": "“Bhātaro mayhaṃ mātā ca,",
  "atk-s0508a1:4945_11": "modanti kāmakāmino”ti.",
  "atk-s0508a1:4945_12": "Attanā yathākāmitavatthukāmasamaṅgino hutvā abhiramantīti attho.",
  "atk-s0508a1:4946_0": "Vassikattheragāthāvaṇṇanā niṭṭhitā.",
  "atk-s0508a1:4947_0": "9. Yasojattheragāthāvaṇṇanā",
  "atk-s0508a1:4948_0": "Kālapabbaṅgasaṅkāsoti āyasmato yasojattherassa gāthā.",
  "atk-s0508a1:4948_1": "Kā uppatti?",
  "atk-s0508a1:4948_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle ārāmagopakakule",
  "atk-s0508a1:4948_3": "nibbattitvā viññutaṃ patto ekadivasaṃ vipassiṃ bhagavantaṃ ākāsena gacchantaṃ disvā pasannamānaso labujaphalaṃ adāsi.",
  "atk-s0508a1:4949_0": "So tena puññakammena devamanussesu saṃsaranto imasmiṃ buddhuppāde sāvatthinagaradvāre kevaṭṭagāme pañcakulasatajeṭṭhakassa",
  "atk-s0508a1:4949_1": "kevaṭṭassa putto hutvā nibbatti,",
  "atk-s0508a1:4949_2": "yasojotissa nāmaṃ akaṃsu.",
  "atk-s0508a1:4949_3": "So vayappatto attano sahāyehi kevaṭṭaputtehi saddhiṃ macchagahaṇatthaṃ aciravatiyaṃ nadiyaṃ jālaṃ khipi.",
  "atk-s0508a1:4949_4": "Tattheko suvaṇṇavaṇṇo mahāmaccho antojālaṃ pāvisi.",
  "atk-s0508a1:4949_5": "Taṃ te rañño pasenadissa dassesuṃ.",
  "atk-s0508a1:4949_6": "Rājā “imassa suvaṇṇavaṇṇassa macchassa vaṇṇakāraṇaṃ bhagavā jānātī”ti macchaṃ gāhāpetvā bhagavato dassesi.",
  "atk-s0508a1:4949_7": "Bhagavā “ayaṃ kassapassa sammāsambuddhassa sāsane osakkamāne pabbajitvā micchā paṭipajjanto sāsanaṃ osakkāpetvā",
  "atk-s0508a1:4949_8": "niraye nibbatto ekaṃ buddhantaraṃ niraye paccitvā tato cuto aciravatiyaṃ maccho hutvā nibbatto”ti vatvā",
  "atk-s0508a1:4949_9": "tassa bhaginīnañca niraye nibbattabhāvaṃ,",
  "atk-s0508a1:4949_10": "tassa bhātikattherassa parinibbutabhāvañca teneva kathāpetvā imissā aṭṭhuppattiyā kapilasuttaṃ desesi.",
  "atk-s0508a1:4950_0": "Satthu desanaṃ sutvā yasojo saṃvegajāto saddhiṃ attano sahāyehi bhagavato santike pabbajitvā patirūpe",
  "atk-s0508a1:4950_1": "ṭhāne vasanto ekadivasaṃ sapariso bhagavantaṃ vandituṃ jetavanaṃ agamāsi.",
  "atk-s0508a1:4950_2": "Tassa āgamane senāsanapaññāpanādinā vihāre uccāsaddamahāsaddo ahosi.",
  "atk-s0508a1:4950_3": "Taṃ sutvā “bhagavā saparisaṃ yasojaṃ paṇāmesī”ti sabbaṃ udāne āgatanayena veditabbaṃ.",
  "atk-s0508a1:4950_4": "Paṇāmito pana āyasmā yasojo kasābhihato bhaddo assājānīyo viya saṃviggamānaso saddhiṃ parisāya vaggumudāya",
  "atk-s0508a1:4950_5": "nadiyā tīre vasanto ghaṭento vāyamanto vipassanaṃ vaḍḍhetvā antovasseyeva chaḷabhiñño ahosi.",
  "atk-s0508a1:4950_6": "Tena vuttaṃ apadāne –",
  "atk-s0508a1:4951_0": "“Nagare bandhumatiyā, ārāmiko ahaṃ tadā;",
  "atk-s0508a1:4952_0": "Addasaṃ virajaṃ buddhaṃ, gacchantaṃ anilañjase.",
  "atk-s0508a1:4953_0": "“Labujaṃ phalamādāya, buddhaseṭṭhassadāsahaṃ;",
  "atk-s0508a1:4954_0": "Ākāseva ṭhito santo, paṭiggaṇhi mahāyaso.",
  "atk-s0508a1:4955_0": "“Vittisañjānano mayhaṃ, diṭṭhadhammasukhāvaho;",
  "atk-s0508a1:4956_0": "Phalaṃ buddhassa datvāna, vippasannena cetasā.",
  "atk-s0508a1:4957_0": "“Adhigañchiṃ tadā pītiṃ, vipulaṃ sukhamuttamaṃ;",
  "atk-s0508a1:4958_0": "Uppajjateva ratanaṃ, nibbattassa tahiṃ tahiṃ.",
  "atk-s0508a1:4959_0": "“Ekanavutito kappe, yaṃ phalaṃ adadiṃ tadā;",
  "atk-s0508a1:4960_0": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4961_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4962_0": "Chaḷabhiññaṃ pana samānaṃ saparisaṃ āyasmantaṃ yasojaṃ satthā pakkositvā āneñjasamāpattinā paṭisanthāramakāsi.",
  "atk-s0508a1:4962_1": "So sabbepi dhutaṅgadhamme samādāya vattati.",
  "atk-s0508a1:4962_2": "Tenassa sarīraṃ kisaṃ ahosi lūkhaṃ dubbaṇṇaṃ,",
  "atk-s0508a1:4962_3": "taṃ bhagavā paramappicchatāya pasaṃsanto –",
  "atk-s0508a1:4963_0": "243.",
  "atk-s0508a1:4964_0": "“Kālapabbaṅgasaṅkāso, kiso dhamanisanthato;",
  "atk-s0508a1:4965_0": "Mattaññū annapānamhi, adīnamānaso naro”ti. – paṭhamaṃ gāthamāha;",
  "atk-s0508a1:4966_0": "Tattha kālapabbaṅgasaṅkāsoti maṃsūpacayavigamena kisadusaṇṭhitasarīrāvayavatāya dantilatāpabbasadisaṅgo,",
  "atk-s0508a1:4966_1": "tenāha “kiso dhamanisanthato”ti.",
  "atk-s0508a1:4966_2": "Kisoti moneyyapaṭipadāpūraṇena kisasarīro.",
  "atk-s0508a1:4966_3": "Dhamanisanthatoti dhamanīhi santhatagatto appamaṃsalohitatāya pākaṭīhi kaṇḍarasirāhi vitatasarīro.",
  "atk-s0508a1:4966_4": "Mattaññūti pariyesanapaṭiggahaṇaparibhogavissajjanesu pamāṇaññū.",
  "atk-s0508a1:4966_5": "Adīnamānasoti kosajjādīhi anabhibhūtattā alīnacitto akusītavutti.",
  "atk-s0508a1:4966_6": "Naroti puriso,",
  "atk-s0508a1:4966_7": "porisassa dhurassa vahanato porisalakkhaṇasampanno purisadhorayhoti adhippāyo.",
  "atk-s0508a1:4967_0": "Evaṃ thero satthārā pasaṭṭho pasaṭṭhabhāvānurūpaṃ attano adhivāsanakhantivīriyārambhavivekābhiratikittanamukhena bhikkhūnaṃ dhammaṃ kathento –",
  "atk-s0508a1:4968_0": "244.",
  "atk-s0508a1:4969_0": "“Phuṭṭho ḍaṃsehi makasehi, araññasmiṃ brahāvane;",
  "atk-s0508a1:4970_0": "Nāgo saṅgāmasīseva, sato tatrādhivāsaye.",
  "atk-s0508a1:4971_0": "245.",
  "atk-s0508a1:4972_0": "“Yathā brahmā tathā eko, yathā devo tathā duve;",
  "atk-s0508a1:4973_0": "Yathā gāmo tathā tayo, kolāhalaṃ tatuttari”nti. –",
  "atk-s0508a1:4974_0": "Imā dve gāthā abhāsi.",
  "atk-s0508a1:4975_0": "Tattha nāgo saṅgāmasīsevāti yathā nāma ājāneyyo hatthināgo yuddhamaṇḍale asisattitomarādippahāre adhivāsetvā parasenaṃ viddhaṃseti,",
  "atk-s0508a1:4975_1": "evaṃ bhikkhu araññasmiṃ brahāvane araññāniyaṃ ḍaṃsādiparissaye sato sampajāno adhivāseyya,",
  "atk-s0508a1:4975_2": "adhivāsetvā ca bhāvanābalena mārabalaṃ vidhameyya.",
  "atk-s0508a1:4976_0": "Yathā brahmāti yathā brahmā ekako cittappakoparahito jhānasukhena niccameva sukhito viharati tathā ekoti",
  "atk-s0508a1:4976_1": "bhikkhupi eko adutiyo vivekasukhamanubrūhento sukhaṃ viharati.",
  "atk-s0508a1:4976_2": "Ekassa sāmaññasukhaṃ paṇītanti hi vuttaṃ.",
  "atk-s0508a1:4976_3": "Etena ekavihārī bhikkhu “brahmasamo”ti ovādaṃ deti.",
  "atk-s0508a1:4976_4": "Yathā devo tathā duveti yathā devānaṃ antarantarā cittappakopopi siyā,",
  "atk-s0508a1:4976_5": "tathā dvinnaṃ bhikkhūnaṃ sahavāse ghaṭṭanāpi bhaveyyāti sadutiyavāsena bhikkhu “devasamo”ti vutto.",
  "atk-s0508a1:4976_6": "Yathā gāmo tathā tayoti asmimeva pāṭhe tiṇṇaṃ bhikkhūnaṃ sahavāso gāmavāsasadiso vivekavāso na hotīti adhippāyo.",
  "atk-s0508a1:4976_7": "Kolāhalaṃ tatuttarinti tato tayato upari ca bahūnaṃ saṃvāso kolāhalaṃ uccāsaddamahāsaddamahājanasannipātasadiso,",
  "atk-s0508a1:4976_8": "tasmā ekavihārinā bhavitabbanti adhippāyoti.",
  "atk-s0508a1:4977_0": "Yasojattheragāthāvaṇṇanā niṭṭhitā.",
  "atk-s0508a1:4978_0": "10. Sāṭimattiyattheragāthāvaṇṇanā",
  "atk-s0508a1:4979_0": "Ahu tuyhaṃ pure saddhāti āyasmato sāṭimattiyattherassa gāthā.",
  "atk-s0508a1:4979_1": "Kā uppatti?",
  "atk-s0508a1:4979_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a1:4979_3": "kulagehe nibbattitvā viññutaṃ patto ekadivasaṃ satthāraṃ disvā pasannamānaso tālavaṇṭaṃ adāsi.",
  "atk-s0508a1:4979_4": "So tena puññakammena devamanussesu saṃsaranto imasmiṃ buddhuppāde magadharaṭṭhe brāhmaṇakule nibbattitvā",
  "atk-s0508a1:4979_5": "sāṭimattiyoti laddhanāmo vayappatto hetusampannatāya āraññakabhikkhūnaṃ santike pabbajitvā vipassanāya",
  "atk-s0508a1:4979_6": "kammaṃ karonto chaḷabhiñño ahosi.",
  "atk-s0508a1:4979_7": "Tena vuttaṃ apadāne –",
  "atk-s0508a1:4980_0": "“Siddhatthassa bhagavato, tālavaṇṭamadāsahaṃ;",
  "atk-s0508a1:4981_0": "Sumanehi paṭicchannaṃ, dhārayāmi mahārahaṃ.",
  "atk-s0508a1:4982_0": "“Catunnavutito kappe, tālavaṇṭamadāsahaṃ;",
  "atk-s0508a1:4983_0": "Duggatiṃ nābhijānāmi, tālavaṇṭassidaṃ phalaṃ.",
  "atk-s0508a1:4984_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4985_0": "Chaḷabhiñño pana hutvā bhikkhū ovadati anusāsati bahū ca satte dhammaṃ kathetvā saraṇesu ca sīlesu ca patiṭṭhāpesi.",
  "atk-s0508a1:4985_1": "Aññatarañca kulaṃ assaddhaṃ appasannaṃ saddhaṃ pasannaṃ akāsi.",
  "atk-s0508a1:4985_2": "Tena tasmiṃ kule manussā there abhippasannā ahesuṃ.",
  "atk-s0508a1:4985_3": "Tatthekā dārikā abhirūpā dassanīyā theraṃ piṇḍāya paviṭṭhaṃ sakkaccaṃ bhojanena parivisati.",
  "atk-s0508a1:4985_4": "Athekadivasaṃ māro “evaṃ imassa ayaso vaḍḍhissati,",
  "atk-s0508a1:4985_5": "appatiṭṭho bhavissatī”ti cintetvā therassa rūpena gantvā taṃ dārikaṃ hatthe aggahesi.",
  "atk-s0508a1:4985_6": "Dārikā “nāyaṃ manussasamphasso”ti ca aññāsi,",
  "atk-s0508a1:4985_7": "hatthañca muñcāpesi.",
  "atk-s0508a1:4985_8": "Taṃ disvā gharajano there appasādaṃ janesi.",
  "atk-s0508a1:4985_9": "Punadivase thero taṃ kāraṇaṃ anāvajjento taṃ gharaṃ agamāsi.",
  "atk-s0508a1:4985_10": "Tattha manussā anādaraṃ akaṃsu.",
  "atk-s0508a1:4985_11": "Thero taṃ kāraṇaṃ āvajjento mārassa kiriyaṃ disvā “tassa gīvāyaṃ kukkurakuṇapaṃ paṭimuñcatū”ti adhiṭṭhahitvā",
  "atk-s0508a1:4985_12": "tassa mocanatthaṃ upagatena mārena atītadivase katakiriyaṃ kathāpetvā taṃ tajjetvā vissajjesi.",
  "atk-s0508a1:4985_13": "Taṃ disvā gharasāmiko “khamatha, bhante,",
  "atk-s0508a1:4985_14": "accaya”nti khamāpetvā “ajjatagge ahameva, bhante,",
  "atk-s0508a1:4985_15": "tumhe upaṭṭhahāmī”ti āha.",
  "atk-s0508a1:4985_16": "Thero tassa dhammaṃ kathento –",
  "atk-s0508a1:4986_0": "246.",
  "atk-s0508a1:4987_0": "“Ahu tuyhaṃ pure saddhā, sā te ajja na vijjati;",
  "atk-s0508a1:4988_0": "Yaṃ tuyhaṃ tuyhamevetaṃ, natthi duccaritaṃ mama.",
  "atk-s0508a1:4989_0": "247.",
  "atk-s0508a1:4990_0": "“Aniccā hi calā saddhā, evaṃ diṭṭhā hi sā mayā;",
  "atk-s0508a1:4991_0": "Rajjantipi virajjanti, tattha kiṃ jiyyate muni.",
  "atk-s0508a1:4992_0": "248.",
  "atk-s0508a1:4993_0": "“Paccati munino bhattaṃ, thokaṃ thokaṃ kule kule;",
  "atk-s0508a1:4994_0": "Piṇḍikāya carissāmi, atthi jaṅghabalaṃ mamā”ti. –",
  "atk-s0508a1:4995_0": "Tisso gāthā abhāsi.",
  "atk-s0508a1:4996_0": "Tattha ahu tuyhaṃ pure saddhā,",
  "atk-s0508a1:4996_1": "sā te ajja na vijjatīti, upāsaka,",
  "atk-s0508a1:4996_2": "ito pubbe tava mayi “ayyo dhammacārī samacārī”tiādinā saddhā ahosi,",
  "atk-s0508a1:4996_3": "sā saddhā te tava ajja idāni na upalabbhati.",
  "atk-s0508a1:4996_4": "Tasmā yaṃ tuyhaṃ tuyhamevetanti catupaccayadānaṃ,",
  "atk-s0508a1:4996_5": "tuyhameva etaṃ hotu,",
  "atk-s0508a1:4996_6": "na tena mayhaṃ attho,",
  "atk-s0508a1:4996_7": "sammā pasannacittena hi dānaṃ nāma dātabbanti adhippāyo.",
  "atk-s0508a1:4996_8": "Atha vā yaṃ tuyhaṃ tuyhamevetanti yaṃ tava mayi ajja agāravaṃ pavattaṃ,",
  "atk-s0508a1:4996_9": "taṃ tuyhameva,",
  "atk-s0508a1:4996_10": "tassa phalaṃ tayā eva paccanubhavitabbaṃ,",
  "atk-s0508a1:4996_11": "na mayāti attho.",
  "atk-s0508a1:4996_12": "Natthi duccaritaṃ mamāti mama pana duccaritaṃ nāma natthi maggeneva duccaritahetūnaṃ kilesānaṃ samucchinnattā.",
  "atk-s0508a1:4997_0": "Aniccā hi calā saddhāti yasmā pothujjanikā saddhā aniccā ekantikā na hoti,",
  "atk-s0508a1:4997_1": "tato eva calā assapiṭṭhe ṭhapitakumbhaṇḍaṃ viya,",
  "atk-s0508a1:4997_2": "thusarāsimhi nikhātakhāṇukaṃ viya ca anavaṭṭhitā.",
  "atk-s0508a1:4997_3": "Evaṃ diṭṭhā hi sā mayāti evaṃ bhūtā ca sā saddhā mayā tayi diṭṭhā paccakkhato viditā.",
  "atk-s0508a1:4997_4": "Rajjantipi virajjantīti evaṃ tassā anavaṭṭhitattā eva ime sattā kadāci katthaci mittasanthavavasena rajjanti sinehampi karonti,",
  "atk-s0508a1:4997_5": "kadāci virajjanti virattacittā honti.",
  "atk-s0508a1:4997_6": "Tattha kiṃ jiyyate munīti tasmiṃ puthujjanānaṃ rajjane virajjane ca muni pabbajito kiṃ jiyyati,",
  "atk-s0508a1:4997_7": "kā tassa hānīti attho.",
  "atk-s0508a1:4998_0": "“Sace mama paccaye na gaṇhatha,",
  "atk-s0508a1:4998_1": "kathaṃ tumhe yāpethā”ti evaṃ mā cintayīti dassento “paccatī”ti gāthamāha.",
  "atk-s0508a1:4998_2": "Tassattho munino pabbajitassa bhattaṃ nāma kule kule anugharaṃ divase divase thokaṃ thokaṃ paccate,",
  "atk-s0508a1:4998_3": "na ca tuyhaṃ eva gehe.",
  "atk-s0508a1:4998_4": "Piṇḍikāya carissāmi,",
  "atk-s0508a1:4998_5": "atthi jaṅghabalaṃ mamāti atthi me jaṅghabalaṃ,",
  "atk-s0508a1:4998_6": "nāhaṃ obhaggajaṅgho na khañjo na ca pādarogī,",
  "atk-s0508a1:4998_7": "tasmā piṇḍikāya missakabhikkhāya carissāmi,",
  "atk-s0508a1:4998_8": "“yathāpi bhamaro puppha”ntiādinā satthārā vuttanayena piṇḍāya caritvā yāpessāmīti dasseti.",
  "atk-s0508a1:4999_0": "Sāṭimattiyattheragāthāvaṇṇanā niṭṭhitā.",
  "atk-s0508a1:5000_0": "11. Upālittheragāthāvaṇṇanā",
  "atk-s0508a1:5001_0": "Saddhāya abhinikkhammāti āyasmato upālittherassa gāthā.",
  "atk-s0508a1:5001_1": "Kā uppatti?",
  "atk-s0508a1:5001_2": "Ayampi padumuttarassa bhagavato kāle haṃsavatīnagare kulaghare nibbatto ekadivasaṃ satthu dhammaṃ suṇanto",
  "atk-s0508a1:5001_3": "satthāraṃ ekaṃ bhikkhuṃ vinayadharānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0508a1:5001_4": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde kappakagehe paṭisandhiṃ gaṇhi,",
  "atk-s0508a1:5001_5": "upālītissa nāmaṃ akaṃsu.",
  "atk-s0508a1:5001_6": "So vayappatto anuruddhādīnaṃ channaṃ khattiyānaṃ pasādako hutvā tathāgate anupiyambavane viharante pabbajanatthāya",
  "atk-s0508a1:5001_7": "nikkhamantehi chahi khattiyehi saddhiṃ nikkhamitvā pabbaji.",
  "atk-s0508a1:5001_8": "Tassa pabbajjāvidhānaṃ pāḷiyaṃ āgatameva.",
  "atk-s0508a1:5002_0": "So pabbajitvā upasampanno satthu santike kammaṭṭhānaṃ gahetvā “mayhaṃ, bhante,",
  "atk-s0508a1:5002_1": "araññavāsaṃ anujānāthā”ti āha.",
  "atk-s0508a1:5002_2": "Bhikkhu tava araññe vasantassa ekameva dhuraṃ vaḍḍhissati,",
  "atk-s0508a1:5002_3": "amhākaṃ pana santike vasantassa ganthadhurañca vipassanādhurañca paripūressatīti.",
  "atk-s0508a1:5002_4": "Thero satthu vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:5002_5": "Tena vuttaṃ apadāne –",
  "atk-s0508a1:5003_0": "“Nagare haṃsavatiyā, sujāto nāma brāhmaṇo;",
  "atk-s0508a1:5004_0": "Asītikoṭinicayo, pahūtadhanadhaññavā.",
  "atk-s0508a1:5005_0": "“Ajjhāyako mantadharo, tiṇṇaṃ vedāna pāragū;",
  "atk-s0508a1:5006_0": "Lakkhaṇe itihāse ca, sadhamme pāramiṃ gato.",
  "atk-s0508a1:5007_0": "“Paribbājā ekasikhā, gotamā buddhasāvakā;",
  "atk-s0508a1:5008_0": "Carakā tāpasā ceva, caranti mahiyā tadā.",
  "atk-s0508a1:5009_0": "“Tepi maṃ parivārenti, brāhmaṇo vissuto iti;",
  "atk-s0508a1:5010_0": "Bahujjano maṃ pūjeti, nāhaṃ pūjemi kiñcanaṃ.",
  "atk-s0508a1:5011_0": "“Pūjārahaṃ na passāmi, mānatthaddho ahaṃ tadā;",
  "atk-s0508a1:5012_0": "Buddhoti vacanaṃ natthi, tāva nuppajjate jino.",
  "atk-s0508a1:5013_0": "“Accayena ahorattaṃ, padumuttaranāmako;",
  "atk-s0508a1:5014_0": "Sabbaṃ tamaṃ vinodetvā, loke uppajji cakkhumā.",
  "atk-s0508a1:5015_0": "“Vitthārike bāhujaññe, puthubhūte ca sāsane;",
  "atk-s0508a1:5016_0": "Upāgami tadā buddho, nagaraṃ haṃsasavhayaṃ.",
  "atk-s0508a1:5017_0": "“Pitu atthāya so buddho, dhammaṃ desesi cakkhumā;",
  "atk-s0508a1:5018_0": "Tena kālena parisā, samantā yojanaṃ tadā.",
  "atk-s0508a1:5019_0": "“Sammato manujānaṃ so, sunando nāma tāpaso;",
  "atk-s0508a1:5020_0": "Yāvatā buddhaparisā, pupphehacchādayī tadā.",
  "atk-s0508a1:5021_0": "“Catusaccaṃ pakāsente, seṭṭhe ca pupphamaṇḍape;",
  "atk-s0508a1:5022_0": "Koṭisatasahassānaṃ, dhammābhisamayo ahu.",
  "atk-s0508a1:5023_0": "“Sattarattindivaṃ buddho, vassetvā dhammavuṭṭhiyo;",
  "atk-s0508a1:5024_0": "Aṭṭhame divase patte, sunandaṃ kittayī jino.",
  "atk-s0508a1:5025_0": "“Devaloke manusse vā, saṃsaranto ayaṃ bhave;",
  "atk-s0508a1:5026_0": "Sabbesaṃ pavaro hutvā, bhavesu saṃsarissati.",
  "atk-s0508a1:5027_0": "“Kappasatasahassamhi, okkākakulasambhavo;",
  "atk-s0508a1:5028_0": "Gotamo nāma gottena, satthā loke bhavissati.",
  "atk-s0508a1:5029_0": "“Tassa dhammesu dāyādo, oraso dhammanimmito;",
  "atk-s0508a1:5030_0": "Mantāṇiputto puṇṇoti, hessati satthu sāvako.",
  "atk-s0508a1:5031_0": "“Evaṃ kittayi sambuddho, sunandaṃ tāpasaṃ tadā;",
  "atk-s0508a1:5032_0": "Hāsayanto janaṃ sabbaṃ, dassayanto sakaṃ balaṃ.",
  "atk-s0508a1:5033_0": "“Katañjalī namassanti, sunandaṃ tāpasaṃ janā;",
  "atk-s0508a1:5034_0": "Buddhe kāraṃ karitvāna, sodhesi gatimattano.",
  "atk-s0508a1:5035_0": "“Tattha me ahu saṅkappo, sutvāna munino vacaṃ;",
  "atk-s0508a1:5036_0": "Ahampi kāraṃ kassāmi, yathā passāmi gotamaṃ.",
  "atk-s0508a1:5037_0": "“Evāhaṃ cintayitvāna, kiriyaṃ cintayiṃ mama;",
  "atk-s0508a1:5038_0": "Kyāhaṃ kammaṃ ācarāmi, puññakkhette anuttare.",
  "atk-s0508a1:5039_0": "“Ayañca pāṭhiko bhikkhu, sabbapāṭhissa sāsane;",
  "atk-s0508a1:5040_0": "Vinaye agganikkhitto, taṃ ṭhānaṃ patthaye ahaṃ.",
  "atk-s0508a1:5041_0": "“Idaṃ me amitaṃ bhogaṃ, akkhobhaṃ sāgarūpamaṃ;",
  "atk-s0508a1:5042_0": "Tena bhogena buddhassa, ārāmaṃ māpaye ahaṃ.",
  "atk-s0508a1:5043_0": "“Sobhanaṃ nāma ārāmaṃ, nagarassa puratthato;",
  "atk-s0508a1:5044_0": "Kiṇitvā satasahassena, saṅghārāmaṃ amāpayiṃ.",
  "atk-s0508a1:5045_0": "“Kūṭāgāre ca pāsāde, maṇḍape hammiye guhā;",
  "atk-s0508a1:5046_0": "Caṅkame sukate katvā, saṅghārāmaṃ amāpayiṃ.",
  "atk-s0508a1:5047_0": "“Jantāgharaṃ aggisālaṃ, atho udakamāḷakaṃ;",
  "atk-s0508a1:5048_0": "Nhānagharaṃ māpayitvā, bhikkhusaṅghassadāsahaṃ.",
  "atk-s0508a1:5049_0": "“Āsandiyo pīṭhake ca, paribhoge ca bhājane;",
  "atk-s0508a1:5050_0": "Ārāmikañca bhesajjaṃ, sabbametaṃ adāsahaṃ.",
  "atk-s0508a1:5051_0": "“Ārakkhaṃ paṭṭhapetvāna, pākāraṃ kārayiṃ daḷhaṃ;",
  "atk-s0508a1:5052_0": "Mā naṃ koci viheṭhesi, santacittāna tādinaṃ.",
  "atk-s0508a1:5053_0": "“Satasahassenāvāsaṃ, saṅghārāme amāpayiṃ;",
  "atk-s0508a1:5054_0": "Vepullaṃ taṃ māpayitvā, sambuddhaṃ upanāmayiṃ.",
  "atk-s0508a1:5055_0": "“Niṭṭhāpito mayārāmo, sampaṭiccha tuvaṃ muni;",
  "atk-s0508a1:5056_0": "Niyyādessāmi taṃ vīra, adhivāsehi cakkhuma.",
  "atk-s0508a1:5057_0": "“Padumuttaro lokavidū, āhutīnaṃ paṭiggaho;",
  "atk-s0508a1:5058_0": "Mama saṅkappamaññāya, adhivāsesi nāyako.",
  "atk-s0508a1:5059_0": "“Adhivāsanamaññāya, sabbaññussa mahesino;",
  "atk-s0508a1:5060_0": "Bhojanaṃ paṭiyādetvā, kālamārocayiṃ ahaṃ.",
  "atk-s0508a1:5061_0": "“Ārocitamhi kālamhi, padumuttaranāyako;",
  "atk-s0508a1:5062_0": "Khīṇāsavasahassehi, ārāmaṃ me upāgami.",
  "atk-s0508a1:5063_0": "“Nisinnaṃ kālamaññāya, annapānena tappayiṃ;",
  "atk-s0508a1:5064_0": "Bhuttāviṃ kālamaññāya, idaṃ vacanamabraviṃ.",
  "atk-s0508a1:5065_0": "“Kīto satasahassena, tattakeneva kārito;",
  "atk-s0508a1:5066_0": "Sobhano nāma ārāmo, sampaṭiccha tuvaṃ muni.",
  "atk-s0508a1:5067_0": "“Iminārāmadānena, cetanāpaṇidhīhi ca;",
  "atk-s0508a1:5068_0": "Bhave nibbattamānohaṃ, labhāmi mama patthitaṃ.",
  "atk-s0508a1:5069_0": "“Paṭiggahetvā sambuddho, saṅghārāmaṃ sumāpitaṃ;",
  "atk-s0508a1:5070_0": "Bhikkhusaṅghe nisīditvā, idaṃ vacanamabravi.",
  "atk-s0508a1:5071_0": "“Yo so buddhassa pādāsi, saṅghārāmaṃ sumāpitaṃ;",
  "atk-s0508a1:5072_0": "Tamahaṃ kittayissāmi, suṇātha mama bhāsato.",
  "atk-s0508a1:5073_0": "“Hatthī assā rathā pattī, senā ca caturaṅginī;",
  "atk-s0508a1:5074_0": "Parivāressantimaṃ niccaṃ, saṅghārāmassidaṃ phalaṃ.",
  "atk-s0508a1:5075_0": "“Saṭṭhi tūrasahassāni, bheriyo samalaṅkatā;",
  "atk-s0508a1:5076_0": "Parivāressantimaṃ niccaṃ, saṅghārāmassidaṃ phalaṃ.",
  "atk-s0508a1:5077_0": "“Chaḷasītisahassāni, nāriyo samalaṅkatā;",
  "atk-s0508a1:5078_0": "Vicittavatthābharaṇā, āmuttamaṇikuṇḍalā.",
  "atk-s0508a1:5079_0": "“Aḷārapamhā hasulā, susaññā tanumajjhimā;",
  "atk-s0508a1:5080_0": "Parivāressantimaṃ niccaṃ, saṅghārāmassidaṃ phalaṃ.",
  "atk-s0508a1:5081_0": "“Tiṃsakappasahassāni, devaloke ramissati;",
  "atk-s0508a1:5082_0": "Sahassakkhattuṃ devindo, devarajjaṃ karissati.",
  "atk-s0508a1:5083_0": "“Devarājena pattabbaṃ, sabbaṃ paṭilabhissati;",
  "atk-s0508a1:5084_0": "Anūnabhogo hutvāna, devarajjaṃ karissati.",
  "atk-s0508a1:5085_0": "“Sahassakkhattuṃ cakkavattī, rājā raṭṭhe bhavissati.",
  "atk-s0508a1:5086_0": "Pathabyā rajjaṃ vipulaṃ, gaṇanāto asaṅkhiyaṃ.",
  "atk-s0508a1:5087_0": "“Kappasatasahassamhi, okkākakulasambhavo;",
  "atk-s0508a1:5088_0": "Gotamo nāma gottena, satthā loke bhavissati.",
  "atk-s0508a1:5089_0": "“Tassa dhammesu dāyādo, oraso dhammanimmito;",
  "atk-s0508a1:5090_0": "Upāli nāma nāmena, hessati satthu sāvako.",
  "atk-s0508a1:5091_0": "“Vinaye pāramiṃ patvā, ṭhānāṭhāne ca kovido;",
  "atk-s0508a1:5092_0": "Jinasāsanaṃ dhārento, viharissatināsavo.",
  "atk-s0508a1:5093_0": "“Sabbametaṃ abhiññāya, gotamo sakyapuṅgavo;",
  "atk-s0508a1:5094_0": "Bhikkhusaṅghe nisīditvā, etadagge ṭhapessati.",
  "atk-s0508a1:5095_0": "“Aparimeyyupādāya, patthemi tava sāsanaṃ;",
  "atk-s0508a1:5096_0": "So me attho anuppatto, sabbasaṃyojanakkhayo.",
  "atk-s0508a1:5097_0": "“Yathā sūlāvuto poso, rājadaṇḍena tajjito;",
  "atk-s0508a1:5098_0": "Sūle sātaṃ avindanto, parimuttiṃva icchati.",
  "atk-s0508a1:5099_0": "“Tathevāhaṃ mahāvīra, bhavadaṇḍena tajjito;",
  "atk-s0508a1:5100_0": "Kammasūlāvuto santo, pipāsāvedanaṭṭito.",
  "atk-s0508a1:5101_0": "“Bhave sātaṃ na vindāmi, ḍayhanto tīhi aggibhi;",
  "atk-s0508a1:5102_0": "Parimuttiṃ gavesāmi, yathāpi rājadaṇḍito.",
  "atk-s0508a1:5103_0": "“Yathā visādo puriso, visena paripīḷito;",
  "atk-s0508a1:5104_0": "Agadaṃ so gaveseyya, visaghātāyupālanaṃ.",
  "atk-s0508a1:5105_0": "“Gavesamāno passeyya, agadaṃ visaghātakaṃ;",
  "atk-s0508a1:5106_0": "Taṃ pivitvā sukhī assa, visamhā parimuttiyā.",
  "atk-s0508a1:5107_0": "“Tathevāhaṃ mahāvīra, yathā visahato naro;",
  "atk-s0508a1:5108_0": "Sampīḷito avijjāya, saddhammāgadamesahaṃ.",
  "atk-s0508a1:5109_0": "“Dhammāgadaṃ gavesanto, addakkhiṃ sakyasāsanaṃ;",
  "atk-s0508a1:5110_0": "Aggaṃ sabbosadhānaṃ taṃ, sabbasallavinodanaṃ.",
  "atk-s0508a1:5111_0": "“Dhammosadhaṃ pivitvāna, visaṃ sabbaṃ samūhaniṃ;",
  "atk-s0508a1:5112_0": "Ajarāmaraṃ sītibhāvaṃ, nibbānaṃ phassayiṃ ahaṃ.",
  "atk-s0508a1:5113_0": "“Yathā bhūtaṭṭito poso, bhūtaggāhena pīḷito;",
  "atk-s0508a1:5114_0": "Bhūtavejjaṃ gaveseyya, bhūtasmā parimuttiyā.",
  "atk-s0508a1:5115_0": "“Gavesamāno passeyya, bhūtavijjāsu kovidaṃ;",
  "atk-s0508a1:5116_0": "Tassa so vihane bhūtaṃ, samūlañca vināsaye.",
  "atk-s0508a1:5117_0": "“Tathevāhaṃ mahāvīra, tamaggāhena pīḷito;",
  "atk-s0508a1:5118_0": "Ñāṇālokaṃ gavesāmi, tamato parimuttiyā.",
  "atk-s0508a1:5119_0": "“Athaddasaṃ sakyamuniṃ, kilesatamasodhanaṃ;",
  "atk-s0508a1:5120_0": "So me tamaṃ vinodesi, bhūtavejjova bhūtakaṃ.",
  "atk-s0508a1:5121_0": "“Saṃsārasotaṃ sañchindiṃ, taṇhāsotaṃ nivārayiṃ;",
  "atk-s0508a1:5122_0": "Bhavaṃ ugghāṭayiṃ sabbaṃ, bhūtavejjova mūlato.",
  "atk-s0508a1:5123_0": "“Garuḷo yathā opatati, pannagaṃ bhakkhamattano;",
  "atk-s0508a1:5124_0": "Samantā yojanasataṃ, vikkhobheti mahāsaraṃ.",
  "atk-s0508a1:5125_0": "“Pannagaṃ so gahetvāna, adhosīsaṃ viheṭhayaṃ;",
  "atk-s0508a1:5126_0": "Ādāya so pakkamati, yenakāmaṃ vihaṅgamo.",
  "atk-s0508a1:5127_0": "“Tathevāhaṃ mahāvīra, yathāpi garuḷo balī;",
  "atk-s0508a1:5128_0": "Asaṅkhataṃ gavesanto, dose vikkhālayiṃ ahaṃ.",
  "atk-s0508a1:5129_0": "“Diṭṭho ahaṃ dhammavaraṃ, santipadamanuttaraṃ;",
  "atk-s0508a1:5130_0": "Ādāya viharāmetaṃ, garuḷo pannagaṃ yathā.",
  "atk-s0508a1:5131_0": "“Āsāvatī nāma latā, jātā cittalatāvane;",
  "atk-s0508a1:5132_0": "Tassā vassasahassena, ekaṃ nibbattate phalaṃ.",
  "atk-s0508a1:5133_0": "“Taṃ devā payirupāsanti, tāvadūraphale sati;",
  "atk-s0508a1:5134_0": "Devānaṃ sā piyā evaṃ, āsāvatī latuttamā.",
  "atk-s0508a1:5135_0": "“Satasahassupādāya, tāhaṃ paricare muni;",
  "atk-s0508a1:5136_0": "Sāyaṃ pātaṃ namassāmi, devā āsāvatiṃ yathā.",
  "atk-s0508a1:5137_0": "“Avañjhā pāricariyā, amoghā ca namassanā;",
  "atk-s0508a1:5138_0": "Dūrāgatampi maṃ santaṃ, khaṇoyaṃ na virādhayi.",
  "atk-s0508a1:5139_0": "“Paṭisandhiṃ na passāmi, vicinanto bhave ahaṃ;",
  "atk-s0508a1:5140_0": "Nirūpadhi vippamutto, upasanto carāmahaṃ.",
  "atk-s0508a1:5141_0": "“Yathāpi padumaṃ nāma, sūriyaraṃsena pupphati;",
  "atk-s0508a1:5142_0": "Tathevāhaṃ mahāvīra, buddharaṃsena pupphito.",
  "atk-s0508a1:5143_0": "“Yathā balākayonimhi, na vijjati pumo sadā;",
  "atk-s0508a1:5144_0": "Meghesu gajjamānesu, gabbhaṃ gaṇhanti tā sadā.",
  "atk-s0508a1:5145_0": "“Cirampi gabbhaṃ dhārenti, yāva megho na gajjati;",
  "atk-s0508a1:5146_0": "Bhārato parimuccanti, yadā megho pavassati.",
  "atk-s0508a1:5147_0": "“Padumuttarabuddhassa, dhammameghena gajjato;",
  "atk-s0508a1:5148_0": "Saddena dhammameghassa, dhammagabbhaṃ agaṇhahaṃ.",
  "atk-s0508a1:5149_0": "“Satasahassupādāya, puññagabbhaṃ dharemahaṃ;",
  "atk-s0508a1:5150_0": "Nappamuccāmi bhārato, dhammamegho na gajjati.",
  "atk-s0508a1:5151_0": "“Yadā tuvaṃ sakyamuni, ramme kapilavatthave;",
  "atk-s0508a1:5152_0": "Gajjasi dhammameghena, bhārato parimuccahaṃ.",
  "atk-s0508a1:5153_0": "“Suññataṃ animittañca, tathāppaṇihitampi ca;",
  "atk-s0508a1:5154_0": "Caturo ca phale sabbe, dhammevaṃ vijanayiṃ ahaṃ.",
  "atk-s0508a1:5155_0": "“Aparimeyyupādāya, patthemi tava sāsanaṃ;",
  "atk-s0508a1:5156_0": "So me attho anuppatto, santipadamanuttaraṃ.",
  "atk-s0508a1:5157_0": "“Vinaye pāramiṃ patto, yathāpi pāṭhiko isi;",
  "atk-s0508a1:5158_0": "Na me samasamo atthi, dhāremi sāsanaṃ ahaṃ.",
  "atk-s0508a1:5159_0": "“Vinaye khandhake cāpi, tikacchede ca pañcake;",
  "atk-s0508a1:5160_0": "Ettha me vimati natthi, akkhare byañjanepi vā.",
  "atk-s0508a1:5161_0": "“Niggahe paṭikamme ca, ṭhānāṭhāne ca kovido;",
  "atk-s0508a1:5162_0": "Osāraṇe vuṭṭhāpane, sabbattha pāramiṃ gato.",
  "atk-s0508a1:5163_0": "“Vinaye khandhake vāpi, nikkhipitvā padaṃ ahaṃ;",
  "atk-s0508a1:5164_0": "Ubhato viniveṭhetvā, rasato osareyyahaṃ.",
  "atk-s0508a1:5165_0": "“Niruttiyā sukusalo, atthānatthe ca kovido;",
  "atk-s0508a1:5166_0": "Anaññātaṃ mayā natthi, ekaggo satthu sāsane.",
  "atk-s0508a1:5167_0": "“Rūpadakkho ahaṃ ajja, sakyaputtassa sāsane;",
  "atk-s0508a1:5168_0": "Kaṅkhaṃ sabbaṃ vinodemi, chindāmi sabbasaṃsayaṃ.",
  "atk-s0508a1:5169_0": "“Padaṃ anupadañcāpi, akkharañcāpi byañjanaṃ;",
  "atk-s0508a1:5170_0": "Nidāne pariyosāne, sabbattha kovido ahaṃ.",
  "atk-s0508a1:5171_0": "“Yathāpi rājā balavā, niggaṇhitvā parantape;",
  "atk-s0508a1:5172_0": "Vijinitvāna saṅgāmaṃ, nagaraṃ tattha māpaye.",
  "atk-s0508a1:5173_0": "“Pākāraṃ parikhañcāpi, esikaṃ dvārakoṭṭhakaṃ;",
  "atk-s0508a1:5174_0": "Aṭṭālake ca vividhe, kāraye nagare bahū.",
  "atk-s0508a1:5175_0": "“Siṅghāṭakaṃ caccarañca, suvibhattantarāpaṇaṃ;",
  "atk-s0508a1:5176_0": "Kārayeyya sabhaṃ tattha, atthānatthavinicchayaṃ.",
  "atk-s0508a1:5177_0": "“Nigghātatthaṃ amittānaṃ, chiddāchiddañca jānituṃ;",
  "atk-s0508a1:5178_0": "Balakāyassa rakkhāya, senāpaccaṃ ṭhapeti so.",
  "atk-s0508a1:5179_0": "“Ārakkhatthāya bhaṇḍassa, nidhānakusalaṃ naraṃ;",
  "atk-s0508a1:5180_0": "Mā me bhaṇḍaṃ vinassīti, bhaṇḍarakkhaṃ ṭhapeti so.",
  "atk-s0508a1:5181_0": "“Mamatto hoti yo rañño, vuddhiṃ yassa ca icchati;",
  "atk-s0508a1:5182_0": "Tassādhikaraṇaṃ deti, mittassa paṭipajjituṃ.",
  "atk-s0508a1:5183_0": "“Uppātesu nimittesu, lakkhaṇesu ca kovidaṃ;",
  "atk-s0508a1:5184_0": "Ajjhāyakaṃ mantadharaṃ, porohicce ṭhapeti so.",
  "atk-s0508a1:5185_0": "“Etehaṅgehi sampanno, khattiyoti pavuccati;",
  "atk-s0508a1:5186_0": "Sadā rakkhanti rājānaṃ, cakkavākova dukkhitaṃ.",
  "atk-s0508a1:5187_0": "“Tatheva tvaṃ mahāvīra, hatāmittova khattiyo;",
  "atk-s0508a1:5188_0": "Sadevakassa lokassa, dhammarājāti vuccati.",
  "atk-s0508a1:5189_0": "“Titthiye nihanitvāna, mārañcāpi sasenakaṃ;",
  "atk-s0508a1:5190_0": "Tamandhakāraṃ vidhamitvā, dhammanagaraṃ amāpayi.",
  "atk-s0508a1:5191_0": "“Sīlaṃ pākārakaṃ tattha, ñāṇaṃ te dvārakoṭṭhakaṃ;",
  "atk-s0508a1:5192_0": "Saddhā te esikā vīra, dvārapālo ca saṃvaro.",
  "atk-s0508a1:5193_0": "“Satipaṭṭhānamaṭṭālaṃ, paññā te caccaraṃ mune;",
  "atk-s0508a1:5194_0": "Iddhipādañca siṅghāṭaṃ, dhammavīthi sumāpitā.",
  "atk-s0508a1:5195_0": "“Suttantaṃ abhidhammañca, vinayañcāpi kevalaṃ;",
  "atk-s0508a1:5196_0": "Navaṅgaṃ buddhavacanaṃ, esā dhammasabhā tava.",
  "atk-s0508a1:5197_0": "“Suññataṃ animittañca, vihārañcappaṇīhitaṃ;",
  "atk-s0508a1:5198_0": "Āneñjañca nirodho ca, esā dhammakuṭī tava.",
  "atk-s0508a1:5199_0": "“Paññāya aggo nikkhitto, paṭibhāne ca kovido;",
  "atk-s0508a1:5200_0": "Sāriputtoti nāmena, dhammasenāpatī tava.",
  "atk-s0508a1:5201_0": "“Cutūpapātakusalo, iddhiyā pāramiṃ gato;",
  "atk-s0508a1:5202_0": "Kolito nāma nāmena, porohicco tavaṃ mune.",
  "atk-s0508a1:5203_0": "“Porāṇakavaṃsadharo, uggatejo durāsado;",
  "atk-s0508a1:5204_0": "Dhutavādīguṇenaggo, akkhadasso tavaṃ mune.",
  "atk-s0508a1:5205_0": "“Bahussuto dhammadharo, sabbapāṭhī ca sāsane;",
  "atk-s0508a1:5206_0": "Ānando nāma nāmena, dhammārakkho tavaṃ mune.",
  "atk-s0508a1:5207_0": "“Ete sabbe atikkamma, pamesi bhagavā mamaṃ;",
  "atk-s0508a1:5208_0": "Vinicchayaṃ me pādāsi, vinaye viññudesitaṃ.",
  "atk-s0508a1:5209_0": "“Yo koci vinaye pañhaṃ, pucchati buddhasāvako;",
  "atk-s0508a1:5210_0": "Tattha me cintanā natthi, taññevatthaṃ kathemahaṃ.",
  "atk-s0508a1:5211_0": "“Yāvatā buddhakhettamhi, ṭhapetvā taṃ mahāmuni;",
  "atk-s0508a1:5212_0": "Vinaye mādiso natthi, kuto bhiyyo bhavissati.",
  "atk-s0508a1:5213_0": "“Bhikkhusaṅghe nisīditvā, evaṃ gajjati gotamo;",
  "atk-s0508a1:5214_0": "Upālissa samo natthi, vinaye khandhakesu ca.",
  "atk-s0508a1:5215_0": "“Yāvatā buddhabhaṇitaṃ, navaṅgaṃ satthusāsanaṃ;",
  "atk-s0508a1:5216_0": "Vinayogadhaṃ taṃ sabbaṃ, vinayamūlapassino.",
  "atk-s0508a1:5217_0": "“Mama kammaṃ saritvāna, gotamo sakyapuṅgavo;",
  "atk-s0508a1:5218_0": "Bhikkhusaṅghe nisīditvā, etadagge ṭhapesi maṃ.",
  "atk-s0508a1:5219_0": "“Satasahassupādāya, imaṃ ṭhānaṃ apatthayiṃ;",
  "atk-s0508a1:5220_0": "So me attho anuppatto, vinaye pāramiṃ gato.",
  "atk-s0508a1:5221_0": "“Sakyānaṃ nandijanano, kappako āsahaṃ pure;",
  "atk-s0508a1:5222_0": "Vijahitvāna taṃ jātiṃ, putto jāto mahesino.",
  "atk-s0508a1:5223_0": "“Ito dutiyake kappe, añjaso nāma khattiyo;",
  "atk-s0508a1:5224_0": "Anantatejo amitayaso, bhūmipālo mahaddhano.",
  "atk-s0508a1:5225_0": "“Tassa rañño ahaṃ putto, candano nāma khattiyo;",
  "atk-s0508a1:5226_0": "Jātimadenupatthaddho, yasabhogamadena ca.",
  "atk-s0508a1:5227_0": "“Nāgasatasahassāni, sabbālaṅkārabhūsitā;",
  "atk-s0508a1:5228_0": "Tidhāpabhinnā mātaṅgā, parivārenti maṃ sadā.",
  "atk-s0508a1:5229_0": "“Sabalehi paretohaṃ, uyyānaṃ gantukāmako;",
  "atk-s0508a1:5230_0": "Āruyha sirikaṃ nāgaṃ, nagarā nikkhamiṃ tadā.",
  "atk-s0508a1:5231_0": "“Caraṇena ca sampanno, guttadvāro susaṃvuto;",
  "atk-s0508a1:5232_0": "Devalo nāma sambuddho, āgacchi purato mama.",
  "atk-s0508a1:5233_0": "“Pesetvā sirikaṃ nāgaṃ, buddhaṃ āsādayiṃ tadā;",
  "atk-s0508a1:5234_0": "Tato sañjātakopo so, nāgo nuddharate padaṃ.",
  "atk-s0508a1:5235_0": "“Nāgaṃ ruṇṇamanaṃ disvā, buddhe kodhaṃ akāsahaṃ;",
  "atk-s0508a1:5236_0": "Vihesayitvā sambuddhaṃ, uyyānaṃ agamāsahaṃ.",
  "atk-s0508a1:5237_0": "“Sātaṃ tattha na vindāmi, siro pajjalito yathā;",
  "atk-s0508a1:5238_0": "Pariḷāhena ḍayhāmi, macchova baḷisādako.",
  "atk-s0508a1:5239_0": "“Sasāgarantā pathavī, ādittā viya hoti me;",
  "atk-s0508a1:5240_0": "Pitu santikupāgamma, idaṃ vacanamabraviṃ.",
  "atk-s0508a1:5241_0": "“Āsīvisaṃva kupitaṃ, aggikkhandhaṃva āgataṃ;",
  "atk-s0508a1:5242_0": "Mattaṃva kuñjaraṃ dantiṃ, yaṃ sayambhumasādayiṃ.",
  "atk-s0508a1:5243_0": "“Āsādito mayā buddho, ghoro uggatapo jino;",
  "atk-s0508a1:5244_0": "Purā sabbe vinassāma, khamāpessāma taṃ muniṃ.",
  "atk-s0508a1:5245_0": "“No ce taṃ nijjhāpessāma, attadantaṃ samāhitaṃ;",
  "atk-s0508a1:5246_0": "Orena sattadivasā, raṭṭhaṃ me vidhamissati.",
  "atk-s0508a1:5247_0": "“Sumekhalo kosiyo ca, siggavo cāpi sattako;",
  "atk-s0508a1:5248_0": "Āsādayitvā isayo, duggatā te saraṭṭhakā.",
  "atk-s0508a1:5249_0": "“Yadā kuppanti isayo, saññatā brahmacārino;",
  "atk-s0508a1:5250_0": "Sadevakaṃ vināsenti, sasāgaraṃ sapabbataṃ.",
  "atk-s0508a1:5251_0": "“Tiyojanasahassamhi, purise sannipātayiṃ;",
  "atk-s0508a1:5252_0": "Accayaṃ desanatthāya, sayambhuṃ upasaṅkamiṃ.",
  "atk-s0508a1:5253_0": "“Allavatthā allasirā, sabbeva pañjalīkatā;",
  "atk-s0508a1:5254_0": "Buddhassa pāde nipatitvā, idaṃ vacanamabravuṃ.",
  "atk-s0508a1:5255_0": "“Khamassu tvaṃ mahāvīra, abhiyācati taṃ jano;",
  "atk-s0508a1:5256_0": "Pariḷāhaṃ vinodehi, mā no raṭṭhaṃ vināsaya.",
  "atk-s0508a1:5257_0": "“Sadevamānusā sabbe, sadānavā sarakkhasā;",
  "atk-s0508a1:5258_0": "Ayomayena kūṭena, siraṃ bhindeyyu me sadā.",
  "atk-s0508a1:5259_0": "“Dake aggi na saṇṭhāti, bījaṃ sele na rūhati;",
  "atk-s0508a1:5260_0": "Agade kimi na saṇṭhāti, kopo buddhe na jāyati.",
  "atk-s0508a1:5261_0": "“Yathā ca bhūmi acalā, appameyyo ca sāgaro;",
  "atk-s0508a1:5262_0": "Anantako ca ākāso, evaṃ buddhā akhobhiyā.",
  "atk-s0508a1:5263_0": "“Sadā khantā mahāvīrā, khamitā ca tapassino;",
  "atk-s0508a1:5264_0": "Khantānaṃ khamitānañca, gamanaṃ taṃ na vijjati.",
  "atk-s0508a1:5265_0": "“Idaṃ vatvāna sambuddho, pariḷāhaṃ vinodayaṃ;",
  "atk-s0508a1:5266_0": "Mahājanassa purato, nabhaṃ abbhuggamī tadā.",
  "atk-s0508a1:5267_0": "“Tena kammenahaṃ vīra, hīnattaṃ ajjhupāgato;",
  "atk-s0508a1:5268_0": "Samatikkamma taṃ jātiṃ, pāvisiṃ abhayaṃ puraṃ.",
  "atk-s0508a1:5269_0": "“Tadāpi maṃ mahāvīra, ḍayhamānaṃ susaṇṭhitaṃ;",
  "atk-s0508a1:5270_0": "Pariḷāhaṃ vinodesi, sayambhuñca khamāpayiṃ.",
  "atk-s0508a1:5271_0": "“Ajjāpi maṃ mahāvīra, ḍayhamānaṃ tihaggibhi;",
  "atk-s0508a1:5272_0": "Nibbāpesi tayo aggī, sītibhāvañca pāpayiṃ.",
  "atk-s0508a1:5273_0": "“Yesaṃ sotāvadhānatthi, suṇātha mama bhāsato;",
  "atk-s0508a1:5274_0": "Atthaṃ tuyhaṃ pavakkhāmi, yathā diṭṭhaṃ padaṃ mama.",
  "atk-s0508a1:5275_0": "“Sayambhuṃ taṃ vimānetvā, santacittaṃ samāhitaṃ;",
  "atk-s0508a1:5276_0": "Tena kammenahaṃ ajja, jātomhi nīcayoniyaṃ.",
  "atk-s0508a1:5277_0": "“Mā vo khaṇaṃ virādhetha, khaṇātītā hi socare;",
  "atk-s0508a1:5278_0": "Sadatthe vāyameyyātha, khaṇo vo paṭipādito.",
  "atk-s0508a1:5279_0": "“Ekaccānañca vamanaṃ, ekaccānaṃ virecanaṃ;",
  "atk-s0508a1:5280_0": "Visaṃ halāhalaṃ eke, ekaccānañca osadhaṃ.",
  "atk-s0508a1:5281_0": "“Vamanaṃ paṭipannānaṃ, phalaṭṭhānaṃ virecanaṃ;",
  "atk-s0508a1:5282_0": "Osadhaṃ phalalābhīnaṃ, puññakkhettaṃ gavesinaṃ.",
  "atk-s0508a1:5283_0": "“Sāsanena viruddhānaṃ, visaṃ halāhalaṃ yathā;",
  "atk-s0508a1:5284_0": "Āsīviso diṭṭhaviso, evaṃ jhāpeti taṃ naraṃ.",
  "atk-s0508a1:5285_0": "“Sakiṃ pītaṃ halāhalaṃ, uparundhati jīvitaṃ;",
  "atk-s0508a1:5286_0": "Sāsanena virujjhitvā, kappakoṭimhi ḍayhati.",
  "atk-s0508a1:5287_0": "“Khantiyā avihiṃsāya, mettacittavatāya ca;",
  "atk-s0508a1:5288_0": "Sadevakaṃ so tāreti, tasmā te avirādhiyā.",
  "atk-s0508a1:5289_0": "“Lābhālābhe na sajjanti, sammānanavimānane;",
  "atk-s0508a1:5290_0": "Pathavīsadisā buddhā, tasmā te na virādhiyā.",
  "atk-s0508a1:5291_0": "“Devadatte ca vadhake, core aṅgulimālake;",
  "atk-s0508a1:5292_0": "Rāhule dhanapāle ca, sabbesaṃ samako muni.",
  "atk-s0508a1:5293_0": "“Etesaṃ paṭigho natthi, rāgomesaṃ na vijjati;",
  "atk-s0508a1:5294_0": "Sabbesaṃ samako buddho, vadhakassorasassa ca.",
  "atk-s0508a1:5295_0": "“Panthe disvāna kāsāvaṃ, chaḍḍitaṃ mīḷhamakkhitaṃ;",
  "atk-s0508a1:5296_0": "Sirasmiṃ añjaliṃ katvā, vanditabbaṃ isiddhajaṃ.",
  "atk-s0508a1:5297_0": "“Abbhatītā ca ye buddhā, vattamānā anāgatā;",
  "atk-s0508a1:5298_0": "Dhajenānena sujjhanti, tasmā ete namassiyā.",
  "atk-s0508a1:5299_0": "“Satthukappaṃ suvinayaṃ, dhāremi hadayenahaṃ;",
  "atk-s0508a1:5300_0": "Namassamāno vinayaṃ, viharissāmi sabbadā.",
  "atk-s0508a1:5301_0": "“Vinayo āsayo mayhaṃ, vinayo ṭhānacaṅkamaṃ;",
  "atk-s0508a1:5302_0": "Kappemi vinaye vāsaṃ, vinayo mama gocaro.",
  "atk-s0508a1:5303_0": "“Vinaye pāramippatto, samathe cāpi kovido;",
  "atk-s0508a1:5304_0": "Upāli taṃ mahāvīra, pāde vandati satthuno.",
  "atk-s0508a1:5305_0": "“So ahaṃ vicarissāmi, gāmā gāmaṃ purā puraṃ;",
  "atk-s0508a1:5306_0": "Namassamāno sambuddhaṃ, dhammassa ca sudhammataṃ.",
  "atk-s0508a1:5307_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5308_0": "Tattha hi naṃ satthā sayameva sakalaṃ vinayapiṭakaṃ uggaṇhāpesi.",
  "atk-s0508a1:5308_1": "So aparabhāge bhārukacchakavatthuṃ ajjukavatthuṃ kumārakassapavatthunti imāni tīṇi vatthūni vinicchayi.",
  "atk-s0508a1:5308_2": "Satthā ekekasmiṃ vinicchite sādhukāraṃ datvā tayopi vinicchaye aṭṭhuppattiṃ katvā theraṃ vinayadharānaṃ aggaṭṭhāne ṭhapesi.",
  "atk-s0508a1:5308_3": "So aparabhāge ekasmiṃ uposathadivase pātimokkhuddesasamaye bhikkhū ovadanto –",
  "atk-s0508a1:5309_0": "249.",
  "atk-s0508a1:5310_0": "“Saddhāya abhinikkhamma, navapabbajito navo;",
  "atk-s0508a1:5311_0": "Mitte bhajeyya kalyāṇe, suddhājīve atandite.",
  "atk-s0508a1:5312_0": "250.",
  "atk-s0508a1:5313_0": "“Saddhāya abhinikkhamma, navapabbajito navo;",
  "atk-s0508a1:5314_0": "Saṅghasmiṃ viharaṃ bhikkhu, sikkhetha vinayaṃ budho.",
  "atk-s0508a1:5315_0": "251.",
  "atk-s0508a1:5316_0": "“Saddhāya abhinikkhamma, navapabbajito navo;",
  "atk-s0508a1:5317_0": "Kappākappesu kusalo, careyya apurakkhato”ti. – tisso gāthā abhāsi;",
  "atk-s0508a1:5318_0": "Tattha saddhāyāti saddhānimittaṃ,",
  "atk-s0508a1:5318_1": "na jīvikatthanti attho.",
  "atk-s0508a1:5318_2": "Saddhāyāti vā kammaphalāni ratanattayaguṇañca saddahitvā.",
  "atk-s0508a1:5318_3": "Abhinikkhammāti gharāvāsato nikkhamitvā.",
  "atk-s0508a1:5318_4": "Navapabbajitoti navo hutvā pabbajito,",
  "atk-s0508a1:5318_5": "paṭhamavaye eva pabbajito.",
  "atk-s0508a1:5318_6": "Navoti sāsane sikkhāya abhinavo daharo.",
  "atk-s0508a1:5318_7": "Mitte bhajeyya kalyāṇe suddhājīve atanditeti “piyo garu bhāvanīyo”tiādinā vuttalakkhaṇe kalyāṇamitte,",
  "atk-s0508a1:5318_8": "micchājīvavivajjanena suddhājīve,",
  "atk-s0508a1:5318_9": "āraddhavīriyatāya atandite bhajeyya upasaṅkameyya,",
  "atk-s0508a1:5318_10": "tesaṃ ovādānusāsanīpaṭiggahaṇavasena seveyya.",
  "atk-s0508a1:5318_11": "Saṅghasmiṃ viharanti saṅghe bhikkhusamūhe vattapaṭivattapūraṇavasena viharanto.",
  "atk-s0508a1:5318_12": "Sikkhetha vinayaṃ budhoti bodhañāṇatāsukusalo hutvā vinayapariyattiṃ sikkheyya.",
  "atk-s0508a1:5318_13": "Vinayo hi sāsanassa āyu,",
  "atk-s0508a1:5318_14": "tasmiṃ ṭhite sāsanaṃ ṭhitaṃ hoti.",
  "atk-s0508a1:5318_15": "“Buddho”ti ca paṭhanti,",
  "atk-s0508a1:5318_16": "so evattho.",
  "atk-s0508a1:5318_17": "Kappākappesūti kappiyākappiyesu kusalo suttavasena suttānulomavasena ca nipuṇo cheko.",
  "atk-s0508a1:5318_18": "Apurakkhatoti na purakkhato taṇhādīhi kutoci purekkhāraṃ apaccāsīsanto hutvā vihareyya.",
  "atk-s0508a1:5319_0": "Upālittheragāthāvaṇṇanā niṭṭhitā.",
  "atk-s0508a1:5320_0": "12. Uttarapālattheragāthāvaṇṇanā",
  "atk-s0508a1:5321_0": "Paṇḍitaṃ vata maṃ santanti āyasmato uttarapālattherassa gāthā.",
  "atk-s0508a1:5321_1": "Kā uppatti?",
  "atk-s0508a1:5321_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato gamanamagge setuṃ kārāpesi.",
  "atk-s0508a1:5321_3": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a1:5321_4": "uttarapāloti laddhanāmo vayappatto yamakapāṭihāriyaṃ disvā paṭiladdhasaddho pabbajitvā samaṇadhammaṃ karoti.",
  "atk-s0508a1:5321_5": "Tassa ekadivasaṃ ayonisomanasikāravasena anubhūtārammaṇaṃ anussarantassa kāmarāgo uppajji.",
  "atk-s0508a1:5321_6": "So tāvadeva sahoḍḍhaṃ coraṃ gaṇhanto viya attano cittaṃ niggahetvā saṃvegajāto paṭipakkhamanasikārena",
  "atk-s0508a1:5321_7": "kilese vikkhambhetvā vipassanāya kammaṃ karonto bhāvanaṃ ussukkāpetvā arahattaṃ pāpuṇi.",
  "atk-s0508a1:5321_8": "Tena vuttaṃ apadāne –",
  "atk-s0508a1:5322_0": "“Vipassino bhagavato, caṅkamantassa sammukhā;",
  "atk-s0508a1:5323_0": "Pasannacitto sumano, setuṃ kārāpayiṃ ahaṃ.",
  "atk-s0508a1:5324_0": "“Ekanavutito kappe, yaṃ setuṃ kārayiṃ ahaṃ;",
  "atk-s0508a1:5325_0": "Duggatiṃ nābhijānāmi, setudānassidaṃ phalaṃ.",
  "atk-s0508a1:5326_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5327_0": "Arahattaṃ pana patvā attano paṭipattiṃ paccavekkhitvā sīhanādaṃ nadanto –",
  "atk-s0508a1:5328_0": "252.",
  "atk-s0508a1:5329_0": "“Paṇḍitaṃ vata maṃ santaṃ, alamatthavicintakaṃ;",
  "atk-s0508a1:5330_0": "Pañca kāmaguṇā loke, sammohā pātayiṃsu maṃ.",
  "atk-s0508a1:5331_0": "253.",
  "atk-s0508a1:5332_0": "“Pakkhando māravisaye, daḷhasallasamappito;",
  "atk-s0508a1:5333_0": "Asakkhiṃ maccurājassa, ahaṃ pāsā pamuccituṃ.",
  "atk-s0508a1:5334_0": "254.",
  "atk-s0508a1:5335_0": "“Sabbe kāmā pahīnā me, bhavā sabbe padālitā;",
  "atk-s0508a1:5336_0": "Vikkhīṇo jātisaṃsāro, natthi dāni punabbhavo”ti. –",
  "atk-s0508a1:5337_0": "Tisso gāthā abhāsi.",
  "atk-s0508a1:5338_0": "Tattha paṇḍitaṃ vata maṃ santanti sutacintāmayāya paññāya vasena paññāsampannampi nāma maṃ samānaṃ.",
  "atk-s0508a1:5338_1": "Alamatthavicintakanti attano ca paresañca atthaṃ hitaṃ vicintetuṃ samatthaṃ,",
  "atk-s0508a1:5338_2": "alaṃ vā pariyattaṃ atthassa vicintakaṃ,",
  "atk-s0508a1:5338_3": "kilesaviddhaṃsanasamatthaṃ atthadassinaṃ vā,",
  "atk-s0508a1:5338_4": "sabbametaṃ attano antimabhavikatāya thero vadati.",
  "atk-s0508a1:5338_5": "Pañca kāmaguṇāti rūpādayo pañca kāmakoṭṭhāsā.",
  "atk-s0508a1:5338_6": "Loketi tesaṃ pavattiṭṭhānadassanaṃ.",
  "atk-s0508a1:5338_7": "Sammohāti sammohanimittaṃ ayonisomanasikārahetu.",
  "atk-s0508a1:5338_8": "Sammohāti vā sammohanā sammohakarā.",
  "atk-s0508a1:5338_9": "Pātayiṃsūti dhīrabhāvato pātesuṃ,",
  "atk-s0508a1:5338_10": "lokato vā uttaritukāmaṃ maṃ loke pātayiṃsūti attho.",
  "atk-s0508a1:5339_0": "Pakkhandoti anupaviṭṭho.",
  "atk-s0508a1:5339_1": "Māravisayeti kilesavisaye kilesamārassa pavattiṭṭhāne,",
  "atk-s0508a1:5339_2": "tassa vasaṃ gatoti adhippāyo.",
  "atk-s0508a1:5339_3": "Devaputtamārassa vā issariyaṭṭhāne taṃ anupavisitvā ṭhito.",
  "atk-s0508a1:5339_4": "Daḷhasallasamappitoti daḷhaṃ thiraṃ,",
  "atk-s0508a1:5339_5": "daḷhena vā sallena samappito,",
  "atk-s0508a1:5339_6": "rāgasallena hadayaṃ āhacca viddho.",
  "atk-s0508a1:5339_7": "Asakkhiṃ maccurājassa,",
  "atk-s0508a1:5339_8": "ahaṃ pāsā pamuccitunti aggamaggasaṇḍāsena rāgādisallaṃ anavasesato uddharantoyeva rāgabandhanasaṅkhātā maccurājassa pāsā ahaṃ parimuccituṃ asakkhiṃ,",
  "atk-s0508a1:5339_9": "tato attānaṃ pamocesiṃ.",
  "atk-s0508a1:5340_0": "Tato eva ca sabbe kāmā pahīnā me,",
  "atk-s0508a1:5340_1": "bhavā sabbe padālitāti vatthārammaṇādibhedena anekabhedabhinnā sabbe kilesakāmā ariyamaggena samucchedavasena mayā pahīnā.",
  "atk-s0508a1:5340_2": "Kilesakāmesu hi pahīnesu vatthukāmāpi pahīnā eva honti.",
  "atk-s0508a1:5340_3": "Tathā kāmabhavakammabhavādayo bhavā sabbe maggañāṇāsinā padālitā viddhaṃsitā.",
  "atk-s0508a1:5340_4": "Kammabhavesu hi padālitesu upapattibhavā padālitā eva honti.",
  "atk-s0508a1:5340_5": "Evaṃ kammabhavānaṃ padālitattā eva vikkhīṇo jātisaṃsāro,",
  "atk-s0508a1:5340_6": "natthi dāni punabbhavoti.",
  "atk-s0508a1:5340_7": "Tassattho heṭṭhā vuttoyeva.",
  "atk-s0508a1:5340_8": "Idameva ca therassa aññābyākaraṇaṃ ahosi.",
  "atk-s0508a1:5341_0": "Uttarapālattheragāthāvaṇṇanā niṭṭhitā.",
  "atk-s0508a1:5342_0": "13. Abhibhūtattheragāthāvaṇṇanā",
  "atk-s0508a1:5343_0": "Suṇātha ñātayo sabbeti āyasmato abhibhūtattherassa gāthā.",
  "atk-s0508a1:5343_1": "Kā uppatti?",
  "atk-s0508a1:5343_2": "Ayampi purimabuddhesu katādhikāro tattha tattha bhave puññāni upacinanto vessabhussa bhagavato kāle kulagehe",
  "atk-s0508a1:5343_3": "nibbattitvā viññutaṃ patto tādisena kalyāṇamittasannissayena sāsane abhippasanno ahosi.",
  "atk-s0508a1:5343_4": "So satthari parinibbute tassa dhātuṃ gahetuṃ mahājane ussāhaṃ karonte sayaṃ sabbapaṭhamaṃ gandhodakena citakaṃ nibbāpesi.",
  "atk-s0508a1:5343_5": "So tena puññakammena devamanussesu saṃsaranto imasmiṃ buddhuppāde veṭhapuranagare rājakule nibbattitvā",
  "atk-s0508a1:5343_6": "abhibhūtoti laddhanāmo pitu accayena rajjaṃ kāreti.",
  "atk-s0508a1:5343_7": "Tasmiñca samaye bhagavā janapadacārikaṃ caranto anupubbena taṃ nagaraṃ pāpuṇi.",
  "atk-s0508a1:5343_8": "Tato so rājā “bhagavā kira mama nagaraṃ anuppatto”ti sutvā satthu santikaṃ gantvā dhammaṃ sutvā dutiyadivase mahādānaṃ pavattesi.",
  "atk-s0508a1:5343_9": "Bhagavā bhuttāvī tassa rañño ajjhāsayānurūpaṃ anumodanaṃ karontoyeva vitthārato dhammaṃ desesi.",
  "atk-s0508a1:5343_10": "So dhammaṃ sutvā laddhappasādo rajjaṃ pahāya pabbajitvā arahattaṃ sacchākāsi.",
  "atk-s0508a1:5343_11": "Tena vuttaṃ apadāne –",
  "atk-s0508a1:5344_0": "“Dayhamāne sarīramhi, vessabhussa mahesino;",
  "atk-s0508a1:5345_0": "Gandhodakaṃ gahetvāna, citaṃ nibbāpayiṃ ahaṃ.",
  "atk-s0508a1:5346_0": "“Ekatiṃse ito kappe, citaṃ nibbāpayiṃ ahaṃ;",
  "atk-s0508a1:5347_0": "Duggatiṃ nābhijānāmi, gandhodakassidaṃ phalaṃ.",
  "atk-s0508a1:5348_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5349_0": "Arahattaṃ pana patvā vimuttisukhena viharante tasmiṃ tassa ñātakā amaccā pārisajjā nāgarā jānapadāti sabbe samāgantvā, “bhante,",
  "atk-s0508a1:5349_1": "kasmā tvaṃ amhe anāthe katvā pabbajito”ti parideviṃsu.",
  "atk-s0508a1:5349_2": "Thero te ñātipamukhe manusse paridevante disvā tesaṃ attano pabbajjakāraṇavibhāvanamukhena dhammaṃ kathento –",
  "atk-s0508a1:5350_0": "255.",
  "atk-s0508a1:5351_0": "“Suṇātha ñātayo sabbe, yāvantettha samāgatā;",
  "atk-s0508a1:5352_0": "Dhammaṃ vo desayissāmi, dukkhā jāti punappunaṃ.",
  "atk-s0508a1:5353_0": "256.",
  "atk-s0508a1:5354_0": "“Ārambhatha nikkamatha, yuñjatha buddhasāsane;",
  "atk-s0508a1:5355_0": "Dhunātha maccuno senaṃ, naḷāgāraṃva kuñjaro.",
  "atk-s0508a1:5356_0": "257.",
  "atk-s0508a1:5357_0": "“Yo imasmiṃ dhammavinaye, appamatto vihassati;",
  "atk-s0508a1:5358_0": "Pahāya jātisaṃsāraṃ, dukkhassantaṃ karissatī”ti. – tisso gāthā abhāsi;",
  "atk-s0508a1:5359_0": "Tattha suṇāthāti nisāmetha,",
  "atk-s0508a1:5359_1": "idāni mayā vuccamānaṃ ohitasotā sotadvārānusārena upadhārethāti attho.",
  "atk-s0508a1:5359_2": "Ñātayoti ñātī pamukhe katvā tesaṃ sabbesaṃ ālapanaṃ,",
  "atk-s0508a1:5359_3": "tenāha “sabbe yāvantettha samāgatā”ti,",
  "atk-s0508a1:5359_4": "yāvanto yattakā ettha samāgame,",
  "atk-s0508a1:5359_5": "etissaṃ vā mama pabbajjāya samāgatāti attho.",
  "atk-s0508a1:5360_0": "Idāni yaṃ sandhāya “suṇāthā”ti savanāṇattikavacanaṃ kataṃ,",
  "atk-s0508a1:5360_1": "taṃ “dhammaṃ vo desayissāmī”ti paṭijānitvā “dukkhā jāti punappuna”ntiādinā desetuṃ ārabhi.",
  "atk-s0508a1:5360_2": "Tattha dukkhā jāti punappunanti jāti nāmesā gabbhokkantimūlakādibhedassa jarādibhedassa ca anekavihitassa dukkhassa adhiṭṭhānabhāvato dukkhā.",
  "atk-s0508a1:5360_3": "Sā punappunaṃ pavattamānā ativiya dukkhā.",
  "atk-s0508a1:5361_0": "Tassā pana jātiyā samatikkamanatthaṃ ussāho karaṇīyoti dassento āha “ārambhathā”tiādi.",
  "atk-s0508a1:5361_1": "Tattha ārambhathāti ārambhadhātusaṅkhātaṃ vīriyaṃ karotha.",
  "atk-s0508a1:5361_2": "Nikkamathāti kosajjapakkhato nikkhantattā nikkamadhātusaṅkhātaṃ taduttariṃ vīriyaṃ karotha.",
  "atk-s0508a1:5361_3": "Yuñjatha buddhasāsaneti yasmā sīlasaṃvaro indriyesu guttadvāratā bhojane mattaññutā satisampajaññanti",
  "atk-s0508a1:5361_4": "imesu dhammesu patiṭṭhitānaṃ jāgariyānuyogavasena ārambhanikkamadhātuyo sampajjanti,",
  "atk-s0508a1:5361_5": "tasmā tathābhūtā samathavipassanāsaṅkhāte adhisīlasikkhādisaṅkhāte vā bhagavato sāsane yuttappayuttā hotha.",
  "atk-s0508a1:5361_6": "Dhunātha maccuno senaṃ,",
  "atk-s0508a1:5361_7": "naḷāgāraṃva kuñjaroti evaṃ paṭipajjantā ca tedhātuissarassa maccurājassa vasaṃ satte netīti tassa senāsaṅkhātaṃ",
  "atk-s0508a1:5361_8": "abalaṃ dubbalaṃ yathā nāma thāmabalūpapanno kuñjaro naḷehi kataṃ agāraṃ khaṇeneva viddhaṃseti,",
  "atk-s0508a1:5361_9": "evameva kilesagaṇaṃ dhunātha vidhamatha viddhaṃsethāti attho.",
  "atk-s0508a1:5362_0": "Evaṃ pana buddhasāsane ussāhaṃ karontassa ekaṃsiko jātidukkhassa samatikkamoti dassento “yo imasmi”ntiādinā tatiyaṃ gāthamāha.",
  "atk-s0508a1:5362_1": "Taṃ suviññeyyameva.",
  "atk-s0508a1:5363_0": "Abhibhūtattheragāthāvaṇṇanā niṭṭhitā.",
  "atk-s0508a1:5364_0": "14. Gotamattheragāthāvaṇṇanā",
  "atk-s0508a1:5365_0": "Saṃsaranti āyasmato gotamattherassa gāthā.",
  "atk-s0508a1:5365_1": "Kā uppatti?",
  "atk-s0508a1:5365_2": "Ayaṃ kira purimabuddhesu katādhikāro tattha tattha bhave puññāni karonto sikhimhi bhagavati parinibbute",
  "atk-s0508a1:5365_3": "tassa citakaṃ devamanussesu pūjentesu aṭṭhahi campakapupphehi citakaṃ pūjesi.",
  "atk-s0508a1:5365_4": "So tena puññakammena devamanussesu saṃsaranto imasmiṃ buddhuppāde sakyarājakule nibbattitvā gotamoti",
  "atk-s0508a1:5365_5": "gottavaseneva abhilakkhitanāmo vayappatto satthu ñātisamāgame paṭiladdhasaddho pabbajitvā vipassanāya",
  "atk-s0508a1:5365_6": "kammaṃ karonto chaḷabhiñño ahosi.",
  "atk-s0508a1:5365_7": "Tena vuttaṃ apadāne –",
  "atk-s0508a1:5366_0": "“Jhāyamānassa bhagavato, sikhino lokabandhuno;",
  "atk-s0508a1:5367_0": "Aṭṭha campakapupphāni, citakaṃ abhiropayiṃ.",
  "atk-s0508a1:5368_0": "“Ekatiṃse ito kappe, yaṃ pupphamabhiropayiṃ;",
  "atk-s0508a1:5369_0": "Duggatiṃ nābhijānāmi, citapūjāyidaṃ phalaṃ.",
  "atk-s0508a1:5370_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5371_0": "Chaḷabhiñño pana hutvā vimuttisukhena viharanto ekadivasaṃ ñātakehi “kasmā, bhante,",
  "atk-s0508a1:5371_1": "amhe pahāya pabbajito”ti puṭṭho saṃsāre attanā anubhūtadukkhañceva idāni adhigataṃ nibbānasukhañca pakāsento –",
  "atk-s0508a1:5372_0": "258.",
  "atk-s0508a1:5373_0": "“Saṃsarañhi nirayaṃ agacchissaṃ, petalokamagamaṃ punappunaṃ;",
  "atk-s0508a1:5374_0": "Dukkhamamhipi tiracchānayoniyaṃ, nekadhā hi vusitaṃ ciraṃ mayā.",
  "atk-s0508a1:5375_0": "259.",
  "atk-s0508a1:5376_0": "“Mānusopi ca bhavobhirādhito, saggakāyamagamaṃ sakiṃ sakiṃ;",
  "atk-s0508a1:5377_0": "Rūpadhātusu arūpadhātusu, nevasaññisu asaññisuṭṭhitaṃ.",
  "atk-s0508a1:5378_0": "260.",
  "atk-s0508a1:5379_0": "“Sambhavā suviditā asārakā, saṅkhatā pacalitā saderitā;",
  "atk-s0508a1:5380_0": "Taṃ viditvā mahamahattasambhavaṃ, santimeva satimā samajjhaga”nti. –",
  "atk-s0508a1:5381_0": "Tīhi gāthāhi tesaṃ dhammaṃ desesi.",
  "atk-s0508a1:5382_0": "Tattha saṃsaranti anādimati saṃsāre saṃsaranto kammakilesehi pañcasu gatīsu cavanupapātavasena aparāparaṃ saṃsarantoti attho.",
  "atk-s0508a1:5382_1": "Hīti nipātamattaṃ.",
  "atk-s0508a1:5382_2": "Nirayaṃ agacchissanti sañjīvādikaṃ aṭṭhavidhaṃ mahānirayaṃ,",
  "atk-s0508a1:5382_3": "kukkuḷādikaṃ soḷasavidhaṃ ussadanirayañca paṭisandhivasena upagacchiṃ.",
  "atk-s0508a1:5382_4": "“Punappuna”nti idaṃ idhāpi ānetabbaṃ.",
  "atk-s0508a1:5382_5": "Petalokanti pettivisayaṃ,",
  "atk-s0508a1:5382_6": "khuppipāsādibhedaṃ petattabhāvanti attho.",
  "atk-s0508a1:5382_7": "Agamanti paṭisandhivasena upagacchiṃ upapajjiṃ.",
  "atk-s0508a1:5382_8": "Punappunanti aparāparaṃ.",
  "atk-s0508a1:5382_9": "Dukkhamamhipīti aññamaññaṃ tikhiṇakasāpatodābhighātādidukkhehi dussahāyapi.",
  "atk-s0508a1:5382_10": "Liṅgavipallāsena hetaṃ vuttaṃ “dukkhamamhipī”ti.",
  "atk-s0508a1:5382_11": "Tiracchānayoniyanti migapakkhiādibhedāya tiracchānayoniyaṃ.",
  "atk-s0508a1:5382_12": "Nekadhā hīti oṭṭhagoṇagadrabhādivasena ceva kākabalākakulalādivasena ca anekappakāraṃ anekavārañca ciraṃ",
  "atk-s0508a1:5382_13": "dīghamaddhānaṃ mayā vusitaṃ niccaṃ utrastamānasatādivasena dukkhaṃ anubhūtaṃ.",
  "atk-s0508a1:5382_14": "Tiracchānayoniyaṃ nibbattasatto mahāmūḷhatāya cirataraṃ tattheva aparāparaṃ parivattatīti dassanatthaṃ idha “cira”nti vuttaṃ.",
  "atk-s0508a1:5383_0": "Mānusopi ca bhavobhirādhitoti manussattabhāvopi mayā tādisena kusalakammunā samavāyena abhirādhito sādhito adhigato.",
  "atk-s0508a1:5383_1": "Kāṇakacchapopamasuttamettha udāharitabbaṃ.",
  "atk-s0508a1:5383_2": "Saggakāyamagamaṃ sakiṃ sakinti saggagatisaṅkhātaṃ kāmāvacaradevakāyaṃ sakiṃ sakiṃ kadāci kadāci upapajjanavasena agacchiṃ.",
  "atk-s0508a1:5383_3": "Rūpadhātusūti puthujjanabhavaggapariyosānesu rūpabhavesu arūpadhātusūti arūpabhavesu.",
  "atk-s0508a1:5383_4": "Nevasaññisu asaññisuṭṭhitanti rūpārūpadhātūsu ca na kevalaṃ saññīsu eva,",
  "atk-s0508a1:5383_5": "atha kho nevasaññīnāsaññīsu asaññīsu ca upapajja ṭhitaṃ mayāti ānetvā yojetabbaṃ.",
  "atk-s0508a1:5383_6": "Nevasaññiggahaṇena hettha nevasaññīnāsaññībhavo gahito.",
  "atk-s0508a1:5383_7": "Yadipime dve bhavā rūpārūpadhātuggahaṇeneva gayhanti,",
  "atk-s0508a1:5383_8": "ye pana ito bāhirakā tattha niccasaññino bhavavimokkhasaññino ca,",
  "atk-s0508a1:5383_9": "tesaṃ tassā saññāya micchābhāvadassanatthaṃ visuṃ gahitāti daṭṭhabbaṃ.",
  "atk-s0508a1:5384_0": "Evaṃ dvīhi gāthāhi bhavamūlassa anupacchinnattā anādimati saṃsāre attano vaṭṭadukkhānubhavaṃ dassetvā",
  "atk-s0508a1:5384_1": "idāni tadupacchedena vivaṭṭasukhānubhavaṃ dassento “sambhavā”tiādinā tatiyaṃ gāthamāha.",
  "atk-s0508a1:5384_2": "Tattha sambhavāti bhavā.",
  "atk-s0508a1:5384_3": "Kāmabhavādayo eva hi hetupaccayasamavāyena bhavantīti idha sambhavāti vuttā.",
  "atk-s0508a1:5384_4": "Suviditāti vipassanāpaññāsahitāya maggapaññāya suṭṭhu viditā.",
  "atk-s0508a1:5384_5": "Asārakātiādi tesaṃ viditākāradassanaṃ.",
  "atk-s0508a1:5384_6": "Tattha asārakāti niccasārādisārarahitā.",
  "atk-s0508a1:5384_7": "Saṅkhatāti samecca sambhuyya paccayehi katā.",
  "atk-s0508a1:5384_8": "Pacalitāti saṅkhatattā eva uppādajarādīhi pakārato calitā anavaṭṭhitā.",
  "atk-s0508a1:5384_9": "Saderitāti sadā sabbakālaṃ bhaṅgena eritā,",
  "atk-s0508a1:5384_10": "ittarā bhaṅgagāmino pabhaṅgunoti attho.",
  "atk-s0508a1:5384_11": "Taṃ viditvā mahamattasambhavanti taṃ yathāvuttaṃ saṅkhatasabhāvaṃ attasambhavaṃ attani sambhūtaṃ attāyattaṃ",
  "atk-s0508a1:5384_12": "issarādivasena aparāyattaṃ pariññābhisamayavasena ahaṃ viditvā tappaṭipakkhabhūtaṃ santimeva nibbānameva",
  "atk-s0508a1:5384_13": "maggapaññāsatiyā satimā hutvā samajjhagaṃ adhigacchiṃ ariyamaggabhāvanāya anuppattoti.",
  "atk-s0508a1:5384_14": "Evaṃ thero ñātakānaṃ dhammadesanāmukhena aññaṃ byākāsi.",
  "atk-s0508a1:5385_0": "Gotamattheragāthāvaṇṇanā niṭṭhitā.",
  "atk-s0508a1:5386_0": "15. Hāritattheragāthāvaṇṇanā",
  "atk-s0508a1:5387_0": "Yo pubbe karaṇīyānīti āyasmato hāritattherassa gāthā.",
  "atk-s0508a1:5387_1": "Kā uppatti?",
  "atk-s0508a1:5387_2": "Ayampi padumuttarassa bhagavato kāle kulagehe nibbattitvā viññutaṃ patto satthari parinibbute tassa citakapūjāya kayiramānāya gandhena pūjaṃ akāsi.",
  "atk-s0508a1:5387_3": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a1:5387_4": "hāritoti laddhanāmo vayappatto jātimānaṃ nissāya aññe vasalavādena samudācarati.",
  "atk-s0508a1:5387_5": "So bhikkhūnaṃ santikaṃ gantvā dhammaṃ sutvā paṭiladdhasaddho pabbajitopi ciraparicitattā vasalasamudācāraṃ na vissajji.",
  "atk-s0508a1:5387_6": "Athekadivasaṃ satthu santike dhammaṃ sutvā sañjātasaṃvego vipassanaṃ paṭṭhapetvā attano cittappavattiṃ",
  "atk-s0508a1:5387_7": "upaparikkhanto mānuddhaccaviggahitataṃ disvā taṃ pahāya vipassanaṃ ussukkāpetvā arahattaṃ pāpuṇi.",
  "atk-s0508a1:5387_8": "Tena vuttaṃ apadāne –",
  "atk-s0508a1:5388_0": "“Citāsu kurumānāsu, nānāgandhe samāhaṭe;",
  "atk-s0508a1:5389_0": "Pasannacitto sumano, gandhamuṭṭhimapūjayiṃ.",
  "atk-s0508a1:5390_0": "“Satasahassito kappe, citakaṃ yamapūjayiṃ;",
  "atk-s0508a1:5391_0": "Duggatiṃ nābhijānāmi, citapūjāyidaṃ phalaṃ.",
  "atk-s0508a1:5392_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5393_0": "Arahā pana hutvā vimuttisukhaṃ anubhavanto “yo pubbe karaṇīyānī”tiādinā tīhi gāthāhi bhikkhūnaṃ ovādadānamukhena aññaṃ byākāsi.",
  "atk-s0508a1:5393_1": "Tāsaṃ attho heṭṭhā vuttoyeva.",
  "atk-s0508a1:5394_0": "Hāritattheragāthāvaṇṇanā niṭṭhitā.",
  "atk-s0508a1:5395_0": "16. Vimalattheragāthāvaṇṇanā",
  "atk-s0508a1:5396_0": "Pāpamitteti āyasmato vimalattherassa gāthā.",
  "atk-s0508a1:5396_1": "Kā uppatti?",
  "atk-s0508a1:5396_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto padumuttarassa",
  "atk-s0508a1:5396_3": "bhagavato kāle kulagehe nibbattitvā viññutaṃ patto satthari parinibbute sādhukīḷanadivasesu vītivattesu",
  "atk-s0508a1:5396_4": "satthu sarīraṃ gahetvā upāsakesu jhāpanaṭṭhānaṃ gacchantesu satthu guṇe āvajjitvā pasannamānaso sumanapupphehi",
  "atk-s0508a1:5396_5": "pūjamakāsi.",
  "atk-s0508a1:5396_6": "So tena puññakammena devamanussesu saṃsaranto imasmiṃ buddhuppāde bārāṇasiyaṃ brāhmaṇakule nibbattitvā",
  "atk-s0508a1:5396_7": "vimaloti laddhanāmo vayappatto somamittattheraṃ nissāya sāsane pabbajitvā teneva ussāhito vipassanaṃ",
  "atk-s0508a1:5396_8": "paṭṭhapetvā nacirasseva arahattaṃ pāpuṇi.",
  "atk-s0508a1:5396_9": "Tena vuttaṃ apadāne –",
  "atk-s0508a1:5397_0": "“Nīharante sarīramhi, vajjamānāsu bherisu;",
  "atk-s0508a1:5398_0": "Pasannacitto sumano, paṭṭipupphamapūjayiṃ.",
  "atk-s0508a1:5399_0": "“Satasahassito kappe, yaṃ pupphamabhipūjayiṃ;",
  "atk-s0508a1:5400_0": "Duggatiṃ nābhijānāmi, dehapūjāyidaṃ phalaṃ.",
  "atk-s0508a1:5401_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5402_0": "Arahattaṃ pana patvā attano sahāyassa bhikkhussa ovādaṃ dento –",
  "atk-s0508a1:5403_0": "264.",
  "atk-s0508a1:5404_0": "“Pāpamitte vivajjetvā, bhajeyyuttamapuggalaṃ;",
  "atk-s0508a1:5405_0": "Ovāde cassa tiṭṭheyya, patthento acalaṃ sukhaṃ.",
  "atk-s0508a1:5406_0": "265.",
  "atk-s0508a1:5407_0": "“Parittaṃ dārumāruyha, yathā sīde mahaṇṇave;",
  "atk-s0508a1:5408_0": "Evaṃ kusītamāgamma, sādhujīvīpi sīdati;",
  "atk-s0508a1:5409_0": "Tasmā taṃ parivajjeyya, kusītaṃ hīnavīriyaṃ.",
  "atk-s0508a1:5410_0": "266.",
  "atk-s0508a1:5411_0": "“Pavivittehi ariyehi, pahitattehi jhāyibhi;",
  "atk-s0508a1:5412_0": "Niccaṃ āraddhavīriyehi, paṇḍitehi sahāvase”ti. –",
  "atk-s0508a1:5413_0": "Tisso gāthā abhāsi.",
  "atk-s0508a1:5414_0": "Tattha pāpamitteti akalyāṇamitte asappurise hīnavīriye.",
  "atk-s0508a1:5414_1": "Vivajjetvāti taṃ abhajanavasena dūrato vajjetvā.",
  "atk-s0508a1:5414_2": "Bhajeyyuttamapuggalanti sappurisaṃ paṇḍitaṃ kalyāṇamittaṃ ovādānusāsanīgahaṇavasena seveyya.",
  "atk-s0508a1:5414_3": "Ovāde cassa tiṭṭheyyāti assa kalyāṇamittassa ovāde anusiṭṭhiyaṃ yathānusiṭṭhaṃ paṭipajjanavasena tiṭṭheyya.",
  "atk-s0508a1:5414_4": "Patthentoti ākaṅkhanto.",
  "atk-s0508a1:5414_5": "Acalaṃ sukhanti nibbānasukhaṃ phalasukhañca.",
  "atk-s0508a1:5414_6": "Tampi hi akuppabhāvato “acala”nti vuccati.",
  "atk-s0508a1:5414_7": "Sesaṃ vuttatthameva.",
  "atk-s0508a1:5415_0": "Vimalattheragāthāvaṇṇanā niṭṭhitā.",
  "atk-s0508a1:5416_0": "Tikanipātavaṇṇanā niṭṭhitā.",
  "atk-s0508a1:5417_0": "Paṭhamo bhāgo niṭṭhito."
}