{
  "tika-abh09t:6_0": "Namo tassa bhagavato arahato sammāsambuddhassa",
  "tika-abh09t:7_0": "Abhidhammamātikāpāḷi",
  "tika-abh09t:8_0": "Ekaṃ samayaṃ bhagavā devesu viharati tāvatiṃsabhavane pāricchattakamūle paṇḍukambalasilāyaṃ.",
  "tika-abh09t:8_1": "Tatra kho bhagavā devānaṃ tāvatiṃsānaṃ abhidhammakathaṃ kathesi.",
  "tika-abh09t:9_0": "1. Dhammasaṅgaṇīmātikā",
  "tika-abh09t:10_0": "Tikamātikā",
  "tika-abh09t:11_0": "Kusalā dhammā,",
  "tika-abh09t:11_1": "akusalā dhammā,",
  "tika-abh09t:11_2": "abyākatā dhammā.",
  "tika-abh09t:11_3": "Sukhāya vedanāya sampayuttā dhammā,",
  "tika-abh09t:11_4": "dukkhāya vedanāya sampayuttā dhammā,",
  "tika-abh09t:11_5": "adukkhamasukhāya vedanāya sampayuttā dhammā.",
  "tika-abh09t:11_6": "Vipākā dhammā,",
  "tika-abh09t:11_7": "vipākadhammadhammā,",
  "tika-abh09t:11_8": "nevavipākanavipākadhammadhammā.",
  "tika-abh09t:11_9": "Upādiṇṇupādāniyā dhammā,",
  "tika-abh09t:11_10": "anupādiṇṇupādāniyā dhammā,",
  "tika-abh09t:11_11": "anupādiṇṇaanupādāniyā dhammā.",
  "tika-abh09t:11_12": "Saṃkiliṭṭhasaṃkilesikā dhammā,",
  "tika-abh09t:11_13": "asaṃkiliṭṭhasaṃkilesikā dhammā,",
  "tika-abh09t:11_14": "asaṃkiliṭṭhaasaṃkilesikā dhammā.",
  "tika-abh09t:11_15": "Savitakkasavicārā dhammā,",
  "tika-abh09t:11_16": "avitakkavicāramattā dhammā,",
  "tika-abh09t:11_17": "avitakkaavicārā dhammā.",
  "tika-abh09t:11_18": "Pītisahagatā dhammā,",
  "tika-abh09t:11_19": "sukhasahagatā dhammā,",
  "tika-abh09t:11_20": "upekkhāsahagatā dhammā.",
  "tika-abh09t:11_21": "Dassanena pahātabbā dhammā,",
  "tika-abh09t:11_22": "bhāvanāya pahātabbā dhammā,",
  "tika-abh09t:11_23": "neva dassanena na bhāvanāya pahātabbā dhammā.",
  "tika-abh09t:11_24": "Dassanena pahātabbahetukā dhammā,",
  "tika-abh09t:11_25": "bhāvanāya pahātabbahetukā dhammā,",
  "tika-abh09t:11_26": "neva dassanena na bhāvanāya pahātabbahetukā dhammā.",
  "tika-abh09t:11_27": "Ācayagāmino dhammā,",
  "tika-abh09t:11_28": "apacayagāmino dhammā,",
  "tika-abh09t:11_29": "nevācayagāmināpacayagāmino dhammā.",
  "tika-abh09t:11_30": "Sekkhā dhammā,",
  "tika-abh09t:11_31": "asekkhā dhammā,",
  "tika-abh09t:11_32": "nevasekkhanāsekkhā dhammā.",
  "tika-abh09t:11_33": "Parittā dhammā,",
  "tika-abh09t:11_34": "mahaggatā dhammā,",
  "tika-abh09t:11_35": "appamāṇā dhammā.",
  "tika-abh09t:11_36": "Parittārammaṇā dhammā,",
  "tika-abh09t:11_37": "mahaggatārammaṇā dhammā,",
  "tika-abh09t:11_38": "appamāṇārammaṇā dhammā.",
  "tika-abh09t:11_39": "Hīnā dhammā,",
  "tika-abh09t:11_40": "majjhimā dhammā,",
  "tika-abh09t:11_41": "paṇītā dhammā.",
  "tika-abh09t:11_42": "Micchattaniyatā dhammā,",
  "tika-abh09t:11_43": "sammattaniyatā dhammā,",
  "tika-abh09t:11_44": "aniyatā dhammā.",
  "tika-abh09t:11_45": "Maggārammaṇā dhammā,",
  "tika-abh09t:11_46": "maggahetukā dhammā,",
  "tika-abh09t:11_47": "maggādhipatino dhammā.",
  "tika-abh09t:11_48": "Uppannā dhammā,",
  "tika-abh09t:11_49": "anuppannā dhammā,",
  "tika-abh09t:11_50": "uppādino dhammā.",
  "tika-abh09t:11_51": "Atītā dhammā,",
  "tika-abh09t:11_52": "anāgatā dhammā,",
  "tika-abh09t:11_53": "paccuppannā dhammā.",
  "tika-abh09t:11_54": "Atītārammaṇā dhammā,",
  "tika-abh09t:11_55": "anāgatārammaṇā dhammā,",
  "tika-abh09t:11_56": "paccuppannārammaṇā dhammā.",
  "tika-abh09t:11_57": "Ajjhattā dhammā,",
  "tika-abh09t:11_58": "bahiddhā dhammā,",
  "tika-abh09t:11_59": "ajjhattabahiddhā dhammā.",
  "tika-abh09t:11_60": "Ajjhattārammaṇā dhammā,",
  "tika-abh09t:11_61": "bahiddhārammaṇā dhammā,",
  "tika-abh09t:11_62": "ajjhattabahiddhārammaṇā dhammā.",
  "tika-abh09t:11_63": "Sanidassanasappaṭighā dhammā,",
  "tika-abh09t:11_64": "anidassanasappaṭighā dhammā,",
  "tika-abh09t:11_65": "anidassanaappaṭighā dhammā.",
  "tika-abh09t:12_0": "Dvāvīsatitikaṃ.",
  "tika-abh09t:13_0": "Dukamātikā",
  "tika-abh09t:14_0": "Hetugocchakaṃ",
  "tika-abh09t:15_0": "Hetū dhammā,",
  "tika-abh09t:15_1": "na hetū dhammā.",
  "tika-abh09t:15_2": "Sahetukā dhammā,",
  "tika-abh09t:15_3": "ahetukā dhammā.",
  "tika-abh09t:15_4": "Hetusampayuttā dhammā,",
  "tika-abh09t:15_5": "hetuvippayuttā dhammā.",
  "tika-abh09t:15_6": "Hetū ceva dhammā sahetukā ca,",
  "tika-abh09t:15_7": "sahetukā ceva dhammā na ca hetū.",
  "tika-abh09t:15_8": "Hetū ceva dhammā hetusampayuttā ca,",
  "tika-abh09t:15_9": "hetusampayuttā ceva dhammā na ca hetū.",
  "tika-abh09t:15_10": "Na hetū kho pana dhammā sahetukāpi,",
  "tika-abh09t:15_11": "ahetukāpi.",
  "tika-abh09t:15_12": "Hetugocchakaṃ.",
  "tika-abh09t:16_0": "Cūḷantaradukaṃ",
  "tika-abh09t:17_0": "Sappaccayā dhammā,",
  "tika-abh09t:17_1": "appaccayā dhammā.",
  "tika-abh09t:17_2": "Saṅkhatā dhammā,",
  "tika-abh09t:17_3": "asaṅkhatā dhammā.",
  "tika-abh09t:17_4": "Sanidassanā dhammā,",
  "tika-abh09t:17_5": "anidassanā dhammā.",
  "tika-abh09t:17_6": "Sappaṭighā dhammā,",
  "tika-abh09t:17_7": "appaṭighā dhammā.",
  "tika-abh09t:17_8": "Rūpino dhammā,",
  "tika-abh09t:17_9": "arūpino dhammā.",
  "tika-abh09t:17_10": "Lokiyā dhammā,",
  "tika-abh09t:17_11": "lokuttarā dhammā.",
  "tika-abh09t:17_12": "Kenaci viññeyyā dhammā,",
  "tika-abh09t:17_13": "kenaci na viññeyyā dhammā.",
  "tika-abh09t:17_14": "Cūḷantaradukaṃ.",
  "tika-abh09t:18_0": "Āsavagocchakaṃ",
  "tika-abh09t:19_0": "Āsavā dhammā,",
  "tika-abh09t:19_1": "no āsavā dhammā.",
  "tika-abh09t:19_2": "Sāsavā dhammā,",
  "tika-abh09t:19_3": "anāsavā dhammā.",
  "tika-abh09t:19_4": "Āsavasampayuttā dhammā,",
  "tika-abh09t:19_5": "āsavavippayuttā dhammā.",
  "tika-abh09t:19_6": "Āsavā ceva dhammā sāsavā ca,",
  "tika-abh09t:19_7": "sāsavā ceva dhammā no ca āsavā.",
  "tika-abh09t:19_8": "Āsavā ceva dhammā āsavasampayuttā ca,",
  "tika-abh09t:19_9": "āsavasampayuttā ceva dhammā no ca āsavā.",
  "tika-abh09t:19_10": "Āsavavippayuttā kho pana dhammā sāsavāpi,",
  "tika-abh09t:19_11": "anāsavāpi.",
  "tika-abh09t:19_12": "Āsavagocchakaṃ.",
  "tika-abh09t:20_0": "Saññojanagocchakaṃ",
  "tika-abh09t:21_0": "Saññojanā dhammā,",
  "tika-abh09t:21_1": "no saññojanā dhammā.",
  "tika-abh09t:21_2": "Saññojaniyā dhammā,",
  "tika-abh09t:21_3": "asaññojaniyā dhammā.",
  "tika-abh09t:21_4": "Saññojanasampayuttā dhammā,",
  "tika-abh09t:21_5": "saññojanavippayuttā dhammā.",
  "tika-abh09t:21_6": "Saññojanā ceva dhammā saññojaniyā ca,",
  "tika-abh09t:21_7": "saññojaniyā ceva dhammā no ca saññojanā.",
  "tika-abh09t:21_8": "Saññojanā ceva dhammā saññojanasampayuttā ca,",
  "tika-abh09t:21_9": "saññojanasampayuttā ceva dhammā no ca saññojanā.",
  "tika-abh09t:21_10": "Saññojanavippayuttā kho pana dhammā saññojaniyāpi,",
  "tika-abh09t:21_11": "asaññojaniyāpi.",
  "tika-abh09t:21_12": "Saññojanagocchakaṃ.",
  "tika-abh09t:22_0": "Ganthagocchakaṃ",
  "tika-abh09t:23_0": "Ganthā dhammā,",
  "tika-abh09t:23_1": "no ganthā dhammā.",
  "tika-abh09t:23_2": "Ganthaniyā dhammā,",
  "tika-abh09t:23_3": "aganthaniyā dhammā.",
  "tika-abh09t:23_4": "Ganthasampayuttā dhammā,",
  "tika-abh09t:23_5": "ganthavippayuttā dhammā.",
  "tika-abh09t:23_6": "Ganthā ceva dhammā ganthaniyā ca,",
  "tika-abh09t:23_7": "ganthaniyā ceva dhammā no ca ganthā.",
  "tika-abh09t:23_8": "Ganthā ceva dhammā ganthasampayuttā ca,",
  "tika-abh09t:23_9": "ganthasampayuttā ceva dhammā no ca ganthā.",
  "tika-abh09t:23_10": "Ganthavippayuttā kho pana dhammā ganthaniyāpi,",
  "tika-abh09t:23_11": "aganthaniyāpi.",
  "tika-abh09t:23_12": "Ganthagocchakaṃ.",
  "tika-abh09t:24_0": "Oghagocchakaṃ",
  "tika-abh09t:25_0": "Oghā dhammā,",
  "tika-abh09t:25_1": "no oghā dhammā.",
  "tika-abh09t:25_2": "Oghaniyā dhammā,",
  "tika-abh09t:25_3": "anoghaniyā dhammā.",
  "tika-abh09t:25_4": "Oghasampayuttā dhammā,",
  "tika-abh09t:25_5": "oghavippayuttā dhammā.",
  "tika-abh09t:25_6": "Oghā ceva dhammā oghaniyā ca,",
  "tika-abh09t:25_7": "oghaniyā ceva dhammā no ca oghā.",
  "tika-abh09t:25_8": "Oghā ceva dhammā oghasampayuttā ca,",
  "tika-abh09t:25_9": "oghasampayuttā ceva dhammā no ca oghā.",
  "tika-abh09t:25_10": "Oghavippayuttā kho pana dhammā oghaniyāpi,",
  "tika-abh09t:25_11": "anoghaniyāpi.",
  "tika-abh09t:25_12": "Oghagocchakaṃ.",
  "tika-abh09t:26_0": "Yogagocchakaṃ",
  "tika-abh09t:27_0": "Yogā dhammā,",
  "tika-abh09t:27_1": "no yogā dhammā.",
  "tika-abh09t:27_2": "Yoganiyā dhammā,",
  "tika-abh09t:27_3": "ayoganiyā dhammā.",
  "tika-abh09t:27_4": "Yogasampayuttā dhammā,",
  "tika-abh09t:27_5": "yogavippayuttā dhammā.",
  "tika-abh09t:27_6": "Yogā ceva dhammā yoganiyā ca,",
  "tika-abh09t:27_7": "yoganiyā ceva dhammā no ca yogā.",
  "tika-abh09t:27_8": "Yogā ceva dhammā yogasampayuttā ca,",
  "tika-abh09t:27_9": "yogasampayuttā ceva dhammā no ca yogā.",
  "tika-abh09t:27_10": "Yogavippayuttā kho pana dhammā yoganiyāpi,",
  "tika-abh09t:27_11": "ayoganiyāpi.",
  "tika-abh09t:27_12": "Yogagocchakaṃ.",
  "tika-abh09t:28_0": "Nīvaraṇagocchakaṃ",
  "tika-abh09t:29_0": "Nīvaraṇā dhammā,",
  "tika-abh09t:29_1": "no nīvaraṇā dhammā.",
  "tika-abh09t:29_2": "Nīvaraṇiyā dhammā,",
  "tika-abh09t:29_3": "anīvaraṇiyā dhammā.",
  "tika-abh09t:29_4": "Nīvaraṇasampayuttā dhammā,",
  "tika-abh09t:29_5": "nīvaraṇavippayuttā dhammā.",
  "tika-abh09t:29_6": "Nīvaraṇā ceva dhammā nīvaraṇiyā ca,",
  "tika-abh09t:29_7": "nīvaraṇiyā ceva dhammā no ca nīvaraṇā.",
  "tika-abh09t:29_8": "Nīvaraṇā ceva dhammā nīvaraṇasampayuttā ca,",
  "tika-abh09t:29_9": "nīvaraṇasampayuttā ceva dhammā no ca nīvaraṇā.",
  "tika-abh09t:29_10": "Nīvaraṇavippayuttā kho pana dhammā nīvaraṇiyāpi,",
  "tika-abh09t:29_11": "anīvaraṇiyāpi.",
  "tika-abh09t:29_12": "Nīvaraṇagocchakaṃ.",
  "tika-abh09t:30_0": "Parāmāsagocchakaṃ",
  "tika-abh09t:31_0": "Parāmāsā dhammā,",
  "tika-abh09t:31_1": "no parāmāsā dhammā.",
  "tika-abh09t:31_2": "Parāmaṭṭhā dhammā,",
  "tika-abh09t:31_3": "aparāmaṭṭhā dhammā.",
  "tika-abh09t:31_4": "Parāmāsasampayuttā dhammā,",
  "tika-abh09t:31_5": "parāmāsavippayuttā dhammā.",
  "tika-abh09t:31_6": "Parāmāsā ceva dhammā parāmaṭṭhā ca,",
  "tika-abh09t:31_7": "parāmaṭṭhāceva dhammā no ca parāmāsā.",
  "tika-abh09t:31_8": "Parāmāsavippayuttā kho pana dhammā parāmaṭṭhāpi,",
  "tika-abh09t:31_9": "aparāmaṭṭhāpi.",
  "tika-abh09t:31_10": "Parāmāsagocchakaṃ.",
  "tika-abh09t:32_0": "Mahantaradukaṃ",
  "tika-abh09t:33_0": "Sārammaṇā dhammā,",
  "tika-abh09t:33_1": "anārammaṇā dhammā.",
  "tika-abh09t:33_2": "Cittā dhammā,",
  "tika-abh09t:33_3": "no cittā dhammā.",
  "tika-abh09t:33_4": "Cetasikā dhammā,",
  "tika-abh09t:33_5": "acetasikā dhammā.",
  "tika-abh09t:33_6": "Cittasampayuttā dhammā,",
  "tika-abh09t:33_7": "cittavippayuttā dhammā.",
  "tika-abh09t:33_8": "Cittasaṃsaṭṭhā dhammā,",
  "tika-abh09t:33_9": "cittavisaṃsaṭṭhā dhammā.",
  "tika-abh09t:33_10": "Cittasamuṭṭhānā dhammā,",
  "tika-abh09t:33_11": "no cittasamuṭṭhānā dhammā.",
  "tika-abh09t:33_12": "Cittasahabhuno dhammā,",
  "tika-abh09t:33_13": "no cittasahabhuno dhammā.",
  "tika-abh09t:33_14": "Cittānuparivattino dhammā,",
  "tika-abh09t:33_15": "no cittānuparivattino dhammā.",
  "tika-abh09t:33_16": "Cittasaṃsaṭṭhasamuṭṭhānā dhammā,",
  "tika-abh09t:33_17": "no cittasaṃsaṭṭhasamuṭṭhānā dhammā.",
  "tika-abh09t:33_18": "Cittasaṃsaṭṭhasamuṭṭhānasahabhuno dhammā,",
  "tika-abh09t:33_19": "no cittasaṃsaṭṭhasamuṭṭhānasahabhuno dhammā.",
  "tika-abh09t:33_20": "Cittasaṃsaṭṭhasamuṭṭhānānuparivattino dhammā,",
  "tika-abh09t:33_21": "no cittasaṃsaṭṭhasamuṭṭhānānuparivattino dhammā.",
  "tika-abh09t:33_22": "Ajjhattikā dhammā,",
  "tika-abh09t:33_23": "bāhirā dhammā.",
  "tika-abh09t:33_24": "Upādā dhammā,",
  "tika-abh09t:33_25": "no upādā dhammā.",
  "tika-abh09t:33_26": "Upādiṇṇā dhammā,",
  "tika-abh09t:33_27": "anupādiṇṇā dhammā.",
  "tika-abh09t:33_28": "Mahantaradukaṃ.",
  "tika-abh09t:34_0": "Upādānagocchakaṃ",
  "tika-abh09t:35_0": "Upādānā dhammā,",
  "tika-abh09t:35_1": "no upādānā dhammā.",
  "tika-abh09t:35_2": "Upādāniyā dhammā,",
  "tika-abh09t:35_3": "anupādāniyā dhammā.",
  "tika-abh09t:35_4": "Upādānasampayuttā dhammā,",
  "tika-abh09t:35_5": "upādānavippayuttā dhammā.",
  "tika-abh09t:35_6": "Upādānā ceva dhammā upādāniyā ca,",
  "tika-abh09t:35_7": "upādāniyā ceva dhammā no ca upādānā.",
  "tika-abh09t:35_8": "Upādānā ceva dhammā upādānasampayuttā ca,",
  "tika-abh09t:35_9": "upādānasampayuttā ceva dhammā no ca upādānā.",
  "tika-abh09t:35_10": "Upādānavippayuttā kho pana dhammā upādāniyāpi,",
  "tika-abh09t:35_11": "anupādāniyāpi.",
  "tika-abh09t:35_12": "Upādānagocchakaṃ.",
  "tika-abh09t:36_0": "Kilesagocchakaṃ",
  "tika-abh09t:37_0": "Kilesā dhammā,",
  "tika-abh09t:37_1": "no kilesā dhammā.",
  "tika-abh09t:37_2": "Saṃkilesikā dhammā,",
  "tika-abh09t:37_3": "asaṃkilesikā dhammā.",
  "tika-abh09t:37_4": "Saṃkiliṭṭhā dhammā,",
  "tika-abh09t:37_5": "asaṃkiliṭṭhā dhammā.",
  "tika-abh09t:37_6": "Kilesasampayuttā dhammā,",
  "tika-abh09t:37_7": "kilesavippayuttā dhammā.",
  "tika-abh09t:37_8": "Kilesā ceva dhammā saṃkilesikā ca,",
  "tika-abh09t:37_9": "saṃkilesikā ceva dhammā no ca kilesā.",
  "tika-abh09t:37_10": "Kilesā ceva dhammā saṃkiliṭṭhā ca,",
  "tika-abh09t:37_11": "saṃkiliṭṭhā ceva dhammā no ca kilesā.",
  "tika-abh09t:37_12": "Kilesā ceva dhammā kilesasampayuttā ca,",
  "tika-abh09t:37_13": "kilesasampayuttā ceva dhammā no ca kilesā.",
  "tika-abh09t:37_14": "Kilesavippayuttā kho pana dhammā saṃkilesikāpi,",
  "tika-abh09t:37_15": "asaṃkilesikāpi.",
  "tika-abh09t:37_16": "Kilesagocchakaṃ.",
  "tika-abh09t:38_0": "Piṭṭhidukaṃ",
  "tika-abh09t:39_0": "Dassanena pahātabbā dhammā,",
  "tika-abh09t:39_1": "na dassanena pahātabbā dhammā.",
  "tika-abh09t:39_2": "Bhāvanāya pahātabbā dhammā,",
  "tika-abh09t:39_3": "na bhāvanāya pahātabbā dhammā.",
  "tika-abh09t:39_4": "Dassanena pahātabbahetukā dhammā,",
  "tika-abh09t:39_5": "na dassanena pahātabbahetukā dhammā.",
  "tika-abh09t:39_6": "Bhāvanāya pahātabbahetukā dhammā,",
  "tika-abh09t:39_7": "na bhāvanāya pahātabbahetukā dhammā.",
  "tika-abh09t:39_8": "Savitakkā dhammā,",
  "tika-abh09t:39_9": "avitakkā dhammā.",
  "tika-abh09t:39_10": "Savicārā dhammā,",
  "tika-abh09t:39_11": "avicārā dhammā.",
  "tika-abh09t:39_12": "Sappītikā dhammā,",
  "tika-abh09t:39_13": "appītikā dhammā.",
  "tika-abh09t:39_14": "Pītisahagatā dhammā,",
  "tika-abh09t:39_15": "na pītisahagatā dhammā.",
  "tika-abh09t:39_16": "Sukhasahagatā dhammā,",
  "tika-abh09t:39_17": "na sukhasahagatā dhammā.",
  "tika-abh09t:39_18": "Upekkhāsahagatā dhammā,",
  "tika-abh09t:39_19": "na upekkhāsahagatā dhammā.",
  "tika-abh09t:39_20": "Kāmāvacarā dhammā,",
  "tika-abh09t:39_21": "na kāmāvacarā dhammā.",
  "tika-abh09t:39_22": "Rūpāvacarā dhammā,",
  "tika-abh09t:39_23": "na rūpāvacarā dhammā.",
  "tika-abh09t:39_24": "Arūpāvacarā dhammā,",
  "tika-abh09t:39_25": "na arūpāvacarā dhammā.",
  "tika-abh09t:39_26": "Pariyāpannā dhammā,",
  "tika-abh09t:39_27": "apariyāpannā dhammā.",
  "tika-abh09t:39_28": "Niyyānikā dhammā,",
  "tika-abh09t:39_29": "aniyyānikā dhammā.",
  "tika-abh09t:39_30": "Niyatā dhammā,",
  "tika-abh09t:39_31": "aniyatā dhammā.",
  "tika-abh09t:39_32": "Sauttarā dhammā,",
  "tika-abh09t:39_33": "anuttarā dhammā.",
  "tika-abh09t:39_34": "Saraṇā dhammā,",
  "tika-abh09t:39_35": "araṇā dhammā.",
  "tika-abh09t:39_36": "Piṭṭhidukaṃ.",
  "tika-abh09t:40_0": "Abhidhammadukamātikā.",
  "tika-abh09t:41_0": "Suttantikadukamātikā",
  "tika-abh09t:42_0": "Vijjābhāgino dhammā,",
  "tika-abh09t:42_1": "avijjābhāgino dhammā.",
  "tika-abh09t:42_2": "Vijjūpamā dhammā,",
  "tika-abh09t:42_3": "vajirūpamā dhammā.",
  "tika-abh09t:42_4": "Bālā dhammā,",
  "tika-abh09t:42_5": "paṇḍitā dhammā.",
  "tika-abh09t:42_6": "Kaṇhā dhammā,",
  "tika-abh09t:42_7": "sukkā dhammā.",
  "tika-abh09t:42_8": "Tapanīyā dhammā,",
  "tika-abh09t:42_9": "atapanīyā dhammā.",
  "tika-abh09t:42_10": "Adhivacanā dhammā,",
  "tika-abh09t:42_11": "adhivacanapathā dhammā.",
  "tika-abh09t:42_12": "Nirutti dhammā,",
  "tika-abh09t:42_13": "niruttipathā dhammā.",
  "tika-abh09t:42_14": "Paññatti dhammā,",
  "tika-abh09t:42_15": "paññattipathā dhammā. Nāmañca, rūpañca.",
  "tika-abh09t:42_16": "Avijjā ca,",
  "tika-abh09t:42_17": "bhavataṇhā ca.",
  "tika-abh09t:42_18": "Bhavadiṭṭhi ca,",
  "tika-abh09t:42_19": "vibhavadiṭṭhi ca.",
  "tika-abh09t:42_20": "Sassatadiṭṭhi ca,",
  "tika-abh09t:42_21": "ucchedadiṭṭhi ca.",
  "tika-abh09t:42_22": "Antavā diṭṭhi ca,",
  "tika-abh09t:42_23": "anantavā diṭṭhi ca.",
  "tika-abh09t:42_24": "Pubbantānudiṭṭhi ca,",
  "tika-abh09t:42_25": "aparantānudiṭṭhi ca.",
  "tika-abh09t:42_26": "Ahirikañca,",
  "tika-abh09t:42_27": "anottappañca. Hirī ca,",
  "tika-abh09t:42_28": "ottappañca.",
  "tika-abh09t:42_29": "Dovacassatā ca,",
  "tika-abh09t:42_30": "pāpamittatā ca.",
  "tika-abh09t:42_31": "Sovacassatā ca,",
  "tika-abh09t:42_32": "kalyāṇamittatā ca.",
  "tika-abh09t:42_33": "Āpattikusalatā ca,",
  "tika-abh09t:42_34": "āpattivuṭṭhānakusalatā ca.",
  "tika-abh09t:42_35": "Samāpattikusalatā ca,",
  "tika-abh09t:42_36": "samāpattivuṭṭhānakusalatā ca.",
  "tika-abh09t:42_37": "Dhātukusalatā ca,",
  "tika-abh09t:42_38": "manasikārakusalatā ca.",
  "tika-abh09t:42_39": "Āyatanakusalatā ca,",
  "tika-abh09t:42_40": "paṭiccasamuppādakusalatā ca.",
  "tika-abh09t:42_41": "Ṭhānakusalatā ca,",
  "tika-abh09t:42_42": "aṭṭhānakusalatā ca.",
  "tika-abh09t:42_43": "Ajjavo ca,",
  "tika-abh09t:42_44": "maddavo ca.",
  "tika-abh09t:42_45": "Khanti ca,",
  "tika-abh09t:42_46": "soraccañca.",
  "tika-abh09t:42_47": "Sākhalyañca,",
  "tika-abh09t:42_48": "paṭisanthāro ca.",
  "tika-abh09t:42_49": "Indriyesu aguttadvāratā ca,",
  "tika-abh09t:42_50": "bhojane amattaññutā ca.",
  "tika-abh09t:42_51": "Indriyesu guttadvāratā ca,",
  "tika-abh09t:42_52": "bhojane mattaññutā ca.",
  "tika-abh09t:42_53": "Muṭṭhassaccañca,",
  "tika-abh09t:42_54": "asampajaññañca. Sati ca,",
  "tika-abh09t:42_55": "sampajaññañca.",
  "tika-abh09t:42_56": "Paṭisaṅkhānabalañca,",
  "tika-abh09t:42_57": "bhāvanābalañca.",
  "tika-abh09t:42_58": "Samatho ca,",
  "tika-abh09t:42_59": "vipassanā ca.",
  "tika-abh09t:42_60": "Samathanimittañca,",
  "tika-abh09t:42_61": "paggāhanimittañca.",
  "tika-abh09t:42_62": "Paggāho ca,",
  "tika-abh09t:42_63": "avikkhepo ca.",
  "tika-abh09t:42_64": "Sīlavipatti ca,",
  "tika-abh09t:42_65": "diṭṭhivipatti ca.",
  "tika-abh09t:42_66": "Sīlasampadā ca,",
  "tika-abh09t:42_67": "diṭṭhisampadā ca.",
  "tika-abh09t:42_68": "Sīlavisuddhi ca,",
  "tika-abh09t:42_69": "diṭṭhivisuddhi ca.",
  "tika-abh09t:42_70": "Diṭṭhivisuddhi kho pana,",
  "tika-abh09t:42_71": "yathādiṭṭhissa ca padhānaṃ.",
  "tika-abh09t:42_72": "Saṃvego ca saṃvejaniyesu ṭhānesu,",
  "tika-abh09t:42_73": "saṃviggassa ca yoniso padhānaṃ.",
  "tika-abh09t:42_74": "Asantuṭṭhitā ca kusalesu dhammesu,",
  "tika-abh09t:42_75": "appaṭivānitā ca padhānasmiṃ. Vijjā ca,",
  "tika-abh09t:42_76": "vimutti ca.",
  "tika-abh09t:42_77": "Khaye ñāṇaṃ,",
  "tika-abh09t:42_78": "anuppāde ñāṇanti.",
  "tika-abh09t:43_0": "Suttantikadukamātikā.",
  "tika-abh09t:44_0": "Dhammasaṅgaṇīmātikā niṭṭhitā.",
  "tika-abh09t:45_0": "2. Vibhaṅgamātikā",
  "tika-abh09t:46_0": "Khandhavibhaṅgo",
  "tika-abh09t:47_0": "Pañcakkhandhā –",
  "tika-abh09t:47_1": "rūpakkhandho vedanākkhandho saññākkhandho saṅkhārakkhandho viññāṇakkhandhoti.",
  "tika-abh09t:47_2": "Khandhavibhaṅgaṃ.",
  "tika-abh09t:48_0": "Āyatanavibhaṅgo",
  "tika-abh09t:49_0": "Dvādasāyatanāni –",
  "tika-abh09t:49_1": "cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ gandhāyatanaṃ jivhāyatanaṃ rasāyatanaṃ",
  "tika-abh09t:49_2": "kāyāyatanaṃ phoṭṭhabbāyatanaṃ manāyatanaṃ dhammāyatananti.",
  "tika-abh09t:49_3": "Āyatanavibhaṅgaṃ.",
  "tika-abh09t:50_0": "Dhātuvibhaṅgo",
  "tika-abh09t:51_0": "Aṭṭhārasa dhātuyo –",
  "tika-abh09t:51_1": "cakkhudhātu rūpadhātu cakkhuviññāṇadhātu,",
  "tika-abh09t:51_2": "sotadhātu saddadhātu sotaviññāṇadhātu,",
  "tika-abh09t:51_3": "ghānadhātu gandhadhātu ghānaviññāṇadhātu,",
  "tika-abh09t:51_4": "jivhādhātu rasadhātu jivhāviññāṇadhātu,",
  "tika-abh09t:51_5": "kāyadhātu phoṭṭhabbadhātu kāyaviññāṇadhātu,",
  "tika-abh09t:51_6": "manodhātu dhammadhātu manoviññāṇadhātūti.",
  "tika-abh09t:51_7": "Dhātuvibhaṅgaṃ.",
  "tika-abh09t:52_0": "Saccavibhaṅgo",
  "tika-abh09t:53_0": "Cattāri ariyasaccāni –",
  "tika-abh09t:53_1": "dukkhaṃ ariyasaccaṃ,",
  "tika-abh09t:53_2": "dukkhasamudayaṃ ariyasaccaṃ,",
  "tika-abh09t:53_3": "dukkhanirodhaṃ ariyasaccaṃ,",
  "tika-abh09t:53_4": "dukkhanirodhagāminī paṭipadā ariyasaccanti.",
  "tika-abh09t:53_5": "Saccavibhaṅgaṃ.",
  "tika-abh09t:54_0": "Indriyavibhaṅgo",
  "tika-abh09t:55_0": "Bāvīsatindriyāni –",
  "tika-abh09t:55_1": "cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ manindriyaṃ itthindriyaṃ purisindriyaṃ",
  "tika-abh09t:55_2": "jīvitindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ saddhindriyaṃ",
  "tika-abh09t:55_3": "vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ aññātāvindriyanti.",
  "tika-abh09t:55_4": "Indriyavibhaṅgaṃ.",
  "tika-abh09t:56_0": "Paṭiccasamuppādavibhaṅgo",
  "tika-abh09t:57_0": "Avijjāpaccayā saṅkhārā,",
  "tika-abh09t:57_1": "saṅkhārapaccayā viññāṇaṃ,",
  "tika-abh09t:57_2": "viññāṇapaccayā nāmarūpaṃ,",
  "tika-abh09t:57_3": "nāmarūpapaccayā saḷāyatanaṃ,",
  "tika-abh09t:57_4": "saḷāyatanapaccayā phasso,",
  "tika-abh09t:57_5": "phassapaccayā vedanā,",
  "tika-abh09t:57_6": "vedanāpaccayā taṇhā,",
  "tika-abh09t:57_7": "taṇhāpaccayā upādānaṃ,",
  "tika-abh09t:57_8": "upādānapaccayā bhavo,",
  "tika-abh09t:57_9": "bhavapaccayā jāti,",
  "tika-abh09t:57_10": "jātipaccayā jarāmaraṇaṃ sokaparidevadukkhadomanassupāyāsā sambhavanti,",
  "tika-abh09t:57_11": "evametassa kevalassa dukkhakkhandhassa samudayo hoti.",
  "tika-abh09t:57_12": "Paṭiccasamuppādavibhaṅgaṃ.",
  "tika-abh09t:58_0": "Satipaṭṭhānavibhaṅgo",
  "tika-abh09t:59_0": "Cattāro satipaṭṭhānā –",
  "tika-abh09t:59_1": "idha bhikkhu ajjhattaṃ kāye kāyānupassī viharati,",
  "tika-abh09t:59_2": "bahiddhā kāye kāyānupassī viharati,",
  "tika-abh09t:59_3": "ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassaṃ.",
  "tika-abh09t:60_0": "Ajjhattaṃ vedanāsu vedanānupassī viharati,",
  "tika-abh09t:60_1": "bahiddhā vedanāsu vedanānupassī viharati,",
  "tika-abh09t:60_2": "ajjhattabahiddhā vedanāsu vedanānupassī viharati ātāpī sampajāno satimā vineyya loke abhijjhādomanassaṃ.",
  "tika-abh09t:61_0": "Ajjhattaṃ citte cittānupassī viharati,",
  "tika-abh09t:61_1": "bahiddhā citte cittānupassī viharati,",
  "tika-abh09t:61_2": "ajjhattabahiddhā citte cittānupassī viharati ātāpī sampajāno satimā vineyya loke abhijjhādomanassaṃ.",
  "tika-abh09t:62_0": "Ajjhattaṃ dhammesu dhammānupassī viharati,",
  "tika-abh09t:62_1": "bahiddhā dhammesu dhammānupassī viharati,",
  "tika-abh09t:62_2": "ajjhattabahiddhā dhammesu dhammānupassī viharati ātāpī sampajāno satimā vineyya loke abhijjhādomanassaṃ.",
  "tika-abh09t:62_3": "Satipaṭṭhānavibhaṅgaṃ.",
  "tika-abh09t:63_0": "Sammappadhānavibhaṅgo",
  "tika-abh09t:64_0": "Cattāro sammappadhānā –",
  "tika-abh09t:64_1": "idha bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati.",
  "tika-abh09t:65_0": "Uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati vīriyaṃ ārabhati cittaṃ paggaṇhāti padahati.",
  "tika-abh09t:66_0": "Anuppannānaṃ kusalānaṃ dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti padahati.",
  "tika-abh09t:67_0": "Uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā chandaṃ",
  "tika-abh09t:67_1": "janeti vāyamati vīriyaṃ ārabhati cittaṃ paggaṇhāti padahati.",
  "tika-abh09t:67_2": "Sammappadhānavibhaṅgaṃ.",
  "tika-abh09t:68_0": "Iddhipādavibhaṅgo",
  "tika-abh09t:69_0": "Cattāro iddhipādā –",
  "tika-abh09t:69_1": "idha bhikkhu chandasamādhipadhānasaṅkhārasamannāgataṃ iddhipādaṃ bhāveti,",
  "tika-abh09t:69_2": "vīriyasamādhipadhānasaṅkhārasamannāgataṃ iddhipādaṃ bhāveti,",
  "tika-abh09t:69_3": "cittasamādhipadhānasaṅkhārasamannāgataṃ iddhipādaṃ bhāveti,",
  "tika-abh09t:69_4": "vīmaṃsāsamādhipadhānasaṅkhārasamannāgataṃ iddhipādaṃ bhāveti.",
  "tika-abh09t:69_5": "Iddhipādavibhaṅgaṃ.",
  "tika-abh09t:70_0": "Bojjhaṅgavibhaṅgo",
  "tika-abh09t:71_0": "Satta bojjhaṅgā –",
  "tika-abh09t:71_1": "satisambojjhaṅgo dhammavicayasambojjhaṅgo vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.",
  "tika-abh09t:71_2": "Bojjhaṅgavibhaṅgaṃ.",
  "tika-abh09t:72_0": "Maggaṅgavibhaṅgo",
  "tika-abh09t:73_0": "Ariyo aṭṭhaṅgiko maggo.",
  "tika-abh09t:73_1": "Seyyathidaṃ –",
  "tika-abh09t:73_2": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.",
  "tika-abh09t:73_3": "Maggaṅgavibhaṅgaṃ.",
  "tika-abh09t:74_0": "Jhānavibhaṅgo",
  "tika-abh09t:75_0": "Idha bhikkhu pātimokkhasaṃvarasaṃvuto viharati ācāragocarasampanno aṇumattesu vajjesu bhayadassāvī samādāya",
  "tika-abh09t:75_1": "sikkhati sikkhāpadesu indriyesu guttadvāro bhojane mattaññū pubbarattāpararattaṃ jāgariyānuyogamanuyutto",
  "tika-abh09t:75_2": "sātaccaṃ nepakkaṃ bodhipakkhikānaṃ dhammānaṃ bhāvanānuyogamanuyutto.",
  "tika-abh09t:76_0": "So abhikkante paṭikkante sampajānakārī hoti,",
  "tika-abh09t:76_1": "ālokite vilokite sampajānakārī hoti,",
  "tika-abh09t:76_2": "samiñjite pasārite sampajānakārī hoti,",
  "tika-abh09t:76_3": "saṅghāṭipattacīvaradhāraṇe sampajānakārī hoti,",
  "tika-abh09t:76_4": "asite pīte khāyite sāyite sampajānakārī hoti,",
  "tika-abh09t:76_5": "uccārapassāvakamme sampajānakārī hoti,",
  "tika-abh09t:76_6": "gate ṭhite nisinne sutte jāgarite bhāsite tuṇhībhāve sampajānakārī hoti.",
  "tika-abh09t:77_0": "So vivittaṃ senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ",
  "tika-abh09t:77_1": "palālapuñjaṃ appasaddaṃ appanigghosaṃ vijanavātaṃ manussarāhasseyyakaṃ paṭisallānasāruppaṃ.",
  "tika-abh09t:78_0": "So araññagato vā rukkhamūlagato vā suññāgāragato vā nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā,",
  "tika-abh09t:78_1": "so abhijjhaṃ loke pahāya vigatābhijjhena cetasā viharati,",
  "tika-abh09t:78_2": "abhijjhāya cittaṃ parisodheti,",
  "tika-abh09t:78_3": "byāpādapadosaṃ pahāya abyāpannacitto viharati sabbapāṇabhūtahitānukampī,",
  "tika-abh09t:78_4": "byāpādapadosā cittaṃ parisodheti,",
  "tika-abh09t:78_5": "thinamiddhaṃ pahāya vigatathinamiddho viharati ālokasaññī sato sampajāno,",
  "tika-abh09t:78_6": "thinamiddhā cittaṃ parisodheti,",
  "tika-abh09t:78_7": "uddhaccakukkuccaṃ pahāya anuddhato viharati ajjhattaṃ vūpasantacitto,",
  "tika-abh09t:78_8": "uddhaccakukkuccā cittaṃ parisodheti,",
  "tika-abh09t:78_9": "vicikicchaṃ pahāya tiṇṇavicikiccho viharati akathaṃkathī kusalesu dhammesu,",
  "tika-abh09t:78_10": "vicikicchāya cittaṃ parisodheti.",
  "tika-abh09t:79_0": "So ime pañca nīvaraṇe pahāya cetaso upakkilese paññāya dubbalīkaraṇe vivicceva kāmehi vivicca akusalehi",
  "tika-abh09t:79_1": "dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati,",
  "tika-abh09t:79_2": "vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati,",
  "tika-abh09t:79_3": "pītiyā ca virāgā upekkhako ca viharati sato ca sampajāno sukhañca kāyena paṭisaṃvedeti,",
  "tika-abh09t:79_4": "yaṃ taṃ ariyā ācikkhanti “upekkhako satimā sukhavihārī”ti,",
  "tika-abh09t:79_5": "tatiyaṃ jhānaṃ upasampajja viharati,",
  "tika-abh09t:79_6": "sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ",
  "tika-abh09t:79_7": "catutthaṃ jhānaṃ upasampajja viharati.",
  "tika-abh09t:80_0": "Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā “ananto ākāso”ti ākāsānañcāyatanaṃ upasampajja viharati,",
  "tika-abh09t:80_1": "sabbaso ākāsānañcāyatanaṃ samatikkamma “anantaṃ viññāṇa”nti viññāṇañcāyatanaṃ upasampajja viharati,",
  "tika-abh09t:80_2": "sabbaso viññāṇañcāyatanaṃ samatikkamma “natthi kiñcī”ti ākiñcaññāyatanaṃ upasampajja viharati,",
  "tika-abh09t:80_3": "sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati.",
  "tika-abh09t:80_4": "Jhānavibhaṅgaṃ.",
  "tika-abh09t:81_0": "Appamaññāvibhaṅgo",
  "tika-abh09t:82_0": "Catasso appamaññāyo –",
  "tika-abh09t:82_1": "idha bhikkhu mettāsahagatena cetasā ekaṃ disaṃ pharitvā viharati,",
  "tika-abh09t:82_2": "tathā dutiyaṃ,",
  "tika-abh09t:82_3": "tathā tatiyaṃ,",
  "tika-abh09t:82_4": "tathā catutthaṃ.",
  "tika-abh09t:82_5": "Iti uddhamadho tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena",
  "tika-abh09t:82_6": "appamāṇena averena abyāpajjena pharitvā viharati.",
  "tika-abh09t:83_0": "Karuṇāsahagatena cetasā ekaṃ disaṃ pharitvā viharati,",
  "tika-abh09t:83_1": "tathā dutiyaṃ,",
  "tika-abh09t:83_2": "tathā tatiyaṃ,",
  "tika-abh09t:83_3": "tathā catutthaṃ.",
  "tika-abh09t:83_4": "Iti uddhamadho tiriyaṃ sabbadhisabbattatāya sabbāvantaṃ lokaṃ karuṇāsahagatena cetasā vipulena mahaggatena",
  "tika-abh09t:83_5": "appamāṇena averena abyāpajjena pharitvā viharati.",
  "tika-abh09t:84_0": "Muditāsahagatena cetasā ekaṃ disaṃ pharitvā viharati,",
  "tika-abh09t:84_1": "tathā dutiyaṃ,",
  "tika-abh09t:84_2": "tathā tatiyaṃ,",
  "tika-abh09t:84_3": "tathā catutthaṃ.",
  "tika-abh09t:84_4": "Iti uddhamadho tiriyaṃ sabbadhi sabbattatāya sabbāvantaṃ lokaṃ muditāsahagatena cetasā vipulena mahaggatena",
  "tika-abh09t:84_5": "appamāṇena averena abyāpajjena pharitvā viharati.",
  "tika-abh09t:85_0": "Upekkhāsahagatena cetasā ekaṃ disaṃ pharitvā viharati,",
  "tika-abh09t:85_1": "tathā dutiyaṃ,",
  "tika-abh09t:85_2": "tathā tatiyaṃ,",
  "tika-abh09t:85_3": "tathā catutthaṃ.",
  "tika-abh09t:85_4": "Iti uddhamadho tiriyaṃ sabbadhi sabbattatāya sabbāvantaṃ lokaṃ upekkhāsahagatena cetasā vipulena mahaggatena",
  "tika-abh09t:85_5": "appamāṇena averena abyāpajjena pharitvā viharati.",
  "tika-abh09t:85_6": "Appamaññāvibhaṅgaṃ.",
  "tika-abh09t:86_0": "Sikkhāpadavibhaṅgo",
  "tika-abh09t:87_0": "Pañca sikkhāpadāni –",
  "tika-abh09t:87_1": "pāṇātipātā veramaṇī sikkhāpadaṃ,",
  "tika-abh09t:87_2": "adinnādānā veramaṇī sikkhāpadaṃ,",
  "tika-abh09t:87_3": "kāmesumicchācārā veramaṇī sikkhāpadaṃ,",
  "tika-abh09t:87_4": "musāvādā veramaṇī sikkhāpadaṃ,",
  "tika-abh09t:87_5": "surāmerayamajjapamādaṭṭhānā veramaṇī sikkhāpadaṃ.",
  "tika-abh09t:87_6": "Sikkhāpadavibhaṅgaṃ.",
  "tika-abh09t:88_0": "Paṭisambhidāvibhaṅgo",
  "tika-abh09t:89_0": "Catasso paṭisambhidā –",
  "tika-abh09t:89_1": "atthapaṭisambhidā dhammapaṭisambhidā niruttipaṭisambhidā paṭibhānapaṭisambhidā.",
  "tika-abh09t:89_2": "Paṭisambhidāvibhaṅgaṃ.",
  "tika-abh09t:90_0": "Ñāṇavibhaṅgo",
  "tika-abh09t:91_0": "Ekavidhena ñāṇavatthu –",
  "tika-abh09t:91_1": "pañca viññāṇā na hetū, ahetukā,",
  "tika-abh09t:91_2": "hetuvippayuttā,",
  "tika-abh09t:91_3": "sappaccayā, saṅkhatā, arūpā, lokiyā, sāsavā,",
  "tika-abh09t:91_4": "saṃyojaniyā,",
  "tika-abh09t:91_5": "ganthaniyā, oghaniyā, yoganiyā,",
  "tika-abh09t:91_6": "nīvaraṇiyā,",
  "tika-abh09t:91_7": "parāmaṭṭhā,",
  "tika-abh09t:91_8": "upādāniyā,",
  "tika-abh09t:91_9": "saṃkilesikā, abyākatā,",
  "tika-abh09t:91_10": "sārammaṇā,",
  "tika-abh09t:91_11": "acetasikā, vipākā,",
  "tika-abh09t:91_12": "upādiṇṇupādāniyā,",
  "tika-abh09t:91_13": "asaṃkiliṭṭhasaṃkilesikā,",
  "tika-abh09t:91_14": "na savitakkasavicārā,",
  "tika-abh09t:91_15": "na avitakkavicāramattā,",
  "tika-abh09t:91_16": "avitakkaavicārā,",
  "tika-abh09t:91_17": "na pītisahagatā,",
  "tika-abh09t:91_18": "neva dassanena na bhāvanāya pahātabbā,",
  "tika-abh09t:91_19": "neva dassanena na bhāvanāya pahātabbahetukā,",
  "tika-abh09t:91_20": "nevācayagāmināpacayagāmino,",
  "tika-abh09t:91_21": "nevasekkhanāsekkhā, parittā,",
  "tika-abh09t:91_22": "kāmāvacarā,",
  "tika-abh09t:91_23": "na rūpāvacarā,",
  "tika-abh09t:91_24": "na arūpāvacarā,",
  "tika-abh09t:91_25": "pariyāpannā,",
  "tika-abh09t:91_26": "no apariyāpannā, aniyatā,",
  "tika-abh09t:91_27": "aniyyānikā.",
  "tika-abh09t:92_0": "Uppannavatthukā,",
  "tika-abh09t:92_1": "uppannārammaṇā,",
  "tika-abh09t:92_2": "purejātavatthukā,",
  "tika-abh09t:92_3": "purejātārammaṇā,",
  "tika-abh09t:92_4": "ajjhattikavatthukā,",
  "tika-abh09t:92_5": "bāhirārammaṇā,",
  "tika-abh09t:92_6": "asambhinnavatthukā,",
  "tika-abh09t:92_7": "asambhinnārammaṇā,",
  "tika-abh09t:92_8": "nānāvatthukā,",
  "tika-abh09t:92_9": "nānārammaṇā,",
  "tika-abh09t:92_10": "na aññamaññassa gocaravisayaṃ paccanubhonti,",
  "tika-abh09t:92_11": "na asamannāhārā uppajjanti,",
  "tika-abh09t:92_12": "na amanasikārā uppajjanti,",
  "tika-abh09t:92_13": "na abbokiṇṇā uppajjanti,",
  "tika-abh09t:92_14": "na apubbaṃ acarimaṃ uppajjanti,",
  "tika-abh09t:92_15": "na aññamaññassa samanantarā uppajjanti.",
  "tika-abh09t:93_0": "Pañca viññāṇā anābhogā,",
  "tika-abh09t:93_1": "pañcahi viññāṇehi na kañci dhammaṃ paṭivijānāti,",
  "tika-abh09t:93_2": "aññatra abhinipātamattā,",
  "tika-abh09t:93_3": "pañcannaṃ viññāṇānaṃ samanantarāpi na kañci dhammaṃ paṭivijānāti,",
  "tika-abh09t:93_4": "pañcahi viññāṇehi na kañci iriyāpathaṃ kappeti,",
  "tika-abh09t:93_5": "pañcannaṃ viññāṇānaṃ samanantarāpi na kañci iriyāpathaṃ kappeti,",
  "tika-abh09t:93_6": "pañcahi viññāṇehi na kāyakammaṃ na vacīkammaṃ paṭṭhapeti,",
  "tika-abh09t:93_7": "pañcannaṃ viññāṇānaṃ samanantarāpi na kāyakammaṃ na vacīkammaṃ paṭṭhapeti,",
  "tika-abh09t:93_8": "pañcahi viññāṇehi na kusalākusalaṃ dhammaṃ samādiyati,",
  "tika-abh09t:93_9": "pañcannaṃ viññāṇānaṃ samanantarāpi na kusalākusalaṃ dhammaṃ samādiyati,",
  "tika-abh09t:93_10": "pañcahi viññāṇehi na samāpajjati na vuṭṭhāti,",
  "tika-abh09t:93_11": "pañcannaṃ viññāṇānaṃ samanantarāpi na samāpajjati na vuṭṭhāti,",
  "tika-abh09t:93_12": "pañcahi viññāṇehi na cavati na uppajjati,",
  "tika-abh09t:93_13": "pañcannaṃ viññāṇānaṃ samanantarāpi na cavati na uppajjati,",
  "tika-abh09t:93_14": "pañcahi viññāṇehi na supati na paṭibujjhati na supinaṃ passati,",
  "tika-abh09t:93_15": "pañcannaṃ viññāṇānaṃ samanantarāpi na supati na paṭibujjhati na supinaṃ passati,",
  "tika-abh09t:93_16": "yāthāvakavatthuvibhāvanā paññā.",
  "tika-abh09t:93_17": "Evaṃ ekavidhena ñāṇavatthu.",
  "tika-abh09t:94_0": "Duvidhena ñāṇavatthu –",
  "tika-abh09t:94_1": "lokiyā paññā,",
  "tika-abh09t:94_2": "lokuttarā paññā.",
  "tika-abh09t:94_3": "Kenaci viññeyyā paññā,",
  "tika-abh09t:94_4": "kenaci na viññeyyā paññā.",
  "tika-abh09t:94_5": "Sāsavā paññā,",
  "tika-abh09t:94_6": "anāsavā paññā.",
  "tika-abh09t:94_7": "Āsavavippayuttā sāsavā paññā,",
  "tika-abh09t:94_8": "āsavavippayuttā anāsavā paññā.",
  "tika-abh09t:94_9": "Saṃyojaniyā paññā,",
  "tika-abh09t:94_10": "asaṃyojaniyā paññā.",
  "tika-abh09t:94_11": "Saṃyojanavippayuttā saṃyojaniyā paññā,",
  "tika-abh09t:94_12": "saṃyojanavippayuttā asaṃyojaniyā paññā.",
  "tika-abh09t:94_13": "Ganthaniyā paññā,",
  "tika-abh09t:94_14": "aganthaniyā paññā.",
  "tika-abh09t:94_15": "Ganthavippayuttā ganthaniyā paññā,",
  "tika-abh09t:94_16": "ganthavippayuttā aganthaniyā paññā.",
  "tika-abh09t:95_0": "Oghaniyā paññā,",
  "tika-abh09t:95_1": "anoghaniyā paññā.",
  "tika-abh09t:95_2": "Oghavippayuttā oghaniyā paññā,",
  "tika-abh09t:95_3": "oghavippayuttā anoghaniyā paññā.",
  "tika-abh09t:95_4": "Yoganiyā paññā,",
  "tika-abh09t:95_5": "ayoganiyā paññā.",
  "tika-abh09t:95_6": "Yogavippayuttā yoganiyā paññā,",
  "tika-abh09t:95_7": "yogavippayuttā ayoganiyā paññā.",
  "tika-abh09t:95_8": "Nīvaraṇiyā paññā,",
  "tika-abh09t:95_9": "anīvaraṇiyā paññā.",
  "tika-abh09t:95_10": "Nīvaraṇavippayuttā nīvaraṇiyā paññā,",
  "tika-abh09t:95_11": "nīvaraṇavippayuttā anīvaraṇiyā paññā.",
  "tika-abh09t:95_12": "Parāmaṭṭhā paññā,",
  "tika-abh09t:95_13": "aparāmaṭṭhā paññā.",
  "tika-abh09t:95_14": "Parāmāsavippayuttā parāmaṭṭhā paññā,",
  "tika-abh09t:95_15": "parāmāsavippayuttā aparāmaṭṭhā paññā.",
  "tika-abh09t:95_16": "Upādiṇṇā paññā,",
  "tika-abh09t:95_17": "anupādiṇṇā paññā.",
  "tika-abh09t:95_18": "Upādāniyā paññā,",
  "tika-abh09t:95_19": "anupādāniyā paññā.",
  "tika-abh09t:95_20": "Upādānavippayuttā upādāniyā paññā,",
  "tika-abh09t:95_21": "upādānavippayuttā anupādāniyā paññā.",
  "tika-abh09t:96_0": "Saṃkilesikā paññā,",
  "tika-abh09t:96_1": "asaṃkilesikā paññā.",
  "tika-abh09t:96_2": "Kilesavippayuttā saṃkilesikā paññā,",
  "tika-abh09t:96_3": "kilesavippayuttā asaṃkilesikā paññā.",
  "tika-abh09t:96_4": "Savitakkā paññā,",
  "tika-abh09t:96_5": "avitakkā paññā.",
  "tika-abh09t:96_6": "Savicārā paññā,",
  "tika-abh09t:96_7": "avicārā paññā.",
  "tika-abh09t:96_8": "Sappītikā paññā,",
  "tika-abh09t:96_9": "appītikā paññā.",
  "tika-abh09t:96_10": "Pītisahagatā paññā,",
  "tika-abh09t:96_11": "na pītisahagatā paññā.",
  "tika-abh09t:96_12": "Sukhasahagatā paññā,",
  "tika-abh09t:96_13": "na sukhasahagatā paññā.",
  "tika-abh09t:96_14": "Upekkhāsahagatā paññā,",
  "tika-abh09t:96_15": "na upekkhāsahagatā paññā.",
  "tika-abh09t:96_16": "Kāmāvacarā paññā,",
  "tika-abh09t:96_17": "na kāmāvacarā paññā.",
  "tika-abh09t:96_18": "Rūpāvacarā paññā,",
  "tika-abh09t:96_19": "na rūpāvacarā paññā.",
  "tika-abh09t:96_20": "Arūpāvacarā paññā,",
  "tika-abh09t:96_21": "na arūpāvacarā paññā.",
  "tika-abh09t:96_22": "Pariyāpannā paññā,",
  "tika-abh09t:96_23": "apariyāpannā paññā.",
  "tika-abh09t:96_24": "Niyyānikā paññā,",
  "tika-abh09t:96_25": "aniyyānikā paññā.",
  "tika-abh09t:96_26": "Niyatā paññā,",
  "tika-abh09t:96_27": "aniyatā paññā.",
  "tika-abh09t:96_28": "Sauttarā paññā,",
  "tika-abh09t:96_29": "anuttarā paññā.",
  "tika-abh09t:96_30": "Atthajāpikā paññā,",
  "tika-abh09t:96_31": "jāpitatthā paññā.",
  "tika-abh09t:96_32": "Evaṃ duvidhena ñāṇavatthu.",
  "tika-abh09t:97_0": "Tividhena ñāṇavatthu –",
  "tika-abh09t:97_1": "cintāmayā paññā,",
  "tika-abh09t:97_2": "sutamayā paññā,",
  "tika-abh09t:97_3": "bhāvanāmayā paññā.",
  "tika-abh09t:97_4": "Dānamayā paññā,",
  "tika-abh09t:97_5": "sīlamayā paññā,",
  "tika-abh09t:97_6": "bhāvanāmayā paññā.",
  "tika-abh09t:97_7": "Adhisīle paññā,",
  "tika-abh09t:97_8": "adhicitte paññā,",
  "tika-abh09t:97_9": "adhipaññāya paññā.",
  "tika-abh09t:97_10": "Āyakosallaṃ,",
  "tika-abh09t:97_11": "apāyakosallaṃ,",
  "tika-abh09t:97_12": "upāyakosallaṃ.",
  "tika-abh09t:98_0": "Vipākā paññā,",
  "tika-abh09t:98_1": "vipākadhammadhammā paññā,",
  "tika-abh09t:98_2": "nevavipākanavipākadhammadhammā paññā.",
  "tika-abh09t:98_3": "Upādiṇṇupādāniyā paññā,",
  "tika-abh09t:98_4": "anupādiṇṇupādāniyā paññā,",
  "tika-abh09t:98_5": "anupādiṇṇaanupādāniyā paññā.",
  "tika-abh09t:98_6": "Savitakkasavicārā paññā,",
  "tika-abh09t:98_7": "avitakkavicāramattā paññā,",
  "tika-abh09t:98_8": "avitakkaavicārā paññā.",
  "tika-abh09t:98_9": "Pītisahagatā paññā,",
  "tika-abh09t:98_10": "sukhasahagatā paññā,",
  "tika-abh09t:98_11": "upekkhāsahagatā paññā.",
  "tika-abh09t:98_12": "Ācayagāminī paññā,",
  "tika-abh09t:98_13": "apacayagāminī paññā,",
  "tika-abh09t:98_14": "nevācayagāmināpacayagāminī paññā.",
  "tika-abh09t:98_15": "Sekkhā paññā,",
  "tika-abh09t:98_16": "asekkhā paññā,",
  "tika-abh09t:98_17": "nevasekkhanāsekkhā paññā.",
  "tika-abh09t:98_18": "Parittā paññā,",
  "tika-abh09t:98_19": "mahaggatā paññā,",
  "tika-abh09t:98_20": "appamāṇā paññā.",
  "tika-abh09t:98_21": "Parittārammaṇā paññā,",
  "tika-abh09t:98_22": "mahaggatārammaṇā paññā,",
  "tika-abh09t:98_23": "appamāṇārammaṇā paññā.",
  "tika-abh09t:98_24": "Maggārammaṇā paññā,",
  "tika-abh09t:98_25": "maggahetukā paññā,",
  "tika-abh09t:98_26": "maggādhipatinī paññā.",
  "tika-abh09t:98_27": "Uppannā paññā,",
  "tika-abh09t:98_28": "anuppannā paññā,",
  "tika-abh09t:98_29": "uppādinī paññā.",
  "tika-abh09t:98_30": "Atītā paññā,",
  "tika-abh09t:98_31": "anāgatā paññā,",
  "tika-abh09t:98_32": "paccuppannā paññā.",
  "tika-abh09t:98_33": "Atītārammaṇā paññā,",
  "tika-abh09t:98_34": "anāgatārammaṇā paññā,",
  "tika-abh09t:98_35": "paccuppannārammaṇā paññā.",
  "tika-abh09t:98_36": "Ajjhattā paññā,",
  "tika-abh09t:98_37": "bahiddhā paññā,",
  "tika-abh09t:98_38": "ajjhattabahiddhā paññā.",
  "tika-abh09t:98_39": "Ajjhattārammaṇā paññā,",
  "tika-abh09t:98_40": "bahiddhārammaṇā paññā,",
  "tika-abh09t:98_41": "ajjhattabahiddhārammaṇā paññā.",
  "tika-abh09t:99_0": "Savitakkasavicārā paññā atthi vipākā,",
  "tika-abh09t:99_1": "atthi vipākadhammadhammā,",
  "tika-abh09t:99_2": "atthi nevavipākanavipākadhammadhammā.",
  "tika-abh09t:99_3": "Atthi upādiṇṇupādāniyā,",
  "tika-abh09t:99_4": "atthi anupādiṇṇupādāniyā,",
  "tika-abh09t:99_5": "atthi anupādiṇṇaanupādāniyā.",
  "tika-abh09t:99_6": "Atthi pītisahagatā,",
  "tika-abh09t:99_7": "atthi sukhasahagatā,",
  "tika-abh09t:99_8": "atthi upekkhāsahagatā.",
  "tika-abh09t:99_9": "Atthi ācayagāminī,",
  "tika-abh09t:99_10": "atthi apacayagāminī,",
  "tika-abh09t:99_11": "atthi nevācayagāmināpacayagāminī.",
  "tika-abh09t:99_12": "Atthi sekkhā,",
  "tika-abh09t:99_13": "atthi asekkhā,",
  "tika-abh09t:99_14": "atthi nevasekkhanāsekkhā.",
  "tika-abh09t:99_15": "Atthi parittā,",
  "tika-abh09t:99_16": "atthi mahaggatā,",
  "tika-abh09t:99_17": "atthi appamāṇā.",
  "tika-abh09t:99_18": "Atthi parittārammaṇā,",
  "tika-abh09t:99_19": "atthi mahaggatārammaṇā,",
  "tika-abh09t:99_20": "atthi appamāṇārammaṇā.",
  "tika-abh09t:99_21": "Atthi maggārammaṇā,",
  "tika-abh09t:99_22": "atthi maggahetukā,",
  "tika-abh09t:99_23": "atthi maggādhipatinī.",
  "tika-abh09t:99_24": "Atthi uppannā,",
  "tika-abh09t:99_25": "atthi anuppannā,",
  "tika-abh09t:99_26": "atthi uppādinī.",
  "tika-abh09t:99_27": "Atthi atītā,",
  "tika-abh09t:99_28": "atthi anāgatā,",
  "tika-abh09t:99_29": "atthi paccuppannā.",
  "tika-abh09t:99_30": "Atthi atītārammaṇā,",
  "tika-abh09t:99_31": "atthi anāgatārammaṇā,",
  "tika-abh09t:99_32": "atthi paccuppannārammaṇā.",
  "tika-abh09t:99_33": "Atthi ajjhattā,",
  "tika-abh09t:99_34": "atthi bahiddhā,",
  "tika-abh09t:99_35": "atthi ajjhattabahiddhā.",
  "tika-abh09t:99_36": "Atthi ajjhattārammaṇā,",
  "tika-abh09t:99_37": "atthi bahiddhārammaṇā,",
  "tika-abh09t:99_38": "atthi ajjhattabahiddhārammaṇā.",
  "tika-abh09t:100_0": "Avitakkavicāramattā paññā atthi vipākā,",
  "tika-abh09t:100_1": "atthi vipākadhammadhammā,",
  "tika-abh09t:100_2": "atthi nevavipākanavipākadhammadhammā.",
  "tika-abh09t:100_3": "Atthi upādiṇṇupādāniyā,",
  "tika-abh09t:100_4": "atthi anupādiṇṇupādāniyā,",
  "tika-abh09t:100_5": "atthi anupādiṇṇaanupādāniyā.",
  "tika-abh09t:100_6": "Atthi ācayagāminī,",
  "tika-abh09t:100_7": "atthi apacayagāminī,",
  "tika-abh09t:100_8": "atthi nevācayagāmināpacayagāminī.",
  "tika-abh09t:100_9": "Atthi sekkhā,",
  "tika-abh09t:100_10": "atthi asekkhā,",
  "tika-abh09t:100_11": "atthi nevasekkhanāsekkhā.",
  "tika-abh09t:100_12": "Atthi uppannā,",
  "tika-abh09t:100_13": "atthi anuppannā,",
  "tika-abh09t:100_14": "atthi uppādinī.",
  "tika-abh09t:100_15": "Atthi atītā,",
  "tika-abh09t:100_16": "atthi anāgatā,",
  "tika-abh09t:100_17": "atthi paccuppannā.",
  "tika-abh09t:100_18": "Atthi ajjhattā,",
  "tika-abh09t:100_19": "atthi bahiddhā,",
  "tika-abh09t:100_20": "atthi ajjhattabahiddhā.",
  "tika-abh09t:101_0": "Avitakkaavicārā paññā atthi vipākā,",
  "tika-abh09t:101_1": "atthi vipākadhammadhammā,",
  "tika-abh09t:101_2": "atthi nevavipākanavipākadhammadhammā.",
  "tika-abh09t:101_3": "Atthi upādiṇṇupādāniyā,",
  "tika-abh09t:101_4": "atthi anupādiṇṇupādāniyā,",
  "tika-abh09t:101_5": "atthi anupādiṇṇaanupādāniyā.",
  "tika-abh09t:101_6": "Atthi pītisahagatā,",
  "tika-abh09t:101_7": "atthi sukhasahagatā,",
  "tika-abh09t:101_8": "atthi upekkhāsahagatā.",
  "tika-abh09t:101_9": "Atthi ācayagāminī,",
  "tika-abh09t:101_10": "atthi apacayagāminī,",
  "tika-abh09t:101_11": "atthi nevācayagāmināpacayagāminī.",
  "tika-abh09t:101_12": "Atthi sekkhā,",
  "tika-abh09t:101_13": "atthi asekkhā,",
  "tika-abh09t:101_14": "atthi nevasekkhanāsekkhā.",
  "tika-abh09t:101_15": "Atthi parittārammaṇā,",
  "tika-abh09t:101_16": "atthi mahaggatārammaṇā,",
  "tika-abh09t:101_17": "atthi appamāṇārammaṇā.",
  "tika-abh09t:101_18": "Atthi maggārammaṇā,",
  "tika-abh09t:101_19": "atthi maggahetukā,",
  "tika-abh09t:101_20": "atthi maggādhipatinī.",
  "tika-abh09t:101_21": "Atthi uppannā,",
  "tika-abh09t:101_22": "atthi anuppannā,",
  "tika-abh09t:101_23": "atthi uppādinī.",
  "tika-abh09t:101_24": "Atthi atītā,",
  "tika-abh09t:101_25": "atthi anāgatā,",
  "tika-abh09t:101_26": "atthi paccuppannā.",
  "tika-abh09t:101_27": "Atthi atītārammaṇā,",
  "tika-abh09t:101_28": "atthi anāgatārammaṇā,",
  "tika-abh09t:101_29": "atthi paccuppannārammaṇā.",
  "tika-abh09t:101_30": "Atthi ajjhattā,",
  "tika-abh09t:101_31": "atthi bahiddhā,",
  "tika-abh09t:101_32": "atthi ajjhattabahiddhā.",
  "tika-abh09t:101_33": "Atthi ajjhattārammaṇā,",
  "tika-abh09t:101_34": "atthi bahiddhārammaṇā,",
  "tika-abh09t:101_35": "atthi ajjhattabahiddhārammaṇā.",
  "tika-abh09t:102_0": "Pītisahagatā paññā,",
  "tika-abh09t:102_1": "sukhasahagatā paññā atthi vipākā,",
  "tika-abh09t:102_2": "atthi vipākadhammadhammā,",
  "tika-abh09t:102_3": "atthi nevavipākanavipākadhammadhammā.",
  "tika-abh09t:102_4": "Atthi upādiṇṇupādāniyā,",
  "tika-abh09t:102_5": "atthi anupādiṇṇupādāniyā,",
  "tika-abh09t:102_6": "atthi anupādiṇṇaanupādāniyā.",
  "tika-abh09t:102_7": "Atthi savitakkasavicārā,",
  "tika-abh09t:102_8": "atthi avitakkavicāramattā,",
  "tika-abh09t:102_9": "atthi avitakkaavicārā.",
  "tika-abh09t:102_10": "Atthi ācayagāminī,",
  "tika-abh09t:102_11": "atthi apacayagāminī,",
  "tika-abh09t:102_12": "atthi nevācayagāmināpacayagāminī.",
  "tika-abh09t:102_13": "Atthi sekkhā,",
  "tika-abh09t:102_14": "atthi asekkhā,",
  "tika-abh09t:102_15": "atthi nevasekkhanāsekkhā.",
  "tika-abh09t:102_16": "Atthi parittā,",
  "tika-abh09t:102_17": "atthi mahaggatā,",
  "tika-abh09t:102_18": "atthi appamāṇā.",
  "tika-abh09t:102_19": "Atthi parittārammaṇā,",
  "tika-abh09t:102_20": "atthi mahaggatārammaṇā,",
  "tika-abh09t:102_21": "atthi appamāṇārammaṇā.",
  "tika-abh09t:102_22": "Atthi maggārammaṇā,",
  "tika-abh09t:102_23": "atthi maggahetukā,",
  "tika-abh09t:102_24": "atthi maggādhipatinī.",
  "tika-abh09t:102_25": "Atthi uppannā,",
  "tika-abh09t:102_26": "atthi anuppannā,",
  "tika-abh09t:102_27": "atthi uppādinī.",
  "tika-abh09t:102_28": "Atthi atītā,",
  "tika-abh09t:102_29": "atthi anāgatā,",
  "tika-abh09t:102_30": "atthi paccuppannā.",
  "tika-abh09t:102_31": "Atthi atītārammaṇā,",
  "tika-abh09t:102_32": "atthi anāgatārammaṇā,",
  "tika-abh09t:102_33": "atthi paccuppannārammaṇā.",
  "tika-abh09t:102_34": "Atthi ajjhattā,",
  "tika-abh09t:102_35": "atthi bahiddhā,",
  "tika-abh09t:102_36": "atthi ajjhattabahiddhā.",
  "tika-abh09t:102_37": "Atthi ajjhattārammaṇā,",
  "tika-abh09t:102_38": "atthi bahiddhārammaṇā,",
  "tika-abh09t:102_39": "atthi ajjhattabahiddhārammaṇā.",
  "tika-abh09t:103_0": "Upekkhāsahagatā paññā atthi vipākā,",
  "tika-abh09t:103_1": "atthi vipākadhammadhammā,",
  "tika-abh09t:103_2": "atthi nevavipākanavipākadhammadhammā.",
  "tika-abh09t:103_3": "Atthi upādiṇṇupādāniyā,",
  "tika-abh09t:103_4": "atthi anupādiṇṇupādāniyā,",
  "tika-abh09t:103_5": "atthi anupādiṇṇaanupādāniyā.",
  "tika-abh09t:103_6": "Atthi ācayagāminī,",
  "tika-abh09t:103_7": "atthi apacayagāminī,",
  "tika-abh09t:103_8": "atthi nevācayagāmināpacayagāminī.",
  "tika-abh09t:103_9": "Atthi sekkhā,",
  "tika-abh09t:103_10": "atthi asekkhā,",
  "tika-abh09t:103_11": "atthi nevasekkhanāsekkhā.",
  "tika-abh09t:103_12": "Atthi parittā,",
  "tika-abh09t:103_13": "atthi mahaggatā,",
  "tika-abh09t:103_14": "atthi appamāṇā.",
  "tika-abh09t:103_15": "Atthi parittārammaṇā,",
  "tika-abh09t:103_16": "atthi mahaggatārammaṇā,",
  "tika-abh09t:103_17": "atthi appamāṇārammaṇā.",
  "tika-abh09t:103_18": "Atthi maggārammaṇā,",
  "tika-abh09t:103_19": "atthi maggahetukā,",
  "tika-abh09t:103_20": "atthi maggādhipatinī.",
  "tika-abh09t:103_21": "Atthi uppannā,",
  "tika-abh09t:103_22": "atthi anuppannā,",
  "tika-abh09t:103_23": "atthi uppādinī.",
  "tika-abh09t:103_24": "Atthi atītā,",
  "tika-abh09t:103_25": "atthi anāgatā,",
  "tika-abh09t:103_26": "atthi paccuppannā.",
  "tika-abh09t:103_27": "Atthi atītārammaṇā,",
  "tika-abh09t:103_28": "atthi anāgatārammaṇā,",
  "tika-abh09t:103_29": "atthi paccuppannārammaṇā.",
  "tika-abh09t:103_30": "Atthi ajjhattā,",
  "tika-abh09t:103_31": "atthi bahiddhā,",
  "tika-abh09t:103_32": "atthi ajjhattabahiddhā.",
  "tika-abh09t:103_33": "Atthi ajjhattārammaṇā,",
  "tika-abh09t:103_34": "atthi bahiddhārammaṇā,",
  "tika-abh09t:103_35": "atthi ajjhattabahiddhārammaṇā.",
  "tika-abh09t:103_36": "Evaṃ tividhena ñāṇavatthu.",
  "tika-abh09t:104_0": "Catubbidhena ñāṇavatthu –",
  "tika-abh09t:104_1": "kammassakatañāṇaṃ,",
  "tika-abh09t:104_2": "saccānulomikaṃ ñāṇaṃ,",
  "tika-abh09t:104_3": "maggasamaṅgissa ñāṇaṃ,",
  "tika-abh09t:104_4": "phalasamaṅgissa ñāṇaṃ.",
  "tika-abh09t:104_5": "Dukkhe ñāṇaṃ,",
  "tika-abh09t:104_6": "dukkhasamudaye ñāṇaṃ,",
  "tika-abh09t:104_7": "dukkhanirodhe ñāṇaṃ,",
  "tika-abh09t:104_8": "dukkhanirodhagāminiyā paṭipadāya ñāṇaṃ.",
  "tika-abh09t:104_9": "Kāmāvacarā paññā,",
  "tika-abh09t:104_10": "rūpāvacarā paññā,",
  "tika-abh09t:104_11": "arūpāvacarā paññā,",
  "tika-abh09t:104_12": "apariyāpannā paññā.",
  "tika-abh09t:104_13": "Dhamme ñāṇaṃ,",
  "tika-abh09t:104_14": "anvaye ñāṇaṃ,",
  "tika-abh09t:104_15": "paricce ñāṇaṃ,",
  "tika-abh09t:104_16": "sammuti ñāṇaṃ.",
  "tika-abh09t:104_17": "Atthi paññā ācayāya,",
  "tika-abh09t:104_18": "no apacayāya,",
  "tika-abh09t:104_19": "atthi paññā apacayāya,",
  "tika-abh09t:104_20": "no ācayāya,",
  "tika-abh09t:104_21": "atthi paññā ācayāya ceva,",
  "tika-abh09t:104_22": "apacayāya ca,",
  "tika-abh09t:104_23": "atthi paññā nevācayāya,",
  "tika-abh09t:104_24": "no apacayāya.",
  "tika-abh09t:104_25": "Atthi paññā nibbidāya,",
  "tika-abh09t:104_26": "no paṭivedhāya,",
  "tika-abh09t:104_27": "atthi paññā paṭivedhāya,",
  "tika-abh09t:104_28": "no nibbidāya,",
  "tika-abh09t:104_29": "atthi paññā nibbidāya ceva,",
  "tika-abh09t:104_30": "paṭivedhāya ca,",
  "tika-abh09t:104_31": "atthi paññā neva nibbidāya,",
  "tika-abh09t:104_32": "no paṭivedhāya.",
  "tika-abh09t:104_33": "Hānabhāginī paññā,",
  "tika-abh09t:104_34": "ṭhitibhāginī paññā,",
  "tika-abh09t:104_35": "visesabhāginī paññā,",
  "tika-abh09t:104_36": "nibbedhabhāginī paññā.",
  "tika-abh09t:105_0": "Catasso paṭisambhidā.",
  "tika-abh09t:105_1": "Catasso paṭipadā.",
  "tika-abh09t:105_2": "Cattāri ārammaṇāni.",
  "tika-abh09t:105_3": "Jarāmaraṇe ñāṇaṃ,",
  "tika-abh09t:105_4": "jarāmaraṇasamudaye ñāṇaṃ,",
  "tika-abh09t:105_5": "jarāmaraṇanirodhe ñāṇaṃ,",
  "tika-abh09t:105_6": "jarāmaraṇanirodhagāminiyā paṭipadāya ñāṇaṃ.",
  "tika-abh09t:105_7": "Jātiyā ñāṇaṃ…pe…",
  "tika-abh09t:105_8": "bhave ñāṇaṃ…pe…",
  "tika-abh09t:105_9": "upādāne ñāṇaṃ…pe…",
  "tika-abh09t:105_10": "taṇhāya ñāṇaṃ…pe…",
  "tika-abh09t:105_11": "vedanāya ñāṇaṃ…pe…",
  "tika-abh09t:105_12": "phasse ñāṇaṃ…pe…",
  "tika-abh09t:105_13": "saḷāyatane ñāṇaṃ…pe…",
  "tika-abh09t:105_14": "nāmarūpe ñāṇaṃ…pe…",
  "tika-abh09t:105_15": "viññāṇe ñāṇaṃ…pe…",
  "tika-abh09t:105_16": "saṅkhāresu ñāṇaṃ,",
  "tika-abh09t:105_17": "saṅkhārasamudaye ñāṇaṃ,",
  "tika-abh09t:105_18": "saṅkhāranirodhe ñāṇaṃ,",
  "tika-abh09t:105_19": "saṅkhāranirodhagāminiyā paṭipadāya ñāṇaṃ.",
  "tika-abh09t:105_20": "Evaṃ catubbidhena ñāṇavatthu.",
  "tika-abh09t:106_0": "Pañcavidhena ñāṇavatthu –",
  "tika-abh09t:106_1": "pañcaṅgiko sammāsamādhi,",
  "tika-abh09t:106_2": "pañcañāṇiko sammāsamādhi.",
  "tika-abh09t:106_3": "Evaṃ pañcavidhena ñāṇavatthu.",
  "tika-abh09t:107_0": "Chabbidhena ñāṇavatthu – chasu abhiññāsu paññā. Evaṃ chabbidhena ñāṇavatthu.",
  "tika-abh09t:108_0": "Sattavidhena ñāṇavatthu – sattasattati ñāṇavatthūni. Evaṃ sattavidhena ñāṇavatthu.",
  "tika-abh09t:109_0": "Aṭṭhavidhena ñāṇavatthu – catūsu maggesu, catūsu phalesu paññā. Evaṃ aṭṭhavidhena ñāṇavatthu.",
  "tika-abh09t:110_0": "Navavidhena ñāṇavatthu – navasu anupubbavihārasamāpattīsu paññā. Evaṃ navavidhena ñāṇavatthu.",
  "tika-abh09t:111_0": "Dasavidhena ñāṇavatthu –",
  "tika-abh09t:111_1": "dasa tathāgatassa tathāgatabalāni,",
  "tika-abh09t:111_2": "yehi balehi samannāgato tathāgato āsabhaṃ ṭhānaṃ paṭijānāti,",
  "tika-abh09t:111_3": "parisāsu sīhanādaṃ nadati,",
  "tika-abh09t:111_4": "brahmacakkaṃ pavatteti.",
  "tika-abh09t:111_5": "Katamāni dasa?",
  "tika-abh09t:111_6": "Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti,",
  "tika-abh09t:111_7": "yampi tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti,",
  "tika-abh09t:111_8": "idampi tathāgatassa tathāgatabalaṃ hoti.",
  "tika-abh09t:111_9": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:111_10": "parisāsu sīhanādaṃ nadati,",
  "tika-abh09t:111_11": "brahmacakkaṃ pavatteti.",
  "tika-abh09t:112_0": "Puna caparaṃ tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti.",
  "tika-abh09t:112_1": "Yampi tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti,",
  "tika-abh09t:112_2": "idampi tathāgatassa tathāgatabalaṃ hoti.",
  "tika-abh09t:112_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:112_4": "parisāsu sīhanādaṃ nadati,",
  "tika-abh09t:112_5": "brahmacakkaṃ pavatteti.",
  "tika-abh09t:113_0": "Puna caparaṃ tathāgato sabbatthagāminiṃ paṭipadaṃ yathābhūtaṃ pajānāti,",
  "tika-abh09t:113_1": "yampi tathāgato sabbatthagāminiṃ paṭipadaṃ yathābhūtaṃ pajānāti,",
  "tika-abh09t:113_2": "idampi tathāgatassa tathāgatabalaṃ hoti.",
  "tika-abh09t:113_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:113_4": "parisāsu sīhanādaṃ nadati,",
  "tika-abh09t:113_5": "brahmacakkaṃ pavatteti.",
  "tika-abh09t:114_0": "Puna caparaṃ tathāgato anekadhātunānādhātulokaṃ yathābhūtaṃ pajānāti,",
  "tika-abh09t:114_1": "yampi tathāgato anekadhātunānādhātulokaṃ yathābhūtaṃ pajānāti,",
  "tika-abh09t:114_2": "idampi tathāgatassa tathāgatabalaṃ hoti.",
  "tika-abh09t:114_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:114_4": "parisāsu sīhanādaṃ nadati,",
  "tika-abh09t:114_5": "brahmacakkaṃ pavatteti.",
  "tika-abh09t:115_0": "Puna caparaṃ tathāgato sattānaṃ nānādhimuttikataṃ yathābhūtaṃ pajānāti,",
  "tika-abh09t:115_1": "yampi tathāgato sattānaṃ nānādhimuttikataṃ yathābhūtaṃ pajānāti,",
  "tika-abh09t:115_2": "idampi tathāgatassa tathāgatabalaṃ hoti.",
  "tika-abh09t:115_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:115_4": "parisāsu sīhanādaṃ nadati,",
  "tika-abh09t:115_5": "brahmacakkaṃ pavatteti.",
  "tika-abh09t:116_0": "Puna caparaṃ tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti,",
  "tika-abh09t:116_1": "yampi tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti,",
  "tika-abh09t:116_2": "idampi tathāgatassa tathāgatabalaṃ hoti.",
  "tika-abh09t:116_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:116_4": "parisāsu sīhanādaṃ nadati,",
  "tika-abh09t:116_5": "brahmacakkaṃ pavatteti.",
  "tika-abh09t:117_0": "Puna caparaṃ tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti,",
  "tika-abh09t:117_1": "yampi tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti,",
  "tika-abh09t:117_2": "idampi tathāgatassa tathāgatabalaṃ hoti.",
  "tika-abh09t:117_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:117_4": "parisāsu sīhanādaṃ nadati,",
  "tika-abh09t:117_5": "brahmacakkaṃ pavatteti.",
  "tika-abh09t:118_0": "Puna caparaṃ tathāgato pubbenivāsānussatiṃ yathābhūtaṃ pajānāti,",
  "tika-abh09t:118_1": "yampi tathāgato pubbenivāsānussatiṃ yathābhūtaṃ pajānāti,",
  "tika-abh09t:118_2": "idampi tathāgatassa tathāgatabalaṃ hoti.",
  "tika-abh09t:118_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:118_4": "parisāsu sīhanādaṃ nadati,",
  "tika-abh09t:118_5": "brahmacakkaṃ pavatteti.",
  "tika-abh09t:119_0": "Puna caparaṃ tathāgato sattānaṃ cutūpapātaṃ yathābhūtaṃ pajānāti,",
  "tika-abh09t:119_1": "yampi tathāgato sattānaṃ cutūpapātaṃ yathābhūtaṃ pajānāti,",
  "tika-abh09t:119_2": "idampi tathāgatassa tathāgatabalaṃ hoti.",
  "tika-abh09t:119_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:119_4": "parisāsu sīhanādaṃ nadati,",
  "tika-abh09t:119_5": "brahmacakkaṃ pavatteti.",
  "tika-abh09t:120_0": "Puna caparaṃ tathāgato āsavānaṃ khayaṃ yathābhūtaṃ pajānāti,",
  "tika-abh09t:120_1": "yampi tathāgato āsavānaṃ khayaṃ yathābhūtaṃ pajānāti,",
  "tika-abh09t:120_2": "idampi tathāgatassa tathāgatabalaṃ hoti.",
  "tika-abh09t:120_3": "Yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-abh09t:120_4": "parisāsu sīhanādaṃ nadati,",
  "tika-abh09t:120_5": "brahmacakkaṃ pavatteti.",
  "tika-abh09t:121_0": "Imāni dasa tathāgatassa tathāgatabalāni.",
  "tika-abh09t:121_1": "Yehi balehi samannāgato tathāgato āsabhaṃ ṭhānaṃ paṭijānāti,",
  "tika-abh09t:121_2": "parisāsu sīhanādaṃ nadati,",
  "tika-abh09t:121_3": "brahmacakkaṃ pavatteti.",
  "tika-abh09t:121_4": "Evaṃ dasavidhena ñāṇavatthu.",
  "tika-abh09t:122_0": "Ñāṇavibhaṅgaṃ.",
  "tika-abh09t:123_0": "Khuddakavatthuvibhaṅgo",
  "tika-abh09t:124_0": "Ekakaṃ",
  "tika-abh09t:125_0": "Jātimado,",
  "tika-abh09t:125_1": "gottamado,",
  "tika-abh09t:125_2": "ārogyamado,",
  "tika-abh09t:125_3": "yobbanamado,",
  "tika-abh09t:125_4": "jīvitamado,",
  "tika-abh09t:125_5": "lābhamado,",
  "tika-abh09t:125_6": "sakkāramado,",
  "tika-abh09t:125_7": "garukāramado,",
  "tika-abh09t:125_8": "purekkhāramado,",
  "tika-abh09t:125_9": "parivāramado,",
  "tika-abh09t:125_10": "bhogamado,",
  "tika-abh09t:125_11": "vaṇṇamado, sutamado,",
  "tika-abh09t:125_12": "paṭibhānamado,",
  "tika-abh09t:125_13": "rattaññumado,",
  "tika-abh09t:125_14": "piṇḍapātikamado,",
  "tika-abh09t:125_15": "anavaññātamado,",
  "tika-abh09t:125_16": "iriyāpathamado,",
  "tika-abh09t:125_17": "iddhimado, yasamado, sīlamado,",
  "tika-abh09t:125_18": "jhānamado,",
  "tika-abh09t:125_19": "sippamado,",
  "tika-abh09t:125_20": "ārohamado,",
  "tika-abh09t:125_21": "pariṇāhamado,",
  "tika-abh09t:125_22": "saṇṭhānamado,",
  "tika-abh09t:125_23": "pāripūrimado, mado, pamādo, thambho, sārambho,",
  "tika-abh09t:125_24": "atricchatā,",
  "tika-abh09t:125_25": "mahicchatā,",
  "tika-abh09t:125_26": "pāpicchatā, siṅgaṃ, tintiṇaṃ, cāpalyaṃ,",
  "tika-abh09t:125_27": "asabhāgavutti, arati, tandī,",
  "tika-abh09t:125_28": "vijambhitā,",
  "tika-abh09t:125_29": "bhattasammado,",
  "tika-abh09t:125_30": "cetaso ca līnattaṃ, kuhanā, lapanā,",
  "tika-abh09t:125_31": "nemittikatā,",
  "tika-abh09t:125_32": "nippesikatā,",
  "tika-abh09t:125_33": "lābhena lābhaṃ nijigīsanatā,",
  "tika-abh09t:125_34": "“seyyohamasmī”ti māno,",
  "tika-abh09t:125_35": "“sadisohamasmī”ti māno,",
  "tika-abh09t:125_36": "“hīnohamasmī”ti māno.",
  "tika-abh09t:125_37": "Seyyassa “seyyohamasmī”ti māno,",
  "tika-abh09t:125_38": "seyyassa “sadisohamasmī”ti māno,",
  "tika-abh09t:125_39": "seyyassa “hīnohamasmī”ti māno,",
  "tika-abh09t:125_40": "sadisassa “seyyohamasmī”ti māno,",
  "tika-abh09t:125_41": "sadisassa “sadisohamasmī”ti māno,",
  "tika-abh09t:125_42": "sadisassa “hīnohamasmī”ti māno,",
  "tika-abh09t:125_43": "hīnassa “seyyohamasmī”ti māno,",
  "tika-abh09t:125_44": "hīnassa “sadisohamasmī”ti māno,",
  "tika-abh09t:125_45": "hīnassa “hīnohamasmī”ti māno, māno, atimāno,",
  "tika-abh09t:125_46": "mānātimāno, omāno, adhimāno, asmimāno,",
  "tika-abh09t:125_47": "micchāmāno,",
  "tika-abh09t:125_48": "ñātivitakko,",
  "tika-abh09t:125_49": "janapadavitakko,",
  "tika-abh09t:125_50": "amaravitakko,",
  "tika-abh09t:125_51": "parānuddayatāpaṭisaṃyutto vitakko,",
  "tika-abh09t:125_52": "lābhasakkārasilokapaṭisaṃyutto vitakko,",
  "tika-abh09t:125_53": "anavaññattipaṭisaṃyutto vitakko. Ekakaṃ.",
  "tika-abh09t:126_0": "Dukaṃ",
  "tika-abh09t:127_0": "Kodho ca upanāho ca,",
  "tika-abh09t:127_1": "makkho ca paḷāso ca,",
  "tika-abh09t:127_2": "issā ca macchariyañca,",
  "tika-abh09t:127_3": "māyā ca sāṭheyyañca,",
  "tika-abh09t:127_4": "avijjā ca bhavataṇhā ca,",
  "tika-abh09t:127_5": "bhavadiṭṭhi ca vibhavadiṭṭhi ca,",
  "tika-abh09t:127_6": "sassatadiṭṭhi ca ucchedadiṭṭhi ca,",
  "tika-abh09t:127_7": "antavādiṭṭhi ca anantavādiṭṭhi ca,",
  "tika-abh09t:127_8": "pubbantānudiṭṭhi ca aparantānudiṭṭhi ca,",
  "tika-abh09t:127_9": "ahirikañca anottappañca,",
  "tika-abh09t:127_10": "dovacassatā ca pāpamittatā ca,",
  "tika-abh09t:127_11": "anajjavo ca amaddavo ca,",
  "tika-abh09t:127_12": "akkhanti ca asoraccañca,",
  "tika-abh09t:127_13": "asākhalyañca appaṭisanthāro ca,",
  "tika-abh09t:127_14": "indriyesu aguttadvāratā ca bhojane amattaññutā ca,",
  "tika-abh09t:127_15": "muṭṭhassaccañca asampajaññañca,",
  "tika-abh09t:127_16": "sīlavipatti ca diṭṭhivipatti ca,",
  "tika-abh09t:127_17": "ajjhattasaṃyojanañca bahiddhāsaṃyojanañca. Dukaṃ.",
  "tika-abh09t:128_0": "Tikaṃ",
  "tika-abh09t:129_0": "Tīṇi akusalamūlāni,",
  "tika-abh09t:129_1": "tayo akusalavitakkā,",
  "tika-abh09t:129_2": "tisso akusalasaññā,",
  "tika-abh09t:129_3": "tisso akusaladhātuyo,",
  "tika-abh09t:129_4": "tīṇi duccaritāni,",
  "tika-abh09t:129_5": "tayo āsavā,",
  "tika-abh09t:129_6": "tīṇi saṃyojanāni,",
  "tika-abh09t:129_7": "tisso taṇhā,",
  "tika-abh09t:129_8": "aparāpi tisso taṇhā,",
  "tika-abh09t:129_9": "aparāpi tisso taṇhā,",
  "tika-abh09t:129_10": "tisso esanā,",
  "tika-abh09t:129_11": "tisso vidhā,",
  "tika-abh09t:129_12": "tīṇi bhayāni,",
  "tika-abh09t:129_13": "tīṇi tamāni,",
  "tika-abh09t:129_14": "tīṇi titthāyatanāni,",
  "tika-abh09t:129_15": "tayo kiñcanā,",
  "tika-abh09t:129_16": "tīṇi aṅgaṇāni,",
  "tika-abh09t:129_17": "tīṇi malāni,",
  "tika-abh09t:129_18": "tīṇi visamāni,",
  "tika-abh09t:129_19": "aparānipi tīṇi visamāni,",
  "tika-abh09t:129_20": "tayo aggī,",
  "tika-abh09t:129_21": "tayo kasāvā,",
  "tika-abh09t:129_22": "aparepi tayo kasāvā.",
  "tika-abh09t:130_0": "Assādadiṭṭhi attānudiṭṭhi micchādiṭṭhi,",
  "tika-abh09t:130_1": "arati vihesā adhammacariyā,",
  "tika-abh09t:130_2": "dovacassatā pāpamittatā nānattasaññā,",
  "tika-abh09t:130_3": "uddhaccaṃ kosajjaṃ pamādo,",
  "tika-abh09t:130_4": "asantuṭṭhitā asampajaññatā mahicchatā,",
  "tika-abh09t:130_5": "ahirikaṃ anottappaṃ pamādo,",
  "tika-abh09t:130_6": "anādariyaṃ dovacassatā pāpamittatā,",
  "tika-abh09t:130_7": "assaddhiyaṃ avadaññutā kosajjaṃ,",
  "tika-abh09t:130_8": "uddhaccaṃ asaṃvaro dussīlyaṃ,",
  "tika-abh09t:130_9": "ariyānaṃ adassanakamyatā saddhammaṃ asotukamyatā upārambhacittatā,",
  "tika-abh09t:130_10": "muṭṭhassaccaṃ asampajaññaṃ cetaso vikkhepo,",
  "tika-abh09t:130_11": "ayoniso manasikāro kummaggasevanā cetaso ca līnattaṃ. Tikaṃ.",
  "tika-abh09t:131_0": "Catukkaṃ",
  "tika-abh09t:132_0": "Cattāro āsavā,",
  "tika-abh09t:132_1": "cattāro ganthā,",
  "tika-abh09t:132_2": "cattāro oghā,",
  "tika-abh09t:132_3": "cattāro yogā,",
  "tika-abh09t:132_4": "cattāri upādānāni,",
  "tika-abh09t:132_5": "cattāro taṇhuppādā,",
  "tika-abh09t:132_6": "cattāri agatigamanāni,",
  "tika-abh09t:132_7": "cattāro vipariyāsā,",
  "tika-abh09t:132_8": "cattāro anariyavohārā,",
  "tika-abh09t:132_9": "aparepi cattāro anariyavohārā,",
  "tika-abh09t:132_10": "cattāri duccaritāni,",
  "tika-abh09t:132_11": "aparāpi cattāri duccaritāni,",
  "tika-abh09t:132_12": "cattāri bhayāni,",
  "tika-abh09t:132_13": "(aparānipi cattāri bhayāni,) catasso diṭṭhiyo. Catukkaṃ.",
  "tika-abh09t:133_0": "Pañcakaṃ",
  "tika-abh09t:134_0": "Pañcorambhāgiyāni saṃyojanāni,",
  "tika-abh09t:134_1": "pañcuddhambhāgiyāni saṃyojanāni,",
  "tika-abh09t:134_2": "pañca macchariyāni,",
  "tika-abh09t:134_3": "pañca saṅgā,",
  "tika-abh09t:134_4": "pañca sallā,",
  "tika-abh09t:134_5": "pañca cetokhilā,",
  "tika-abh09t:134_6": "pañca cetasovinibandhā,",
  "tika-abh09t:134_7": "pañca nīvaraṇāni,",
  "tika-abh09t:134_8": "pañca kammāni ānantarikāni,",
  "tika-abh09t:134_9": "pañca diṭṭhiyo,",
  "tika-abh09t:134_10": "pañca verā,",
  "tika-abh09t:134_11": "pañca byasanā,",
  "tika-abh09t:134_12": "pañca akkhantiyā ādīnavā,",
  "tika-abh09t:134_13": "pañca bhayāni,",
  "tika-abh09t:134_14": "pañca diṭṭhadhammanibbānavādā. Pañcakaṃ.",
  "tika-abh09t:135_0": "Chakkaṃ",
  "tika-abh09t:136_0": "Cha vivādamūlāni,",
  "tika-abh09t:136_1": "cha chandarāgā dhammā,",
  "tika-abh09t:136_2": "cha virodhavatthūni,",
  "tika-abh09t:136_3": "cha taṇhākāyā,",
  "tika-abh09t:136_4": "cha agāravā,",
  "tika-abh09t:136_5": "cha parihāniyā dhammā,",
  "tika-abh09t:136_6": "aparepi cha parihāniyā dhammā,",
  "tika-abh09t:136_7": "cha somanassupavicārā,",
  "tika-abh09t:136_8": "cha domanassupavicārā,",
  "tika-abh09t:136_9": "cha upekkhupavicārā,",
  "tika-abh09t:136_10": "cha gehasitāni somanassāni,",
  "tika-abh09t:136_11": "cha gehasitāni domanassāni,",
  "tika-abh09t:136_12": "cha gehasitā upekkhā,",
  "tika-abh09t:136_13": "cha diṭṭhiyo. Chakkaṃ.",
  "tika-abh09t:137_0": "Sattakaṃ",
  "tika-abh09t:138_0": "Satta anusayā,",
  "tika-abh09t:138_1": "satta saṃyojanāni,",
  "tika-abh09t:138_2": "satta pariyuṭṭhānāni,",
  "tika-abh09t:138_3": "satta asaddhammā,",
  "tika-abh09t:138_4": "satta duccaritāni,",
  "tika-abh09t:138_5": "satta mānā,",
  "tika-abh09t:138_6": "satta diṭṭhiyo. Sattakaṃ.",
  "tika-abh09t:139_0": "Aṭṭhakaṃ",
  "tika-abh09t:140_0": "Aṭṭha kilesavatthūni,",
  "tika-abh09t:140_1": "aṭṭha kusītavatthūni,",
  "tika-abh09t:140_2": "aṭṭhasu lokadhammesu cittassa paṭighāto,",
  "tika-abh09t:140_3": "aṭṭha anariyavohārā,",
  "tika-abh09t:140_4": "aṭṭha micchattā,",
  "tika-abh09t:140_5": "aṭṭha purisadosā,",
  "tika-abh09t:140_6": "aṭṭha asaññivādā,",
  "tika-abh09t:140_7": "aṭṭha nevasaññināsaññivādā. Aṭṭhakaṃ.",
  "tika-abh09t:141_0": "Navakaṃ",
  "tika-abh09t:142_0": "Nava āghātavatthūni,",
  "tika-abh09t:142_1": "nava purisamalāni,",
  "tika-abh09t:142_2": "navavidhā mānā,",
  "tika-abh09t:142_3": "nava taṇhāmūlakā dhammā,",
  "tika-abh09t:142_4": "nava iñjitāni,",
  "tika-abh09t:142_5": "nava maññitāni,",
  "tika-abh09t:142_6": "nava phanditāni,",
  "tika-abh09t:142_7": "nava papañcitāni,",
  "tika-abh09t:142_8": "nava saṅkhatāni. Navakaṃ.",
  "tika-abh09t:143_0": "Dasakaṃ",
  "tika-abh09t:144_0": "Dasa kilesavatthūni,",
  "tika-abh09t:144_1": "dasa āghātavatthūni,",
  "tika-abh09t:144_2": "dasa akusalakammapathā,",
  "tika-abh09t:144_3": "dasa saṃyojanāni,",
  "tika-abh09t:144_4": "dasa micchattā,",
  "tika-abh09t:144_5": "dasavatthukā micchādiṭṭhi,",
  "tika-abh09t:144_6": "dasavatthukā antaggāhikā diṭṭhi. Dasakaṃ.",
  "tika-abh09t:145_0": "Aṭṭhārasa taṇhāvicaritāni ajjhattikassa upādāya,",
  "tika-abh09t:145_1": "aṭṭhārasa taṇhāvicaritāni bāhirassa upādāya,",
  "tika-abh09t:145_2": "tadekajjhaṃ abhisaññuhitvā abhisaṅkhipitvā chattiṃsa taṇhāvicaritāni honti,",
  "tika-abh09t:145_3": "iti atītāni chattiṃsa taṇhāvicaritāni,",
  "tika-abh09t:145_4": "anāgatāni chattiṃsa taṇhāvicaritāni,",
  "tika-abh09t:145_5": "paccuppannāni chattiṃsa taṇhāvicaritāni,",
  "tika-abh09t:145_6": "tadekajjhaṃ abhisaññuhitvā abhisaṅkhipitvā aṭṭha taṇhāvicaritasataṃ hoti,",
  "tika-abh09t:145_7": "yāni ca dvāsaṭṭhi diṭṭhigatāni brahmajāle veyyākaraṇe vuttāni bhagavatā.",
  "tika-abh09t:146_0": "Khuddakavatthuvibhaṅgaṃ.",
  "tika-abh09t:147_0": "Dhammahadayavibhaṅgo",
  "tika-abh09t:148_0": "Kati khandhā,",
  "tika-abh09t:148_1": "kati āyatanāni,",
  "tika-abh09t:148_2": "kati dhātuyo,",
  "tika-abh09t:148_3": "kati saccāni,",
  "tika-abh09t:148_4": "kati indriyāni,",
  "tika-abh09t:148_5": "kati hetū,",
  "tika-abh09t:148_6": "kati āhārā,",
  "tika-abh09t:148_7": "kati phassā,",
  "tika-abh09t:148_8": "kati vedanā,",
  "tika-abh09t:148_9": "kati saññā,",
  "tika-abh09t:148_10": "kati cetanā,",
  "tika-abh09t:148_11": "kati cittāni ?",
  "tika-abh09t:149_0": "Pañcakkhandhā,",
  "tika-abh09t:149_1": "dvādasāyatanāni,",
  "tika-abh09t:149_2": "aṭṭhārasa dhātuyo,",
  "tika-abh09t:149_3": "cattāri saccāni,",
  "tika-abh09t:149_4": "bāvīsatindriyāni,",
  "tika-abh09t:149_5": "nava hetū,",
  "tika-abh09t:149_6": "cattāro āhārā,",
  "tika-abh09t:149_7": "satta phassā,",
  "tika-abh09t:149_8": "satta vedanā,",
  "tika-abh09t:149_9": "satta saññā,",
  "tika-abh09t:149_10": "satta cetanā,",
  "tika-abh09t:149_11": "satta cittāni.",
  "tika-abh09t:150_0": "Dhammahadayavibhaṅgaṃ.",
  "tika-abh09t:151_0": "Vibhaṅgamātikā niṭṭhitā.",
  "tika-abh09t:152_0": "3. Dhātukathāmātikā",
  "tika-abh09t:153_0": "Nayamātikā",
  "tika-abh09t:154_0": "Saṅgaho asaṅgaho.",
  "tika-abh09t:154_1": "Saṅgahitena asaṅgahitaṃ.",
  "tika-abh09t:154_2": "Asaṅgahitena saṅgahitaṃ.",
  "tika-abh09t:154_3": "Saṅgahitena saṅgahitaṃ.",
  "tika-abh09t:154_4": "Asaṅgahitena asaṅgahitaṃ.",
  "tika-abh09t:154_5": "Sampayogo vippayogo.",
  "tika-abh09t:154_6": "Sampayuttena vippayuttaṃ.",
  "tika-abh09t:154_7": "Vippayuttena sampayuttaṃ.",
  "tika-abh09t:154_8": "Sampayuttena sampayuttaṃ.",
  "tika-abh09t:154_9": "Vippayuttena vippayuttaṃ.",
  "tika-abh09t:154_10": "Saṅgahitena sampayuttaṃ vippayuttaṃ.",
  "tika-abh09t:154_11": "Sampayuttena saṅgahitaṃ asaṅgahitaṃ.",
  "tika-abh09t:154_12": "Asaṅgahitena sampayuttaṃ vippayuttaṃ.",
  "tika-abh09t:154_13": "Vippayuttena saṅgahitaṃ asaṅgahitaṃ.",
  "tika-abh09t:155_0": "Abbhantaramātikā",
  "tika-abh09t:156_0": "Pañcakkhandhā.",
  "tika-abh09t:156_1": "Dvādasāyatanāni.",
  "tika-abh09t:156_2": "Aṭṭhārasa dhātuyo.",
  "tika-abh09t:156_3": "Cattāri saccāni.",
  "tika-abh09t:156_4": "Bāvīsatindriyāni.",
  "tika-abh09t:156_5": "Paṭiccasamuppādo.",
  "tika-abh09t:156_6": "Cattāro satipaṭṭhānā.",
  "tika-abh09t:156_7": "Cattāro sammappadhānā.",
  "tika-abh09t:156_8": "Cattāro iddhipādā.",
  "tika-abh09t:156_9": "Cattāri jhānāni.",
  "tika-abh09t:156_10": "Catasso appamaññāyo.",
  "tika-abh09t:156_11": "Pañcindriyāni.",
  "tika-abh09t:156_12": "Pañca balāni.",
  "tika-abh09t:156_13": "Satta bojjhaṅgā.",
  "tika-abh09t:156_14": "Ariyo aṭṭhaṅgiko maggo.",
  "tika-abh09t:156_15": "Phasso vedanā saññā cetanā cittaṃ adhimokkho manasikāro.",
  "tika-abh09t:157_0": "Nayamukhamātikā",
  "tika-abh09t:158_0": "Tīhi saṅgaho. Tīhi asaṅgaho. Catūhi sampayogo. Catūhi vippayogo.",
  "tika-abh09t:159_0": "Lakkhaṇamātikā",
  "tika-abh09t:160_0": "Sabhāgo. Visabhāgo.",
  "tika-abh09t:161_0": "Bāhiramātikā",
  "tika-abh09t:162_0": "Sabbāpi dhammasaṅgaṇī dhātukathāya mātikāti.",
  "tika-abh09t:163_0": "Dhātukathāmātikā niṭṭhitā.",
  "tika-abh09t:164_0": "4. Puggalapaññattimātikā",
  "tika-abh09t:165_0": "Cha paññattiyo –",
  "tika-abh09t:165_1": "khandhapaññatti āyatanapaññatti dhātupaññatti saccapaññatti indriyapaññatti puggalapaññattīti.",
  "tika-abh09t:166_0": "Puggalapaññattimātikā niṭṭhitā.",
  "tika-abh09t:167_0": "5. Kathāvatthumātikā",
  "tika-abh09t:168_0": "Puggalakathā",
  "tika-abh09t:169_0": "Suddhasaccikaṭṭhaanulomapaccanīkaṃ",
  "tika-abh09t:170_0": "Puggalo upalabbhati saccikaṭṭhaparamatthenāti, āmantā.",
  "tika-abh09t:170_1": "Yo saccikaṭṭho paramattho,",
  "tika-abh09t:170_2": "tato so puggalo upalabbhati saccikaṭṭhaparamatthenāti?",
  "tika-abh09t:170_3": "Na hevaṃ vattabbe.",
  "tika-abh09t:171_0": "Ājānāhi niggahaṃ –",
  "tika-abh09t:171_1": "hañci puggalo upalabbhati saccikaṭṭhaparamatthena,",
  "tika-abh09t:171_2": "tena vata re vattabbe “yo saccikaṭṭho paramattho,",
  "tika-abh09t:171_3": "tato so puggalo upalabbhati saccikaṭṭhaparamatthenā”ti.",
  "tika-abh09t:171_4": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:171_5": "no ca vattabbe ‘yo saccikaṭṭho paramattho,",
  "tika-abh09t:171_6": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:172_0": "No ce pana vattabbe “yo saccikaṭṭho paramattho,",
  "tika-abh09t:172_1": "tato so puggalo upalabbhati saccikaṭṭhaparamatthenā”ti,",
  "tika-abh09t:172_2": "no ca vata re vattabbe “puggalo upalabbhati saccikaṭṭhaparamatthenā”ti.",
  "tika-abh09t:172_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:172_4": "no ca vattabbe ‘yo saccikaṭṭho paramattho,",
  "tika-abh09t:172_5": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:173_0": "Anulomapañcakaṃ.",
  "tika-abh09t:174_0": "Puggalo nupalabbhati saccikaṭṭhaparamatthenāti? Āmantā.",
  "tika-abh09t:174_1": "Yo saccikaṭṭho paramattho,",
  "tika-abh09t:174_2": "tato so puggalo nupalabbhati saccikaṭṭhaparamatthenāti?",
  "tika-abh09t:174_3": "Na hevaṃ vattabbe.",
  "tika-abh09t:175_0": "Ājānāhi paṭikammaṃ –",
  "tika-abh09t:175_1": "hañci puggalo nupalabbhati saccikaṭṭhaparamatthena,",
  "tika-abh09t:175_2": "tena vata re vattabbe “yo saccikaṭṭho paramattho,",
  "tika-abh09t:175_3": "tato so puggalo nupalabbhati saccikaṭṭhaparamatthenā”ti.",
  "tika-abh09t:175_4": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:175_5": "no ca vattabbe ‘yo saccikaṭṭho paramattho,",
  "tika-abh09t:175_6": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:176_0": "No ce pana vattabbe “yo saccikaṭṭho paramattho,",
  "tika-abh09t:176_1": "tato so puggalo nupalabbhati saccikaṭṭhaparamatthenā”ti,",
  "tika-abh09t:176_2": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:176_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:176_4": "no ca vattabbe ‘yo saccikaṭṭho paramattho,",
  "tika-abh09t:176_5": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:177_0": "Paṭikammacatukkaṃ.",
  "tika-abh09t:178_0": "Tvaṃ ce pana maññasi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:178_1": "no ca vattabbe ‘yo saccikaṭṭho paramattho,",
  "tika-abh09t:178_2": "tato so puggalo nupalabbhati saccikaṭṭhaparamatthenā”’ti.",
  "tika-abh09t:178_3": "Tena tava tattha hetāya paṭiññāya hevaṃ paṭijānantaṃ hevaṃ niggahetabbe,",
  "tika-abh09t:178_4": "atha taṃ niggaṇhāma,",
  "tika-abh09t:178_5": "suniggahito ca hosi –",
  "tika-abh09t:179_0": "Hañci puggalo nupalabbhati saccikaṭṭhaparamatthena,",
  "tika-abh09t:179_1": "tena vata re vattabbe “yo saccikaṭṭho paramattho,",
  "tika-abh09t:179_2": "tato so puggalo nupalabbhati saccikaṭṭhaparamatthenā”ti.",
  "tika-abh09t:179_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:179_4": "no ca vattabbe ‘yo saccikaṭṭho paramattho,",
  "tika-abh09t:179_5": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:180_0": "No ce pana vattabbe “yo saccikaṭṭho paramattho,",
  "tika-abh09t:180_1": "tato so puggalo nupalabbhati saccikaṭṭhaparamatthenā”ti,",
  "tika-abh09t:180_2": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:180_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:180_4": "no ca vattabbe ‘yo saccikaṭṭho paramattho,",
  "tika-abh09t:180_5": "tato so puggalo nupalabbhati saccikaṭṭhaparamatthenā”’ti,",
  "tika-abh09t:180_6": "idaṃ te micchā.",
  "tika-abh09t:181_0": "Niggahacatukkaṃ.",
  "tika-abh09t:182_0": "Ese ce dunniggahite hevamevaṃ tattha dakkha,",
  "tika-abh09t:182_1": "“vattabbe kho ‘puggalo upalabbhati saccikaṭṭhaparamatthena’,",
  "tika-abh09t:182_2": "no ca vattabbe ‘yo saccikaṭṭho paramattho,",
  "tika-abh09t:182_3": "tato so puggalo upalabbhati saccikaṭṭhaparamatthenā”’ti,",
  "tika-abh09t:182_4": "no ca mayaṃ tayā tattha hetāya paṭiññāya hevaṃ paṭijānantā hevaṃ niggahetabbā,",
  "tika-abh09t:182_5": "atha maṃ niggaṇhāsi,",
  "tika-abh09t:182_6": "dunniggahitā ca homa –",
  "tika-abh09t:183_0": "Hañci puggalo upalabbhati saccikaṭṭhaparamatthena,",
  "tika-abh09t:183_1": "tena vata re vattabbe “yo saccikaṭṭho paramattho,",
  "tika-abh09t:183_2": "tato so puggalo upalabbhati saccikaṭṭhaparamatthenā”ti.",
  "tika-abh09t:183_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:183_4": "no ca vattabbe ‘yo saccikaṭṭho paramattho,",
  "tika-abh09t:183_5": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:184_0": "No ce pana vattabbe “yo saccikaṭṭho paramattho,",
  "tika-abh09t:184_1": "tato so puggalo upalabbhati saccikaṭṭhaparamatthenā”ti,",
  "tika-abh09t:184_2": "no ca vata re vattabbe “puggalo upalabbhati saccikaṭṭhaparamatthenā”ti,",
  "tika-abh09t:184_3": "yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:184_4": "no ca vattabbe ‘yo saccikaṭṭho paramattho,",
  "tika-abh09t:184_5": "tato so puggalo upalabbhati saccikaṭṭhaparamatthenā”’ti,",
  "tika-abh09t:184_6": "idaṃ te micchā.",
  "tika-abh09t:185_0": "Upanayanacatukkaṃ.",
  "tika-abh09t:186_0": "Na hevaṃ niggahetabbe,",
  "tika-abh09t:186_1": "tena hi yaṃ niggaṇhāsi –",
  "tika-abh09t:186_2": "hañci puggalo upalabbhati saccikaṭṭhaparamatthena,",
  "tika-abh09t:186_3": "tena vata re vattabbe “yo saccikaṭṭho paramattho,",
  "tika-abh09t:186_4": "tato so puggalo upalabbhati saccikaṭṭhaparamatthenā”ti.",
  "tika-abh09t:186_5": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:186_6": "no ca vattabbe ‘yo saccikaṭṭho paramattho,",
  "tika-abh09t:186_7": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:187_0": "No ce pana vattabbe “yo saccikaṭṭho paramattho,",
  "tika-abh09t:187_1": "tato so puggalo upalabbhati saccikaṭṭhaparamatthenā”ti,",
  "tika-abh09t:187_2": "no ca vata re vattabbe “puggalo upalabbhati saccikaṭṭhaparamatthenā”ti.",
  "tika-abh09t:187_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:187_4": "no ca vattabbe ‘yo saccikaṭṭho paramattho,",
  "tika-abh09t:187_5": "tato so puggalo upalabbhati saccikaṭṭhaparamatthenā”’ti,",
  "tika-abh09t:187_6": "idaṃ te micchā.",
  "tika-abh09t:187_7": "Tena hi ye kate niggahe,",
  "tika-abh09t:187_8": "se niggahe dukkaṭe.",
  "tika-abh09t:187_9": "Sukate paṭikamme.",
  "tika-abh09t:187_10": "Sukatā paṭipādanāti.",
  "tika-abh09t:188_0": "Niggamanacatukkaṃ.",
  "tika-abh09t:189_0": "Paṭhamo niggaho.",
  "tika-abh09t:190_0": "Suddhasaccikaṭṭhapaccanīkānulomaṃ",
  "tika-abh09t:191_0": "Puggalo nupalabbhati saccikaṭṭhaparamatthenāti? Āmantā.",
  "tika-abh09t:191_1": "Yo saccikaṭṭho paramattho,",
  "tika-abh09t:191_2": "tato so puggalo nupalabbhati saccikaṭṭhaparamatthenāti?",
  "tika-abh09t:191_3": "Na hevaṃ vattabbe.",
  "tika-abh09t:192_0": "Ājānāhi niggahaṃ –",
  "tika-abh09t:192_1": "hañci puggalo nupalabbhati saccikaṭṭhaparamatthena,",
  "tika-abh09t:192_2": "tena vata re vattabbe “yo saccikaṭṭho paramattho,",
  "tika-abh09t:192_3": "tato so puggalo nupalabbhati saccikaṭṭhaparamatthenā”ti.",
  "tika-abh09t:192_4": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:192_5": "no ca vattabbe ‘yo saccikaṭṭho paramattho,",
  "tika-abh09t:192_6": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:193_0": "No ce pana vattabbe “yo saccikaṭṭho paramattho,",
  "tika-abh09t:193_1": "tato so puggalo nupalabbhati saccikaṭṭhaparamatthenā”ti,",
  "tika-abh09t:193_2": "no ca vata re vattabbe “puggalo nupalabbhati saccikaṭṭhaparamatthenā”ti,",
  "tika-abh09t:193_3": "yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:193_4": "no ca vattabbe ‘yo saccikaṭṭho paramattho,",
  "tika-abh09t:193_5": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:194_0": "Paccanīkapañcakaṃ.",
  "tika-abh09t:195_0": "Puggalo upalabbhati saccikaṭṭhaparamatthenāti? Āmantā.",
  "tika-abh09t:195_1": "Yo saccikaṭṭho paramattho,",
  "tika-abh09t:195_2": "tato so puggalo upalabbhati saccikaṭṭhaparamatthenāti?",
  "tika-abh09t:195_3": "Na hevaṃ vattabbe.",
  "tika-abh09t:196_0": "Ājānāhi paṭikammaṃ –",
  "tika-abh09t:196_1": "hañci puggalo upalabbhati saccikaṭṭhaparamatthena,",
  "tika-abh09t:196_2": "tena vata re vattabbe “yo saccikaṭṭho paramattho,",
  "tika-abh09t:196_3": "tato so puggalo upalabbhati saccikaṭṭhaparamatthenā”ti.",
  "tika-abh09t:196_4": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:196_5": "no ca vattabbe ‘yo saccikaṭṭho paramattho,",
  "tika-abh09t:196_6": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:197_0": "No ce pana vattabbe “yo saccikaṭṭho paramattho,",
  "tika-abh09t:197_1": "tato so puggalo upalabbhati saccikaṭṭhaparamatthenā”ti,",
  "tika-abh09t:197_2": "no ca vata re vattabbe “puggalo upalabbhati saccikaṭṭhaparamatthenā”ti.",
  "tika-abh09t:197_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:197_4": "no ca vattabbe ‘yo saccikaṭṭho paramattho,",
  "tika-abh09t:197_5": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:198_0": "Paṭikammacatukkaṃ.",
  "tika-abh09t:199_0": "Tvaṃ ce pana maññasi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:199_1": "no ca vattabbe ‘yo saccikaṭṭho paramattho,",
  "tika-abh09t:199_2": "tato so puggalo upalabbhati saccikaṭṭhaparamatthenā”’ti.",
  "tika-abh09t:199_3": "Tena tava tattha hetāya paṭiññāya hevaṃ paṭijānantaṃ hevaṃ niggahetabbe,",
  "tika-abh09t:199_4": "atha taṃ niggaṇhāma,",
  "tika-abh09t:199_5": "suniggahito ca hosi –",
  "tika-abh09t:200_0": "Hañci puggalo upalabbhati saccikaṭṭhaparamatthena,",
  "tika-abh09t:200_1": "tena vata re vattabbe “yo saccikaṭṭho paramattho,",
  "tika-abh09t:200_2": "tato so puggalo upalabbhati saccikaṭṭhaparamatthenā”ti.",
  "tika-abh09t:200_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:200_4": "no ca vattabbe ‘yo saccikaṭṭho paramattho,",
  "tika-abh09t:200_5": "tato so puggalo upalabbhati saccikaṭṭhaparamatthenā”’ti, micchā.",
  "tika-abh09t:201_0": "No ce pana vattabbe “yo saccikaṭṭho paramattho,",
  "tika-abh09t:201_1": "tato so puggalo upalabbhati saccikaṭṭhaparamatthenā”ti,",
  "tika-abh09t:201_2": "no ca vata re vattabbe “puggalo upalabbhati saccikaṭṭhaparamatthenā”ti,",
  "tika-abh09t:201_3": "yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:201_4": "no ca vattabbe ‘yo saccikaṭṭho paramattho,",
  "tika-abh09t:201_5": "tato so puggalo upalabbhati saccikaṭṭhaparamatthenā”’ti,",
  "tika-abh09t:201_6": "idaṃ te micchā.",
  "tika-abh09t:202_0": "Niggahacatukkaṃ.",
  "tika-abh09t:203_0": "Ese ce dunniggahite hevamevaṃ tattha dakkha,",
  "tika-abh09t:203_1": "“vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:203_2": "no ca vattabbe ‘yo saccikaṭṭho paramattho,",
  "tika-abh09t:203_3": "tato so puggalo nupalabbhati saccikaṭṭhaparamatthenā”’ti,",
  "tika-abh09t:203_4": "no ca mayaṃ tayā tattha hetāya paṭiññāya hevaṃ paṭijānantā hevaṃ niggahetabbā,",
  "tika-abh09t:203_5": "atha maṃ niggaṇhāsi,",
  "tika-abh09t:203_6": "dunniggahitā ca homa –",
  "tika-abh09t:204_0": "Hañci puggalo nupalabbhati saccikaṭṭhaparamatthena,",
  "tika-abh09t:204_1": "tena vata re vattabbe “yo saccikaṭṭho paramattho,",
  "tika-abh09t:204_2": "tato so puggalo nupalabbhati saccikaṭṭhaparamatthenā”ti.",
  "tika-abh09t:204_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:204_4": "no ca vattabbe ‘yo saccikaṭṭho paramattho,",
  "tika-abh09t:204_5": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:205_0": "No ce pana vattabbe “yo saccikaṭṭho paramattho,",
  "tika-abh09t:205_1": "tato so puggalo nupalabbhati saccikaṭṭhaparamatthenā”ti,",
  "tika-abh09t:205_2": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:205_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:205_4": "no ca vattabbe ‘yo saccikaṭṭho paramattho,",
  "tika-abh09t:205_5": "tato so puggalo nupalabbhati saccikaṭṭhaparamatthenā”’ti,",
  "tika-abh09t:205_6": "idaṃ te micchā.",
  "tika-abh09t:206_0": "Upanayanacatukkaṃ.",
  "tika-abh09t:207_0": "Na hevaṃ niggahetabbe,",
  "tika-abh09t:207_1": "tena hi yaṃ niggaṇhāsi –",
  "tika-abh09t:207_2": "hañci puggalo nupalabbhati saccikaṭṭhaparamatthena,",
  "tika-abh09t:207_3": "tena vata re vattabbe “yo saccikaṭṭho paramattho,",
  "tika-abh09t:207_4": "tato so puggalo nupalabbhati saccikaṭṭhaparamatthenā”ti.",
  "tika-abh09t:207_5": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:207_6": "no ca vattabbe ‘yo saccikaṭṭho paramattho,",
  "tika-abh09t:207_7": "tato so puggalo nupalabbhati saccikaṭṭhaparamatthenā”’ti, micchā.",
  "tika-abh09t:208_0": "No ce pana vattabbe “yo saccikaṭṭho paramattho,",
  "tika-abh09t:208_1": "tato so puggalo nupalabbhati saccikaṭṭhaparamatthenā”ti,",
  "tika-abh09t:208_2": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:208_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:208_4": "no ca vattabbe ‘yo saccikaṭṭho paramattho,",
  "tika-abh09t:208_5": "tato so puggalo nupalabbhati saccikaṭṭhaparamatthenā”’ti,",
  "tika-abh09t:208_6": "idaṃ te micchā,",
  "tika-abh09t:208_7": "tena hi ye kate niggahe,",
  "tika-abh09t:208_8": "se niggahe dukkaṭe.",
  "tika-abh09t:208_9": "Sukate paṭikamme,",
  "tika-abh09t:208_10": "sukatā paṭipādanāti.",
  "tika-abh09t:209_0": "Niggamanacatukkaṃ.",
  "tika-abh09t:210_0": "Dutiyo niggaho.",
  "tika-abh09t:211_0": "Okāsasaccikaṭṭhaanulomapaccanīkaṃ",
  "tika-abh09t:212_0": "Puggalo upalabbhati saccikaṭṭhaparamatthenāti? Āmantā.",
  "tika-abh09t:212_1": "Sabbattha puggalo upalabbhati saccikaṭṭhaparamatthenāti?",
  "tika-abh09t:212_2": "Na hevaṃ vattabbe.",
  "tika-abh09t:213_0": "Ājānāhi niggahaṃ –",
  "tika-abh09t:213_1": "hañci puggalo upalabbhati saccikaṭṭhaparamatthena,",
  "tika-abh09t:213_2": "tena vata re vattabbe “sabbattha puggalo upalabbhati saccikaṭṭhaparamatthenā”ti.",
  "tika-abh09t:213_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:213_4": "no ca vattabbe ‘sabbattha puggalo upalabbhati saccikaṭṭhaparamatthenā”’ti, micchā.",
  "tika-abh09t:214_0": "No ce pana vattabbe “sabbattha puggalo upalabbhati saccikaṭṭhaparamatthenā”ti,",
  "tika-abh09t:214_1": "no ca vata re vattabbe “puggalo upalabbhati saccikaṭṭhaparamatthenā”ti.",
  "tika-abh09t:214_2": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:214_3": "no ca vattabbe ‘sabbattha puggalo upalabbhati saccikaṭṭhaparamatthenā”’ti,",
  "tika-abh09t:214_4": "micchā…pe….",
  "tika-abh09t:215_0": "Tatiyo niggaho.",
  "tika-abh09t:216_0": "Kālasaccikaṭṭhaanulomapaccanīkaṃ",
  "tika-abh09t:217_0": "Puggalo upalabbhati saccikaṭṭhaparamatthenāti? Āmantā.",
  "tika-abh09t:217_1": "Sabbadā puggalo upalabbhati saccikaṭṭhaparamatthenāti?",
  "tika-abh09t:217_2": "Na hevaṃ vattabbe.",
  "tika-abh09t:218_0": "Ājānāhi niggahaṃ –",
  "tika-abh09t:218_1": "hañci puggalo upalabbhati saccikaṭṭhaparamatthena,",
  "tika-abh09t:218_2": "tena vata re vattabbe “sabbadā puggalo upalabbhati saccikaṭṭhaparamatthenā”ti.",
  "tika-abh09t:218_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:218_4": "no ca vattabbe ‘sabbadā puggalo upalabbhati saccikaṭṭhaparamatthenā”’ti micchā.",
  "tika-abh09t:219_0": "No ce pana vattabbe “sabbadā puggalo upalabbhati saccikaṭṭhaparamatthenā”ti,",
  "tika-abh09t:219_1": "no ca vata re vattabbe “puggalo upalabbhati saccikaṭṭhaparamatthenā”ti.",
  "tika-abh09t:219_2": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:219_3": "no ca vattabbe ‘sabbadā puggalo upalabbhati saccikaṭṭhaparamatthenā”’ti,",
  "tika-abh09t:219_4": "micchā…pe….",
  "tika-abh09t:220_0": "Catuttho niggaho.",
  "tika-abh09t:221_0": "Avayavasaccikaṭṭhaanulomapaccanīkaṃ",
  "tika-abh09t:222_0": "Puggalo upalabbhati saccikaṭṭhaparamatthenāti? Āmantā.",
  "tika-abh09t:222_1": "Sabbesu puggalo upalabbhati saccikaṭṭhaparamatthenāti?",
  "tika-abh09t:222_2": "Na hevaṃ vattabbe.",
  "tika-abh09t:223_0": "Ājānāhi niggahaṃ –",
  "tika-abh09t:223_1": "hañci puggalo upalabbhati saccikaṭṭhaparamatthena,",
  "tika-abh09t:223_2": "tena vata re vattabbe “sabbesu puggalo upalabbhati saccikaṭṭhaparamatthenā”ti.",
  "tika-abh09t:223_3": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:223_4": "no ca vattabbe ‘sabbesu puggalo upalabbhati saccikaṭṭhaparamatthenā”’ti? Micchā.",
  "tika-abh09t:224_0": "No ce pana vattabbe “sabbesu puggalo upalabbhati saccikaṭṭhaparamatthenā”ti,",
  "tika-abh09t:224_1": "no ca vata re vattabbe “puggalo upalabbhati saccikaṭṭhaparamatthenā”ti.",
  "tika-abh09t:224_2": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "tika-abh09t:224_3": "no ca vattabbe ‘sabbesu puggalo upalabbhati saccikaṭṭhaparamatthenā”’ti,",
  "tika-abh09t:224_4": "micchā…pe….",
  "tika-abh09t:225_0": "Pañcamo niggaho.",
  "tika-abh09t:226_0": "Okāsasaccikaṭṭhapaccanīkānulomaṃ",
  "tika-abh09t:227_0": "Puggalo nupalabbhati saccikaṭṭhaparamatthenāti? Āmantā.",
  "tika-abh09t:227_1": "Sabbattha puggalo nupalabbhati saccikaṭṭhaparamatthenāti?",
  "tika-abh09t:227_2": "Na hevaṃ vattabbe.",
  "tika-abh09t:228_0": "Ājānāhi niggahaṃ –",
  "tika-abh09t:228_1": "hañci puggalo nupalabbhati saccikaṭṭhaparamatthena,",
  "tika-abh09t:228_2": "tena vata re vattabbe “sabbattha puggalo nupalabbhati saccikaṭṭhaparamatthenā”ti.",
  "tika-abh09t:228_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:228_4": "no ca vattabbe ‘sabbattha puggalo nupalabbhati saccikaṭṭhaparamatthenā”’ti, micchā.",
  "tika-abh09t:229_0": "No ce pana vattabbe “sabbattha puggalo nupalabbhati saccikaṭṭhaparamatthenā”ti,",
  "tika-abh09t:229_1": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:229_2": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:229_3": "no ca vattabbe ‘sabbattha puggalo nupalabbhati saccikaṭṭhaparamatthenā”’ti,",
  "tika-abh09t:229_4": "micchā…pe….",
  "tika-abh09t:230_0": "Chaṭṭho niggaho.",
  "tika-abh09t:231_0": "Kālasaccikaṭṭhapaccanīkānulomaṃ",
  "tika-abh09t:232_0": "Puggalo nupalabbhati saccikaṭṭhaparamatthenāti? Āmantā.",
  "tika-abh09t:232_1": "Sabbadā puggalo nupalabbhati saccikaṭṭhaparamatthenāti?",
  "tika-abh09t:232_2": "Na hevaṃ vattabbe.",
  "tika-abh09t:233_0": "Ājānāhi niggahaṃ –",
  "tika-abh09t:233_1": "hañci puggalo nupalabbhati saccikaṭṭhaparamatthena,",
  "tika-abh09t:233_2": "tena vata re vattabbe “sabbadā puggalo nupalabbhati saccikaṭṭhaparamatthenā”ti.",
  "tika-abh09t:233_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:233_4": "no ca vattabbe ‘sabbadā puggalo nupalabbhati saccikaṭṭhaparamatthenā”’ti, micchā.",
  "tika-abh09t:234_0": "No ce pana vattabbe “sabbadā puggalo nupalabbhati saccikaṭṭhaparamatthenā”ti,",
  "tika-abh09t:234_1": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:234_2": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:234_3": "no ca vattabbe ‘sabbadā puggalo nupalabbhati saccikaṭṭhaparamatthenā”’ti,",
  "tika-abh09t:234_4": "micchā…pe….",
  "tika-abh09t:235_0": "Sattamo niggaho.",
  "tika-abh09t:236_0": "Avayavasaccikaṭṭhapaccanīkānulomaṃ",
  "tika-abh09t:237_0": "Puggalo nupalabbhati saccikaṭṭhaparamatthenāti? Āmantā.",
  "tika-abh09t:237_1": "Sabbesu puggalo nupalabbhati saccikaṭṭhaparamatthenāti?",
  "tika-abh09t:237_2": "Na hevaṃ vattabbe.",
  "tika-abh09t:238_0": "Ājānāhi niggahaṃ –",
  "tika-abh09t:238_1": "hañci puggalo nupalabbhati saccikaṭṭhaparamatthena,",
  "tika-abh09t:238_2": "tena vata re vattabbe “sabbesu puggalo nupalabbhati saccikaṭṭhaparamatthenā”ti.",
  "tika-abh09t:238_3": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:238_4": "no ca vattabbe ‘sabbesu puggalo nupalabbhati saccikaṭṭhaparamatthenā”’ti, micchā.",
  "tika-abh09t:239_0": "No ce pana vattabbe “sabbesu puggalo nupalabbhati saccikaṭṭhaparamatthenā”ti,",
  "tika-abh09t:239_1": "no ca vata re vattabbe “puggalo nupalabbhati saccikaṭṭhaparamatthenā”ti.",
  "tika-abh09t:239_2": "Yaṃ tattha vadesi “vattabbe kho ‘puggalo nupalabbhati saccikaṭṭhaparamatthena’,",
  "tika-abh09t:239_3": "no ca vattabbe ‘sabbesu puggalo nupalabbhati saccikaṭṭhaparamatthenā”’ti,",
  "tika-abh09t:239_4": "micchā…pe….",
  "tika-abh09t:240_0": "Aṭṭhamo niggaho.",
  "tika-abh09t:241_0": "Kathāvatthumātikā niṭṭhitā.",
  "tika-abh09t:242_0": "6. Yamakamātikā",
  "tika-abh09t:243_0": "Mūlayamakaṃ",
  "tika-abh09t:244_0": "Kusalapadanayacatukkaṃ",
  "tika-abh09t:245_0": "Ye keci kusalā dhammā, sabbe te kusalamūlā. Ye vā pana kusalamūlā, sabbe te dhammā kusalā.",
  "tika-abh09t:246_0": "Ye keci kusalā dhammā,",
  "tika-abh09t:246_1": "sabbe te kusalamūlena ekamūlā.",
  "tika-abh09t:246_2": "Ye vā pana kusalamūlena ekamūlā,",
  "tika-abh09t:246_3": "sabbe te dhammā kusalā.",
  "tika-abh09t:247_0": "Ye keci kusalamūlena ekamūlā dhammā,",
  "tika-abh09t:247_1": "sabbe te kusalamūlena aññamaññamūlā.",
  "tika-abh09t:247_2": "Ye vā pana kusalamūlena aññamaññamūlā,",
  "tika-abh09t:247_3": "sabbe te dhammā kusalā.",
  "tika-abh09t:248_0": "Ye keci kusalā dhammā, sabbe te kusalamūlamūlā. Ye vā pana kusalamūlamūlā, sabbe te dhammā kusalā.",
  "tika-abh09t:249_0": "Ye keci kusalā dhammā,",
  "tika-abh09t:249_1": "sabbe te kusalamūlena ekamūlamūlā.",
  "tika-abh09t:249_2": "Ye vā pana kusalamūlena ekamūlamūlā,",
  "tika-abh09t:249_3": "sabbe te dhammā kusalā.",
  "tika-abh09t:250_0": "Ye keci kusalamūlena ekamūlamūlā dhammā,",
  "tika-abh09t:250_1": "sabbe te kusalamūlena aññamaññamūlamūlā.",
  "tika-abh09t:250_2": "Ye vā pana kusalamūlena aññamaññamūlamūlā,",
  "tika-abh09t:250_3": "sabbe te dhammā kusalā.",
  "tika-abh09t:251_0": "Ye keci kusalā dhammā, sabbe te kusalamūlakā. Ye vā pana kusalamūlakā, sabbe te dhammā kusalā.",
  "tika-abh09t:252_0": "Ye keci kusalā dhammā,",
  "tika-abh09t:252_1": "sabbe te kusalamūlena ekamūlakā.",
  "tika-abh09t:252_2": "Ye vā pana kusalamūlena ekamūlakā,",
  "tika-abh09t:252_3": "sabbe te dhammā kusalā.",
  "tika-abh09t:253_0": "Ye keci kusalamūlena ekamūlakā dhammā,",
  "tika-abh09t:253_1": "sabbe te kusalamūlena aññamaññamūlakā.",
  "tika-abh09t:253_2": "Ye vā pana kusalamūlena aññamaññamūlakā,",
  "tika-abh09t:253_3": "sabbe te dhammā kusalā.",
  "tika-abh09t:254_0": "Ye keci kusalā dhammā,",
  "tika-abh09t:254_1": "sabbe te kusalamūlamūlakā.",
  "tika-abh09t:254_2": "Ye vā pana kusalamūlamūlakā,",
  "tika-abh09t:254_3": "sabbe te dhammā kusalā.",
  "tika-abh09t:255_0": "Ye keci kusalā dhammā,",
  "tika-abh09t:255_1": "sabbe te kusalamūlena ekamūlamūlakā.",
  "tika-abh09t:255_2": "Ye vā pana kusalamūlena ekamūlamūlakā,",
  "tika-abh09t:255_3": "sabbe te dhammā kusalā.",
  "tika-abh09t:256_0": "Ye keci kusalamūlena ekamūlamūlakā dhammā,",
  "tika-abh09t:256_1": "sabbe te kusalamūlena aññamaññamūlamūlakā.",
  "tika-abh09t:256_2": "Ye vā pana kusalamūlena aññamaññamūlamūlakā,",
  "tika-abh09t:256_3": "sabbe te dhammā kusalā.",
  "tika-abh09t:257_0": "Akusalapadanayacatukkaṃ",
  "tika-abh09t:258_0": "Ye keci akusalā dhammā, sabbe te akusalamūlā. Ye vā pana akusalamūlā, sabbe te dhammā akusalā.",
  "tika-abh09t:259_0": "Ye keci akusalā dhammā,",
  "tika-abh09t:259_1": "sabbe te akusalamūlena ekamūlā.",
  "tika-abh09t:259_2": "Ye vā pana akusalamūlena ekamūlā,",
  "tika-abh09t:259_3": "sabbe te dhammā akusalā.",
  "tika-abh09t:260_0": "Ye keci akusalamūlena ekamūlā dhammā,",
  "tika-abh09t:260_1": "sabbe te akusalamūlena aññamaññamūlā.",
  "tika-abh09t:260_2": "Ye vā pana akusalamūlena aññamaññamūlā,",
  "tika-abh09t:260_3": "sabbe te dhammā akusalā.",
  "tika-abh09t:261_0": "Ye keci akusalā dhammā,",
  "tika-abh09t:261_1": "sabbe te akusalamūlamūlā.",
  "tika-abh09t:261_2": "Ye vā pana akusalamūlamūlā,",
  "tika-abh09t:261_3": "sabbe te dhammā akusalā.",
  "tika-abh09t:262_0": "Ye keci akusalā dhammā,",
  "tika-abh09t:262_1": "sabbe te akusalamūlena ekamūlamūlā.",
  "tika-abh09t:262_2": "Ye vā pana akusalamūlena ekamūlamūlā,",
  "tika-abh09t:262_3": "sabbe te dhammā akusalā.",
  "tika-abh09t:263_0": "Ye keci akusalamūlena ekamūlamūlā dhammā,",
  "tika-abh09t:263_1": "sabbe te akusalamūlena aññamaññamūlamūlā.",
  "tika-abh09t:263_2": "Ye vā pana akusalamūlena aññamaññamūlamūlā,",
  "tika-abh09t:263_3": "sabbe te dhammā akusalā.",
  "tika-abh09t:264_0": "Ye keci akusalā dhammā, sabbe te akusalamūlakā. Ye vā pana akusalamūlakā, sabbe te dhammā akusalā.",
  "tika-abh09t:265_0": "Ye keci akusalā dhammā,",
  "tika-abh09t:265_1": "sabbe te akusalamūlena ekamūlakā.",
  "tika-abh09t:265_2": "Ye vā pana akusalamūlena ekamūlakā,",
  "tika-abh09t:265_3": "sabbe te dhammā akusalā.",
  "tika-abh09t:266_0": "Ye keci akusalamūlena ekamūlakā dhammā,",
  "tika-abh09t:266_1": "sabbe te akusalamūlena aññamaññamūlakā.",
  "tika-abh09t:266_2": "Ye vā pana akusalamūlena aññamaññamūlakā,",
  "tika-abh09t:266_3": "sabbe te dhammā akusalā.",
  "tika-abh09t:267_0": "Ye keci akusalā dhammā,",
  "tika-abh09t:267_1": "sabbe te akusalamūlamūlakā.",
  "tika-abh09t:267_2": "Ye vā pana akusalamūlamūlakā,",
  "tika-abh09t:267_3": "sabbe te dhammā akusalā.",
  "tika-abh09t:268_0": "Ye keci akusalā dhammā,",
  "tika-abh09t:268_1": "sabbe te akusalamūlena ekamūlamūlakā.",
  "tika-abh09t:268_2": "Ye vā pana akusalamūlena ekamūlamūlakā,",
  "tika-abh09t:268_3": "sabbe te dhammā akusalā.",
  "tika-abh09t:269_0": "Ye keci akusalamūlena ekamūlamūlakā dhammā,",
  "tika-abh09t:269_1": "sabbe te akusalamūlena aññamaññamūlamūlakā.",
  "tika-abh09t:269_2": "Ye vā pana akusalamūlena aññamaññamūlamūlakā,",
  "tika-abh09t:269_3": "sabbe te dhammā akusalā.",
  "tika-abh09t:270_0": "Abyākatapadanayacatukkaṃ",
  "tika-abh09t:271_0": "Ye keci abyākatā dhammā, sabbe te abyākatamūlā. Ye vā pana abyākatamūlā, sabbe te dhammā abyākatā.",
  "tika-abh09t:272_0": "Ye keci abyākatā dhammā,",
  "tika-abh09t:272_1": "sabbe te abyākatamūlena ekamūlā.",
  "tika-abh09t:272_2": "Ye vā pana abyākatamūlena ekamūlā,",
  "tika-abh09t:272_3": "sabbe te dhammā abyākatā.",
  "tika-abh09t:273_0": "Ye keci abyākatamūlena ekamūlā dhammā,",
  "tika-abh09t:273_1": "sabbe te abyākatamūlena aññamaññamūlā.",
  "tika-abh09t:273_2": "Ye vā pana abyākatamūlena aññamaññamūlā,",
  "tika-abh09t:273_3": "sabbe te dhammā abyākatā.",
  "tika-abh09t:274_0": "Ye keci abyākatā dhammā,",
  "tika-abh09t:274_1": "sabbe te abyākatamūlamūlā.",
  "tika-abh09t:274_2": "Ye vā pana abyākatamūlamūlā,",
  "tika-abh09t:274_3": "sabbe te dhammā abyākatā.",
  "tika-abh09t:275_0": "Ye keci abyākatā dhammā,",
  "tika-abh09t:275_1": "sabbe te abyākatamūlena ekamūlamūlā.",
  "tika-abh09t:275_2": "Ye vā pana abyākatamūlena ekamūlamūlā,",
  "tika-abh09t:275_3": "sabbe te dhammā abyākatā.",
  "tika-abh09t:276_0": "Ye keci abyākatamūlena ekamūlamūlā dhammā,",
  "tika-abh09t:276_1": "sabbe te abyākatamūlena aññamaññamūlamūlā.",
  "tika-abh09t:276_2": "Ye vā pana abyākatamūlena aññamaññamūlamūlā,",
  "tika-abh09t:276_3": "sabbe te dhammā abyākatā.",
  "tika-abh09t:277_0": "Ye keci abyākatā dhammā,",
  "tika-abh09t:277_1": "sabbe te abyākatamūlakā.",
  "tika-abh09t:277_2": "Ye vā pana abyākatamūlakā,",
  "tika-abh09t:277_3": "sabbe te dhammā abyākatā.",
  "tika-abh09t:278_0": "Ye keci abyākatā dhammā,",
  "tika-abh09t:278_1": "sabbe te abyākatamūlena ekamūlakā.",
  "tika-abh09t:278_2": "Ye vā pana abyākatamūlena ekamūlakā,",
  "tika-abh09t:278_3": "sabbe te dhammā abyākatā.",
  "tika-abh09t:279_0": "Ye keci abyākatamūlena ekamūlakā dhammā,",
  "tika-abh09t:279_1": "sabbe te abyākatamūlena aññamaññamūlakā.",
  "tika-abh09t:279_2": "Ye vā pana abyākatamūlena aññamaññamūlakā,",
  "tika-abh09t:279_3": "sabbe te dhammā abyākatā.",
  "tika-abh09t:280_0": "Ye keci abyākatā dhammā,",
  "tika-abh09t:280_1": "sabbe te abyākatamūlamūlakā.",
  "tika-abh09t:280_2": "Ye vā pana abyākatamūlamūlakā,",
  "tika-abh09t:280_3": "sabbe te dhammā abyākatā.",
  "tika-abh09t:281_0": "Ye keci abyākatā dhammā,",
  "tika-abh09t:281_1": "sabbe te abyākatamūlena ekamūlamūlakā.",
  "tika-abh09t:281_2": "Ye vā pana abyākatamūlena ekamūlamūlakā,",
  "tika-abh09t:281_3": "sabbe te dhammā abyākatā.",
  "tika-abh09t:282_0": "Ye keci abyākatamūlena ekamūlamūlakā dhammā,",
  "tika-abh09t:282_1": "sabbe te abyākatamūlena aññamaññamūlamūlakā.",
  "tika-abh09t:282_2": "Ye vā pana abyākatamūlena aññamaññamūlamūlakā,",
  "tika-abh09t:282_3": "sabbe te dhammā abyākatā.",
  "tika-abh09t:283_0": "Nāmapadanayacatukkaṃ",
  "tika-abh09t:284_0": "Ye keci nāmā dhammā, sabbe te nāmamūlā. Ye vā pana nāmamūlā, sabbe te dhammā nāmā.",
  "tika-abh09t:285_0": "Ye keci nāmā dhammā,",
  "tika-abh09t:285_1": "sabbe te nāmamūlena ekamūlā.",
  "tika-abh09t:285_2": "Ye vā pana nāmamūlena ekamūlā,",
  "tika-abh09t:285_3": "sabbe te dhammā nāmā.",
  "tika-abh09t:286_0": "Ye keci nāmamūlena ekamūlā dhammā,",
  "tika-abh09t:286_1": "sabbe te nāmamūlena aññamaññamūlā.",
  "tika-abh09t:286_2": "Ye vā pana nāmamūlena aññamaññamūlā,",
  "tika-abh09t:286_3": "sabbe te dhammā nāmā.",
  "tika-abh09t:287_0": "Ye keci nāmā dhammā, sabbe te nāmamūlamūlā. Ye vā pana nāmamūlamūlā, sabbe te dhammā nāmā.",
  "tika-abh09t:288_0": "Ye keci nāmā dhammā,",
  "tika-abh09t:288_1": "sabbe te nāmamūlena ekamūlamūlā.",
  "tika-abh09t:288_2": "Ye vā pana nāmamūlena ekamūlamūlā,",
  "tika-abh09t:288_3": "sabbe te dhammā nāmā.",
  "tika-abh09t:289_0": "Ye keci nāmamūlena ekamūlamūlā dhammā,",
  "tika-abh09t:289_1": "sabbe te nāmamūlena aññamaññamūlamūlā.",
  "tika-abh09t:289_2": "Ye vā pana nāmamūlena aññamaññamūlamūlā,",
  "tika-abh09t:289_3": "sabbe te dhammā nāmā.",
  "tika-abh09t:290_0": "Ye keci nāmā dhammā, sabbe te nāmamūlakā. Ye vā pana nāmamūlakā, sabbe te dhammā nāmā.",
  "tika-abh09t:291_0": "Ye keci nāmā dhammā,",
  "tika-abh09t:291_1": "sabbe te nāmamūlena ekamūlakā.",
  "tika-abh09t:291_2": "Ye vā pana nāmamūlena ekamūlakā,",
  "tika-abh09t:291_3": "sabbe te dhammā nāmā.",
  "tika-abh09t:292_0": "Ye keci nāmamūlena ekamūlakā dhammā,",
  "tika-abh09t:292_1": "sabbe te nāmamūlena aññamaññamūlakā.",
  "tika-abh09t:292_2": "Ye vā pana nāmamūlena aññamaññamūlakā,",
  "tika-abh09t:292_3": "sabbe te dhammā nāmā.",
  "tika-abh09t:293_0": "Ye keci nāmā dhammā, sabbe te nāmamūlamūlakā. Ye vā pana nāmamūlamūlakā, sabbe te dhammā nāmā.",
  "tika-abh09t:294_0": "Ye keci nāmā dhammā,",
  "tika-abh09t:294_1": "sabbe te nāmamūlena ekamūlamūlakā.",
  "tika-abh09t:294_2": "Ye vā pana nāmamūlena ekamūlamūlakā,",
  "tika-abh09t:294_3": "sabbe te dhammā nāmā.",
  "tika-abh09t:295_0": "Ye keci nāmamūlena ekamūlamūlakā dhammā,",
  "tika-abh09t:295_1": "sabbe te nāmamūlena aññamaññamūlamūlakā.",
  "tika-abh09t:295_2": "Ye vā pana nāmamūlena aññamaññamūlamūlakā,",
  "tika-abh09t:295_3": "sabbe te dhammā nāmā.",
  "tika-abh09t:296_0": "Ye keci kusalā dhammā,",
  "tika-abh09t:296_1": "sabbe te kusalahetū…pe…",
  "tika-abh09t:296_2": "kusalanidānā…pe…",
  "tika-abh09t:296_3": "kusalasambhavā…pe…",
  "tika-abh09t:296_4": "kusalappabhavā…pe…",
  "tika-abh09t:296_5": "kusalasamuṭṭhānā…pe…",
  "tika-abh09t:296_6": "kusalāhārā…pe…",
  "tika-abh09t:296_7": "kusalārammaṇā…pe…",
  "tika-abh09t:296_8": "kusalapaccayā…pe…",
  "tika-abh09t:296_9": "kusalasamudayā…pe….",
  "tika-abh09t:297_0": "Mūlaṃ hetu nidānañca, sambhavo pabhavena ca;",
  "tika-abh09t:298_0": "Samuṭṭhānāhārārammaṇā, paccayo samudayena cāti.",
  "tika-abh09t:299_0": "Mūlayamakamātikā niṭṭhitā.",
  "tika-abh09t:300_0": "Khandhayamakaṃ",
  "tika-abh09t:301_0": "Paṇṇattivāro",
  "tika-abh09t:302_0": "Pañcakkhandhā – rūpakkhandho vedanākkhandho saññākkhandho saṅkhārakkhandho viññāṇakkhandho.",
  "tika-abh09t:303_0": "Padasodhanavāro",
  "tika-abh09t:304_0": "Anulomaṃ",
  "tika-abh09t:305_0": "Rūpaṃ rūpakkhandho, rūpakkhandho rūpaṃ.",
  "tika-abh09t:306_0": "Vedanā vedanākkhandho, vedanākkhandho vedanā.",
  "tika-abh09t:307_0": "Saññā saññākkhandho, saññākkhandho saññā.",
  "tika-abh09t:308_0": "Saṅkhārā saṅkhārakkhandho, saṅkhārakkhandho saṅkhārā.",
  "tika-abh09t:309_0": "Viññāṇaṃ viññāṇakkhandho, viññāṇakkhandho viññāṇaṃ.",
  "tika-abh09t:310_0": "Paccanīkaṃ",
  "tika-abh09t:311_0": "Na rūpaṃ na rūpakkhandho, na rūpakkhandho na rūpaṃ.",
  "tika-abh09t:312_0": "Na vedanā na vedanākkhandho, na vedanākkhandho na vedanā.",
  "tika-abh09t:313_0": "Na saññā na saññākkhandho, na saññākkhandho na saññā.",
  "tika-abh09t:314_0": "Na saṅkhārā na saṅkhārakkhandho, na saṅkhārakkhandho na saṅkhārā.",
  "tika-abh09t:315_0": "Na viññāṇaṃ na viññāṇakkhandho, na viññāṇakkhandho na viññāṇaṃ.",
  "tika-abh09t:316_0": "Padasodhanamūlacakkavāro",
  "tika-abh09t:317_0": "Anulomaṃ",
  "tika-abh09t:318_0": "Rūpaṃ rūpakkhandho, khandhā vedanākkhandho.",
  "tika-abh09t:319_0": "Rūpaṃ rūpakkhandho, khandhā saññākkhandho.",
  "tika-abh09t:320_0": "Rūpaṃ rūpakkhandho, khandhā saṅkhārakkhandho.",
  "tika-abh09t:321_0": "Rūpaṃ rūpakkhandho, khandhā viññāṇakkhandho.",
  "tika-abh09t:322_0": "Vedanā vedanākkhandho, khandhā rūpakkhandho.",
  "tika-abh09t:323_0": "Vedanā vedanākkhandho, khandhā saññākkhandho.",
  "tika-abh09t:324_0": "Vedanā vedanākkhandho, khandhā saṅkhārakkhandho.",
  "tika-abh09t:325_0": "Vedanā vedanākkhandho, khandhā viññāṇakkhandho.",
  "tika-abh09t:326_0": "Saññā saññākkhandho, khandhā rūpakkhandho.",
  "tika-abh09t:327_0": "Saññā saññākkhandho, khandhā vedanākkhandho.",
  "tika-abh09t:328_0": "Saññā saññākkhandho, khandhā saṅkhārakkhandho.",
  "tika-abh09t:329_0": "Saññā saññākkhandho, khandhā viññāṇakkhandho.",
  "tika-abh09t:330_0": "Saṅkhārā saṅkhārakkhandho, khandhā rūpakkhandho.",
  "tika-abh09t:331_0": "Saṅkhārā saṅkhārakkhandho, khandhā vedanākkhandho.",
  "tika-abh09t:332_0": "Saṅkhārā saṅkhārakkhandho, khandhā saññākkhandho.",
  "tika-abh09t:333_0": "Saṅkhārā saṅkhārakkhandho, khandhā viññāṇakkhandho.",
  "tika-abh09t:334_0": "Viññāṇaṃ viññāṇakkhandho, khandhā rūpakkhandho.",
  "tika-abh09t:335_0": "Viññāṇaṃ viññāṇakkhandho, khandhā vedanākkhandho.",
  "tika-abh09t:336_0": "Viññāṇaṃ viññāṇakkhandho, khandhā saññākkhandho.",
  "tika-abh09t:337_0": "Viññāṇaṃ viññāṇakkhandho, khandhā saṅkhārakkhandho.",
  "tika-abh09t:338_0": "Paccanīkaṃ",
  "tika-abh09t:339_0": "Na rūpaṃ na rūpakkhandho, na khandhā na vedanākkhandho.",
  "tika-abh09t:340_0": "Na rūpaṃ na rūpakkhandho, na khandhā na saññākkhandho.",
  "tika-abh09t:341_0": "Na rūpaṃ na rūpakkhandho, na khandhā na saṅkhārakkhandho.",
  "tika-abh09t:342_0": "Na rūpaṃ na rūpakkhandho, na khandhā na viññāṇakkhandho.",
  "tika-abh09t:343_0": "Na vedanā na vedanākkhandho, na khandhā na rūpakkhandho.",
  "tika-abh09t:344_0": "Na vedanā na vedanākkhandho, na khandhā na saññākkhandho.",
  "tika-abh09t:345_0": "Na vedanā na vedanākkhandho, na khandhā na saṅkhārakkhandho.",
  "tika-abh09t:346_0": "Na vedanā na vedanākkhandho, na khandhā na viññāṇakkhandho.",
  "tika-abh09t:347_0": "Na saññā na saññākkhandho, na khandhā na rūpakkhandho.",
  "tika-abh09t:348_0": "Na saññā na saññākkhandho, na khandhā na vedanākkhandho.",
  "tika-abh09t:349_0": "Na saññā na saññākkhandho, na khandhā na saṅkhārakkhandho.",
  "tika-abh09t:350_0": "Na saññā na saññākkhandho, na khandhā na viññāṇakkhandho.",
  "tika-abh09t:351_0": "Na saṅkhārā na saṅkhārakkhandho, na khandhā na rūpakkhandho.",
  "tika-abh09t:352_0": "Na saṅkhārā na saṅkhārakkhandho, na khandhā na vedanākkhandho.",
  "tika-abh09t:353_0": "Na saṅkhārā na saṅkhārakkhandho, na khandhā na saññākkhandho.",
  "tika-abh09t:354_0": "Na saṅkhārā na saṅkhārakkhandho, na khandhā na viññāṇakkhandho.",
  "tika-abh09t:355_0": "Na viññāṇaṃ na viññāṇakkhandho, na khandhā na rūpakkhandho.",
  "tika-abh09t:356_0": "Na viññāṇaṃ na viññāṇakkhandho, na khandhā na vedanākkhandho.",
  "tika-abh09t:357_0": "Na viññāṇaṃ na viññāṇakkhandho, na khandhā na saññākkhandho.",
  "tika-abh09t:358_0": "Na viññāṇaṃ na viññāṇakkhandho, na khandhā na saṅkhārakkhandho.",
  "tika-abh09t:359_0": "Suddhakhandhavāro",
  "tika-abh09t:360_0": "Anulomaṃ",
  "tika-abh09t:361_0": "Rūpaṃ khandho, khandhā rūpaṃ.",
  "tika-abh09t:362_0": "Vedanā khandho, khandhā vedanā.",
  "tika-abh09t:363_0": "Saññā khandho, khandhā saññā.",
  "tika-abh09t:364_0": "Saṅkhārā khandho, khandhā saṅkhārā.",
  "tika-abh09t:365_0": "Viññāṇaṃ khandho, khandhā viññāṇaṃ.",
  "tika-abh09t:366_0": "Paccanīkaṃ",
  "tika-abh09t:367_0": "Na rūpaṃ na khandho, na khandhā na rūpaṃ.",
  "tika-abh09t:368_0": "Na vedanā na khandho, na khandhā na vedanā.",
  "tika-abh09t:369_0": "Na saññā na khandho, na khandhā na saññā.",
  "tika-abh09t:370_0": "Na saṅkhārā na khandho, na khandhā na saṅkhārā.",
  "tika-abh09t:371_0": "Na viññāṇaṃ na khandho, na khandhā na viññāṇaṃ.",
  "tika-abh09t:372_0": "Suddhakhandhamūlacakkavāro",
  "tika-abh09t:373_0": "Anulomaṃ",
  "tika-abh09t:374_0": "Rūpaṃ khandho, khandhā vedanā.",
  "tika-abh09t:375_0": "Rūpaṃ khandho, khandhā saññā.",
  "tika-abh09t:376_0": "Rūpaṃ khandho, khandhā saṅkhārā.",
  "tika-abh09t:377_0": "Rūpaṃ khandho, khandhā viññāṇaṃ.",
  "tika-abh09t:378_0": "Vedanā khandho, khandhā rūpaṃ.",
  "tika-abh09t:379_0": "Vedanā khandho, khandhā saññā.",
  "tika-abh09t:380_0": "Vedanā khandho, khandhā saṅkhārā.",
  "tika-abh09t:381_0": "Vedanā khandho, khandhā viññāṇaṃ.",
  "tika-abh09t:382_0": "Saññā khandho, khandhā rūpaṃ.",
  "tika-abh09t:383_0": "Saññā khandho, khandhā vedanā.",
  "tika-abh09t:384_0": "Saññā khandho, khandhā saṅkhārā.",
  "tika-abh09t:385_0": "Saññā khandho, khandhā viññāṇaṃ.",
  "tika-abh09t:386_0": "Saṅkhārā khandho, khandhā rūpaṃ.",
  "tika-abh09t:387_0": "Saṅkhārā khandho, khandhā vedanā.",
  "tika-abh09t:388_0": "Saṅkhārā khandho, khandhā saññā.",
  "tika-abh09t:389_0": "Saṅkhārā khandho, khandhā viññāṇaṃ.",
  "tika-abh09t:390_0": "Viññāṇaṃ khandho, khandhā rūpaṃ.",
  "tika-abh09t:391_0": "Viññāṇaṃ khandho, khandhā vedanā.",
  "tika-abh09t:392_0": "Viññāṇaṃ khandho, khandhā saññā.",
  "tika-abh09t:393_0": "Viññāṇaṃ khandho, khandhā saṅkhārā.",
  "tika-abh09t:394_0": "Paccanīkaṃ",
  "tika-abh09t:395_0": "Na rūpaṃ na khandho, na khandhā na vedanā.",
  "tika-abh09t:396_0": "Na rūpaṃ na khandho, na khandhā na saññā.",
  "tika-abh09t:397_0": "Na rūpaṃ na khandho, na khandhā na saṅkhārā.",
  "tika-abh09t:398_0": "Na rūpaṃ na khandho, na khandhā na viññāṇaṃ.",
  "tika-abh09t:399_0": "Na vedanā na khandho, na khandhā na rūpaṃ.",
  "tika-abh09t:400_0": "Na vedanā na khandho, na khandhā na saññā.",
  "tika-abh09t:401_0": "Na vedanā na khandho, na khandhā na saṅkhārā.",
  "tika-abh09t:402_0": "Na vedanā na khandho, na khandhā na viññāṇaṃ.",
  "tika-abh09t:403_0": "Na saññā na khandho, na khandhā na rūpaṃ.",
  "tika-abh09t:404_0": "Na saññā na khandho, na khandhā na vedanā.",
  "tika-abh09t:405_0": "Na saññā na khandho, na khandhā na saṅkhārā.",
  "tika-abh09t:406_0": "Na saññā na khandho, na khandhā na viññāṇaṃ.",
  "tika-abh09t:407_0": "Na saṅkhārā na khandho, na khandhā na rūpaṃ.",
  "tika-abh09t:408_0": "Na saṅkhārā na khandho, na khandhā na vedanā.",
  "tika-abh09t:409_0": "Na saṅkhārā na khandho, na khandhā na saññā.",
  "tika-abh09t:410_0": "Na saṅkhārā na khandho, na khandhā na viññāṇaṃ.",
  "tika-abh09t:411_0": "Na viññāṇaṃ na khandho, na khandhā na rūpaṃ.",
  "tika-abh09t:412_0": "Na viññāṇaṃ na khandho, na khandhā na vedanā.",
  "tika-abh09t:413_0": "Na viññāṇaṃ na khandho, na khandhā na saññā.",
  "tika-abh09t:414_0": "Na viññāṇaṃ na khandho, na khandhā na saṅkhārā.",
  "tika-abh09t:415_0": "Khandhayamakamātikā niṭṭhitā.",
  "tika-abh09t:416_0": "Āyatanayamakaṃ",
  "tika-abh09t:417_0": "Paṇṇattivāro",
  "tika-abh09t:418_0": "Dvādasāyatanāni –",
  "tika-abh09t:418_1": "cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ rūpāyatanaṃ saddāyatanaṃ gandhāyatanaṃ",
  "tika-abh09t:418_2": "rasāyatanaṃ phoṭṭhabbāyatanaṃ manāyatanaṃ dhammāyatanaṃ.",
  "tika-abh09t:419_0": "Padasodhanavāro",
  "tika-abh09t:420_0": "Anulomaṃ",
  "tika-abh09t:421_0": "Cakkhu cakkhāyatanaṃ, cakkhāyatanaṃ cakkhu.",
  "tika-abh09t:422_0": "Sotaṃ sotāyatanaṃ, sotāyatanaṃ sotaṃ.",
  "tika-abh09t:423_0": "Ghānaṃ ghānāyatanaṃ, ghānāyatanaṃ ghānaṃ.",
  "tika-abh09t:424_0": "Jivhā jivhāyatanaṃ, jivhāyatanaṃ jivhā.",
  "tika-abh09t:425_0": "Kāyo kāyāyatanaṃ, kāyāyatanaṃ kāyo.",
  "tika-abh09t:426_0": "Rūpaṃ rūpāyatanaṃ, rūpāyatanaṃ rūpaṃ.",
  "tika-abh09t:427_0": "Saddo saddāyatanaṃ, saddāyatanaṃ saddo.",
  "tika-abh09t:428_0": "Gandho gandhāyatanaṃ, gandhāyatanaṃ gandho.",
  "tika-abh09t:429_0": "Raso rasāyatanaṃ, rasāyatanaṃ raso.",
  "tika-abh09t:430_0": "Phoṭṭhabbo phoṭṭhabbāyatanaṃ, phoṭṭhabbāyatanaṃ phoṭṭhabbo.",
  "tika-abh09t:431_0": "Mano manāyatanaṃ, manāyatanaṃ mano.",
  "tika-abh09t:432_0": "Dhammo dhammāyatanaṃ, dhammāyatanaṃ dhammo.",
  "tika-abh09t:433_0": "Paccanīkaṃ",
  "tika-abh09t:434_0": "Na cakkhu na cakkhāyatanaṃ, na cakkhāyatanaṃ na cakkhu.",
  "tika-abh09t:435_0": "Na sotaṃ na sotāyatanaṃ, na sotāyatanaṃ na sotaṃ.",
  "tika-abh09t:436_0": "Na ghānaṃ na ghānāyatanaṃ, na ghānāyatanaṃ na ghānaṃ.",
  "tika-abh09t:437_0": "Na jivhā na jivhāyatanaṃ, na jivhāyatanaṃ na jivhā.",
  "tika-abh09t:438_0": "Na kāyo na kāyāyatanaṃ, na kāyāyatanaṃ na kāyo.",
  "tika-abh09t:439_0": "Na rūpaṃ na rūpāyatanaṃ, na rūpāyatanaṃ na rūpaṃ.",
  "tika-abh09t:440_0": "Na saddo na saddāyatanaṃ, na saddāyatanaṃ na saddo.",
  "tika-abh09t:441_0": "Na gandho na gandhāyatanaṃ, na gandhāyatanaṃ na gandho.",
  "tika-abh09t:442_0": "Na raso na rasāyatanaṃ, na rasāyatanaṃ na raso.",
  "tika-abh09t:443_0": "Na phoṭṭhabbo na phoṭṭhabbāyatanaṃ, na phoṭṭhabbāyatanaṃ na phoṭṭhabbo.",
  "tika-abh09t:444_0": "Na mano na manāyatanaṃ, na manāyatanaṃ na mano.",
  "tika-abh09t:445_0": "Na dhammo na dhammāyatanaṃ, na dhammāyatanaṃ na dhammo.",
  "tika-abh09t:446_0": "Padasodhanamūlacakkavāro",
  "tika-abh09t:447_0": "Anulomaṃ",
  "tika-abh09t:448_0": "Cakkhu cakkhāyatanaṃ, āyatanā sotāyatanaṃ.",
  "tika-abh09t:449_0": "Cakkhu cakkhāyatanaṃ, āyatanā ghānāyatanaṃ.",
  "tika-abh09t:450_0": "Cakkhu cakkhāyatanaṃ, āyatanā jivhāyatanaṃ…pe….",
  "tika-abh09t:451_0": "Cakkhu cakkhāyatanaṃ, āyatanā dhammāyatanaṃ.",
  "tika-abh09t:452_0": "Sotaṃ sotāyatanaṃ, āyatanā cakkhāyatanaṃ.",
  "tika-abh09t:453_0": "Sotaṃ sotāyatanaṃ, āyatanā ghānāyatanaṃ…pe….",
  "tika-abh09t:454_0": "Sotaṃ sotāyatanaṃ, āyatanā dhammāyatanaṃ.",
  "tika-abh09t:455_0": "Ghānaṃ ghānāyatanaṃ, āyatanā cakkhāyatanaṃ…pe….",
  "tika-abh09t:456_0": "Ghānaṃ ghānāyatanaṃ, āyatanā dhammāyatanaṃ…pe….",
  "tika-abh09t:457_0": "Dhammo dhammāyatanaṃ, āyatanā cakkhāyatanaṃ.",
  "tika-abh09t:458_0": "Dhammo dhammāyatanaṃ, āyatanā sotāyatanaṃ…pe….",
  "tika-abh09t:459_0": "Dhammo dhammāyatanaṃ, āyatanā manāyatanaṃ. (Cakkaṃ bandhitabbaṃ.)",
  "tika-abh09t:460_0": "Paccanīkaṃ",
  "tika-abh09t:461_0": "Na cakkhu na cakkhāyatanaṃ, nāyatanā na sotāyatanaṃ.",
  "tika-abh09t:462_0": "Na cakkhu na cakkhāyatanaṃ, nāyatanā na ghānāyatanaṃ…pe….",
  "tika-abh09t:463_0": "Na cakkhu na cakkhāyatanaṃ, nāyatanā na dhammāyatanaṃ.",
  "tika-abh09t:464_0": "Na sotaṃ na sotāyatanaṃ, nāyatanā na cakkhāyatanaṃ…pe….",
  "tika-abh09t:465_0": "Na sotaṃ na sotāyatanaṃ, nāyatanā na dhammāyatanaṃ.",
  "tika-abh09t:466_0": "Na ghānaṃ na ghānāyatanaṃ, nāyatanā na cakkhāyatanaṃ…pe….",
  "tika-abh09t:467_0": "Na ghānaṃ na ghānāyatanaṃ, nāyatanā na dhammāyatanaṃ…pe….",
  "tika-abh09t:468_0": "Na dhammo na dhammāyatanaṃ, nāyatanā na cakkhāyatanaṃ.",
  "tika-abh09t:469_0": "Na dhammo na dhammāyatanaṃ, nāyatanā na sotāyatanaṃ…pe….",
  "tika-abh09t:470_0": "Na dhammo na dhammāyatanaṃ, nāyatanā na manāyatanaṃ. (Cakkaṃ bandhitabbaṃ.)",
  "tika-abh09t:471_0": "Suddhāyatanavāro",
  "tika-abh09t:472_0": "Anulomaṃ",
  "tika-abh09t:473_0": "Cakkhu āyatanaṃ, āyatanā cakkhu.",
  "tika-abh09t:474_0": "Sotaṃ āyatanaṃ, āyatanā sotaṃ.",
  "tika-abh09t:475_0": "Ghānaṃ āyatanaṃ, āyatanā ghānaṃ.",
  "tika-abh09t:476_0": "Jivhā āyatanaṃ, āyatanā jivhā.",
  "tika-abh09t:477_0": "Kāyo āyatanaṃ, āyatanā kāyo.",
  "tika-abh09t:478_0": "Rūpaṃ āyatanaṃ, āyatanā rūpaṃ.",
  "tika-abh09t:479_0": "Saddo āyatanaṃ, āyatanā saddo.",
  "tika-abh09t:480_0": "Gandho āyatanaṃ, āyatanā gandho.",
  "tika-abh09t:481_0": "Raso āyatanaṃ, āyatanā raso.",
  "tika-abh09t:482_0": "Phoṭṭhabbo āyatanaṃ, āyatanā phoṭṭhabbo.",
  "tika-abh09t:483_0": "Mano āyatanaṃ, āyatanā mano.",
  "tika-abh09t:484_0": "Dhammo āyatanaṃ, āyatanā dhammo.",
  "tika-abh09t:485_0": "Paccanīkaṃ",
  "tika-abh09t:486_0": "Na cakkhu nāyatanaṃ, nāyatanā na cakkhu.",
  "tika-abh09t:487_0": "Na sotaṃ nāyatanaṃ, nāyatanā na sotaṃ.",
  "tika-abh09t:488_0": "Na ghānaṃ nāyatanaṃ, nāyatanā na ghānaṃ.",
  "tika-abh09t:489_0": "Na jivhā nāyatanaṃ, nāyatanā na jivhā.",
  "tika-abh09t:490_0": "Na kāyo nāyatanaṃ, nāyatanā na kāyo.",
  "tika-abh09t:491_0": "Na rūpaṃ nāyatanaṃ, nāyatanā na rūpaṃ.",
  "tika-abh09t:492_0": "Na saddo nāyatanaṃ, nāyatanā na saddo.",
  "tika-abh09t:493_0": "Na gandho nāyatanaṃ, nāyatanā na gandho.",
  "tika-abh09t:494_0": "Na raso nāyatanaṃ, nāyatanā na raso.",
  "tika-abh09t:495_0": "Na phoṭṭhabbo nāyatanaṃ, nāyatanā na phoṭṭhabbo.",
  "tika-abh09t:496_0": "Na mano nāyatanaṃ, nāyatanā na mano.",
  "tika-abh09t:497_0": "Na dhammo nāyatanaṃ, nāyatanā na dhammo.",
  "tika-abh09t:498_0": "Suddhāyatanamūlacakkavāro",
  "tika-abh09t:499_0": "Anulomaṃ",
  "tika-abh09t:500_0": "Cakkhu āyatanaṃ, āyatanā sotaṃ…pe….",
  "tika-abh09t:501_0": "Cakkhu āyatanaṃ, āyatanā dhammo.",
  "tika-abh09t:502_0": "Sotaṃ āyatanaṃ, āyatanā cakkhu…pe….",
  "tika-abh09t:503_0": "Sotaṃ āyatanaṃ, āyatanā dhammo.",
  "tika-abh09t:504_0": "Ghānaṃ āyatanaṃ, āyatanā cakkhu…pe….",
  "tika-abh09t:505_0": "Ghānaṃ āyatanaṃ, āyatanā dhammo…pe….",
  "tika-abh09t:506_0": "Dhammo āyatanaṃ, āyatanā cakkhu.",
  "tika-abh09t:507_0": "Dhammo āyatanaṃ, āyatanā sotaṃ…pe….",
  "tika-abh09t:508_0": "Dhammo āyatanaṃ, āyatanā mano. (Cakkaṃ bandhitabbaṃ.)",
  "tika-abh09t:509_0": "Paccanīkaṃ",
  "tika-abh09t:510_0": "Na cakkhu nāyatanaṃ, nāyatanā na sotaṃ…pe….",
  "tika-abh09t:511_0": "Na cakkhu nāyatanaṃ, nāyatanā na dhammo.",
  "tika-abh09t:512_0": "Na sotaṃ nāyatanaṃ, nāyatanā na cakkhu…pe….",
  "tika-abh09t:513_0": "Na sotaṃ nāyatanaṃ, nāyatanā na dhammo.",
  "tika-abh09t:514_0": "Na ghānaṃ nāyatanaṃ, nāyatanā na cakkhu…pe….",
  "tika-abh09t:515_0": "Na ghānaṃ nāyatanaṃ, nāyatanā na dhammo…pe….",
  "tika-abh09t:516_0": "Na dhammo nāyatanaṃ, nāyatanā na cakkhu.",
  "tika-abh09t:517_0": "Na dhammo nāyatanaṃ, nāyatanā na sotaṃ…pe….",
  "tika-abh09t:518_0": "Na dhammo nāyatanaṃ, nāyatanā na mano. (Cakkaṃ bandhitabbaṃ.)",
  "tika-abh09t:519_0": "Āyatanayamakamātikā niṭṭhitā.",
  "tika-abh09t:520_0": "Dhātuyamakaṃ",
  "tika-abh09t:521_0": "Paṇṇattivāro",
  "tika-abh09t:522_0": "Aṭṭhārasa dhātuyo –",
  "tika-abh09t:522_1": "cakkhudhātu sotadhātu ghānadhātu jivhādhātu kāyadhātu rūpadhātu saddadhātu gandhadhātu rasadhātu phoṭṭhabbadhātu",
  "tika-abh09t:522_2": "cakkhuviññāṇadhātu sotaviññāṇadhātu ghānaviññāṇadhātu jivhāviññāṇadhātu kāyaviññāṇadhātu manodhātu manoviññāṇadhātu",
  "tika-abh09t:522_3": "dhammadhātu.",
  "tika-abh09t:523_0": "Padasodhanavāro",
  "tika-abh09t:524_0": "Anulomaṃ",
  "tika-abh09t:525_0": "Cakkhu cakkhudhātu, cakkhudhātu cakkhu.",
  "tika-abh09t:526_0": "Sotaṃ sotadhātu, sotadhātu sotaṃ…pe….",
  "tika-abh09t:527_0": "Cakkhuviññāṇaṃ cakkhuviññāṇadhātu, cakkhuviññāṇadhātu cakkhuviññāṇaṃ…pe….",
  "tika-abh09t:528_0": "Mano manodhātu, manodhātu mano.",
  "tika-abh09t:529_0": "Manoviññāṇaṃ manoviññāṇadhātu, manoviññāṇadhātu manoviññāṇaṃ.",
  "tika-abh09t:530_0": "Dhammo dhammadhātu, dhammadhātu dhammo.",
  "tika-abh09t:531_0": "Paccanīkaṃ",
  "tika-abh09t:532_0": "Na cakkhu na cakkhudhātu, na cakkhudhātu na cakkhu.",
  "tika-abh09t:533_0": "Na sotaṃ na sotadhātu, na sotadhātu na sotaṃ…pe….",
  "tika-abh09t:534_0": "Na cakkhuviññāṇaṃ na cakkhuviññāṇadhātu, na cakkhuviññāṇadhātu na cakkhuviññāṇaṃ…pe….",
  "tika-abh09t:535_0": "Na mano na manodhātu, na manodhātu na mano.",
  "tika-abh09t:536_0": "Na manoviññāṇaṃ na manoviññāṇadhātu, na manoviññāṇadhātu na manoviññāṇaṃ.",
  "tika-abh09t:537_0": "Na dhammo na dhammadhātu, na dhammadhātu na dhammo.",
  "tika-abh09t:538_0": "Padasodhanamūlacakkavāro",
  "tika-abh09t:539_0": "Anulomaṃ",
  "tika-abh09t:540_0": "Cakkhu cakkhudhātu, dhātū sotadhātu…pe….",
  "tika-abh09t:541_0": "Cakkhu cakkhudhātu,",
  "tika-abh09t:541_1": "dhātū dhammadhātu.",
  "tika-abh09t:541_2": "(Yathā āyatanayamake cakkaṃ bandhitaṃ,",
  "tika-abh09t:541_3": "evamidha cakkaṃ bandhitabbaṃ.)",
  "tika-abh09t:542_0": "Paccanīkaṃ",
  "tika-abh09t:543_0": "Na cakkhu na cakkhudhātu, na dhātū na sotadhātu.",
  "tika-abh09t:544_0": "Na cakkhu na cakkhudhātu, na dhātū na ghānadhātu…pe….",
  "tika-abh09t:545_0": "Na cakkhu na cakkhudhātu, na dhātū na dhammadhātu…pe….",
  "tika-abh09t:546_0": "Na dhammo na dhammadhātu, na dhātū na cakkhudhātu…pe….",
  "tika-abh09t:547_0": "Na dhammo na dhammadhātu, na dhātū na manoviññāṇadhātu. (Cakkaṃ bandhitabbaṃ.)",
  "tika-abh09t:548_0": "Suddhadhātuvāro",
  "tika-abh09t:549_0": "Anulomaṃ",
  "tika-abh09t:550_0": "Cakkhu dhātu, dhātū cakkhu…pe….",
  "tika-abh09t:551_0": "Cakkhuviññāṇaṃ dhātu, dhātū cakkhuviññāṇaṃ…pe….",
  "tika-abh09t:552_0": "Manoviññāṇaṃ dhātu, dhātū manoviññāṇaṃ.",
  "tika-abh09t:553_0": "Dhammo dhātu, dhātū dhammo.",
  "tika-abh09t:554_0": "Paccanīkaṃ",
  "tika-abh09t:555_0": "Na cakkhu na dhātu, na dhātū na cakkhu…pe….",
  "tika-abh09t:556_0": "Na cakkhuviññāṇaṃ na dhātu, na dhātū na cakkhuviññāṇaṃ…pe….",
  "tika-abh09t:557_0": "Na manoviññāṇaṃ na dhātu, na dhātū na manoviññāṇaṃ.",
  "tika-abh09t:558_0": "Na dhammo na dhātu, na dhātū na dhammo.",
  "tika-abh09t:559_0": "Suddhadhātumūlacakkavāro",
  "tika-abh09t:560_0": "Anulomaṃ",
  "tika-abh09t:561_0": "Cakkhu dhātu, dhātū sotaṃ…pe….",
  "tika-abh09t:562_0": "Cakkhu dhātu, dhātū dhammo…pe….",
  "tika-abh09t:563_0": "Dhammo dhātu, dhātū cakkhu…pe….",
  "tika-abh09t:564_0": "Dhammo dhātu, dhātū manoviññāṇaṃ. (Cakkaṃ bandhitabbaṃ.)",
  "tika-abh09t:565_0": "Paccanīkaṃ",
  "tika-abh09t:566_0": "Na cakkhu na dhātu, na dhātū na sotaṃ…pe….",
  "tika-abh09t:567_0": "Na cakkhu na dhātu, na dhātū na dhammo…pe….",
  "tika-abh09t:568_0": "Na dhammo na dhātu, na dhātū na cakkhu…pe….",
  "tika-abh09t:569_0": "Na dhammo na dhātu, na dhātū na manoviññāṇaṃ. (Cakkaṃ bandhitabbaṃ. )",
  "tika-abh09t:570_0": "Dhātuyamakamātikā niṭṭhitā.",
  "tika-abh09t:571_0": "Saccayamakaṃ",
  "tika-abh09t:572_0": "Paṇṇattivāro",
  "tika-abh09t:573_0": "Cattāri saccāni – dukkhasaccaṃ samudayasaccaṃ nirodhasaccaṃ maggasaccaṃ.",
  "tika-abh09t:574_0": "Padasodhanavāro",
  "tika-abh09t:575_0": "Anulomaṃ",
  "tika-abh09t:576_0": "Dukkhaṃ dukkhasaccaṃ, dukkhasaccaṃ dukkhaṃ.",
  "tika-abh09t:577_0": "Samudayo samudayasaccaṃ, samudayasaccaṃ samudayo.",
  "tika-abh09t:578_0": "Nirodho nirodhasaccaṃ, nirodhasaccaṃ nirodho.",
  "tika-abh09t:579_0": "Maggo maggasaccaṃ, maggasaccaṃ maggo.",
  "tika-abh09t:580_0": "Paccanīkaṃ",
  "tika-abh09t:581_0": "Na dukkhaṃ na dukkhasaccaṃ, na dukkhasaccaṃ na dukkhaṃ.",
  "tika-abh09t:582_0": "Na samudayo na samudayasaccaṃ, na samudayasaccaṃ na samudayo.",
  "tika-abh09t:583_0": "Na nirodho na nirodhasaccaṃ, na nirodhasaccaṃ na nirodho.",
  "tika-abh09t:584_0": "Na maggo na maggasaccaṃ, na maggasaccaṃ na maggo.",
  "tika-abh09t:585_0": "Padasodhanamūlacakkavāro",
  "tika-abh09t:586_0": "Anulomaṃ",
  "tika-abh09t:587_0": "Dukkhaṃ dukkhasaccaṃ, saccā samudayasaccaṃ.",
  "tika-abh09t:588_0": "Dukkhaṃ dukkhasaccaṃ, saccā nirodhasaccaṃ.",
  "tika-abh09t:589_0": "Dukkhaṃ dukkhasaccaṃ, saccā maggasaccaṃ.",
  "tika-abh09t:590_0": "Samudayo samudayasaccaṃ, saccā dukkhasaccaṃ.",
  "tika-abh09t:591_0": "Samudayo samudayasaccaṃ, saccā nirodhasaccaṃ.",
  "tika-abh09t:592_0": "Samudayo samudayasaccaṃ, saccā maggasaccaṃ.",
  "tika-abh09t:593_0": "Nirodho nirodhasaccaṃ, saccā dukkhasaccaṃ.",
  "tika-abh09t:594_0": "Nirodho nirodhasaccaṃ, saccā samudayasaccaṃ.",
  "tika-abh09t:595_0": "Nirodho nirodhasaccaṃ, saccā maggasaccaṃ.",
  "tika-abh09t:596_0": "Maggo maggasaccaṃ, saccā dukkhasaccaṃ.",
  "tika-abh09t:597_0": "Maggo maggasaccaṃ, saccā samudayasaccaṃ.",
  "tika-abh09t:598_0": "Maggo maggasaccaṃ, saccā nirodhasaccaṃ.",
  "tika-abh09t:599_0": "Paccanīkaṃ",
  "tika-abh09t:600_0": "Na dukkhaṃ na dukkhasaccaṃ, na saccā na samudayasaccaṃ.",
  "tika-abh09t:601_0": "Na dukkhaṃ na dukkhasaccaṃ, na saccā na nirodhasaccaṃ.",
  "tika-abh09t:602_0": "Na dukkhaṃ na dukkhasaccaṃ, na saccā na maggasaccaṃ.",
  "tika-abh09t:603_0": "Na samudayo na samudayasaccaṃ, na saccā na dukkhasaccaṃ.",
  "tika-abh09t:604_0": "Na samudayo na samudayasaccaṃ, na saccā na nirodhasaccaṃ.",
  "tika-abh09t:605_0": "Na samudayo na samudayasaccaṃ, na saccā na maggasaccaṃ.",
  "tika-abh09t:606_0": "Na nirodho na nirodhasaccaṃ, na saccā na dukkhasaccaṃ.",
  "tika-abh09t:607_0": "Na nirodho na nirodhasaccaṃ, na saccā na samudayasaccaṃ.",
  "tika-abh09t:608_0": "Na nirodho na nirodhasaccaṃ, na saccā na maggasaccaṃ.",
  "tika-abh09t:609_0": "Na maggo na maggasaccaṃ, na saccā na dukkhasaccaṃ.",
  "tika-abh09t:610_0": "Na maggo na maggasaccaṃ, na saccā na samudayasaccaṃ.",
  "tika-abh09t:611_0": "Na maggo na maggasaccaṃ, na saccā na nirodhasaccaṃ.",
  "tika-abh09t:612_0": "Suddhasaccavāro",
  "tika-abh09t:613_0": "Anulomaṃ",
  "tika-abh09t:614_0": "Dukkhaṃ saccaṃ, saccā dukkhaṃ.",
  "tika-abh09t:615_0": "Samudayo saccaṃ, saccā samudayo.",
  "tika-abh09t:616_0": "Nirodho saccaṃ, saccā nirodho.",
  "tika-abh09t:617_0": "Maggo saccaṃ, saccā maggo.",
  "tika-abh09t:618_0": "Paccanīkaṃ",
  "tika-abh09t:619_0": "Na dukkhaṃ na saccaṃ, na saccā na dukkhaṃ.",
  "tika-abh09t:620_0": "Na samudayo na saccaṃ, na saccā na samudayo.",
  "tika-abh09t:621_0": "Na nirodho na saccaṃ, na saccā na nirodho.",
  "tika-abh09t:622_0": "Na maggo na saccaṃ, na saccā na maggo.",
  "tika-abh09t:623_0": "Suddhasaccamūlacakkavāro",
  "tika-abh09t:624_0": "Anulomaṃ",
  "tika-abh09t:625_0": "Dukkhaṃ saccaṃ, saccā samudayo.",
  "tika-abh09t:626_0": "Dukkhaṃ saccaṃ, saccā nirodho.",
  "tika-abh09t:627_0": "Dukkhaṃ saccaṃ, saccā maggo.",
  "tika-abh09t:628_0": "Samudayo saccaṃ, saccā dukkhaṃ…pe… saccā maggo.",
  "tika-abh09t:629_0": "Nirodho saccaṃ, saccā dukkhaṃ…pe… saccā maggo.",
  "tika-abh09t:630_0": "Maggo saccaṃ, saccā dukkhaṃ.",
  "tika-abh09t:631_0": "Maggo saccaṃ, saccā samudayo.",
  "tika-abh09t:632_0": "Maggo saccaṃ, saccā nirodho.",
  "tika-abh09t:633_0": "Paccanīkaṃ",
  "tika-abh09t:634_0": "Na dukkhaṃ na saccaṃ, na saccā na samudayo.",
  "tika-abh09t:635_0": "Na dukkhaṃ na saccaṃ, na saccā na nirodho.",
  "tika-abh09t:636_0": "Na dukkhaṃ na saccaṃ, na saccā na maggo.",
  "tika-abh09t:637_0": "Na samudayo na saccaṃ, na saccā na dukkhaṃ…pe… na saccā na maggo.",
  "tika-abh09t:638_0": "Na nirodho na saccaṃ, na saccā na dukkhaṃ…pe… na saccā na maggo.",
  "tika-abh09t:639_0": "Na maggo na saccaṃ, na saccā na dukkhaṃ.",
  "tika-abh09t:640_0": "Na maggo na saccaṃ, na saccā na samudayo.",
  "tika-abh09t:641_0": "Na maggo na saccaṃ, na saccā na nirodho.",
  "tika-abh09t:642_0": "Saccayamakamātikā niṭṭhitā.",
  "tika-abh09t:643_0": "Saṅkhārayamakaṃ",
  "tika-abh09t:644_0": "Paṇṇattivāro",
  "tika-abh09t:645_0": "Tayo saṅkhārā –",
  "tika-abh09t:645_1": "kāyasaṅkhāro vacīsaṅkhāro cittasaṅkhāro.",
  "tika-abh09t:645_2": "Assāsapassāsā kāyasaṅkhāro,",
  "tika-abh09t:645_3": "vitakkavicārā vacīsaṅkhāro,",
  "tika-abh09t:645_4": "saññā ca vedanā ca cittasaṅkhāro,",
  "tika-abh09t:645_5": "ṭhapetvā vitakkavicāre sabbepi cittasampayuttakā dhammā cittasaṅkhāro.",
  "tika-abh09t:646_0": "Padasodhanavāro",
  "tika-abh09t:647_0": "Anulomaṃ",
  "tika-abh09t:648_0": "Kāyo kāyasaṅkhāro, kāyasaṅkhāro kāyo.",
  "tika-abh09t:649_0": "Vacī vacīsaṅkhāro, vacīsaṅkhāro vacī.",
  "tika-abh09t:650_0": "Cittaṃ cittasaṅkhāro, cittasaṅkhāro cittaṃ.",
  "tika-abh09t:651_0": "Paccanīkaṃ",
  "tika-abh09t:652_0": "Na kāyo na kāyasaṅkhāro, na kāyasaṅkhāro na kāyo.",
  "tika-abh09t:653_0": "Na vacī na vacīsaṅkhāro, na vacīsaṅkhāro na vacī.",
  "tika-abh09t:654_0": "Na cittaṃ na cittasaṅkhāro, na cittasaṅkhāro na cittaṃ.",
  "tika-abh09t:655_0": "Padasodhanamūlacakkavāro",
  "tika-abh09t:656_0": "Anulomaṃ",
  "tika-abh09t:657_0": "Kāyo kāyasaṅkhāro, saṅkhārā vacīsaṅkhāro.",
  "tika-abh09t:658_0": "Kāyo kāyasaṅkhāro, saṅkhārā cittasaṅkhāro.",
  "tika-abh09t:659_0": "Vacī vacīsaṅkhāro, saṅkhārā kāyasaṅkhāro.",
  "tika-abh09t:660_0": "Vacī vacīsaṅkhāro, saṅkhārā cittasaṅkhāro.",
  "tika-abh09t:661_0": "Cittaṃ cittasaṅkhāro, saṅkhārā kāyasaṅkhāro.",
  "tika-abh09t:662_0": "Cittaṃ cittasaṅkhāro, saṅkhārā vacīsaṅkhāro.",
  "tika-abh09t:663_0": "Paccanīkaṃ",
  "tika-abh09t:664_0": "Na kāyo na kāyasaṅkhāro, na saṅkhārā na vacīsaṅkhāro.",
  "tika-abh09t:665_0": "Na kāyo na kāyasaṅkhāro, na saṅkhārā na cittasaṅkhāro.",
  "tika-abh09t:666_0": "Na vacī na vacīsaṅkhāro, na saṅkhārā na kāyasaṅkhāro.",
  "tika-abh09t:667_0": "Na vacī na vacīsaṅkhāro, na saṅkhārā na cittasaṅkhāro.",
  "tika-abh09t:668_0": "Na cittaṃ na cittasaṅkhāro, na saṅkhārā na kāyasaṅkhāro.",
  "tika-abh09t:669_0": "Na cittaṃ na cittasaṅkhāro, na saṅkhārā na vacīsaṅkhāro.",
  "tika-abh09t:670_0": "Suddhasaṅkhāravāro",
  "tika-abh09t:671_0": "Anulomaṃ",
  "tika-abh09t:672_0": "Kāyasaṅkhāro vacīsaṅkhāro, vacīsaṅkhāro kāyasaṅkhāro.",
  "tika-abh09t:673_0": "Kāyasaṅkhāro cittasaṅkhāro, cittasaṅkhāro kāyasaṅkhāro.",
  "tika-abh09t:674_0": "Vacīsaṅkhāro cittasaṅkhāro, cittasaṅkhāro vacīsaṅkhāro.",
  "tika-abh09t:675_0": "Paccanīkaṃ",
  "tika-abh09t:676_0": "Na kāyasaṅkhāro na vacīsaṅkhāro, na vacīsaṅkhāro na kāyasaṅkhāro.",
  "tika-abh09t:677_0": "Na kāyasaṅkhāro na cittasaṅkhāro, na cittasaṅkhāro na kāyasaṅkhāro.",
  "tika-abh09t:678_0": "Na vacīsaṅkhāro na cittasaṅkhāro, na cittasaṅkhāro na vacīsaṅkhāro.",
  "tika-abh09t:679_0": "Saṅkhārayamakamātikā niṭṭhitā.",
  "tika-abh09t:680_0": "Anusayayamakaṃ",
  "tika-abh09t:681_0": "Sattānusayā –",
  "tika-abh09t:681_1": "kāmarāgānusayo paṭighānusayo mānānusayo diṭṭhānusayo vicikicchānusayo bhavarāgānusayo avijjānusayo.",
  "tika-abh09t:682_0": "Anusayayamakamātikā niṭṭhitā.",
  "tika-abh09t:683_0": "Cittayamakaṃ",
  "tika-abh09t:684_0": "Suddhacittasāmaññaṃ",
  "tika-abh09t:685_0": "Puggalavāro",
  "tika-abh09t:686_0": "1. Uppādanirodhakālasambhedavāro",
  "tika-abh09t:687_0": "Yassa cittaṃ uppajjati na nirujjhati,",
  "tika-abh09t:687_1": "tassa cittaṃ nirujjhissati na uppajjissati.",
  "tika-abh09t:687_2": "Yassa vā pana cittaṃ nirujjhissati na uppajjissati,",
  "tika-abh09t:687_3": "tassa cittaṃ uppajjati na nirujjhati.",
  "tika-abh09t:688_0": "Yassa cittaṃ na uppajjati nirujjhati,",
  "tika-abh09t:688_1": "tassa cittaṃ na nirujjhissati uppajjissati.",
  "tika-abh09t:688_2": "Yassa vā pana cittaṃ na nirujjhissati uppajjissati,",
  "tika-abh09t:688_3": "tassa cittaṃ na uppajjati nirujjhati.",
  "tika-abh09t:689_0": "2. Uppāduppannavāro",
  "tika-abh09t:690_0": "Yassa cittaṃ uppajjati,",
  "tika-abh09t:690_1": "tassa cittaṃ uppannaṃ.",
  "tika-abh09t:690_2": "Yassa vā pana cittaṃ uppannaṃ,",
  "tika-abh09t:690_3": "tassa cittaṃ uppajjati.",
  "tika-abh09t:691_0": "Yassa cittaṃ na uppajjati,",
  "tika-abh09t:691_1": "tassa cittaṃ na uppannaṃ.",
  "tika-abh09t:691_2": "Yassa vā pana cittaṃ na uppannaṃ,",
  "tika-abh09t:691_3": "tassa cittaṃ na uppajjati.",
  "tika-abh09t:692_0": "3. Nirodhuppannavāro",
  "tika-abh09t:693_0": "Yassa cittaṃ nirujjhati,",
  "tika-abh09t:693_1": "tassa cittaṃ uppannaṃ.",
  "tika-abh09t:693_2": "Yassa vā pana cittaṃ uppannaṃ,",
  "tika-abh09t:693_3": "tassa cittaṃ nirujjhati.",
  "tika-abh09t:694_0": "Yassa cittaṃ na nirujjhati,",
  "tika-abh09t:694_1": "tassa cittaṃ na uppannaṃ.",
  "tika-abh09t:694_2": "Yassa vā pana cittaṃ na uppannaṃ,",
  "tika-abh09t:694_3": "tassa cittaṃ na nirujjhati.",
  "tika-abh09t:695_0": "4. Uppādavāro",
  "tika-abh09t:696_0": "Yassa cittaṃ uppajjati,",
  "tika-abh09t:696_1": "tassa cittaṃ uppajjittha.",
  "tika-abh09t:696_2": "Yassa vā pana cittaṃ uppajjittha,",
  "tika-abh09t:696_3": "tassa cittaṃ uppajjati.",
  "tika-abh09t:697_0": "Yassa cittaṃ na uppajjati,",
  "tika-abh09t:697_1": "tassa cittaṃ na uppajjittha.",
  "tika-abh09t:697_2": "Yassa vā pana cittaṃ na uppajjittha,",
  "tika-abh09t:697_3": "tassa cittaṃ na uppajjati.",
  "tika-abh09t:698_0": "Yassa cittaṃ uppajjati,",
  "tika-abh09t:698_1": "tassa cittaṃ uppajjissati.",
  "tika-abh09t:698_2": "Yassa vā pana cittaṃ uppajjissati,",
  "tika-abh09t:698_3": "tassa cittaṃ uppajjati.",
  "tika-abh09t:699_0": "Yassa cittaṃ na uppajjati,",
  "tika-abh09t:699_1": "tassa cittaṃ na uppajjissati.",
  "tika-abh09t:699_2": "Yassa vā pana cittaṃ na uppajjissati,",
  "tika-abh09t:699_3": "tassa cittaṃ na uppajjati.",
  "tika-abh09t:700_0": "Yassa cittaṃ uppajjittha,",
  "tika-abh09t:700_1": "tassa cittaṃ uppajjissati.",
  "tika-abh09t:700_2": "Yassa vā pana cittaṃ uppajjissati,",
  "tika-abh09t:700_3": "tassa cittaṃ uppajjittha.",
  "tika-abh09t:701_0": "Yassa cittaṃ na uppajjittha,",
  "tika-abh09t:701_1": "tassa cittaṃ na uppajjissati.",
  "tika-abh09t:701_2": "Yassa vā pana cittaṃ na uppajjissati,",
  "tika-abh09t:701_3": "tassa cittaṃ na uppajjittha.",
  "tika-abh09t:702_0": "5. Nirodhavāro",
  "tika-abh09t:703_0": "Yassa cittaṃ nirujjhati,",
  "tika-abh09t:703_1": "tassa cittaṃ nirujjhittha.",
  "tika-abh09t:703_2": "Yassa vā pana cittaṃ nirujjhittha,",
  "tika-abh09t:703_3": "tassa cittaṃ nirujjhati.",
  "tika-abh09t:704_0": "Yassa cittaṃ na nirujjhati,",
  "tika-abh09t:704_1": "tassa cittaṃ na nirujjhittha.",
  "tika-abh09t:704_2": "Yassa vā pana cittaṃ na nirujjhittha,",
  "tika-abh09t:704_3": "tassa cittaṃ na nirujjhati.",
  "tika-abh09t:705_0": "Yassa cittaṃ nirujjhati,",
  "tika-abh09t:705_1": "tassa cittaṃ nirujjhissati.",
  "tika-abh09t:705_2": "Yassa vā pana cittaṃ nirujjhissati,",
  "tika-abh09t:705_3": "tassa cittaṃ nirujjhati.",
  "tika-abh09t:706_0": "Yassa cittaṃ na nirujjhati,",
  "tika-abh09t:706_1": "tassa cittaṃ na nirujjhissati.",
  "tika-abh09t:706_2": "Yassa vā pana cittaṃ na nirujjhissati,",
  "tika-abh09t:706_3": "tassa cittaṃ na nirujjhati.",
  "tika-abh09t:707_0": "Yassa cittaṃ nirujjhittha,",
  "tika-abh09t:707_1": "tassa cittaṃ nirujjhissati.",
  "tika-abh09t:707_2": "Yassa vā pana cittaṃ nirujjhissati,",
  "tika-abh09t:707_3": "tassa cittaṃ nirujjhittha.",
  "tika-abh09t:708_0": "Yassa cittaṃ na nirujjhittha,",
  "tika-abh09t:708_1": "tassa cittaṃ na nirujjhissati.",
  "tika-abh09t:708_2": "Yassa vā pana cittaṃ na nirujjhissati,",
  "tika-abh09t:708_3": "tassa cittaṃ na nirujjhittha.",
  "tika-abh09t:709_0": "6. Uppādanirodhavāro",
  "tika-abh09t:710_0": "Yassa cittaṃ uppajjati,",
  "tika-abh09t:710_1": "tassa cittaṃ nirujjhittha.",
  "tika-abh09t:710_2": "Yassa vā pana cittaṃ nirujjhittha,",
  "tika-abh09t:710_3": "tassa cittaṃ uppajjati.",
  "tika-abh09t:711_0": "Yassa cittaṃ na uppajjati,",
  "tika-abh09t:711_1": "tassa cittaṃ na nirujjhittha.",
  "tika-abh09t:711_2": "Yassa vā pana cittaṃ na nirujjhittha,",
  "tika-abh09t:711_3": "tassa cittaṃ na uppajjati.",
  "tika-abh09t:712_0": "Yassa cittaṃ uppajjati,",
  "tika-abh09t:712_1": "tassa cittaṃ nirujjhissati.",
  "tika-abh09t:712_2": "Yassa vā pana cittaṃ nirujjhissati,",
  "tika-abh09t:712_3": "tassa cittaṃ uppajjati.",
  "tika-abh09t:713_0": "Yassa cittaṃ na uppajjati,",
  "tika-abh09t:713_1": "tassa cittaṃ na nirujjhissati.",
  "tika-abh09t:713_2": "Yassa vā pana cittaṃ na nirujjhissati,",
  "tika-abh09t:713_3": "tassa cittaṃ na uppajjati.",
  "tika-abh09t:714_0": "Yassa cittaṃ uppajjittha,",
  "tika-abh09t:714_1": "tassa cittaṃ nirujjhissati.",
  "tika-abh09t:714_2": "Yassa vā pana cittaṃ nirujjhissati,",
  "tika-abh09t:714_3": "tassa cittaṃ uppajjittha.",
  "tika-abh09t:715_0": "Yassa cittaṃ na uppajjittha,",
  "tika-abh09t:715_1": "tassa cittaṃ na nirujjhissati.",
  "tika-abh09t:715_2": "Yassa vā pana cittaṃ na nirujjhissati,",
  "tika-abh09t:715_3": "tassa cittaṃ na uppajjittha.",
  "tika-abh09t:716_0": "7. Uppajjamānananirodhavāro",
  "tika-abh09t:717_0": "Yassa cittaṃ uppajjati,",
  "tika-abh09t:717_1": "tassa cittaṃ na nirujjhati.",
  "tika-abh09t:717_2": "Yassa vā pana cittaṃ na nirujjhati,",
  "tika-abh09t:717_3": "tassa cittaṃ uppajjati.",
  "tika-abh09t:718_0": "Yassa cittaṃ na uppajjati,",
  "tika-abh09t:718_1": "tassa cittaṃ nirujjhati.",
  "tika-abh09t:718_2": "Yassa vā pana cittaṃ nirujjhati,",
  "tika-abh09t:718_3": "tassa cittaṃ na uppajjati.",
  "tika-abh09t:719_0": "8. Uppajjamānuppannavāro",
  "tika-abh09t:720_0": "Yassa cittaṃ uppajjamānaṃ,",
  "tika-abh09t:720_1": "tassa cittaṃ uppannaṃ.",
  "tika-abh09t:720_2": "Yassa vā pana cittaṃ uppannaṃ,",
  "tika-abh09t:720_3": "tassa cittaṃ uppajjamānaṃ.",
  "tika-abh09t:721_0": "Yassa cittaṃ na uppajjamānaṃ,",
  "tika-abh09t:721_1": "tassa cittaṃ na uppannaṃ.",
  "tika-abh09t:721_2": "Yassa vā pana cittaṃ na uppannaṃ,",
  "tika-abh09t:721_3": "tassa cittaṃ na uppajjamānaṃ.",
  "tika-abh09t:722_0": "9. Nirujjhamānuppannavāro",
  "tika-abh09t:723_0": "Yassa cittaṃ nirujjhamānaṃ,",
  "tika-abh09t:723_1": "tassa cittaṃ uppannaṃ.",
  "tika-abh09t:723_2": "Yassa vā pana cittaṃ uppannaṃ,",
  "tika-abh09t:723_3": "tassa cittaṃ nirujjhamānaṃ.",
  "tika-abh09t:724_0": "Yassa cittaṃ na nirujjhamānaṃ,",
  "tika-abh09t:724_1": "tassa cittaṃ na uppannaṃ.",
  "tika-abh09t:724_2": "Yassa vā pana cittaṃ na uppannaṃ,",
  "tika-abh09t:724_3": "tassa cittaṃ na nirujjhamānaṃ.",
  "tika-abh09t:725_0": "10. Uppannuppādavāro",
  "tika-abh09t:726_0": "Yassa cittaṃ uppannaṃ,",
  "tika-abh09t:726_1": "tassa cittaṃ uppajjittha.",
  "tika-abh09t:726_2": "Yassa vā pana cittaṃ uppajjittha,",
  "tika-abh09t:726_3": "tassa cittaṃ uppannaṃ.",
  "tika-abh09t:727_0": "Yassa cittaṃ na uppannaṃ,",
  "tika-abh09t:727_1": "tassa cittaṃ na uppajjittha.",
  "tika-abh09t:727_2": "Yassa vā pana cittaṃ na uppajjittha,",
  "tika-abh09t:727_3": "tassa cittaṃ na uppannaṃ.",
  "tika-abh09t:728_0": "Yassa cittaṃ uppannaṃ,",
  "tika-abh09t:728_1": "tassa cittaṃ uppajjissati.",
  "tika-abh09t:728_2": "Yassa vā pana cittaṃ uppajjissati,",
  "tika-abh09t:728_3": "tassa cittaṃ uppannaṃ.",
  "tika-abh09t:729_0": "Yassa cittaṃ na uppannaṃ,",
  "tika-abh09t:729_1": "tassa cittaṃ na uppajjissati.",
  "tika-abh09t:729_2": "Yassa vā pana cittaṃ na uppajjissati,",
  "tika-abh09t:729_3": "tassa cittaṃ na uppannaṃ.",
  "tika-abh09t:730_0": "11. Atītānāgatavāro",
  "tika-abh09t:731_0": "Yassa cittaṃ uppajjittha,",
  "tika-abh09t:731_1": "no ca tassa cittaṃ uppannaṃ,",
  "tika-abh09t:731_2": "tassa cittaṃ uppajjissati.",
  "tika-abh09t:731_3": "Yassa vā pana cittaṃ uppajjissati,",
  "tika-abh09t:731_4": "no ca tassa cittaṃ uppannaṃ,",
  "tika-abh09t:731_5": "tassa cittaṃ uppajjittha.",
  "tika-abh09t:732_0": "Yassa cittaṃ na uppajjittha,",
  "tika-abh09t:732_1": "no ca tassa cittaṃ na uppannaṃ,",
  "tika-abh09t:732_2": "tassa cittaṃ na uppajjissati.",
  "tika-abh09t:732_3": "Yassa vā pana cittaṃ na uppajjissati,",
  "tika-abh09t:732_4": "no ca tassa cittaṃ na uppannaṃ,",
  "tika-abh09t:732_5": "tassa cittaṃ na uppajjittha.",
  "tika-abh09t:733_0": "12. Uppannuppajjamānavāro",
  "tika-abh09t:734_0": "Uppannaṃ uppajjamānaṃ, uppajjamānaṃ uppannaṃ.",
  "tika-abh09t:735_0": "Na uppannaṃ na uppajjamānaṃ, na uppajjamānaṃ na uppannaṃ.",
  "tika-abh09t:736_0": "13. Niruddhanirujjhamānavāro",
  "tika-abh09t:737_0": "Niruddhaṃ nirujjhamānaṃ, nirujjhamānaṃ niruddhaṃ.",
  "tika-abh09t:738_0": "Na niruddhaṃ na nirujjhamānaṃ, na nirujjhamānaṃ na niruddhaṃ.",
  "tika-abh09t:739_0": "14. Atikkantakālavāro",
  "tika-abh09t:740_0": "Yassa cittaṃ uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:740_1": "nirujjhamānaṃ khaṇaṃ khaṇaṃ vītikkantaṃ atikkantakālaṃ tassa cittaṃ.",
  "tika-abh09t:740_2": "Yassa vā pana cittaṃ nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:740_3": "uppajjamānaṃ khaṇaṃ khaṇaṃ vītikkantaṃ atikkantakālaṃ tassa cittaṃ.",
  "tika-abh09t:741_0": "Yassa cittaṃ na uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:741_1": "na nirujjhamānaṃ khaṇaṃ khaṇaṃ vītikkantaṃ atikkantakālaṃ tassa cittaṃ.",
  "tika-abh09t:741_2": "Yassa vā pana cittaṃ na nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:741_3": "na uppajjamānaṃ khaṇaṃ khaṇaṃ vītikkantaṃ atikkantakālaṃ tassa cittaṃ.",
  "tika-abh09t:742_0": "Suddhacittasāmaññaṃ",
  "tika-abh09t:743_0": "Dhammavāro",
  "tika-abh09t:744_0": "1. Uppādanirodhakālasambhedavāro",
  "tika-abh09t:745_0": "Yaṃ cittaṃ uppajjati na nirujjhati,",
  "tika-abh09t:745_1": "taṃ cittaṃ nirujjhissati na uppajjissati.",
  "tika-abh09t:745_2": "Yaṃ vā pana cittaṃ nirujjhissati na uppajjissati,",
  "tika-abh09t:745_3": "taṃ cittaṃ uppajjati na nirujjhati.",
  "tika-abh09t:746_0": "Yaṃ cittaṃ na uppajjati nirujjhati,",
  "tika-abh09t:746_1": "taṃ cittaṃ na nirujjhissati uppajjissati.",
  "tika-abh09t:746_2": "Yaṃ vā pana cittaṃ na nirujjhissati uppajjissati,",
  "tika-abh09t:746_3": "taṃ cittaṃ na uppajjati nirujjhati.",
  "tika-abh09t:747_0": "2. Uppāduppannavāro",
  "tika-abh09t:748_0": "Yaṃ cittaṃ uppajjati, taṃ cittaṃ uppannaṃ. Yaṃ vā pana cittaṃ uppannaṃ, taṃ cittaṃ uppajjati.",
  "tika-abh09t:749_0": "Yaṃ cittaṃ na uppajjati,",
  "tika-abh09t:749_1": "taṃ cittaṃ na uppannaṃ.",
  "tika-abh09t:749_2": "Yaṃ vā pana cittaṃ na uppannaṃ,",
  "tika-abh09t:749_3": "taṃ cittaṃ na uppajjati.",
  "tika-abh09t:750_0": "3. Nirodhuppannavāro",
  "tika-abh09t:751_0": "Yaṃ cittaṃ nirujjhati, taṃ cittaṃ uppannaṃ. Yaṃ vā pana cittaṃ uppannaṃ, taṃ cittaṃ nirujjhati.",
  "tika-abh09t:752_0": "Yaṃ cittaṃ na nirujjhati,",
  "tika-abh09t:752_1": "taṃ cittaṃ na uppannaṃ.",
  "tika-abh09t:752_2": "Yaṃ vā pana cittaṃ na uppannaṃ,",
  "tika-abh09t:752_3": "taṃ cittaṃ na nirujjhati.",
  "tika-abh09t:753_0": "4. Uppādavāro",
  "tika-abh09t:754_0": "Yaṃ cittaṃ uppajjati, taṃ cittaṃ uppajjittha. Yaṃ vā pana cittaṃ uppajjittha, taṃ cittaṃ uppajjati.",
  "tika-abh09t:755_0": "Yaṃ cittaṃ na uppajjati,",
  "tika-abh09t:755_1": "taṃ cittaṃ na uppajjittha.",
  "tika-abh09t:755_2": "Yaṃ vā pana cittaṃ na uppajjittha,",
  "tika-abh09t:755_3": "taṃ cittaṃ na uppajjati.",
  "tika-abh09t:756_0": "Yaṃ cittaṃ uppajjati,",
  "tika-abh09t:756_1": "taṃ cittaṃ uppajjissati.",
  "tika-abh09t:756_2": "Yaṃ vā pana cittaṃ uppajjissati,",
  "tika-abh09t:756_3": "taṃ cittaṃ uppajjati.",
  "tika-abh09t:757_0": "Yaṃ cittaṃ na uppajjati,",
  "tika-abh09t:757_1": "taṃ cittaṃ na uppajjissati.",
  "tika-abh09t:757_2": "Yaṃ vā pana cittaṃ na uppajjissati,",
  "tika-abh09t:757_3": "taṃ cittaṃ na uppajjati.",
  "tika-abh09t:758_0": "Yaṃ cittaṃ uppajjittha,",
  "tika-abh09t:758_1": "taṃ cittaṃ uppajjissati.",
  "tika-abh09t:758_2": "Yaṃ vā pana cittaṃ uppajjissati,",
  "tika-abh09t:758_3": "taṃ cittaṃ uppajjittha.",
  "tika-abh09t:759_0": "Yaṃ cittaṃ na uppajjittha,",
  "tika-abh09t:759_1": "taṃ cittaṃ na uppajjissati.",
  "tika-abh09t:759_2": "Yaṃ vā pana cittaṃ na uppajjissati,",
  "tika-abh09t:759_3": "taṃ cittaṃ na uppajjittha.",
  "tika-abh09t:760_0": "5. Nirodhavāro",
  "tika-abh09t:761_0": "Yaṃ cittaṃ nirujjhati,",
  "tika-abh09t:761_1": "taṃ cittaṃ nirujjhittha.",
  "tika-abh09t:761_2": "Yaṃ vā pana cittaṃ nirujjhittha,",
  "tika-abh09t:761_3": "taṃ cittaṃ nirujjhati.",
  "tika-abh09t:762_0": "Yaṃ cittaṃ na nirujjhati,",
  "tika-abh09t:762_1": "taṃ cittaṃ na nirujjhittha.",
  "tika-abh09t:762_2": "Yaṃ vā pana cittaṃ na nirujjhittha,",
  "tika-abh09t:762_3": "taṃ cittaṃ na nirujjhati.",
  "tika-abh09t:763_0": "Yaṃ cittaṃ nirujjhati,",
  "tika-abh09t:763_1": "taṃ cittaṃ nirujjhissati.",
  "tika-abh09t:763_2": "Yaṃ vā pana cittaṃ nirujjhissati,",
  "tika-abh09t:763_3": "taṃ cittaṃ nirujjhati.",
  "tika-abh09t:764_0": "Yaṃ cittaṃ na nirujjhati,",
  "tika-abh09t:764_1": "taṃ cittaṃ na nirujjhissati.",
  "tika-abh09t:764_2": "Yaṃ vā pana cittaṃ na nirujjhissati,",
  "tika-abh09t:764_3": "taṃ cittaṃ na nirujjhati.",
  "tika-abh09t:765_0": "Yaṃ cittaṃ nirujjhittha,",
  "tika-abh09t:765_1": "taṃ cittaṃ nirujjhissati.",
  "tika-abh09t:765_2": "Yaṃ vā pana cittaṃ nirujjhissati,",
  "tika-abh09t:765_3": "taṃ cittaṃ nirujjhittha.",
  "tika-abh09t:766_0": "Yaṃ cittaṃ na nirujjhittha,",
  "tika-abh09t:766_1": "taṃ cittaṃ na nirujjhissati.",
  "tika-abh09t:766_2": "Yaṃ vā pana cittaṃ na nirujjhissati,",
  "tika-abh09t:766_3": "taṃ cittaṃ na nirujjhittha.",
  "tika-abh09t:767_0": "6. Uppādanirodhavāro",
  "tika-abh09t:768_0": "Yaṃ cittaṃ uppajjati,",
  "tika-abh09t:768_1": "taṃ cittaṃ nirujjhittha.",
  "tika-abh09t:768_2": "Yaṃ vā pana cittaṃ nirujjhittha,",
  "tika-abh09t:768_3": "taṃ cittaṃ uppajjati.",
  "tika-abh09t:769_0": "Yaṃ cittaṃ na uppajjati,",
  "tika-abh09t:769_1": "taṃ cittaṃ na nirujjhittha.",
  "tika-abh09t:769_2": "Yaṃ vā pana cittaṃ na nirujjhittha,",
  "tika-abh09t:769_3": "taṃ cittaṃ na uppajjati.",
  "tika-abh09t:770_0": "Yaṃ cittaṃ uppajjati,",
  "tika-abh09t:770_1": "taṃ cittaṃ nirujjhissati.",
  "tika-abh09t:770_2": "Yaṃ vā pana cittaṃ nirujjhissati,",
  "tika-abh09t:770_3": "taṃ cittaṃ uppajjati.",
  "tika-abh09t:771_0": "Yaṃ cittaṃ na uppajjati,",
  "tika-abh09t:771_1": "taṃ cittaṃ na nirujjhissati.",
  "tika-abh09t:771_2": "Yaṃ vā pana cittaṃ na nirujjhissati,",
  "tika-abh09t:771_3": "taṃ cittaṃ na uppajjati.",
  "tika-abh09t:772_0": "Yaṃ cittaṃ uppajjittha,",
  "tika-abh09t:772_1": "taṃ cittaṃ nirujjhissati.",
  "tika-abh09t:772_2": "Yaṃ vā pana cittaṃ nirujjhissati,",
  "tika-abh09t:772_3": "taṃ cittaṃ uppajjittha.",
  "tika-abh09t:773_0": "Yaṃ cittaṃ na uppajjittha,",
  "tika-abh09t:773_1": "taṃ cittaṃ na nirujjhissati.",
  "tika-abh09t:773_2": "Yaṃ vā pana cittaṃ na nirujjhissati,",
  "tika-abh09t:773_3": "taṃ cittaṃ na uppajjittha.",
  "tika-abh09t:774_0": "7. Uppajjamānananirodhavāro",
  "tika-abh09t:775_0": "Yaṃ cittaṃ uppajjati,",
  "tika-abh09t:775_1": "taṃ cittaṃ na nirujjhati.",
  "tika-abh09t:775_2": "Yaṃ vā pana cittaṃ na nirujjhati,",
  "tika-abh09t:775_3": "taṃ cittaṃ uppajjati.",
  "tika-abh09t:776_0": "Yaṃ cittaṃ na uppajjati,",
  "tika-abh09t:776_1": "taṃ cittaṃ nirujjhati.",
  "tika-abh09t:776_2": "Yaṃ vā pana cittaṃ nirujjhati,",
  "tika-abh09t:776_3": "taṃ cittaṃ na uppajjati.",
  "tika-abh09t:777_0": "8. Uppajjamānuppannavāro",
  "tika-abh09t:778_0": "Yaṃ cittaṃ uppajjamānaṃ, taṃ cittaṃ uppannaṃ. Yaṃ vā pana cittaṃ uppannaṃ, taṃ cittaṃ uppajjamānaṃ.",
  "tika-abh09t:779_0": "Yaṃ cittaṃ na uppajjamānaṃ,",
  "tika-abh09t:779_1": "taṃ cittaṃ na uppannaṃ.",
  "tika-abh09t:779_2": "Yaṃ vā pana cittaṃ na uppannaṃ,",
  "tika-abh09t:779_3": "taṃ cittaṃ na uppajjamānaṃ.",
  "tika-abh09t:780_0": "9. Nirujjhamānuppannavāro",
  "tika-abh09t:781_0": "Yaṃ cittaṃ nirujjhamānaṃ,",
  "tika-abh09t:781_1": "taṃ cittaṃ uppannaṃ.",
  "tika-abh09t:781_2": "Yaṃ vā pana cittaṃ uppannaṃ,",
  "tika-abh09t:781_3": "taṃ cittaṃ nirujjhamānaṃ.",
  "tika-abh09t:782_0": "Yaṃ cittaṃ na nirujjhamānaṃ,",
  "tika-abh09t:782_1": "taṃ cittaṃ na uppannaṃ.",
  "tika-abh09t:782_2": "Yaṃ vā pana cittaṃ na uppannaṃ,",
  "tika-abh09t:782_3": "taṃ cittaṃ na nirujjhamānaṃ.",
  "tika-abh09t:783_0": "10. Uppannuppādavāro",
  "tika-abh09t:784_0": "Yaṃ cittaṃ uppannaṃ, taṃ cittaṃ uppajjittha. Yaṃ vā pana cittaṃ uppajjittha, taṃ cittaṃ uppannaṃ.",
  "tika-abh09t:785_0": "Yaṃ cittaṃ na uppannaṃ,",
  "tika-abh09t:785_1": "taṃ cittaṃ na uppajjittha.",
  "tika-abh09t:785_2": "Yaṃ vā pana cittaṃ na uppajjittha,",
  "tika-abh09t:785_3": "taṃ cittaṃ na uppannaṃ.",
  "tika-abh09t:786_0": "Yaṃ cittaṃ uppannaṃ, taṃ cittaṃ uppajjissati. Yaṃ vā pana cittaṃ uppajjissati, taṃ cittaṃ uppannaṃ.",
  "tika-abh09t:787_0": "Yaṃ cittaṃ na uppannaṃ,",
  "tika-abh09t:787_1": "taṃ cittaṃ na uppajjissati.",
  "tika-abh09t:787_2": "Yaṃ vā pana cittaṃ na uppajjissati,",
  "tika-abh09t:787_3": "taṃ cittaṃ na uppannaṃ.",
  "tika-abh09t:788_0": "11. Atītānāgatavāro",
  "tika-abh09t:789_0": "Yaṃ cittaṃ uppajjittha,",
  "tika-abh09t:789_1": "no ca taṃ cittaṃ uppannaṃ,",
  "tika-abh09t:789_2": "taṃ cittaṃ uppajjissati.",
  "tika-abh09t:789_3": "Yaṃ vā pana cittaṃ uppajjissati,",
  "tika-abh09t:789_4": "no ca taṃ cittaṃ uppannaṃ,",
  "tika-abh09t:789_5": "taṃ cittaṃ uppajjittha.",
  "tika-abh09t:790_0": "Yaṃ cittaṃ na uppajjittha,",
  "tika-abh09t:790_1": "no ca taṃ cittaṃ na uppannaṃ,",
  "tika-abh09t:790_2": "taṃ cittaṃ na uppajjissati.",
  "tika-abh09t:790_3": "Yaṃ vā pana cittaṃ na uppajjissati,",
  "tika-abh09t:790_4": "no ca taṃ cittaṃ na uppannaṃ,",
  "tika-abh09t:790_5": "taṃ cittaṃ na uppajjittha.",
  "tika-abh09t:791_0": "12. Uppannuppajjamānavāro",
  "tika-abh09t:792_0": "Uppannaṃ uppajjamānaṃ, uppajjamānaṃ uppannaṃ.",
  "tika-abh09t:793_0": "Na uppannaṃ na uppajjamānaṃ, na uppajjamānaṃ na uppannaṃ.",
  "tika-abh09t:794_0": "13. Niruddhanirujjhamānavāro",
  "tika-abh09t:795_0": "Niruddhaṃ nirujjhamānaṃ, nirujjhamānaṃ niruddhaṃ.",
  "tika-abh09t:796_0": "Na niruddhaṃ na nirujjhamānaṃ, na nirujjhamānaṃ na niruddhaṃ.",
  "tika-abh09t:797_0": "14. Atikkantakālavāro",
  "tika-abh09t:798_0": "Yaṃ cittaṃ uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:798_1": "nirujjhamānaṃ khaṇaṃ khaṇaṃ vītikkantaṃ atikkantakālaṃ taṃ cittaṃ.",
  "tika-abh09t:798_2": "Yaṃ vā pana cittaṃ nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:798_3": "uppajjamānaṃ khaṇaṃ khaṇaṃ vītikkantaṃ atikkantakālaṃ taṃ cittaṃ.",
  "tika-abh09t:799_0": "Yaṃ cittaṃ na uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:799_1": "na nirujjhamānaṃ khaṇaṃ khaṇaṃ vītikkantaṃ atikkantakālaṃ taṃ cittaṃ.",
  "tika-abh09t:799_2": "Yaṃ vā pana cittaṃ na nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:799_3": "na uppajjamānaṃ khaṇaṃ khaṇaṃ vītikkantaṃ atikkantakālaṃ taṃ cittaṃ.",
  "tika-abh09t:800_0": "Suddhacittasāmaññaṃ",
  "tika-abh09t:801_0": "Puggaladhammavāro",
  "tika-abh09t:802_0": "1. Uppādanirodhakālasambhedavāro",
  "tika-abh09t:803_0": "Yassa yaṃ cittaṃ uppajjati na nirujjhati,",
  "tika-abh09t:803_1": "tassa taṃ cittaṃ nirujjhissati na uppajjissati.",
  "tika-abh09t:803_2": "Yassa vā pana yaṃ cittaṃ nirujjhissati na uppajjissati,",
  "tika-abh09t:803_3": "tassa taṃ cittaṃ uppajjati na nirujjhati.",
  "tika-abh09t:804_0": "Yassa yaṃ cittaṃ na uppajjati nirujjhati,",
  "tika-abh09t:804_1": "tassa taṃ cittaṃ na nirujjhissati uppajjissati.",
  "tika-abh09t:804_2": "Yassa vā pana yaṃ cittaṃ na nirujjhissati uppajjissati,",
  "tika-abh09t:804_3": "tassa taṃ cittaṃ na uppajjati nirujjhati.",
  "tika-abh09t:805_0": "2. Uppāduppannavāro",
  "tika-abh09t:806_0": "Yassa yaṃ cittaṃ uppajjati,",
  "tika-abh09t:806_1": "tassa taṃ cittaṃ uppannaṃ.",
  "tika-abh09t:806_2": "Yassa vā pana yaṃ cittaṃ uppannaṃ,",
  "tika-abh09t:806_3": "tassa taṃ cittaṃ uppajjati.",
  "tika-abh09t:807_0": "Yassa yaṃ cittaṃ na uppajjati,",
  "tika-abh09t:807_1": "tassa taṃ cittaṃ na uppannaṃ.",
  "tika-abh09t:807_2": "Yassa vā pana yaṃ cittaṃ na uppannaṃ,",
  "tika-abh09t:807_3": "tassa taṃ cittaṃ na uppajjati.",
  "tika-abh09t:808_0": "3. Nirodhuppannavāro",
  "tika-abh09t:809_0": "Yassa yaṃ cittaṃ nirujjhati,",
  "tika-abh09t:809_1": "tassa taṃ cittaṃ uppannaṃ.",
  "tika-abh09t:809_2": "Yassa vā pana yaṃ cittaṃ uppannaṃ,",
  "tika-abh09t:809_3": "tassa taṃ cittaṃ nirujjhati.",
  "tika-abh09t:810_0": "Yassa yaṃ cittaṃ na nirujjhati,",
  "tika-abh09t:810_1": "tassa taṃ cittaṃ na uppannaṃ.",
  "tika-abh09t:810_2": "Yassa vā pana yaṃ cittaṃ na uppannaṃ,",
  "tika-abh09t:810_3": "tassa taṃ cittaṃ na nirujjhati.",
  "tika-abh09t:811_0": "4. Uppādavāro",
  "tika-abh09t:812_0": "Yassa yaṃ cittaṃ uppajjati,",
  "tika-abh09t:812_1": "tassa taṃ cittaṃ uppajjittha.",
  "tika-abh09t:812_2": "Yassa vā pana yaṃ cittaṃ uppajjittha,",
  "tika-abh09t:812_3": "tassa taṃ cittaṃ uppajjati.",
  "tika-abh09t:813_0": "Yassa yaṃ cittaṃ na uppajjati,",
  "tika-abh09t:813_1": "tassa taṃ cittaṃ na uppajjittha.",
  "tika-abh09t:813_2": "Yassa vā pana yaṃ cittaṃ na uppajjittha,",
  "tika-abh09t:813_3": "tassa taṃ cittaṃ na uppajjati.",
  "tika-abh09t:814_0": "Yassa yaṃ cittaṃ uppajjati,",
  "tika-abh09t:814_1": "tassa taṃ cittaṃ uppajjissati.",
  "tika-abh09t:814_2": "Yassa vā pana yaṃ cittaṃ uppajjissati,",
  "tika-abh09t:814_3": "tassa taṃ cittaṃ uppajjati.",
  "tika-abh09t:815_0": "Yassa yaṃ cittaṃ na uppajjati,",
  "tika-abh09t:815_1": "tassa taṃ cittaṃ na uppajjissati.",
  "tika-abh09t:815_2": "Yassa vā pana yaṃ cittaṃ na uppajjissati,",
  "tika-abh09t:815_3": "tassa taṃ cittaṃ na uppajjati.",
  "tika-abh09t:816_0": "Yassa yaṃ cittaṃ uppajjittha,",
  "tika-abh09t:816_1": "tassa taṃ cittaṃ uppajjissati.",
  "tika-abh09t:816_2": "Yassa vā pana yaṃ cittaṃ uppajjissati,",
  "tika-abh09t:816_3": "tassa taṃ cittaṃ uppajjittha.",
  "tika-abh09t:817_0": "Yassa yaṃ cittaṃ na uppajjittha,",
  "tika-abh09t:817_1": "tassa taṃ cittaṃ na uppajjissati.",
  "tika-abh09t:817_2": "Yassa vā pana yaṃ cittaṃ na uppajjissati,",
  "tika-abh09t:817_3": "tassa taṃ cittaṃ na uppajjittha.",
  "tika-abh09t:818_0": "5. Nirodhavāro",
  "tika-abh09t:819_0": "Yassa yaṃ cittaṃ nirujjhati,",
  "tika-abh09t:819_1": "tassa taṃ cittaṃ nirujjhittha.",
  "tika-abh09t:819_2": "Yassa vā pana yaṃ cittaṃ nirujjhittha,",
  "tika-abh09t:819_3": "tassa taṃ cittaṃ nirujjhati.",
  "tika-abh09t:820_0": "Yassa yaṃ cittaṃ na nirujjhati,",
  "tika-abh09t:820_1": "tassa taṃ cittaṃ na nirujjhittha.",
  "tika-abh09t:820_2": "Yassa vā pana yaṃ cittaṃ na nirujjhittha,",
  "tika-abh09t:820_3": "tassa taṃ cittaṃ na nirujjhati.",
  "tika-abh09t:821_0": "Yassa yaṃ cittaṃ nirujjhati,",
  "tika-abh09t:821_1": "tassa taṃ cittaṃ nirujjhissati.",
  "tika-abh09t:821_2": "Yassa vā pana yaṃ cittaṃ nirujjhissati,",
  "tika-abh09t:821_3": "tassa taṃ cittaṃ nirujjhati.",
  "tika-abh09t:822_0": "Yassa yaṃ cittaṃ na nirujjhati,",
  "tika-abh09t:822_1": "tassa taṃ cittaṃ na nirujjhissati.",
  "tika-abh09t:822_2": "Yassa vā pana yaṃ cittaṃ na nirujjhissati,",
  "tika-abh09t:822_3": "tassa taṃ cittaṃ na nirujjhati.",
  "tika-abh09t:823_0": "Yassa yaṃ cittaṃ nirujjhittha,",
  "tika-abh09t:823_1": "tassa taṃ cittaṃ nirujjhissati.",
  "tika-abh09t:823_2": "Yassa vā pana yaṃ cittaṃ nirujjhissati,",
  "tika-abh09t:823_3": "tassa taṃ cittaṃ nirujjhittha.",
  "tika-abh09t:824_0": "Yassa yaṃ cittaṃ na nirujjhittha,",
  "tika-abh09t:824_1": "tassa taṃ cittaṃ na nirujjhissati.",
  "tika-abh09t:824_2": "Yassa vā pana yaṃ cittaṃ na nirujjhissati,",
  "tika-abh09t:824_3": "tassa taṃ cittaṃ na nirujjhittha.",
  "tika-abh09t:825_0": "6. Uppādanirodhavāro",
  "tika-abh09t:826_0": "Yassa yaṃ cittaṃ uppajjati,",
  "tika-abh09t:826_1": "tassa taṃ cittaṃ nirujjhittha.",
  "tika-abh09t:826_2": "Yassa vā pana yaṃ cittaṃ nirujjhittha,",
  "tika-abh09t:826_3": "tassa taṃ cittaṃ uppajjati.",
  "tika-abh09t:827_0": "Yassa yaṃ cittaṃ na uppajjati,",
  "tika-abh09t:827_1": "tassa taṃ cittaṃ na nirujjhittha.",
  "tika-abh09t:827_2": "Yassa vā pana yaṃ cittaṃ na nirujjhittha,",
  "tika-abh09t:827_3": "tassa taṃ cittaṃ na uppajjati.",
  "tika-abh09t:828_0": "Yassa yaṃ cittaṃ uppajjati,",
  "tika-abh09t:828_1": "tassa taṃ cittaṃ nirujjhissati.",
  "tika-abh09t:828_2": "Yassa vā pana yaṃ cittaṃ nirujjhissati,",
  "tika-abh09t:828_3": "tassa taṃ cittaṃ uppajjati.",
  "tika-abh09t:829_0": "Yassa yaṃ cittaṃ na uppajjati,",
  "tika-abh09t:829_1": "tassa taṃ cittaṃ na nirujjhissati.",
  "tika-abh09t:829_2": "Yassa vā pana yaṃ cittaṃ na nirujjhissati,",
  "tika-abh09t:829_3": "tassa taṃ cittaṃ na uppajjati.",
  "tika-abh09t:830_0": "Yassa yaṃ cittaṃ uppajjittha,",
  "tika-abh09t:830_1": "tassa taṃ cittaṃ nirujjhissati.",
  "tika-abh09t:830_2": "Yassa vā pana yaṃ cittaṃ nirujjhissati,",
  "tika-abh09t:830_3": "tassa taṃ cittaṃ uppajjittha.",
  "tika-abh09t:831_0": "Yassa yaṃ cittaṃ na uppajjittha,",
  "tika-abh09t:831_1": "tassa taṃ cittaṃ na nirujjhissati.",
  "tika-abh09t:831_2": "Yassa vā pana yaṃ cittaṃ na nirujjhissati,",
  "tika-abh09t:831_3": "tassa taṃ cittaṃ na uppajjittha.",
  "tika-abh09t:832_0": "7. Uppajjamānananirodhavāro",
  "tika-abh09t:833_0": "Yassa yaṃ cittaṃ uppajjati,",
  "tika-abh09t:833_1": "tassa taṃ cittaṃ na nirujjhati.",
  "tika-abh09t:833_2": "Yassa vā pana yaṃ cittaṃ na nirujjhati,",
  "tika-abh09t:833_3": "tassa taṃ cittaṃ uppajjati.",
  "tika-abh09t:834_0": "Yassa yaṃ cittaṃ na uppajjati,",
  "tika-abh09t:834_1": "tassa taṃ cittaṃ nirujjhati.",
  "tika-abh09t:834_2": "Yassa vā pana yaṃ cittaṃ nirujjhati,",
  "tika-abh09t:834_3": "tassa taṃ cittaṃ na uppajjati.",
  "tika-abh09t:835_0": "8. Uppajjamānuppannavāro",
  "tika-abh09t:836_0": "Yassa yaṃ cittaṃ uppajjamānaṃ,",
  "tika-abh09t:836_1": "tassa taṃ cittaṃ uppannaṃ.",
  "tika-abh09t:836_2": "Yassa vā pana yaṃ cittaṃ uppannaṃ,",
  "tika-abh09t:836_3": "tassa taṃ cittaṃ uppajjamānaṃ.",
  "tika-abh09t:837_0": "Yassa yaṃ cittaṃ na uppajjamānaṃ,",
  "tika-abh09t:837_1": "tassa taṃ cittaṃ na uppannaṃ.",
  "tika-abh09t:837_2": "Yassa vā pana yaṃ cittaṃ na uppannaṃ,",
  "tika-abh09t:837_3": "tassa taṃ cittaṃ na uppajjamānaṃ.",
  "tika-abh09t:838_0": "9. Nirujjhamānuppannavāro",
  "tika-abh09t:839_0": "Yassa yaṃ cittaṃ nirujjhamānaṃ,",
  "tika-abh09t:839_1": "tassa taṃ cittaṃ uppannaṃ.",
  "tika-abh09t:839_2": "Yassa vā pana yaṃ cittaṃ uppannaṃ,",
  "tika-abh09t:839_3": "tassa taṃ cittaṃ nirujjhamānaṃ.",
  "tika-abh09t:840_0": "Yassa yaṃ cittaṃ na nirujjhamānaṃ,",
  "tika-abh09t:840_1": "tassa taṃ cittaṃ na uppannaṃ.",
  "tika-abh09t:840_2": "Yassa vā pana yaṃ cittaṃ na uppannaṃ,",
  "tika-abh09t:840_3": "tassa taṃ cittaṃ na nirujjhamānaṃ.",
  "tika-abh09t:841_0": "10. Uppannuppādavāro",
  "tika-abh09t:842_0": "Yassa yaṃ cittaṃ uppannaṃ,",
  "tika-abh09t:842_1": "tassa taṃ cittaṃ uppajjittha.",
  "tika-abh09t:842_2": "Yassa vā pana yaṃ cittaṃ uppajjittha,",
  "tika-abh09t:842_3": "tassa taṃ cittaṃ uppannaṃ.",
  "tika-abh09t:843_0": "Yassa yaṃ cittaṃ na uppannaṃ,",
  "tika-abh09t:843_1": "tassa taṃ cittaṃ na uppajjittha.",
  "tika-abh09t:843_2": "Yassa vā pana yaṃ cittaṃ na uppajjittha,",
  "tika-abh09t:843_3": "tassa taṃ cittaṃ na uppannaṃ.",
  "tika-abh09t:844_0": "Yassa yaṃ cittaṃ uppannaṃ,",
  "tika-abh09t:844_1": "tassa taṃ cittaṃ uppajjissati.",
  "tika-abh09t:844_2": "Yassa vā pana yaṃ cittaṃ uppajjissati,",
  "tika-abh09t:844_3": "tassa taṃ cittaṃ uppannaṃ.",
  "tika-abh09t:845_0": "Yassa yaṃ cittaṃ na uppannaṃ,",
  "tika-abh09t:845_1": "tassa taṃ cittaṃ na uppajjissati,",
  "tika-abh09t:845_2": "yassa vā pana yaṃ cittaṃ na uppajjissati,",
  "tika-abh09t:845_3": "tassa taṃ cittaṃ na uppannaṃ.",
  "tika-abh09t:846_0": "11. Atītānāgatavāro",
  "tika-abh09t:847_0": "Yassa yaṃ cittaṃ uppajjittha,",
  "tika-abh09t:847_1": "no ca tassa taṃ cittaṃ uppannaṃ,",
  "tika-abh09t:847_2": "tassa taṃ cittaṃ uppajjissati.",
  "tika-abh09t:847_3": "Yassa vā pana yaṃ cittaṃ uppajjissati,",
  "tika-abh09t:847_4": "no ca tassa taṃ cittaṃ uppannaṃ,",
  "tika-abh09t:847_5": "tassa taṃ cittaṃ uppajjittha.",
  "tika-abh09t:848_0": "Yassa yaṃ cittaṃ na uppajjittha,",
  "tika-abh09t:848_1": "no ca tassa taṃ cittaṃ na uppannaṃ,",
  "tika-abh09t:848_2": "tassa taṃ cittaṃ na uppajjissati.",
  "tika-abh09t:848_3": "Yassa vā pana yaṃ cittaṃ na uppajjissati,",
  "tika-abh09t:848_4": "no ca tassa taṃ cittaṃ na uppannaṃ,",
  "tika-abh09t:848_5": "tassa taṃ cittaṃ na uppajjittha.",
  "tika-abh09t:849_0": "12. Uppannuppajjamānavāro",
  "tika-abh09t:850_0": "Uppannaṃ uppajjamānaṃ, uppajjamānaṃ uppannaṃ.",
  "tika-abh09t:851_0": "Na uppannaṃ na uppajjamānaṃ, na uppajjamānaṃ na uppannaṃ.",
  "tika-abh09t:852_0": "13. Niruddhanirujjhamānavāro",
  "tika-abh09t:853_0": "Niruddhaṃ nirujjhamānaṃ, nirujjhamānaṃ niruddhaṃ.",
  "tika-abh09t:854_0": "Na niruddhaṃ na nirujjhamānaṃ, na nirujjhamānaṃ na niruddhaṃ.",
  "tika-abh09t:855_0": "14. Atikkantakālavāro",
  "tika-abh09t:856_0": "Yassa yaṃ cittaṃ uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:856_1": "nirujjhamānaṃ khaṇaṃ khaṇaṃ vītikkantaṃ atikkantakālaṃ tassa taṃ cittaṃ.",
  "tika-abh09t:856_2": "Yassa vā pana yaṃ cittaṃ nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:856_3": "uppajjamānaṃ khaṇaṃ khaṇaṃ vītikkantaṃ atikkantakālaṃ tassa taṃ cittaṃ.",
  "tika-abh09t:857_0": "Yassa yaṃ cittaṃ na uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:857_1": "na nirujjhamānaṃ khaṇaṃ khaṇaṃ vītikkantaṃ atikkantakālaṃ tassa taṃ cittaṃ.",
  "tika-abh09t:857_2": "Yassa vā pana yaṃ cittaṃ na nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:857_3": "na uppajjamānaṃ khaṇaṃ khaṇaṃ vītikkantaṃ atikkantakālaṃ tassa taṃ cittaṃ.",
  "tika-abh09t:858_0": "Suttantacittamissakaviseso",
  "tika-abh09t:859_0": "Yassa sarāgaṃ cittaṃ uppajjati…pe…",
  "tika-abh09t:859_1": "yassa vītarāgaṃ cittaṃ uppajjati.",
  "tika-abh09t:859_2": "Yassa sadosaṃ cittaṃ uppajjati.",
  "tika-abh09t:859_3": "Yassa vītadosaṃ cittaṃ uppajjati.",
  "tika-abh09t:859_4": "Yassa samohaṃ cittaṃ uppajjati.",
  "tika-abh09t:859_5": "Yassa vītamohaṃ cittaṃ uppajjati.",
  "tika-abh09t:859_6": "Yassa saṃkhittaṃ cittaṃ uppajjati.",
  "tika-abh09t:859_7": "Yassa vikkhittaṃ cittaṃ uppajjati.",
  "tika-abh09t:859_8": "Yassa mahaggataṃ cittaṃ uppajjati.",
  "tika-abh09t:859_9": "Yassa amahaggataṃ cittaṃ uppajjati.",
  "tika-abh09t:859_10": "Yassa sauttaraṃ cittaṃ uppajjati.",
  "tika-abh09t:859_11": "Yassa anuttaraṃ cittaṃ uppajjati.",
  "tika-abh09t:859_12": "Yassa samāhitaṃ cittaṃ uppajjati.",
  "tika-abh09t:859_13": "Yassa asamāhitaṃ cittaṃ uppajjati.",
  "tika-abh09t:859_14": "Yassa vimuttaṃ cittaṃ uppajjati.",
  "tika-abh09t:859_15": "Yassa avimuttaṃ cittaṃ uppajjati.",
  "tika-abh09t:860_0": "Abhidhammacittamissakaviseso",
  "tika-abh09t:861_0": "Yassa kusalaṃ cittaṃ uppajjati…pe…",
  "tika-abh09t:861_1": "yassa akusalaṃ cittaṃ uppajjati.",
  "tika-abh09t:861_2": "Yassa abyākataṃ cittaṃ uppajjati.",
  "tika-abh09t:861_3": "Yassa sukhāya vedanāya sampayuttaṃ cittaṃ uppajjati.",
  "tika-abh09t:862_0": "(Etena upāyena yāva saraṇaaraṇā uddharitabbā.)",
  "tika-abh09t:863_0": "Yassa araṇaṃ cittaṃ uppajjati na nirujjhati,",
  "tika-abh09t:863_1": "tassa araṇaṃ cittaṃ nirujjhissati na uppajjissati.",
  "tika-abh09t:863_2": "Yassa vā pana araṇaṃ cittaṃ nirujjhissati na uppajjissati,",
  "tika-abh09t:863_3": "tassa araṇaṃ cittaṃ uppajjati na nirujjhati.",
  "tika-abh09t:864_0": "Cittayamakamātikā niṭṭhitā.",
  "tika-abh09t:865_0": "Dhammayamakaṃ",
  "tika-abh09t:866_0": "Paṇṇattivāro",
  "tika-abh09t:867_0": "Padasodhanavāro",
  "tika-abh09t:868_0": "Anulomaṃ",
  "tika-abh09t:869_0": "Kusalā kusalā dhammā. Kusalā dhammā kusalā.",
  "tika-abh09t:870_0": "Akusalā akusalā dhammā. Akusalā dhammā akusalā.",
  "tika-abh09t:871_0": "Abyākatā abyākatā dhammā. Abyākatā dhammā abyākatā.",
  "tika-abh09t:872_0": "Paccanīkaṃ",
  "tika-abh09t:873_0": "Na kusalā na kusalā dhammā. Na kusalā dhammā na kusalā.",
  "tika-abh09t:874_0": "Na akusalā na akusalā dhammā. Na akusalā dhammā na akusalā.",
  "tika-abh09t:875_0": "Na abyākatā na abyākatā dhammā. Na abyākatā dhammā na abyākatā.",
  "tika-abh09t:876_0": "Padasodhanamūlacakkavāro",
  "tika-abh09t:877_0": "Anulomaṃ",
  "tika-abh09t:878_0": "Kusalā kusalā dhammā. Dhammā akusalā dhammā.",
  "tika-abh09t:879_0": "Kusalā kusalā dhammā. Dhammā abyākatā dhammā.",
  "tika-abh09t:880_0": "Akusalā akusalā dhammā. Dhammā kusalā dhammā.",
  "tika-abh09t:881_0": "Akusalā akusalā dhammā. Dhammā abyākatā dhammā.",
  "tika-abh09t:882_0": "Abyākatā abyākatā dhammā. Dhammā kusalā dhammā.",
  "tika-abh09t:883_0": "Abyākatā abyākatā dhammā. Dhammā akusalā dhammā.",
  "tika-abh09t:884_0": "Paccanīkaṃ",
  "tika-abh09t:885_0": "Na kusalā na kusalā dhammā. Na dhammā na akusalā dhammā.",
  "tika-abh09t:886_0": "Na kusalā na kusalā dhammā. Na dhammā na abyākatā dhammā.",
  "tika-abh09t:887_0": "Na akusalā na akusalā dhammā. Na dhammā na kusalā dhammā.",
  "tika-abh09t:888_0": "Na akusalā na akusalā dhammā. Na dhammā na abyākatā dhammā.",
  "tika-abh09t:889_0": "Na abyākatā na abyākatā dhammā. Na dhammā na kusalā dhammā.",
  "tika-abh09t:890_0": "Na abyākatā na abyākatā dhammā. Na dhammā na akusalā dhammā.",
  "tika-abh09t:891_0": "Suddhadhammavāro",
  "tika-abh09t:892_0": "Anulomaṃ",
  "tika-abh09t:893_0": "Kusalā dhammā. Dhammā kusalā.",
  "tika-abh09t:894_0": "Akusalā dhammā. Dhammā akusalā.",
  "tika-abh09t:895_0": "Abyākatā dhammā. Dhammā abyākatā.",
  "tika-abh09t:896_0": "Paccanīkaṃ",
  "tika-abh09t:897_0": "Na kusalā na dhammā. Na dhammā na kusalā.",
  "tika-abh09t:898_0": "Na akusalā na dhammā. Na dhammā na akusalā.",
  "tika-abh09t:899_0": "Na abyākatā na dhammā. Na dhammā na abyākatā.",
  "tika-abh09t:900_0": "Suddhadhammamūlacakkavāro",
  "tika-abh09t:901_0": "Anulomaṃ",
  "tika-abh09t:902_0": "Kusalā dhammā. Dhammā akusalā.",
  "tika-abh09t:903_0": "Kusalā dhammā. Dhammā abyākatā.",
  "tika-abh09t:904_0": "Akusalā dhammā. Dhammā kusalā.",
  "tika-abh09t:905_0": "Akusalā dhammā. Dhammā abyākatā.",
  "tika-abh09t:906_0": "Abyākatā dhammā. Dhammā kusalā.",
  "tika-abh09t:907_0": "Abyākatā dhammā. Dhammā akusalā.",
  "tika-abh09t:908_0": "Paccanīkaṃ",
  "tika-abh09t:909_0": "Na kusalā na dhammā. Na dhammā na akusalā.",
  "tika-abh09t:910_0": "Na kusalā na dhammā. Na dhammā na abyākatā.",
  "tika-abh09t:911_0": "Na akusalā na dhammā. Na dhammā na kusalā.",
  "tika-abh09t:912_0": "Na akusalā na dhammā. Na dhammā na abyākatā.",
  "tika-abh09t:913_0": "Na abyākatā na dhammā. Na dhammā na kusalā.",
  "tika-abh09t:914_0": "Na abyākatā na dhammā. Na dhammā na akusalā.",
  "tika-abh09t:915_0": "Dhammayamakamātikā niṭṭhitā.",
  "tika-abh09t:916_0": "Indriyayamakaṃ",
  "tika-abh09t:917_0": "Paṇṇattivāro",
  "tika-abh09t:918_0": "Bāvīsatindriyāni –",
  "tika-abh09t:918_1": "cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ manindriyaṃ itthindriyaṃ purisindriyaṃ",
  "tika-abh09t:918_2": "jīvitindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ saddhindriyaṃ",
  "tika-abh09t:918_3": "vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ aññātāvindriyaṃ.",
  "tika-abh09t:919_0": "Padasodhanavāro",
  "tika-abh09t:920_0": "Anulomaṃ",
  "tika-abh09t:921_0": "Cakkhu cakkhundriyaṃ, cakkhundriyaṃ cakkhu.",
  "tika-abh09t:922_0": "Sotaṃ sotindriyaṃ, sotindriyaṃ sotaṃ.",
  "tika-abh09t:923_0": "Ghānaṃ ghānindriyaṃ, ghānindriyaṃ ghānaṃ.",
  "tika-abh09t:924_0": "Jivhā jivhindriyaṃ, jivhindriyaṃ jivhā.",
  "tika-abh09t:925_0": "Kāyo kāyindriyaṃ, kāyindriyaṃ kāyo.",
  "tika-abh09t:926_0": "Mano manindriyaṃ, manindriyaṃ mano.",
  "tika-abh09t:927_0": "Itthī itthindriyaṃ, itthindriyaṃ itthī.",
  "tika-abh09t:928_0": "Puriso purisindriyaṃ, purisindriyaṃ puriso.",
  "tika-abh09t:929_0": "Jīvitaṃ jīvitindriyaṃ, jīvitindriyaṃ jīvitaṃ.",
  "tika-abh09t:930_0": "Sukhaṃ sukhindriyaṃ, sukhindriyaṃ sukhaṃ.",
  "tika-abh09t:931_0": "Dukkhaṃ dukkhindriyaṃ, dukkhindriyaṃ dukkhaṃ.",
  "tika-abh09t:932_0": "Somanassaṃ somanassindriyaṃ, somanassindriyaṃ somanassaṃ.",
  "tika-abh09t:933_0": "Domanassaṃ domanassindriyaṃ, domanassindriyaṃ domanassaṃ.",
  "tika-abh09t:934_0": "Upekkhā upekkhindriyaṃ, upekkhindriyaṃ upekkhā.",
  "tika-abh09t:935_0": "Saddhā saddhindriyaṃ, saddhindriyaṃ saddhā.",
  "tika-abh09t:936_0": "Vīriyaṃ vīriyindriyaṃ, vīriyindriyaṃ vīriyaṃ.",
  "tika-abh09t:937_0": "Sati satindriyaṃ, satindriyaṃ sati.",
  "tika-abh09t:938_0": "Samādhi samādhindriyaṃ, samādhindriyaṃ samādhi.",
  "tika-abh09t:939_0": "Paññā paññindriyaṃ, paññindriyaṃ paññā.",
  "tika-abh09t:940_0": "Anaññātaññassāmīti anaññātaññassāmītindriyaṃ, anaññātaññassāmītindriyaṃ anaññātaññassāmīti.",
  "tika-abh09t:941_0": "Aññaṃ aññindriyaṃ, aññindriyaṃ aññaṃ.",
  "tika-abh09t:942_0": "Aññātāvī aññātāvindriyaṃ, aññātāvindriyaṃ aññātāvī.",
  "tika-abh09t:943_0": "Paccanīkaṃ",
  "tika-abh09t:944_0": "Na cakkhu na cakkhundriyaṃ, na cakkhundriyaṃ na cakkhu.",
  "tika-abh09t:945_0": "Na sotaṃ na sotindriyaṃ, na sotindriyaṃ na sotaṃ.",
  "tika-abh09t:946_0": "Na ghānaṃ na ghānindriyaṃ, na ghānindriyaṃ na ghānaṃ.",
  "tika-abh09t:947_0": "Na jivhā na jivhindriyaṃ, na jivhindriyaṃ na jivhā.",
  "tika-abh09t:948_0": "Na kāyo na kāyindriyaṃ, na kāyindriyaṃ na kāyo.",
  "tika-abh09t:949_0": "Na mano na manindriyaṃ, na manindriyaṃ na mano.",
  "tika-abh09t:950_0": "Na itthī na itthindriyaṃ, na itthindriyaṃ na itthī.",
  "tika-abh09t:951_0": "Na puriso na purisindriyaṃ, na purisindriyaṃ na puriso.",
  "tika-abh09t:952_0": "Na jīvitaṃ na jīvitindriyaṃ, na jīvitindriyaṃ na jīvitaṃ.",
  "tika-abh09t:953_0": "Na sukhaṃ na sukhindriyaṃ, na sukhindriyaṃ na sukhaṃ.",
  "tika-abh09t:954_0": "Na dukkhaṃ na dukkhindriyaṃ, na dukkhindriyaṃ na dukkhaṃ.",
  "tika-abh09t:955_0": "Na somanassaṃ na somanassindriyaṃ, na somanassindriyaṃ na somanassaṃ.",
  "tika-abh09t:956_0": "Na domanassaṃ na domanassindriyaṃ, na domanassindriyaṃ na domanassaṃ.",
  "tika-abh09t:957_0": "Na upekkhā na upekkhindriyaṃ, na upekkhindriyaṃ na upekkhā.",
  "tika-abh09t:958_0": "Na saddhā na saddhindriyaṃ, na saddhindriyaṃ na saddhā.",
  "tika-abh09t:959_0": "Na vīriyaṃ na vīriyindriyaṃ, na vīriyindriyaṃ na vīriyaṃ.",
  "tika-abh09t:960_0": "Na sati na satindriyaṃ, na satindriyaṃ na sati.",
  "tika-abh09t:961_0": "Na samādhi na samādhindriyaṃ, na samādhindriyaṃ na samādhi.",
  "tika-abh09t:962_0": "Na paññā na paññindriyaṃ, na paññindriyaṃ na paññā.",
  "tika-abh09t:963_0": "Na anaññātaññassāmīti na anaññātaññassāmītindriyaṃ,",
  "tika-abh09t:963_1": "na anaññātaññassāmītindriyaṃ na anaññātaññassāmīti.",
  "tika-abh09t:964_0": "Na aññaṃ na aññindriyaṃ, na aññindriyaṃ na aññaṃ.",
  "tika-abh09t:965_0": "Na aññātāvī na aññātāvindriyaṃ, na aññātāvindriyaṃ na aññātāvī.",
  "tika-abh09t:966_0": "Padasodhanamūlacakkavāro",
  "tika-abh09t:967_0": "Anulomaṃ",
  "tika-abh09t:968_0": "Cakkhu cakkhundriyaṃ, indriyā sotindriyaṃ.",
  "tika-abh09t:969_0": "Cakkhu cakkhundriyaṃ, indriyā ghānindriyaṃ.",
  "tika-abh09t:970_0": "Cakkhu cakkhundriyaṃ, indriyā jivhindriyaṃ.",
  "tika-abh09t:971_0": "Cakkhu cakkhundriyaṃ, indriyā kāyindriyaṃ.",
  "tika-abh09t:972_0": "Cakkhu cakkhundriyaṃ, indriyā manindriyaṃ.",
  "tika-abh09t:973_0": "Cakkhu cakkhundriyaṃ, indriyā itthindriyaṃ.",
  "tika-abh09t:974_0": "Cakkhu cakkhundriyaṃ, indriyā purisindriyaṃ.",
  "tika-abh09t:975_0": "Cakkhu cakkhundriyaṃ, indriyā jīvitindriyaṃ.",
  "tika-abh09t:976_0": "Cakkhu cakkhundriyaṃ, indriyā sukhindriyaṃ.",
  "tika-abh09t:977_0": "Cakkhu cakkhundriyaṃ, indriyā dukkhindriyaṃ.",
  "tika-abh09t:978_0": "Cakkhu cakkhundriyaṃ, indriyā somanassindriyaṃ.",
  "tika-abh09t:979_0": "Cakkhu cakkhundriyaṃ, indriyā domanassindriyaṃ.",
  "tika-abh09t:980_0": "Cakkhu cakkhundriyaṃ, indriyā upekkhindriyaṃ.",
  "tika-abh09t:981_0": "Cakkhu cakkhundriyaṃ, indriyā saddhindriyaṃ.",
  "tika-abh09t:982_0": "Cakkhu cakkhundriyaṃ, indriyā vīriyindriyaṃ.",
  "tika-abh09t:983_0": "Cakkhu cakkhundriyaṃ, indriyā satindriyaṃ.",
  "tika-abh09t:984_0": "Cakkhu cakkhundriyaṃ, indriyā samādhindriyaṃ.",
  "tika-abh09t:985_0": "Cakkhu cakkhundriyaṃ, indriyā paññindriyaṃ.",
  "tika-abh09t:986_0": "Cakkhu cakkhundriyaṃ, indriyā anaññātaññassāmītindriyaṃ.",
  "tika-abh09t:987_0": "Cakkhu cakkhundriyaṃ, indriyā aññindriyaṃ.",
  "tika-abh09t:988_0": "Cakkhu cakkhundriyaṃ, indriyā aññātāvindriyaṃ.",
  "tika-abh09t:989_0": "Sotaṃ sotindriyaṃ, indriyā cakkhundriyaṃ…pe….",
  "tika-abh09t:990_0": "Sotaṃ sotindriyaṃ, indriyā aññātāvindriyaṃ.",
  "tika-abh09t:991_0": "Ghānaṃ ghānindriyaṃ, indriyā cakkhundriyaṃ…pe….",
  "tika-abh09t:992_0": "Ghānaṃ ghānindriyaṃ, indriyā aññātāvindriyaṃ.",
  "tika-abh09t:993_0": "Jivhā jivhindriyaṃ, indriyā cakkhundriyaṃ…pe….",
  "tika-abh09t:994_0": "Jivhā jivhindriyaṃ, indriyā aññātāvindriyaṃ.",
  "tika-abh09t:995_0": "Kāyo kāyindriyaṃ, indriyā cakkhundriyaṃ…pe….",
  "tika-abh09t:996_0": "Kāyo kāyindriyaṃ, indriyā aññātāvindriyaṃ.",
  "tika-abh09t:997_0": "Mano manindriyaṃ, indriyā cakkhundriyaṃ…pe….",
  "tika-abh09t:998_0": "Mano manindriyaṃ, indriyā aññātāvindriyaṃ.",
  "tika-abh09t:999_0": "Itthī itthindriyaṃ, indriyā cakkhundriyaṃ…pe….",
  "tika-abh09t:1000_0": "Itthī itthindriyaṃ, indriyā aññātāvindriyaṃ.",
  "tika-abh09t:1001_0": "Puriso purisindriyaṃ, indriyā cakkhundriyaṃ…pe….",
  "tika-abh09t:1002_0": "Puriso purisindriyaṃ, indriyā aññātāvindriyaṃ.",
  "tika-abh09t:1003_0": "Jīvitaṃ jīvitindriyaṃ, indriyā cakkhundriyaṃ…pe….",
  "tika-abh09t:1004_0": "Jīvitaṃ jīvitindriyaṃ, indriyā aññātāvindriyaṃ.",
  "tika-abh09t:1005_0": "Sukhaṃ sukhindriyaṃ, indriyā cakkhundriyaṃ…pe….",
  "tika-abh09t:1006_0": "Sukhaṃ sukhindriyaṃ, indriyā aññātāvindriyaṃ.",
  "tika-abh09t:1007_0": "Dukkhaṃ dukkhindriyaṃ, indriyā cakkhundriyaṃ…pe….",
  "tika-abh09t:1008_0": "Dukkhaṃ dukkhindriyaṃ, indriyā aññātāvindriyaṃ.",
  "tika-abh09t:1009_0": "Somanassaṃ somanassindriyaṃ, indriyā cakkhundriyaṃ…pe….",
  "tika-abh09t:1010_0": "Somanassaṃ somanassindriyaṃ, indriyā aññātāvindriyaṃ.",
  "tika-abh09t:1011_0": "Domanassaṃ domanassindriyaṃ, indriyā cakkhundriyaṃ…pe….",
  "tika-abh09t:1012_0": "Domanassaṃ domanassindriyaṃ, indriyā aññātāvindriyaṃ.",
  "tika-abh09t:1013_0": "Upekkhā upekkhindriyaṃ, indriyā cakkhundriyaṃ…pe….",
  "tika-abh09t:1014_0": "Upekkhā upekkhindriyaṃ, indriyā aññātāvindriyaṃ.",
  "tika-abh09t:1015_0": "Saddhā saddhindriyaṃ, indriyā cakkhundriyaṃ…pe….",
  "tika-abh09t:1016_0": "Saddhā saddhindriyaṃ, indriyā aññātāvindriyaṃ.",
  "tika-abh09t:1017_0": "Vīriyaṃ vīriyindriyaṃ, indriyā cakkhundriyaṃ…pe….",
  "tika-abh09t:1018_0": "Vīriyaṃ vīriyindriyaṃ, indriyā aññātāvindriyaṃ.",
  "tika-abh09t:1019_0": "Sati satindriyaṃ, indriyā cakkhundriyaṃ…pe….",
  "tika-abh09t:1020_0": "Sati satindriyaṃ, indriyā aññātāvindriyaṃ.",
  "tika-abh09t:1021_0": "Samādhi samādhindriyaṃ, indriyā cakkhundriyaṃ…pe….",
  "tika-abh09t:1022_0": "Samādhi samādhindriyaṃ, indriyā aññātāvindriyaṃ.",
  "tika-abh09t:1023_0": "Paññā paññindriyaṃ, indriyā cakkhundriyaṃ…pe….",
  "tika-abh09t:1024_0": "Paññā paññindriyaṃ, indriyā aññātāvindriyaṃ.",
  "tika-abh09t:1025_0": "Anaññātaññassāmīti anaññātaññassāmītindriyaṃ, indriyā cakkhundriyaṃ…pe….",
  "tika-abh09t:1026_0": "Anaññātaññassāmīti anaññātaññassāmītindriyaṃ, indriyā aññātāvindriyaṃ.",
  "tika-abh09t:1027_0": "Aññaṃ aññindriyaṃ, indriyā cakkhundriyaṃ…pe….",
  "tika-abh09t:1028_0": "Aññaṃ aññindriyaṃ, indriyā aññātāvindriyaṃ.",
  "tika-abh09t:1029_0": "Aññātāvī aññātāvindriyaṃ, indriyā cakkhundriyaṃ…pe….",
  "tika-abh09t:1030_0": "Aññātāvī aññātāvindriyaṃ, indriyā aññindriyaṃ.",
  "tika-abh09t:1031_0": "Paccanīkaṃ",
  "tika-abh09t:1032_0": "Na cakkhu na cakkhundriyaṃ, na indriyā na sotindriyaṃ.",
  "tika-abh09t:1033_0": "Na cakkhu na cakkhundriyaṃ, na indriyā na ghānindriyaṃ.",
  "tika-abh09t:1034_0": "Na cakkhu na cakkhundriyaṃ, na indriyā na jivhindriyaṃ.",
  "tika-abh09t:1035_0": "Na cakkhu na cakkhundriyaṃ, na indriyā na kāyindriyaṃ.",
  "tika-abh09t:1036_0": "Na cakkhu na cakkhundriyaṃ, na indriyā na manindriyaṃ.",
  "tika-abh09t:1037_0": "Na cakkhu na cakkhundriyaṃ, na indriyā na itthindriyaṃ.",
  "tika-abh09t:1038_0": "Na cakkhu na cakkhundriyaṃ, na indriyā na purisindriyaṃ.",
  "tika-abh09t:1039_0": "Na cakkhu na cakkhundriyaṃ, na indriyā na jīvitindriyaṃ.",
  "tika-abh09t:1040_0": "Na cakkhu na cakkhundriyaṃ, na indriyā na sukhindriyaṃ.",
  "tika-abh09t:1041_0": "Na cakkhu na cakkhundriyaṃ, na indriyā na dukkhindriyaṃ.",
  "tika-abh09t:1042_0": "Na cakkhu na cakkhundriyaṃ, na indriyā na somanassindriyaṃ.",
  "tika-abh09t:1043_0": "Na cakkhu na cakkhundriyaṃ, na indriyā na domanassindriyaṃ.",
  "tika-abh09t:1044_0": "Na cakkhu na cakkhundriyaṃ, na indriyā na upekkhindriyaṃ.",
  "tika-abh09t:1045_0": "Na cakkhu na cakkhundriyaṃ, na indriyā na saddhindriyaṃ.",
  "tika-abh09t:1046_0": "Na cakkhu na cakkhundriyaṃ, na indriyā na vīriyindriyaṃ.",
  "tika-abh09t:1047_0": "Na cakkhu na cakkhundriyaṃ, na indriyā na satindriyaṃ.",
  "tika-abh09t:1048_0": "Na cakkhu na cakkhundriyaṃ, na indriyā na samādhindriyaṃ.",
  "tika-abh09t:1049_0": "Na cakkhu na cakkhundriyaṃ, na indriyā na paññindriyaṃ.",
  "tika-abh09t:1050_0": "Na cakkhu na cakkhundriyaṃ, na indriyā na anaññātaññassāmītindriyaṃ.",
  "tika-abh09t:1051_0": "Na cakkhu na cakkhundriyaṃ, na indriyā na aññindriyaṃ.",
  "tika-abh09t:1052_0": "Na cakkhu na cakkhundriyaṃ, na indriyā na aññātāvindriyaṃ.",
  "tika-abh09t:1053_0": "Na sotaṃ na sotindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1054_0": "Na ghānaṃ na ghānindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1055_0": "Na jivhā na jivhindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1056_0": "Na kāyo na kāyindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1057_0": "Na mano na manindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1058_0": "Na itthī na itthindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1059_0": "Na puriso na purisindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1060_0": "Na jīvitaṃ na jīvitindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1061_0": "Na sukhaṃ na sukhindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1062_0": "Na dukkhaṃ na dukkhindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1063_0": "Na somanassaṃ na somanassindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1064_0": "Na domanassaṃ na domanassindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1065_0": "Na upekkhā na upekkhindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1066_0": "Na saddhā na saddhindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1067_0": "Na vīriyaṃ na vīriyindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1068_0": "Na sati na satindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1069_0": "Na samādhi na samādhindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1070_0": "Na paññā na paññindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1071_0": "Na anaññātaññassāmīti na anaññātaññassāmītindriyaṃ,",
  "tika-abh09t:1071_1": "na indriyā na cakkhundriyaṃ…pe…",
  "tika-abh09t:1071_2": "na indriyā na aññātāvindriyaṃ.",
  "tika-abh09t:1072_0": "Na aññaṃ na aññindriyaṃ, na indriyā na cakkhundriyaṃ…pe… na indriyā na aññātāvindriyaṃ.",
  "tika-abh09t:1073_0": "Na aññātāvī na aññātāvindriyaṃ, na indriyā na cakkhundriyaṃ…pe… na indriyā na aññindriyaṃ.",
  "tika-abh09t:1074_0": "Suddhindriyavāro",
  "tika-abh09t:1075_0": "Anulomaṃ",
  "tika-abh09t:1076_0": "Cakkhu indriyaṃ, indriyā cakkhu.",
  "tika-abh09t:1077_0": "Sotaṃ indriyaṃ, indriyā sotaṃ.",
  "tika-abh09t:1078_0": "Ghānaṃ indriyaṃ, indriyā ghānaṃ.",
  "tika-abh09t:1079_0": "Jivhā indriyaṃ, indriyā jivhā.",
  "tika-abh09t:1080_0": "Kāyo indriyaṃ, indriyā kāyo.",
  "tika-abh09t:1081_0": "Mano indriyaṃ, indriyā mano.",
  "tika-abh09t:1082_0": "Itthī indriyaṃ, indriyā itthī.",
  "tika-abh09t:1083_0": "Puriso indriyaṃ, indriyā puriso.",
  "tika-abh09t:1084_0": "Jīvitaṃ indriyaṃ, indriyā jīvitaṃ.",
  "tika-abh09t:1085_0": "Sukhaṃ indriyaṃ, indriyā sukhaṃ.",
  "tika-abh09t:1086_0": "Dukkhaṃ indriyaṃ, indriyā dukkhaṃ.",
  "tika-abh09t:1087_0": "Somanassaṃ indriyaṃ, indriyā somanassaṃ.",
  "tika-abh09t:1088_0": "Domanassaṃ indriyaṃ, indriyā domanassaṃ.",
  "tika-abh09t:1089_0": "Upekkhā indriyaṃ, indriyā upekkhā.",
  "tika-abh09t:1090_0": "Saddhā indriyaṃ, indriyā saddhā.",
  "tika-abh09t:1091_0": "Vīriyaṃ indriyaṃ, indriyā vīriyaṃ.",
  "tika-abh09t:1092_0": "Sati indriyaṃ, indriyā sati.",
  "tika-abh09t:1093_0": "Samādhi indriyaṃ, indriyā samādhi.",
  "tika-abh09t:1094_0": "Paññā indriyaṃ, indriyā paññā.",
  "tika-abh09t:1095_0": "Anaññātaññassāmīti indriyaṃ, indriyā anaññātaññassāmīti.",
  "tika-abh09t:1096_0": "Aññaṃ indriyaṃ, indriyā aññaṃ.",
  "tika-abh09t:1097_0": "Aññātāvī indriyaṃ, indriyā aññātāvī.",
  "tika-abh09t:1098_0": "Paccanīkaṃ",
  "tika-abh09t:1099_0": "Na cakkhu na indriyaṃ, na indriyā na cakkhu.",
  "tika-abh09t:1100_0": "Na sotaṃ na indriyaṃ, na indriyā na sotaṃ.",
  "tika-abh09t:1101_0": "Na ghānaṃ na indriyaṃ, na indriyā na ghānaṃ.",
  "tika-abh09t:1102_0": "Na jivhā na indriyaṃ, na indriyā na jivhā.",
  "tika-abh09t:1103_0": "Na kāyo na indriyaṃ, na indriyā na kāyo.",
  "tika-abh09t:1104_0": "Na mano na indriyaṃ, na indriyā na mano.",
  "tika-abh09t:1105_0": "Na itthī na indriyaṃ, na indriyā na itthī.",
  "tika-abh09t:1106_0": "Na puriso na indriyaṃ, na indriyā na puriso.",
  "tika-abh09t:1107_0": "Na jīvitaṃ na indriyaṃ, na indriyā na jīvitaṃ.",
  "tika-abh09t:1108_0": "Na sukhaṃ na indriyaṃ, na indriyā na sukhaṃ.",
  "tika-abh09t:1109_0": "Na dukkhaṃ na indriyaṃ, na indriyā na dukkhaṃ.",
  "tika-abh09t:1110_0": "Na somanassaṃ na indriyaṃ, na indriyā na somanassaṃ.",
  "tika-abh09t:1111_0": "Na domanassaṃ na indriyaṃ, na indriyā na domanassaṃ.",
  "tika-abh09t:1112_0": "Na upekkhā na indriyaṃ, na indriyā na upekkhā.",
  "tika-abh09t:1113_0": "Na saddhā na indriyaṃ, na indriyā na saddhā.",
  "tika-abh09t:1114_0": "Na vīriyaṃ na indriyaṃ, na indriyā na vīriyaṃ.",
  "tika-abh09t:1115_0": "Na sati na indriyaṃ, na indriyā na sati.",
  "tika-abh09t:1116_0": "Na samādhi na indriyaṃ, na indriyā na samādhi.",
  "tika-abh09t:1117_0": "Na paññā na indriyaṃ, na indriyā na paññā.",
  "tika-abh09t:1118_0": "Na anaññātaññassāmīti na indriyaṃ, na indriyā na anaññātaññassāmīti.",
  "tika-abh09t:1119_0": "Na aññaṃ na indriyaṃ, na indriyā na aññaṃ.",
  "tika-abh09t:1120_0": "Na aññātāvī na indriyaṃ, na indriyā na aññātāvī.",
  "tika-abh09t:1121_0": "Suddhindriyamūlacakkavāro",
  "tika-abh09t:1122_0": "Anulomaṃ",
  "tika-abh09t:1123_0": "Cakkhu indriyaṃ, indriyā sotaṃ.",
  "tika-abh09t:1124_0": "Cakkhu indriyaṃ, indriyā ghānaṃ.",
  "tika-abh09t:1125_0": "Cakkhu indriyaṃ, indriyā jivhā.",
  "tika-abh09t:1126_0": "Cakkhu indriyaṃ, indriyā kāyo.",
  "tika-abh09t:1127_0": "Cakkhu indriyaṃ, indriyā mano.",
  "tika-abh09t:1128_0": "Cakkhu indriyaṃ, indriyā itthī.",
  "tika-abh09t:1129_0": "Cakkhu indriyaṃ, indriyā puriso.",
  "tika-abh09t:1130_0": "Cakkhu indriyaṃ, indriyā jīvitaṃ.",
  "tika-abh09t:1131_0": "Cakkhu indriyaṃ, indriyā sukhaṃ.",
  "tika-abh09t:1132_0": "Cakkhu indriyaṃ, indriyā dukkhaṃ.",
  "tika-abh09t:1133_0": "Cakkhu indriyaṃ, indriyā somanassaṃ.",
  "tika-abh09t:1134_0": "Cakkhu indriyaṃ, indriyā domanassaṃ.",
  "tika-abh09t:1135_0": "Cakkhu indriyaṃ, indriyā upekkhā.",
  "tika-abh09t:1136_0": "Cakkhu indriyaṃ, indriyā saddhā.",
  "tika-abh09t:1137_0": "Cakkhu indriyaṃ, indriyā vīriyaṃ.",
  "tika-abh09t:1138_0": "Cakkhu indriyaṃ, indriyā sati.",
  "tika-abh09t:1139_0": "Cakkhu indriyaṃ, indriyā samādhi.",
  "tika-abh09t:1140_0": "Cakkhu indriyaṃ, indriyā paññā.",
  "tika-abh09t:1141_0": "Cakkhu indriyaṃ, indriyā anaññātaññassāmīti.",
  "tika-abh09t:1142_0": "Cakkhu indriyaṃ, indriyā aññaṃ.",
  "tika-abh09t:1143_0": "Cakkhu indriyaṃ, indriyā aññātāvī.",
  "tika-abh09t:1144_0": "Sotaṃ indriyaṃ, indriyā cakkhu…pe… indriyā aññātāvī.",
  "tika-abh09t:1145_0": "Ghānaṃ indriyaṃ, indriyā cakkhu…pe… indriyā aññātāvī.",
  "tika-abh09t:1146_0": "Jivhā indriyaṃ, indriyā cakkhu…pe… indriyā aññātāvī.",
  "tika-abh09t:1147_0": "Kāyo indriyaṃ, indriyā cakkhu…pe… indriyā aññātāvī.",
  "tika-abh09t:1148_0": "Mano indriyaṃ, indriyā cakkhu…pe… indriyā aññātāvī.",
  "tika-abh09t:1149_0": "Itthī indriyaṃ, indriyā cakkhu…pe… indriyā aññātāvī.",
  "tika-abh09t:1150_0": "Puriso indriyaṃ, indriyā cakkhu…pe… indriyā aññātāvī.",
  "tika-abh09t:1151_0": "Jīvitaṃ indriyaṃ, indriyā cakkhu…pe… indriyā aññātāvī.",
  "tika-abh09t:1152_0": "Sukhaṃ indriyaṃ, indriyā cakkhu…pe… indriyā aññātāvī.",
  "tika-abh09t:1153_0": "Dukkhaṃ indriyaṃ, indriyā cakkhu…pe… indriyā aññātāvī.",
  "tika-abh09t:1154_0": "Somanassaṃ indriyaṃ, indriyā cakkhu…pe… indriyā aññātāvī.",
  "tika-abh09t:1155_0": "Domanassaṃ indriyaṃ, indriyā cakkhu…pe… indriyā aññātāvī.",
  "tika-abh09t:1156_0": "Upekkhā indriyaṃ, indriyā cakkhu…pe… indriyā aññātāvī.",
  "tika-abh09t:1157_0": "Saddhā indriyaṃ, indriyā cakkhu…pe… indriyā aññātāvī.",
  "tika-abh09t:1158_0": "Vīriyaṃ indriyaṃ, indriyā cakkhu…pe… indriyā aññātāvī.",
  "tika-abh09t:1159_0": "Sati indriyaṃ, indriyā cakkhu…pe… indriyā aññātāvī.",
  "tika-abh09t:1160_0": "Samādhi indriyaṃ, indriyā cakkhu…pe… indriyā aññātāvī.",
  "tika-abh09t:1161_0": "Paññā indriyaṃ, indriyā cakkhu…pe… indriyā aññātāvī.",
  "tika-abh09t:1162_0": "Anaññātaññassāmīti indriyaṃ, indriyā cakkhu…pe… indriyā aññātāvī.",
  "tika-abh09t:1163_0": "Aññaṃ indriyaṃ, indriyā cakkhu…pe… indriyā aññātāvī.",
  "tika-abh09t:1164_0": "Aññātāvī indriyaṃ, indriyā cakkhu…pe… indriyā aññaṃ.",
  "tika-abh09t:1165_0": "Paccanīkaṃ",
  "tika-abh09t:1166_0": "Na cakkhu na indriyaṃ, na indriyā na sotaṃ.",
  "tika-abh09t:1167_0": "Na cakkhu na indriyaṃ, na indriyā na ghānaṃ.",
  "tika-abh09t:1168_0": "Na cakkhu na indriyaṃ, na indriyā na jivhā.",
  "tika-abh09t:1169_0": "Na cakkhu na indriyaṃ, na indriyā na kāyo.",
  "tika-abh09t:1170_0": "Na cakkhu na indriyaṃ, na indriyā na mano.",
  "tika-abh09t:1171_0": "Na cakkhu na indriyaṃ, na indriyā na itthī.",
  "tika-abh09t:1172_0": "Na cakkhu na indriyaṃ, na indriyā na puriso.",
  "tika-abh09t:1173_0": "Na cakkhu na indriyaṃ, na indriyā na jīvitaṃ.",
  "tika-abh09t:1174_0": "Na cakkhu na indriyaṃ, na indriyā na sukhaṃ.",
  "tika-abh09t:1175_0": "Na cakkhu na indriyaṃ, na indriyā na dukkhaṃ.",
  "tika-abh09t:1176_0": "Na cakkhu na indriyaṃ, na indriyā na somanassaṃ.",
  "tika-abh09t:1177_0": "Na cakkhu na indriyaṃ, na indriyā na domanassaṃ.",
  "tika-abh09t:1178_0": "Na cakkhu na indriyaṃ, na indriyā na upekkhā.",
  "tika-abh09t:1179_0": "Na cakkhu na indriyaṃ, na indriyā na saddhā.",
  "tika-abh09t:1180_0": "Na cakkhu na indriyaṃ, na indriyā na vīriyaṃ.",
  "tika-abh09t:1181_0": "Na cakkhu na indriyaṃ, na indriyā na sati.",
  "tika-abh09t:1182_0": "Na cakkhu na indriyaṃ, na indriyā na samādhi.",
  "tika-abh09t:1183_0": "Na cakkhu na indriyaṃ, na indriyā na paññā.",
  "tika-abh09t:1184_0": "Na cakkhu na indriyaṃ, na indriyā na anaññātaññassāmīti.",
  "tika-abh09t:1185_0": "Na cakkhu na indriyaṃ, na indriyā na aññaṃ.",
  "tika-abh09t:1186_0": "Na cakkhu na indriyaṃ, na indriyā na aññātāvī.",
  "tika-abh09t:1187_0": "Na sotaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1188_0": "Na ghānaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1189_0": "Na jivhā na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1190_0": "Na kāyo na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1191_0": "Na mano na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1192_0": "Na itthī na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1193_0": "Na puriso na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1194_0": "Na jīvitaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1195_0": "Na sukhaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1196_0": "Na dukkhaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1197_0": "Na somanassaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1198_0": "Na domanassaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1199_0": "Na upekkhā na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1200_0": "Na saddhā na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1201_0": "Na vīriyaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1202_0": "Na sati na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1203_0": "Na samādhi na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1204_0": "Na paññā na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1205_0": "Na anaññātaññassāmīti na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1206_0": "Na aññaṃ na indriyaṃ, na indriyā na cakkhu…pe… na indriyā na aññātāvī.",
  "tika-abh09t:1207_0": "Na aññātāvī na indriyaṃ, na indriyā na cakkhu…pe… na indriyā na aññaṃ.",
  "tika-abh09t:1208_0": "Indriyayamakamātikā niṭṭhitā.",
  "tika-abh09t:1209_0": "Yamakamātikā niṭṭhitā.",
  "tika-abh09t:1210_0": "7. Paṭṭhānamātikā",
  "tika-abh09t:1211_0": "Hetupaccayo ārammaṇapaccayo adhipatipaccayo anantarapaccayo samanantarapaccayo sahajātapaccayo aññamaññapaccayo",
  "tika-abh09t:1211_1": "nissayapaccayo upanissayapaccayo purejātapaccayo pacchājātapaccayo āsevanapaccayo kammapaccayo vipākapaccayo",
  "tika-abh09t:1211_2": "āhārapaccayo indriyapaccayo jhānapaccayo maggapaccayo sampayuttapaccayo vippayuttapaccayo atthipaccayo",
  "tika-abh09t:1211_3": "natthipaccayo vigatapaccayo avigatapaccayoti.",
  "tika-abh09t:1212_0": "Paṭṭhānamātikā niṭṭhitā.",
  "tika-abh09t:1213_0": "Nigamanaṃ",
  "tika-abh09t:1214_0": "Sattappakaraṇanāmato, abhidhammamadesayi;",
  "tika-abh09t:1215_0": "Devātidevo devānaṃ, devalokamhi taṃ pure.",
  "tika-abh09t:1216_0": "Tassāyaṃ mātikā sabbā, sakalassāpi uddharā;",
  "tika-abh09t:1217_0": "Ciraṭṭhitatthaṃ dhammassa, taṃ paggaṇhantu sādhavo.",
  "tika-abh09t:1218_0": "Dvāvīsati tikā ceva, tatheva hetugocchakaṃ;",
  "tika-abh09t:1219_0": "Cūḷantaradukā satta, gocchakā ca tato paraṃ.",
  "tika-abh09t:1220_0": "Mahantaradukā cāpi, tato cuddasa niddise;",
  "tika-abh09t:1221_0": "Gocchakāni duve piṭṭhi-dukāniṭṭhārasedisā.",
  "tika-abh09t:1222_0": "Dvācattālīsa suttanta-dukā tevanti pañcadhā;",
  "tika-abh09t:1223_0": "Sattappakaraṇikā bhinnā, dhammasaṅgaṇimātikā.",
  "tika-abh09t:1224_0": "Abhidhammamātikāpāḷi niṭṭhitā.",
  "tika-abh09t:1225_0": "Namo tassa bhagavato arahato sammāsambuddhassa",
  "tika-abh09t:1226_0": "Mohavicchedanī",
  "tika-abh09t:1227_0": "Ganthārambhakathā",
  "tika-abh09t:1228_0": "1. Kāruññabhāvitaṃ yassa, ñāṇacakkhu mahodayaṃ.",
  "tika-abh09t:1229_0": "Andhabhūtassa lokassa, jātaṃ sāmaññalocanaṃ.",
  "tika-abh09t:1230_0": "2. Taṃ buddhaṃ sugataṃ dhīraṃ, sasaddhammaṃ sasāvakaṃ.",
  "tika-abh09t:1231_0": "Vanditvānussaritvā ca, thometvā ca vināyakaṃ.",
  "tika-abh09t:1232_0": "3. There ca thirasīlādi-guṇālaṅkārasobhite.",
  "tika-abh09t:1233_0": "Sāsanujjotake dhīre, pubbake vaṃsapālake.",
  "tika-abh09t:1234_0": "4. Visuddhidevadevo yaṃ, devānaṃ tidasālaye.",
  "tika-abh09t:1235_0": "Paññāya desayī tassa, abhidhammassa mātikā.",
  "tika-abh09t:1236_0": "5. Yā tassā vipulatthāya, dhammasaṅgaṇiādihi.",
  "tika-abh09t:1237_0": "Anekehi pakārehi, pāḷiaṭṭhakathāhi ca.",
  "tika-abh09t:1238_0": "6. Attho vinicchayo ceva,",
  "tika-abh09t:1239_0": "Vibhatto sāgarūpamo;",
  "tika-abh09t:1240_0": "Anantanayavokiṇṇo,",
  "tika-abh09t:1241_0": "Dukkhogāho yato tato.",
  "tika-abh09t:1242_0": "7. Samāsenābhidhammatthaṃ, mātikāmukhatokhilaṃ.",
  "tika-abh09t:1243_0": "Ñātukāmehi suddhehi, antevāsīhi yācito.",
  "tika-abh09t:1244_0": "8. Saṅkaḍḍhitvāna nayato, pāḷiaṭṭhakathāgataṃ.",
  "tika-abh09t:1245_0": "Atthaṃ vinicchayañceva, samāsena nirākulaṃ.",
  "tika-abh09t:1246_0": "9. Sāmatthiyagataṃ atthaṃ, nikāyantaranissaṭaṃ.",
  "tika-abh09t:1247_0": "Mahāvihāravāsīnaṃ, kamābhatanayānugaṃ.",
  "tika-abh09t:1248_0": "10. Dīpayanto nayaññūnaṃ, sadā sammodakāriniṃ.",
  "tika-abh09t:1249_0": "Mohavicchedaniṃ nāma, karissāmatthavaṇṇananti.",
  "tika-abh09t:1250_0": "Ganthārambhakathā niṭṭhitā.",
  "tika-abh09t:1251_0": "1. Dhammasaṅgaṇīmātikā",
  "tika-abh09t:1252_0": "Tikapadatthavaṇṇanā",
  "tika-abh09t:1253_0": "Tattha abhidhammassa mātikāti ettha kenaṭṭhena abhidhammo?",
  "tika-abh09t:1253_1": "Dhammātirekadhammavisesaṭṭhena.",
  "tika-abh09t:1253_2": "Atirekavisesatthadīpako hi ettha abhi-",
  "tika-abh09t:1253_3": "saddo “bāḷhā me dukkhā vedanā abhikkamanti,",
  "tika-abh09t:1253_4": "no paṭikkamanti,",
  "tika-abh09t:1253_5": "abhikkantavaṇṇā”tiādīsu viya,",
  "tika-abh09t:1253_6": "tasmā yathā samussitesu bahūsu chattesu ceva dhajesu ca yaṃ atirekappamāṇaṃ,",
  "tika-abh09t:1253_7": "visesavaṇṇasaṇṭhānañca chattaṃ,",
  "tika-abh09t:1253_8": "taṃ aticchattaṃ,",
  "tika-abh09t:1253_9": "yo atirekappamāṇo,",
  "tika-abh09t:1253_10": "visesavaṇṇasaṇṭhāno ca dhajo,",
  "tika-abh09t:1253_11": "so atiddhajoti ca vuccati,",
  "tika-abh09t:1253_12": "evameva ayampi dhammo dhammātirekadhammavisesaṭṭhena “abhidhammo”ti vuccati.",
  "tika-abh09t:1253_13": "Bhagavatā hi suttantaṃ patvā khandhāyatanadhātusaccaindriyapaccayākārādayo dhammā ekadesena vibhattā,",
  "tika-abh09t:1253_14": "na nippadesena,",
  "tika-abh09t:1253_15": "abhidhammaṃ patvā pana anekehi nayavisesehi nippadesatova vibhattā.",
  "tika-abh09t:1253_16": "Evaṃ dhammātirekadhammavisesaṭṭhena “abhidhammo”ti veditabbo.",
  "tika-abh09t:1254_0": "Kenaṭṭhena mātikā?",
  "tika-abh09t:1254_1": "Mātusamaṭṭhena.",
  "tika-abh09t:1254_2": "Mātā viyāti hi mātikā yathā padumikaṃ mukhanti.",
  "tika-abh09t:1254_3": "Yathā hi mātā nānāvidhe putte pasavati,",
  "tika-abh09t:1254_4": "te pāleti,",
  "tika-abh09t:1254_5": "poseti ca,",
  "tika-abh09t:1254_6": "evamayampi nānāvidhe dhamme,",
  "tika-abh09t:1254_7": "atthe ca pasavati,",
  "tika-abh09t:1254_8": "te ca avinassamāne pāleti,",
  "tika-abh09t:1254_9": "poseti ca,",
  "tika-abh09t:1254_10": "tasmā “mātikā”ti vuccati.",
  "tika-abh09t:1254_11": "Mātikaṃ hi nissāya dhammasaṅgaṇīādisattappakaraṇavasena vitthāriyamānā anantāparimāṇā dhammā,",
  "tika-abh09t:1254_12": "atthā ca tāya pasutā, pālitā,",
  "tika-abh09t:1254_13": "positā viya ca honti.",
  "tika-abh09t:1254_14": "Tathā hi dhammasaṅgaṇippakaraṇe catasso vibhattiyo cittavibhatti rūpavibhatti nikkheparāsi atthuddhāroti.",
  "tika-abh09t:1254_15": "Tattha nānānayehi ekūnanavuticittavibhāvinī cittavibhatti vitthāriyamānā anantāparimāṇabhāṇavārā hoti,",
  "tika-abh09t:1254_16": "tadanantaraṃ ekavidhādinā rūpavibhāvinī rūpavibhatti vitthāriyamānā anantāparimāṇabhāṇavārā hoti,",
  "tika-abh09t:1254_17": "tadanantaraṃ mūlakhandhadvārādīni nikkhipitvā desito nikkheparāsi vitthāriyamāno anantāparimāṇabhāṇavāro hoti,",
  "tika-abh09t:1254_18": "tadanantaraṃ tepiṭakassa buddhavacanassa aṭṭhakathābhūto atthuddhāro vitthāriyamāno anantāparimāṇabhāṇavāro hoti.",
  "tika-abh09t:1254_19": "Evamidaṃ dhammasaṅgaṇippakaraṇaṃ vācanāmaggato atirekaterasamattabhāṇavārampi samānaṃ vitthāriyamānaṃ anantāparimāṇabhāṇavāraṃ hoti.",
  "tika-abh09t:1255_0": "Tathā vibhaṅgappakaraṇe khandhavibhaṅgo āyatanadhātusaccaindriyapaccayākārasatipaṭṭhānasammappadhānaiddhipādabojjhaṅgamaggaṅgajhānaappamaññāsikkhāpadapaṭisambhidāñāṇakhuddakavatthudhammahadayavibhaṅgāti",
  "tika-abh09t:1255_1": "aṭṭhārasa vibhaṅgā vibhattā,",
  "tika-abh09t:1255_2": "te suttantabhājanīyaabhidhammabhājanīyādinānānayehi vitthāriyamānā paccekaṃ anantāparimāṇabhāṇavārā honti.",
  "tika-abh09t:1255_3": "Evamidaṃ vibhaṅgappakaraṇaṃ vācanāmaggato pañcatiṃsamattabhāṇavārampi samānaṃ vitthāriyamānaṃ anantāparimāṇabhāṇavāraṃ hoti.",
  "tika-abh09t:1256_0": "Tathā dhātukathāpakaraṇaṃ “saṅgaho asaṅgaho”tiādinā cuddasavidhena vibhattaṃ vācanāmaggato atirekachabhāṇavāramattampi",
  "tika-abh09t:1256_1": "samānaṃ vitthāriyamānaṃ anantāparimāṇabhāṇavāraṃ hoti.",
  "tika-abh09t:1257_0": "Tathā puggalapaññattippakaraṇaṃ khandhapaññatti āyatanadhātusaccaindriyapuggalapaññattīti chabbidhena",
  "tika-abh09t:1257_1": "vibhattaṃ vācanāmaggato atirekapañcabhāṇavāramattampi vitthāriyamānaṃ anantāparimāṇabhāṇavāraṃ hoti.",
  "tika-abh09t:1258_0": "Tathā kathāvatthuppakaraṇaṃ sakavāde pañca suttasatāni,",
  "tika-abh09t:1258_1": "paravāde pañca suttasatānīti suttasahassaṃ samodhānetvā vibhattaṃ vācanāmaggato saṅgītiāropitanayena",
  "tika-abh09t:1258_2": "dīghanikāyappamāṇampi vitthāriyamānaṃ anantāparimāṇabhāṇavāraṃ hoti.",
  "tika-abh09t:1259_0": "Tathā yamakappakaraṇaṃ mūlayamakaṃ khandhāyatanadhātusaccasaṅkhāraanusayacittadhammaindriyayamakanti",
  "tika-abh09t:1259_1": "dasavidhena vibhattaṃ vācanāmaggato vīsabhāṇavārasatampi vitthāriyamānaṃ anantāparimāṇabhāṇavāraṃ hoti.",
  "tika-abh09t:1260_0": "Paṭṭhānappakaraṇaṃ hetupaccayaārammaṇapaccayādicatuvīsatipaccaye gahetvā tikapaṭṭhānādicatuvīsatividhena",
  "tika-abh09t:1260_1": "vibhattaṃ paccekaṃ katipayabhāṇavārampi vitthāriyamānaṃ anantāparimāṇabhāṇavāraṃ hoti.",
  "tika-abh09t:1260_2": "Evaṃ anantāparimāṇānaṃ dhammānaṃ,",
  "tika-abh09t:1260_3": "atthānañca pasavanato, pālanato,",
  "tika-abh09t:1260_4": "posanato ca “mātā viyāti mātikā”ti vuccati.",
  "tika-abh09t:1260_5": "Pālanaposanañcettha sammuṭṭhānaṃ,",
  "tika-abh09t:1260_6": "viraddhānañca pāḷiatthānaṃ mātikānusārena sallakkhetvā samānayanato,",
  "tika-abh09t:1260_7": "rakkhaṇato ca veditabbaṃ.",
  "tika-abh09t:1260_8": "Sā panāyaṃ paricchedato dhammasaṅgaṇīmātikā vibhaṅgamātikā dhātukathāmātikā puggalapaññattimātikā kathāvatthumātikā",
  "tika-abh09t:1260_9": "yamakamātikā paṭṭhānamātikāti sattannaṃ pakaraṇānaṃ ādimhi ṭhapitā sattavidhā hoti.",
  "tika-abh09t:1261_0": "Tattha dhammasaṅgaṇīmātikā ādi,",
  "tika-abh09t:1261_1": "sāpi tikamātikā dukamātikāti duvidhā.",
  "tika-abh09t:1261_2": "Tattha dvāvīsati tikā tikamātikā nāma.",
  "tika-abh09t:1261_3": "Dvecattālīsasatadukā dukamātikā nāma,",
  "tika-abh09t:1261_4": "sā puna āhaccabhāsitā sāvakabhāsitāti duvidhā.",
  "tika-abh09t:1261_5": "Tattha dvāvīsati tikā ceva,",
  "tika-abh09t:1261_6": "“hetū dhammā na hetū dhammā…pe…",
  "tika-abh09t:1261_7": "saraṇā dhammā araṇā dhammā”ti ime ca sataṃ dukāti ayaṃ āhaccabhāsitā sammāsambuddhadesitā sattannaṃ pakaraṇānaṃ mātikā nāma,",
  "tika-abh09t:1261_8": "tadanantarā “vijjābhāgino dhammā avijjābhāgino dhammā…pe…",
  "tika-abh09t:1261_9": "khayeñāṇaṃ anuppādeñāṇa”nti ime dvācattālīsa suttantikadukā dhammasenāpatisāriputtattherena ṭhapitattā sāvakabhāsitā nāma.",
  "tika-abh09t:1261_10": "Ime ṭhapento pana thero na sāmukkaṃsikena attano ñāṇena ṭhapesi,",
  "tika-abh09t:1261_11": "ekuttariyaṃ pana ekakanipātadukanipātasaṅgītisuttadasuttarasuttehi samodhānetvā ābhidhammikattherānaṃ suttantaṃ patvā akilamanatthaṃ ṭhapesi.",
  "tika-abh09t:1262_0": "Sā puna sappadesanippadesavasena dve koṭṭhāsā honti.",
  "tika-abh09t:1262_1": "Ettha hi nava tikā,",
  "tika-abh09t:1262_2": "ekasattati ca dukā sappadesānaṃ sāvasesānaṃ nāmarūpānaṃ pariggahitattā sappadesā nāma,",
  "tika-abh09t:1262_3": "avasesā terasa tikā,",
  "tika-abh09t:1262_4": "ekasattati ca dukā nippadesānaṃ niravasesānaṃ nāmarūpānaṃ gahitattā nippadesā nāma.",
  "tika-abh09t:1262_5": "Tesaṃ vibhāgo tattha tattheva āvi bhavissati.",
  "tika-abh09t:1262_6": "Tathā nāmalābhavasena dvidhā.",
  "tika-abh09t:1262_7": "Sabbeva hi ete tikadukā ādipadavasena,",
  "tika-abh09t:1262_8": "sabbapadavasena cāti dvidhā nāmaṃ labhanti.",
  "tika-abh09t:1262_9": "Tattha “kusalā dhammā,",
  "tika-abh09t:1262_10": "akusalā dhammā,",
  "tika-abh09t:1262_11": "abyākatā dhammā”ti ayaṃ tāva ādipadavasena laddhanāmo kusalattiko nāma.",
  "tika-abh09t:1262_12": "“Sukhāya vedanāya sampayuttā dhammā…pe…",
  "tika-abh09t:1262_13": "dhammā”ti ayaṃ sabbapadavasena laddhanāmo vedanāttiko nāma.",
  "tika-abh09t:1262_14": "Evaṃ sabbesampi tikadukānaṃ nāmaṃ veditabbaṃ.",
  "tika-abh09t:1263_0": "Sā panesā pañcadasahi paricchedehi vavatthitā.",
  "tika-abh09t:1263_1": "Tikānaṃ hi eko paricchedo,",
  "tika-abh09t:1263_2": "dukānaṃ cuddasa.",
  "tika-abh09t:1263_3": "“Hetū dhammā nahetū dhammā”tiādayo hi cha dukā ganthato ca atthato ca aññamaññasambandhena kaṇṇikā viya,",
  "tika-abh09t:1263_4": "ghaṭā viya ca hutvā ṭhitattā “hetugocchako”ti vuccati.",
  "tika-abh09t:1263_5": "Tato apare “sappaccayā dhammā”tiādayo satta dukā aññamaññaṃ asambandhā kevalaṃ dukasāmaññena uccinitvā gocchakantare ṭhapitattā,",
  "tika-abh09t:1263_6": "aññehi ca antaradukehi cūḷakattā “cūḷantaradukā”ti veditabbā.",
  "tika-abh09t:1263_7": "Tato paraṃ āsavadukādīnaṃ channaṃ dukānaṃ vasena āsavagocchako nāma.",
  "tika-abh09t:1263_8": "Tato saṃyojanadukādīnaṃ channaṃ vasena saṃyojanagocchako nāma.",
  "tika-abh09t:1263_9": "Tathā ganthaoghayoganīvaraṇadukādīnaṃ channaṃ channaṃ vasena ganthaoghayoganīvaraṇagocchakā nāma.",
  "tika-abh09t:1263_10": "Parāmāsadukādīnaṃ pañcannaṃ vasena parāmāsagocchako nāma.",
  "tika-abh09t:1263_11": "Tato paraṃ sārammaṇadukādayo catuddasa dukā mahantaradukā nāma.",
  "tika-abh09t:1263_12": "Tato paraṃ upādānadukādayo cha dukā upādānagocchako nāma.",
  "tika-abh09t:1263_13": "Tato kilesadukādayo aṭṭhadukā kilesagocchako nāma.",
  "tika-abh09t:1263_14": "Tato paraṃ dassanenapahātabbadukādayo aṭṭhārasa dukā abhidhammamātikāya pariyosāne ṭhapitattā piṭṭhidukā nāma.",
  "tika-abh09t:1263_15": "Vijjābhāgiyadukādayo pana dvācattālīsa dukā suttantikadukā nāma.",
  "tika-abh09t:1263_16": "Evametissā pañcadasahi paricchedehi vavatthitāya tāva ayaṃ atthavaṇṇanā bhavissati.",
  "tika-abh09t:1264_0": "Kusalattikavaṇṇanā",
  "tika-abh09t:1265_0": "Yasmā panettha tikamātikā ādi, tatthāpi kusalattiko ādi, tasmā kusalattikassa tāva –",
  "tika-abh09t:1266_0": "Atthato bhūmibhedā ca, paccekaṃ sampayogato;",
  "tika-abh09t:1267_0": "Uddesato ca dhammānaṃ, lakkhaṇādivibhāgato.",
  "tika-abh09t:1268_0": "Saṅgahā suññato ceva, visayādippabhedato;",
  "tika-abh09t:1269_0": "Yathānurūpaṃ sabbattha, veditabbo vinicchayo.",
  "tika-abh09t:1270_0": "Tattha atthato tāva kusalā dhammāti ettha kusalasaddo ārogyānavajjachekasukhavipākesu dissati.",
  "tika-abh09t:1270_1": "Ayaṃ hi “kacci nu bhoto kusalaṃ,",
  "tika-abh09t:1270_2": "kacci bhoto anāmaya”ntiādīsu ārogye dissati.",
  "tika-abh09t:1270_3": "“Katamo pana, bhante,",
  "tika-abh09t:1270_4": "kāyasamācāro kusalo? Yo kho, mahārāja,",
  "tika-abh09t:1270_5": "kāyasamācāro anavajjo”tiādīsu anavajje.",
  "tika-abh09t:1270_6": "“Kusalo tvaṃ rathassa aṅgapaccaṅgāna”ntiādīsu cheke.",
  "tika-abh09t:1270_7": "“Kusalassa kammassa katattā upacitattā”tiādīsu sukhavipāke.",
  "tika-abh09t:1270_8": "Svāyamidha ārogyepi anavajjepi sukhavipākepi vattati.",
  "tika-abh09t:1270_9": "Yatheva hi rūpakāye nibyādhitāya ārogyaṭṭhena kusalaṃ vuttaṃ,",
  "tika-abh09t:1270_10": "evaṃ arūpadhammepi kilesabyādhino abhāvena ārogyaṭṭhena kusalaṃ veditabbaṃ.",
  "tika-abh09t:1270_11": "Kilesavajjassa pana abhāvā anavajjaṭṭhena kusalaṃ.",
  "tika-abh09t:1271_0": "Dhamma-",
  "tika-abh09t:1271_1": "saddo panāyaṃ pariyattihetuguṇanissattanijjīvatādīsu dissati.",
  "tika-abh09t:1271_2": "Ayaṃ hi “dhammaṃ pariyāpuṇāti suttaṃ geyya”ntiādīsu pariyattiyaṃ dissati.",
  "tika-abh09t:1271_3": "“Hetumhi ñāṇaṃ dhammapaṭisambhidā”tiādīsu hetumhi.",
  "tika-abh09t:1271_4": "“Na hi dhammo adhammo ca,",
  "tika-abh09t:1271_5": "ubho samavipākino”tiādīsu guṇe.",
  "tika-abh09t:1271_6": "“Dhammesu dhammānupassī viharatī”tiādīsu nissattanijjīvatāyaṃ,",
  "tika-abh09t:1271_7": "svāyamidhāpi nissattanijjīvatāyameva vaṭṭati.",
  "tika-abh09t:1272_0": "Vacanattho panettha –",
  "tika-abh09t:1272_1": "kucchite pāpadhamme salayanti calayanti kampenti viddhaṃsentīti kusalā.",
  "tika-abh09t:1272_2": "Kucchitena vā ākārena sayantīti kusā,",
  "tika-abh09t:1272_3": "te kuse lunanti chindantīti kusalā.",
  "tika-abh09t:1272_4": "Kucchitānaṃ vā sānato tanukaraṇato ñāṇaṃ kusaṃ nāma,",
  "tika-abh09t:1272_5": "tena kusena lātabbā parivattetabbāti kusalā.",
  "tika-abh09t:1272_6": "Atha vā kosallaṃ vuccati paññā,",
  "tika-abh09t:1272_7": "tato kosallato sambhūtattā kusalā.",
  "tika-abh09t:1272_8": "Idaṃ pana anantare vuttañcāti nibbacanadvayaṃ kiñcāpi nippariyāyato ñāṇasampayuttānameva yujjati,",
  "tika-abh09t:1272_9": "ruḷhīvasena pana taṃsadisatāya ñāṇavippayuttānampīti gahetabbaṃ.",
  "tika-abh09t:1272_10": "Yathā vā kusā ubhayabhāgagataṃ hatthappadesaṃ lunanti,",
  "tika-abh09t:1272_11": "evamimepi uppannānuppannabhāvena ubhayabhāgagataṃ saṃkilesapakkhaṃ lunanti,",
  "tika-abh09t:1272_12": "tasmā kusā viya lunantīti kusalā.",
  "tika-abh09t:1272_13": "Attano pana sabhāvaṃ dhārentīti dhammā,",
  "tika-abh09t:1272_14": "dhārīyanti vā paccayehi,",
  "tika-abh09t:1272_15": "dhārīyanti vā yathāsabhāvato ādhārīyantītipi dhammā.",
  "tika-abh09t:1272_16": "Na kusalā akusalā,",
  "tika-abh09t:1272_17": "mittapaṭipakkhā amittā viya kusalapaṭipakkhāti attho.",
  "tika-abh09t:1272_18": "Na byākatāti abyākatā,",
  "tika-abh09t:1272_19": "kusalākusalabhāvena akathitāti attho.",
  "tika-abh09t:1272_20": "Tesu anavajjasukhavipākalakkhaṇā kusalā,",
  "tika-abh09t:1272_21": "sāvajjadukkhavipākalakkhaṇā akusalā,",
  "tika-abh09t:1272_22": "avipākalakkhaṇā abyākatā.",
  "tika-abh09t:1273_0": "Kiṃ panetāni kusalāti vā dhammāti vātiādīni ekatthāni,",
  "tika-abh09t:1273_1": "udāhu nānatthānīti?",
  "tika-abh09t:1273_2": "Kiñcettha yadi tāva ekatthāni,",
  "tika-abh09t:1273_3": "“kusalā dhammā”ti idaṃ “kusalā kusalā”ti vuttasadisaṃ hoti.",
  "tika-abh09t:1273_4": "Atha nānatthāni,",
  "tika-abh09t:1273_5": "tikadukānaṃ chakkacatukkabhāvo āpajjati,",
  "tika-abh09t:1273_6": "padānañca asambandho “kusalā rūpaṃ cakkhumā”tiādīnaṃ viya.",
  "tika-abh09t:1273_7": "Athāpi yadi etāni ekatthāni,",
  "tika-abh09t:1273_8": "kusalākusalābyākatapadānaṃ tiṇṇampi dhammānaṃ dhammasabhāvena ekattā kusalādīnampi ekattaṃ āpajjati.",
  "tika-abh09t:1273_9": "Atha “kusalapadato akusalādipadassa aññattaṃ siyā”ti vadatha,",
  "tika-abh09t:1273_10": "na etāni ekatthāni.",
  "tika-abh09t:1273_11": "Tadā dhammo nāma bhāvo.",
  "tika-abh09t:1273_12": "Bhāvato ca añño abhāvoti.",
  "tika-abh09t:1273_13": "Evaṃ aññoññāpekkhāya abhāvattamāpannehi dhammehi anaññe kusalādayopi abhāvā eva siyunti?",
  "tika-abh09t:1273_14": "Sabbametaṃ akāraṇaṃ, kasmā?",
  "tika-abh09t:1273_15": "Yathānumativohārasiddhito,",
  "tika-abh09t:1273_16": "na hi “kusalā dhammā”tiādīni padāni yathā kusalā kusalāti,",
  "tika-abh09t:1273_17": "evaṃ atthavisesābhāvena paṇḍitehi anumatāni,",
  "tika-abh09t:1273_18": "nāpi kusalā rūpaṃ cakkhumā-",
  "tika-abh09t:1273_19": "saddā viya aññamaññaṃ anolokitatthabhāvena,",
  "tika-abh09t:1273_20": "atha kho anavajjaiṭṭhavipākattādisaṅkhātassa atthavisesassa,",
  "tika-abh09t:1273_21": "sabhāvasādhāraṇādiatthasāmaññassa ca jotakattena yathākkamaṃ anumatāni. Kusala-",
  "tika-abh09t:1273_22": "saddo hi dhamma-",
  "tika-abh09t:1273_23": "saddassa purato vuccamāno kusalākusalādisabbasādhāraṇasāmaññatthadīpakaṃ dhamma-",
  "tika-abh09t:1273_24": "saddaṃ akusalādito nivattetvā attano attano atthavisesavisiṭṭhatthadīpakaṃ karoti.",
  "tika-abh09t:1273_25": "Evaṃ paccekaṃ bhinnavisayānampi nesaṃ visesanavisesitabbabhāvena pavattiyaṃ ekatthatāya paṇḍitānumatatāya yathāvuttadosāropane kāraṇaṃ vuttaṃ,",
  "tika-abh09t:1273_26": "sabbametaṃ akāraṇaṃ.",
  "tika-abh09t:1273_27": "Evaṃ tato paresupi sabbattha yathānurūpato ñātabbaṃ.",
  "tika-abh09t:1273_28": "Ayaṃ tāva padatthato vinicchayo.",
  "tika-abh09t:1274_0": "Kusalapadattho",
  "tika-abh09t:1275_0": "Bhūmibhedāti tesu kusalākusalābyākatesu dhammesu kusalā tāva dhammā bhūmibhedato catubbidhā honti –",
  "tika-abh09t:1275_1": "kāmāvacarā rūpāvacarā arūpāvacarā lokuttarāti.",
  "tika-abh09t:1275_2": "Ayaṃ bhūmibhedato vinicchayo.",
  "tika-abh09t:1276_0": "Sampayogatoti evaṃ bhūmibhedato catubbidhānampi nesaṃ paccekaṃ sampayogato vinicchayo veditabbo.",
  "tika-abh09t:1276_1": "Tattha kāmāvacarā tāva sampayogato aṭṭhavidhā honti.",
  "tika-abh09t:1276_2": "Seyyathidaṃ?",
  "tika-abh09t:1276_3": "Somanassasahagataṃ ñāṇasampayuttaṃ asaṅkhāraṃ,",
  "tika-abh09t:1276_4": "tathā sasaṅkhāraṃ.",
  "tika-abh09t:1276_5": "Upekkhāsahagataṃ ñāṇasampayuttaṃ asaṅkhāraṃ,",
  "tika-abh09t:1276_6": "tathā sasaṅkhāraṃ.",
  "tika-abh09t:1276_7": "Somanassasahagataṃ ñāṇavippayuttaṃ asaṅkhāraṃ,",
  "tika-abh09t:1276_8": "tathā sasaṅkhāraṃ.",
  "tika-abh09t:1276_9": "Upekkhāsahagataṃ ñāṇavippayuttaṃ asaṅkhāraṃ,",
  "tika-abh09t:1276_10": "tathā sasaṅkhāranti.",
  "tika-abh09t:1276_11": "Tattha iṭṭhārammaṇatā,",
  "tika-abh09t:1276_12": "saddhābāhullatā,",
  "tika-abh09t:1276_13": "visuddhadiṭṭhitā,",
  "tika-abh09t:1276_14": "ānisaṃsadassāvitā ca ekādasa pītisambojjhaṅgakāraṇāni cāti imehi tāva kāraṇehi somanassasahagatabhāvo veditabbo.",
  "tika-abh09t:1276_15": "Ñāṇasampattiṃ pana patthetvā katakammato,",
  "tika-abh09t:1276_16": "brahmādiupapattito,",
  "tika-abh09t:1276_17": "paññādasakavasena indriyaparipākato,",
  "tika-abh09t:1276_18": "vikkhambhanena kilesadūribhāvato ca sattavidhadhammavicayasambojjhaṅgakāraṇato ca ñāṇasampayuttatā veditabbā.",
  "tika-abh09t:1276_19": "Attano vā paresaṃ vā vasena pavatto pubbapayogo saṅkhāro nāma.",
  "tika-abh09t:1277_0": "Tena uppannaṃ sasaṅkhāraṃ,",
  "tika-abh09t:1277_1": "tadabhāvā asaṅkhārañca veditabbaṃ.",
  "tika-abh09t:1277_2": "Etesu hi yathāvuttasomanassañāṇahetuṃ āgamma pahaṭṭho “atthi dinna”nti ādinayappavattaṃ sammādiṭṭhiṃ purakkhatvā asaṃsīdanto,",
  "tika-abh09t:1277_3": "parehi ca anussāhito dānādīni puññāni karoti,",
  "tika-abh09t:1277_4": "tadāssa somanassasahagataṃ ñāṇasampayuttaṃ paṭhamaṃ kusalaṃ uppajjati.",
  "tika-abh09t:1277_5": "Yadā pana vuttanayena haṭṭhatuṭṭho sammādiṭṭhiṃ purakkhatvā amuttacāgitādivasena saṃsīdamāno,",
  "tika-abh09t:1277_6": "attano paṭisaṅkhārena vā parehi vā ussāhito karoti,",
  "tika-abh09t:1277_7": "tadāssa tadeva sasaṅkhāraṃ dutiyaṃ kusalaṃ hoti.",
  "tika-abh09t:1277_8": "Yadā pana ñātijanādipaṭipattidassanena jātaparicayā bāladārakādayo bhikkhuādidassanena somanassajātā sahasā dānavandanādīni karonti,",
  "tika-abh09t:1277_9": "tadā ñāṇavippayuttaṃ tatiyaṃ kusalaṃ uppajjati.",
  "tika-abh09t:1277_10": "Yadā pana ñātiādīhi ussāhitā evaṃ paṭipajjanti,",
  "tika-abh09t:1277_11": "tadā tadeva catutthaṃ sasaṅkhāracittaṃ hoti.",
  "tika-abh09t:1277_12": "Yadā pana somanassahetuno abhāvena visuṃ catūsupi vikappesu somanassarahitā honti,",
  "tika-abh09t:1277_13": "tadā sesāni cattāri upekkhāsahagatāni kusalāni uppajjanti.",
  "tika-abh09t:1277_14": "Evaṃ paccekaṃ sampayogato vinicchayo veditabbo.",
  "tika-abh09t:1278_0": "Uddesato ca dhammānanti evaṃ sampayogato aṭṭhavidhesu kusalesu paccekaṃ dhammānaṃ uddesatopi vinicchayo veditabbo.",
  "tika-abh09t:1278_1": "Tattha paṭhamakusale tāva pāḷiyā sarūpena āgatā tiṃsa dhammā,",
  "tika-abh09t:1278_2": "yevāpanakā navāti ekūnacattālīsa dhammā honti.",
  "tika-abh09t:1278_3": "Seyyathidaṃ –",
  "tika-abh09t:1278_4": "phasso vedanā saññā cetanā cittaṃ vitakko vicāro pīti vīriyaṃ cittekaggatā jīvitaṃ saddhā sati hirī ottappaṃ",
  "tika-abh09t:1278_5": "alobho adoso amoho kāyapassaddhi cittapassaddhi kāyalahutā cittalahutā kāyamudutā cittamudutā kāyakammaññatā",
  "tika-abh09t:1278_6": "cittakammaññatā kāyapāguññatā cittapāguññatā kāyujukatā cittujukatāti ime sarūpena āgatā tiṃsadhammā.",
  "tika-abh09t:1278_7": "Chando adhimokkho manasikāro tatramajjhattatā karuṇā muditā kāyaduccaritavirati vacīduccaritavirati micchājīvaviratīti ime yevāpanakā navāti.",
  "tika-abh09t:1279_0": "Padabhājanīye pana –",
  "tika-abh09t:1280_0": "“Yasmiṃ samaye kāmāvacaraṃ kusalaṃ cittaṃ uppannaṃ hoti…pe…",
  "tika-abh09t:1280_1": "tasmiṃ samaye phasso hoti,",
  "tika-abh09t:1280_2": "vedanā…pe…",
  "tika-abh09t:1280_3": "saññā cetanā cittaṃ vitakko vicāro pīti sukhaṃ cittassekaggatā saddhindriyaṃ vīriyindriyaṃ satindriyaṃ",
  "tika-abh09t:1280_4": "samādhindriyaṃ paññindriyaṃ manindriyaṃ somanassindriyaṃ jīvitindriyaṃ sammādiṭṭhi sammāsaṅkappo sammāvāyāmo",
  "tika-abh09t:1280_5": "sammāsati sammāsamādhi saddhābalaṃ vīriyabalaṃ satibalaṃ samādhibalaṃ paññābalaṃ hiribalaṃ ottappabalaṃ",
  "tika-abh09t:1280_6": "alobho adoso amoho anabhijjhā abyāpādo sammādiṭṭhi hirī ottappaṃ kāyapassaddhi cittapassaddhi kāyalahutā",
  "tika-abh09t:1280_7": "cittalahutā kāyamudutā cittamudutā kāyakammaññatā cittakammaññatā kāyapāguññatā cittapāguññatā kāyujukatā",
  "tika-abh09t:1280_8": "cittujukatā sati sampajaññaṃ samatho vipassanā paggāho avikkhepo hotī”ti –",
  "tika-abh09t:1281_0": "Evaṃ sarūpato uddiṭṭhā chapaññāsa dhammā “ye vā pana tasmiṃ samaye aññepi atthi paṭiccasamuppannā arūpino",
  "tika-abh09t:1281_1": "dhammā”ti evaṃ yevāpanakavasena sāmaññato uddiṭṭhā,",
  "tika-abh09t:1281_2": "aṭṭhakathāyaṃ cassā tesu tesu suttappadesesu āgate gahetvā sarūpato niddiṭṭhā chandādayo navāti pañcasaṭṭhi dhammā āgatā.",
  "tika-abh09t:1281_3": "Yasmā pana tesu sarūpena āgatā jhānaṅgaindriyamaggaṅgabalamūlādīnaṃ vasena ekasseva bahukiccatādassanatthaṃ",
  "tika-abh09t:1281_4": "punappunaṃ gahetvā pariyāyena chapaññāsavidhena desitāpi agahitaggahaṇena yathāvuttā samatiṃseva dhammā honti,",
  "tika-abh09t:1281_5": "te pana savibhattikā avibhattikāti duvidhā.",
  "tika-abh09t:1281_6": "Tattha phassādayo aṭṭhārasa ekakattā avibhattikā.",
  "tika-abh09t:1281_7": "Vedanādayo dvādasa dhammā aṭṭhatiṃsappabhedena yathāyogaṃ vibhattattā savibhattikā,",
  "tika-abh09t:1281_8": "yevāpanakā pana avibhattikā eva.",
  "tika-abh09t:1281_9": "Tasmā te sabbepi nippariyāyena ekūnacattālīsa dhammāva honti.",
  "tika-abh09t:1281_10": "Honti cettha –",
  "tika-abh09t:1282_0": "Phassādipañcakaṃ pañcajhānaṅgānindriyaṭṭhakaṃ;",
  "tika-abh09t:1283_0": "Maggaṅgapañcakaṃ sattabalaṃ mūlattikampi ca.",
  "tika-abh09t:1284_0": "Kammapathattikañceva, lokapāladukaṃ tathā;",
  "tika-abh09t:1285_0": "Passaddhiādī cha dukā, tīṇi piṭṭhidukāniti.",
  "tika-abh09t:1286_0": "Sattarasahi rāsīhi, chapaññāseva pāḷiyaṃ;",
  "tika-abh09t:1287_0": "Vuttā sabhāvato tiṃsa, dhammā agahitaggahe.",
  "tika-abh09t:1288_0": "Phasso jīvitasaññā ca, cetanā cārapītiyo;",
  "tika-abh09t:1289_0": "Cha dukā kāyapassaddhi-pamukhāṭṭhārasekakā.",
  "tika-abh09t:1290_0": "Cittaṃ vitakko saddhā ca, hiriottappiyampi ca;",
  "tika-abh09t:1291_0": "Alobho ca adoso ca, satta dvidhā vibhāvitā.",
  "tika-abh09t:1292_0": "Vedanā tividhā vīriyaṃ, sati ca catudhā matā;",
  "tika-abh09t:1293_0": "Chaddhā ekaggatā paññā, sattadhāva vibhāvitā.",
  "tika-abh09t:1294_0": "Viratī appamaññāyo, manakkāro chandamajjhattā;",
  "tika-abh09t:1295_0": "Dhimokkho yevāpanakā, navete paṭhame mane.",
  "tika-abh09t:1296_0": "Pañcasaṭṭhividheneva, pariyāyena desitā;",
  "tika-abh09t:1297_0": "Navādhikā ca tettiṃsa, dhammāva paramatthatoti.",
  "tika-abh09t:1298_0": "Ettha ca sarūpena āgatā tiṃsa dhammā,",
  "tika-abh09t:1298_1": "yevāpanakesu cattāro cāti catuttiṃsa dhammā ekakkhaṇe niyatā labbhanti,",
  "tika-abh09t:1298_2": "sesā pana karuṇādayo pañca karuṇāpubbabhāgamuditāpubbabhāgavasena,",
  "tika-abh09t:1298_3": "kāyaduccaritavacīduccaritamicchājīvehi viramaṇavasena ca cittassa pavattikālesu eva uppajjitvā aññathānuppajjanato aniyatā.",
  "tika-abh09t:1298_4": "Te ca yasmā dukkhitasukhitasattavasena,",
  "tika-abh09t:1298_5": "kāyaduccaritādittayavasena ca paccekaṃ bhinnavisayattā ekato na uppajjanti,",
  "tika-abh09t:1298_6": "tasmā karuṇāpubbabhāgādivasena pavattesu pañcasu cittakkhaṇesu niyatā catuttiṃsa,",
  "tika-abh09t:1298_7": "karuṇādīsu ekanti pañcatiṃsa dhammā uppajjanti,",
  "tika-abh09t:1298_8": "kevalaṃ pana dānādivasena pavattiyaṃ niyatā catuttiṃseva uppajjantīti veditabbaṃ.",
  "tika-abh09t:1298_9": "Ayaṃ dhammuddesato vinicchayo.",
  "tika-abh09t:1299_0": "Lakkhaṇādivibhāgatoti evaṃ uddiṭṭhānaṃ dhammānaṃ lakkhaṇarasādito vinicchayo veditabbo.",
  "tika-abh09t:1299_1": "Phusatīti phasso.",
  "tika-abh09t:1299_2": "Svāyaṃ phusanalakkhaṇo,",
  "tika-abh09t:1299_3": "saṅghaṭṭanaraso,",
  "tika-abh09t:1299_4": "sannipātapaccupaṭṭhāno,",
  "tika-abh09t:1299_5": "āpāthagatavisayapadaṭṭhāno.",
  "tika-abh09t:1299_6": "Ayaṃ hi arūpadhammopi samāno ārammaṇe phusanākārena pavattatīti phusanalakkhaṇo,",
  "tika-abh09t:1299_7": "sā cassa phusanākārappavatti ambilādidassane kheḷuppādādinā ñātabbā.",
  "tika-abh09t:1299_8": "Ekadesena pana anallīyamānopi rūpaṃ viya cakkhuṃ,",
  "tika-abh09t:1299_9": "saddo viya ca sotaṃ cittamārammaṇañca saṅghaṭṭetīti saṅghaṭṭanaraso.",
  "tika-abh09t:1299_10": "Tikasannipātasaṅkhātassa pana attano kāraṇassa vasena paveditattā sannipātapaccupaṭṭhāno,",
  "tika-abh09t:1299_11": "phalaṭṭhena paccupaṭṭhānena panesa vedanāpaccupaṭṭhāno nāma hoti.",
  "tika-abh09t:1299_12": "Tajjāsamannāhārena ceva indriyena ca parikkhate visaye anantarāyena uppajjanato āpāthagatavisayapadaṭṭhānoti vuccati.",
  "tika-abh09t:1299_13": "Vedanādhiṭṭhānabhāvato panesa niccammā gāvī viya daṭṭhabbo.",
  "tika-abh09t:1299_14": "Lakkhaṇādīsu ca tesaṃ tesaṃ dhammānaṃ sabhāvo vā sāmaññaṃ vā lakkhaṇaṃ nāma,",
  "tika-abh09t:1299_15": "kiccaṃ vā sampatti vā raso nāma,",
  "tika-abh09t:1299_16": "upaṭṭhānākāro vā phalaṃ vā paccupaṭṭhānaṃ nāma,",
  "tika-abh09t:1299_17": "āsannakāraṇaṃ padaṭṭhānaṃ nāma.",
  "tika-abh09t:1299_18": "Evaṃ uparipi sabbattha lakkhaṇādīnaṃ nānattaṃ veditabbaṃ.",
  "tika-abh09t:1300_0": "Vedayatīti vedanā,",
  "tika-abh09t:1300_1": "sā vedayitalakkhaṇā,",
  "tika-abh09t:1300_2": "sabhāvabhedato panesā pañcavidhā hoti –",
  "tika-abh09t:1300_3": "sukhaṃ dukkhaṃ somanassaṃ domanassaṃ upekkhāti.",
  "tika-abh09t:1300_4": "Tattha iṭṭhaphoṭṭhabbānubhavanalakkhaṇaṃ sukhaṃ,",
  "tika-abh09t:1300_5": "sampayuttānaṃ upabrūhanarasaṃ,",
  "tika-abh09t:1300_6": "kāyikaassādapaccupaṭṭhānaṃ,",
  "tika-abh09t:1300_7": "kāyindriyapadaṭṭhānaṃ.",
  "tika-abh09t:1300_8": "Aniṭṭhaphoṭṭhabbānubhavanalakkhaṇaṃ dukkhaṃ,",
  "tika-abh09t:1300_9": "sampayuttānaṃ milāpanarasaṃ,",
  "tika-abh09t:1300_10": "kāyikābādhapaccupaṭṭhānaṃ,",
  "tika-abh09t:1300_11": "kāyindriyapadaṭṭhānaṃ.",
  "tika-abh09t:1300_12": "Iṭṭhārammaṇānubhavanalakkhaṇaṃ somanassaṃ,",
  "tika-abh09t:1300_13": "yathā tathā vā iṭṭhākārasambhogarasaṃ,",
  "tika-abh09t:1300_14": "sampayuttānaṃ upabrūhanarasaṃ vā,",
  "tika-abh09t:1300_15": "cetasikaassādapaccupaṭṭhānaṃ,",
  "tika-abh09t:1300_16": "iṭṭhākāradassanapadaṭṭhānaṃ.",
  "tika-abh09t:1300_17": "Aniṭṭhārammaṇānubhavanalakkhaṇaṃ domanassaṃ,",
  "tika-abh09t:1300_18": "yathā tathā vā aniṭṭhākārasambhogarasaṃ,",
  "tika-abh09t:1300_19": "sampayuttānaṃ milāpanarasaṃ vā,",
  "tika-abh09t:1300_20": "cetasikābādhapaccupaṭṭhānaṃ,",
  "tika-abh09t:1300_21": "ekantena hadayavatthupadaṭṭhānaṃ.",
  "tika-abh09t:1300_22": "Majjhattavedayitalakkhaṇā upekkhā,",
  "tika-abh09t:1300_23": "sampayuttānaṃ nātiupabrūhanamilāpanarasā,",
  "tika-abh09t:1300_24": "santabhāvapaccupaṭṭhānā,",
  "tika-abh09t:1300_25": "nippītikacittapadaṭṭhānā.",
  "tika-abh09t:1300_26": "Ettha ca sukhaṃ,",
  "tika-abh09t:1300_27": "dukkhañca ekantamabyākataṃ,",
  "tika-abh09t:1300_28": "domanassamekantamakusalaṃ,",
  "tika-abh09t:1300_29": "somanassupekkhā pana siyā kusalā,",
  "tika-abh09t:1300_30": "siyā akusalā,",
  "tika-abh09t:1300_31": "siyā abyākatā.",
  "tika-abh09t:1300_32": "Idha pana kusalā somanassavedanā adhippetā.",
  "tika-abh09t:1301_0": "Nīlādibhedaṃ ārammaṇaṃ sañjānātīti saññā.",
  "tika-abh09t:1301_1": "Sā sañjānanalakkhaṇā,",
  "tika-abh09t:1301_2": "paccābhiññāṇarasā,",
  "tika-abh09t:1301_3": "punasañjānanapaccayanimittakaraṇarasā vā dāruādīsu tacchakādayo viya,",
  "tika-abh09t:1301_4": "yathāgahitanimittavasena abhinivesakaraṇapaccupaṭṭhānā hatthidassakaandhā viya,",
  "tika-abh09t:1301_5": "ārammaṇe anogāḷhavuttitāya aciraṭṭhānapaccupaṭṭhānā vā vijju viya,",
  "tika-abh09t:1301_6": "yathāupaṭṭhitavisayapadaṭṭhānā tiṇapurisesu migapotakānaṃ purisāti uppannasaññā viya.",
  "tika-abh09t:1302_0": "Cetetīti cetanā,",
  "tika-abh09t:1302_1": "saddhiṃ attanā sampayuttadhamme ārammaṇe abhisandahatīti attho.",
  "tika-abh09t:1302_2": "Sā cetanābhāvalakkhaṇā,",
  "tika-abh09t:1302_3": "āyūhanarasā,",
  "tika-abh09t:1302_4": "sā ca kusalākusalesu eva hoti.",
  "tika-abh09t:1302_5": "Itaresu pana taṃsadisatāya saṃvidahanapaccupaṭṭhānā sakiccaparakiccasādhakā jeṭṭhasissamahāvaḍḍhakiādayo viya.",
  "tika-abh09t:1302_6": "Accāyikakammānussaraṇādīsu panāyaṃ sampayuttesu ussāhanabhāvena pavattamānā pākaṭā hoti.",
  "tika-abh09t:1303_0": "Ārammaṇaṃ cintetīti cittaṃ, viññāṇaṃ.",
  "tika-abh09t:1303_1": "Vitthārato panassa vacanattho cittaduke āvi bhavissati.",
  "tika-abh09t:1303_2": "Tadetaṃ vijānanalakkhaṇaṃ cittaṃ,",
  "tika-abh09t:1303_3": "pubbaṅgamarasaṃ,",
  "tika-abh09t:1303_4": "nirantarappavattito sandhānapaccupaṭṭhānaṃ,",
  "tika-abh09t:1303_5": "nāmarūpapadaṭṭhānaṃ.",
  "tika-abh09t:1304_0": "Vitakketi ūheti,",
  "tika-abh09t:1304_1": "vitakkanamattameva vā soti vitakko.",
  "tika-abh09t:1304_2": "Svāyamārammaṇe cittassa abhiropanalakkhaṇo,",
  "tika-abh09t:1304_3": "āhananapariyāhananaraso,",
  "tika-abh09t:1304_4": "ārammaṇe cittassa ānayanapaccupaṭṭhāno.",
  "tika-abh09t:1305_0": "Ārammaṇe tena cittaṃ vicarati,",
  "tika-abh09t:1305_1": "vicaraṇamattameva vā soti vicāro.",
  "tika-abh09t:1305_2": "Svāyamārammaṇānumajjanalakkhaṇo,",
  "tika-abh09t:1305_3": "tattha sahajātānuyojanaraso,",
  "tika-abh09t:1305_4": "cittassa anuppabandhanapaccupaṭṭhāno.",
  "tika-abh09t:1305_5": "Abhiniropanānumajjanavasena panesaṃ yathākkamaṃ oḷārikasukhumatāya ghaṇṭābhighāto viya cetaso paṭhamābhinipāto vitakko,",
  "tika-abh09t:1305_6": "ghaṇṭānuravo viya anuppabandho vicāro.",
  "tika-abh09t:1305_7": "Vipphāravā cettha vitakko ākāse uppatitukāmapakkhino pakkhavikkhepo viya,",
  "tika-abh09t:1305_8": "santavutti vicāro ākāse uppatitassa pakkhino pakkhapasāraṇaṃ viya.",
  "tika-abh09t:1305_9": "So pana nesaṃ viseso paṭhamadutiyajjhānesu pākaṭo hoti.",
  "tika-abh09t:1305_10": "Ubhopi panete sampayuttadhammapadaṭṭhānā.",
  "tika-abh09t:1306_0": "Piṇayatīti pīti.",
  "tika-abh09t:1306_1": "Sā sampiyāyanalakkhaṇā,",
  "tika-abh09t:1306_2": "kāyacittapīṇanarasā,",
  "tika-abh09t:1306_3": "pharaṇarasā vā,",
  "tika-abh09t:1306_4": "odagyapaccupaṭṭhānā,",
  "tika-abh09t:1306_5": "somanassasahagatacittapadaṭṭhānā.",
  "tika-abh09t:1307_0": "Vīrānaṃ bhāvo,",
  "tika-abh09t:1307_1": "kammaṃ vā vīriyaṃ,",
  "tika-abh09t:1307_2": "vividhena vā upāyena īrayitabbaṃ pavattayitabbanti vīriyaṃ.",
  "tika-abh09t:1307_3": "Tañca ussāhalakkhaṇaṃ,",
  "tika-abh09t:1307_4": "sahajātānaṃ upatthambhanarasaṃ,",
  "tika-abh09t:1307_5": "asaṃsīdanabhāvapaccupaṭṭhānaṃ,",
  "tika-abh09t:1307_6": "“saṃviggo yoniso padahatī”ti vacanato saṃvegapadaṭṭhānaṃ,",
  "tika-abh09t:1307_7": "vīriyārambhavatthupadaṭṭhānaṃ vā.",
  "tika-abh09t:1307_8": "Idaṃ pana kusalapakkhe padaṭṭhānaṃ,",
  "tika-abh09t:1307_9": "akusalādipakkhe pana sādhāraṇavasena yathā tathā vā dukkhavinodanakāmatāpadaṭṭhānaṃ,",
  "tika-abh09t:1307_10": "sampayuttadhammapadaṭṭhānaṃ vā.",
  "tika-abh09t:1307_11": "Taṃ samāraddhaṃ sabbāsaṃ sampattīnaṃ mūlaṃ hotīti daṭṭhabbaṃ.",
  "tika-abh09t:1308_0": "Eko aggo visayo assāti ekaggaṃ, cittaṃ,",
  "tika-abh09t:1308_1": "tassa bhāvo ekaggatā,",
  "tika-abh09t:1308_2": "cittassa ekaggatā cittekaggatā,",
  "tika-abh09t:1308_3": "samādhissetaṃ nāmaṃ.",
  "tika-abh09t:1308_4": "Sā avisāraṇalakkhaṇā,",
  "tika-abh09t:1308_5": "sahajātānaṃ sampiṇḍanarasā nahānīyacuṇṇānaṃ udakaṃ viya,",
  "tika-abh09t:1308_6": "upasamapaccupaṭṭhānā,",
  "tika-abh09t:1308_7": "ñāṇapaccupaṭṭhānā vā,",
  "tika-abh09t:1308_8": "sukhapadaṭṭhānā,",
  "tika-abh09t:1308_9": "akusalādisādhāraṇavasena panetthāpi paccupaṭṭhānapadaṭṭhānāni vuttanayena yojetvā ñātabbāni.",
  "tika-abh09t:1308_10": "Nivāte dīpaccīnaṃ ṭhiti viya cetaso ṭhitīti daṭṭhabbā.",
  "tika-abh09t:1309_0": "Ettha ca kiñcāpi ārammaṇaṃ bhinditvā anupavisantā viya kusalapakkhe cattāro dhammā ārammaṇaṃ ogāhanti saddhā sati ekaggatā paññāti,",
  "tika-abh09t:1309_1": "teneva saddhā “okappanā”ti vuttā,",
  "tika-abh09t:1309_2": "sati ca “apilāpanā”ti,",
  "tika-abh09t:1309_3": "ekaggatā “avaṭṭhitī”ti,",
  "tika-abh09t:1309_4": "paññā “pariyogāhanā”ti ca vuttā.",
  "tika-abh09t:1309_5": "Akusalapakkhe ca tayo taṇhā diṭṭhi avijjāti.",
  "tika-abh09t:1309_6": "Tena te eva “oghā”ti vuttā.",
  "tika-abh09t:1309_7": "Tathāpi nesaṃ lakkhaṇādito nānattampi siddhameva.",
  "tika-abh09t:1309_8": "Akusalapakkhe pana ekaggatā uddhaccasamāgatattā “ogāhanā”ti na vuttā.",
  "tika-abh09t:1309_9": "Akusaladhammā hi ekavisaye sampiṇḍanakiccena samādhinā yuttāpi udakasittarajuṭṭhānaṃ viya taṅkhaṇaññeva vikiraṇasabhāvā honti.",
  "tika-abh09t:1309_10": "Teneva hettha upacārappanāppatti na hoti,",
  "tika-abh09t:1309_11": "kusaladhammā pana yasmā udakaṃ āsiñcitvā āsiñcitvā ākoṭanamajjanādīni katvā upalittaṭṭhānaṃ viya sakalampi",
  "tika-abh09t:1309_12": "divasaṃ niccalapavattanasamatthāti upacārappanāppattāpi hoti,",
  "tika-abh09t:1309_13": "tasmā tattha ogāhanāti vuttāti gahetabbaṃ.",
  "tika-abh09t:1310_0": "Jīvanti tena,",
  "tika-abh09t:1310_1": "jīvanamattaṃ vā tanti jīvitaṃ,",
  "tika-abh09t:1310_2": "taṃ sahajātānupālanalakkhaṇaṃ,",
  "tika-abh09t:1310_3": "tesaṃ pavattanarasaṃ,",
  "tika-abh09t:1310_4": "tesaññeva ṭhapanapaccupaṭṭhānaṃ,",
  "tika-abh09t:1310_5": "yāpayitabbadhammapadaṭṭhānaṃ.",
  "tika-abh09t:1310_6": "Attano ṭhitikkhaṇe eva cetaṃ te dhamme anupāleti udakaṃ viya uppalādīni,",
  "tika-abh09t:1310_7": "na bhaṅgakkhaṇe.",
  "tika-abh09t:1310_8": "Sayaṃ bhijjamānattā sayaṃ pavattitadhammasambandheneva pavattati niyāmako viyāti daṭṭhabbaṃ.",
  "tika-abh09t:1311_0": "Saddahanti etāya,",
  "tika-abh09t:1311_1": "sayaṃ vā saddahati,",
  "tika-abh09t:1311_2": "saddahanamattaṃ vā esāti saddhā.",
  "tika-abh09t:1311_3": "Sā saddahanalakkhaṇā,",
  "tika-abh09t:1311_4": "okappanalakkhaṇā vā,",
  "tika-abh09t:1311_5": "pasādanarasā udakappasādakamaṇi viya,",
  "tika-abh09t:1311_6": "pakkhandanarasā vā oghuttārakavīrapuriso viya,",
  "tika-abh09t:1311_7": "akālusiyapaccupaṭṭhānā,",
  "tika-abh09t:1311_8": "adhimuttipaccupaṭṭhānā vā,",
  "tika-abh09t:1311_9": "saddheyyavatthupadaṭṭhānā,",
  "tika-abh09t:1311_10": "saddhammasavanādisotāpattiyaṅgapadaṭṭhānā vā,",
  "tika-abh09t:1311_11": "hatthavittabījāni viya daṭṭhabbā.",
  "tika-abh09t:1312_0": "Saranti tāya,",
  "tika-abh09t:1312_1": "sayaṃ vā sarati,",
  "tika-abh09t:1312_2": "saraṇamattameva vā esāti sati.",
  "tika-abh09t:1312_3": "Sā apilāpanalakkhaṇā,",
  "tika-abh09t:1312_4": "asammosanarasā,",
  "tika-abh09t:1312_5": "ārakkhapaccupaṭṭhānā,",
  "tika-abh09t:1312_6": "visayābhimukhabhāvapaccupaṭṭhānā vā,",
  "tika-abh09t:1312_7": "thirasaññāpadaṭṭhānā,",
  "tika-abh09t:1312_8": "kāyādisatipaṭṭhānapadaṭṭhānā vā.",
  "tika-abh09t:1312_9": "Ārammaṇe daḷhapatiṭṭhitattā pana esikā viya,",
  "tika-abh09t:1312_10": "cakkhudvārādirakkhaṇato dovāriko viya ca daṭṭhabbā.",
  "tika-abh09t:1313_0": "Kāyaduccaritādīhi hirīyatīti hirī,",
  "tika-abh09t:1313_1": "lajjāyetaṃ adhivacanaṃ.",
  "tika-abh09t:1313_2": "Tehiyeva ottappatīti ottappaṃ,",
  "tika-abh09t:1313_3": "pāpato ubbegassetaṃ adhivacanaṃ.",
  "tika-abh09t:1313_4": "Tattha pāpato jigucchanalakkhaṇā hirī,",
  "tika-abh09t:1313_5": "uttāsalakkhaṇaṃ ottappaṃ.",
  "tika-abh09t:1313_6": "Lajjanākārena pāpakānaṃ akaraṇarasā hirī,",
  "tika-abh09t:1313_7": "uttāsākārena ottappaṃ.",
  "tika-abh09t:1313_8": "Asucimakkhitassa,",
  "tika-abh09t:1313_9": "aggisantattassa ca ayoguḷassa gahetuṃ avisahanaṃ viya etesaṃ yathākkamaṃ jigucchanasantāsākārehi pāpākaraṇaṃ veditabbaṃ.",
  "tika-abh09t:1313_10": "Vuttākāreneva ca pāpato saṃkocanapaccupaṭṭhānāni etāni,",
  "tika-abh09t:1313_11": "attaparagāravapadaṭṭhānāni kulavadhūvesiyā bhāvo viya,",
  "tika-abh09t:1313_12": "lokapālakāni cāti daṭṭhabbāni.",
  "tika-abh09t:1313_13": "Ubhinnampi panesaṃ samuṭṭhānaṃ adhipati sabhāvo lakkhaṇena cāti mātikaṃ ṭhapetvā yathākkamaṃ ajjhattabahiddhāsamuṭṭhānatā,",
  "tika-abh09t:1313_14": "attalokādhipatitā,",
  "tika-abh09t:1313_15": "lajjābhayasabhāvasaṇṭhitatā,",
  "tika-abh09t:1313_16": "sappatissavavajjabhayadassāvitālakkhaṇatā ca aṭṭhasāliniyaṃ vitthārato vibhattā,",
  "tika-abh09t:1313_17": "atthikehi taṃ tattheva gahetabbaṃ.",
  "tika-abh09t:1314_0": "Na lubbhati etena,",
  "tika-abh09t:1314_1": "sayaṃ vā na lubbhati,",
  "tika-abh09t:1314_2": "alubbhanamattameva vā tanti alobho.",
  "tika-abh09t:1314_3": "Adosāmohesupi eseva nayo.",
  "tika-abh09t:1314_4": "Tesu alobho ārammaṇe cittassa agedhalakkhaṇo,",
  "tika-abh09t:1314_5": "alaggabhāvalakkhaṇo vā kamaladale jalabindu viya,",
  "tika-abh09t:1314_6": "apariggaharaso muttabhikkhu viya,",
  "tika-abh09t:1314_7": "anallīnabhāvapaccupaṭṭhāno asucimhi patitapuriso viya.",
  "tika-abh09t:1315_0": "Adoso acaṇḍikkalakkhaṇo,",
  "tika-abh09t:1315_1": "avirodhalakkhaṇo vā anukūlamitto viya,",
  "tika-abh09t:1315_2": "āghātavinayanaraso,",
  "tika-abh09t:1315_3": "pariḷāhavinayanaraso vā candanaṃ viya,",
  "tika-abh09t:1315_4": "sommabhāvapaccupaṭṭhāno puṇṇacando viya.",
  "tika-abh09t:1316_0": "Amoho yathāsabhāvappaṭivedhalakkhaṇo,",
  "tika-abh09t:1316_1": "akkhalitappaṭivedhalakkhaṇo vā kusalissāsakkhittausuppaṭivedho viya,",
  "tika-abh09t:1316_2": "visayobhāsanaraso anuddhaṭo padīpo viya,",
  "tika-abh09t:1316_3": "asammohapaccupaṭṭhāno araññagatasudesako viya.",
  "tika-abh09t:1316_4": "Tayopi cete sabbakusalānaṃ mūlabhūtāti daṭṭhabbā.",
  "tika-abh09t:1317_0": "Apica alobho cettha dānahetu,",
  "tika-abh09t:1317_1": "adoso sīlahetu,",
  "tika-abh09t:1317_2": "amoho bhāvanāhetu.",
  "tika-abh09t:1317_3": "Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññā honti,",
  "tika-abh09t:1317_4": "tathā adhikaūnaviparītaggahaṇānaṃ abhāvo,",
  "tika-abh09t:1317_5": "tathā piyavippayogaappiyasampayogaicchitālābhadukkhānaṃ,",
  "tika-abh09t:1317_6": "jātijarāmaraṇadukkhānaṃ,",
  "tika-abh09t:1317_7": "petanirayatiracchānagatidukkhānañca abhāvo,",
  "tika-abh09t:1317_8": "tathā bhogamittaattasampattipaccayabhāvo,",
  "tika-abh09t:1317_9": "tathā kāmasukhapariccāgaattakilamathapariccāgamajjhimapaṭipattīnaṃ sambhavo,",
  "tika-abh09t:1317_10": "tathā asubhaappamāṇadhātusaññānaṃ,",
  "tika-abh09t:1317_11": "aniccadukkhaanattasaññānaṃ,",
  "tika-abh09t:1317_12": "dibbabrahmaariyavihārānañca sambhavo hotīti evamādīhi nayehi tesaṃ vitthāro veditabbo.",
  "tika-abh09t:1318_0": "Ettha ca amoho nāma paññā,",
  "tika-abh09t:1318_1": "sā pajānanalakkhaṇā.",
  "tika-abh09t:1318_2": "Viññāṇaṃ vijānanalakkhaṇaṃ.",
  "tika-abh09t:1318_3": "Saññā sañjānanalakkhaṇā.",
  "tika-abh09t:1318_4": "Kiṃ panetāsaṃ saññāviññāṇapaññānaṃ nānattanti?",
  "tika-abh09t:1318_5": "Sañjānanavijānanapajānanameva.",
  "tika-abh09t:1318_6": "Etāsaṃ hi samānepi jānanabhāve saññāya “nīlaṃ pīta”ntiādinā puna saññuppādakamattena ākārena sañjānanamattameva hoti,",
  "tika-abh09t:1318_7": "ajātabuddhidārakassa viya cittavaṭṭādibhāvamattākārena kahāpaṇādidassanaṃ,",
  "tika-abh09t:1318_8": "na tato uddhaṃ.",
  "tika-abh09t:1318_9": "Viññāṇassa pana yathāvuttena ca tato visiṭṭhena ca aniccādinā ākārena jānanaṃ hoti,",
  "tika-abh09t:1318_10": "gāmikapurisassa viya yathāvuttena ceva upabhogārahatādinā ca ākārena kahāpaṇādidassanaṃ,",
  "tika-abh09t:1318_11": "na tato uddhaṃ.",
  "tika-abh09t:1318_12": "Paññāya pana tehi ca yathāvuttehi nānappakārehi ca maggapātubhāvādihetūhi sabbehi ākārehi pajānanaṃ hoti,",
  "tika-abh09t:1318_13": "heraññikassa viya yathāvuttehi ceva chekakūṭaaddhasārādisabbehi ākārehi ca kahāpaṇādidassanaṃ.",
  "tika-abh09t:1318_14": "Paññāya hi ajānitabbaṃ nāma natthi.",
  "tika-abh09t:1318_15": "Evaṃ sañjānanavijānanapajānanākārehi etāsaṃ nānattaṃ veditabbaṃ.",
  "tika-abh09t:1318_16": "Ettha ca cakkhuviññāṇādīni vitakkavīriyādisahajātapaccayavirahato rūpādīsu saññākiccato adhikavijānanakiccaṃ kātuṃ na sakkonti,",
  "tika-abh09t:1318_17": "balapariṇāyakāni viya senaṅgāni paññānuvattakāneva hontīti veditabbāni.",
  "tika-abh09t:1318_18": "Tenāha bhagavā “pañcahi viññāṇehi na kañci dhammaṃ paṭivijānāti aññatra abhinipātamattā”tiādi.",
  "tika-abh09t:1319_0": "Kāyapassambhanaṃ kāyapassaddhi.",
  "tika-abh09t:1319_1": "Cittapassambhanaṃ cittapassaddhi.",
  "tika-abh09t:1319_2": "Kāyoti panettha vedanādayo tayo khandhā.",
  "tika-abh09t:1319_3": "Ubhopi panetā kāyacittadarathavūpasamalakkhaṇā,",
  "tika-abh09t:1319_4": "kāyacittadarathanimmaddanarasā,",
  "tika-abh09t:1319_5": "kāyacittānaṃ aparipphandasītibhāvapaccupaṭṭhānā,",
  "tika-abh09t:1319_6": "kāyacittapadaṭṭhānā.",
  "tika-abh09t:1319_7": "Kāyacittānañca avūpasamakarauddhaccādikilesapaṭipakkhabhūtāti daṭṭhabbā.",
  "tika-abh09t:1320_0": "Kāyalahubhāvo kāyalahutā.",
  "tika-abh09t:1320_1": "Cittalahubhāvo cittalahutā.",
  "tika-abh09t:1320_2": "Evaṃ uparipi padattho daṭṭhabbo.",
  "tika-abh09t:1320_3": "Kāyacittānaṃ garubhāvavūpasamalakkhaṇā kāyalahutā,",
  "tika-abh09t:1320_4": "cittalahutā ca,",
  "tika-abh09t:1320_5": "tesaṃ garubhāvanimmaddanarasā,",
  "tika-abh09t:1320_6": "tesaṃ adandhatāpaccupaṭṭhānā,",
  "tika-abh09t:1320_7": "tesaṃ garubhāvakarathinamiddhādikilesapaṭipakkhabhūtāti daṭṭhabbā.",
  "tika-abh09t:1321_0": "Kāyacittānaṃ thaddhabhāvavūpasamalakkhaṇā kāyamudutā,",
  "tika-abh09t:1321_1": "cittamudutā ca,",
  "tika-abh09t:1321_2": "tesaṃ thaddhabhāvanimmaddanarasā,",
  "tika-abh09t:1321_3": "appaṭighātapaccupaṭṭhānā,",
  "tika-abh09t:1321_4": "kāyacittapadaṭṭhānā,",
  "tika-abh09t:1321_5": "tesaṃ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "tika-abh09t:1322_0": "Kāyacittānaṃ akammaññabhāvavūpasamalakkhaṇā kāyakammaññatā,",
  "tika-abh09t:1322_1": "cittakammaññatā ca,",
  "tika-abh09t:1322_2": "tesaṃ akammaññabhāvanimmaddanarasā,",
  "tika-abh09t:1322_3": "kāyacittānaṃ ārammaṇakaraṇasampattipaccupaṭṭhānā,",
  "tika-abh09t:1322_4": "tesaṃ akammaññabhāvakarāvasesanīvaraṇapaṭipakkhabhūtāti daṭṭhabbā.",
  "tika-abh09t:1322_5": "Pasādanīyavatthūsu pasādāvahā,",
  "tika-abh09t:1322_6": "hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.",
  "tika-abh09t:1323_0": "Kāyacittānaṃ agelaññabhāvalakkhaṇā kāyapāguññatā,",
  "tika-abh09t:1323_1": "cittapāguññatā ca,",
  "tika-abh09t:1323_2": "tesaṃ gelaññanimmaddanarasā,",
  "tika-abh09t:1323_3": "nirādīnavapaccupaṭṭhānā,",
  "tika-abh09t:1323_4": "tesaṃ gelaññakaraassaddhiyādikilesapaṭipakkhabhūtāti daṭṭhabbā.",
  "tika-abh09t:1323_5": "Kāyacittānaṃ ajjavalakkhaṇā kāyujukatā,",
  "tika-abh09t:1323_6": "cittujukatā ca,",
  "tika-abh09t:1323_7": "tesaṃ kuṭilabhāvanimmaddanarasā,",
  "tika-abh09t:1323_8": "ajimhatāpaccupaṭṭhānā,",
  "tika-abh09t:1323_9": "tesaṃ kuṭilabhāvakaramāyāsāṭheyyādipaṭipakkhabhūtāti daṭṭhabbā.",
  "tika-abh09t:1323_10": "Sabbepete passaddhiādayo dhammā kāyacittapadaṭṭhānāti veditabbā.",
  "tika-abh09t:1324_0": "Kiṃ panettha passaddhādayo dhammā uddhaccādiṃ vinodetuṃ na sakkonti,",
  "tika-abh09t:1324_1": "yena ime passaddhādayo dhammā na visuṃ vibhattāti?",
  "tika-abh09t:1324_2": "No na sakkonti,",
  "tika-abh09t:1324_3": "ime pana sahitā eva sakkonti,",
  "tika-abh09t:1324_4": "itarathā tesaṃ uppattiyā eva asambhavato.",
  "tika-abh09t:1324_5": "Yathā vā passaddhādīsu vijjamānesu mohāhirikādīnaṃ ujupaṭipakkhabhāvena amohahiriādayo honti,",
  "tika-abh09t:1324_6": "evametepi uddhaccādiujupaṭipakkhabhāvena icchitabbāti gahetabbā.",
  "tika-abh09t:1324_7": "Yasmā cettha dvīhi dvīhi eva yathāsakaṃ paṭipakkhā haritabbā,",
  "tika-abh09t:1324_8": "tasmā te ete eva dvidhā vibhattā,",
  "tika-abh09t:1324_9": "na amohādayoti ñātabbā.",
  "tika-abh09t:1325_0": "Yevāpanakesu chandoti kattukāmatāyetaṃ adhivacanaṃ,",
  "tika-abh09t:1325_1": "tasmā so kattukāmatālakkhaṇo,",
  "tika-abh09t:1325_2": "ārammaṇapariyesanaraso,",
  "tika-abh09t:1325_3": "ārammaṇena atthikatāpaccupaṭṭhāno,",
  "tika-abh09t:1325_4": "tadevassa padaṭṭhānaṃ.",
  "tika-abh09t:1325_5": "Ārammaṇaggahaṇe cāyaṃ cetaso hatthappasāraṇaṃ viya daṭṭhabbo.",
  "tika-abh09t:1325_6": "Ayañca yasmā virajjitabbādīsupi nekkhammādinā saha lobhavisadisena kattukāmatākārena pavattati,",
  "tika-abh09t:1325_7": "tasmā asekhānampi uppajjati.",
  "tika-abh09t:1325_8": "Lobho pana subhasukhādivipallāsapubbakena abhisaṅgākāreneva pavattatīti ayametesaṃ viseso.",
  "tika-abh09t:1325_9": "Evaṃ mettākaruṇādīnampi lobhādīhi viseso yathānurūpaṃ ñātabbo.",
  "tika-abh09t:1326_0": "Adhimuccanaṃ adhimokkho.",
  "tika-abh09t:1326_1": "So sanniṭṭhānalakkhaṇo,",
  "tika-abh09t:1326_2": "asaṃsappanaraso,",
  "tika-abh09t:1326_3": "nicchayapaccupaṭṭhāno,",
  "tika-abh09t:1326_4": "sanniṭṭhātabbadhammapadaṭṭhāno,",
  "tika-abh09t:1326_5": "ārammaṇe niccalabhāvena indakhīlo viya daṭṭhabbo.",
  "tika-abh09t:1326_6": "Nanu ca saddhāpi adhimokkhoti vuccati.",
  "tika-abh09t:1326_7": "Tathā hi adhimokkhalakkhaṇe indaṭṭhaṃ kāretīti saddhindriyanti vuccatīti? Saccaṃ,",
  "tika-abh09t:1326_8": "sā ca kho sampasādanabhāvena adhimokkho,",
  "tika-abh09t:1326_9": "ayaṃ pana yathā tathā vā nicchayabhāvenāti na koci virodho.",
  "tika-abh09t:1327_0": "Kiriyā kāro,",
  "tika-abh09t:1327_1": "manasmiṃ kāro manasikāro,",
  "tika-abh09t:1327_2": "purimamanato visadisaṃ manaṃ karotītipi manasikāro,",
  "tika-abh09t:1327_3": "svāyaṃ ārammaṇapaṭipādako vīthipaṭipādako javanapaṭipādakoti tippakāro,",
  "tika-abh09t:1327_4": "tattha ārammaṇapaṭipādako idha manasikāro.",
  "tika-abh09t:1327_5": "So sāraṇalakkhaṇo,",
  "tika-abh09t:1327_6": "sampayuttānaṃ ārammaṇesu payojanaraso,",
  "tika-abh09t:1327_7": "ārammaṇābhimukhabhāvapaccupaṭṭhāno,",
  "tika-abh09t:1327_8": "ārammaṇapadaṭṭhāno,",
  "tika-abh09t:1327_9": "saṅkhārakkhandhapariyāpanno.",
  "tika-abh09t:1327_10": "Ārammaṇapaṭipādakattena sampayuttānaṃ sārathi viya daṭṭhabbo.",
  "tika-abh09t:1327_11": "Vīthipaṭipādakoti pana pañcadvārāvajjanassetaṃ adhivacanaṃ.",
  "tika-abh09t:1327_12": "Javanapaṭipādakoti manodvārāvajjanassa,",
  "tika-abh09t:1327_13": "na te idha adhippetā.",
  "tika-abh09t:1327_14": "Ettha cāyaṃ manasikāro samannāhāramattākārena ārammaṇe sampayuttānaṃ payojako,",
  "tika-abh09t:1327_15": "cetanā cetokiriyābhāvena,",
  "tika-abh09t:1327_16": "vitakko pana saṅkappākārena,",
  "tika-abh09t:1327_17": "upanijjhāyanākārena ca abhiniropako.",
  "tika-abh09t:1327_18": "Teneva hettha padabhājanīye “takko saṅkappoti ca,",
  "tika-abh09t:1327_19": "jhānaṅga”nti ca vuccatīti ayametesaṃ viseso.",
  "tika-abh09t:1328_0": "Tesu tesu dhammesu majjhattatā tatramajjhattatā.",
  "tika-abh09t:1328_1": "Sā cittacetasikānaṃ samavāhitalakkhaṇā,",
  "tika-abh09t:1328_2": "ūnādhikatānivāraṇarasā,",
  "tika-abh09t:1328_3": "pakkhapātupacchedanarasā vā,",
  "tika-abh09t:1328_4": "majjhattabhāvapaccupaṭṭhānā,",
  "tika-abh09t:1328_5": "samappavattasampayuttadhammapadaṭṭhānā.",
  "tika-abh09t:1328_6": "Sampayuttadhammānaṃ ajjhupekkhaṇena samappavattānaṃ ājānīyānaṃ ajjhupekkhakasārathi viya daṭṭhabbā.",
  "tika-abh09t:1329_0": "Paradukkhe sati sādhūnaṃ hadayakampanaṃ karotīti karuṇā,",
  "tika-abh09t:1329_1": "kirati vā paradukkhaṃ hiṃsati ca,",
  "tika-abh09t:1329_2": "kirīyati vā dukkhitesu pasārīyatīti karuṇā.",
  "tika-abh09t:1329_3": "Sā paradukkhāpanayanākārappavattilakkhaṇā,",
  "tika-abh09t:1329_4": "paradukkhāsahanarasā,",
  "tika-abh09t:1329_5": "avihiṃsāpaccupaṭṭhānā,",
  "tika-abh09t:1329_6": "dukkhābhibhūtānaṃ anāthabhāvadassanapadaṭṭhānā.",
  "tika-abh09t:1329_7": "Modanti tāya taṃsamaṅgino,",
  "tika-abh09t:1329_8": "sayaṃ vā modati,",
  "tika-abh09t:1329_9": "modanamattameva vā tanti muditā.",
  "tika-abh09t:1329_10": "Sā pamodalakkhaṇā,",
  "tika-abh09t:1329_11": "anissāyanarasā,",
  "tika-abh09t:1329_12": "arativighātapaccupaṭṭhānā,",
  "tika-abh09t:1329_13": "sattānaṃ sampattidassanapadaṭṭhānā.",
  "tika-abh09t:1330_0": "Kasmā panettha mettupekkhā na vuttāti?",
  "tika-abh09t:1330_1": "Pubbe gahitattā.",
  "tika-abh09t:1330_2": "Adoso eva hi sattesu hitapharaṇavasena pavattiyaṃ mettā.",
  "tika-abh09t:1330_3": "Tatramajjhattatā eva ca iṭṭhāniṭṭhasattesu majjhattākārena pavattiyaṃ upekkhā.",
  "tika-abh09t:1330_4": "Te ca dhammā niyatā,",
  "tika-abh09t:1330_5": "kevalaṃ pana nesaṃ sattesu mettupekkhābhāvena pavatti aniyatāti.",
  "tika-abh09t:1330_6": "Kāyaduccaritato virati kāyaduccaritavirati.",
  "tika-abh09t:1330_7": "Sesapadadvayepi eseva nayo.",
  "tika-abh09t:1330_8": "Lakkhaṇādito panetā tissopi kāyaduccaritādivatthūnaṃ avītikkamalakkhaṇā,",
  "tika-abh09t:1330_9": "tato saṃkocanarasā,",
  "tika-abh09t:1330_10": "tesaṃ akiriyapaccupaṭṭhānā,",
  "tika-abh09t:1330_11": "saddhāhirottappaappicchatādiguṇapadaṭṭhānā,",
  "tika-abh09t:1330_12": "pāpakiriyato cittassa vimukhabhāvabhūtāti daṭṭhabbā.",
  "tika-abh09t:1330_13": "Evaṃ lakkhaṇādito vinicchayo veditabbo.",
  "tika-abh09t:1331_0": "Saṅgahāti evaṃ ye ime imasmiṃ kāmāvacarapaṭhamakusale vibhattā ekūnacattālīsa dhammā,",
  "tika-abh09t:1331_1": "sabbete khandhato catubbidhā honti –",
  "tika-abh09t:1331_2": "vedanākkhandho saññākkhandho saṅkhārakkhandho viññāṇakkhandhoti.",
  "tika-abh09t:1331_3": "Tattha rāsaṭṭhena somanassavedanā vedanākkhandho,",
  "tika-abh09t:1331_4": "tathā saññā saññākkhandho,",
  "tika-abh09t:1331_5": "cittaṃ viññāṇakkhandho,",
  "tika-abh09t:1331_6": "avasesā phassādayo chattiṃsa dhammā saṅkhārakkhandhoti veditabbā.",
  "tika-abh09t:1332_0": "Nanu ca yadi rāsaṭṭhena khandho,",
  "tika-abh09t:1332_1": "phassādīnaṃ tāva anekattā saṅkhārakkhandhatā yuttā,",
  "tika-abh09t:1332_2": "kathaṃ pana vedanādīnaṃ tiṇṇaṃ khandhatāti?",
  "tika-abh09t:1332_3": "Upacārato.",
  "tika-abh09t:1332_4": "Paccekaṃ hi atītādibhedabhinnesu vedanāsaññāviññāṇesu niruḷhopi khandha-",
  "tika-abh09t:1332_5": "saddo tadekadesesu ekekavedanādīsupi samudāyopacārena voharīyatīti tadekadesepi tabbohāro,",
  "tika-abh09t:1332_6": "yathā rukkhassa sākhāya chijjamānāya “rukkho chijjatī”tiādīsu viyāti.",
  "tika-abh09t:1332_7": "Evaṃ khandhato catubbidhā honti.",
  "tika-abh09t:1333_0": "Te puna āyatanato duvidhā honti –",
  "tika-abh09t:1333_1": "manāyatanaṃ dhammāyatananti.",
  "tika-abh09t:1333_2": "Sañjātisamosaraṇaṭṭhānaṭṭhena hettha cittaṃ manāyatanaṃ,",
  "tika-abh09t:1333_3": "sesā pana aṭṭhatiṃsa dhammā dhammāyatananti.",
  "tika-abh09t:1333_4": "Evaṃ āyatanato duvidhā honti.",
  "tika-abh09t:1333_5": "Te puna dhātuvasena duvidhā manoviññāṇadhātu dhammadhātūti.",
  "tika-abh09t:1333_6": "Nissattanijjīvaṭṭhena hettha cittaṃ manoviññāṇadhātu,",
  "tika-abh09t:1333_7": "sesā dhammadhātūti.",
  "tika-abh09t:1333_8": "Evaṃ dhātuvasena duvidhā.",
  "tika-abh09t:1334_0": "Tathā āhārānāhāravasena.",
  "tika-abh09t:1334_1": "Tattha phasso cetanā cittanti ime tayo dhammā visesapaccayattena yathākkamaṃ “phassāhāro manosañcetanāhāro viññāṇāhāro”ti vuccanti,",
  "tika-abh09t:1334_2": "avasesā na āhārāti.",
  "tika-abh09t:1334_3": "Kiṃ panete paccayā na honti,",
  "tika-abh09t:1334_4": "ye na āhārāti vucceyyunti?",
  "tika-abh09t:1334_5": "No na honti,",
  "tika-abh09t:1334_6": "visesapaccayā pana na honti,",
  "tika-abh09t:1334_7": "phassādayo pana tesaṃ dhammānaṃ visesapaccayā honti,",
  "tika-abh09t:1334_8": "visesato vedanādayo ca āharanti.",
  "tika-abh09t:1334_9": "Phassāhāro hi tisso vedanāyo āharati,",
  "tika-abh09t:1334_10": "manosañcetanāhāro tayo bhave,",
  "tika-abh09t:1334_11": "viññāṇāhāro paṭisandhināmarūpaṃ.",
  "tika-abh09t:1334_12": "Nanu ca so vipāko,",
  "tika-abh09t:1334_13": "idaṃ pana kusalaviññāṇanti?",
  "tika-abh09t:1334_14": "Kiñcāpi evaṃ,",
  "tika-abh09t:1334_15": "taṃsarikkhatāya pana viññāṇāhārotveva vuttaṃ.",
  "tika-abh09t:1334_16": "Yasmā vā ime “arūpino āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti",
  "tika-abh09t:1334_17": "vacanato kabaḷīkārāhāro viya rūpakāyassa upatthambhakaṭṭhena nāmakāyassa āhārapaccayā honti,",
  "tika-abh09t:1334_18": "tasmā imeva “āhārā”ti vuttāti veditabbaṃ.",
  "tika-abh09t:1334_19": "Evaṃ āhārānāhāravasena duvidhā.",
  "tika-abh09t:1335_0": "Tathā indriyānindriyato.",
  "tika-abh09t:1335_1": "Tattha saddhā vīriyaṃ sati ekaggatā amoho cittaṃ somanassavedanā jīvitanti ime aṭṭha dhammā adhipatiyaṭṭhena",
  "tika-abh09t:1335_2": "yathākkamaṃ “saddhindriyaṃ vīriyindriyaṃ satindriyaṃ samādhindriyaṃ paññindriyaṃ manindriyaṃ somanassindriyaṃ",
  "tika-abh09t:1335_3": "jīvitindriya”nti vuccanti,",
  "tika-abh09t:1335_4": "avasesā na “indriyānī”ti.",
  "tika-abh09t:1335_5": "Evaṃ indriyānindriyato duvidhā.",
  "tika-abh09t:1336_0": "Tathā jhānaṅgājhānaṅgavasena.",
  "tika-abh09t:1336_1": "Tattha vitakko vicāro pīti somanassaṃ ekaggatāti ime pañca dhammā upanijjhāyanaṭṭhena “jhānaṅgānī”ti vuccanti,",
  "tika-abh09t:1336_2": "itare “ajhānaṅgānī”ti.",
  "tika-abh09t:1336_3": "Evaṃ jhānaṅgājhānaṅgavasena duvidhā.",
  "tika-abh09t:1337_0": "Tathā maggaṅgāmaggaṅgavasena.",
  "tika-abh09t:1337_1": "Tattha amoho vitakko viratittayaṃ vīriyaṃ sati ekaggatāti ime aṭṭha dhammā niyyānaṭṭhena,",
  "tika-abh09t:1337_2": "vimokkhaṭṭhena ca yathākkamaṃ “sammādiṭṭhi sammāsaṅkappo sammāvācā sammākammanto sammāājīvo sammāvāyāmo",
  "tika-abh09t:1337_3": "sammāsati sammāsamādhī”ti nāmena “maggaṅgānī”ti vuccanti,",
  "tika-abh09t:1337_4": "itare “amaggaṅgānī”ti.",
  "tika-abh09t:1337_5": "Pāḷiyaṃ pana lokiyacitte viratīnaṃ aniyatattā,",
  "tika-abh09t:1337_6": "yevāpanakattā ca tā vajjetvā “pañcaṅgiko maggo hotī”ti vuccati.",
  "tika-abh09t:1337_7": "Evaṃ maggaṅgāmaggaṅgavasena duvidhā.",
  "tika-abh09t:1338_0": "Tathā balābalavasena.",
  "tika-abh09t:1338_1": "Tattha saddhāvīriyaṃ sati samādhi paññā hirī ottappanti ime satta dhammā akampiyaṭṭhena balānīti vuccanti,",
  "tika-abh09t:1338_2": "itare abalānīti.",
  "tika-abh09t:1338_3": "Evaṃ balābalavasena duvidhā.",
  "tika-abh09t:1339_0": "Tathā hetunahetuvasena.",
  "tika-abh09t:1339_1": "Tattha alobho adoso amohoti ime tayo dhammā mūlaṭṭhena hetūti vuccanti,",
  "tika-abh09t:1339_2": "itare nahetūti.",
  "tika-abh09t:1339_3": "Evaṃ hetunahetuvasena duvidhā.",
  "tika-abh09t:1339_4": "Evaṃ phassāphassavedanāvedanā saññāsaññācittācittādivasenapi vuttanayānusārena yathāyogaṃ saṅgahavibhāgo veditabbo.",
  "tika-abh09t:1339_5": "Ayamettha saṅkhepo,",
  "tika-abh09t:1339_6": "vitthāro pana padabhājanīyasaṅgahavāre,",
  "tika-abh09t:1339_7": "tadaṭṭhakathāyañca gahetabbo.",
  "tika-abh09t:1339_8": "Evaṃ saṅgahato vinicchayo veditabbo.",
  "tika-abh09t:1340_0": "Suññato cevāti evaṃ khandhādīhi saṅgahitesu tesu dhammesu tabbinimutto kārakavedakādisabhāvo attā vā sassato vā bhāvo na upalabbhati.",
  "tika-abh09t:1340_1": "Suññā te dhammā attena vā attaniyena vā,",
  "tika-abh09t:1340_2": "kevalaṃ paṭiccasamuppannā,",
  "tika-abh09t:1340_3": "salakkhaṇadhāraṇato dhammamattā,",
  "tika-abh09t:1340_4": "niccasukhādisāravirahato asārā,",
  "tika-abh09t:1340_5": "pavattakaniyāmakābhāvato apariṇāyakā aniccā, dukkhā, anattā,",
  "tika-abh09t:1340_6": "anattaniyā ca hutvā pavattantīti ayamettha saṅkhepo,",
  "tika-abh09t:1340_7": "vitthāro pana padabhājanīyasuññatavāre,",
  "tika-abh09t:1340_8": "tadaṭṭhakathāyañca gahetabboti.",
  "tika-abh09t:1340_9": "Evaṃ suññato vinicchayo veditabbo.",
  "tika-abh09t:1341_0": "Niṭṭhitā paṭhamakusalassa atthavaṇṇanā.",
  "tika-abh09t:1342_0": "Dutiyādīsupi paṭhamakusale vuttanayena dhammuddesādinā sabbo vinicchayo veditabbo.",
  "tika-abh09t:1342_1": "Na kevalañca ettheva,",
  "tika-abh09t:1342_2": "ito paresupi sabbattha heṭṭhā vuttasadisānaṃ padānaṃ,",
  "tika-abh09t:1342_3": "dhammānañca attho,",
  "tika-abh09t:1342_4": "sabbo ca vinicchayo ettha vuttanayeneva veditabbo.",
  "tika-abh09t:1342_5": "Ito paraṃ pana apubbameva vaṇṇayissāma.",
  "tika-abh09t:1342_6": "Dutiyacitte tāva sasaṅkhārabhāvamattameva paṭhamacittato viseso,",
  "tika-abh09t:1342_7": "sesaṃ tādisameva.",
  "tika-abh09t:1342_8": "Dutiyakusalaṃ.",
  "tika-abh09t:1343_0": "Tatiyepi dhammuddese amohābhāvā indriyamaggaṅgabalamūlasaṅgahesu paññindriyasammādiṭṭhimaggaṅgapaññābalaamohamūlānaṃ",
  "tika-abh09t:1343_1": "parihāniyā saddhindriyādīnaṃ bhāvova viseso,",
  "tika-abh09t:1343_2": "sesaṃ tādisameva.",
  "tika-abh09t:1343_3": "Tathā catutthe sasaṅkhārabhāvamattameva viseso.",
  "tika-abh09t:1343_4": "Tatiyacatutthāni.",
  "tika-abh09t:1344_0": "Pañcamachaṭṭhasattamaṭṭhamesu pana sukhasomanassaṭṭhānesu upekkhābhāvo,",
  "tika-abh09t:1344_1": "pītiyā ca abhāvo.",
  "tika-abh09t:1344_2": "Teneva jhānaṅgasaṅgahavāre caturaṅgajjhānatāva viseso,",
  "tika-abh09t:1344_3": "sesaṃ paṭhamadutiyatatiyacatutthacittasadisameva.",
  "tika-abh09t:1344_4": "Upekkhāsahagatesu cettha catūsu karuṇāmuditā na uppajjantīti keci vadanti,",
  "tika-abh09t:1344_5": "parikammabhūtānaṃ panettha tāsaṃ uppattiyā mahāaṭṭhakathāyaṃ anuññātattā upacārappattā pana uppajjanti,",
  "tika-abh09t:1344_6": "na itarāti gahetabbaṃ.",
  "tika-abh09t:1344_7": "Pañcamachaṭṭhasattamaṭṭhamāni.",
  "tika-abh09t:1345_0": "Visayādippabhedatoti evaṃ dhammuddesādinā vibhattāni aṭṭha kāmāvacarakusalāni ārammaṇavibhāgato paccekaṃ chabbidhāni honti rūpārammaṇaṃ…pe…",
  "tika-abh09t:1345_1": "dhammārammaṇanti.",
  "tika-abh09t:1345_2": "Tattha nīlādibhedabhinnā,",
  "tika-abh09t:1345_3": "atītānāgatapaccuppannaajjhattikabāhiraoḷārikasukhumādibhedabhinnā ca vaṇṇadhātu rūpārammaṇaṃ nāma.",
  "tika-abh09t:1345_4": "Evaṃ saddārammaṇādīsupi yathānurūpaṃ bhedo veditabbo.",
  "tika-abh09t:1346_0": "Ettha ca phoṭṭhabbanti āpodhātuvajjitabhūtattayaṃ,",
  "tika-abh09t:1346_1": "dhammārammaṇanti pañcārammaṇāni vajjetvā avasesā rūpārūpapaññattiyo veditabbā,",
  "tika-abh09t:1346_2": "sesaṃ tādisameva.",
  "tika-abh09t:1346_3": "Keci panettha “cakkhuviññāṇādīnamāpāthagatāni etānārammaṇāni rūpārammaṇādivohāraṃ labhanti,",
  "tika-abh09t:1346_4": "anāpāthagatāni pana atītānāgatadūrasukhumādibhedabhinnāni dhammārammaṇānevā”ti vadanti,",
  "tika-abh09t:1346_5": "taṃ na yuttaṃ dibbacakkhādīnaṃ rūpārammaṇatādivacanato.",
  "tika-abh09t:1347_0": "Anāpāthagatā eva hi tāni dibbacakkhuādīnaṃ ārammaṇaṃ,",
  "tika-abh09t:1347_1": "na ca tāni dhammārammaṇāni.",
  "tika-abh09t:1347_2": "Rūpādayo hi pañca paccekaṃ dvīsu dvīsu dvāresu ekasmiṃ khaṇe āpāthamāgantvā taṃtaṃdvārikajavanānaṃ,",
  "tika-abh09t:1347_3": "tadanantare manodvārikānañca aparabhāge ca diṭṭhasutādivasenānussarantassa suddhamanodvārikānañca ārammaṇāni honti.",
  "tika-abh09t:1347_4": "Tathā hi nānāvaṇṇavicittacetiyādidassanaṃ karontassa,",
  "tika-abh09t:1347_5": "dhammaṃ suṇantassa,",
  "tika-abh09t:1347_6": "bherisaddādīhi vā pūjādiṃ karontassa ca gandhamālādīni ghāyitvā,",
  "tika-abh09t:1347_7": "khādanīyabhojanīyādiñca sāyitvā,",
  "tika-abh09t:1347_8": "sukhasamphassāni attharaṇapāvuraṇādīni ca phusitvā manāpabhāvaṃ ñatvā tehi cetiyapūjaṃ karontassa,",
  "tika-abh09t:1347_9": "tattha tattha akusalaṃ vā uppādentassa,",
  "tika-abh09t:1347_10": "tasmiṃ tasmiṃ khaṇe gayhamānāni rūpādipañcārammaṇāni sākhāya akkamanaṃ,",
  "tika-abh09t:1347_11": "pathaviyaṃ chāyāpharaṇañca ekakkhaṇe kurumānaṃ rukkhagge nilīyamānaṃ pakkhino sarīraṃ viya yathāsakaṃ",
  "tika-abh09t:1347_12": "pasādañca ghaṭṭetvā tasmiṃyeva khaṇe bhavaṅgacalanapaccayabhāvena manodvārepi āpāthamāgantvā tato bhavaṅgaṃ",
  "tika-abh09t:1347_13": "vicchinditvā uppannānaṃ āvajjanādivoṭṭhabbanapariyosānānaṃ,",
  "tika-abh09t:1347_14": "vīthicittānaṃ,",
  "tika-abh09t:1347_15": "tadanantarānañca kusalākusalādijavanānaṃ ārammaṇaṃ hutvā tadanantarāsu manodvāravīthīsu ca aparabhāge",
  "tika-abh09t:1347_16": "tathārūpaṃ paccayaṃ āgamma attanā pūjādikaraṇakālesu,",
  "tika-abh09t:1347_17": "diṭṭhasutaghāyitasāyitaphuṭṭhavasenānussarantassa,",
  "tika-abh09t:1347_18": "paccakkhato anubhuyyamānāni viya manodvāre ca ārammaṇāni honti.",
  "tika-abh09t:1348_0": "Athāpi pañcahi dvārehi agahitapubbāni buddharūpādīni,",
  "tika-abh09t:1348_1": "dibbarūpādīni ca pañcārammaṇāni savanavasena sallakkhetvā javanakkhaṇe vā aparabhāge sutavaseneva anussaritvā vā pasādaṃ,",
  "tika-abh09t:1348_2": "kammaphalasaddhādiṃ,",
  "tika-abh09t:1348_3": "lobhādiñca uppādentassāpi manodvāre āpāthamāgacchanti.",
  "tika-abh09t:1348_4": "Abhiññānaṃ pana suddhamanodvāre eva,",
  "tika-abh09t:1348_5": "tasmā evaṃ pañcadvāre,",
  "tika-abh09t:1348_6": "manodvāre,",
  "tika-abh09t:1348_7": "suddhamanodvāre ca āpāthagatāni atītādibhedabhinnāni sabbānipi pañcārammaṇāni kadācipi dhammārammaṇaṃ na honti,",
  "tika-abh09t:1348_8": "taditarā nāmarūpapaññattiyo dhammārammaṇanti gahetabbaṃ.",
  "tika-abh09t:1348_9": "Nanu cetāni iṭṭhakantamanāpāni ārammaṇāni lobhassa vatthu,",
  "tika-abh09t:1348_10": "kathamettha kusalaṃ uppajjatīti?",
  "tika-abh09t:1348_11": "Niyamādikāraṇato.",
  "tika-abh09t:1348_12": "Cittaṃ hi “kusalameva mayā kattabba”nti pubbe niyamitavasena sabbattha akusalappavattiṃ nivattetvā kusale",
  "tika-abh09t:1348_13": "pariṇāmanavasena ca abhiṇhaṃ āsevitakusalasamudācāravasena ca sappurisūpanissayādiupanissayavasena ca",
  "tika-abh09t:1348_14": "yonisoābhujitavasena cāti imehi kāraṇehi kusalaṃ hutvā uppajjatīti veditabbaṃ.",
  "tika-abh09t:1348_15": "Evamimesu chasu ārammaṇesu uppajjanato paccekaṃ chabbidhāni honti.",
  "tika-abh09t:1348_16": "Ārammaṇavavatthānakathā.",
  "tika-abh09t:1349_0": "Evaṃ ārammaṇabhedabhinnesu rūpārammaṇaṃ tāva kusalaṃ dasapuññakiriyavatthuvasena dasavidhaṃ hoti.",
  "tika-abh09t:1349_1": "Tattha ekekaṃ pana kāyakammaṃ vacīkammaṃ manokammanti tividhaṃ.",
  "tika-abh09t:1349_2": "Tattha kāyadvāre pavattaṃ kāyakammaṃ,",
  "tika-abh09t:1349_3": "vacīdvāre pavattaṃ vacīkammaṃ,",
  "tika-abh09t:1349_4": "manodvāre pavattaṃ manokammaṃ.",
  "tika-abh09t:1349_5": "Tattha kāyadvāranti kāyaviññatti.",
  "tika-abh09t:1349_6": "Vacīdvāranti vacīviññatti.",
  "tika-abh09t:1349_7": "Tāsaṃ vibhāgo rūpavibhattiyaṃ āvi bhavissati.",
  "tika-abh09t:1349_8": "Manodvāranti sabbaṃ cetanāsampayuttaṃ cittaṃ vuccati,",
  "tika-abh09t:1349_9": "visesato kusalākusalaṃ.",
  "tika-abh09t:1349_10": "Taṃ hi sahajātānaṃ cetanānaṃ,",
  "tika-abh09t:1349_11": "kāyaṅgavācaṅgacopanaṃ asampāpuṇitvā pavattānaṃ suddhamanokammānaṃ pavattiokāsadānato dvāranti vuccati,",
  "tika-abh09t:1349_12": "imesu pana tīsu dvāresu pavattā cetanā kāyakammādayo nāma.",
  "tika-abh09t:1349_13": "Apica pāṇātipātādayo,",
  "tika-abh09t:1349_14": "pāṇātipātāveramaṇiādayo ca kāyakammaṃ nāma,",
  "tika-abh09t:1349_15": "musāvādādayo,",
  "tika-abh09t:1349_16": "musāvādāveramaṇiādayo ca vacīkammaṃ nāma,",
  "tika-abh09t:1349_17": "abhijjhādayo,",
  "tika-abh09t:1349_18": "anabhijjhādayo ca manokammaṃ nāma.",
  "tika-abh09t:1350_0": "Kusalapakkhe pana dānādidasapuññakiriyavatthūni ca yathārahaṃ kāyavacīmanokammāni honti.",
  "tika-abh09t:1350_1": "Evaṃ yebhuyyavuttito cesa kāyakammādibhāvo vutto pāṇātipātādīnampi vacīdvārādīsu pavattito kesañci purisānaṃ vanacarakādibhāvo viya,",
  "tika-abh09t:1350_2": "dvārānañca kāyakammadvārādibhāvo kesañci gāmānaṃ brāhmaṇagāmādibhāvo viya.",
  "tika-abh09t:1350_3": "Akusale tāva ettha pāṇātipātādikāyakammaṃ kāyadvāre,",
  "tika-abh09t:1350_4": "vacīdvāre ca yathārahaṃ samuṭṭhāti,",
  "tika-abh09t:1350_5": "no manodvāre.",
  "tika-abh09t:1350_6": "Tathā musāvādādivacīkammaṃ.",
  "tika-abh09t:1350_7": "Pāṇātipātādinipphādanatthaṃ hi manodvāre eva cintentassa cetanābyāpādādīsu kammapathappattesu vā kammapathaṃ",
  "tika-abh09t:1350_8": "appattesu vā manokammesu eva pavisanato kāyakammādibhāvaṃ na pāpuṇāti.",
  "tika-abh09t:1350_9": "Nanu vijjāmayenāpi kevalaṃ manokammena pāṇātipātādiṃ karontīti?",
  "tika-abh09t:1350_10": "Na aloṇabhojanadabbhasayanamantaparijappanādikāyavacīpayogaṃ vinā tassāsijjhanato.",
  "tika-abh09t:1350_11": "Abhijjhādimanokammaṃ pana tīsupi dvāresu samuṭṭhāti.",
  "tika-abh09t:1350_12": "Abhijjhāya hi kāyena parabhaṇḍaggāhādīnaṃ,",
  "tika-abh09t:1350_13": "byāpādena daṇḍaparāmasanādīnaṃ,",
  "tika-abh09t:1350_14": "micchādiṭṭhiyā titthiyavandanādīnaṃ karaṇakāle,",
  "tika-abh09t:1350_15": "vācāya parasampattipatthanāya “haññantu bajjhantū”ti anatthapatthanāya ca titthiyatthutitadatthadīpanādīnañca",
  "tika-abh09t:1350_16": "yathākkamaṃ pavattikāle ca tassa manokammassa kāyavācāsu pavatti veditabbā.",
  "tika-abh09t:1351_0": "Kāmāvacarakusalaṃ pana pāṇātipātāveramaṇiādikaṃ kāyavacīmanokammaṃ paccekaṃ dvārattayepi pavattati.",
  "tika-abh09t:1351_1": "Tattha pāṇātipātādīhi samphappalāpapariyosānehi sattahi viramantassa tāva hatthamuddāya,",
  "tika-abh09t:1351_2": "vacībhedena ca samādiyanakāle,",
  "tika-abh09t:1351_3": "manasā viramaṇakāle ca tesaṃ kāyavacīkammānaṃ tīsu dvāresu pavatti veditabbā.",
  "tika-abh09t:1351_4": "Anabhijjhādīhi sahagatena cetasā tajjassa kāyapayogassa,",
  "tika-abh09t:1351_5": "“paravittupakaraṇaṃ ciraṭṭhitikaṃ hotu,",
  "tika-abh09t:1351_6": "sabbe sattā averā hontu,",
  "tika-abh09t:1351_7": "so bhagavā arahaṃ sammāsambuddho”tiādinā vacīpayogassa,",
  "tika-abh09t:1351_8": "kevalaṃ manopayogassa ca karaṇakāle manokammassa tīsupi dvāresu pavatti veditabbā.",
  "tika-abh09t:1351_9": "Ettha ca pañcadvāre uppannāni javanāni kāyavacīkammāni na honti,",
  "tika-abh09t:1351_10": "manokammāni eva.",
  "tika-abh09t:1351_11": "Tāni ca na kammapathappattāni,",
  "tika-abh09t:1351_12": "kevalaṃ kusalādīni honti.",
  "tika-abh09t:1351_13": "Manodvāre paṭutarappavattāni eva hi kammapathappattāni manokammāni honti,",
  "tika-abh09t:1351_14": "rūpārūpajavanāni pana ekantaṃ bhāvanāmayaṃ manokammameva manodvāre eva ca pavattanti.",
  "tika-abh09t:1352_0": "Kiñcāpi abhiññāñāṇāni viññattidvayajanakāni,",
  "tika-abh09t:1352_1": "tathāpi kāyavacīkammavohāraṃ na labhanti,",
  "tika-abh09t:1352_2": "lokuttarakusalaṃ pana kāyavacīdvāresu anuppajjamānampi micchāvācākammantājīvānaṃ samucchedappahānakārīnaṃ viratīnaṃ vasena kāyavacīkammampi hoti,",
  "tika-abh09t:1352_3": "taditaramaggaṅgavasena manokammampīti ekakkhaṇe tīṇipi kammāni honti,",
  "tika-abh09t:1352_4": "tañca bhāvanāmayaṃ,",
  "tika-abh09t:1352_5": "dvāraṃ panassa manodvārameva.",
  "tika-abh09t:1352_6": "Yathā ca pāṇātipātāveramaṇiyādīnaṃ vasena kusalassa dvārattaye pavatti vuttā,",
  "tika-abh09t:1352_7": "evaṃ dasapuññakiriyavatthūnampi vasena vattabbā.",
  "tika-abh09t:1352_8": "Aṭṭhakathāsu pana na vicāritā,",
  "tika-abh09t:1352_9": "tathāpi nayato evaṃ veditabbā.",
  "tika-abh09t:1353_0": "Tesu dānaṃ kāyakammameva,",
  "tika-abh09t:1353_1": "vacīkammampi vā.",
  "tika-abh09t:1353_2": "Pattānuppadānaṃ,",
  "tika-abh09t:1353_3": "abbhanumodanaṃ,",
  "tika-abh09t:1353_4": "desanā vacīkammameva.",
  "tika-abh09t:1353_5": "Sīlaṃ apacitisahagataṃ,",
  "tika-abh09t:1353_6": "veyyāvaccasahagatañca kāyakammampi atthi,",
  "tika-abh09t:1353_7": "vacīkammampi atthi.",
  "tika-abh09t:1353_8": "Tattha sīlassa kāyavacīkammabhāvo siddho eva.",
  "tika-abh09t:1353_9": "Apacitiyā pana pupphapūjādinā,",
  "tika-abh09t:1353_10": "vandanādinā vā pavattikāle kāyakammabhāvo,",
  "tika-abh09t:1353_11": "thutimayapūjādinā pavattikāle vacīkammabhāvo ca veditabbo.",
  "tika-abh09t:1353_12": "Veyyāvaccassāpi sahatthā karaṇakāle kāyakammabhāvo,",
  "tika-abh09t:1353_13": "gilānādīnaṃ catupaccayasamādāpanādivasena,",
  "tika-abh09t:1353_14": "garūhi āṇattasaddena ārocanapakkosanādivasena vacīkammabhāvo ca veditabbo. Bhāvanā, savanaṃ,",
  "tika-abh09t:1353_15": "diṭṭhijukammañca manokammameva,",
  "tika-abh09t:1353_16": "abbhanumodanampīti keci.",
  "tika-abh09t:1353_17": "Savanampi hi sotadvārānusārena manodvāre eva dhammatthasallakkhaṇavasena pavattikāle manokammameva.",
  "tika-abh09t:1354_0": "Tattha dānaṃ apaciti veyyāvaccaṃ pattānuppadānaṃ desanāti imāni pañca kāyavacīdvāresu eva pavattanti,",
  "tika-abh09t:1354_1": "na manodvāre.",
  "tika-abh09t:1354_2": "Ettha ca pattānuppadānadesanānaṃ kāyavikārena pattiṃ dentassa,",
  "tika-abh09t:1354_3": "dhammaṃ desentassa ca kāyadvārepi pavatti veditabbā.",
  "tika-abh09t:1354_4": "Sīlaṃ bhāvanā abbhanumodanaṃ savanaṃ diṭṭhijukammanti imāni pana pañca tīsupi dvāresu pavattanti,",
  "tika-abh09t:1354_5": "“na punevaṃ karissāmī”ti cettha manasāva duccaritato viramantassa,",
  "tika-abh09t:1354_6": "abbhanumodantassa ca vasena sīlabbhanumodanānaṃ manodvārepi pavatti veditabbā.",
  "tika-abh09t:1354_7": "Yaṃ pana aṭṭhasāliniyaṃ “dānamayaṃ kāyavacīmanokammavasena tividhaṃ hotī”tiādi vuttaṃ,",
  "tika-abh09t:1354_8": "taṃ pubbacetanāvasena manodvāre pavattaṃ gahetvā pariyāyato vuttaṃ,",
  "tika-abh09t:1354_9": "nippariyāyato kāyavacīdvārappavattā sanniṭṭhānacetanāva.",
  "tika-abh09t:1354_10": "Teneva hi tattheva vuttaṃ “vinayapariyāyaṃ patvā hi ‘dassāmi karissāmī’ti vācā bhinnā hotīti.",
  "tika-abh09t:1354_11": "Iminā lakkhaṇena dānaṃ nāma hoti,",
  "tika-abh09t:1354_12": "abhidhammapariyāyaṃ patvā pana vijjamānakavatthuṃ ārabbha manasā cintitakālato paṭṭhāya kusalaṃ hoti.",
  "tika-abh09t:1354_13": "Aparabhāge kāyena vā vācāya vā kattabbaṃ karissatī”ti.",
  "tika-abh09t:1354_14": "Itarathā “dassāmī”ti cintitamattenāpi dānaṃ nāma bhaveyya,",
  "tika-abh09t:1354_15": "tathā ca tādisaṃ vatthuṃ yathācintitaniyāmena adentassa dhuranikkhepe adinnādānampi siyā.",
  "tika-abh09t:1354_16": "Evaṃ manasā pāṇātipātādayopi siyuṃ,",
  "tika-abh09t:1354_17": "tañca na yuttaṃ,",
  "tika-abh09t:1354_18": "tasmā vuttanayeneva gahetabbaṃ.",
  "tika-abh09t:1354_19": "Atha vā “sabbaṃ sāpateyyaṃ dinnaññeva haratū”ti pariccajanasambhavato dānassa manodvārepi pavatti veditabbā.",
  "tika-abh09t:1355_0": "Ettha ca dānasīlādikāyakammānaṃ kāyadvāre pavattiyaṃ kammaṃ kāyakammameva,",
  "tika-abh09t:1355_1": "dvārampi kāyadvārameva.",
  "tika-abh09t:1355_2": "Vacīdvāre pavattiyaṃ kammaṃ kāyakammameva,",
  "tika-abh09t:1355_3": "dvāraṃ pana vacīdvāraṃ.",
  "tika-abh09t:1355_4": "Manodvāre pavattiyampi kammaṃ kāyakammaṃ,",
  "tika-abh09t:1355_5": "dvāraṃ pana manodvāraṃ.",
  "tika-abh09t:1355_6": "Desanābbhanumodanādīnaṃ vacīkammānaṃ vacīdvāre pavattiyaṃ kammampi vacīkammaṃ,",
  "tika-abh09t:1355_7": "dvārampi vacīdvārameva.",
  "tika-abh09t:1355_8": "Kāyadvāre pavattiyampi kammaṃ vacīkammameva,",
  "tika-abh09t:1355_9": "dvāraṃ pana kāyadvāraṃ.",
  "tika-abh09t:1355_10": "Manodvāre pavattiyampi kammaṃ vacīkammaṃ,",
  "tika-abh09t:1355_11": "dvāraṃ pana manodvāraṃ.",
  "tika-abh09t:1355_12": "Bhāvanādimanokammānaṃ manodvāre pavattiyaṃ kammampi manokammaṃ,",
  "tika-abh09t:1355_13": "dvārampi manodvārameva.",
  "tika-abh09t:1355_14": "Kāyadvāre pavattiyampi kammaṃ manokammameva,",
  "tika-abh09t:1355_15": "dvāraṃ pana kāyadvāraṃ.",
  "tika-abh09t:1355_16": "Vacīdvāre pavattiyampi kammaṃ manokammameva,",
  "tika-abh09t:1355_17": "dvāraṃ pana vacīdvāraṃ.",
  "tika-abh09t:1355_18": "Evaṃ pāṇātipātādīnaṃ,",
  "tika-abh09t:1355_19": "pāṇātipātāveramaṇiādīnañca vuttānusārena kammavavatthānaṃ,",
  "tika-abh09t:1355_20": "dvāravavatthānañca yathānurūpaṃ yojetvā asaṅkarato ñātabbaṃ.",
  "tika-abh09t:1356_0": "Dvārakammavavatthānakathā niṭṭhitā.",
  "tika-abh09t:1357_0": "Idāni yasmā dasavidhāni cetāni puññakiriyavatthūni tīsu evaṃ saṅgayhanti dānamaye sīlamaye bhāvanāmayeti.",
  "tika-abh09t:1357_1": "Pattānuppadānaṃ hi dānamaye saṅgayhati,",
  "tika-abh09t:1357_2": "“abbhanumodanampī”ti aṭṭhakathāyaṃ.",
  "tika-abh09t:1357_3": "Apacitiveyyāvaccāni sīlamaye.",
  "tika-abh09t:1357_4": "Desanāsavanadiṭṭhijukammāni bhāvanāmaye,",
  "tika-abh09t:1357_5": "tasmā rūpārammaṇassa kusalassa dānasīlabhāvanāvasena dvārattayappavattiṃ yojetvā dassessāma.",
  "tika-abh09t:1357_6": "Tadanusāreneva itaresaṃ vasenāpi sakkā ñātunti.",
  "tika-abh09t:1357_7": "Kusalaṃ hi vaṇṇārammaṇaṃ hutvā uppajjamānaṃ dānasīlabhāvanāvaseneva tīsu dvāresu pavattati. Kathaṃ?",
  "tika-abh09t:1357_8": "Yadā hi nīlapītādivaṇṇavicittaṃ pupphavatthādideyyadhammaṃ labhitvā “vaṇṇadānaṃ me bhavissatī”ti vaṇṇavasena ābhujitvā cetiyādīsu sahatthena pūjeti,",
  "tika-abh09t:1357_9": "tadā rūpārammaṇaṃ dānamayaṃ kāyadvāre pavattati,",
  "tika-abh09t:1357_10": "tañca pubbacetanā sanniṭṭhānacetanā aparacetanāti tividhaṃ hoti.",
  "tika-abh09t:1357_11": "Evaṃ uparipi sabbavāresu tividhatā veditabbā.",
  "tika-abh09t:1357_12": "Yadā pana tadeva yathāvuttavatthuṃ vācāya āṇāpetvā puttadārādīhi dāpeti,",
  "tika-abh09t:1357_13": "tadārūpārammaṇaṃ dānamayaṃ vacīdvāre pavattati.",
  "tika-abh09t:1357_14": "Yadā pana tadeva vijjamānakavatthuṃ “dassāmī”ti cinteti,",
  "tika-abh09t:1357_15": "paccāsīsati,",
  "tika-abh09t:1357_16": "yathādhippāyaṃ nipphādessati,",
  "tika-abh09t:1357_17": "tadā pubbacetanāvasena pariyāyato dānamayaṃ manodvāre pavattati nāma.",
  "tika-abh09t:1357_18": "Evaṃ rūpārammaṇaṃ dānamayaṃ dvāravasena tividhaṃ hoti.",
  "tika-abh09t:1358_0": "Yadā pana vuttappakāravaṇṇaṃ deyyadhammaṃ labhitvā “evaṃ manāpavaṇṇānaṃ pariccajanaṃ nāma mayhaṃ kulavaṃsāgatavattameta”nti sahatthā pūjeti,",
  "tika-abh09t:1358_1": "tādisavaṇṇavantaṃ vā parapariggahitādibhogasampattiṃ pariccajitvā sīlaṃ rakkhati,",
  "tika-abh09t:1358_2": "tadā rūpārammaṇaṃ sīlaṃ kāyadvāre ca pavattati.",
  "tika-abh09t:1358_3": "Yadā pana vuttappakāravaṇṇaṃ deyyadhammaṃ kulavaṃsādivasena vācāya āṇāpetvā parehi dāpeti,",
  "tika-abh09t:1358_4": "tādisaṃ vā parapariggahitādiṃ vācāya apanetvā sīlaṃ rakkhati,",
  "tika-abh09t:1358_5": "tadā rūpārammaṇaṃ sīlaṃ vacīdvāre pavattati.",
  "tika-abh09t:1358_6": "Yadā pana tādisaṃ vijjamānakavatthuṃ kulavaṃsādivasena “dassāmī”ti,",
  "tika-abh09t:1358_7": "tādisaṃ parapariggahitādikaṃ anāmasitvā “sīlaṃ rakkhissāmī”ti vā cinteti,",
  "tika-abh09t:1358_8": "tadā rūpārammaṇaṃ sīlaṃ manodvāre pavattati.",
  "tika-abh09t:1358_9": "Evaṃ rūpārammaṇaṃ sīlamayaṃ dvāravasena tividhaṃ hoti.",
  "tika-abh09t:1359_0": "Yadā pana vuttappakāraṃ vaṇṇavantaṃ datvā tadeva vaṇṇaṃ,",
  "tika-abh09t:1359_1": "sabbaṃ vā rūpāyatanaṃ caṅkamanto aniccādito vipassati,",
  "tika-abh09t:1359_2": "tadā rūpārammaṇaṃ bhāvanāmayaṃ kāyadvāre pavattati.",
  "tika-abh09t:1359_3": "Tadeva vacībhedaṃ katvā sammasantassa rūpārammaṇaṃ bhāvanāmayaṃ vacīdvāre pavattati.",
  "tika-abh09t:1359_4": "Tadeva kāyaṅgavācaṅgaṃ acopetvā sammasantassa rūpārammaṇaṃ bhāvanāmayaṃ manodvāre pavattati.",
  "tika-abh09t:1359_5": "Evaṃ rūpārammaṇaṃ bhāvanāmayaṃ dvāravasena tividhaṃ hoti.",
  "tika-abh09t:1359_6": "Iti rūpārammaṇassa kusalassa tividhapuññakiriyavatthuvasena navasu kammadvāresu pavattivibhāgo veditabbo.",
  "tika-abh09t:1359_7": "Imināva nayena rūpārammaṇassa kusalassa dasapuññakiriyavatthuvasenāpi tiṃsāya kammadvāresu pavattivibhāgo yojetvā ñātabbo.",
  "tika-abh09t:1359_8": "Yathā ca rūpārammaṇassa,",
  "tika-abh09t:1359_9": "evaṃ saddārammaṇādīnampi pañcannaṃ kusalānaṃ puññakiriyavatthudvārehi vibhāgo,",
  "tika-abh09t:1359_10": "yojanānayo ca yathānurūpaṃ ñātabbo.",
  "tika-abh09t:1360_0": "Apica saddaṃ nāma kandamūlaṃ viya hatthena gahetvā dātuṃ na sakkā.",
  "tika-abh09t:1360_1": "Yadā pana “saddadānaṃ me”ti ābhujitvā bheriāditūriye tiṇṇaṃ ratanānaṃ deti,",
  "tika-abh09t:1360_2": "tehi upahāraṃ vā karoti,",
  "tika-abh09t:1360_3": "dhammakathikādīnaṃ sarabhesajjādiṃ deti,",
  "tika-abh09t:1360_4": "dhammassavanaṃ ghoseti,",
  "tika-abh09t:1360_5": "sarabhaññadhammakathādiṃ vā karoti,",
  "tika-abh09t:1360_6": "tadā kusalaṃ saddārammaṇaṃ hoti.",
  "tika-abh09t:1360_7": "Evaṃ gandhādivatthupariccāgepi gandhādiārammaṇaṃ.",
  "tika-abh09t:1360_8": "Dhammārammaṇaṃ pana ojājīvitindriyatadāyattānaṃ vasena ñātabbaṃ.",
  "tika-abh09t:1360_9": "Yadā hi ojavantāni annapānasappinavanītādīni “ojadānaṃ me bhavissatī”ti deti,",
  "tika-abh09t:1360_10": "gilānānaṃ bhesajjaṃ vā vejjaṃ vā upanetvā,",
  "tika-abh09t:1360_11": "pāṇoparodhakaṃ āvudhajālakuminādiṃ vināsetvā vā,",
  "tika-abh09t:1360_12": "vajjhappatte pāṇino mocetvā vā “jīvitadānaṃ me bhavissati jīvitāyattavuttitāya,",
  "tika-abh09t:1360_13": "pañcapasādasoḷasasukhumarūpacittacetasikānaṃ vasena pasādādidānaṃ me bhavissatī”ti ca manasi karoti,",
  "tika-abh09t:1360_14": "tadā kusalaṃ dhammārammaṇaṃ hoti.",
  "tika-abh09t:1360_15": "Sesaṃ tādisameva.",
  "tika-abh09t:1361_0": "Ayaṃ nānāvatthūsu ṭhitārammaṇānaṃ yojanā.",
  "tika-abh09t:1361_1": "Ekavatthusmimpi chārammaṇaṃ labbhateva.",
  "tika-abh09t:1361_2": "Piṇḍapātasmiṃ hi manāpo vaṇṇo,",
  "tika-abh09t:1361_3": "khādanakāle murumurāyanasaddo, gandho, raso,",
  "tika-abh09t:1361_4": "phoṭṭhabbaṃ, ojā,",
  "tika-abh09t:1361_5": "tadāyattā vā jīvitapasādādayo,",
  "tika-abh09t:1361_6": "tabbisayāni ca viññāṇādīnīti chārammaṇampi veditabbaṃ.",
  "tika-abh09t:1361_7": "Evaṃ cīvarādīsu ceva vatthādīsu ca yathānurūpaṃ ñātabbaṃ.",
  "tika-abh09t:1361_8": "Etthapi dānasīlabhāvanāmayatā,",
  "tika-abh09t:1361_9": "kāyavacīmanokammabhāvo ca vuttanayeneva veditabbo.",
  "tika-abh09t:1361_10": "Yathā ca kusalānaṃ,",
  "tika-abh09t:1361_11": "evaṃ akusalānampi ārammaṇakammadvāravavatthānaṃ,",
  "tika-abh09t:1361_12": "apuññakiriyavatthūsu yojanānayo ca vuttānusārena yathāyogaṃ ñātabbo.",
  "tika-abh09t:1362_0": "Evaṃ ārammaṇato,",
  "tika-abh09t:1362_1": "puññakiriyavatthuto, kammato,",
  "tika-abh09t:1362_2": "dvārato ca anekasahassappabhedesu cetesu kusalesu upaḍḍhāni pana ñāṇasampayuttāni catunnaṃ adhipatīnaṃ vasena paccekaṃ catubbidhāni,",
  "tika-abh09t:1362_3": "ñāṇavippayuttāni pana upaḍḍhāni vīmaṃsādhipativajjitādhipatittayavasena paccekaṃ tividhāni,",
  "tika-abh09t:1362_4": "tadubhayāni puna hīnattikavasena paccekaṃ tividhāni,",
  "tika-abh09t:1362_5": "tāni puna aparimāṇesu pana cakkavāḷesu paccekaṃ aparimāṇesu sattesu ekekasmiṃ atītānāgatapaccuppannaoḷārikasukhumatādīhi",
  "tika-abh09t:1362_6": "anantehi pakārehi uppajjanato anantāparimāṇāni honti.",
  "tika-abh09t:1362_7": "Tāni sabbāni sambuddho anantena buddhañāṇena mahātulāya tulayamāno viya,",
  "tika-abh09t:1362_8": "mahātumbe pakkhipitvā minayamāno viya sabbākārato paricchinditvā mahākaruṇāya kāmāvacaraṭṭhena sarikkhatāya ekattaṃ upanetvā,",
  "tika-abh09t:1362_9": "puna somanassupekkhāsahagataṭṭhena,",
  "tika-abh09t:1362_10": "ñāṇasampayuttavippayuttaṭṭhena,",
  "tika-abh09t:1362_11": "asaṅkhārikasasaṅkhārikaṭṭhena ca koṭṭhāse katvā desesi,",
  "tika-abh09t:1362_12": "yathā taṃ lokavidū satthā devamanussānanti.",
  "tika-abh09t:1362_13": "Ayamettha saṅkhepo,",
  "tika-abh09t:1362_14": "vitthāro pana ādito paṭṭhāya dhammasaṅgaṇiyā,",
  "tika-abh09t:1362_15": "tadaṭṭhakathāya ca aṭṭhasāliniyā sabbākārato ñātabboti.",
  "tika-abh09t:1362_16": "Evaṃ visayādippabhedato vinicchayo veditabbo.",
  "tika-abh09t:1363_0": "Kāmāvacarakusaladhammā niṭṭhitā.",
  "tika-abh09t:1364_0": "Rūpāvacaradhammā pana kusalā jhānaṅgasampayogabhedato pañcavidhā honti.",
  "tika-abh09t:1364_1": "Seyyathidaṃ –",
  "tika-abh09t:1364_2": "vitakkavicārapītisukhekaggatāsampayuttaṃ paṭhamajjhānikaṃ,",
  "tika-abh09t:1364_3": "tato vūpasantaṃ atikkantavitakkaṃ vicārapītisukhekaggatāsampayuttaṃ dutiyajjhānikaṃ,",
  "tika-abh09t:1364_4": "tato vūpasantaṃ atikkantavicāraṃ pītisukhekaggatāsampayuttaṃ tatiyajjhānikaṃ,",
  "tika-abh09t:1364_5": "tato vūpasantaṃ virattapītikaṃ sukhekaggatāsampayuttaṃ catutthajjhānikaṃ,",
  "tika-abh09t:1364_6": "tato vūpasantaṃ atthaṅgatasukhaṃ upekkhekaggatāsampayuttaṃ pañcamajjhānikanti.",
  "tika-abh09t:1364_7": "Evaṃ sampayogabhedato vinicchayo veditabbo.",
  "tika-abh09t:1365_0": "Dhammuddesādito pana paṭhamajjhāne tāva kāmāvacarapaṭhamakusale vuttesu ṭhapetvā viratittayaṃ sesā chattiṃsa dhammā honti.",
  "tika-abh09t:1365_1": "Tattha chandādayo cattāro, karuṇā,",
  "tika-abh09t:1365_2": "muditā cāti cha yevāpanakā.",
  "tika-abh09t:1365_3": "Sesaṃ suññatavārapariyosānaṃ sabbaṃ kāmāvacarapaṭhamakusale vuttasadisameva.",
  "tika-abh09t:1365_4": "Kevalaṃ hi viratīnaṃ abhāvo,",
  "tika-abh09t:1365_5": "saṅgahavāre pañcamaggaṅgabhāvo,",
  "tika-abh09t:1365_6": "bhūmantaravasena rūpāvacarabhāvo ca viseso,",
  "tika-abh09t:1365_7": "sesaṃ tādisameva.",
  "tika-abh09t:1365_8": "Paṭhamajjhānaṃ.",
  "tika-abh09t:1366_0": "Tathā dutiyajjhānepi kevalaṃ dhammuddese vitakkābhāvo,",
  "tika-abh09t:1366_1": "saṅgahavāre catukkajjhānaṅgamaggaṅgabhāvo ca viseso,",
  "tika-abh09t:1366_2": "sesaṃ paṭhamasadisameva. Dutiyaṃ.",
  "tika-abh09t:1367_0": "Tathā tatiyajjhānepi kevalaṃ dhammuddese vicārābhāvo,",
  "tika-abh09t:1367_1": "saṅgahavāre tivaṅgikajjhānatā ca viseso,",
  "tika-abh09t:1367_2": "sesaṃ dutiyasadisameva. Tatiyaṃ.",
  "tika-abh09t:1368_0": "Tathā catutthe kevalaṃ dhammuddese pītiyā abhāvo,",
  "tika-abh09t:1368_1": "koṭṭhāsavāre duvaṅgikajjhānabhāvo ca viseso,",
  "tika-abh09t:1368_2": "sesaṃ tatiyasadisameva.",
  "tika-abh09t:1368_3": "Catutthaṃ.",
  "tika-abh09t:1369_0": "Tathā pañcame kevalaṃ dhammuddese karuṇāmuditādīnaṃ abhāvo,",
  "tika-abh09t:1369_1": "somanassaṭṭhāne upekkhābhāvo,",
  "tika-abh09t:1369_2": "koṭṭhāsavāre jhānindriyesu upekkhājhānaṅgabhāvo,",
  "tika-abh09t:1369_3": "upekkhindriyabhāvo ca viseso,",
  "tika-abh09t:1369_4": "sesaṃ catutthasamameva. Pañcamaṃ.",
  "tika-abh09t:1370_0": "Padabhājanīye pana vitakkavicārānaṃ vūpasamā dutiyaṃ,",
  "tika-abh09t:1370_1": "pītiyā ca virāgā tatiyaṃ,",
  "tika-abh09t:1370_2": "somanassassa ca atthaṅgamā catutthanti catukkanayopi āgato,",
  "tika-abh09t:1370_3": "so tikkhapaññānaṃ ekappahāreneva vitakkavicārasamatikkamasambhavato vutto.",
  "tika-abh09t:1370_4": "Tattha dutiyādīnaṃ sabbaso pañcakanaye tatiyādisamattā tattha vuttanayeneva sabbo vinicchayo veditabbo tattheva antogadhabhāvo cāti.",
  "tika-abh09t:1370_5": "Catukkanayo.",
  "tika-abh09t:1371_0": "Visayādippabhedato pana vinicchayaṃ pañcakanayeneva vakkhāma,",
  "tika-abh09t:1371_1": "tadanusārato eva catukkanayavasenāpi sakkā ñātunti.",
  "tika-abh09t:1371_2": "Evaṃ upari lokuttarepi.",
  "tika-abh09t:1371_3": "Pañcavidhāpi cete rūpāvacarakusaladhammā kasiṇārammaṇabhedato paccekaṃ aṭṭhavidhā honti pathavīkasiṇaṃ āpotejovāyonīlapītalohitodātakasiṇañcāti,",
  "tika-abh09t:1371_4": "ālokākāsakasiṇehi saddhiṃ dasavidhā honti.",
  "tika-abh09t:1371_5": "Padabhājanīye pana ālokakasiṇassa odātakasiṇena saṅgahitattā aggahaṇaṃ daṭṭhabbaṃ,",
  "tika-abh09t:1371_6": "ākāsakasiṇassa pana ugghāṭanāsambhavato anāruppajjhānikattā.",
  "tika-abh09t:1371_7": "Taṃ hi punappunaṃ ugghāṭiyamānampi ākāsameva hoti,",
  "tika-abh09t:1371_8": "tasmā tatthuppannaṃ rūpāvacarapañcamajjhānaṃ bhavavisesāya,",
  "tika-abh09t:1371_9": "diṭṭhadhammasukhavihārāya ca saṃvattati,",
  "tika-abh09t:1371_10": "abhiññāya,",
  "tika-abh09t:1371_11": "vipassanāya ca pādakampi hoti,",
  "tika-abh09t:1371_12": "anāruppattā pana nirodhapādakaṃ na hoti.",
  "tika-abh09t:1371_13": "Sesāni pana nava kasiṇāni nirodhapādakānipīti ayametesaṃ viseso.",
  "tika-abh09t:1371_14": "Ānāpānajjhānassāpi panettha vāyokasiṇe saṅgaho daṭṭhabboti.",
  "tika-abh09t:1371_15": "Kasiṇakathā.",
  "tika-abh09t:1372_0": "Evaṃ kasiṇavasena aṭṭhavidhā cete abhibhāyatanavasena pana paccekaṃ aṭṭhavidhā honti. Bhagavatā hi –",
  "tika-abh09t:1373_0": "“Ajjhattaṃ arūpasaññī bahiddhā rūpāni passati parittāni,",
  "tika-abh09t:1373_1": "tāni abhibhuyya…pe…",
  "tika-abh09t:1373_2": "appamāṇāni.",
  "tika-abh09t:1373_3": "Tāni abhibhuyya …pe…",
  "tika-abh09t:1373_4": "parittāni suvaṇṇadubbaṇṇāni…pe…",
  "tika-abh09t:1373_5": "appamāṇāni suvaṇṇadubbaṇṇāni suvisuddhaṃ nīlaṃ pītaṃ lohitaṃ odāta”nti –",
  "tika-abh09t:1374_0": "Aṭṭha abhibhāyatanāni desitāni,",
  "tika-abh09t:1374_1": "tāni ca kasiṇesveva abhibhavitvā samāpajjanavasena jhānuppattivisesato,",
  "tika-abh09t:1374_2": "anārammaṇavisesato.",
  "tika-abh09t:1374_3": "Tattha hi ajjhattaṃ arūpasaññīti alābhitāya vā anatthikatāya vā ajjhattarūpe kasiṇavasena parikammasaññāvirahitova.",
  "tika-abh09t:1374_4": "Bahiddhā rūpāni passatīti bahiddhā aṭṭha kasiṇarūpāni parikammavasena ceva appanāvasena ca passati.",
  "tika-abh09t:1374_5": "Parittānīti khuddakaparimāṇāni,",
  "tika-abh09t:1374_6": "tāni abhibhuyya passanto ca sampannagahaṇiko kaṭacchumattaṃ bhattaṃ labhitvā “kiṃ ettha bhuñjitabbaṃ",
  "tika-abh09t:1374_7": "atthī”ti saṅkaḍḍhitvā sabbaṃ ekakabaḷameva karoti,",
  "tika-abh09t:1374_8": "evameva ñāṇuttariko “kimettha parittake ārammaṇe samāpajjitabbaṃ atthi,",
  "tika-abh09t:1374_9": "nāyaṃ mama bhāro”ti tāni abhibhavitvā saha nimittuppādeneva appanaṃ nibbatteti,",
  "tika-abh09t:1374_10": "tasmā taṃ jhānaṃ “abhibhāyatana”nti vuccati.",
  "tika-abh09t:1374_11": "Appamāṇānīti mahantāni.",
  "tika-abh09t:1374_12": "Tāni abhibhuyyāti mahagghaso ekaṃ bhattapātiṃ labhitvā viya ñāṇuttaro appamāṇaṃ labhitvā “etaṃ vā hotu aññaṃ vā,",
  "tika-abh09t:1374_13": "kimettha samāpajjitabba”nti appanaṃ nibbatteti.",
  "tika-abh09t:1374_14": "Suvaṇṇadubbaṇṇānīti parisuddhāparisuddhavaṇṇāni.",
  "tika-abh09t:1374_15": "Parisuddhāni hi nīlādīni,",
  "tika-abh09t:1374_16": "aparisuddhāni ca suvaṇṇadubbaṇṇānīti idha adhippetāni,",
  "tika-abh09t:1374_17": "etānipi “suvaṇṇāni vā hontu dubbaṇṇāni vā,",
  "tika-abh09t:1374_18": "parittaappamāṇavaseneva abhibhāyatanānī”ti āgamaṭṭhakathāsu vaṇṇitāni.",
  "tika-abh09t:1374_19": "Vaṇṇābhogassa hi atthitāya purimāni abhibhāyatanāni vaṇṇābhogarahitasahitatāya ettha kevalato visesasabbhāvā catudhā vuttāni,",
  "tika-abh09t:1374_20": "nīlādīni pana cattāri suvisuddhavaṇṇavasena sukhārohatāya ñāṇuttariko abhibhavitvā appanaṃ nibbatteti,",
  "tika-abh09t:1374_21": "tasmā ārammaṇavisesābhāvepi jhānuppattivisesato imesaṃ aṭṭhannaṃ abhibhāyatanānaṃ vasena paccekaṃ aṭṭhavidhā hontīti veditabbā.",
  "tika-abh09t:1374_22": "Abhibhāyatanakathā.",
  "tika-abh09t:1375_0": "Tāni puna yathā ca abhibhāyatanavasena,",
  "tika-abh09t:1375_1": "evaṃ vimokkhavasenāpi paccekaṃ tividhā honti.",
  "tika-abh09t:1375_2": "Bhagavatā hi “rūpī rūpāni passati,",
  "tika-abh09t:1375_3": "ajjhattaṃ arūpasaññī bahiddhā rūpāni passati,",
  "tika-abh09t:1375_4": "subhantveva adhimutto hotī”ti tayo vimokkhā desitā.",
  "tika-abh09t:1375_5": "Te ca kasiṇesveva adhimuccanavasena jhānuppattivisesato,",
  "tika-abh09t:1375_6": "bhāvanārammaṇavisesato kimidaṃ adhimuccanaṃ nāma?",
  "tika-abh09t:1375_7": "Paccanīkadhammehi suṭṭhu vimuccanaṃ,",
  "tika-abh09t:1375_8": "ārammaṇesu ca suṭṭhu abhirati,",
  "tika-abh09t:1375_9": "pitu mātu aṅke vissaṭṭhaṅgapaccaṅgassa dārakassa sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti.",
  "tika-abh09t:1375_10": "Tattha rūpīti ajjhattaṃ kesādīsu uppāditaṃ rūpajjhānaṃ rūpaṃ nāma,",
  "tika-abh09t:1375_11": "tadassa atthīti rūpī.",
  "tika-abh09t:1375_12": "Ajjhattampi hi kesādīsu nīlaṃ,",
  "tika-abh09t:1375_13": "medādīsu pītaṃ,",
  "tika-abh09t:1375_14": "maṃsādīsu lohitaṃ,",
  "tika-abh09t:1375_15": "dantādīsu odātañca vaṇṇakasiṇavasena ābhujitvā parikammaṃ karontassa rūpajjhānāni,",
  "tika-abh09t:1375_16": "kasiṇaṃ ugghāṭetvā ca arūpajjhānāni uppajjanteva.",
  "tika-abh09t:1375_17": "Rūpāni passatīti bahiddhāpi nīlakasiṇādirūpāni jhānacakkhunā passati,",
  "tika-abh09t:1375_18": "iminā ajjhattabahiddhavatthukesu kasiṇesu jhānappaṭilābho dassito.",
  "tika-abh09t:1375_19": "Ajjhattaṃ arūpasaññīti attano kesādīsu anuppāditarūpāvacarajjhāno,",
  "tika-abh09t:1375_20": "iminā bahiddhā paṭiladdhajjhānatā dassitā.",
  "tika-abh09t:1375_21": "Subhantveva adhimutto hotīti iminā suvisuddhesu nīlādivaṇṇakasiṇesu “subha”nti adhimuttivasena paṭiladdhajjhānatā dassitā.",
  "tika-abh09t:1375_22": "Evaṃ ārammaṇavisesābhāvepi adhimuttivasena jhānuppattivisesato imesaṃ tiṇṇaṃ vimokkhānaṃ vasena paccekaṃ tividhā hontīti veditabbā.",
  "tika-abh09t:1375_23": "Vimokkhakathā.",
  "tika-abh09t:1376_0": "Yathā ca vimokkhato,",
  "tika-abh09t:1376_1": "evaṃ paṭipadābhedato paccekaṃ catubbidhā honti dukkhapaṭipadaṃ dandhābhiññaṃ,",
  "tika-abh09t:1376_2": "dukkhapaṭipadaṃ khippābhiññaṃ,",
  "tika-abh09t:1376_3": "sukhapaṭipadaṃ dandhābhiññaṃ,",
  "tika-abh09t:1376_4": "sukhapaṭipadaṃ khippābhiññanti.",
  "tika-abh09t:1376_5": "Tattha paṭhamasamannāhārato paṭṭhāya yāva upacāraṃ uppajjati,",
  "tika-abh09t:1376_6": "tāva pavattā jhānabhāvanā “paṭipadā”ti vuccati.",
  "tika-abh09t:1376_7": "Sā ekaccassa dukkhā nīvaraṇādipaccanīkadhammasamudācāragahanatāya asukhasevanā hoti,",
  "tika-abh09t:1376_8": "ekaccassa tadabhāvato sukhā.",
  "tika-abh09t:1376_9": "Upacārato pana paṭṭhāya yāva appanā,",
  "tika-abh09t:1376_10": "tāva pavattā paññā “abhiññā”ti vuccati.",
  "tika-abh09t:1376_11": "Sā ekaccassa dandhā asīghappavattinī,",
  "tika-abh09t:1376_12": "ekaccassa khippā.",
  "tika-abh09t:1376_13": "Asappāyasevino dukkhā paṭipadā hoti dandhā ca abhiññā,",
  "tika-abh09t:1376_14": "sappāyasevino sukhā paṭipadā hoti khippā ca abhiññā.",
  "tika-abh09t:1376_15": "Pubbāparakālesu sappāyāsappāyasevanavasena vomissatā ca veditabbā.",
  "tika-abh09t:1376_16": "Tathā palibodhupacchedādikaṃ pubbakiccaṃ asampādentassa paṭipadā dukkhā,",
  "tika-abh09t:1376_17": "sampādentassa sukhā paṭipadā.",
  "tika-abh09t:1376_18": "Appanākosallaṃ asampādentassa dandhābhiññā,",
  "tika-abh09t:1376_19": "sampādentassa khippā.",
  "tika-abh09t:1376_20": "Kilesindriyānaṃ vā tikkhamudutāya paṭhamā,",
  "tika-abh09t:1376_21": "vipariyāyena catutthā,",
  "tika-abh09t:1376_22": "vomissatāya majjhimā dveti veditabbā.",
  "tika-abh09t:1376_23": "Taṇhāvijjābhibhavanānabhibhavanavasena vā samathavipassanāsu katādhikārākatādhikāratāvasena vāpi etāsaṃ pabhedo veditabbo.",
  "tika-abh09t:1376_24": "Paṭhamajjhānādiāgamanavasenāpi dutiyādīnaṃ paṭipadābhiññābhedo hotiyevāti daṭṭhabbaṃ.",
  "tika-abh09t:1376_25": "Evaṃ paṭipadāvasena paccekaṃ catubbidhā hontīti veditabbā.",
  "tika-abh09t:1376_26": "Paṭipadākathā.",
  "tika-abh09t:1377_0": "Yathā ca paṭipadāhi,",
  "tika-abh09t:1377_1": "evaṃ ārammaṇabhedatopi paccekaṃ catubbidhā honti parittaṃ parittārammaṇaṃ,",
  "tika-abh09t:1377_2": "parittaṃ appamāṇārammaṇaṃ,",
  "tika-abh09t:1377_3": "appamāṇaṃ parittārammaṇaṃ,",
  "tika-abh09t:1377_4": "appamāṇaṃ appamāṇārammaṇanti.",
  "tika-abh09t:1377_5": "Tattha yaṃ appaguṇaṃ,",
  "tika-abh09t:1377_6": "uparijjhānassa paccayo bhavituṃ na sakkoti,",
  "tika-abh09t:1377_7": "idaṃ parittaṃ.",
  "tika-abh09t:1377_8": "Yaṃ pana avaḍḍhite ārammaṇe pavattaṃ,",
  "tika-abh09t:1377_9": "taṃ parittaṃ ārammaṇaṃ assāti parittārammaṇaṃ.",
  "tika-abh09t:1377_10": "Vipariyāyato appamāṇaṃ appamāṇārammaṇaṃ.",
  "tika-abh09t:1377_11": "Tadubhayavomissatāya majjhe itaradvayaṃ veditabbaṃ.",
  "tika-abh09t:1377_12": "Evaṃ ārammaṇabhedato catubbidhā hontīti veditabbā.",
  "tika-abh09t:1377_13": "Ārammaṇakathā.",
  "tika-abh09t:1378_0": "Yathā ca paṭipadārammaṇehi,",
  "tika-abh09t:1378_1": "evaṃ adhipatīnaṃ vasena paccekaṃ catubbidhatā,",
  "tika-abh09t:1378_2": "hīnattikavasena puna tividhatā ca yojetvā veditabbā.",
  "tika-abh09t:1379_0": "Dasakasiṇamūlavibhāgakathā niṭṭhitā.",
  "tika-abh09t:1380_0": "Yathā kasiṇamūlesu,",
  "tika-abh09t:1380_1": "evaṃ brahmavihāramūlesupi yathāyogaṃ vibhāgo veditabbo –",
  "tika-abh09t:1380_2": "mettākaruṇāmuditāvasena hi ādito cattāri jhānāni paccekaṃ tividhā honti mettāsahagataṃ,",
  "tika-abh09t:1380_3": "karuṇāsahagataṃ,",
  "tika-abh09t:1380_4": "muditāsahagatanti.",
  "tika-abh09t:1380_5": "Pañcamajjhānaṃ pana upekkhābrahmavihāravasena ekavidhaṃ upekkhāsahagatanti.",
  "tika-abh09t:1380_6": "Purimesu hi tīsu pañcamajjhānaṃ nuppajjati. Kasmā?",
  "tika-abh09t:1380_7": "Somanassāvippayogato,",
  "tika-abh09t:1380_8": "somanassasamuṭṭhitānaṃ byāpādavihiṃsāratīnaṃ yathākkamaṃ nissaraṇattā,",
  "tika-abh09t:1380_9": "pacchime ca tikacatukkajjhānaṃ nuppajjati. Kasmā?",
  "tika-abh09t:1380_10": "Upekkhāvedanāsampayogato,",
  "tika-abh09t:1380_11": "tassā ca paṭighānunayanissaraṇato majjhattākārena pavattito,",
  "tika-abh09t:1380_12": "tāni puna paṭipadārammaṇādhipatihīnattikabhedehi pubbe vuttanayena yojetvā veditabbāni.",
  "tika-abh09t:1380_13": "Ettha ca appasattārammaṇavasena parittārammaṇatā,",
  "tika-abh09t:1380_14": "bahusattārammaṇavasena appamāṇārammaṇatā ca ekasmiṃ satte appanaṃ pāpetvā anukkamena ekāvāsaekavīthigāmādigatasattesu",
  "tika-abh09t:1380_15": "pāpanavasena vaḍḍhanā ca veditabbā.",
  "tika-abh09t:1380_16": "Dhammuddese panettha karuṇāsahagate muditāvirahitā pañcatiṃsa dhammā,",
  "tika-abh09t:1380_17": "tesu chandādayo cattāro,",
  "tika-abh09t:1380_18": "karuṇā cāti pañceva yevāpanakā,",
  "tika-abh09t:1380_19": "karuṇā ca niyatāti veditabbā.",
  "tika-abh09t:1380_20": "Evaṃ muditāsahagatepi.",
  "tika-abh09t:1380_21": "Kevalaṃ karuṇāvirahitā muditā niyatā pavattāti ayamettha viseso.",
  "tika-abh09t:1380_22": "Avasesabrahmavihāradvaye,",
  "tika-abh09t:1380_23": "pana kasiṇāsubhādīsu ca sabbattha karuṇāmuditāvirahitā ca catuttiṃsa dhammā,",
  "tika-abh09t:1380_24": "tattha ca chandādayo cattārova yevāpanakā veditabbāti.",
  "tika-abh09t:1380_25": "Brahmavihāramūlavibhāgakathā.",
  "tika-abh09t:1381_0": "Asubhabhedato pana paṭhamajjhānamevekaṃ dasavidhaṃ hoti uddhumātakasaññāsahagataṃ vinīlakavipubbakavicchiddakavikkhāyitakavikkhittakahatavikkhittakalohitakapuḷavakaaṭṭhikasaññāsahagatanti,",
  "tika-abh09t:1381_1": "dasavidhepi cetasmiṃ asubhe paṭikūlattā,",
  "tika-abh09t:1381_2": "dubbalattā ca vitakkabaleneva jhānaṃ tiṭṭhati,",
  "tika-abh09t:1381_3": "na vinā vitakkena sīghasotāya nadiyā arittabaleneva nāvā viya,",
  "tika-abh09t:1381_4": "tasmā paṭhamajjhānamevettha uppajjati,",
  "tika-abh09t:1381_5": "samathavipassanādiānisaṃsadassāvitāya,",
  "tika-abh09t:1381_6": "panettha nīvaraṇappahānena ca pītisomanassaṃ uppajjati bahuvetanalābhadassanena pupphachaḍḍakassa gūtharāsimhi viya,",
  "tika-abh09t:1381_7": "upasantabyādhidukkhassa ca rogino vamanavirecanappavattiyaṃ viyāti daṭṭhabbaṃ.",
  "tika-abh09t:1381_8": "Taṃ pana dasavidhampi paṭhamajjhānaṃ paṭipadārammaṇādhipatihīnattikavasena paccekaṃ yojetvā veditabbaṃ.",
  "tika-abh09t:1381_9": "Ettha ca asubhārammaṇassa avaḍḍhanīyatāya khuddake uddhumātakādiṭṭhāne uppannaṃ nimittaṃ parittārammaṇaṃ,",
  "tika-abh09t:1381_10": "mahante appamāṇārammaṇaṃ veditabbaṃ.",
  "tika-abh09t:1381_11": "Etesu pana dasasu asubhesu sāmaññato dvattiṃsākāravasena,",
  "tika-abh09t:1381_12": "navasivathikapabbavasena ca pavattā kāyagatāsati saṅgahitā,",
  "tika-abh09t:1381_13": "vaṇṇakasiṇesu ca kesādīnaṃ koṭṭhāsānaṃ nīlādivaṇṇārammaṇā,",
  "tika-abh09t:1381_14": "catukkapañcakajjhānavasena uppannā kāyagatāsati ca saṅgahitā.",
  "tika-abh09t:1381_15": "Padabhājanīye visuṃ na vuttā,",
  "tika-abh09t:1381_16": "tasmā tesaṃ vasenāpi vibhāgo veditabbo.",
  "tika-abh09t:1381_17": "Asubhamūlavibhāgakathā.",
  "tika-abh09t:1382_0": "Evaṃ ārammaṇādibhedato ca bhinnānaṃ rūpāvacarakusaladhammānaṃ kāladesādibhedena anantatā,",
  "tika-abh09t:1382_1": "bhagavatā ca ekattaṃ upanetvā desitabhāvo,",
  "tika-abh09t:1382_2": "vitthāranayātideso ca kāmāvacarakusale vuttānusārena yathānurūpaṃ ñātabbo.",
  "tika-abh09t:1382_3": "Ito paraṃ arūpāvacarādīsupi visesamattameva vakkhāma.",
  "tika-abh09t:1382_4": "Evaṃ visayādippabhedato vinicchayo veditabbo.",
  "tika-abh09t:1383_0": "Rūpāvacarakusaladhammā niṭṭhitā.",
  "tika-abh09t:1384_0": "Arūpāvacarā pana kusaladhammā sampayogato na bhinnā,",
  "tika-abh09t:1384_1": "sabbepi upekkhekaggatāsampayuttāva,",
  "tika-abh09t:1384_2": "dhammuddesāditopi sabbaso rūpāvacarapañcamajjhānasadisā.",
  "tika-abh09t:1384_3": "Arūpāvacarabhāvo eva hettha viseso.",
  "tika-abh09t:1384_4": "Visayādippabhedatoti ettha pana ārammaṇato te catubbidhā honti.",
  "tika-abh09t:1384_5": "Seyyathidaṃ –",
  "tika-abh09t:1384_6": "ākāsānañcāyatanaṃ viññāṇañcāyatanaṃ ākiñcaññāyatanaṃ nevasaññānāsaññāyatananti.",
  "tika-abh09t:1384_7": "Tattha hi kasiṇugghāṭimākāse “ananto ākāso”ti pavattaṃ paṭhamaṃ,",
  "tika-abh09t:1384_8": "tasmiṃ paṭhamāruppaviññāṇe “anantaṃ viññāṇa”nti pavattaṃ dutiyaṃ,",
  "tika-abh09t:1384_9": "tassa paṭhamāruppaviññāṇassa abhāve “natthi kiñcī”ti pavattaṃ tatiyaṃ,",
  "tika-abh09t:1384_10": "tasmiṃ tatiye “santametaṃ paṇītameta”nti pavattaṃ catutthaṃ.",
  "tika-abh09t:1384_11": "Purimapurimehi pacchimapacchimaṃ santasantatarasantatamanti ca veditabbaṃ.",
  "tika-abh09t:1385_0": "Nanu rūpāvacaresu vitakkādiaṅgasamatikkamato uparūparijhānānaṃ santatarādibhāvo vutto,",
  "tika-abh09t:1385_1": "aṅgātikkamarahitesu pana āruppesu kathanti?",
  "tika-abh09t:1385_2": "Ārammaṇātikkamato.",
  "tika-abh09t:1385_3": "Etesu hi kasiṇarūpasamatikkamato paṭhamaṃ jhānaṃ rūpāvacarapañcamajjhānato santaṃ,",
  "tika-abh09t:1385_4": "tatopi kasiṇugghāṭimākāsātikkamato dutiyaṃ,",
  "tika-abh09t:1385_5": "tatopi ākāse pavattaviññāṇātikkamato tatiyaṃ,",
  "tika-abh09t:1385_6": "tatopi ākāse pavattaviññāṇassa samatikkamato catutthanti.",
  "tika-abh09t:1385_7": "Evaṃ aṅgasamattepi thūlathūlātikkamena sukhumasukhumārammaṇatāya uparūparijjhānānaṃ santatarādibhāvo",
  "tika-abh09t:1385_8": "veditabbo samāyāmavitthārānampi vatthānaṃ suttasukhumatarādibhāvo viya.",
  "tika-abh09t:1385_9": "Nanu abhāvārammaṇatāya tatiyāruppaṃ santapaṇītato manasi karontassa catutthāruppassa kathaṃ tattha nikantipariyādānaṃ,",
  "tika-abh09t:1385_10": "kathaṃ ca samatikkamo vā hotīti?",
  "tika-abh09t:1385_11": "Asamāpajjitukāmatāya,",
  "tika-abh09t:1385_12": "sā ca attano santapaṇītatāya.",
  "tika-abh09t:1385_13": "Yathā hi rājā dantakārādisippikānaṃ atisukhumamanāpasippaṃ disvā “chekā vatime ācariyā”ti tesaṃ chekatāya tussantopi na taṃ sippikabhāvaṃ pattheti,",
  "tika-abh09t:1385_14": "taṃ samatikkamma rājabhāve eva tiṭṭhati,",
  "tika-abh09t:1385_15": "evaṃsampadamidaṃ daṭṭhabbaṃ.",
  "tika-abh09t:1385_16": "Evaṃ ārammaṇabhedato catubbidhānampetesaṃ puna paṭipadārammaṇādhipatihīnattikabhedehi pubbe vuttanayeneva paccekaṃ bhedo veditabbo.",
  "tika-abh09t:1386_0": "Ettha ca rūpāvacaracatutthajjhānanikanti pariyādānadukkhatāya paṭhamāruppassa,",
  "tika-abh09t:1386_1": "paṭhamāruppādinikantipariyādānadukkhatāya dutiyāruppādīnañca dukkhapaṭipadatā,",
  "tika-abh09t:1386_2": "pariyādiṇṇanikantikassa tadappanāparivāsadandhatāya dandhābhiññatā,",
  "tika-abh09t:1386_3": "vipariyāyena itarā ca veditabbā.",
  "tika-abh09t:1386_4": "Parittakasiṇugghāṭimākāsamūlakānaṃ pana catunnaṃ parittārammaṇatā,",
  "tika-abh09t:1386_5": "vipariyāyānaṃ appamāṇārammaṇatā veditabbā.",
  "tika-abh09t:1386_6": "Rūpārūpāvacarā panettha adhipatisahitāva uppajjanti,",
  "tika-abh09t:1386_7": "na vinā adhipatīhi.",
  "tika-abh09t:1386_8": "Kāmāvacarā tu adhipatirahitāpi uppajjanti,",
  "tika-abh09t:1386_9": "te ca ārammaṇādhipati sahajātādhipatīti dvepi labbhanti.",
  "tika-abh09t:1386_10": "Rūpārūpāvacarā pana sahajātādhipatimeva, netaraṃ.",
  "tika-abh09t:1386_11": "Tattha ca chandādhipatinā sahajātā dhammā chandādhipateyyā,",
  "tika-abh09t:1386_12": "chando pana adhipati eva,",
  "tika-abh09t:1386_13": "na chandādhipateyyo.",
  "tika-abh09t:1386_14": "Itare pana adhipateyyāva,",
  "tika-abh09t:1386_15": "nādhipatayo aññassa attanā sahajātassa chandassa,",
  "tika-abh09t:1386_16": "itaresañca adhipatiyatthassa abhāvā.",
  "tika-abh09t:1386_17": "Ekasmiṃ hi cittuppāde chandādīsu catūsupi vijjamānesu yathāpaccayaṃ sahajātādhipati ekova labbhati.",
  "tika-abh09t:1386_18": "Evaṃ vīriyādhipatiyādīsupi yathānurūpaṃ ñātabbaṃ.",
  "tika-abh09t:1386_19": "Evaṃ visayādippabhedato vinicchayo ñātabbo.",
  "tika-abh09t:1387_0": "Arūpāvacarakusaladhammā niṭṭhitā.",
  "tika-abh09t:1388_0": "Lokuttarā pana kusalā maggasampayogabhedato catubbidhā.",
  "tika-abh09t:1388_1": "Seyyathidaṃ –",
  "tika-abh09t:1388_2": "sotāpattimaggasampayuttaṃ sakadāgāmimaggasampayuttaṃ anāgāmimaggasampayuttaṃ arahattamaggasampayuttanti.",
  "tika-abh09t:1388_3": "Nanu catūsupi cetesu maggasampayogo samāno aṭṭhannampi maggaṅgānaṃ sabbattha uppattito kathaṃ tattha bhedoti?",
  "tika-abh09t:1388_4": "Anusayappahānasaṅkhātassa maggakiccassa bhedato.",
  "tika-abh09t:1388_5": "Anusaye mārento gacchatīti hi maggo.",
  "tika-abh09t:1388_6": "Maggā hi yathāsakaṃ anusaye pajahanti eva,",
  "tika-abh09t:1388_7": "nimittā vuṭṭhahanti,",
  "tika-abh09t:1388_8": "pavattañca chindanti nāmāti vuccanti.",
  "tika-abh09t:1388_9": "Nimittanti ca pañcakkhandhā,",
  "tika-abh09t:1388_10": "pavattantipi te eva.",
  "tika-abh09t:1388_11": "Taṃ duvidhaṃ upādinnakaṃ,",
  "tika-abh09t:1388_12": "anupādinnakañca.",
  "tika-abh09t:1389_0": "Tatthapi sotāpattimaggo diṭṭhānusayaṃ,",
  "tika-abh09t:1389_1": "vicikicchānusayaṃ,",
  "tika-abh09t:1389_2": "tadekaṭṭhe ca kilese,",
  "tika-abh09t:1389_3": "taṃsahajātāni diṭṭhisampayuttāni,",
  "tika-abh09t:1389_4": "vicikicchāsampayuttañcāti pañcākusalacittāni ca uppajjamānova samugghāteti,",
  "tika-abh09t:1389_5": "samugghātento ca apāyabhavato ceva sugatibhavato ca ṭhapetvā satta bhave tadavasesato vuṭṭhāti.",
  "tika-abh09t:1389_6": "Tattha yadetaṃ paṭhamamaggānuppattiyaṃ uppajjamānārahaṃ diṭṭhivicikicchāsampayuttapañcacittasamuṭṭhānaṃ rūpaṃ,",
  "tika-abh09t:1389_7": "taṃ rūpakkhandho,",
  "tika-abh09t:1389_8": "tāni pañca cittāni viññāṇakkhandho,",
  "tika-abh09t:1389_9": "taṃsampayuttā vedanādayo itare tayo khandhā.",
  "tika-abh09t:1389_10": "Ime anupādinnapañcakkhandhā anupādinnanimittaṃ,",
  "tika-abh09t:1389_11": "anupādinnappavattaṃ nāma.",
  "tika-abh09t:1389_12": "Tato paṭhamamaggo vuṭṭhāti,",
  "tika-abh09t:1389_13": "taṃ chindati nāma.",
  "tika-abh09t:1389_14": "Yadetaṃ apāyabhave,",
  "tika-abh09t:1389_15": "sugatiyañca ṭhapetvā satta bhave tadavasese ca paṭhamamaggānuppattiyaṃ āyatiṃ uppajjamānārahaṃ kammajakkhandhapañcakaṃ,",
  "tika-abh09t:1389_16": "taṃ upādinnanimittaṃ,",
  "tika-abh09t:1389_17": "upādinnappavattaṃ nāma.",
  "tika-abh09t:1389_18": "Tato paṭhamamaggo vuṭṭhāti,",
  "tika-abh09t:1389_19": "tañca chindati nāma.",
  "tika-abh09t:1389_20": "Tatova paṭhamamaggo anusayaṃ pajahantova nimittā vuṭṭhahati,",
  "tika-abh09t:1389_21": "pavattañca chindati nāmāti veditabbaṃ.",
  "tika-abh09t:1389_22": "Evaṃ itaramaggesupi upādinnānupādinnanimittappavattaṃ vuṭṭhānaṃ chindanaṃ yathānurūpaṃ ñātabbaṃ.",
  "tika-abh09t:1390_0": "Sakadāgāmimaggo pana oḷārikakāmarāgānusayaṃ,",
  "tika-abh09t:1390_1": "paṭighānusayaṃ,",
  "tika-abh09t:1390_2": "tadekaṭṭhe ca kilese,",
  "tika-abh09t:1390_3": "taṃsahajātāni ca tathā pavattāni cattāri diṭṭhivippayuttāni,",
  "tika-abh09t:1390_4": "dve ca domanassasahagatānīti cha akusalacittāni ca uppajjamānova samugghāteti,",
  "tika-abh09t:1390_5": "samugghātento ca kāmasugatito ṭhapetvā ekabhavaṃ tadavasesato vuṭṭhāti,",
  "tika-abh09t:1390_6": "patanubhūtāva taṃsamaṅgino kāmarāgabyāpādā adhimattā,",
  "tika-abh09t:1390_7": "te ca kadāci viraḷāva uppajjantīti veditabbā.",
  "tika-abh09t:1391_0": "Anāgāmimaggopi tāneva tanusahagatakāmarāgappaṭighānusayavasena uppannāni cha cittāni uppajjamānova samugghāteti,",
  "tika-abh09t:1391_1": "samugghātento ca kāmabhavato vuṭṭhāti.",
  "tika-abh09t:1391_2": "Arahattamaggo pana rūparāgaarūparāgamānāvijjānusaye,",
  "tika-abh09t:1391_3": "uddhaccaṃ,",
  "tika-abh09t:1391_4": "tadekaṭṭhe sabbe kilese ca taṃsahajātāni cattāri diṭṭhivippayuttāni,",
  "tika-abh09t:1391_5": "uddhaccasahagatañcāti pañcākusalacittāni ca uppajjamānova samugghāteti,",
  "tika-abh09t:1391_6": "samugghātento ca rūpārūpato,",
  "tika-abh09t:1391_7": "sabbabhavatopi vuṭṭhāti.",
  "tika-abh09t:1391_8": "Sesaṃ paṭhamamagge vuttānusārato veditabbaṃ.",
  "tika-abh09t:1391_9": "Evaṃ anusayappahānasaṅkhātakiccabhedato catunnaṃ maggānaṃ bhedo veditabbo.",
  "tika-abh09t:1392_0": "Tadevaṃ maggasampayogabhedato catubbidhaṃ,",
  "tika-abh09t:1392_1": "puna jhānaṅgasampayogabhedato paccekaṃ pañcavidhā honti. Kathaṃ?",
  "tika-abh09t:1392_2": "Paṭhamamaggasampayuttaṃ tāva vitakkavicārapītisukhekaggatāsampayuttaṃ paṭhamajjhānikaṃ,",
  "tika-abh09t:1392_3": "vicārapītisukhekaggatāsampayuttaṃ dutiyajjhānikaṃ,",
  "tika-abh09t:1392_4": "pītisukhekaggatāsampayuttaṃ tatiyajjhānikaṃ,",
  "tika-abh09t:1392_5": "sukhekaggatāsampayuttaṃ catutthajjhānikaṃ,",
  "tika-abh09t:1392_6": "upekkhekaggatāsampayuttaṃ pañcamajjhānikañcāti pañcavidhaṃ hoti.",
  "tika-abh09t:1392_7": "Evaṃ dutiyamaggādisampayuttā cāti vīsatividhā honti,",
  "tika-abh09t:1392_8": "ettha ca catukkanayavasena soḷasavidhatāpi yojetabbā.",
  "tika-abh09t:1392_9": "Kiṃ panettha evaṃ jhānaṅgayogabhedassa niyāmakaṃ kāraṇanti?",
  "tika-abh09t:1392_10": "Saṅkhārupekkhāñāṇaṃ.",
  "tika-abh09t:1392_11": "Tasmiṃ hi vuṭṭhānagāminivipassanābhūte somanassasahagate ariyamaggā pañcamajjhānikā na uppajjanti,",
  "tika-abh09t:1392_12": "somanassasahagatā catukkajjhānikāva uppajjanti,",
  "tika-abh09t:1392_13": "upekkhāsahagate ca catukkajjhānikā na uppajjanti,",
  "tika-abh09t:1392_14": "upekkhāsahagatā pañcamajjhānikāva uppajjanti.",
  "tika-abh09t:1393_0": "Nanu cettha saṅkhārupekkhāñāṇaṃ somanassupekkhāsahagatattā catukkapañcamajjhānikānaṃ somanassupekkhāsahagatabhāvassa niyāmakahetu,",
  "tika-abh09t:1393_1": "vitakkādiaṅgasamatikkamato pana nesaṃ dutiyādijjhānabhāvassa niyāmakena aññena bhavitabbaṃ.",
  "tika-abh09t:1393_2": "Na hi saṅkhārupekkhāñāṇaṃ vitakkādivikalaṃ uppajjati.",
  "tika-abh09t:1393_3": "Yena taṃ niyāmakaṃ bhaveyya,",
  "tika-abh09t:1393_4": "kiṃ taṃ niyāmakakāraṇanti?",
  "tika-abh09t:1393_5": "Pādakajjhānaṃ,",
  "tika-abh09t:1393_6": "sammasitajjhānaṃ vā.",
  "tika-abh09t:1393_7": "Rūpārūpāvacaresu hi yaṃ yaṃ jhānaṃ samāpajjitvā tatuṭṭhāya ye keci pakiṇṇakasaṅkhāre sammasitvā ye magge uppādeti,",
  "tika-abh09t:1393_8": "te sabbe taṃtaṃjhānasadisāva honti.",
  "tika-abh09t:1393_9": "Yaṃ yaṃ vā pana jhānaṃ,",
  "tika-abh09t:1393_10": "taṃsampayutte ca aniccādito vipassitvā ye ye magge uppādeti,",
  "tika-abh09t:1393_11": "te ca taṃtaṃjhānasadisāva honti bhūmivaṇṇasadisavaṇṇā godhā viya.",
  "tika-abh09t:1393_12": "Tattha ca sukkhavipassakassa uppannamaggāpi,",
  "tika-abh09t:1393_13": "samāpattilābhinā jhānaṃ pādakaṃ akatvā asammasitvāva uppāditamaggāpi paṭhamajjhānaṃ pādakaṃ katvā taṃ",
  "tika-abh09t:1393_14": "taṃ vā sammasitvā uppāditamaggāpi sabbe ekasadisā paṭhamajjhānikāva honti.",
  "tika-abh09t:1393_15": "Na hi lokuttaramaggo appanaṃ appatto nāma atthi.",
  "tika-abh09t:1393_16": "Dutiyatatiyacatutthajjhānāni pādakāni katvā vā tattha gate dhamme sammasitvā vā uppāditamaggā yathākkamaṃ caturaṅgikā,",
  "tika-abh09t:1393_17": "tivaṅgikā,",
  "tika-abh09t:1393_18": "duvaṅgikā ca honti.",
  "tika-abh09t:1393_19": "Pañcamajjhānaṃ,",
  "tika-abh09t:1393_20": "pana āruppajjhānāni ca pādakaṃ katvā vā tattha gate dhamme sammasitvā vā uppāditamaggā upekkhekaggatāvasena duvaṅgikāva honti.",
  "tika-abh09t:1393_21": "Etesañca pañcannaṃ jhānikānampi pubbabhāge vipassanā somanassasahagatāpi hoti upekkhāsahagatāpi,",
  "tika-abh09t:1393_22": "vuṭṭhānagāminī pana vipassanā catukkajjhānikānaṃ somanassasahagatā hoti.",
  "tika-abh09t:1393_23": "Pañcamajjhānikānaṃ pana upekkhāsahagatāvāti tadeva pādakajjhānaṃ,",
  "tika-abh09t:1393_24": "sammasitajjhānaṃ vā niyāmakakāraṇanti veditabbaṃ.",
  "tika-abh09t:1393_25": "Evaṃ sampayogato vinicchayo.",
  "tika-abh09t:1394_0": "Dhammuddesādito pana paṭhamajjhānikesu tāva catūsu kāmāvacarapaṭhamakusale vuttadhammesu ṭhapetvā karuṇāmuditā sattatiṃsa dhammā honti.",
  "tika-abh09t:1394_1": "Viratiyo panettha niyatā,",
  "tika-abh09t:1394_2": "pāḷiyañca rūpena niddiṭṭhā,",
  "tika-abh09t:1394_3": "chandādayo ca cattāro yevāpanakāti veditabbā.",
  "tika-abh09t:1395_0": "Saṅgahavāre pana bodhipakkhiyadhammesu pubbe saṅgahitāvasesānaṃ satipaṭṭhānasammappadhānaiddhipādabojjhaṅgānaṃ",
  "tika-abh09t:1395_1": "vasena atirekā cattāro saṅgahā veditabbā.",
  "tika-abh09t:1395_2": "Paṭhamajjhānikamaggasampayuttesu hi dhammesu sati upaṭṭhānaṭṭhena satipaṭṭhānaṃ,",
  "tika-abh09t:1395_3": "sā visayabhedena catubbidhā,",
  "tika-abh09t:1395_4": "itare assatipaṭṭhānāti sabbeva te dvidhā honti.",
  "tika-abh09t:1395_5": "Tathā vīriyaṃ padahanaṭṭhena sammappadhānaṃ,",
  "tika-abh09t:1395_6": "taṃ kiccabhedena catubbidhaṃ,",
  "tika-abh09t:1395_7": "itare asammappadhānāti.",
  "tika-abh09t:1395_8": "Tathā chando vīriyaṃ cittaṃ amohoti cattāro dhammā ijjhanakaṭṭhena yathākkamaṃ “chandiddhipādo vīriyacittavīmaṃsiddhipādo”ti",
  "tika-abh09t:1395_9": "nāmena “iddhipādā”ti vuccanti,",
  "tika-abh09t:1395_10": "itare “aniddhipādā”ti.",
  "tika-abh09t:1395_11": "Tathā sati amoho vīriyaṃ pīti passaddhi samādhi tatramajjhattatāti ime satta dhammā bujjhanaṭṭhena yathākkamaṃ",
  "tika-abh09t:1395_12": "“satisambojjhaṅgo dhammavicayasambojjhaṅgo vīriyapītipassaddhisamādhiupekkhāsambojjhaṅgo”ti vuccanti,",
  "tika-abh09t:1395_13": "itare abojjhaṅgāti evaṃ cattāro saṅgahā.",
  "tika-abh09t:1396_0": "Sesaṃ sabbaṃ lakkhaṇādito paṭṭhāya suññatavārapariyosānaṃ kāmāvacarapaṭhamakusale vuttasadisameva,",
  "tika-abh09t:1396_1": "kevalaṃ pana maggaṅgasaṅgahe “aṭṭhaṅgiko maggo hotī”ti padabhājanīye sarūpeneva niddiṭṭhaṃ,",
  "tika-abh09t:1396_2": "indriyasaṅgahe paññindriyaṭṭhāne paṭhamamaggassa anaññātaññassāmītindriyaṃ gahetvā itaramaggānaṃ aññindriyaṃ gahetvāva aṭṭhindriyanti aṭṭhindriyatā,",
  "tika-abh09t:1396_3": "sabbattha lokuttaratā ca viseso,",
  "tika-abh09t:1396_4": "sesaṃ tādisameva.",
  "tika-abh09t:1396_5": "Paṭhamajjhānikā cattāro maggā.",
  "tika-abh09t:1397_0": "Tathā dutiyajjhānikesupi kevalaṃ dhammuddese vitakkābhāvo,",
  "tika-abh09t:1397_1": "saṅgahavāre caturaṅgajjhānatā,",
  "tika-abh09t:1397_2": "sattaṅgamaggatā ca viseso,",
  "tika-abh09t:1397_3": "sesaṃ paṭhamajjhānikasadisameva.",
  "tika-abh09t:1397_4": "Dutiyajjhānikamaggā.",
  "tika-abh09t:1398_0": "Tathā tatiyajjhānikesupi kevalaṃ dhammuddese vicārābhāvo,",
  "tika-abh09t:1398_1": "saṅgahavāre tivaṅgikajjhānatā ca viseso,",
  "tika-abh09t:1398_2": "sesaṃ dutiyajjhānikasadisameva.",
  "tika-abh09t:1398_3": "Tatiyajjhānikamaggā.",
  "tika-abh09t:1399_0": "Tathā catutthajjhānikesupi kevalaṃ dhammuddese pītiyā abhāvo,",
  "tika-abh09t:1399_1": "koṭṭhāsavāre duvaṅgikajjhānatā,",
  "tika-abh09t:1399_2": "chaḷaṅgikabojjhaṅgatā ca viseso,",
  "tika-abh09t:1399_3": "sesaṃ tatiyajjhānikasadisameva.",
  "tika-abh09t:1399_4": "Catutthajjhānikamaggā.",
  "tika-abh09t:1400_0": "Tathā pañcamajjhānikesupi kevalaṃ sabbattha vedanāparivattanameva viseso,",
  "tika-abh09t:1400_1": "sesaṃ catutthajjhānikasadisameva.",
  "tika-abh09t:1400_2": "Pañcamajjhānikamaggā.",
  "tika-abh09t:1400_3": "Evaṃ dhammuddesādito vinicchayo.",
  "tika-abh09t:1401_0": "Visayādippabhedato pana sabbepi lokuttarakusalā ārammaṇato nibbānārammaṇāva,",
  "tika-abh09t:1401_1": "tasmā na tato nesaṃ bhedo,",
  "tika-abh09t:1401_2": "paṭipadādibhedato pana pubbe vuttanayena paccekaṃ bhedo veditabbo.",
  "tika-abh09t:1401_3": "Ettha ca yo nāmarūpapariggahato paṭṭhāya kilamanto vipassanaṃ ārabhitvā dukkhena kasirena kilese vikkhambheti,",
  "tika-abh09t:1401_4": "tassa dukkhā paṭipadā hoti.",
  "tika-abh09t:1401_5": "Yo pana vikkhambhitakileso,",
  "tika-abh09t:1401_6": "so vipassanāparivāsaṃ vāsento cirena maggapātubhāvaṃ pāpuṇāti,",
  "tika-abh09t:1401_7": "tassa dandhābhiññā hoti.",
  "tika-abh09t:1401_8": "Iminā nayena itarā tissopi paṭipadābhiññāyo veditabbā.",
  "tika-abh09t:1401_9": "Yathā ca paṭipadādibhedato,",
  "tika-abh09t:1401_10": "evaṃ vimokkhabhedatopi paccekaṃ dvidhā honti –",
  "tika-abh09t:1401_11": "suññatavimokkho appaṇihitavimokkhoti.",
  "tika-abh09t:1402_0": "Tattha suññatanti,",
  "tika-abh09t:1402_1": "appaṇihitanti ca lokuttaramaggassa nāmaṃ.",
  "tika-abh09t:1402_2": "So hi āgamanato saguṇato ārammaṇatoti tīhi kāraṇehi nāmaṃ labhati. Kathaṃ?",
  "tika-abh09t:1402_3": "Idha bhikkhu vipassanākammaṭṭhāniko ādito paṭṭhāya “aniccaṃ dukkhamanattā”ti tividhaṃ anupassanaṃ āropetvā sammasanto vicarati,",
  "tika-abh09t:1402_4": "sacassa vuṭṭhānagāminivipassanā tebhūmake saṅkhāre anattato vipassati,",
  "tika-abh09t:1402_5": "ayaṃ attasuññatādassanaṭṭhena suññatā nāma hoti.",
  "tika-abh09t:1402_6": "Sace dukkhato vipassati,",
  "tika-abh09t:1402_7": "ayaṃ taṇhāpaṇidhirahitaṭṭhena appaṇihitā nāma hoti,",
  "tika-abh09t:1402_8": "tā ubhopi āgamanīyaṭṭhāne ṭhatvā attano attano maggassa yathākkamaṃ suññatamaggo appaṇihitamaggoti nāmaṃ denti.",
  "tika-abh09t:1402_9": "Evaṃ āgamanato nāmalābho veditabbo.",
  "tika-abh09t:1402_10": "Nanu suttantesu sace vuṭṭhānagāminivipassanā aniccato passati,",
  "tika-abh09t:1402_11": "tassā vasena maggo animittavimokkho hotīti katvā tayo vimokkhā kathitāti? Saccaṃ,",
  "tika-abh09t:1402_12": "api ca kho pariyāyato kathitā,",
  "tika-abh09t:1402_13": "nippariyāyato pana sayampi sanimittā attano maggassa animittanāmaṃ dātuṃ asakkuṇeyyatāya dve eva vimokkhā hontīti.",
  "tika-abh09t:1402_14": "Tissopi hi vipassanā niccanimittaṃ,",
  "tika-abh09t:1402_15": "sukhanimittañca ugghāṭanena animittavohāraṃ labhanti,",
  "tika-abh09t:1402_16": "tissopi nimittabhūtesu khandhesu caraṇato sanimittāva,",
  "tika-abh09t:1402_17": "tasmā sayaṃ āgamanīyaṭṭhāne ṭhatvā attano maggassa nippariyāyato animittanāmaṃ dātuṃ na sakkonti.",
  "tika-abh09t:1402_18": "Yasmā pana maggo sayaṃ rāgādīhi suñño,",
  "tika-abh09t:1402_19": "rāgādinimittapaṇidhirahito ca,",
  "tika-abh09t:1402_20": "tasmā saguṇeneva suññatanāmaṃ,",
  "tika-abh09t:1402_21": "appaṇihitanāmañca labhati.",
  "tika-abh09t:1402_22": "Evamassa saguṇato nāmalābho veditabbo.",
  "tika-abh09t:1402_23": "Yasmā pana nibbānaṃ rāgādīhi,",
  "tika-abh09t:1402_24": "saṅkhārehi ca suññattā,",
  "tika-abh09t:1402_25": "rāgādinimittapaṇidhirahitattā ca “suññataṃ,",
  "tika-abh09t:1402_26": "animittaṃ,",
  "tika-abh09t:1402_27": "appaṇihita”nti ca vuccati,",
  "tika-abh09t:1402_28": "tasmā taṃ ārammaṇaṃ katvā uppannamaggopi “suññato, animitto,",
  "tika-abh09t:1402_29": "appaṇihito”ti ca nāmaṃ labhati.",
  "tika-abh09t:1402_30": "Evaṃ ārammaṇato nāmalābho veditabbo.",
  "tika-abh09t:1403_0": "Tesu idha āgamanatova maggo nāmaṃ labhati,",
  "tika-abh09t:1403_1": "na saguṇato,",
  "tika-abh09t:1403_2": "nāpi ārammaṇato,",
  "tika-abh09t:1403_3": "saguṇārammaṇato nāmalābhassa suttantesu pariyāyadesitattā.",
  "tika-abh09t:1403_4": "Teneva hettha maggānaṃ saguṇārammaṇatopi animittavimokkhataṃ aggahetvā suññataappaṇihitavimokkhatāva āgamanato vuttā,",
  "tika-abh09t:1403_5": "tañcāgamanaṃ duvidhaṃ vipassanāgamanaṃ,",
  "tika-abh09t:1403_6": "maggāgamanañca.",
  "tika-abh09t:1403_7": "Tattha vipassanāgamanato maggo ca suññatādināmaṃ labhati,",
  "tika-abh09t:1403_8": "maggāgamanato ca labhateva,",
  "tika-abh09t:1403_9": "idha pana maggassa adhippetattā vipassanāgamanatova veditabbaṃ.",
  "tika-abh09t:1403_10": "Evaṃ vimokkhabhedato paccekaṃ dvidhā honti.",
  "tika-abh09t:1403_11": "Evaṃ visayādippabhedato vinicchayo.",
  "tika-abh09t:1404_0": "Lokuttarakusaladhammā niṭṭhitā.",
  "tika-abh09t:1405_0": "Niṭṭhitā ca mohavicchedaniyā nāma",
  "tika-abh09t:1406_0": "Abhidhammamātikatthasaṃvaṇṇanāya",
  "tika-abh09t:1407_0": "“Kusalā dhammā”ti padassa atthavaṇṇanā.",
  "tika-abh09t:1408_0": "Akusalapadattho",
  "tika-abh09t:1409_0": "Lobhamūlavaṇṇanā",
  "tika-abh09t:1410_0": "Akusalā pana dhammā bhūmito ekavidhā kāmāvacarāva,",
  "tika-abh09t:1410_1": "sampayogato pana mūlavasena tividhā honti lobhamūlā dosamūlā mohamūlāti.",
  "tika-abh09t:1410_2": "Tattha lobhamūlā aṭṭhavidhā somanassasahagataṃ diṭṭhigatasampayuttaṃ asaṅkhāraṃ,",
  "tika-abh09t:1410_3": "tathā sasaṅkhāraṃ,",
  "tika-abh09t:1410_4": "somanassasahagataṃ diṭṭhigatavippayuttaṃ asaṅkhāraṃ,",
  "tika-abh09t:1410_5": "tathā sasaṅkhāraṃ,",
  "tika-abh09t:1410_6": "upekkhāsahagataṃ diṭṭhigatasampayuttaṃ asaṅkhāraṃ,",
  "tika-abh09t:1410_7": "tathā sasaṅkhāraṃ,",
  "tika-abh09t:1410_8": "upekkhāsahagataṃ diṭṭhigatavippayuttaṃ asaṅkhāraṃ,",
  "tika-abh09t:1410_9": "tathā sasaṅkhāranti.",
  "tika-abh09t:1411_0": "Tattha iṭṭhārammaṇe lobhabahulatādīhi kāraṇehi somanassasahagatatā,",
  "tika-abh09t:1411_1": "asaddhammasavanaakalyāṇamittatādīhi diṭṭhisampayuttatā ca veditabbā.",
  "tika-abh09t:1411_2": "Yadā hi “natthi kāmesu ādīnavo”tiādinā nayena micchādiṭṭhiṃ purakkhatvā haṭṭhatuṭṭho kāme vā paribhuñjati,",
  "tika-abh09t:1411_3": "diṭṭhamaṅgalādīni vā sārato pacceti sabhāvatikkheneva anussāhitena cittena,",
  "tika-abh09t:1411_4": "tadā paṭhamaṃ akusalacittaṃ uppajjati.",
  "tika-abh09t:1411_5": "Yadā mandena samussāhitena,",
  "tika-abh09t:1411_6": "tadā dutiyaṃ.",
  "tika-abh09t:1411_7": "Yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ vā sevati,",
  "tika-abh09t:1411_8": "parasampattiṃ vā abhijjhāyati,",
  "tika-abh09t:1411_9": "parabhaṇḍaṃ vā harati sabhāvatikkhenānussāhitena,",
  "tika-abh09t:1411_10": "tadā tatiyaṃ.",
  "tika-abh09t:1411_11": "Yadā samussāhitena,",
  "tika-abh09t:1411_12": "tadā catutthaṃ.",
  "tika-abh09t:1411_13": "Yadā pana kāmānaṃ vā asampattiṃ āgamma,",
  "tika-abh09t:1411_14": "aññesaṃ vā somanassahetūnaṃ abhāvena catūsupi vikappesu somanassarahitatā hoti,",
  "tika-abh09t:1411_15": "tadā sesāni cattāri upekkhāsahagatāni uppajjantīti ayaṃ sampayogato vinicchayo.",
  "tika-abh09t:1412_0": "Dhammuddesato pana paṭhamākusale tāva niyatā pāḷiyaṃ sarūpenāgatā soḷasa,",
  "tika-abh09t:1412_1": "yevāpanakavasena cattāroti vīsati dhammā honti. Kathaṃ?",
  "tika-abh09t:1412_2": "Phasso vedanā saññā cetanā cittaṃ vitakko vicāro pīti vīriyaṃ ekaggatā jīvitaṃ ahirikaṃ anottappaṃ lobho",
  "tika-abh09t:1412_3": "moho micchādiṭṭhīti ime sarūpenāgatā soḷasa dhammā,",
  "tika-abh09t:1412_4": "chando adhimokkho manasikāro uddhaccanti ime yevāpanakā cattāroti.",
  "tika-abh09t:1412_5": "Padabhājanīye pana pubbe vuttanayeneva “phassapañcakaṃ jhānaṅgapañcakaṃ vīriyasamādhimanosomanassajīvitavasena indriyāni pañca,",
  "tika-abh09t:1412_6": "micchādiṭṭhisaṅkappavāyāmasamādhivasena maggaṅgāni cattāri,",
  "tika-abh09t:1412_7": "vīriyasamādhiahirikānottappavasena balāni cattāri,",
  "tika-abh09t:1412_8": "lobho mohoti dve mūlāni,",
  "tika-abh09t:1412_9": "abhijjhā micchādiṭṭhīti dve kammapathāni,",
  "tika-abh09t:1412_10": "ahirikaṃ anottappanti lokanāsadukaṃ,",
  "tika-abh09t:1412_11": "samatho paggāho avikkhepo cāti evaṃ sarūpenāgatānaṃ dvattiṃsadhammānaṃ soḷasasu eva samavarodho,",
  "tika-abh09t:1412_12": "savibhattikāvibhattikabhedo ca kāmāvacarapaṭhamakusale vuttānusārato ñātabbo.",
  "tika-abh09t:1412_13": "Ayaṃ dhammuddesato vinicchayo.",
  "tika-abh09t:1413_0": "Lakkhaṇādivibhāgato pana na hirīyatīti ahiriko,",
  "tika-abh09t:1413_1": "ahirikassa bhāvo ahirikkaṃ,",
  "tika-abh09t:1413_2": "na ottappaṃ anottappaṃ.",
  "tika-abh09t:1413_3": "Tesu ahirikkaṃ kāyaduccaritādīhi ajigucchanalakkhaṇaṃ,",
  "tika-abh09t:1413_4": "alajjālakkhaṇaṃ vā,",
  "tika-abh09t:1413_5": "anottappaṃ teheva asārajjanalakkhaṇaṃ,",
  "tika-abh09t:1413_6": "anuttāsalakkhaṇaṃ vā,",
  "tika-abh09t:1413_7": "sesaṃ hiriottappānaṃ vuttappaṭipakkhavasena veditabbaṃ.",
  "tika-abh09t:1414_0": "Lubbhati tena,",
  "tika-abh09t:1414_1": "sayaṃ vā lubbhati,",
  "tika-abh09t:1414_2": "lubbhanamattameva vā tanti lobho.",
  "tika-abh09t:1414_3": "So ārammaṇagahaṇalakkhaṇo makkaṭālepo viya,",
  "tika-abh09t:1414_4": "abhisaṅgaraso tattakapāle khittamaṃsapesi viya,",
  "tika-abh09t:1414_5": "apariccāgapaccupaṭṭhāno telañjanarāgo viya,",
  "tika-abh09t:1414_6": "saññojanīyadhammesu assādadassanapadaṭṭhāno.",
  "tika-abh09t:1414_7": "Taṇhānadibhāvena vaḍḍhamāno sīghasotā nadī viya mahāsamuddaṃ apāyameva gahetvā gacchatīti daṭṭhabbo.",
  "tika-abh09t:1415_0": "Muyhanti tena,",
  "tika-abh09t:1415_1": "sayaṃ vā muyhati,",
  "tika-abh09t:1415_2": "muyhanamattameva vā tanti moho.",
  "tika-abh09t:1415_3": "So cittassa andhakāralakkhaṇo,",
  "tika-abh09t:1415_4": "aññāṇalakkhaṇo vā,",
  "tika-abh09t:1415_5": "asampaṭivedharaso,",
  "tika-abh09t:1415_6": "ārammaṇasabhāvacchādanaraso vā,",
  "tika-abh09t:1415_7": "asammāpaṭipattipaccupaṭṭhāno,",
  "tika-abh09t:1415_8": "andhakārapaccupaṭṭhāno vā,",
  "tika-abh09t:1415_9": "ayonisomanasikārapadaṭṭhāno,",
  "tika-abh09t:1415_10": "sabbākusalānaṃ mūlanti daṭṭhabbo.",
  "tika-abh09t:1416_0": "Micchā passanti tāya,",
  "tika-abh09t:1416_1": "sayaṃ vā micchā passati,",
  "tika-abh09t:1416_2": "micchādassanamattameva vā esāti micchādiṭṭhi.",
  "tika-abh09t:1416_3": "Sā ayoniso abhinivesalakkhaṇā,",
  "tika-abh09t:1416_4": "parāmāsarasā,",
  "tika-abh09t:1416_5": "micchābhinivesapaccupaṭṭhānā,",
  "tika-abh09t:1416_6": "ariyānaṃ adassanakāmatādipadaṭṭhānā,",
  "tika-abh09t:1416_7": "paramaṃ vajjanti daṭṭhabbā.",
  "tika-abh09t:1417_0": "Uddhatabhāvo uddhaccaṃ.",
  "tika-abh09t:1417_1": "Taṃ avūpasamalakkhaṇaṃ,",
  "tika-abh09t:1417_2": "anavaṭṭhānarasaṃ,",
  "tika-abh09t:1417_3": "bhantatāpaccupaṭṭhānaṃ,",
  "tika-abh09t:1417_4": "ayonisomanasikārapadaṭṭhānaṃ,",
  "tika-abh09t:1417_5": "cittavikkhepoti daṭṭhabbo.",
  "tika-abh09t:1417_6": "Seso panettha suññatavārapariyosāno sabbopi vinicchayo kusalādhikāre vuttānusārato veditabbo.",
  "tika-abh09t:1417_7": "Kevalaṃ saṅgahavāre pāḷiyaṃ āgatavasena pañcindriyatā,",
  "tika-abh09t:1417_8": "caturaṅgamaggatā,",
  "tika-abh09t:1417_9": "catubbidhabalatā,",
  "tika-abh09t:1417_10": "dvehetutā,",
  "tika-abh09t:1417_11": "sabbattha akusalabhāvo ca viseso,",
  "tika-abh09t:1417_12": "sesaṃ tādisameva.",
  "tika-abh09t:1417_13": "Paṭhamākusalaṃ niṭṭhitaṃ.",
  "tika-abh09t:1418_0": "Yathā ca paṭhame,",
  "tika-abh09t:1418_1": "evaṃ dutiyepi sasaṅkhāratā,",
  "tika-abh09t:1418_2": "yevāpanakesu thinamiddhānaṃ sambhavo,",
  "tika-abh09t:1418_3": "niyatatā ca viseso.",
  "tika-abh09t:1418_4": "Tattha thinanatā thinaṃ,",
  "tika-abh09t:1418_5": "middhanatā middhaṃ,",
  "tika-abh09t:1418_6": "anussāhanasaṃsīdanatā,",
  "tika-abh09t:1418_7": "sattivighāto cāti attho.",
  "tika-abh09t:1418_8": "Tattha thinaṃ anussāhalakkhaṇaṃ,",
  "tika-abh09t:1418_9": "vīriyavinodanarasaṃ,",
  "tika-abh09t:1418_10": "saṃsīdanapaccupaṭṭhānaṃ.",
  "tika-abh09t:1418_11": "Middhaṃ akammaññatālakkhaṇaṃ,",
  "tika-abh09t:1418_12": "onahanarasaṃ,",
  "tika-abh09t:1418_13": "līnatāpaccupaṭṭhānaṃ,",
  "tika-abh09t:1418_14": "pacalāyikāniddāpaccupaṭṭhānaṃ vā,",
  "tika-abh09t:1418_15": "ubhayampi aratitandivijambhikādīsu ayonisomanasikārapadaṭṭhānaṃ. Dutiyaṃ.",
  "tika-abh09t:1419_0": "Tatiye sabbopi vinicchayo paṭhamākusale vuttanayova.",
  "tika-abh09t:1419_1": "Kevalaṃ diṭṭhiyā abhāvo,",
  "tika-abh09t:1419_2": "yevāpanakesu mānassa sambhavo,",
  "tika-abh09t:1419_3": "aniyatatā ca,",
  "tika-abh09t:1419_4": "saṅgahavāre tivaṅgikamaggatā ca viseso,",
  "tika-abh09t:1419_5": "sesaṃ tādisameva.",
  "tika-abh09t:1419_6": "Tattha maññatīti māno.",
  "tika-abh09t:1419_7": "So uṇṇatilakkhaṇo,",
  "tika-abh09t:1419_8": "sampaggaharaso,",
  "tika-abh09t:1419_9": "ketukamyatāpaccupaṭṭhāno,",
  "tika-abh09t:1419_10": "diṭṭhivippayuttalobhapadaṭṭhāno,",
  "tika-abh09t:1419_11": "ummādo viya daṭṭhabbo. Tatiyaṃ.",
  "tika-abh09t:1420_0": "Yathā ca tatiye,",
  "tika-abh09t:1420_1": "evaṃ catutthepi.",
  "tika-abh09t:1420_2": "Thinamiddhañcettha sasaṅkhāratā ca adhikā,",
  "tika-abh09t:1420_3": "sesaṃ tādisameva.",
  "tika-abh09t:1420_4": "Catutthaṃ.",
  "tika-abh09t:1421_0": "Pañcamachaṭṭhasattamaṭṭhamesu somanassaṭṭhāne upekkhāsambhavo,",
  "tika-abh09t:1421_1": "pītiyā ca abhāvo,",
  "tika-abh09t:1421_2": "tato eva saṅgahavāre caturaṅgajjhānatā ca viseso,",
  "tika-abh09t:1421_3": "sesaṃ sabbaṃ paṭhamadutiyatatiyacatutthacittasadisameva.",
  "tika-abh09t:1422_0": "Lobhamūlā niṭṭhitā.",
  "tika-abh09t:1423_0": "Dosamūlavaṇṇanā",
  "tika-abh09t:1424_0": "Dosamūlā pana dvidhā domanassasahagataṃ paṭighasampayuttaṃ asaṅkhāraṃ,",
  "tika-abh09t:1424_1": "tathā sasaṅkhāraṃ.",
  "tika-abh09t:1424_2": "Evaṃ sampayogato.",
  "tika-abh09t:1424_3": "Dhammuddesādito pana paṭhame tāva paṭhamākusale vuttesu pītilobhadiṭṭhiyo vajjetvā dosaṃ,",
  "tika-abh09t:1424_4": "yevāpanakesu aniyatāni issāmacchariyakukkuccāni,",
  "tika-abh09t:1424_5": "somanassaṭṭhāne domanassañca pakkhipitvā ekavīsati dhammā honti.",
  "tika-abh09t:1424_6": "Yevāpanakā cettha satta.",
  "tika-abh09t:1424_7": "Tattha dussanti tena,",
  "tika-abh09t:1424_8": "sayaṃ vā dussati,",
  "tika-abh09t:1424_9": "dussanamattameva vā tanti doso.",
  "tika-abh09t:1424_10": "So caṇḍikkalakkhaṇo pahaṭāsīviso viya,",
  "tika-abh09t:1424_11": "visappanaraso visanipāto viya,",
  "tika-abh09t:1424_12": "attano nissayadahanaraso vā dāvaggi viya,",
  "tika-abh09t:1424_13": "dussanapaccupaṭṭhāno laddhokāso viya sapatto,",
  "tika-abh09t:1424_14": "āghātavatthupadaṭṭhāno,",
  "tika-abh09t:1424_15": "visasaṃsaṭṭhapūtimuttaṃ viya daṭṭhabbo.",
  "tika-abh09t:1424_16": "Issāyanā issā.",
  "tika-abh09t:1424_17": "Sā parasampattīnaṃ usūyanalakkhaṇā,",
  "tika-abh09t:1424_18": "tattheva anabhiratirasā,",
  "tika-abh09t:1424_19": "tato vimukhabhāvapaccupaṭṭhānā,",
  "tika-abh09t:1424_20": "parasampattipadaṭṭhānā,",
  "tika-abh09t:1424_21": "saññojananti daṭṭhabbā.",
  "tika-abh09t:1424_22": "Maccherabhāvo macchariyaṃ.",
  "tika-abh09t:1424_23": "Taṃ laddhānaṃ vā labhitabbānaṃ vā attano sampattīnaṃ nigūhanalakkhaṇaṃ,",
  "tika-abh09t:1424_24": "tāsaññeva parehi sādhāraṇabhāvaakkhamanarasaṃ,",
  "tika-abh09t:1424_25": "saṅkocanapaccupaṭṭhānaṃ,",
  "tika-abh09t:1424_26": "kaṭukañcukatāpaccupaṭṭhānaṃ vā,",
  "tika-abh09t:1424_27": "attasampattipadaṭṭhānaṃ,",
  "tika-abh09t:1424_28": "cetaso virūpabhāvoti daṭṭhabbaṃ.",
  "tika-abh09t:1424_29": "Kucchitaṃ kataṃ kukataṃ,",
  "tika-abh09t:1424_30": "tassa bhāvo kukkuccaṃ.",
  "tika-abh09t:1424_31": "Taṃ pacchānutāpalakkhaṇaṃ,",
  "tika-abh09t:1424_32": "katākatānusocanarasaṃ,",
  "tika-abh09t:1424_33": "vippaṭisārapaccupaṭṭhānaṃ,",
  "tika-abh09t:1424_34": "katākatapadaṭṭhānaṃ,",
  "tika-abh09t:1424_35": "dāsabyamiva daṭṭhabbaṃ.",
  "tika-abh09t:1424_36": "Saṅgahavāre dukkhena saddhiṃ caturaṅgajjhānatā,",
  "tika-abh09t:1424_37": "domanassena pañcindriyatā,",
  "tika-abh09t:1424_38": "tivaṅgikamaggatā,",
  "tika-abh09t:1424_39": "dosamohavasena dvihetukatā ca veditabbā.",
  "tika-abh09t:1424_40": "Seso pana sabbo vinicchayo paṭhamākusale vuttasadiso eva.",
  "tika-abh09t:1424_41": "Yathā ca paṭhame,",
  "tika-abh09t:1424_42": "evaṃ dutiyepi,",
  "tika-abh09t:1424_43": "sasaṅkhāratā pana thinamiddhehi saddhiṃ navayevāpanakatā ca viseso,",
  "tika-abh09t:1424_44": "sesaṃ tādisameva.",
  "tika-abh09t:1425_0": "Dosamūlā niṭṭhitā.",
  "tika-abh09t:1426_0": "Mohamūlavaṇṇanā",
  "tika-abh09t:1427_0": "Mohamūlāpi dvidhā upekkhāsahagataṃ vicikicchāsampayuttaṃ,",
  "tika-abh09t:1427_1": "tathā uddhaccasampayuttanti.",
  "tika-abh09t:1427_2": "Tattha paṭhame dhammuddesato tāva phassapañcakaṃ vitakko vicāro vīriyaṃ ekaggatā jīvitaṃ ahirikaṃ anottappaṃ moho vicikicchāti sarūpenāgatā cuddasa,",
  "tika-abh09t:1427_3": "uddhaccaṃ manasikāroti yevāpanakā dve cāti soḷasa dhammā honti,",
  "tika-abh09t:1427_4": "ekaggatā cettha cittaṭṭhitimattā,",
  "tika-abh09t:1427_5": "indriyamaggabalabhāvaṃ na sampāpuṇāti.",
  "tika-abh09t:1427_6": "Tato eva saṅgahavāre samādhiṃ vajjetvā upekkhāya saddhiṃ cattāri indriyāni,",
  "tika-abh09t:1427_7": "dve maggaṅgāni,",
  "tika-abh09t:1427_8": "tīṇi balāni honti.",
  "tika-abh09t:1427_9": "Moho panettha ekova hetu.",
  "tika-abh09t:1427_10": "Seso panettha sabbo vinicchayo vuttanayo eva.",
  "tika-abh09t:1428_0": "Tattha vigatā cikicchā etissāti vicikicchā.",
  "tika-abh09t:1428_1": "Sā saṃsayalakkhaṇā,",
  "tika-abh09t:1428_2": "kampanarasā,",
  "tika-abh09t:1428_3": "anicchayapaccupaṭṭhānā,",
  "tika-abh09t:1428_4": "anekaṃsabhāvapaccupaṭṭhānā vā,",
  "tika-abh09t:1428_5": "ayonisomanasikārapadaṭṭhānā,",
  "tika-abh09t:1428_6": "paṭipattiantarāyakarāti daṭṭhabbā.",
  "tika-abh09t:1428_7": "Yathā ca vicikicchāsampayutte,",
  "tika-abh09t:1428_8": "evaṃ uddhaccasampayuttepi.",
  "tika-abh09t:1428_9": "Kevalaṃ vicikicchāya abhāvo,",
  "tika-abh09t:1428_10": "adhimokkhassa ca bhāvo,",
  "tika-abh09t:1428_11": "tato eva balavatarasamādhitā,",
  "tika-abh09t:1428_12": "teneva saṅgahavāre samādhinā saddhiṃ pañcindriyatā,",
  "tika-abh09t:1428_13": "tivaṅgikamaggatā,",
  "tika-abh09t:1428_14": "catubbalatā ca hoti.",
  "tika-abh09t:1428_15": "Uddhaccañcettha sarūpeneva niddiṭṭhaṃ,",
  "tika-abh09t:1428_16": "adhimokkhamanasikārā dve yevāpanakavasenāti ayaṃ viseso,",
  "tika-abh09t:1428_17": "sesaṃ tādisameva.",
  "tika-abh09t:1428_18": "Imāni pana dve cittāni nānāvisaye,",
  "tika-abh09t:1428_19": "ekavisaye ca asaṇṭhahanato pavaṭṭanakāni.",
  "tika-abh09t:1428_20": "Uddhaccasahagataṃ hi laddhādhimokkhatāya laddhapatiṭṭhaṃ ekārammaṇeyeva patiṭṭhāya patiṭṭhāya pavaṭṭati caturassamaṇi viya,",
  "tika-abh09t:1428_21": "itaraṃ nānārammaṇesu vaṭṭamaṇi viyāti daṭṭhabbaṃ.",
  "tika-abh09t:1428_22": "Uddhaccasahagatañca ṭhapetvā sesā ekādasa paṭisandhiṃ janentīti veditabbaṃ.",
  "tika-abh09t:1429_0": "Visayādippabhedato panete dvādasapi vatthārammaṇavasena tāva chabbidhā honti.",
  "tika-abh09t:1429_1": "Tesu lobhamohamūlā pana dasa pañcadvāre hadayavatthuṃ nissāyeva,",
  "tika-abh09t:1429_2": "manodvāre nissāya vā anissāya vā javanakiccaṃ sādhayamānā chabbidhā.",
  "tika-abh09t:1429_3": "Tathā dosamūlā nissāyeva pana pavattanti.",
  "tika-abh09t:1429_4": "Lobhamūlā pana adinnādānakāmamicchācāramusāvādapesuññasamphappalāpābhijjhāsaṅkhātānaṃ channaṃ kammapathānaṃ vasena chabbidhā.",
  "tika-abh09t:1429_5": "Diṭṭhisampayuttā panettha micchādiṭṭhivasenāpīti sattavidhā honti.",
  "tika-abh09t:1429_6": "Dosamūlā pana pāṇābhipātādinnādānamusāvādapesuññapharusasamphappalāpabyāpādavasena sattavidhā honti.",
  "tika-abh09t:1429_7": "Dasannampi panesaṃ dvārakammavasena ceva vīmaṃsāvajjitādhipatittayavasena ca kusale vuttanayena vibhāgo veditabbo.",
  "tika-abh09t:1429_8": "Ekantahīnattā hīnattikabhedo natthi.",
  "tika-abh09t:1429_9": "Ārammaṇādhipati panettha lobhamūlesu eva,",
  "tika-abh09t:1429_10": "na itaresu,",
  "tika-abh09t:1429_11": "mohamūlesu pana sahajātādhipatipi natthi,",
  "tika-abh09t:1429_12": "tathā kammapathabhedopi.",
  "tika-abh09t:1429_13": "Na hi pavaṭṭamānaṃ kañci adhipatiṃ karoti.",
  "tika-abh09t:1429_14": "Doso vā savisayaṃ,",
  "tika-abh09t:1429_15": "vicikicchācittañca paṭipattimantarāyakarattena duccaritahetubhūtampi pāṇātipātādīnaṃ dosalobhamūlacitteheva",
  "tika-abh09t:1429_16": "sanniṭṭhāpaniyato kammapathabhedaṃ na gacchati,",
  "tika-abh09t:1429_17": "pubbabhāge eva pana hetu hoti.",
  "tika-abh09t:1429_18": "Tenevassa apāyahetutā paṭhamamaggavajjhatāti daṭṭhabbaṃ.",
  "tika-abh09t:1429_19": "Atītādibhedato pana dvādasannaṃ paccekamanantatā,",
  "tika-abh09t:1429_20": "seso ca vinicchayo kusalādhikāre vuttanayeneva veditabboti.",
  "tika-abh09t:1430_0": "Akusalā dhammā niṭṭhitā.",
  "tika-abh09t:1431_0": "Abyākatapadattho",
  "tika-abh09t:1432_0": "Ahetukakusalavipākavaṇṇanā",
  "tika-abh09t:1433_0": "Abyākatā pana dhammā jātito catubbidhā vipākakiriyarūpanibbānavasena.",
  "tika-abh09t:1433_1": "Tattha vipākābyākatā dhammā jātito ca dvidhā honti kusalākusalavipākavasena.",
  "tika-abh09t:1433_2": "Tattha kusalavipākā bhūmito catubbidhā kāmarūpārūpāvacaralokuttaravipākavasena.",
  "tika-abh09t:1433_3": "Tattha kāmāvacaravipākā ahetukā sahetukāti duvidhā.",
  "tika-abh09t:1433_4": "Tattha alobhādisahajātahetuvirahitā ahetukā.",
  "tika-abh09t:1433_5": "Te sampayogavatthārammaṇādibhedato aṭṭhavidhā.",
  "tika-abh09t:1433_6": "Seyyathidaṃ –",
  "tika-abh09t:1433_7": "upekkhāsahagataṃ cakkhuviññāṇaṃ,",
  "tika-abh09t:1433_8": "tathā sotaghānajivhāviññāṇaṃ,",
  "tika-abh09t:1433_9": "sukhasahagataṃ kāyaviññāṇaṃ,",
  "tika-abh09t:1433_10": "upekkhāsahagatā manodhātu,",
  "tika-abh09t:1433_11": "somanassasahagatā manoviññāṇadhātu,",
  "tika-abh09t:1433_12": "tathā upekkhāsahagatā cāti.",
  "tika-abh09t:1433_13": "Cakkhuviññāṇādīni hi cattāri cakkhupasādādīsu catūsu upādāyarūpesu upādāyarūpānaṃ ghaṭṭanānighaṃsassa",
  "tika-abh09t:1433_14": "picupiṇḍe picupiṇḍassevātidubbalatāya upekkhāvedanāsampayuttāneva honti.",
  "tika-abh09t:1433_15": "Kāyaviññāṇaṃ pana kāyindriye phoṭṭhabbabhūtattayaghaṭṭanānighaṃsassa adhikaraṇimatthake ṭhapitapicupiṇḍe",
  "tika-abh09t:1433_16": "kūṭapahārasseva balavatāya pasādanissayesupi bhūtesu paṭighātasambhavato sukhasahagataṃ hoti,",
  "tika-abh09t:1433_17": "manodhātu attano gahaṇadubbalatāya atiiṭṭhepi upekkhāsahagatāva,",
  "tika-abh09t:1433_18": "manoviññāṇadhātu pana atiiṭṭhe somanassasahagatā,",
  "tika-abh09t:1433_19": "iṭṭhamajjhatte upekkhāsahagatāti ayaṃ sampayogato vinicchayo.",
  "tika-abh09t:1434_0": "Dhammuddesādito pana cakkhuviññāṇe tāva phassapañcakaṃ, ekaggatā,",
  "tika-abh09t:1434_1": "jīvitanti sarūpenāgatā satta,",
  "tika-abh09t:1434_2": "yevāpanakavasena manasikāro eko cāti aṭṭha dhammā honti.",
  "tika-abh09t:1434_3": "Saṅgahato panettha khandhāyatanadhātuāhārindriyavasena pañcevasaṅgahā.",
  "tika-abh09t:1434_4": "Tattha cakkhuviññāṇadhātudhammadhātuvasena dhātusaṅgaho,",
  "tika-abh09t:1434_5": "mano upekkhājīvitindriyavasena indriyasaṅgaho ca veditabbo.",
  "tika-abh09t:1434_6": "Sesaṃ vuttanayameva.",
  "tika-abh09t:1434_7": "Ettha ca vijjamānāpi vedanā jhānaṅgataṃ na gacchati,",
  "tika-abh09t:1434_8": "indriyaṃ pana hoti.",
  "tika-abh09t:1434_9": "Ekaggatā indriyamaggaṅgabalabhāvampi na gacchati atidubbalattā.",
  "tika-abh09t:1434_10": "Vitakkapacchimakaṃ hi jhānaṃ,",
  "tika-abh09t:1434_11": "hetupacchimako maggo, balañca.",
  "tika-abh09t:1434_12": "Yathā cettha,",
  "tika-abh09t:1434_13": "evaṃ sotaghānajivhākāyaviññāṇesupi.",
  "tika-abh09t:1434_14": "Kevalaṃ pana saṅgahavāre sotaviññāṇadhātuādivasena dhātusaṅgaho,",
  "tika-abh09t:1434_15": "kāyaviññāṇe vedanāparivattanañca viseso.",
  "tika-abh09t:1434_16": "Yathā cettha,",
  "tika-abh09t:1434_17": "evaṃ manodhātuyāpi.",
  "tika-abh09t:1434_18": "Kevalaṃ pana vitakkavicārā dve yevāpanakā ca adhimokkhoti tayo dhammā adhikā.",
  "tika-abh09t:1434_19": "Saṅgahavāre manodhātudhammadhātuvasena dhātusaṅgaho,",
  "tika-abh09t:1434_20": "vitakkavicārupekkhekaggatāhi catūhi jhānaṅgasaṅgaho ca viseso.",
  "tika-abh09t:1434_21": "Pāḷiyaṃ panettha kiñcāpi jhānaṅgasaṅgaho na uddhaṭo,",
  "tika-abh09t:1434_22": "tathāpi savitakkesu niyamena jhānaṅgatāsambhavato gahetabbova.",
  "tika-abh09t:1434_23": "Yathā cettha,",
  "tika-abh09t:1434_24": "evaṃ manoviññāṇadhātudvayepi.",
  "tika-abh09t:1434_25": "Somanassasahagatatāya panettha pīti adhikā,",
  "tika-abh09t:1434_26": "saṅgahavāre ca pañcaṅgajjhānatā,",
  "tika-abh09t:1434_27": "vedanāparivattanaṃ,",
  "tika-abh09t:1434_28": "ubhayatthāpi manoviññāṇadhātudhammadhātuvasena dhātusaṅgaho ca viseso,",
  "tika-abh09t:1434_29": "sesaṃ tādisameva.",
  "tika-abh09t:1435_0": "Visayādippabhedato pana cakkhuviññāṇādīni pañca yathākkamaṃ cakkhādiekekameva vatthuṃ nissāya paccuppanne,",
  "tika-abh09t:1435_1": "iṭṭhe ca rūpādiekekārammaṇe eva kiriyamanodhātuanantaraṃ ālokākāsavāyujalapathavīsahakārīni pasādakādīni",
  "tika-abh09t:1435_2": "dassanasavanaghāyanasāyanaphusanakiccāni sādhayamānāni cakkhudvārādīsu ekekasmiṃ eva vipaccanti.",
  "tika-abh09t:1435_3": "Evametesaṃ vatthudvārārammaṇakiccāni visuṃ niyatāni.",
  "tika-abh09t:1435_4": "Ṭhānaṃ pana tesaṃ pañcannampi ekameva,",
  "tika-abh09t:1435_5": "tena nesaṃ na bhedo.",
  "tika-abh09t:1435_6": "Manodhātu pana hadayavatthuṃ nissāyeva paccuppannesu rūpādīsu pañcasupi ārammaṇesu pañcaviññāṇānantaraṃ",
  "tika-abh09t:1435_7": "sampaṭicchanakiccaṃ sādhayamānā pañcasupi dvāresu pavattati,",
  "tika-abh09t:1435_8": "somanassasahagatā manoviññāṇadhātu pana hadayavatthuṃ nissāyeva atiiṭṭhe paccuppanne pañcārammaṇe vipākamanodhātuanantaraṃ santīraṇakiccaṃ,",
  "tika-abh09t:1435_9": "chasupi dvāresu chasu balavakāmāvacarārammaṇesu atītādīsu javanānantaraṃ tadārammaṇakiccañca sādhayamānā vipaccati.",
  "tika-abh09t:1435_10": "Evametissā dvārārammaṇakiccaṭṭhānāni anibaddhāni,",
  "tika-abh09t:1435_11": "tato tehi bhedo hoti,",
  "tika-abh09t:1435_12": "vatthu pana tattheva nibaddhaṃ,",
  "tika-abh09t:1435_13": "tato na bhedo,",
  "tika-abh09t:1435_14": "evamupekkhāsahagatāyapi.",
  "tika-abh09t:1435_15": "Kevalaṃ panesā dvāravinimuttāpi hutvā sugatiyaṃ jaccandhabadhirajaccummattakādīnaṃ paṭisandhikāle purimacuticittānantaraṃ",
  "tika-abh09t:1435_16": "kammabalenopaṭṭhitaṃ kammakammanimittagatinimittesu aññataraṃ atītādibhedaṃ chabbidhampi kāmāvacarārammaṇamārabbha",
  "tika-abh09t:1435_17": "paṭisandhikiccaṃ,",
  "tika-abh09t:1435_18": "tadanantarato paṭṭhāya yāvatāyukaṃ bhavaṅgakiccaṃ,",
  "tika-abh09t:1435_19": "ante cutikiccañca,",
  "tika-abh09t:1435_20": "vuttanayena santīraṇatadārammaṇakiccāni ca sādhayamānā imesu pañcasu ṭhānesu vipaccatīti ayaṃ viseso,",
  "tika-abh09t:1435_21": "sesaṃ tādisameva.",
  "tika-abh09t:1436_0": "Ettha ca vadhabandhādivasappavatte aniṭṭhārammaṇe khantipaṭisaṅkhānādivasena kusaluppattito tannibbattānaṃ",
  "tika-abh09t:1436_1": "paṭisandhiādiviññāṇānaṃ kammanimittañce ārammaṇaṃ hoti,",
  "tika-abh09t:1436_2": "aniṭṭheneva tena bhavitabbaṃ.",
  "tika-abh09t:1436_3": "Evaṃ iṭṭhavisaye uppannānaṃ kusalavipākānaṃ aniṭṭhārammaṇesu anuppattito kammagatinimittameva tesaṃ ārammaṇaṃ hotīti viññāyati.",
  "tika-abh09t:1436_4": "Vicāretvā yathā avirodho hoti,",
  "tika-abh09t:1436_5": "tathā gahetabbaṃ.",
  "tika-abh09t:1436_6": "Evaṃ iṭṭhavisaye uppannakusalato nibbattānampi paṭisandhiādiviññāṇānaṃ kammanimittārammaṇatāya avirodho ñātabbo.",
  "tika-abh09t:1436_7": "Atītādibhedato pana aṭṭhannampi paccekamanantaratā heṭṭhā vuttanayena gahetabbā.",
  "tika-abh09t:1437_0": "Ahetukakusalavipākā niṭṭhitā.",
  "tika-abh09t:1438_0": "Sahetukakusalavipākavaṇṇanā",
  "tika-abh09t:1439_0": "Alobhādivipākahetusampayuttā pana sahetukā,",
  "tika-abh09t:1439_1": "te sampayogato kāmāvacarakusalā viya aṭṭhavidhā.",
  "tika-abh09t:1439_2": "Somanassañāṇādisampayogo panettha āgamanādito veditabbo.",
  "tika-abh09t:1439_3": "Tihetukaṃ hi kāmāvacarakusalaṃ tihetukadvihetukapaṭisandhiyo datvā pavatte chasu dvāresu soḷasa vipākāni deti,",
  "tika-abh09t:1439_4": "duhetukaṃ pana kusalaṃ duhetukāhetukapaṭisandhiyo datvā pavatte chasu dvāresu tihetukarahitāni dvādasa vipākāni deti.",
  "tika-abh09t:1439_5": "Asaṅkhārikasasaṅkhārikabhāvo panettha paccayavisesatopi hoti.",
  "tika-abh09t:1439_6": "Balavapaccayenāpi hi uppannaṃ asaṅkhārikaṃ hoti,",
  "tika-abh09t:1439_7": "dubbalenāpi itaraṃ.",
  "tika-abh09t:1439_8": "Keci pana asaṅkhārikena sasaṅkhāravipākānaṃ,",
  "tika-abh09t:1439_9": "sasaṅkhārikena ca asaṅkhārikānaṃ uppattiṃ na icchanti.",
  "tika-abh09t:1439_10": "Yasmā panetāni paṭisandhidāyakato aññenāpi kammena pavatte akusalavipākāni pavattanti,",
  "tika-abh09t:1439_11": "paṭṭhāne ca “sahetukaṃ bhavaṅgaṃ ahetukassa bhavaṅgassa anantarapaccayena paccayo”ti vuttaṃ,",
  "tika-abh09t:1439_12": "tasmā ahetukapaṭisandhikassa puggalassa sugatiyaṃ pavatte sahetukānipi vipākāni pavattanti.",
  "tika-abh09t:1439_13": "Duggatiyaṃ,",
  "tika-abh09t:1439_14": "pana rūpāvacarabhūmiyañca ahetukāneva pavattanti.",
  "tika-abh09t:1439_15": "Tesupi atiiṭṭhe ārammaṇe somanassasahagatāni,",
  "tika-abh09t:1439_16": "iṭṭhamajjhatte upekkhāsahagatānīti evaṃ āgamanādito sampayogabhedo veditabbo.",
  "tika-abh09t:1440_0": "Dhammuddesādito pana yāva suññatavārapariyosānā kāmāvacarakusalasadisova sabbo vinicchayo,",
  "tika-abh09t:1440_1": "kevalañcettha yevāpanakesu karuṇāmuditā na santi sattārammaṇattā.",
  "tika-abh09t:1440_2": "Ekantaparittārammaṇā hi kāmāvacaravipākā.",
  "tika-abh09t:1440_3": "Viratiyopettha lokiyesu ekantakusalasabhāvattā na santi.",
  "tika-abh09t:1440_4": "“Pañcasikkhāpadā kusalā evā”ti hi vuttaṃ.",
  "tika-abh09t:1440_5": "Phassādayo cettha vipākattā ādāse mukhanimittaṃ viya nirussāhasantā,",
  "tika-abh09t:1440_6": "kusalā pana mukhaṃ viya saussāhā.",
  "tika-abh09t:1440_7": "Saṅgahavāre ca pañcaṅgiko maggo hoti,",
  "tika-abh09t:1440_8": "ayaṃ viseso.",
  "tika-abh09t:1440_9": "Sesaṃ tādisameva.",
  "tika-abh09t:1441_0": "Visayādippabhedato pana yvāyaṃ kusalesu kammadvārapuññakiriyādhipatīhi bhedo vutto,",
  "tika-abh09t:1441_1": "so idha natthi aviññattijanakato,",
  "tika-abh09t:1441_2": "avipākadhammato,",
  "tika-abh09t:1441_3": "tathā appavattito ca.",
  "tika-abh09t:1441_4": "Hīnattikabhedo pana atthi hīnamajjhimappaṇītānaṃ kusalānaṃ vipākattā,",
  "tika-abh09t:1441_5": "tathā dvārārammaṇādibhedo.",
  "tika-abh09t:1441_6": "Ete hi hadayavatthuṃ nissāya dvāravinimuttā hutvā devamanussesu dvihetukatihetukānaṃ heṭṭhā vuttanayena paṭisandhibhavaṅgacutikiccāni,",
  "tika-abh09t:1441_7": "chadvāre chasu ārammaṇesu tadārammaṇakiccañca sādhayamānā evaṃ catūsu ṭhānesu vipaccanti.",
  "tika-abh09t:1441_8": "Evametesaṃ dvārārammaṇakiccaṭṭhānāni anibaddhāni,",
  "tika-abh09t:1441_9": "tato tehi bhedo hoti.",
  "tika-abh09t:1441_10": "Vatthu pana tattheva nibaddhaṃ,",
  "tika-abh09t:1441_11": "tato na bhedo.",
  "tika-abh09t:1441_12": "Atītādibhedato panetthāpi anantatā vuttanayā evāti.",
  "tika-abh09t:1442_0": "Kāmāvacarasahetukakusalavipākā niṭṭhitā.",
  "tika-abh09t:1443_0": "Rūpāvacaravipākavaṇṇanā",
  "tika-abh09t:1444_0": "Rūpāvacaravipākāpi sampayogabhedato attano kusalā viya pañcavidhā honti.",
  "tika-abh09t:1444_1": "Sabbo cettha vinicchayabhedo kusale vuttanayo eva.",
  "tika-abh09t:1444_2": "Vipākabhāvato panettha yathā hatthiādīnaṃ chāyā taṃsadisā,",
  "tika-abh09t:1444_3": "evaṃ kusalāgamanato ca jhānaṅgādisampayuttadhammasamāyogo,",
  "tika-abh09t:1444_4": "paṭipadādibhedo ca hoti.",
  "tika-abh09t:1444_5": "Apicettha tividhāya paṭhamajjhānabhūmiyā paṭhamajjhānavipākā,",
  "tika-abh09t:1444_6": "tathā dutiyajjhānabhūmiyā dutiyajjhānavipākā tatiyajjhānavipākā ca,",
  "tika-abh09t:1444_7": "tatiyajjhānabhūmiyā catutthajjhānavipākā,",
  "tika-abh09t:1444_8": "vehapphalapañcasuddhāvāsavasena chabbidhāya catutthajjhānabhūmiyā pañcamajjhānavipākā ca vuttanayena",
  "tika-abh09t:1444_9": "paṭisandhibhavaṅgacutikiccāni sādhayamānā hadayavatthuṃ nissāya dvāravinimuttāva kammanimittasaṅkhātapaññattārammaṇā",
  "tika-abh09t:1444_10": "hutvā vipaccantīti ayaṃ viseso,",
  "tika-abh09t:1444_11": "sesaṃ tādisameva.",
  "tika-abh09t:1445_0": "Rūpāvacaravipākā niṭṭhitā.",
  "tika-abh09t:1446_0": "Arūpāvacaravipākavaṇṇanā",
  "tika-abh09t:1447_0": "Evaṃ arūpāvacaravipākāpi ārammaṇabhedato attano kusalā viya catubbidhā honti.",
  "tika-abh09t:1447_1": "Vinicchayo ca sabbo kusale vuttanayova.",
  "tika-abh09t:1447_2": "Kusalato cettha viseso rūpāvacaravipāke vuttanayena veditabbo.",
  "tika-abh09t:1447_3": "Kevalaṃ panettha kammanimittabhūtapaññattārammaṇo ākāsānañcāyatanavipāko paṭhamāruppabhūmiyaṃ,",
  "tika-abh09t:1447_4": "tathā mahaggatārammaṇo viññāṇañcāyatanavipāko dutiyāruppabhūmiyaṃ,",
  "tika-abh09t:1447_5": "kammanimittabhūtapaññattārammaṇo ākiñcaññāyatanavipāko tatiyāruppabhūkhiyaṃ,",
  "tika-abh09t:1447_6": "mahaggatārammaṇo nevasaññānāsaññāyatanavipāko catutthāruppabhūmiyañca avatthukā vuttanayena paṭisandhibhavaṅgacutikiccāni",
  "tika-abh09t:1447_7": "sādhayamānāva pavattantīti ayameva viseso.",
  "tika-abh09t:1448_0": "Arūpāvacaravipākā niṭṭhitā.",
  "tika-abh09t:1449_0": "Lokuttaravipākavaṇṇanā",
  "tika-abh09t:1450_0": "Tathā lokuttaravipākāpi attano kusalā viya taṃtaṃmaggaphalattā catubbidhā,",
  "tika-abh09t:1450_1": "jhānaṅgayogabhedato paccekaṃ pañca pañca katvā vīsatividhāva honti.",
  "tika-abh09t:1450_2": "Vinicchayo cettha kusale vuttanayova.",
  "tika-abh09t:1450_3": "Kevalaṃ saṅgahavāre sotāpattimaggaphalaṃ sakadāgāmimaggaphalaṃ anāgāmimaggaphalanti imesaṃ tiṇṇaṃ aññindriyaṃ,",
  "tika-abh09t:1450_4": "arahattaphalassa ca aññātāvindriyaṃ paññindriyaṭṭhāne gahetvā aṭṭhindriyatā,",
  "tika-abh09t:1450_5": "bojjhaṅgamaggaṅgādibodhipakkhiyadhammā,",
  "tika-abh09t:1450_6": "paṭipadādibhedo ca maggāgamanavaseneva hotīti veditabbo.",
  "tika-abh09t:1450_7": "Adhipatibhedopettha labbhati.",
  "tika-abh09t:1450_8": "Lokuttarakusalā hi attano phalānaṃ anantaruppattito,",
  "tika-abh09t:1450_9": "javanavuttito ca adhipatiṃ vidhātuṃ sakkonti,",
  "tika-abh09t:1450_10": "lokiyā pana viparītato na sakkonti.",
  "tika-abh09t:1450_11": "Tenāhu porāṇā “vipāke adhipatī natthi ṭhapetvā lokuttara”nti.",
  "tika-abh09t:1450_12": "Vimokkhabhedato panete maggāgamanato tividhā honti suññataanimittaappaṇihitavimokkhavasena.",
  "tika-abh09t:1450_13": "Maggā hi vipassanāgamanato “suññato appaṇihito”ti dve nāmāni labhitvā saguṇārammaṇato pariyāyena animittātipi vuccanti,",
  "tika-abh09t:1450_14": "tasmā sayaṃ āgamanīyaṭṭhāne ṭhatvā attano attano anantaraphalānaṃ nippariyāyato tīṇipi nāmāni denti.",
  "tika-abh09t:1450_15": "Aparabhāge pana phalasamāpattibhūtānaṃ na denti.",
  "tika-abh09t:1450_16": "Tattha vipassanāgamanatova magge vuttanayena duvidho nāmalābho veditabbo.",
  "tika-abh09t:1450_17": "Te ca na maggā viya ekacittakkhaṇikā,",
  "tika-abh09t:1450_18": "maggavīthiyaṃ pana dvattikkhattuṃ,",
  "tika-abh09t:1450_19": "phalasamāpattivīthiyaṃ sakalampi divasaṃ appanājavanavaseneva nirantaraṃ mahaggatajavanāni viya pavattantīti ayaṃ viseso.",
  "tika-abh09t:1451_0": "Lokuttaravipākā niṭṭhitā.",
  "tika-abh09t:1452_0": "Akusalavipākā pana kāmāvacarāva,",
  "tika-abh09t:1452_1": "lobhādisampayuttahetu abhāvato ahetukā eva ca honti.",
  "tika-abh09t:1452_2": "Te sampayogato upekkhāsahagataṃ cakkhuviññāṇaṃ,",
  "tika-abh09t:1452_3": "tathā sotaghānajivhāviññāṇāni,",
  "tika-abh09t:1452_4": "tathā dukkhasahagataṃ kāyaviññāṇaṃ,",
  "tika-abh09t:1452_5": "upekkhāsahagatā manodhātu,",
  "tika-abh09t:1452_6": "tathā manoviññāṇadhātūti sattavidhā.",
  "tika-abh09t:1452_7": "Vinicchayo panesa sabbattha tādisāhetukakusalavipākesu vuttanayo eva.",
  "tika-abh09t:1452_8": "Kevalaṃ panāniṭṭhārammaṇatā,",
  "tika-abh09t:1452_9": "kāyaviññāṇassa dukkhasahagatatā,",
  "tika-abh09t:1452_10": "upekkhāsahagatamanoviññāṇadhātuyā uddhaccavajjitākusalapaccayā catūsu apāyesu paṭisandhibhavaṅgacutikiccāni,",
  "tika-abh09t:1452_11": "sugatiyañca santīraṇatadārammaṇakiccāni ca sādhanavasena pavatti ca viseso,",
  "tika-abh09t:1452_12": "sesaṃ tādisameva.",
  "tika-abh09t:1453_0": "Akusalavipākā niṭṭhitā.",
  "tika-abh09t:1454_0": "Niṭṭhitā ca vipākābyākatā.",
  "tika-abh09t:1455_0": "Ahetukakiriyāvaṇṇanā",
  "tika-abh09t:1456_0": "Kiriyābyākatā pana kāmarūpārūpāvacaravasena tividhā.",
  "tika-abh09t:1456_1": "Tattha kāmāvacarakiriyā ahetukā sahetukāti duvidhā.",
  "tika-abh09t:1456_2": "Tattha sahajātahetuvirahitā ahetukā.",
  "tika-abh09t:1456_3": "Tā sampayogādito tividhā upekkhāsahagatā manodhātu,",
  "tika-abh09t:1456_4": "somanassasahagatā manoviññāṇadhātu,",
  "tika-abh09t:1456_5": "tathā upekkhāsahagatāti.",
  "tika-abh09t:1456_6": "Kiriyāti karaṇamattaṃ,",
  "tika-abh09t:1456_7": "kiccamattanti attho.",
  "tika-abh09t:1456_8": "Sabbesuyeva hi kiriyacittesu yaṃ āvajjanakiccadvayaṃ,",
  "tika-abh09t:1456_9": "taṃ ajavanavuttito moghapupphaṃ viya.",
  "tika-abh09t:1456_10": "Yaṃ javanavuttikaṃ,",
  "tika-abh09t:1456_11": "taṃ nirānusayasantānappavattito chinnamūlarukkhapupphaṃ viya aphalaṃ hoti.",
  "tika-abh09t:1456_12": "Taṃtaṃāvajjanajavanakiccasādhanavasena pavattattā pana kiccamattataṃ upādāya “kiriyā”ti vuttaṃ.",
  "tika-abh09t:1456_13": "Tattha manodhātuyā vipākamanodhātuyaṃ vuttanayena sabbo vinicchayo veditabbo.",
  "tika-abh09t:1456_14": "Kevalaṃ pana pañcadvāre iṭṭhesu vā aniṭṭhesu vā pañcārammaṇesu pañcapasāde ghaṭṭitesu uppannabhavaṅgupacchedānantaraṃ",
  "tika-abh09t:1456_15": "tameva pañcārammaṇamārabbha hadayavatthuṃ nissāyevāvajjanakiccaṃ sādhayamānā pañcasupi dvāresu pavattatīti",
  "tika-abh09t:1456_16": "ayaṃ viseso.",
  "tika-abh09t:1457_0": "Manoviññāṇadhātudvayampi yathākkamaṃ kusalavipākāhetukamanoviññāṇadhātudvayasadisaṃ,",
  "tika-abh09t:1457_1": "vīriyaṃ panettha adhikaṃ,",
  "tika-abh09t:1457_2": "vīriyūpatthambhova samādhi balavā hoti.",
  "tika-abh09t:1457_3": "Tato evettha saṅgahavāre vīriyasamādhimanosomanassajīvitindriyānaṃ pañcannaṃ vasena indriyasaṅgaho hoti,",
  "tika-abh09t:1457_4": "idhāpi balasaṅgaho nattheva.",
  "tika-abh09t:1457_5": "Yaṃ panettha padabhājanīye samādhivīriyānaṃ niddese “samādhibalaṃ vīriyabala”nti balavevacanaṃ vuttaṃ,",
  "tika-abh09t:1457_6": "taṃ itarāhetukacittasampayuttehi imesaṃ balavataratādassanatthaṃ pariyāyato vuttaṃ.",
  "tika-abh09t:1457_7": "Tato eva hi saṅgahavāre “dve balāni hontī”ti na vuttaṃ,",
  "tika-abh09t:1457_8": "tasmā ahetukesu nippariyāyato balaṃ natthi evāti gahetabbaṃ.",
  "tika-abh09t:1458_0": "Visayādippabhedato panettha somanassasahagatā tāva hadayavatthuññeva nissāya pañcadvāre voṭṭhabbanakiccāya ca,",
  "tika-abh09t:1458_1": "manodvāre anuḷāresu chasu kāmāvacarārammaṇesu āvajjanakiccāya ca manoviññāṇadhātuyā anantaraṃ javanakiccaṃ",
  "tika-abh09t:1458_2": "sādhayamānā khīṇāsavānaññeva hasitaṃ uppādentī pavattati.",
  "tika-abh09t:1458_3": "Hasitaṃ hi somanassasahagatakāmāvacareheva javanehi,",
  "tika-abh09t:1458_4": "tesu asekhānaṃ pañcahi kiriyājavanehi,",
  "tika-abh09t:1458_5": "sekhānaṃ pana kusalehi ceva diṭṭhivippayuttalobhamūlehi cāti chahi,",
  "tika-abh09t:1458_6": "puthujjanānaṃ diṭṭhisampayuttehi cāti aṭṭhahīti terasahi cittehi uppajjati.",
  "tika-abh09t:1458_7": "Upekkhāsahagatā pana pañcadvāre hadayavatthuññeva nissāya santīraṇakiccāya vipākamanoviññāṇadhātuyā anantaraṃ voṭṭhabbanakiccaṃ,",
  "tika-abh09t:1458_8": "manodvāre sabbesu chasupi ārammaṇesu savatthukā,",
  "tika-abh09t:1458_9": "avatthukā vā bhavaṅgacalanānantaraṃ āvajjanakiccaṃ sādhayamānā pavattati.",
  "tika-abh09t:1458_10": "Ayaṃ hi tīsu bhavesu kassaci sacittakapuggalassa na kismiñci visaye na uppajjati,",
  "tika-abh09t:1458_11": "sabbaññutaññāṇasadisaṃ mahāgamanaṃ nāmetaṃ cittanti ayaṃ viseso,",
  "tika-abh09t:1458_12": "sesaṃ tādisameva.",
  "tika-abh09t:1459_0": "Ahetukakiriyā niṭṭhitā.",
  "tika-abh09t:1460_0": "Sahetukakāmāvacarakiriyāvaṇṇanā",
  "tika-abh09t:1461_0": "Alobhādikiriyāhetusampayuttā pana sahetukā,",
  "tika-abh09t:1461_1": "te sampayogato kusalā viya aṭṭhavidhā.",
  "tika-abh09t:1461_2": "Sabbopettha vinicchayo kusalesu vuttanayo eva.",
  "tika-abh09t:1461_3": "Kevalaṃ panettha viratiyo na santi,",
  "tika-abh09t:1461_4": "kusalā ca sekhaputhujjanānaṃ vuttanayena chasu dvāresu vatthuṃ nissāya vā anissāya vā javanakiccaṃ sādhayamānā pavattanti,",
  "tika-abh09t:1461_5": "ime pana asekhānanti ayaṃ viseso.",
  "tika-abh09t:1461_6": "Kāmāvacarakiriyā.",
  "tika-abh09t:1462_0": "Rūpāvacarakiriyāvaṇṇanā",
  "tika-abh09t:1463_0": "Rūpāvacarakiriyā ca kusalā viya pañcavidhā.",
  "tika-abh09t:1463_1": "Vinicchayo ca tattha vuttanayo eva.",
  "tika-abh09t:1463_2": "Kevalaṃ hi kusalā sekhaputhujjanānaṃ paññattārammaṇā,",
  "tika-abh09t:1463_3": "abhiññāvasena pavattaṃ pañcamajjhānaṃ sabbārammaṇañca hutvā manodvāre hadayavatthuññeva nissāya javanakiccaṃ sādhayamānā pavattanti,",
  "tika-abh09t:1463_4": "ime pana asekhānanti ayameva viseso.",
  "tika-abh09t:1463_5": "Rūpāvacarakiriyā.",
  "tika-abh09t:1464_0": "Arūpāvacarakiriyāvaṇṇanā",
  "tika-abh09t:1465_0": "Arūpāvacarakiriyā ca kusalā viya catubbidhā.",
  "tika-abh09t:1465_1": "Vinicchayo ca tattha vuttanayo eva.",
  "tika-abh09t:1465_2": "Kevalaṃ hi kusalā sekhaputhujjanānaṃ savatthukā,",
  "tika-abh09t:1465_3": "avatthukā vā heṭṭhā vuttanayena yathāyogaṃ paññattimahaggatārammaṇā manodvāre javanakiccaṃ sāyemānā pavattanti,",
  "tika-abh09t:1465_4": "ime pana asekhānanti ayaṃ viseso.",
  "tika-abh09t:1465_5": "Arūpāvacarakiriyā.",
  "tika-abh09t:1466_0": "Kiriyābyākatā niṭṭhitā.",
  "tika-abh09t:1467_0": "Pakiṇṇakakathāvaṇṇanā",
  "tika-abh09t:1468_0": "Ettha ṭhatvā sabbe cittacetasikadhamme jātisaṅgahādito samodhānetvā pakiṇṇakakathā vattabbā.",
  "tika-abh09t:1468_1": "Yathāvuttāni hi cittāni kusalāni ekavīsati,",
  "tika-abh09t:1468_2": "akusalāni dvādasa,",
  "tika-abh09t:1468_3": "vipākāni chattiṃsa,",
  "tika-abh09t:1468_4": "kiriyāni vīsati cāti sabbānipi ekūnanavutividhāni,",
  "tika-abh09t:1468_5": "lokuttarānaṃ jhānaṅgayogabhedato cattālīsavidhattā ekavīsasataṃ vā honti.",
  "tika-abh09t:1468_6": "Tesu kāmāvacarāni catupaññāsa,",
  "tika-abh09t:1468_7": "rūpāvacarāni pannarasa,",
  "tika-abh09t:1468_8": "arūpāvacarāni dvādasa,",
  "tika-abh09t:1468_9": "lokuttarāni aṭṭha,",
  "tika-abh09t:1468_10": "cattālīsaṃ vā.",
  "tika-abh09t:1468_11": "Kāmāvacaresu ca kusalāni aṭṭha,",
  "tika-abh09t:1468_12": "vipākāni tevīsati,",
  "tika-abh09t:1468_13": "kiriyāni ekādasa,",
  "tika-abh09t:1468_14": "ahetukāni aṭṭhārasa.",
  "tika-abh09t:1468_15": "Sesāni pana catubhūmakānipi sahetukāni.",
  "tika-abh09t:1468_16": "Tesu ca jātito cittagaṇanā pubbe vuttāva.",
  "tika-abh09t:1468_17": "Cetasikā pana saddhā sati hirīottappaṃ alobho adoso kāyapassaddhādayo dvādasa,",
  "tika-abh09t:1468_18": "tatramajjhattatā amoho appamaññādvayaṃ,",
  "tika-abh09t:1468_19": "viratittayañca moho ahirikaṃ anottappaṃ uddhaccañca lobho diṭṭhi doso vicikicchā ca māno issā macchariyaṃ",
  "tika-abh09t:1468_20": "kukkuccaṃ thinaṃ middhañca phasso vedanā saññā cetanā ekaggatā jīvitindriyañca manasikāro ca vitakko",
  "tika-abh09t:1468_21": "vicāro pīti vīriyaṃ chando adhimokkho cāti dvepaññāsa honti.",
  "tika-abh09t:1469_0": "Tattha tatramajjhattatā,",
  "tika-abh09t:1469_1": "appamaññādvayaṃ,",
  "tika-abh09t:1469_2": "mānādīni cha,",
  "tika-abh09t:1469_3": "manasikāro chando adhimokkho cāti dvādasa dhammā yathāṭhāne yevāpanakā eva,",
  "tika-abh09t:1469_4": "viratittayaṃ,",
  "tika-abh09t:1469_5": "uddhaccañca katthaci yevāpanakā.",
  "tika-abh09t:1469_6": "Tesu ca tatramajjhattatā manasikāro chando adhimokkho uddhaccaṃ viratiyoti ime ṭhapetvā sesā aṭṭha yathāṭhāne aniyatā eva,",
  "tika-abh09t:1469_7": "viratiyo pana katthaci aniyatā,",
  "tika-abh09t:1469_8": "ime pana ekādasa ṭhapetvā sesā ekacattālīsa dhammā niyatā eva.",
  "tika-abh09t:1469_9": "Tattha saddhādayo pañcavīsati dhammā kusalābyākatāyeva,",
  "tika-abh09t:1469_10": "mohādayo cuddasa akusalā eva,",
  "tika-abh09t:1469_11": "phassādayo terasa kusalākusalābyākatā tijātikā.",
  "tika-abh09t:1469_12": "Ekantato hi kusalā vā abyākatā vā dhammā natthi,",
  "tika-abh09t:1469_13": "kusalacittasampayuttasamaye pana kusalā,",
  "tika-abh09t:1469_14": "abyākatacittasampayuttasamaye abyākatā ca honti.",
  "tika-abh09t:1469_15": "Mohādayo pana sarūpeneva akusalā,",
  "tika-abh09t:1469_16": "itare ca taṃsampayogena sabbepi cete atthanā sampayuttacittabhedena bhedavantova hontīti veditabbā.",
  "tika-abh09t:1470_0": "Tesu hi saddhādayo ekūnavīsati sabbesu kusalesu ceva sahetukābyākatesu cāti ekūnasaṭṭhicittesu uppajjanti,",
  "tika-abh09t:1470_1": "tato paccekaṃ ekūnasaṭṭhippabhedā ca honti.",
  "tika-abh09t:1470_2": "Evamaññepi ñātabbā.",
  "tika-abh09t:1470_3": "Amoho tesu ñāṇavippayuttāni dvādasa ṭhapetvā sesesu,",
  "tika-abh09t:1470_4": "appamaññā pana kāmāvacaresu sahetukakiriyakusalesu ceva pañcamajjhānavajjitarūpāvacaresu cāti aṭṭhavīsaticittesu,",
  "tika-abh09t:1470_5": "viratiyo pana kāmāvacarakusalesu,",
  "tika-abh09t:1470_6": "lokuttaresu cāti soḷasasu.",
  "tika-abh09t:1470_7": "Evamete pañcavīsati dhammā kusalābyākatesu uppajjanato kusalābyākatā nāma jātā.",
  "tika-abh09t:1470_8": "Akusalesu pana mohādayo cattāro dvādasasupi akusalacittesu uppajjanti,",
  "tika-abh09t:1470_9": "lobho aṭṭhasu lobhamūlesu,",
  "tika-abh09t:1470_10": "diṭṭhi tattha diṭṭhisampayuttesu,",
  "tika-abh09t:1470_11": "māno diṭṭhivippayuttesu,",
  "tika-abh09t:1470_12": "doso issā macchariyaṃ kukkuccaṃ paṭighasampayuttesu,",
  "tika-abh09t:1470_13": "thinamiddhaṃ pañcasu sasaṅkhārikesu,",
  "tika-abh09t:1470_14": "vicikicchā vicikicchāsampayutte evāti.",
  "tika-abh09t:1470_15": "Evamete cuddasapi sayaṃ akusalattā,",
  "tika-abh09t:1470_16": "akusalesveva uppajjanato ca akusalā nāma.",
  "tika-abh09t:1471_0": "Itaresu ca phassādayo satta dhammā sabbacittesu,",
  "tika-abh09t:1471_1": "na hi taṃ cittamatthi,",
  "tika-abh09t:1471_2": "yaṃ imesu ekenāpi vinā uppajjati.",
  "tika-abh09t:1471_3": "Sabbatthakā hi ete.",
  "tika-abh09t:1471_4": "Vitakkādayo pana yathāyogikā.",
  "tika-abh09t:1471_5": "Tesu hi vitakko tāva dvipañcaviññāṇavajjitakāmāvacaresu ceva ekādasasu paṭhamajjhānikarūpāvacaralokuttaresu cāti pañcapaññāsacittesu uppajjati.",
  "tika-abh09t:1471_6": "Vicāro pana tesu ceva tathā dutiyajjhānikacittesu cāti chasaṭṭhicittesu.",
  "tika-abh09t:1471_7": "Pīti catutthajjhānikavajjitasomanassasahagatesu.",
  "tika-abh09t:1471_8": "Vīriyaṃ dvipañcaviññāṇamanodhātusantīraṇattikavajjitesu.",
  "tika-abh09t:1471_9": "Chando ahetukamomūhavajjitesu.",
  "tika-abh09t:1471_10": "Adhimokkho dvipañcaviññāṇavicikicchāyuttavajjitesu.",
  "tika-abh09t:1471_11": "Evamete terasa kusalākusalābyākatesu uppajjanato tijātikā nāma jātā.",
  "tika-abh09t:1471_12": "Sampayuttacittabhedena cesaṃ paccekaṃ gaṇanābhedopi veditabbo.",
  "tika-abh09t:1471_13": "Yathā hi cittaṃ salakkhaṇato ekavidhampi sampayogāvatthādibhedeneva bhinnaṃ,",
  "tika-abh09t:1471_14": "tathā cetasikāpi paccekanti ñātabbā,",
  "tika-abh09t:1471_15": "visesaṃ pana nesaṃ vakkhāma.",
  "tika-abh09t:1472_0": "Vatthusaṅgahe pana nesaṃ cittesu tāva kāmāvacaravipākamanodhātuhasitāni,",
  "tika-abh09t:1472_1": "dosasampayuttapaṭigharūpāvacarapaṭhamamaggāni cāti tecattālīsa cittāni heṭṭhā vuttanayena yathāsakaṃ vatthūni nissāyeva uppajjanti,",
  "tika-abh09t:1472_2": "arūpāvacaravipākāni pana anissāyeva,",
  "tika-abh09t:1472_3": "sesāni dvecattālīsa nissāyapi,",
  "tika-abh09t:1472_4": "āruppesupi uppajjanato anissāyapi.",
  "tika-abh09t:1472_5": "Arūpīnaṃ hi chapi vatthūni na santi,",
  "tika-abh09t:1472_6": "rūpīnaṃ pana ghānādīni tīṇi,",
  "tika-abh09t:1472_7": "sabbattha ca taṃtaṃvatthurahitānaṃ sabbattha niyataviññāṇānipi,",
  "tika-abh09t:1472_8": "asaññīnaṃ pana sabbānipi vatthuviññāṇāni na santi.",
  "tika-abh09t:1472_9": "Tesaṃ hi jīvitanavakameva rūpaṃ paṭisandhi,",
  "tika-abh09t:1472_10": "pavattiyaṃ bhavaṅgaṃ,",
  "tika-abh09t:1472_11": "maraṇakāle cuti ca hutvā pavattati.",
  "tika-abh09t:1472_12": "Yathā cettha cittānaṃ,",
  "tika-abh09t:1472_13": "evaṃ taṃsampayuttacetasikānampi vatthuto saṅgahabhedo veditabbo.",
  "tika-abh09t:1472_14": "Ayaṃ pana viseso –",
  "tika-abh09t:1472_15": "tesu hi doso issā macchariyaṃ kukkuccañca hadayavatthuṃ nissāya kāmaloke eva uppajjati.",
  "tika-abh09t:1472_16": "Karuṇāmuditā pana rūpalokepi, na arūpe.",
  "tika-abh09t:1472_17": "Tattha hi rūpāvacarapubbabhāgānipi na uppajjanti,",
  "tika-abh09t:1472_18": "sesā pana sabbe nissāyapi anissāyapi tīsupi bhavesu uppajjanti.",
  "tika-abh09t:1472_19": "Tattha hi phassādayo satta chapi vatthūni,",
  "tika-abh09t:1472_20": "itare pana hadayamevāti,",
  "tika-abh09t:1472_21": "sesaṃ cittasamaṃ.",
  "tika-abh09t:1473_0": "Kiccadvārasaṅgahe pana nesaṃ cittaṃ yathā ca cuddasahi kiccehi chadvārikadvāravinimuttabhāvena,",
  "tika-abh09t:1473_1": "evaṃ pavattikkamo veditabbo.",
  "tika-abh09t:1473_2": "Yadā hi kusalākusalabalena tīsu bhūmīsu sattā nibbattanti,",
  "tika-abh09t:1473_3": "tadā tesaṃ maraṇakāle yebhuyyena channaṃ dvārānamaññatarasmiṃ paccupaṭṭhitaṃ kammakammanimittagatinimittānamaññataraṃ",
  "tika-abh09t:1473_4": "gahetvā upekkhāsahagatavipākāhetukamanoviññāṇadhātudvayañceva aṭṭha mahāvipākāni,",
  "tika-abh09t:1473_5": "nava rūpārūpavipākāni ceti ekūnavīsati cittāni heṭṭhā vuttanayena yathāsakabhūmīsu paṭisandhi hutvā uppajjanti,",
  "tika-abh09t:1473_6": "tāneva bhavaṅgacutivasena dvāravinimuttāni nāma honti.",
  "tika-abh09t:1473_7": "Maraṇakāle hi sattānaṃ asaññisattavirahitānaṃ bhavantare paṭisandhijanakaṃ atītaṃ kammaṃ vā taṃkammakaraṇakāle",
  "tika-abh09t:1473_8": "visayopakaraṇādibhūtaṃ rūpādichabbidhampi atītādibhedaṃ kālavinimuttañca kammanimittaṃ vā upapajjamānabhavānurūpaṃ",
  "tika-abh09t:1473_9": "kapparukkhamātukucchinirayaggijālādigatinimittaṃ vā kammabalena yathārahaṃ channaṃ dvārānamaññatarasmiṃ",
  "tika-abh09t:1473_10": "sāyanhe pabbatacchāyā pathaviyaṃ viya cittasantāne allīyamānaṃ upaṭṭhāti.",
  "tika-abh09t:1473_11": "Evaṃ upaṭṭhite ca tasmiṃ ārammaṇe kammabalena nirantaraṃ pavattamānacittasantānassa āyukkhayakammakkhayaubhayakkhayaupacchedakakammānamaññatarena",
  "tika-abh09t:1473_12": "paccāsannamaraṇassa tassa tassa vīthicittabhavaṅgānantaraṃ cuticittaṃ hoti,",
  "tika-abh09t:1473_13": "tadanantaraṃ kammakammanimittādīsu yathāgahitaṃ ārabbha yathārahaṃ tīsu bhavesu yaṃ kiñci paṭisandhicittaṃ bhavantare paṭhamacittaṃ hutvā uppajjati.",
  "tika-abh09t:1474_0": "Tattha ca duhetukāhetukacutiyānantaraṃ dasa kāmāvacarapaṭisandhiyova honti, na itarā,",
  "tika-abh09t:1474_1": "kāmāvacaratihetukāya cutiyā sabbāpi honti,",
  "tika-abh09t:1474_2": "rūpāvacarāya pana cutiyāpi ahetukapaṭisandhirahitā,",
  "tika-abh09t:1474_3": "arūpāvacarāya cutiyā heṭṭhimavajjitāruppapaṭisandhiyo ceva kāmāvacaratihetukapaṭisandhiyo ca,",
  "tika-abh09t:1474_4": "asaññīnaṃ pana rūpacutito bhavantare gahitapubbaṃ kammādimevārabbha ahetukarahitā kāmāvacarapaṭisandhiyova honti, na itarā.",
  "tika-abh09t:1474_5": "Puthujjanānaṃ,",
  "tika-abh09t:1474_6": "pana sotāpannasakadāgāmīnañca cutiyā suddhāvāsesu paṭisandhi na hoti,",
  "tika-abh09t:1474_7": "sekhānaṃ dvihetukāhetukāsaññipaṭisandhiyo,",
  "tika-abh09t:1474_8": "asekhānaṃ pana sabbāpi paṭisandhiyo na honti.",
  "tika-abh09t:1474_9": "Te hi cutito nirupadhisesanibbānena anupādāparinibbānappattā nāma honti.",
  "tika-abh09t:1474_10": "Evaṃ gahitapaṭisandhinirodhato paraṃ tadeva cittaṃ tasmiññevārammaṇe bhavaṅgaṃ hutvā cutipariyosānaṃ",
  "tika-abh09t:1474_11": "asati vīthicittuppāde supinampi adisvā niddokkamanakālādīsu aparimāṇasaṅkhampi nadīsotaṃ viya nirantaraṃ",
  "tika-abh09t:1474_12": "pavattati.",
  "tika-abh09t:1474_13": "Evaṃ ekūnavīsativiññāṇānaṃ paṭisandhibhavaṅgacutivasena pavattikkamo veditabbo.",
  "tika-abh09t:1475_0": "Evaṃ pana vattamāne bhavaṅgasantāne yadā indriyaparipākamāgamma sabhāgapaccayantarasahitaṃ atimahantaṃ rūpārammaṇaṃ cakkhudvāre ghaṭṭeti,",
  "tika-abh09t:1475_1": "tadā ghaṭṭanānubhāvena dvikkhattuṃ tattha bhavaṅgacalanaṃ hoti,",
  "tika-abh09t:1475_2": "tadanantaraṃ bhavaṅgaṃ vocchinditvā tasmiṃ rūpārammaṇe kiriyamanodhātu āvajjanakiccaṃ sādhayamānā uppajjitvā nirujjhati,",
  "tika-abh09t:1475_3": "tathā tadanantaraṃ cakkhuviññāṇadvaye yathārahamekaṃ dassanakiccaṃ,",
  "tika-abh09t:1475_4": "tadanantaraṃ vipākamanodhātudvayā aññataraṃ sampaṭicchanakiccaṃ,",
  "tika-abh09t:1475_5": "tadanantaraṃ vipākamanoviññāṇadhātuttayā aññataraṃ santīraṇakiccaṃ,",
  "tika-abh09t:1475_6": "tadanantaraṃ upekkhāsahagatakiriyāhetukamanoviññāṇadhātu voṭṭhabbanakiccaṃ,",
  "tika-abh09t:1475_7": "tadanantaraṃ ekūnatiṃsakāmāvacarajavanesu yaṃ kiñci yathārahaṃ sattakkhattuṃ,",
  "tika-abh09t:1475_8": "chakkhattuṃ,",
  "tika-abh09t:1475_9": "maraṇakālādīsu pañcakkhattumeva vā javanakiccaṃ sādhayamānaṃ,",
  "tika-abh09t:1475_10": "tadanantaraṃ ekādasasu tadārammaṇakiccesu mahāvipākasantīraṇesu yathārahamekaṃ sakiṃ,",
  "tika-abh09t:1475_11": "dvikkhattuṃ vā tadārammaṇakiccaṃ sādhayamānaṃ uppajjitvā nirujjhati,",
  "tika-abh09t:1475_12": "tadanantaraṃ bhavaṅgasantati eva pavattati.",
  "tika-abh09t:1475_13": "Evaṃ cakkhudvāre sattakiccāni chacattālīsa cittāni sambhavanti.",
  "tika-abh09t:1476_0": "Yadā pana vuttanayena saddārammaṇādīni sotadvārādīsu ghaṭṭenti,",
  "tika-abh09t:1476_1": "tadāpi cakkhudvāre viya paccekañca chacattālīseva bhavanti.",
  "tika-abh09t:1476_2": "Kevalaṃ hettha āvajjanānantaraṃ cakkhuviññāṇaṭṭhāne sotaviññāṇādidvayāni yathākkamaṃ savanādikiccāni sādhayamānāni uppajjantīti.",
  "tika-abh09t:1476_3": "Evaṃ pañcadvāre atimahante pañcārammaṇe catupaññāsa kāmāvacaracittāneva sambhavanti.",
  "tika-abh09t:1476_4": "Keci panettha “sasaṅkhārikajavanāni pañcadvāre na uppajjanti pubbappayogāsambhavā,",
  "tika-abh09t:1476_5": "manodvāreyevetāni uppajjantī”ti vadanti.",
  "tika-abh09t:1477_0": "Mahante pana tadārammaṇavajjitāni.",
  "tika-abh09t:1477_1": "Visayassa javanasamakālameva atītattā javanāvasāne bhavaṅgaṃ hoti.",
  "tika-abh09t:1477_2": "Paritte pana javanampi natthi.",
  "tika-abh09t:1477_3": "Voṭṭhabbanaṃ hettha javanaṭṭhāne ṭhatvā dvattikkhattuṃ pavattitvā nirujjhati,",
  "tika-abh09t:1477_4": "tato paraṃ bhavaṅgaṃ hoti.",
  "tika-abh09t:1477_5": "Ayaṃ pana vāro “diṭṭhaṃ viya me,",
  "tika-abh09t:1477_6": "sutaṃ viya me”tiādikathanakāle labbhati.",
  "tika-abh09t:1477_7": "Atiparitte pana voṭṭhabbanappādā asaṇṭhahanato bhavaṅgacalanamattameva,",
  "tika-abh09t:1477_8": "na āvajjanādīni.",
  "tika-abh09t:1477_9": "Āvajjanena hi bhavaṅge āvaṭṭite voṭṭhabbanaṃ appatvā antarā cakkhuviññāṇānantaraṃ cittaṃ bhavaṅgaṃ otarissatīti netaṃ ṭhānaṃ vijjati,",
  "tika-abh09t:1477_10": "nāpi appavattamāne visaye pañcadvārikavīthicittāni pavattantīti.",
  "tika-abh09t:1477_11": "Ayaṃ pañcadvāre visayappavattibhedena cittappavattiniyamo.",
  "tika-abh09t:1478_0": "Manodvāre pana chasu ārammaṇesu āpāthagatesu vuttanayena bhavaṅgacalanamanodvārāvajjanānantaraṃ kusalākusalaphalanāvajjanakiriyacittesu",
  "tika-abh09t:1478_1": "pañcapaññāsajavanakiccesu yaṃ kiñci kāmāvacarārammaṇamārabbha pavattati,",
  "tika-abh09t:1478_2": "tato pabhuti kāmāvacarārammaṇe tadārammaṇaṃ hoti.",
  "tika-abh09t:1478_3": "Appanājavane ayaṃ pavattikkamo –",
  "tika-abh09t:1478_4": "samathavipassanākammaṭṭhānikānaṃ hi yathāsakavisaye uppāditapubbabhāgabhāvanānaṃ “idāni appanā uppajjissatī”ti",
  "tika-abh09t:1478_5": "bhavaṅgacalanāvajjanāvasāne ñāṇasampayuttakāmāvacarajavanesu aññatarasmiṃ yathārahaṃ parikammopacārānulomagotrabhunāmena",
  "tika-abh09t:1478_6": "catukkhattuṃ,",
  "tika-abh09t:1478_7": "tikkhattumeva vā uppajjitvā niruddhe catutthaṃ,",
  "tika-abh09t:1478_8": "pañcamaṃ vā mahaggatajavanesu yaṃ kiñci paṭhamakappanābhiññābhūtaṃ ekavārameva,",
  "tika-abh09t:1478_9": "jhānasamāpattibhūtaṃ anantavārampi javati.",
  "tika-abh09t:1478_10": "Lokuttarajavanesu pana kusalāni ekasantāne ekavārameva javanti,",
  "tika-abh09t:1478_11": "tadanantaraṃ yathāsakaṃ phalacittañca dvattivāraṃ,",
  "tika-abh09t:1478_12": "phalasamāpattivīthiyaṃ phalameva anantavārampi javati,",
  "tika-abh09t:1478_13": "nirodhasamāpattiyaṃ pana anupubbanirodhavasena paṭhamajjhānato yāvākiñcaññāyatanā yathākkamaṃ āvajjanaparikammādivaseneva",
  "tika-abh09t:1478_14": "samāpajjitvā vuṭṭhitassa gotrabhuto anantaraṃ catutthāruppajavane dvikkhattuṃ javitvā niruddhe yathāparicchinnakālañca",
  "tika-abh09t:1478_15": "cittaṃ na uppajjati,",
  "tika-abh09t:1478_16": "vuṭṭhānakāle ca āvajjanaparikammacittaniyāmena anāgāmiphalaṃ,",
  "tika-abh09t:1478_17": "arahattaphalaṃ vā yathārahamekavārameva uppajjati.",
  "tika-abh09t:1478_18": "Tattha ca kusalagotrabhuto anantaraṃ kusalañceva ādito phalattayañca appeti,",
  "tika-abh09t:1478_19": "kiriyāgotrabhuto kiriyaṃ,",
  "tika-abh09t:1478_20": "arahattaphalañca.",
  "tika-abh09t:1478_21": "Tatthāpi somanassasahagatato somanassasahagatameva,",
  "tika-abh09t:1478_22": "upekkhāsahagatato ca upekkhāsahagatameva appeti.",
  "tika-abh09t:1478_23": "Asekhānameva cettha arahattaphalakiriyājavanāni,",
  "tika-abh09t:1478_24": "yathāsakaṃ sekhānameva sesalokuttarāni,",
  "tika-abh09t:1478_25": "sekhaputhujjanānameva kusalākusalāni,",
  "tika-abh09t:1478_26": "tihetukānameva appanā honti,",
  "tika-abh09t:1478_27": "ayaṃ javananiyamo.",
  "tika-abh09t:1479_0": "Appanājavanato paraṃ pana tadārammaṇaṃ natthi.",
  "tika-abh09t:1479_1": "Javanārammaṇesu hi kāmāvacarabhūtesveva kāmāvacarapaṭisandhikānameva atimahante,",
  "tika-abh09t:1479_2": "vibhūte ca visaye tadārammaṇamuppajjati.",
  "tika-abh09t:1479_3": "Atiiṭṭhe panārammaṇe santīraṇakiriyājavanatadārammaṇāni somanassasahagatāni,",
  "tika-abh09t:1479_4": "iṭṭhamajjhatte,",
  "tika-abh09t:1479_5": "aniṭṭhe ca upekkhāsahagatāni honti.",
  "tika-abh09t:1479_6": "Yadā pana domanassānantaraṃ somanassassa paṭṭhāne paṭikkhittattā somanassapaṭisandhikassa atiiṭṭhādīsu",
  "tika-abh09t:1479_7": "paṭighe javite tadārammaṇabhavaṅgāni na uppajjanti,",
  "tika-abh09t:1479_8": "tadā aññaṃ paricitapubbaṃ parittārammaṇamārabbha anāvajjanampi nirodhato vuṭṭhahantassa sāmaññaphalaṃ",
  "tika-abh09t:1479_9": "viya antarā upekkhāsahagatasantīraṇaṃ uppajjati,",
  "tika-abh09t:1479_10": "tamanantaritvā bhavaṅgaṃ hotīti ayaṃ tadārammaṇaniyamo.",
  "tika-abh09t:1480_0": "Evaṃ pana bhavaṅgānantaraṃ chadvāre āvajjanādīni vīthicittāni.",
  "tika-abh09t:1480_1": "Iti yāvatāyukaṃ imināva kamena cittaniyāmato viññāṇāni pavattanti.",
  "tika-abh09t:1480_2": "Vīthicittānantaraṃ,",
  "tika-abh09t:1480_3": "pana bhavaṅgānantaraṃ vā sabbapacchimaṃ taṃ ekūnavīsatividhaṃ bhavaṅgameva tasmiññevārammaṇe cutikiccañca sādhayamānaṃ pavattati,",
  "tika-abh09t:1480_4": "tasmiṃ niruddhe satto cuto nāma hoti.",
  "tika-abh09t:1480_5": "Tatopi cutito puna paṭisandhibhavaṅgavīthicutiyoti evaṃ punappunaṃ cittasantānaṃ yantayuttagoṇo viya bhavādīsu yāvānupādāya āsavehi na vimuccati,",
  "tika-abh09t:1480_6": "tāvāvicchinnaṃ pavattati eva.",
  "tika-abh09t:1480_7": "Evaṃ pavattamāne ca cittasantāne “tvaṃ bhavaṅgaṃ nāma hoti,",
  "tika-abh09t:1480_8": "tvaṃ tadanantaraṃ āvajjanaṃ…pe…",
  "tika-abh09t:1480_9": "tvaṃ tadanantaraṃ tadārammaṇaṃ nāma hoti,",
  "tika-abh09t:1480_10": "tvaṃ pana bhavaṅga”ntiādinā niyāmako kattā nāma natthi,",
  "tika-abh09t:1480_11": "cittaniyāmenevetaṃ pavattati.",
  "tika-abh09t:1481_0": "Pañcavidho hi niyāmo –",
  "tika-abh09t:1481_1": "bījaniyāmo utuniyāmo kammaniyāmo dhammaniyāmo cittaniyāmoti,",
  "tika-abh09t:1481_2": "tattha aṅkurapaṇṇadaṇḍapupphaphalādikkamena tesaṃ tesaṃ bījānaṃ aññoññavisadisarukkhatiṇagacchalatādisantāne attanā sadisaphaladānaṃ bījaniyāmo nāma.",
  "tika-abh09t:1481_3": "Tasmiṃ tasmiṃ samaye tesaṃ tesaṃ rukkhānaṃ ekappahārena pupphaphalapallavānaṃ gahaṇaṃ utuniyāmo nāma.",
  "tika-abh09t:1481_4": "Tassa tassa vā kusalākusalakammassa taṃtaṃsadisāsadisarūpārūpavipākadānaṃ,",
  "tika-abh09t:1481_5": "kammasarikkhakavipākadānañca kammaniyāmo nāma.",
  "tika-abh09t:1481_6": "Bodhisattānaṃ paṭisandhiggahaṇe,",
  "tika-abh09t:1481_7": "mātukucchito abhinikkhamane,",
  "tika-abh09t:1481_8": "abhisambodhidhammacakkappavattanādīsu ca dvattiṃsa pubbanimittāni dhammaniyāmo nāma.",
  "tika-abh09t:1481_9": "Yathāvuttena bhavaṅgāvajjanādikiccakkameneva cittappavatti cittaniyāmo nāma.",
  "tika-abh09t:1481_10": "Iminā pana cittaniyāmena yathākkamaṃ kiccavantesu cetesu cittesu dvipañcaviññāṇamanodhātujavanāni yathāsambhavaṃ ekakiccaṭṭhānāni,",
  "tika-abh09t:1481_11": "sesāni pana dviticatupañcakiccaṭṭhānāni,",
  "tika-abh09t:1481_12": "tāni ca pubbe vuttāni,",
  "tika-abh09t:1481_13": "suviññeyyāni ca.",
  "tika-abh09t:1481_14": "Evaṃ ekadvārikādīni ca.",
  "tika-abh09t:1481_15": "Yathā ca cittānaṃ,",
  "tika-abh09t:1481_16": "evaṃ taṃsampayuttacetasikānampi kiccadvāravasena saṅgaho veditabbo.",
  "tika-abh09t:1481_17": "Ayaṃ pana viseso –",
  "tika-abh09t:1481_18": "kiccato hi sabbatthakā tāva satta cittaṃ viya cuddasa kiccāni karonti.",
  "tika-abh09t:1481_19": "Vitakkavicārādhimokkhā pana tayo dassanādipañcakiccāni vajjetvā nava,",
  "tika-abh09t:1481_20": "vīriyaṃ tato sampaṭicchanasantīraṇāni vajjetvā satta,",
  "tika-abh09t:1481_21": "pīti voṭṭhabbanāvajjanānipi vajjetvā santīraṇena saddhiṃ cha,",
  "tika-abh09t:1481_22": "viratiappamaññāvajjitā pana vīsati kusalābyākatā ceva chando ca santīraṇampi vajjetvā pañca,",
  "tika-abh09t:1481_23": "tato appamaññā tadārammaṇampi vajjetvā cattāri,",
  "tika-abh09t:1481_24": "viratiyo pana kusalā javanakiccameva karonti.",
  "tika-abh09t:1481_25": "Dvārato ca viratiyo manodvārikā eva,",
  "tika-abh09t:1481_26": "tathā karuṇāmuditā,",
  "tika-abh09t:1481_27": "dvāravinimuttā ca pana honti.",
  "tika-abh09t:1481_28": "Manodvāre eva hi duccaritaviramaṇaṃ sattapaññattiggahaṇañca hoti.",
  "tika-abh09t:1481_29": "Akusalā pana chadvārikā,",
  "tika-abh09t:1481_30": "tatthāpi mānaissāmacchariyakukkuccāni manodvārikānevāti keci.",
  "tika-abh09t:1481_31": "Avasesā chadvārikā ceva dvāravinimuttā ca.",
  "tika-abh09t:1481_32": "Sesaṃ cittasadisameva.",
  "tika-abh09t:1481_33": "Ārammaṇasaṅgaho pana nesaṃ parittārammaṇattike āvi bhavissatīti.",
  "tika-abh09t:1481_34": "Ayaṃ pakiṇṇakakathā.",
  "tika-abh09t:1482_0": "Cittuppādakaṇḍavaṇṇanā niṭṭhitā.",
  "tika-abh09t:1483_0": "Abyākatapadaṃ pana neva tāva niṭṭhitaṃ.",
  "tika-abh09t:1483_1": "Abyākatesu hi vipākābyākataṃ,",
  "tika-abh09t:1483_2": "kiriyābyākatañca vibhattaṃ,",
  "tika-abh09t:1483_3": "rūpābyākataṃ,",
  "tika-abh09t:1483_4": "pana nibbānābyākatañca avasiṭṭhaṃ.",
  "tika-abh09t:1483_5": "Tattha rūpābyākataṃ tāva bhūmito kāmāvacarameva,",
  "tika-abh09t:1483_6": "na bhinnaṃ,",
  "tika-abh09t:1483_7": "tathā sampayogatopi asambhavo eva.",
  "tika-abh09t:1483_8": "Sārammaṇadhammānameva,",
  "tika-abh09t:1483_9": "hi aññamaññasampayogo,",
  "tika-abh09t:1483_10": "na itaresanti.",
  "tika-abh09t:1483_11": "Dhammuddesato panetaṃ aṭṭhavīsatividhaṃ hoti.",
  "tika-abh09t:1483_12": "Seyyathidaṃ –",
  "tika-abh09t:1483_13": "pathavīdhātu āpodhātu tejodhātu vāyodhātu cakkhu sotaṃ ghānaṃ jivhā kāyo rūpaṃ saddo gandho raso itthindriyaṃ",
  "tika-abh09t:1483_14": "purisindriyaṃ jīvitindriyaṃ hadayavatthu kāyaviññatti vacīviññatti ākāso rūpassa lahutā mudutā kammaññatā",
  "tika-abh09t:1483_15": "rūpassa upacayo santati jaratā aniccatā kabaḷīkāro āhāroti.",
  "tika-abh09t:1483_16": "Padabhājanīye panettha kiñcāpi hadayavatthu na āgataṃ,",
  "tika-abh09t:1483_17": "upari pana paṭṭhānapāḷiyaṃ “yaṃ rūpaṃ nissāya manodhātu ca manoviññāṇadhātu ca vattantī”tiādinā sarūpeneva āgamissatīti taṃ idha gahitaṃ.",
  "tika-abh09t:1483_18": "Keci pana middharūpaṃ balarūpaṃ sambhavarūpaṃ jātirūpaṃ rogarūpanti imānipi pañca gahetvā “tettiṃsa rūpāni hontī”ti vadanti,",
  "tika-abh09t:1483_19": "te tesaṃ abhāvaṃ,",
  "tika-abh09t:1483_20": "antogadhabhāvañca vatvā paṭikkhipitabbā.",
  "tika-abh09t:1483_21": "Imesu hi middhaṃ rūpameva na hoti arūpadhammattā nīvaraṇānaṃ.",
  "tika-abh09t:1483_22": "Middheneva hi pacalāyikākārena rūpappavatti hoti,",
  "tika-abh09t:1483_23": "balarūpaṃ pana vāyodhātuyā antogadhaṃ taṃsabhāvattā,",
  "tika-abh09t:1483_24": "sambhavarūpaṃ āpodhātuyā,",
  "tika-abh09t:1483_25": "jātirūpaṃ upacayasantatīsu,",
  "tika-abh09t:1483_26": "rogarūpañca jaratāaniccatāsu pavisati sappaccayasamuṭṭhitarūpavikārabhedesu rogabyapadesatoti sabbaṃ rūpaṃ aṭṭhavīsatividhameva hoti.",
  "tika-abh09t:1483_27": "Ayaṃ dhammuddesato vinicchayo.",
  "tika-abh09t:1484_0": "Lakkhaṇādito panettha kakkhaḷattalakkhaṇā pathavīdhātu,",
  "tika-abh09t:1484_1": "patiṭṭhānarasā,",
  "tika-abh09t:1484_2": "sampaṭicchanapaccupaṭṭhānā.",
  "tika-abh09t:1484_3": "Paggharaṇalakkhaṇā āpodhātu,",
  "tika-abh09t:1484_4": "brūhanarasā,",
  "tika-abh09t:1484_5": "saṅgahapaccupaṭṭhānā.",
  "tika-abh09t:1484_6": "Uṇhattalakkhaṇā tejodhātu,",
  "tika-abh09t:1484_7": "paripācanarasā,",
  "tika-abh09t:1484_8": "maddavānuppadānapaccupaṭṭhānā.",
  "tika-abh09t:1484_9": "Vitthambhanalakkhaṇā vāyodhātu,",
  "tika-abh09t:1484_10": "samudīraṇarasā,",
  "tika-abh09t:1484_11": "abhinīhārapaccupaṭṭhānā.",
  "tika-abh09t:1484_12": "Catassopi cetā sesabhūtattayapadaṭṭhānā.",
  "tika-abh09t:1484_13": "Rūpābhighātārahabhūtappasādalakkhaṇaṃ,",
  "tika-abh09t:1484_14": "daṭṭhukāmatānidānakammasamuṭṭhānabhūtappasādalakkhaṇaṃ vā cakkhu,",
  "tika-abh09t:1484_15": "rūpesu āviñchanarasaṃ,",
  "tika-abh09t:1484_16": "cakkhuviññāṇassa ādhārabhāvapaccupaṭṭhānaṃ,",
  "tika-abh09t:1484_17": "daṭṭhukāmatānidānakammajabhūtapadaṭṭhānaṃ.",
  "tika-abh09t:1484_18": "Idaṃ pana yadetaṃ akkhikūpake patiṭṭhitaṃ nahārusuttakena matthaluṅgena ābaddhamaṃsayuttaṃ,",
  "tika-abh09t:1484_19": "yattha setampi atthi kaṇhampi lohitampi cattāripi mahābhūtāni,",
  "tika-abh09t:1484_20": "yañca semhussadattā setaṃ,",
  "tika-abh09t:1484_21": "pittussadattā kaṇhaṃ,",
  "tika-abh09t:1484_22": "ruhirussadattā lohitakaṃ,",
  "tika-abh09t:1484_23": "pathavussadattā patthiṇṇaṃ hoti,",
  "tika-abh09t:1484_24": "āpussadattā paggharati,",
  "tika-abh09t:1484_25": "tejussadattā paridayhati,",
  "tika-abh09t:1484_26": "vāyussadattā paribbhamati,",
  "tika-abh09t:1484_27": "yañca loke nīlapakhumasamākiṇṇaṃ kaṇhasukkamaṇḍalavicittaṃ nīluppaladalasannibhaṃ dīghaṃ puthulaṃ cakkhūti vuccati,",
  "tika-abh09t:1484_28": "tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidese",
  "tika-abh09t:1484_29": "sattasu picupaṭalesu āsittatelaṃ picupaṭalāni viya satta akkhipaṭalāni byāpetvā dhāraṇanahāpanamaṇḍanabījanakiccāhi",
  "tika-abh09t:1484_30": "catūhi dhātīhi khattiyakumāro viya sandhāraṇābandhanaparipācanasamudīraṇakiccāhi catūhi dhātūhi katūpakāraṃ",
  "tika-abh09t:1484_31": "āyunā anupāliyamānaṃ vaṇṇagandharasādīhi parivutaṃ utucittāhārehi upatthambhiyamānaṃ pamāṇato ūkāsiramattaṃ",
  "tika-abh09t:1484_32": "cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "tika-abh09t:1484_33": "Vuttampi cetaṃ dhammasenāpatinā –",
  "tika-abh09t:1485_0": "“Yena cakkhupasādena, rūpāni manupassati;",
  "tika-abh09t:1486_0": "Parittaṃ sukhumaṃ etaṃ, ūkāsirasamūpama”nti.",
  "tika-abh09t:1487_0": "Saddābhighātārahabhūtappasādalakkhaṇaṃ,",
  "tika-abh09t:1487_1": "sotukāmatānidānakammasamuṭṭhānabhūtappasādalakkhaṇaṃ vā sotaṃ,",
  "tika-abh09t:1487_2": "saddesu āviñchanarasaṃ,",
  "tika-abh09t:1487_3": "sotaviññāṇassa ādhārabhāvapaccupaṭṭhānaṃ,",
  "tika-abh09t:1487_4": "sotukāmatānidānakammajabhūtapadaṭṭhānaṃ.",
  "tika-abh09t:1487_5": "Idaṃ pana sasambhārasotabilassa anto tanutambalomācite aṅgulivedhakasaṇṭhāne padese vuttappakārāhi dhātuādīhi",
  "tika-abh09t:1487_6": "katūpakārānupālanaparivāropatthambhaṃ sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "tika-abh09t:1488_0": "Gandhābhighātārahabhūtappasādalakkhaṇaṃ,",
  "tika-abh09t:1488_1": "ghāyitukāmatānidānakammasamuṭṭhānabhūtappasādalakkhaṇaṃ vā ghānaṃ,",
  "tika-abh09t:1488_2": "gandhesu āviñchanarasaṃ,",
  "tika-abh09t:1488_3": "ghānaviññāṇassa ādhārabhāvapaccupaṭṭhānaṃ,",
  "tika-abh09t:1488_4": "ghāyitukāmatānidānakammajabhūtapadaṭṭhānaṃ.",
  "tika-abh09t:1488_5": "Idañca sasambhāraghānabilassa anto ajapadasaṇṭhāne padese vuttappakāropakārānupālanaparivāropatthambhaṃ",
  "tika-abh09t:1488_6": "ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "tika-abh09t:1489_0": "Rasābhighātārahabhūtappasādalakkhaṇā,",
  "tika-abh09t:1489_1": "sāyitukāmatānidānakammasamuṭṭhānabhūtappasādalakkhaṇā vā jivhā,",
  "tika-abh09t:1489_2": "rasesu āviñchanarasā,",
  "tika-abh09t:1489_3": "jivhāviññāṇassa ādhārabhāvapaccupaṭṭhānā,",
  "tika-abh09t:1489_4": "sāyitukāmatānidānakammajabhūtapadaṭṭhānā.",
  "tika-abh09t:1489_5": "Esā ca sasambhārajivhāmajjhassa upari uppaladalaggasaṇṭhāne padese vuttappakāropakārānupālanaparivāropatthambhā",
  "tika-abh09t:1489_6": "jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "tika-abh09t:1490_0": "Phoṭṭhabbābhighātārahabhūtappasādalakkhaṇo,",
  "tika-abh09t:1490_1": "phusitukāmatānidānakammasamuṭṭhānabhūtappasādalakkhaṇo vā kāyo,",
  "tika-abh09t:1490_2": "phoṭṭhabbesu āviñchanaraso,",
  "tika-abh09t:1490_3": "kāyaviññāṇassa ādhārabhāvapaccupaṭṭhāno,",
  "tika-abh09t:1490_4": "phusitukāmatānidānakammajabhūtapadaṭṭhāno.",
  "tika-abh09t:1490_5": "Ayaṃ pana imasmiṃ kāye yāvatā upādinnā pathavīāpokoṭṭhāsā honti,",
  "tika-abh09t:1490_6": "tattha sabbattha kappāsapaṭale sneho viya anugato vuttappakāropakārānupālanaparivāropatthambho kāyaviññāṇādīnaṃ",
  "tika-abh09t:1490_7": "yathārahaṃ vatthudvārabhāvaṃ sādhayamāno tiṭṭhati.",
  "tika-abh09t:1490_8": "Keci pana “tejādhikānaṃ bhūtānaṃ pasādo cakkhu,",
  "tika-abh09t:1490_9": "vivaravāyuāpapathaviadhikānaṃ sotaghānajivhākāyā”ti vadanti.",
  "tika-abh09t:1490_10": "Apare “tejosabhāvaṃ cakkhu,",
  "tika-abh09t:1490_11": "ākāsapathaviāpavāyusabhāvā sotaghānajivhākāyā”ti vadanti.",
  "tika-abh09t:1490_12": "“Tejādisahakārittā,",
  "tika-abh09t:1490_13": "tejādiguṇarūpādivisayattā cā”ti kāraṇañca yathākkamaṃ vadanti.",
  "tika-abh09t:1490_14": "Te ca vattabbā –",
  "tika-abh09t:1490_15": "ko panevamāha “sahakārisabhāveheva indriyehi bhavitabba”nti,",
  "tika-abh09t:1490_16": "“rūpādayo vā tejādīnaṃ guṇā”ti.",
  "tika-abh09t:1490_17": "Avinibbhogesu hi bhūtesu “ayaṃ imassa guṇo,",
  "tika-abh09t:1490_18": "ayaṃ imassa guṇo”ti na labbhā vattunti.",
  "tika-abh09t:1490_19": "Athāpi vadeyyuṃ “tejādiadhikesu sambhāresu rūpādīnaṃ adhikabhāvadassanato icchitabbametaṃ ‘rūpādayo tejādīnaṃ guṇā”’ti,",
  "tika-abh09t:1490_20": "te vattabbā iccheyyāma,",
  "tika-abh09t:1490_21": "yadi āpādhikassa āsavassa gandhato pathaviadhike kappāse gandho adhikataro siyā,",
  "tika-abh09t:1490_22": "tejādhikassa ca uṇhodakassa vaṇṇatopi sītūdakassa vaṇṇo parihāyetha.",
  "tika-abh09t:1490_23": "Yasmā panetaṃ ubhayampi natthi,",
  "tika-abh09t:1490_24": "tasmā pahāyetha tametesaṃ nissayabhūtānaṃ visesakappanaṃ.",
  "tika-abh09t:1490_25": "Yathā avisesepi ekakalāpe bhūtānaṃ rūparasādayo aññamaññaṃ visadisā honti,",
  "tika-abh09t:1490_26": "evaṃ cakkhupasādādayopīti gahetabbametaṃ.",
  "tika-abh09t:1490_27": "Kiṃ panesaṃ visesakāraṇaṃ natthīti?",
  "tika-abh09t:1490_28": "No natthi.",
  "tika-abh09t:1490_29": "Kiṃ pana tanti?",
  "tika-abh09t:1490_30": "Kammameva nesaṃ asādhāraṇaṃ kāraṇaṃ janakataṇhājanitānaṃ bhūtānaṃ visesato.",
  "tika-abh09t:1490_31": "Bhūtavisese hi sati pasādova nuppajjati.",
  "tika-abh09t:1490_32": "Samānānaṃ hi bhūtānaṃ pasādo,",
  "tika-abh09t:1490_33": "na visamānānanti porāṇā.",
  "tika-abh09t:1490_34": "Evaṃ kammavisesato visesavantesu cetesu cakkhusotāni asampattavisayaggāhakāni attano nissayaṃ anallīnanissayeva visaye viññāṇahetuttā.",
  "tika-abh09t:1490_35": "Ghānajivhākāyā pana sampattavisayaggāhakā nissayavasena ceva sayañca attano nissayaṃ allīne eva visaye viññāṇahetuttā.",
  "tika-abh09t:1491_0": "Keci pana “cakkhusotānipi sampattavisayaggāhakāneva,",
  "tika-abh09t:1491_1": "dūre ṭhitesupi candarūpādīsu sīghayāyinayanaraṃsisaññogena,",
  "tika-abh09t:1491_2": "saddānañca paramparāyāgantvā sotabile ghaṭṭanena viññāṇuppattito.",
  "tika-abh09t:1491_3": "Teneva hi kuṭṭādiantaritesu,",
  "tika-abh09t:1491_4": "vicchiddapabbataleṇādigatesu ca rūpasaddesu viññāṇaṃ na uppajjatī”ti vadanti.",
  "tika-abh09t:1491_5": "Tesampi hi cakkhuno dūrāsannesu candarukkhādīsu anupalakkhitakālabhedena raṃsisamāyojanasāmatthiyaṃ,",
  "tika-abh09t:1491_6": "saddānampi dūrāsannānaṃ aviditatābhedaṃ āgantvā sotabilaghaṭṭanasāmatthiyaṃ viññāṇuppattihetubhūtaṃ upagantabbaṃ.",
  "tika-abh09t:1491_7": "Tato paraṃ tattheva ṭhitānaññeva viññāṇuppādanasāmatthiyopagamanaṃ.",
  "tika-abh09t:1491_8": "Kuṭṭaleṇādiantaritānañca rūpasaddānaṃ sahakāripaccayavirahato anāpāthagamanaṃ.",
  "tika-abh09t:1491_9": "Itarathā tesampi tādisesu indriyasaññogaṃ na dhāvitabbaṃ.",
  "tika-abh09t:1491_10": "Gamananivāraṇampi uppattinivāraṇameva,",
  "tika-abh09t:1491_11": "tatheva sahakāripaccayavirahato yādiseva tesaṃ indriyasaññogo hoti,",
  "tika-abh09t:1491_12": "tādise viññāṇuppatti hotīti gahetabbaṃ.",
  "tika-abh09t:1492_0": "Cakkhu tāva dūre ṭhitānaṃ candādīnampi gahaṇato asampattaggāhakaṃ hotu,",
  "tika-abh09t:1492_1": "sotaṃ pana dūre rukkhaṃ chindantānaṃ,",
  "tika-abh09t:1492_2": "vatthaṃ dhovantānañca dūratova paññāyamānakāyavikārādinā saddhiṃ saddaṃ gahetuṃ asamatthatāya kathaṃ",
  "tika-abh09t:1492_3": "saṇikaṃ vavatthāpayamānaṃ taṃ asampattaggāhakaṃ hotīti?",
  "tika-abh09t:1492_4": "Tatthāpi ca kuṭhārivatthādīnaṃ paṭhamanipātasaddānaṃ mandatāya yathā hatthachijjamānasākhāpalāsacalanādisamuṭṭhitamandasaddānaṃ",
  "tika-abh09t:1492_5": "paramparāyāgamanaṃ natthi,",
  "tika-abh09t:1492_6": "tathā anāpāthagamanampi,",
  "tika-abh09t:1492_7": "pacchā pana ghaṭṭanānighaṃsassa balavatāya uppannamahāsaddānaṃ āgamanaṃ viya tattheva ṭhitānaññeva āpāthagamanaṃ hoti,",
  "tika-abh09t:1492_8": "itarathā dūrāsannādivavatthānāni na siyuṃ gandhādīnaṃ viya,",
  "tika-abh09t:1492_9": "tasmā asampattagocarānevetāni,",
  "tika-abh09t:1492_10": "ghānādīni ca sampattagocarānīti veditabbāni.",
  "tika-abh09t:1493_0": "Ahisuṃsumārapakkhikukkurasiṅgālasadisāni cetāni.",
  "tika-abh09t:1493_1": "Yathā hi ahi nāma bahisittasammaṭṭhaṭṭhāne nābhiramati,",
  "tika-abh09t:1493_2": "taṃ vihāya tiṇapaṇṇagahanavammikādivisamajjhāsayova hoti,",
  "tika-abh09t:1493_3": "evaṃ cakkhupi sammaṭṭhabhittiādiṃ vihāya itthipurisapupphalatācittādivisamajjhāsayaṃ hoti.",
  "tika-abh09t:1493_4": "Yathā ca suṃsumāropi bahi caraṇaṃ vihāya udake bilajjhāsayo hoti,",
  "tika-abh09t:1493_5": "evaṃ sotampi vātapānacchiddādibilajjhāsayaṃ hoti.",
  "tika-abh09t:1493_6": "Yathā hi gijjhādipakkhīpi bhūmirukkhādiṃ vihāya ākāse pakkhandanajjhāsayo hoti,",
  "tika-abh09t:1493_7": "evaṃ ghānampi uddhaggaṃ hutvā gandhapavesakavātākaḍḍhanatthaṃ ākāsajjhāsayaṃ hoti.",
  "tika-abh09t:1493_8": "Yathā kukkuro bahigāmacāraṃ vihāya āmisagavesī gāmajjhāsayo mahānasādininnacitto hoti,",
  "tika-abh09t:1493_9": "evaṃ jivhāpi āpajjhāsayā hoti.",
  "tika-abh09t:1493_10": "Yathā ca siṅgālo bahisusānacāraṃ vihāya maṃsagavesī susānajjhāsayo hoti,",
  "tika-abh09t:1493_11": "evaṃ kāyopi anupādinnaṃ sukhasamphassasayanādiṃ labhitvāpi upādinnajjhāsayo hoti.",
  "tika-abh09t:1493_12": "Aññaṃ hi upādinnakaṃ alabhamānā sattā attano jaṇṇukāni urantaraṃ pavesetvā hatthatale sīsaṃ katvāpi nipajjanti.",
  "tika-abh09t:1493_13": "Ālokavivaravāyujalapathavipaccayāni cetāni viññāṇuppādakāni.",
  "tika-abh09t:1493_14": "Evametesaṃ pañcannaṃ pasādānaṃ lakkhaṇarasapaccupaṭṭhānapadesanissayagocarajjhāsayappaccayabhedena vavatthānaṃ veditabbaṃ.",
  "tika-abh09t:1494_0": "Cakkhupaṭihananalakkhaṇaṃ rūpaṃ,",
  "tika-abh09t:1494_1": "cakkhuviññāṇassa visayabhāvarasaṃ,",
  "tika-abh09t:1494_2": "tasseva gocarabhāvapaccupaṭṭhānaṃ,",
  "tika-abh09t:1494_3": "catumahābhūtapadaṭṭhānaṃ,",
  "tika-abh09t:1494_4": "yathā cetassa,",
  "tika-abh09t:1494_5": "evaṃ sabbesampi upādārūpānaṃ padaṭṭhānaṃ veditabbaṃ,",
  "tika-abh09t:1494_6": "visesaṃ pana vakkhāma.",
  "tika-abh09t:1494_7": "Tayidaṃ rūpaṃ nīlapītalohitodātakāḷamañjiṭṭhasāmachāyātapaālokandhakārādivasena anekavidhaṃ.",
  "tika-abh09t:1494_8": "Keci pana “andhakāro nāma ālokābhāvamatto eva,",
  "tika-abh09t:1494_9": "tato eva tattha gatarūpāni na dissantī”ti vadanti,",
  "tika-abh09t:1494_10": "taṃ na yuttaṃ.",
  "tika-abh09t:1494_11": "Yathā hi nīlameghamaṇiādīnaṃ chāyā ālokavisadisā vaṇṇāyatanabhūtā hoti,",
  "tika-abh09t:1494_12": "evaṃ bhitticchadanabhūmipabbatādicchāyā ca ghanībhūtā ghaṭarūpādicchādanato ālokavisadiso andhakāroti daṭṭhabbo,",
  "tika-abh09t:1494_13": "sotapaṭihananalakkhaṇo saddo,",
  "tika-abh09t:1494_14": "sotaviññāṇassa visayabhāvaraso,",
  "tika-abh09t:1494_15": "tasseva gocarabhāvapaccupaṭṭhāno.",
  "tika-abh09t:1494_16": "So gītabherisaddādivasena anekavidho.",
  "tika-abh09t:1494_17": "Ghānapaṭihananalakkhaṇo gandho,",
  "tika-abh09t:1494_18": "ghānaviññāṇassa visayabhāvaraso,",
  "tika-abh09t:1494_19": "tasseva gocarabhāvapaccupaṭṭhāno.",
  "tika-abh09t:1494_20": "So mūlagandhasāragandhādivasena anekavidho.",
  "tika-abh09t:1494_21": "Jivhāpaṭihananalakkhaṇo raso,",
  "tika-abh09t:1494_22": "jivhāviññāṇassa visayabhāvaraso,",
  "tika-abh09t:1494_23": "tasseva gocarabhāvapaccupaṭṭhāno.",
  "tika-abh09t:1494_24": "So mūlarasatacarasādīnaṃ vasena anekavidho.",
  "tika-abh09t:1495_0": "Itthibhāvalakkhaṇaṃ itthindriyaṃ,",
  "tika-abh09t:1495_1": "itthīti pakāsanarasaṃ,",
  "tika-abh09t:1495_2": "itthiliṅganimittakuttākappānaṃ kāraṇabhāvapaccupaṭṭhānaṃ.",
  "tika-abh09t:1495_3": "Purisabhāvalakkhaṇaṃ purisindriyaṃ,",
  "tika-abh09t:1495_4": "purisoti pakāsanarasaṃ,",
  "tika-abh09t:1495_5": "purisaliṅganimittakuttākappānaṃ kāraṇabhāvapaccupaṭṭhānaṃ.",
  "tika-abh09t:1495_6": "Ubhinnampesaṃ itthipurisaliṅgādīnaṃ kāraṇabhāvo na sarasato atthi kenaci paccayena nesaṃ paccayabhāvassa paṭṭhāne anāgatattā,",
  "tika-abh09t:1495_7": "attano pana janakapaccayabhūtaāgamanatova.",
  "tika-abh09t:1495_8": "Itthipurisānaṃ paṭiniyataliṅganimittakuttākappabhāvānuguṇarūpānampi niyamena uppajjanato,",
  "tika-abh09t:1495_9": "liṅganimittādivohārānañca tappadhānato paccayabhāvo,",
  "tika-abh09t:1495_10": "indriyabhāvo ca pariyāyato vutto.",
  "tika-abh09t:1495_11": "Teneva hi itthiubhatobyañjanakassa purisindriyābhāvepi purisaliṅganimittādibyañjanaṃ,",
  "tika-abh09t:1495_12": "purisaubhatobyañjanakassa itthindriyābhāvepi itthiliṅganimittādibyañjanañca purimakammato eva uppajjati.",
  "tika-abh09t:1495_13": "Yadi hi nesaṃ taṃtaṃindriyeneva paṭiniyatabyañjanāni uppajjeyyuṃ,",
  "tika-abh09t:1495_14": "dutiyabyañjanassa abhāvo āpajjati.",
  "tika-abh09t:1495_15": "Na hi tesaṃ bhāvadvayaṃ atthi.",
  "tika-abh09t:1495_16": "Yadi siyā,",
  "tika-abh09t:1495_17": "sabbadāpi byañjanadvayassa bhāvappasaṅgo siyā.",
  "tika-abh09t:1495_18": "Itthiubhatobyañjanakassa hi itthindriyameva vijjati,",
  "tika-abh09t:1495_19": "na itaraṃ.",
  "tika-abh09t:1495_20": "Tassa pana yadā itthiyaṃ rāgacittaṃ uppajjati,",
  "tika-abh09t:1495_21": "tadā purisabyañjanaṃ pātubhavati,",
  "tika-abh09t:1495_22": "itthibyañjanaṃ paṭicchannaṃ hoti.",
  "tika-abh09t:1495_23": "Tathā itarassa itaraṃ.",
  "tika-abh09t:1495_24": "Yasmā panesaṃ ekameva indriyaṃ niyataṃ,",
  "tika-abh09t:1495_25": "tasmā itthiubhatobyañjanako sayampi gabbhaṃ gaṇhāti,",
  "tika-abh09t:1495_26": "parampi gaṇhāpeti.",
  "tika-abh09t:1495_27": "Purisaubhatobyañjanako paraṃ gaṇhāpeti,",
  "tika-abh09t:1495_28": "sayaṃ pana na gaṇhāti.",
  "tika-abh09t:1495_29": "Yathā tesaṃ ubhatobyañjanakānaṃ kammasahāyaṃ rāgacittameva byañjanakāraṇaṃ, na bhāvo,",
  "tika-abh09t:1495_30": "evaṃ pakatitthipurisānampi bhāvadvayajanakakammādipaccayo eva taṃtaṃliṅganimittādikāraṇanti gahetabbaṃ.",
  "tika-abh09t:1495_31": "Ubhayampi cetaṃ paṭhamakappikānaṃ pavatte samuṭṭhāti,",
  "tika-abh09t:1495_32": "tato aparabhāge paṭisandhiyameva,",
  "tika-abh09t:1495_33": "sabbesaṃ pana pavatte eva parivattati.",
  "tika-abh09t:1495_34": "Imesu ca purisaliṅgaṃ uttamaṃ,",
  "tika-abh09t:1495_35": "itthiliṅgaṃ hīnaṃ,",
  "tika-abh09t:1495_36": "tasmā purisaliṅgaṃ balavaakusalena antaradhāyati,",
  "tika-abh09t:1495_37": "itthiliṅgaṃ dubbalakusalena patiṭṭhāti.",
  "tika-abh09t:1495_38": "Itthiliṅgaṃ pana antaradhāyantaṃ dubbalākusalena antaradhāyati,",
  "tika-abh09t:1495_39": "itaraṃ balavakusalena patiṭṭhāti.",
  "tika-abh09t:1495_40": "Evaṃ ubhayampi sugatiyaṃ akusaleneva antaradhāyati,",
  "tika-abh09t:1495_41": "kusaleneva patiṭṭhāti.",
  "tika-abh09t:1495_42": "Kāyappasādo viya ca sakalasarīrabyāpakameva,",
  "tika-abh09t:1495_43": "na ca kāyappasādādīnaṃ ṭhitokāse tiṭṭhati.",
  "tika-abh09t:1496_0": "Yadi evaṃ na sabbattha kāyabhāvindriyānīti?",
  "tika-abh09t:1496_1": "Nevaṃ paramatthato sabbattha,",
  "tika-abh09t:1496_2": "vinibbhujitvā panesaṃ okāsabhedaṃ paññāpetuṃ na sakkā rūparasādīnaṃ viya.",
  "tika-abh09t:1496_3": "Na hi paramatthato rūpe raso atthi.",
  "tika-abh09t:1496_4": "Yadi siyā,",
  "tika-abh09t:1496_5": "rūpaggahaṇeneva gahaṇaṃ gaccheyya.",
  "tika-abh09t:1496_6": "Evaṃ kāyabhāvindriyāni paramatthato na sabbattha,",
  "tika-abh09t:1496_7": "na ca sabbattha natthi vivecetuṃ asakkuṇeyyatāya heṭṭhā vuttalakkhaṇādivavatthānatopi cesaṃ asammissatā desato na vivekābhāvepi.",
  "tika-abh09t:1496_8": "Na kevalañca imāneva,",
  "tika-abh09t:1496_9": "sabbānipi rūpāni asammissāneva honti.",
  "tika-abh09t:1496_10": "Yathā hi pañcavaṇṇena kappāsena vaṭṭiṃ katvā dīpe jalite kiñcāpi jālā ekābaddhā viya honti,",
  "tika-abh09t:1496_11": "tassa tassa pana aṃsuno pāṭiyekkaṃ jālā aññamaññaṃ asammissāva.",
  "tika-abh09t:1496_12": "Evaṃ kāyabhāvindriyādīni ekasmiṃ ṭhāne samosaṭānipi bhinnaṭṭhānesu heṭṭhupariyādivasena natthi,",
  "tika-abh09t:1496_13": "tānipi asammissāneva honti.",
  "tika-abh09t:1497_0": "Sahajarūpānaṃ anupālanalakkhaṇaṃ jīvitindriyaṃ,",
  "tika-abh09t:1497_1": "tesaṃ pavattanarasaṃ,",
  "tika-abh09t:1497_2": "tesaṃyeva ṭhapanapaccupaṭṭhānaṃ,",
  "tika-abh09t:1497_3": "yāpayitabbadhammapadaṭṭhānaṃ.",
  "tika-abh09t:1497_4": "Atthikkhaṇe eva cetaṃ sahajarūpāni anupāleti udakaṃ viya uppalādīni,",
  "tika-abh09t:1497_5": "na bhaṅgakkhaṇe sayaṃ bhijjamānattā,",
  "tika-abh09t:1497_6": "yathāsakaṃ paccayuppannepi ca dhamme pāleti dhātī viya kumāraṃ,",
  "tika-abh09t:1497_7": "sayaṃpavattitadhammasambandheneva ca pavattati niyāmako viyāti daṭṭhabbaṃ.",
  "tika-abh09t:1498_0": "Manodhātumanoviññāṇadhātūnaṃ nissayalakkhaṇaṃ hadayavatthu,",
  "tika-abh09t:1498_1": "tāsaññeva dhātūnaṃ dhāraṇarasaṃ,",
  "tika-abh09t:1498_2": "ubbahanapaccupaṭṭhānaṃ.",
  "tika-abh09t:1498_3": "Idaṃ pana hadayavatthu yadetaṃ antosarīre dvinnaṃ thanānaṃ majjhe bāhirapattāni apanetvā adhomukhaṭṭhapitarattapadumamakulasaṇṭhānaṃ bahi maṭṭhaṃ,",
  "tika-abh09t:1498_4": "anto kosātakīphalassa abbhantarasadisaṃ,",
  "tika-abh09t:1498_5": "paññavantānaṃ thokaṃ vikasitaṃ,",
  "tika-abh09t:1498_6": "mandapaññānaṃ makuḷitaṃ,",
  "tika-abh09t:1498_7": "hadayamaṃsayamakaṃ parikkhipitvā vakkayakanakilomakapihakādayo tiṭṭhanti.",
  "tika-abh09t:1498_8": "Tassa sasambhārahadayamaṃsassa anto punnāgaṭṭhipatiṭṭhānamatte āvāṭake saṇṭhitaṃ addhapasatamattalohitaṃ saṇṭhāti.",
  "tika-abh09t:1498_9": "Tañca rāgacaritassa rattaṃ,",
  "tika-abh09t:1498_10": "dosacaritassa kāḷakaṃ,",
  "tika-abh09t:1498_11": "mohacaritassa maṃsadhovanaudakasadisaṃ,",
  "tika-abh09t:1498_12": "vitakkacaritassa kulatthayūsavaṇṇaṃ,",
  "tika-abh09t:1498_13": "saddhācaritassa kaṇikārapupphavaṇṇaṃ,",
  "tika-abh09t:1498_14": "buddhicaritassa acchaṃ vippasannaṃ anāvilaṃ paṇḍaraṃ parisuddhaṃ niddhotajātimaṇi viya jutimantaṃ hoti,",
  "tika-abh09t:1498_15": "byāpetvā sandhāraṇādikiccehi bhūtehi katūpakāraṃ āyunā anupāliyamānaṃ vaṇṇādiparivutaṃ utucittāhārehi",
  "tika-abh09t:1498_16": "upatthambhiyamānaṃ manodhātumanoviññāṇadhātūnañceva taṃsampayuttānañca vatthubhāvaṃ sādhayamānaṃ tiṭṭhati.",
  "tika-abh09t:1499_0": "Abhikkamādippavattakacittasamuṭṭhānavāyodhātuyā sahajarūpakāyasanthambhanasandhāraṇacalanassa paccayākāravikāralakkhaṇā kāyaviññatti,",
  "tika-abh09t:1499_1": "adhippāyappakāsanarasā,",
  "tika-abh09t:1499_2": "kāyavipphandanahetubhāvapaccupaṭṭhānā,",
  "tika-abh09t:1499_3": "cittasamuṭṭhānavāyodhātupadaṭṭhānā.",
  "tika-abh09t:1499_4": "Vacībhedappavattakacittasamuṭṭhānapathavīdhātuyā upādinnaghaṭṭanassa paccayākāravikāralakkhaṇā vacīviññatti,",
  "tika-abh09t:1499_5": "adhippāyappakāsanarasā,",
  "tika-abh09t:1499_6": "vacīghosassa hetubhāvapaccupaṭṭhānā,",
  "tika-abh09t:1499_7": "cittasamuṭṭhānapathavīdhātupadaṭṭhānā.",
  "tika-abh09t:1499_8": "Ubhopetā kāyavipphandanavacīghosehi sayaṃ viññeyyattā,",
  "tika-abh09t:1499_9": "adhippāyaviññāpanato ca “kāyavacīviññattiyo”ti vuccanti.",
  "tika-abh09t:1499_10": "Cakkhusotapathasmiṃ hi ṭhatvā kenaci hatthavikārasīsukkhipanādikāyavikāre,",
  "tika-abh09t:1499_11": "sadde vā kate tathāpavattarūpasaddāyatanāni cakkhusotaviññeyyāni,",
  "tika-abh09t:1499_12": "na tāni viññattiyo,",
  "tika-abh09t:1499_13": "cittasamuṭṭhitakalāpagatāya pana vāyodhātuyā sahajātarūpakāyasandhāraṇacalanādīnaṃ paccayabhūto vikāro kāyaviññatti,",
  "tika-abh09t:1499_14": "tathā cittasamuṭṭhitapathavīdhātuyā upādinnaghaṭṭanassa paccayabhūto ākāravikāro vacīviññatti.",
  "tika-abh09t:1499_15": "Na ca tā cakkhusotaviññeyyā,",
  "tika-abh09t:1499_16": "tā pana manodvārikajavanehi tālapaṇṇādisaññāya udapānādīni viya yathāgahitakāyavikāravacīghosānusārena tiracchānānampi viññeyyā,",
  "tika-abh09t:1499_17": "tadanusāreneva “idañcidañca esa kāreti,",
  "tika-abh09t:1499_18": "vadati cā”ti adhippāyo ca viññeyyo hoti,",
  "tika-abh09t:1499_19": "tasmā sayaṃ viññeyyato,",
  "tika-abh09t:1499_20": "adhippāyaviññāpanato ca “viññattiyo”ti vuccanti.",
  "tika-abh09t:1500_0": "Tattha ca manodvārikajavanavīthiyaṃ sattasu kāmāvacarajavanesu kāyaviññattijanakesu purimehi chahi javanehi",
  "tika-abh09t:1500_1": "samuṭṭhitavāyodhātuyo upatthambhanasandhāraṇakiccameva kātuṃ sakkonti,",
  "tika-abh09t:1500_2": "abhikkamādiṃ pana nipphādetuṃ na sakkonti.",
  "tika-abh09t:1500_3": "Sattamajavanasamuṭṭhitā pana heṭṭhā chahi javanehi samuṭṭhitavāyodhātuyopatthambhaṃ labhitvā sattahi",
  "tika-abh09t:1500_4": "yugehi ākaḍḍhitabbabhāraṃ sakaṭaṃ sattamayugayuttagoṇo viya itarachayugayuttagoṇopatthambhaṃ labhitvā",
  "tika-abh09t:1500_5": "rūpakāyassa abhikkamapaṭikkamādiṃ kāretuṃ sakkoti,",
  "tika-abh09t:1500_6": "evaṃ vacīviññattijanakepi sattamajavanehi samuṭṭhitāya pathavīdhātuyāpi upādinnaghaṭṭanassa paccayabhāvo veditabbo.",
  "tika-abh09t:1500_7": "Idha pana purimajavanasamuṭṭhitāya upatthambhakattaṃ,",
  "tika-abh09t:1500_8": "sattamajavanasamuṭṭhitāya calanapaccayattañca natthi tesaṃ vāyodhātukiccattā,",
  "tika-abh09t:1500_9": "purimasahagatā pana pacchimā pathavīdhātu upādinnaghaṭṭanasamatthā hoti,",
  "tika-abh09t:1500_10": "sesaṃ tādisameva.",
  "tika-abh09t:1500_11": "Cittasamuṭṭhitakāye pana vāyodhātuyā calante tadupatthambhitatesamuṭṭhānikānampi calanato sakalakāyassa",
  "tika-abh09t:1500_12": "abhikkamādayo honti udake gacchante tattha patitatiṇapaṇṇāni viyāti daṭṭhabbaṃ.",
  "tika-abh09t:1501_0": "Rūpaparicchedalakkhaṇā ākāsadhātu,",
  "tika-abh09t:1501_1": "rūpapariyantappakāsanarasā,",
  "tika-abh09t:1501_2": "rūpamariyādapaccupaṭṭhānā,",
  "tika-abh09t:1501_3": "asamphuṭṭhabhāvapaccupaṭṭhānā,",
  "tika-abh09t:1501_4": "chiddavivarabhāvapaccupaṭṭhānā vā,",
  "tika-abh09t:1501_5": "paricchinnarūpapadaṭṭhānā,",
  "tika-abh09t:1501_6": "yāya paricchinnesu rūpesu “idamito uddhaṃ, adho,",
  "tika-abh09t:1501_7": "tiriya”nti ca hoti.",
  "tika-abh09t:1502_0": "Adandhatālakkhaṇā rūpassalahutā,",
  "tika-abh09t:1502_1": "rūpānaṃ garubhāvavinodanarasā,",
  "tika-abh09t:1502_2": "lahuparivattitāpaccupaṭṭhānā,",
  "tika-abh09t:1502_3": "lahurūpapadaṭṭhānā.",
  "tika-abh09t:1502_4": "Athaddhatālakkhaṇā rūpassamudutā,",
  "tika-abh09t:1502_5": "rūpānaṃ thaddhabhāvavinodanarasā,",
  "tika-abh09t:1502_6": "sabbakiriyāsu avirodhitāpaccupaṭṭhānā,",
  "tika-abh09t:1502_7": "mudurūpapadaṭṭhānā.",
  "tika-abh09t:1502_8": "Sarīrakiriyānukūlakammaññabhāvalakkhaṇā rūpassakammaññatā,",
  "tika-abh09t:1502_9": "akammaññatāvinodanarasā,",
  "tika-abh09t:1502_10": "adubbalabhāvapaccupaṭṭhānā,",
  "tika-abh09t:1502_11": "kammaññatārūpapadaṭṭhānā.",
  "tika-abh09t:1502_12": "Etā pana tissopi aññamaññaṃ na vijahanti,",
  "tika-abh09t:1502_13": "garuthaddhaakammaññarūpapaṭipakkhabhāvena ca samuṭṭhitānaṃ utucittāhārajānaṃ lahumudukammaññabhūtānaṃ",
  "tika-abh09t:1502_14": "rūpānaṃ vikāratāya ca pariyāyato garuthaddhākammaññabhāvavinodanakiccā vuttā,",
  "tika-abh09t:1502_15": "na pana sabhāvato sayaṃ avijjamānattā.",
  "tika-abh09t:1503_0": "Ācayalakkhaṇo rūpassaupacayo,",
  "tika-abh09t:1503_1": "pubbantato rūpānaṃ ummujjāpanaraso,",
  "tika-abh09t:1503_2": "niyyātanapaccupaṭṭhāno,",
  "tika-abh09t:1503_3": "paripuṇṇabhāvapaccupaṭṭhāno vā,",
  "tika-abh09t:1503_4": "upacitarūpapadaṭṭhāno.",
  "tika-abh09t:1503_5": "Pavattilakkhaṇā rūpassasantati,",
  "tika-abh09t:1503_6": "anuppabandhanarasā,",
  "tika-abh09t:1503_7": "anupacchedapaccupaṭṭhānā,",
  "tika-abh09t:1503_8": "anuppabandhakarūpapadaṭṭhānā.",
  "tika-abh09t:1503_9": "Ubhayampetaṃ jātirūpassevādhivacanaṃ.",
  "tika-abh09t:1503_10": "Sampiṇḍitānaṃ hi catusamuṭṭhānikarūpānaṃ paṭhamuppatti upacayo nāma,",
  "tika-abh09t:1503_11": "uparūparuppatti santati nāma.",
  "tika-abh09t:1503_12": "Teneva tāsaṃ padabhājanīye “yo rūpassa upacayo,",
  "tika-abh09t:1503_13": "sā rūpassa santatī”ti vuttaṃ,",
  "tika-abh09t:1503_14": "ākāranānattato pana visuṃ uddiṭṭhā.",
  "tika-abh09t:1504_0": "Rūpaparipākalakkhaṇā rūpassajaratā,",
  "tika-abh09t:1504_1": "upanayanarasā,",
  "tika-abh09t:1504_2": "sabhāvānapagamepi navabhāvāpagamapaccupaṭṭhānā vīhipurāṇabhāvo viya,",
  "tika-abh09t:1504_3": "paripaccamānarūpapadaṭṭhānā.",
  "tika-abh09t:1504_4": "Khaṇe khaṇe bhijjamānāpi cesā upādinnesu khaṇḍadantādito,",
  "tika-abh09t:1504_5": "anupādinnesu rukkhalatādīsu vaṇṇavikārādito ca antarantarā ca suviññeyyavikārattā “pākaṭajarā,",
  "tika-abh09t:1504_6": "savīcijarā”ti ca vuccati,",
  "tika-abh09t:1504_7": "maṇikanakacandasūriyādīsu duviññeyyattā,",
  "tika-abh09t:1504_8": "nirantarattā ca “apākaṭajarā,",
  "tika-abh09t:1504_9": "avīcijarā”ti vuccati.",
  "tika-abh09t:1504_10": "Īdisesu hi kappavināsādikāle vikārato jarā paññāyeyya.",
  "tika-abh09t:1504_11": "Sabbadāpi pana apaññāyamānavikārattā arūpadhammesu jarā paṭicchannajarā nāma.",
  "tika-abh09t:1504_12": "Na ca tattha vaṇṇavikārādayo jarā tesaṃ cakkhuviññeyyato.",
  "tika-abh09t:1504_13": "Na hi jarā cakkhuviññeyyā,",
  "tika-abh09t:1504_14": "manoviññeyyā pana hoti.",
  "tika-abh09t:1504_15": "Yathā oghena paribhinnabhūmiādidassanena adiṭṭhopi ogho suviññeyyo hoti,",
  "tika-abh09t:1504_16": "evaṃ vikāradassanena jarāti gahetabbaṃ.",
  "tika-abh09t:1505_0": "Paribhedalakkhaṇā rūpassaaniccatā,",
  "tika-abh09t:1505_1": "saṃsīdanarasā,",
  "tika-abh09t:1505_2": "khayavayapaccupaṭṭhānā,",
  "tika-abh09t:1505_3": "paribhijjamānarūpapadaṭṭhānā.",
  "tika-abh09t:1505_4": "Na kevalañcetāni upacayādicatūhi gahitāni jātijarāmaraṇāni rūpadhammānameva,",
  "tika-abh09t:1505_5": "arūpadhammānampi hontiyeva.",
  "tika-abh09t:1505_6": "Etāni ca imesaṃ sattānaṃ araññappavesakapaviṭṭhaparipātakapatitaghātakacorehi yathākkamaṃ sadisānīti daṭṭhabbāni.",
  "tika-abh09t:1506_0": "Ojālakkhaṇo kabaḷīkāro āhāro,",
  "tika-abh09t:1506_1": "rūpāharaṇaraso,",
  "tika-abh09t:1506_2": "upatthambhanapaccupaṭṭhāno,",
  "tika-abh09t:1506_3": "kabaḷaṃ katvā āharitabbavatthupadaṭṭhāno.",
  "tika-abh09t:1506_4": "Ayaṃ lakkhaṇādito vinicchayo.",
  "tika-abh09t:1507_0": "Saṅgahato pana sabbampetaṃ rūpaṃ khandhato ekavidhaṃ rūpakkhandhova hoti,",
  "tika-abh09t:1507_1": "tathā ahetukaṃ sappaccayaṃ saṅkhataṃ lokiyaṃ sāsavaṃ saññojanīyaṃ oghanīyaṃ yoganīyaṃ nīvaraṇīyaṃ parāmaṭṭhaṃ",
  "tika-abh09t:1507_2": "saṃkilesikaṃ anārammaṇaṃ appahātabbantiādinā ca ekavidhaṃ,",
  "tika-abh09t:1507_3": "taṃ puna bhūtopādāyavasena duvidhaṃ,",
  "tika-abh09t:1507_4": "tathā nipphannānipphannādivasena ca.",
  "tika-abh09t:1507_5": "Tattha pathavīādīni cattāri mahābhūtāni bhūtarūpaṃ nāma,",
  "tika-abh09t:1507_6": "sesaṃ upādārūpaṃ nāma.",
  "tika-abh09t:1507_7": "Pathavīādayo sattarasa,",
  "tika-abh09t:1507_8": "kabaḷīkāro āhāro ceti aṭṭhārasavidhampi paramatthato vijjamānattā nipphannarūpaṃ nāma,",
  "tika-abh09t:1507_9": "itaraṃ anipphannarūpaṃ nāma.",
  "tika-abh09t:1507_10": "Cakkhādayo pañca pasādā,",
  "tika-abh09t:1507_11": "bhāvadvayaṃ,",
  "tika-abh09t:1507_12": "jīvitindriyanti aṭṭhavidhampi indriyarūpaṃ nāma,",
  "tika-abh09t:1507_13": "itaraṃ anindriyaṃ.",
  "tika-abh09t:1507_14": "Tāni indriyāni ceva hadayañcāti navavidhampi upādinnaṃ,",
  "tika-abh09t:1507_15": "itaraṃ anupādinnaṃ,",
  "tika-abh09t:1507_16": "pañca pasādā,",
  "tika-abh09t:1507_17": "cattāro rūpasaddagandharasā,",
  "tika-abh09t:1507_18": "āpodhātuvivajjitabhūtattayañcāti dvādasavidhampi oḷārikarūpaṃ,",
  "tika-abh09t:1507_19": "santikerūpaṃ,",
  "tika-abh09t:1507_20": "sappaṭigharūpañca,",
  "tika-abh09t:1507_21": "sesaṃ sukhumarūpaṃ,",
  "tika-abh09t:1507_22": "dūrerūpaṃ,",
  "tika-abh09t:1507_23": "appaṭigharūpañca. Pasādā,",
  "tika-abh09t:1507_24": "hadayañca vatthurūpaṃ,",
  "tika-abh09t:1507_25": "itaraṃ avatthurūpaṃ. Pasādā,",
  "tika-abh09t:1507_26": "viññattidvayañca dvārarūpaṃ,",
  "tika-abh09t:1507_27": "itaraṃ advāraṃ.",
  "tika-abh09t:1507_28": "Pasādā ajjhattikarūpaṃ,",
  "tika-abh09t:1507_29": "gocaraggāhikarūpañca,",
  "tika-abh09t:1507_30": "itaraṃ bāhiraṃ,",
  "tika-abh09t:1507_31": "agocaraggāhikarūpañca.",
  "tika-abh09t:1507_32": "Cattāri bhūtarūpāni,",
  "tika-abh09t:1507_33": "rūpagandharasaojā cāti idaṃ suddhaṭṭhakaṃ avinibbhogarūpaṃ nāma,",
  "tika-abh09t:1507_34": "itaraṃ vinibbhogarūpaṃ.",
  "tika-abh09t:1508_0": "Cakkhu nacakkhūti evamādivasena ca duvidhaṃ hoti.",
  "tika-abh09t:1508_1": "Puna taṃ sanidassanattikavasena tividhaṃ hoti.",
  "tika-abh09t:1508_2": "Tattha rūpāyatanaṃ sanidassanasappaṭighaṃ,",
  "tika-abh09t:1508_3": "sesamoḷārikarūpaṃ anidassanasappaṭighaṃ,",
  "tika-abh09t:1508_4": "sabbampi sukhumarūpaṃ anidassanaappaṭighaṃ.",
  "tika-abh09t:1508_5": "Tathā kammajādittikavasena.",
  "tika-abh09t:1508_6": "Tattha navavidhaṃ upādinnarūpaṃ,",
  "tika-abh09t:1508_7": "suddhaṭṭhakaṃ,",
  "tika-abh09t:1508_8": "ākāso ca kammajaṃ nāma,",
  "tika-abh09t:1508_9": "viññattidvayaṃ,",
  "tika-abh09t:1508_10": "lahutādittayañca saddo ca akammajaṃ nāma,",
  "tika-abh09t:1508_11": "upacayādicatubbidhaṃ lakkhaṇarūpaṃ ajaṃ nāma.",
  "tika-abh09t:1508_12": "Suddhaṭṭhakaṃ, ākāso,",
  "tika-abh09t:1508_13": "viññattidvayaṃ,",
  "tika-abh09t:1508_14": "lahutādittayaṃ,",
  "tika-abh09t:1508_15": "saddo ca cittajaṃ nāma,",
  "tika-abh09t:1508_16": "tadavasesaṃ lakkhaṇarūpavirahitaṃ acittajaṃ nāma,",
  "tika-abh09t:1508_17": "lakkhaṇarūpaṃ ajaṃ nāma.",
  "tika-abh09t:1508_18": "Suddhaṭṭhakaṃ, ākāso,",
  "tika-abh09t:1508_19": "lahutādittayañca āhārajaṃ nāma,",
  "tika-abh09t:1508_20": "sesaṃ lakkhaṇavajjitaṃ anāhārajaṃ nāma,",
  "tika-abh09t:1508_21": "lakkhaṇaṃ ajaṃ nāma.",
  "tika-abh09t:1508_22": "Suddhaṭṭhakaṃ, ākāso,",
  "tika-abh09t:1508_23": "lahutādittayaṃ,",
  "tika-abh09t:1508_24": "saddo ca utujaṃ nāma,",
  "tika-abh09t:1508_25": "sesaṃ lakkhaṇavirahitaṃ anutujaṃ nāma,",
  "tika-abh09t:1508_26": "lakkhaṇaṃ ajaṃ nāma.",
  "tika-abh09t:1508_27": "Lakkhaṇāni hi jāyamānajīyamānaparibhijjamānadhammānaṃ sabhāvatāya kutoci jātivohāraṃ na labhanti bhesampi jātiādippasaṅgato.",
  "tika-abh09t:1508_28": "Na hi “jāti jāyati,",
  "tika-abh09t:1508_29": "jarā jīrati,",
  "tika-abh09t:1508_30": "maraṇaṃ mīyatī”ti voharituṃ yuttaṃ anavaṭṭhānato.",
  "tika-abh09t:1508_31": "Tadavasesānaṃ pana ākāsaviññattādianipphannānaṃ yadipi paramatthato avijjamānatāya na kutoci uppatti atthi,",
  "tika-abh09t:1508_32": "tathāpi tathā tathā pavattarūpaṃ upādāya nesaṃ vijjamānavohārasseva hetusamuppannavohārassāpi virodhābhāvato sahetukatā vuttā.",
  "tika-abh09t:1508_33": "Yaṃ pana pāḷiyaṃ “rūpāyatanaṃ…pe…",
  "tika-abh09t:1508_34": "rūpassa upacayo rūpassa santati kabaḷīkāro āhāro.",
  "tika-abh09t:1508_35": "Ime dhammā cittasamuṭṭhānā”tiādīsu jātiyāpi kutoci jātattaṃ vuttaṃ,",
  "tika-abh09t:1508_36": "taṃ rūpajanakapaccayānaṃ kiccānubhāvalakkhaṇe diṭṭhattā rūpuppattikkhaṇe vijjamānataṃ sandhāya vuttaṃ,",
  "tika-abh09t:1508_37": "jarāmaraṇānaṃ pana rūpuppattikkhaṇe abhāvato na vuttaṃ.",
  "tika-abh09t:1508_38": "“Jarāmaraṇaṃ,",
  "tika-abh09t:1508_39": "bhikkhave,",
  "tika-abh09t:1508_40": "aniccaṃ saṅkhataṃ paṭiccasamuppanna”nti idaṃ pana jarāmaraṇasīsena tathāpavattaviññāṇanāmarūpādīnameva gahitattā vuttanti veditabbaṃ.",
  "tika-abh09t:1508_41": "Yaṃ taṃ rūpaṃ ajjhattikaṃ,",
  "tika-abh09t:1508_42": "taṃ upādā,",
  "tika-abh09t:1508_43": "yaṃ taṃ rūpaṃ bāhiraṃ,",
  "tika-abh09t:1508_44": "taṃ atthi upādā,",
  "tika-abh09t:1508_45": "atthi no upādāti evamādinā nayenāpi tividhaṃ hoti.",
  "tika-abh09t:1509_0": "Puna taṃ sabbaṃ diṭṭhasutamutaviññātavasena catubbidhaṃ hoti.",
  "tika-abh09t:1509_1": "Tattha rūpāyatanaṃ diṭṭhaṃ nāma,",
  "tika-abh09t:1509_2": "saddo sutaṃ nāma,",
  "tika-abh09t:1509_3": "gandharasaphoṭṭhabbāni patvāva gahetabbato mutaṃ nāma,",
  "tika-abh09t:1509_4": "sesaṃ manasā viññātabbato viññātaṃ nāma.",
  "tika-abh09t:1509_5": "Tathā rūparūpacatukkādivasena catubbidhaṃ,",
  "tika-abh09t:1509_6": "tattha aṭṭhārasavidhaṃ nipphannaṃ rūparūpaṃ nāma,",
  "tika-abh09t:1509_7": "ākāso paricchedarūpaṃ nāma,",
  "tika-abh09t:1509_8": "viññattidvayaṃ,",
  "tika-abh09t:1509_9": "lahutādittayañca vikārarūpaṃ nāma,",
  "tika-abh09t:1509_10": "upacayādicatubbidhaṃ lakkhaṇarūpaṃ nāma.",
  "tika-abh09t:1509_11": "Tathā hadayavatthu vatthu,",
  "tika-abh09t:1509_12": "na dvāraṃ nāma,",
  "tika-abh09t:1509_13": "viññattidvayaṃ dvāraṃ,",
  "tika-abh09t:1509_14": "na vatthu nāma,",
  "tika-abh09t:1509_15": "cakkhādayo pañca pasādā vatthu ceva dvārañca nāma,",
  "tika-abh09t:1509_16": "sesaṃ neva vatthu na dvāraṃ nāmāti evamādinā nayena catubbidhaṃ.",
  "tika-abh09t:1510_0": "Taṃ puna ekajādivasena pañcavidhaṃ.",
  "tika-abh09t:1510_1": "Navavidhaṃ hi upādinnarūpaṃ kammeneva,",
  "tika-abh09t:1510_2": "viññattidvayañca citteneva uppajjanato ekajaṃ nāma,",
  "tika-abh09t:1510_3": "saddo utucittehi uppajjanato dvijaṃ nāma,",
  "tika-abh09t:1510_4": "lahutādittayaṃ utucittāhārehi uppajjanato tijaṃ nāma,",
  "tika-abh09t:1510_5": "suddhaṭṭhakaṃ,",
  "tika-abh09t:1510_6": "ākāso ca catūhipi uppajjanato catujjaṃ nāma,",
  "tika-abh09t:1510_7": "lakkhaṇāni ajaṃ nāma.",
  "tika-abh09t:1510_8": "Evamādinā pañcavidhaṃ hoti.",
  "tika-abh09t:1511_0": "Taṃ puna cakkhusotaghānajivhākāyamanaindriyaviññeyyavasena chabbidhaṃ.",
  "tika-abh09t:1511_1": "Sattaviññāṇadhātuviññeyyavasena sattavidhaṃ.",
  "tika-abh09t:1511_2": "Tadeva manoviññāṇadhātuviññeyyaṃ bhūtopādāyavasena dvidhā katvā aṭṭhavidhaṃ hoti.",
  "tika-abh09t:1511_3": "Tattha hi āpodhātu manoviññāṇeneva viññeyyaṃ bhūtarūpaṃ nāma,",
  "tika-abh09t:1511_4": "itaraṃ pasādasahitasukhumarūpaṃ manoviññāṇaviññeyyopādāyarūpaṃ nāma.",
  "tika-abh09t:1511_5": "Tadeva puna manoviññāṇaviññeyyopādāyarūpaṃ indriyānindriyavasena dvidhā katvā navavidhaṃ hoti.",
  "tika-abh09t:1511_6": "Taṃ puna pasādavisayaāpodhātubhāvahadayajīvitaparicchedavikāralakkhaṇaāhāravasena dasavidhaṃ hoti.",
  "tika-abh09t:1512_0": "Tadeva puna cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ rūpāyatanaṃ saddāyatanaṃ",
  "tika-abh09t:1512_1": "gandhāyatanaṃ rasāyatanaṃ phoṭṭhabbāyatanaṃ dhammāyatananti evaṃ āyatanato ekādasavidhaṃ hoti,",
  "tika-abh09t:1512_2": "tathā dhātuvasena.",
  "tika-abh09t:1512_3": "Tattha āpodhātuvivajjitabhūtattayaṃ phoṭṭhabbāyatanaṃ phoṭṭhabbadhātu “kāyaviññeyyaṃ,",
  "tika-abh09t:1512_4": "kāyaviññāṇaviññeyya”nti ca vuccati,",
  "tika-abh09t:1512_5": "sukhumarūpaṃ dhammāyatanaṃ dhammadhātūti,",
  "tika-abh09t:1512_6": "tadeva pasādasahitaṃ “manoviññeyyaṃ,",
  "tika-abh09t:1512_7": "manoviññāṇaviññeyya”nti ca vuttaṃ.",
  "tika-abh09t:1512_8": "Sesaṃ suviññeyyameva.",
  "tika-abh09t:1513_0": "Kasmā panettha āpodhātuvivajjitānaññeva bhūtānaṃ phoṭṭhabbatā vuttā,",
  "tika-abh09t:1513_1": "nanu āpodhātupi sītavasena phusitvā veditabbāti?",
  "tika-abh09t:1513_2": "Na sītassāpi tejodhātuttā.",
  "tika-abh09t:1513_3": "Uṇhameva hi sītanti byapadissati.",
  "tika-abh09t:1513_4": "Kaṭhinākaṭhinataṃ upādāya rukkhādiviraḷacchāyā viya,",
  "tika-abh09t:1513_5": "taṃ vā upādāya sandacchāyādi,",
  "tika-abh09t:1513_6": "aññathā kassetaṃ sītattaṃ sabhāvaṃ siyā.",
  "tika-abh09t:1513_7": "“Āpodhātuyā” iti ce.",
  "tika-abh09t:1513_8": "Yadi evaṃ uṇhodakādīsu āpattaṃ na siyā āpotejānañca sahapavattānaṃ viruddhalakkhaṇattā,",
  "tika-abh09t:1513_9": "na ca sā tejosannidhāne sītattaṃ vihāya tiṭṭhati.",
  "tika-abh09t:1513_10": "Na hi sabhāvā kenaci sahabhāvena taṃsabhāvaṃ jahanti abhāvāpattito,",
  "tika-abh09t:1513_11": "nāpissā sītabhāvaṃ muñcitvā aparasabhāvo atthi,",
  "tika-abh09t:1513_12": "yena sahabhāvo yujjeyya.",
  "tika-abh09t:1513_13": "Yadi siyā “āpo sītatta”nti,",
  "tika-abh09t:1513_14": "bhāvadvayaṃ siyā aññoññavilakkhaṇasabhāvattā bhāvassa,",
  "tika-abh09t:1513_15": "athāpi na sītattaṃ,",
  "tika-abh09t:1513_16": "āpodhātuyā sarūpaṃ sītaguṇo,",
  "tika-abh09t:1513_17": "so ca uṇhasannidhāne vigacchati,",
  "tika-abh09t:1513_18": "guṇīrūpameva tiṭṭhatīti ce?",
  "tika-abh09t:1513_19": "Tadā tahiṃ sayaṃ aphoṭṭhabbāva āpodhātu,",
  "tika-abh09t:1513_20": "na niyataphassavatīti ca siyā,",
  "tika-abh09t:1513_21": "yo ca sītaphasso guṇoti suvutto,",
  "tika-abh09t:1513_22": "so amhehi tejodhātuvisesoti.",
  "tika-abh09t:1514_0": "Ayameva visesoti ce,",
  "tika-abh09t:1514_1": "nanu sītattaṃ,",
  "tika-abh09t:1514_2": "uṇhattañca aññoññaviruddhaṃ,",
  "tika-abh09t:1514_3": "kathaṃ tejodhātuyā sabhāvaṃ siyāti?",
  "tika-abh09t:1514_4": "Nāyaṃ doso ekakalāpe tesaṃ sambhavābhāvato,",
  "tika-abh09t:1514_5": "bhinnakalāpesu pana pavattiyaṃ ālokandhakāranīlapītādīnaṃ vaṇṇāyatanatā viya tejodhātuttaṃ na virujjhatīti.",
  "tika-abh09t:1514_6": "Yadi āpodhātuyā na sītattaṃ sarūpaṃ,",
  "tika-abh09t:1514_7": "kiṃ panassā sarūpanti? Dravatā.",
  "tika-abh09t:1514_8": "Yadi evaṃ dravatāpi phusitvā ñātabbato phoṭṭhabbaṃ siyāti?",
  "tika-abh09t:1514_9": "Na sītādiṃ phusitvā manasāva vaṇṇaṃ disvā ñātabbato.",
  "tika-abh09t:1514_10": "Andhakāre sayantā hi atisītalatāya pattādiṃ phusitvā “udakaṃ etthā”ti āsaṅkitā honti,",
  "tika-abh09t:1514_11": "udakaṃ vā phusitvā sappādisaññino,",
  "tika-abh09t:1514_12": "tasmā aphoṭṭhabbameva āpodhātu,",
  "tika-abh09t:1514_13": "itarabhūtattayameva phoṭṭhabbanti gahetabbaṃ.",
  "tika-abh09t:1515_0": "Kiṃ panetaṃ bhūtattayaṃ ekato ārammaṇaṃ katvā kāyaviññāṇaṃ uppajjituṃ sakkoti,",
  "tika-abh09t:1515_1": "na sakkotīti?",
  "tika-abh09t:1515_2": "Na sakkoti. Kasmā?",
  "tika-abh09t:1515_3": "Ābhujitavasena vā ussadavasena vā tesu ekamevārammaṇaṃ katvā uppajjanato.",
  "tika-abh09t:1515_4": "Ābhujitavasena hi odanathāliyaṃ sitthaṃ gahetvā thaddhamudubhāvaṃ vīmaṃsantassa,",
  "tika-abh09t:1515_5": "uṇhodakabhājane vā hatthaṃ otāretvā uṇhabhāvaṃ vīmaṃsantassa,",
  "tika-abh09t:1515_6": "uṇhasamaye vā vātapānaṃ vivaritvā vātena sarīraṃ paharāpentassa ca tattha tattha kiñcāpi itaraṃ bhūtattayampi atthi,",
  "tika-abh09t:1515_7": "yathābhujitaṃ pana taṃtaṃpathavītejovāyodhātumeva yathākkamaṃ ārabbha kāyaviññāṇaṃ uppajjati.",
  "tika-abh09t:1515_8": "Evaṃ ābhujitavasena ārammaṇaṃ karoti nāma.",
  "tika-abh09t:1515_9": "Ussadavasena pana bhuñjanasamaye sakkharaṃ ḍaṃsantassa,",
  "tika-abh09t:1515_10": "magge vā aggiṃ akkamantassa,",
  "tika-abh09t:1515_11": "balavavātena vā kaṇṇasakkhaliyampi paharantassa ca tattha tattha kiñcāpi itarabhūtattayampi atthi,",
  "tika-abh09t:1515_12": "yathāussadaṃ pana taṃtaṃpathavītejovāyodhātumevārabbha yathākkamaṃ kāyaviññāṇaṃ uppajjati.",
  "tika-abh09t:1515_13": "Aggimhi vā nimuggasakalasarīrassa yadipi ekappahārena agginā kāyo ghaṭṭīyati,",
  "tika-abh09t:1515_14": "yasmiṃ yasmiṃ pana ṭhāne kāyappasādo ussanno hoti,",
  "tika-abh09t:1515_15": "yattha yattha vā pana visayaghaṭṭanānighaṃso balavā hoti,",
  "tika-abh09t:1515_16": "tattha tattheva paṭhamaṃ kāyaviññāṇaṃ uppajjati,",
  "tika-abh09t:1515_17": "pacchā itaraṭṭhānesu.",
  "tika-abh09t:1515_18": "Khaṇaparittatāya pana sahasā parivattitvā uppajjanavasena ekappahārena sakalasarīraṃ ḍayhamānaṃ viya khāyati.",
  "tika-abh09t:1515_19": "Na hi ekasmiṃ khaṇe bahūni viññāṇāni uppajjanti,",
  "tika-abh09t:1515_20": "byāpetvā vā ekaṃ.",
  "tika-abh09t:1515_21": "Ekekasmiṃ pana avinibbhoge kāyadasake ekameva kāyaviññāṇaṃ ussadavasena uppajjati,",
  "tika-abh09t:1515_22": "evaṃ itaravatthūsupi viññāṇānaṃ avinibbhoge padese ekekānameva uppatti veditabbā.",
  "tika-abh09t:1515_23": "Evaṃ ussadavasena ārammaṇaṃ karoti nāma.",
  "tika-abh09t:1516_0": "Kena pana cittassa ārammaṇasaṅkanti hotīti?",
  "tika-abh09t:1516_1": "Ajjhāsayato,",
  "tika-abh09t:1516_2": "visayādhimattato vā.",
  "tika-abh09t:1516_3": "Nānāṭhānesu hi cittapaṭimādīni passitukāmassa paṭhamaṃ ekaṭṭhāne disvā tato itaraṭṭhānesu ca rūpāni passituṃ sarasenāvajjanaṃ uppajjati.",
  "tika-abh09t:1516_4": "Evaṃ ajjhāsayato saṅkanti hoti.",
  "tika-abh09t:1516_5": "Rūpārammaṇaṃ pana mahantampi passantassa sabbatūriyanigghose uṭṭhite taṃ vā suṇantassa manuññāmanuññe",
  "tika-abh09t:1516_6": "adhimattagandharasaphoṭṭhabbe indriyesu ghaṭṭite itaritare cittaṃ saṅkamati,",
  "tika-abh09t:1516_7": "evaṃ visayādhimattato saṅkanti hotīti ayamettha saṅgahato vinicchayo. Suññato,",
  "tika-abh09t:1516_8": "pana atītādivasena paccekaṃ anantappabhedato ca vinicchayo cittavibhattiyaṃ vuttanayānusārena yathānurūpaṃ veditabbo.",
  "tika-abh09t:1517_0": "Samuṭṭhānato,",
  "tika-abh09t:1517_1": "panettha bhavayonīsu pavattikkamato ca pakiṇṇakakathā veditabbā –",
  "tika-abh09t:1517_2": "catusamuṭṭhānikāni hi rūpāni uppajjamānāni dvīsu bhavesu catūsu yonīsu dasakādikalāpavaseneva paṭisandhippavattīsu yathāsambhavaṃ samuppajjanti.",
  "tika-abh09t:1517_3": "Tattha kammajesu tāva vīsatiyā kāmāvacarakusalākusalehi kāmalokeyeva saṃsedajānaṃ,",
  "tika-abh09t:1517_4": "opapātikānañca cha vatthūni,",
  "tika-abh09t:1517_5": "bhāvadvaye aññataraṃ,",
  "tika-abh09t:1517_6": "jīvitañcāti aṭṭha rūpāni yathāsambhavaṃ paṭisandhito paṭṭhāya pātubhavanti.",
  "tika-abh09t:1517_7": "Tāni ca suddhaṭṭhakaṃ,",
  "tika-abh09t:1517_8": "jīvitañca jīvitanavakaṃ,",
  "tika-abh09t:1517_9": "tadeva navakaṃ cakkhunā saha cakkhudasakaṃ,",
  "tika-abh09t:1517_10": "sotena sotadasakaṃ,",
  "tika-abh09t:1517_11": "ghānena ghānadasakaṃ,",
  "tika-abh09t:1517_12": "jivhāya jivhādasakaṃ,",
  "tika-abh09t:1517_13": "kāyena kāyadasakaṃ,",
  "tika-abh09t:1517_14": "hadayavatthunā vatthudasakaṃ,",
  "tika-abh09t:1517_15": "bhāvaññatarena bhāvadasakañcāti nava kalāpā hutvā uppajjanti.",
  "tika-abh09t:1517_16": "Napuṃsakānaṃ panettha bhāvadasakaṃ natthi,",
  "tika-abh09t:1517_17": "tathā jaccandhādīnaṃ cakkhusotaghānadasakāni.",
  "tika-abh09t:1517_18": "Evaṃ aṇḍajajalābujānampi,",
  "tika-abh09t:1517_19": "tesaṃ pana paṭisandhicittena saha kāyavatthubhāvadasakāneva uppajjanti,",
  "tika-abh09t:1517_20": "tato pavattikāle jīvitanavakacakkhudasakādīni yathānurūpaṃ uppajjanti.",
  "tika-abh09t:1517_21": "Rūpabhave pana ghānadasakādittayaṃ,",
  "tika-abh09t:1517_22": "bhāvadasakadvayaṃ,",
  "tika-abh09t:1517_23": "udaragginavakañca natthi,",
  "tika-abh09t:1517_24": "sesāni pañcahi rūpāvacarakusalakammehi paṭisandhito pabhuti uppajjanti.",
  "tika-abh09t:1517_25": "Aññaññīnaṃ pana pañcamajjhānakusalena jīvitanavakameva.",
  "tika-abh09t:1517_26": "Evaṃ kāmarūpāvacarakammasamuṭṭhitā nava rūpakalāpā dvīsu bhavesu catūsu yonīsu yathāsambhavaṃ paṭisandhito",
  "tika-abh09t:1517_27": "paṭṭhāya yāva cuticittoparisattarasamacittassa ṭhiti,",
  "tika-abh09t:1517_28": "tāva cittassa uppādaṭhitibhaṅgasaṅkhātesu tīsu khaṇesu nirantaraṃ ajjhattasantāne eva uppajjanti,",
  "tika-abh09t:1517_29": "tato pabhuti anuppajjitvā cuticittena saha nirujjhanti.",
  "tika-abh09t:1518_0": "Cittajāni pana pañcavokārabhave dvipañcaviññāṇaāruppavipākavajjitapañcasattaticittehi attano attano uppattikkhaṇe",
  "tika-abh09t:1518_1": "eva samuṭṭhāpitāni paṭhamabhavaṅgamupādāya cuticittapariyosānaṃ ajjhattasantāne eva suddhaṭṭhakaṃ,",
  "tika-abh09t:1518_2": "tadeva kāyaviññattiyā saha kāyaviññattinavakaṃ,",
  "tika-abh09t:1518_3": "vacīviññattisaddehi vacīviññattidasakaṃ,",
  "tika-abh09t:1518_4": "lahutādittayena lahutādekādasakaṃ,",
  "tika-abh09t:1518_5": "kāyaviññattilahutādīhi dvādasakaṃ,",
  "tika-abh09t:1518_6": "vacīviññattisaddalahutādīhi terasakañcāti cha kalāpā hutvā yathāyogaṃ pavattanti.",
  "tika-abh09t:1518_7": "Rūpajanakacittesu cettha somanassasahagatakāmāvacarajavanāni iriyāpathaviññattihasanasahitaṃ sabbaṃ cittajarūpaṃ samuṭṭhāpenti,",
  "tika-abh09t:1518_8": "sesakāmāvacarajavanābhiññāvoṭṭhabbanāni hasanavajjaṃ,",
  "tika-abh09t:1518_9": "appanājavanāni ca iriyāpathādivirahitameva,",
  "tika-abh09t:1518_10": "yathāpavattaṃ pana iriyāpathaṃ avinassamānaṃ upatthambhenti.",
  "tika-abh09t:1518_11": "Sesāni pana rūpāvacaravipākamanodhātutadārammaṇāni ekūnavīsati tampi na karonti,",
  "tika-abh09t:1518_12": "suddhaṭṭhakaṃ,",
  "tika-abh09t:1518_13": "saddanavakaṃ,",
  "tika-abh09t:1518_14": "lahutādekādasakaṃ,",
  "tika-abh09t:1518_15": "saddalahutādidvādasakañcāti cattāro kalāpe uppādenti,",
  "tika-abh09t:1518_16": "tatthāpi sabbesampi paṭisandhicittāni,",
  "tika-abh09t:1518_17": "arahantānaṃ cuticittāni,",
  "tika-abh09t:1518_18": "arūpabhavūpapannāni ca na kiñci rūpaṃ samuṭṭhāpenti,",
  "tika-abh09t:1518_19": "āruppavipākadvipañcaviññāṇāni sabbathā na uppādentīti.",
  "tika-abh09t:1519_0": "Āhārajāni pana kāmabhave eva ajjhohaṭāhāre ṭhitena ṭhitippattena ojāsaṅkhātena āhārena samuṭṭhitāni ajjhattasantāne eva suddhaṭṭhakaṃ,",
  "tika-abh09t:1519_1": "lahutādekādasakañcāti dve kalāpā hutvā yāvatāyukaṃ pavattanti,",
  "tika-abh09t:1519_2": "na rūpabhūmiyaṃ.",
  "tika-abh09t:1519_3": "Utujāni ajjhattikabāhirena tejodhātusaṅkhātena ṭhitippattena utunā ajjhattasantāne samuṭṭhitāni suddhaṭṭhakaṃ,",
  "tika-abh09t:1519_4": "saddanavakaṃ,",
  "tika-abh09t:1519_5": "lahutādekādasakaṃ,",
  "tika-abh09t:1519_6": "saddalahutādekādasakaṃ,",
  "tika-abh09t:1519_7": "saddalahutādidvādasakañcāti cattāro kalāpā hutvā yāvatāyukaṃ,",
  "tika-abh09t:1519_8": "bahiddhā pana pathavīpabbatadevabrahmavimānādīsu suddhaṭṭhakaṃ,",
  "tika-abh09t:1519_9": "samuddaghosādisaddanavakañcāti dve kalāpāva hutvā pavattanti.",
  "tika-abh09t:1519_10": "Ākāsalakkhaṇāni cettha sabbakalāpesu vijjamānānipi kalāpasaṅgahe vohārābhāvā na gaṇīyanti.",
  "tika-abh09t:1519_11": "Paṭisandhikkhaṇe cettha utucittāhārajāni na honti,",
  "tika-abh09t:1519_12": "na sabbatthāpi uppattikkhaṇe jarāmaraṇānīti evaṃ catusamuṭṭhānikarūpassa bhavayonīsu,",
  "tika-abh09t:1519_13": "paṭisandhippavattīsu ca pavattikkamo veditabbo.",
  "tika-abh09t:1520_0": "Apica dvācattālīsāya koṭṭhāsānaṃ vasenāpi cettha tassa ajjhattaṃ,",
  "tika-abh09t:1520_1": "mahābhūtādivasena bahiddhā ca pavatti evaṃ veditabbā –",
  "tika-abh09t:1520_2": "ajjhattikā hi kesā lomā…pe…",
  "tika-abh09t:1520_3": "karīsaṃ matthaluṅganti ime vīsati pathavādhikakoṭṭhāsā,",
  "tika-abh09t:1520_4": "pittaṃ…pe…",
  "tika-abh09t:1520_5": "muttanti ime dvādasa āpādhikakoṭṭhāsā,",
  "tika-abh09t:1520_6": "yena ca santappati,",
  "tika-abh09t:1520_7": "yena ca jīrati,",
  "tika-abh09t:1520_8": "yena ca pariḍayhati,",
  "tika-abh09t:1520_9": "yena ca asitapītakhāyitasāyitaṃ sammāpariṇāmaṃ gacchatīti ime cattāro tejādhikakoṭṭhāsā,",
  "tika-abh09t:1520_10": "uddhaṃgamo adhogamo kucchisayo koṭṭhāsayo aṅgamaṅgānusārī assāsapassāso cāti ime cha vāyuadhikakoṭṭhāsāti dvecattālīsa koṭṭhāsā honti.",
  "tika-abh09t:1520_11": "Tesu udariyaṃ karīsaṃ pubbo muttanti ime cattāro koṭṭhāsā utujā.",
  "tika-abh09t:1520_12": "Evametesu ekekaṃ utujaṭṭhakameva hoti,",
  "tika-abh09t:1520_13": "sedo assu kheḷo siṅghāṇikāti ime cattāro utucittajā,",
  "tika-abh09t:1520_14": "tesu ekekasmiṃ dve dve aṭṭhakā honti.",
  "tika-abh09t:1520_15": "Asitādiparipācako tejo kammajova,",
  "tika-abh09t:1520_16": "tattha jīvitanavakameva.",
  "tika-abh09t:1520_17": "Assāsapassāso pana cittajova,",
  "tika-abh09t:1520_18": "tattha cittajasaddanavakameva.",
  "tika-abh09t:1520_19": "Ime dasa koṭṭhāse ṭhapetvā sesā dvattiṃsa catujā.",
  "tika-abh09t:1521_0": "Tattha aṭṭhasu tejovāyokoṭṭhāsesu ekekasmiṃ jīvitanavakañceva tīṇi ca utucittāhārajaṭṭhakāni honti,",
  "tika-abh09t:1521_1": "vāyokoṭṭhāsesu cettha utucittajasaddanavakampi hoti,",
  "tika-abh09t:1521_2": "sesesu catuvīsatiyā koṭṭhāsesu kesalomanakhadantānaṃ maṃsavinimuttaṭṭhānaṃ ṭhapetvā sabbattha dve kāyabhāvadasakāni,",
  "tika-abh09t:1521_3": "tīṇi ca aṭṭhakāni,",
  "tika-abh09t:1521_4": "maṃsamuttesu pana kesādīsu utujaṭṭhakameva hoti.",
  "tika-abh09t:1521_5": "Tāni ca yathāvuttadasakanavakaṭṭhakāni sakalasarīrabyāpīsu tacamaṃsaruhirādīsu,",
  "tika-abh09t:1521_6": "abyāpīsu ca kesādīsu koṭṭhāsesu avinibbhoge ekasmiṃ aṇupadese hontīti paccekaṃ anantāparimāṇā,",
  "tika-abh09t:1521_7": "anantadhātupaccayattā tesaṃ sarīrasmiṃ hi paramāṇubhedasañcuṇṇāni anantāni cattāri mahābhūtāni ceva saupādārūpāni",
  "tika-abh09t:1521_8": "ca aññoññapaccayabhūtāni ajjhattaṃ dvācattālīsakoṭṭhāsasarīrārohapariṇāhasaṇṭhānādinā,",
  "tika-abh09t:1521_9": "bahiddhā ca pathavīpabbatādinā ca ākārena yathāpaccayaṃ samuppannāni.",
  "tika-abh09t:1521_10": "Māyākārādayo viya na bālajanappabodhakāni honti.",
  "tika-abh09t:1522_0": "Pathavīdhātu cettha sukhumasañcuṇṇā rajabhūtā eva āpodhātuyā saṅgahitā,",
  "tika-abh09t:1522_1": "tejodhātuyā anupālitā,",
  "tika-abh09t:1522_2": "vāyodhātuyā vitthambhitā,",
  "tika-abh09t:1522_3": "vaṇṇādīhi parivāritā na vikiriyamānā ajjhattaṃ itthipurisamigapakkhidevabrahmādisarīrabhāvaṃ,",
  "tika-abh09t:1522_4": "bahiddhā ca pathavīpabbatarukkhadevabrahmalokacandasūriyanakkhattamaṇikanakādibhāvañca upagacchati,",
  "tika-abh09t:1522_5": "yūsagatā bandhanabhūtā panettha āpodhātu pathavīpatiṭṭhitā.",
  "tika-abh09t:1522_6": "Avasesānupālanavitthambhanaparipācanaparivāritā na paggharati,",
  "tika-abh09t:1522_7": "apaggharamānā pīṇitabhāvaṃ dasseti,",
  "tika-abh09t:1522_8": "usumattagatā tejodhātu sesadhātupatiṭṭhānasaṅgahavitthambhanaparivāritā imaṃ kāyaṃ paripāceti,",
  "tika-abh09t:1522_9": "vaṇṇasampattiñcassa apūtibhāvañca sādheti,",
  "tika-abh09t:1522_10": "vāyodhātu vitthambhanasamudīraṇasabhāvā sesadhātupatiṭṭhānasaṅgahānupālanaparivāritā vitthambheti cāleti,",
  "tika-abh09t:1522_11": "sarīravimānādīnaṃ gamanādipadavītiharaṇādīnaṃ ṭhitiñca sampādeti.",
  "tika-abh09t:1522_12": "Catassopi cetā sambhūya pathavīadhikatāya kesādibhāvaṃ,",
  "tika-abh09t:1522_13": "pathavīpabbatādibhāvañca,",
  "tika-abh09t:1522_14": "āpādhikatāya pittādibhāvaṃ,",
  "tika-abh09t:1522_15": "samuddajalādibhāvañca,",
  "tika-abh09t:1522_16": "vāyuadhikatāya uddhaṅgamavātādibhāvaṃ,",
  "tika-abh09t:1522_17": "pathavīsandhārakavātādibhāvañca,",
  "tika-abh09t:1522_18": "tejādhikatāya paripācakaggiādibhāvaṃ,",
  "tika-abh09t:1522_19": "narakaggiādibhāvañca sādhenti,",
  "tika-abh09t:1522_20": "yāsaṃ pakopena rogajarāmaraṇañceva kappavināsādayo ca honti.",
  "tika-abh09t:1522_21": "Evametāsaṃ cuṇṇavicuṇṇānaṃ dhātūnaṃ sañcayattā paccekaṃ anantāparimāṇā kalāpā eva ajjhattikakoṭṭhāsā honti,",
  "tika-abh09t:1522_22": "tathā bāhirāni rūpāni.",
  "tika-abh09t:1522_23": "Tāni ca tena tena paccayena tathātathākārena samuditāva uppajjanti ceva uppajjissanti ca.",
  "tika-abh09t:1523_0": "Yadi paṭhamaṃ dhātuyo aṇurūpena ṭhatvā pacchā saṃyujjanti,",
  "tika-abh09t:1523_1": "tathā ṭhāne viniyogābhāvato aparenāpi pariyāyena cettha kammajaṃ kammapaccayaṃ kammapaccayautusamuṭṭhānaṃ,",
  "tika-abh09t:1523_2": "āhārajaṃ āhārapaccayaṃ āhārapaccayautusamuṭṭhānaṃ,",
  "tika-abh09t:1523_3": "utujaṃ utupaccayaṃ utupaccayautusamuṭṭhānaṃ,",
  "tika-abh09t:1523_4": "cittajaṃ cittapaccayaṃ cittapaccayautusamuṭṭhānanti evaṃ samuṭṭhānabhedo veditabbo.",
  "tika-abh09t:1523_5": "Tattha upādinnarūpaṃ kammajaṃ nāma,",
  "tika-abh09t:1523_6": "maṃsamuttakesalomadantasiṅghāṇikādi kammapaccayaṃ nāma,",
  "tika-abh09t:1523_7": "sampattikaramahāmeghapathavīpabbatādi,",
  "tika-abh09t:1523_8": "cakkaratanadevavimānādi ca kammapaccayautusamuṭṭhānaṃ nāma.",
  "tika-abh09t:1523_9": "Āhārato samuṭṭhitaṃ suddhaṭṭhakaṃ āhārajaṃ nāma,",
  "tika-abh09t:1523_10": "kabaḷīkāro āhāro āhārajassa janako hutvā kammajassa anupālako hotīti tadanupālitaṃ kammajarūpaṃ āhārapaccayaṃ nāma,",
  "tika-abh09t:1523_11": "visabhāgāhāraṃ sevitvā ātape gacchantassa kāḷakuṭṭhādīni uppajjanti,",
  "tika-abh09t:1523_12": "idaṃ āhārapaccayautusamuṭṭhānaṃ nāma.",
  "tika-abh09t:1523_13": "Kammajaututo samuṭṭhitaṃ suddhaṭṭhakaṃ utujaṃ nāma,",
  "tika-abh09t:1523_14": "tasmiṃ utu aññaṃ aṭṭhakaṃ samuṭṭhāpeti,",
  "tika-abh09t:1523_15": "idaṃ utupaccayaṃ nāma,",
  "tika-abh09t:1523_16": "tasmimpi utu aññaṃ aṭṭhakaṃ samuṭṭhāpeti,",
  "tika-abh09t:1523_17": "idaṃ utupaccayautusamuṭṭhānaṃ nāma.",
  "tika-abh09t:1523_18": "Evaṃ upādinnake tisso eva santatiyo ghaṭṭetuṃ sakkonti,",
  "tika-abh09t:1523_19": "anupādinnake pana valāhako utujaṃ nāma,",
  "tika-abh09t:1523_20": "vuṭṭhidhārā utupaccayaṃ nāma,",
  "tika-abh09t:1523_21": "deve pana vuṭṭhe pathavī gandhaṃ muñcati,",
  "tika-abh09t:1523_22": "bījāni viruhantīti evaṃ yaṃ anantaṃ santativasena pavattaṃ,",
  "tika-abh09t:1523_23": "etaṃ utupaccayautusamuṭṭhānaṃ nāma.",
  "tika-abh09t:1523_24": "Cittato samuṭṭhitaṃ suddhaṭṭhakādi cittajaṃ nāma,",
  "tika-abh09t:1523_25": "cittena pacchājātapaccayabhāvena upatthambhito kāyo cittapaccayaṃ nāma,",
  "tika-abh09t:1523_26": "abhiññācittena bahiddhā samuṭṭhāpitahatthiassādikaṃ cittapaccayautusamuṭṭhānaṃ nāma.",
  "tika-abh09t:1523_27": "Pakiṇṇakakathā.",
  "tika-abh09t:1524_0": "Rūpābyākataṃ niṭṭhitaṃ.",
  "tika-abh09t:1525_0": "Nibbānābyākatavaṇṇanā",
  "tika-abh09t:1526_0": "Nibbānābyākataṃ pana bhūmito lokuttarameva,",
  "tika-abh09t:1526_1": "dhammatopi ca ekameva,",
  "tika-abh09t:1526_2": "bhedo natthi,",
  "tika-abh09t:1526_3": "lakkhaṇādito pana santilakkhaṇaṃ nibbānaṃ,",
  "tika-abh09t:1526_4": "nivattilakkhaṇaṃ,",
  "tika-abh09t:1526_5": "asaṅkhatalakkhaṇaṃ vā,",
  "tika-abh09t:1526_6": "accutirasaṃ,",
  "tika-abh09t:1526_7": "animittapaccupaṭṭhānaṃ,",
  "tika-abh09t:1526_8": "asaṅkhatatāya panassa kārakahetuvirahato padaṭṭhānaṃ natthi,",
  "tika-abh09t:1526_9": "pāpakahetuvasena panetaṃ “dukkhanirodhagāminipaṭipadā”tiādivacanato “ariyamaggapadaṭṭhāna”nti vattuṃ vaṭṭati.",
  "tika-abh09t:1526_10": "Saṅgahato pana bhedābhāvā khandhesu saṅgahaṃ na gacchati,",
  "tika-abh09t:1526_11": "āyatanādīsu dhammāyatanadhammadhātūsu saṅgahaṃ gacchati.",
  "tika-abh09t:1526_12": "Suññato pana attasuññaṃ,",
  "tika-abh09t:1526_13": "salakkhaṇadhāraṇato anattakaṃ dhammamattaṃ,",
  "tika-abh09t:1526_14": "asaṅkhatatāya vā accantattā ca aniccatāsuññaṃ,",
  "tika-abh09t:1526_15": "dukkhatāsuññaṃ,",
  "tika-abh09t:1526_16": "rāgādisuññaṃ,",
  "tika-abh09t:1526_17": "nimittasuññanti pavattaṃ suññanti gahetabbaṃ.",
  "tika-abh09t:1527_0": "Bhedato pana santilakkhaṇādisabhāvato ekavidhampi kāraṇapariyāyato saupādisesanibbānadhātu,",
  "tika-abh09t:1527_1": "anupādisesanibbānadhātu ceti duvidhaṃ hoti.",
  "tika-abh09t:1527_2": "Sarasavasena pana parikappitākārabhedato suññataṃ animittaṃ appaṇihitanti tividhaṃ hoti.",
  "tika-abh09t:1527_3": "Saṅkhatadhammabhedamupādāya paṭikkhipitabbākārato na cittaṃ,",
  "tika-abh09t:1527_4": "na cetasikaṃ, na rūpaṃ,",
  "tika-abh09t:1527_5": "na atītaṃ,",
  "tika-abh09t:1527_6": "na anāgataṃ,",
  "tika-abh09t:1527_7": "na paccuppannaṃ, na maggo,",
  "tika-abh09t:1527_8": "na phalantiādinā anantappakāraṃ hoti.",
  "tika-abh09t:1528_0": "Nibbānābyākataṃ niṭṭhitaṃ.",
  "tika-abh09t:1529_0": "Evaṃ imasmiṃ kusalattike avutto sabhāvadhammo nāma natthi.",
  "tika-abh09t:1529_1": "Asabhāvadhammesu panettha kiñcāpi rūpadhammānaṃ paricchedākāsalakkhaṇāni eva vuttāni,",
  "tika-abh09t:1529_2": "kasiṇādipaṭibhāganimittāni pana kasiṇugghāṭimākāso,",
  "tika-abh09t:1529_3": "viññāṇābhāvo,",
  "tika-abh09t:1529_4": "nirodhasamāpatti,",
  "tika-abh09t:1529_5": "tisso nāmapuggalaupādāpaññattiyo,",
  "tika-abh09t:1529_6": "arūpadhammānaṃ aniccatādilakkhaṇādayo ca na vuttā,",
  "tika-abh09t:1529_7": "tathāpi tesampi sabhāvadhammabyatirekābhāvato gahaṇaṃ hoti,",
  "tika-abh09t:1529_8": "tasmā ayaṃ tiko nippadesattikoti veditabbo.",
  "tika-abh09t:1529_9": "Yathā cettha,",
  "tika-abh09t:1529_10": "evaṃ ito paresupi tikadukesu paññattiggahaṇābhāvepi niravasesaparamatthaggahaṇeneva nippadesatā,",
  "tika-abh09t:1529_11": "vipariyāyato sappadesatā ca veditabbā.",
  "tika-abh09t:1529_12": "Yattha pana sammutiggahaṇaṃ atthi,",
  "tika-abh09t:1529_13": "tattha vakkhāma.",
  "tika-abh09t:1530_0": "Rūpanibbānakaṇḍo niṭṭhito.",
  "tika-abh09t:1531_0": "Iti mohavicchedaniyā",
  "tika-abh09t:1532_0": "Abhidhammamātikatthasaṃvaṇṇanāya",
  "tika-abh09t:1533_0": "Kusalattikasaṃvaṇṇanā niṭṭhitā.",
  "tika-abh09t:1534_0": "Vedanāttikādivaṇṇanā",
  "tika-abh09t:1535_0": "Idāni kusalattikānantaraṃ vedanāttikādīnaṃ atthavaṇṇanā anuppattā,",
  "tika-abh09t:1535_1": "yasmā pana yvāyaṃ kusalattikassa –",
  "tika-abh09t:1536_0": "“Atthato bhūmibhedā ca, paccekaṃ sampayogato;",
  "tika-abh09t:1537_0": "Uddesato ca dhammānaṃ, lakkhaṇādivibhāgato”ti. –",
  "tika-abh09t:1538_0": "Ādinā mātikaṃ nikkhipitvā “kusalā tāva dhammā bhūmito catubbidhā honti kāmāvacarā…pe…",
  "tika-abh09t:1538_1": "lokuttarā”tievamādinā vinicchayanayo vutto,",
  "tika-abh09t:1538_2": "so eva sesattikadukānampi yathāyogaṃ hoti.",
  "tika-abh09t:1538_3": "Yathā hi ettha,",
  "tika-abh09t:1538_4": "evaṃ “sukhāya vedanāya sampayuttā tāva dhammā bhūmito tividhā honti kāmāvacarā rūpāvacarā lokuttarā”tiādinā",
  "tika-abh09t:1538_5": "anukkamena sabbattikadukānampi paṇḍitehi sakkā vinicchayanayaṃ sallakkhetuṃ,",
  "tika-abh09t:1538_6": "tasmā taṃ vitthāranayaṃ vajjetvā nikkhepakaṇḍe,",
  "tika-abh09t:1538_7": "atthuddhārakaṇḍe ca vuttānusārato nātisaṅkhepavitthāranayena vedanāttikādīnaṃ tikadukānaṃ –",
  "tika-abh09t:1539_0": "Padatthā taṃsarūpā ca, navattabbavibhāgato;",
  "tika-abh09t:1540_0": "Vinicchayo vijānīyo, tattha tattha yathārahaṃ.",
  "tika-abh09t:1541_0": "Tattha vedanāttike padatthato tāva “sukhāya vedanāyā”tiādīsu sukha-",
  "tika-abh09t:1541_1": "saddo sukhavedanāsukhamūlasukhārammaṇasukhahetusukhapaccayaṭṭhānaabyābajjhanibbānādīsu dissati.",
  "tika-abh09t:1541_2": "Ayaṃ hi “sukhassa ca pahānā”tiādīsu sukhavedanāya dissati.",
  "tika-abh09t:1541_3": "“Sukho buddhānamuppādo”tiādīsu sukhamūle.",
  "tika-abh09t:1541_4": "“Yasmā ca kho, mahāli,",
  "tika-abh09t:1541_5": "rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe.",
  "tika-abh09t:1541_6": "“Sukhassetaṃ,",
  "tika-abh09t:1541_7": "bhikkhave,",
  "tika-abh09t:1541_8": "adhivacanaṃ,",
  "tika-abh09t:1541_9": "yadidaṃ puññānī”tiādīsu sukhahetumhi.",
  "tika-abh09t:1541_10": "“Yāvañcidaṃ,",
  "tika-abh09t:1541_11": "bhikkhave,",
  "tika-abh09t:1541_12": "na sukaraṃ akkhānena pāpuṇituṃ,",
  "tika-abh09t:1541_13": "yāva sukhā saggā.",
  "tika-abh09t:1541_14": "Na te sukhaṃ pajānanti,",
  "tika-abh09t:1541_15": "ye na passanti nandana”nti ādīsu sukhapaccayaṭṭhāne.",
  "tika-abh09t:1541_16": "“Diṭṭhadhammasukhavihārā ete dhammā”tiādīsu abyābajjhe.",
  "tika-abh09t:1541_17": "“Nibbānaṃ paramaṃ sukha”ntiādīsu nibbāne.",
  "tika-abh09t:1541_18": "Idha panāyaṃ sukhavedanāyameva daṭṭhabbo.",
  "tika-abh09t:1542_0": "Vedanā-",
  "tika-abh09t:1542_1": "saddo “viditā vedanā uppajjantī”tiādīsu vedayitasmiṃ yeva vattati. Dukkha-",
  "tika-abh09t:1542_2": "saddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu dissati.",
  "tika-abh09t:1542_3": "Ayaṃ hi “dukkhassa ca pahānā”tiādīsu dukkhavedanāyaṃ dissati.",
  "tika-abh09t:1542_4": "“Jātipi dukkhā”tiādīsu dukkhavatthusmiṃ.",
  "tika-abh09t:1542_5": "“Yasmā ca kho, mahāli,",
  "tika-abh09t:1542_6": "rūpaṃ dukkhaṃ dukkhānupatitaṃ dukkhāvakkanta”ntiādīsu dukkhārammaṇe.",
  "tika-abh09t:1542_7": "“Dukkho pāpassa uccayo”tiādīsu dukkhapaccaye.",
  "tika-abh09t:1542_8": "“Yāvañcidaṃ,",
  "tika-abh09t:1542_9": "bhikkhave,",
  "tika-abh09t:1542_10": "na sukaraṃ akkhānena pāpuṇituṃ,",
  "tika-abh09t:1542_11": "yāva dukkhā nirayā”tiādīsu dukkhapaccayaṭṭhāne.",
  "tika-abh09t:1542_12": "Idha panāyaṃ dukkhavedanāyameva daṭṭhabbo.",
  "tika-abh09t:1543_0": "Vacanattho panettha –",
  "tika-abh09t:1543_1": "sukhayati sattaṃ,",
  "tika-abh09t:1543_2": "suṭṭhu vā khādati,",
  "tika-abh09t:1543_3": "khanati ca kāyacittābādhanti sukhā,",
  "tika-abh09t:1543_4": "kāyikacetasikānaṃ sukhasomanassānametaṃ adhivacanaṃ.",
  "tika-abh09t:1543_5": "Dukkhayatīti dukkhā,",
  "tika-abh09t:1543_6": "kāyikacetasikānaṃ dukkhadomanassānametaṃ adhivacanaṃ.",
  "tika-abh09t:1543_7": "Na dukkhā na sukhāti adukkhamasukhā,",
  "tika-abh09t:1543_8": "upekkhāyetaṃ adhivacanaṃ. Ma-",
  "tika-abh09t:1543_9": "kāro padasandhikaro.",
  "tika-abh09t:1543_10": "Evaṃ tīhi padehi pañcavidhāpi vedanā gahitā.",
  "tika-abh09t:1543_11": "Sabbāpi ārammaṇarasaṃ vediyanti anubhavantīti vedanā.",
  "tika-abh09t:1543_12": "Yo panāyaṃ tīsupi padesu sampayutta- saddo,",
  "tika-abh09t:1543_13": "tassattho –",
  "tika-abh09t:1543_14": "samaṃ pakārehi yuttāti sampayuttā,",
  "tika-abh09t:1543_15": "katarehi pakārehīti?",
  "tika-abh09t:1543_16": "“Atthi keci dhammā kehici dhammehi sahagatā sahajātā saṃsaṭṭhā ekuppādā ekanirodhā ekavatthukā ekārammaṇā”ti",
  "tika-abh09t:1543_17": "evaṃ vuttehi imehi ekuppādatādīhi catūhi pakārehi.",
  "tika-abh09t:1543_18": "Ukkaṭṭhaniddeso cesa.",
  "tika-abh09t:1543_19": "Āruppe hi vināpi ekavatthukabhāvaṃ sampayogo labbhatīti.",
  "tika-abh09t:1543_20": "Sesaṃ vuttatthameva.",
  "tika-abh09t:1543_21": "Ayaṃ tāvettha padatthato vinicchayo.",
  "tika-abh09t:1544_0": "Taṃsarūpāti tassa padatthassa sarūpamattadassanato.",
  "tika-abh09t:1544_1": "Tattha sukhasahagataṃ kāyaviññāṇaṃ,",
  "tika-abh09t:1544_2": "somanassasahagatāni aṭṭhārasa kāmāvacaracittāni,",
  "tika-abh09t:1544_3": "paṭhamadutiyatatiyacatutthajjhānikāni catucattālīsa rūpāvacaralokuttaracittāni cāti tesaṭṭhi cittāni sukhāya vedanāya sampayuttā nāma.",
  "tika-abh09t:1544_4": "Tathā dukkhasahagataṃ kāyaviññāṇaṃ,",
  "tika-abh09t:1544_5": "dve domanassasahagatāni cāti tīṇi cittāni dukkhāya vedanāya sampayuttā nāma.",
  "tika-abh09t:1544_6": "Sesāni upekkhāsahagatāni pañcapaññāsa cittāni adukkhamasukhāya vedanāya sampayuttā nāma.",
  "tika-abh09t:1544_7": "Yathā ca cittānaṃ sukhādisampayogo,",
  "tika-abh09t:1544_8": "evaṃ taṃcittasampayuttānaṃ cetasikānampi.",
  "tika-abh09t:1544_9": "Na kevalañca ettheva,",
  "tika-abh09t:1544_10": "ito paresupi tikadukesu cittavaseneva taṃsampayuttacetasikānampi saṅgaho veditabbo.",
  "tika-abh09t:1544_11": "Yattha pana viseso hoti,",
  "tika-abh09t:1544_12": "tattha vakkhāma.",
  "tika-abh09t:1544_13": "Idha pana cetasikesu sappītikāni vedanāvajjitāni cha cetasikāni eva pañcahipi vedanāhi sampayuttāni,",
  "tika-abh09t:1544_14": "itarāni pana kāyikasukhadukkhavajjitāhi tīheva.",
  "tika-abh09t:1544_15": "Tesu ca pītivajjitā pañca yathāyogikā ceva moho ahirikaṃ anottappaṃ uddhaccaṃ thinaṃ middhañcāti ime ekādasa yathāyogaṃ tīhipi.",
  "tika-abh09t:1544_16": "Tatthāpi vitakkavicārā mahaggatalokuttarabhūtāya sukhāya eva,",
  "tika-abh09t:1544_17": "pīti pana sabbattha sukhāya eva,",
  "tika-abh09t:1544_18": "dosaissāmaccherakukkuccāni dukkhāya eva,",
  "tika-abh09t:1544_19": "vicikicchā upekkhāya eva,",
  "tika-abh09t:1544_20": "sesāni aṭṭhavīsatisomanassupekkhāhi eva vedanāhi sampayuttāni,",
  "tika-abh09t:1544_21": "tatthāpi karuṇāmuditā mahaggatabhūtāya sukhāya evāti ayaṃ viseso.",
  "tika-abh09t:1544_22": "Sesaṃ cittasampayogasadisaṃ.",
  "tika-abh09t:1544_23": "Ayaṃ sarūpato vinicchayo.",
  "tika-abh09t:1545_0": "Navattabbavibhāgatoti imasmiṃ tike sabbā vedanā sabbaṃ rūpaṃ nibbānaṃ sammutiyoti ime dhammā “sukhāya",
  "tika-abh09t:1545_1": "vedanāya sampayuttā”ti vā “dukkhāya vedanāya sampayuttā”ti vā “adukkhamasukhāya vedanāya sampayuttā”ti",
  "tika-abh09t:1545_2": "vā na vattabbā.",
  "tika-abh09t:1545_3": "Na hi vedanā vedanāya sampayuttā hoti rūpādayo vā,",
  "tika-abh09t:1545_4": "tasmā ime imasmiṃ tike na labbhanti.",
  "tika-abh09t:1545_5": "Ayañca sappadesattiko hoti.",
  "tika-abh09t:1545_6": "Yathā cettha,",
  "tika-abh09t:1545_7": "evaṃ ito paresupi tikadukesu navattabbayojanā.",
  "tika-abh09t:1545_8": "Yaṃ yasmiñca na vuttaṃ atthi,",
  "tika-abh09t:1545_9": "tassa sappadesatā veditabbā.",
  "tika-abh09t:1545_10": "Ito paraṃ pana yattha asaṅgahitā dhammā honti,",
  "tika-abh09t:1545_11": "tattha tesaṃ vibhāgaṃ dassetvā “ime navattabbā”ti ettakameva vakkhāma,",
  "tika-abh09t:1545_12": "tenassa sappadesatāpi ñātabbā.",
  "tika-abh09t:1545_13": "Yattha pana asaṅgahitā natthi,",
  "tika-abh09t:1545_14": "taṃ nippadesanti vakkhāma.",
  "tika-abh09t:1545_15": "Tena tattha navattabbābhāvopi viññātabbo.",
  "tika-abh09t:1545_16": "Sabbattha pana mātikaṃ anuddharitvāva padatthaṃ,",
  "tika-abh09t:1545_17": "taṃsarūpavibhāgañca vakkhāma.",
  "tika-abh09t:1545_18": "Ayaṃ navattabbavibhāgato vinicchayo.",
  "tika-abh09t:1546_0": "Vedanāttikaṃ niṭṭhitaṃ.",
  "tika-abh09t:1547_0": "Vipākattike aññamaññavisiṭṭhānaṃ kusalākusalānaṃ pākāti vipākā,",
  "tika-abh09t:1547_1": "vipakkabhāvamāpannānaṃ arūpadhammānametaṃ adhivacanaṃ.",
  "tika-abh09t:1547_2": "Kiñcāpi arūpadhammā viya rūpadhammāpi kammasamuṭṭhānā atthi,",
  "tika-abh09t:1547_3": "anārammaṇattā pana te kammasarikkhakā na hontīti sārammaṇā arūpadhammāva kammasarikkhattā vipākāti vuttā bījasarikkhakaṃ phalaṃ viya.",
  "tika-abh09t:1547_4": "Yathā hi sālibījato nikkhantasīsameva sāliphalanti vuccati,",
  "tika-abh09t:1547_5": "na aṅkurādīni,",
  "tika-abh09t:1547_6": "tāni pana “sālijātāni,",
  "tika-abh09t:1547_7": "sālinibbattāni cā”ti vuccanti,",
  "tika-abh09t:1547_8": "evaṃ kammasadisā arūpadhammāva “vipākā”ti vuccanti,",
  "tika-abh09t:1547_9": "rūpadhammā pana kammajā “upādinnā”ti vuccanti.",
  "tika-abh09t:1547_10": "Vipākadhammadhammāti vipākasabhāvā dhammā.",
  "tika-abh09t:1547_11": "Yathā hi jātijarāsabhāvā sattā “jātidhammā jarādhammā”ti vuccanti,",
  "tika-abh09t:1547_12": "evaṃ vipākajanakaṭṭhena vipākasabhāvā vipākapakatikā dhammāti attho.",
  "tika-abh09t:1547_13": "Tatiyapadaṃ ubhayasabhāvapaṭikkhepavasena vuttaṃ,",
  "tika-abh09t:1547_14": "ayaṃ padattho.",
  "tika-abh09t:1548_0": "Tattha catūsu bhūmīsu chattiṃsa vipākacittāni vipākā nāma,",
  "tika-abh09t:1548_1": "tathā ekavīsati kusalāni,",
  "tika-abh09t:1548_2": "dvādasa akusalāni cāti tettiṃsa vipākadhammadhammā nāma,",
  "tika-abh09t:1548_3": "tīsu bhūmīsu vīsati kiriyacittāni,",
  "tika-abh09t:1548_4": "sabbañca rūpaṃ,",
  "tika-abh09t:1548_5": "nibbānañcāti ime nevavipākanavipākadhammadhammā nāma.",
  "tika-abh09t:1548_6": "Cetasikesu pana cuddasa akusalā vipākadhammadhammā eva,",
  "tika-abh09t:1548_7": "viratiyo siyā vipākā,",
  "tika-abh09t:1548_8": "siyā vipākadhammadhammā,",
  "tika-abh09t:1548_9": "tadavasesā pana siyā vipākā,",
  "tika-abh09t:1548_10": "siyā vipākadhammadhammā,",
  "tika-abh09t:1548_11": "siyā nevavipākanavipākadhammadhammāti cittaṃ viya tividhā hontīti ayaṃ viseso,",
  "tika-abh09t:1548_12": "sesaṃ cittasamaṃ,",
  "tika-abh09t:1548_13": "idañca nippadesattikanti veditabbaṃ.",
  "tika-abh09t:1549_0": "Vipākattikaṃ niṭṭhitaṃ.",
  "tika-abh09t:1550_0": "Ārammaṇakaraṇavasena taṇhādiṭṭhīhi upetena kammunā ādinnā phalabhāvena gahitāti upādinnā,",
  "tika-abh09t:1550_1": "ārammaṇabhāvaṃ upagantvā upādānasambandhena upādānānaṃ hitāti upādāniyā,",
  "tika-abh09t:1550_2": "upādānassa ārammaṇapaccayabhūtānametaṃ adhivacanaṃ.",
  "tika-abh09t:1550_3": "Upādinnā ca te upādāniyā cāti upādinnupādāniyā,",
  "tika-abh09t:1550_4": "sāsavakammanibbattānaṃ rūpārūpadhammānametaṃ adhivacanaṃ.",
  "tika-abh09t:1550_5": "Iminā nayena sesapadadvayepi paṭisedhasahito attho veditabbo.",
  "tika-abh09t:1551_0": "Tattha dvattiṃsa lokiyavipākacittāni,",
  "tika-abh09t:1551_1": "nava kammajakalāpā ca upādinnupādāniyā nāma.",
  "tika-abh09t:1551_2": "Avasesalokiyacittāni ceva akammajarūpakalāpā ca anupādinnupādāniyā nāma.",
  "tika-abh09t:1551_3": "Lokuttaracittanibbānāni anupādinnaanupādāniyā nāma.",
  "tika-abh09t:1551_4": "Kiñcāpi khīṇāsavānaṃ upādānakkhandhā “amhākaṃ mātulatthero”tiādinā vadantānaṃ paresaṃ upādānassa ārammaṇapaccayā honti,",
  "tika-abh09t:1551_5": "maggaphalanibbānāni pana divasaṃ santattaayoguḷo viya makkhikāhi tejussadattā upādānehi anupādinnāneva.",
  "tika-abh09t:1551_6": "Asaṃkiliṭṭhaasaṃkilesikesupi eseva nayo.",
  "tika-abh09t:1551_7": "Cetasikesu pana kusalā anupādinnupādāniyā eva,",
  "tika-abh09t:1551_8": "karuṇāmuditā siyā upādinnupādāniyā,",
  "tika-abh09t:1551_9": "siyā anupādinnupādāniyā viratiyo pana siyā anupādinnupādāniyā,",
  "tika-abh09t:1551_10": "siyā anupādinnaanupādāniyā,",
  "tika-abh09t:1551_11": "sesā cittaṃ viya tividhā honti,",
  "tika-abh09t:1551_12": "idañca nippadesattikanti veditabbaṃ.",
  "tika-abh09t:1551_13": "Upādinnupādāniyattikaṃ.",
  "tika-abh09t:1552_0": "Saṃkilesetīti saṃkileso,",
  "tika-abh09t:1552_1": "vibādhati upatāpetīti attho.",
  "tika-abh09t:1552_2": "Saṃkilesena sampayuttā saṃkiliṭṭhā,",
  "tika-abh09t:1552_3": "saṃkilesasahagatāti attho.",
  "tika-abh09t:1552_4": "Attānaṃ ārammaṇaṃ katvā pavattanena saṃkilesaṃ arahanti,",
  "tika-abh09t:1552_5": "saṃkilese vā niyuttā tassa ārammaṇabhāvaṃ anatikkamanatoti saṃkilesikā,",
  "tika-abh09t:1552_6": "saṃkilesassa ārammaṇapaccayabhūtānametaṃ adhivacanaṃ.",
  "tika-abh09t:1552_7": "Saṃkiliṭṭhā ca te saṃkilesikā cāti saṃkiliṭṭhasaṃkilesikā.",
  "tika-abh09t:1552_8": "Sesapadadvayaṃ purimattike vuttanayeneva veditabbaṃ.",
  "tika-abh09t:1553_0": "Tattha dvādasa akusalacittuppādā saṃkiliṭṭhasaṃkilesikā nāma.",
  "tika-abh09t:1553_1": "Sesalokiyacittāni ceva sabbaṃ rūpañca asaṃkiliṭṭhasaṃkilesikā nāma.",
  "tika-abh09t:1553_2": "Lokuttaracittāni,",
  "tika-abh09t:1553_3": "nibbānañca asaṃkiliṭṭhaasaṃkilesikā nāma.",
  "tika-abh09t:1553_4": "Cetasikesu pana akusalā saṃkiliṭṭhasaṃkilesikāva,",
  "tika-abh09t:1553_5": "karuṇāmuditā asaṃkiliṭṭhaasaṃkilesikāva,",
  "tika-abh09t:1553_6": "sesakusalābyākatā siyā saṃkiliṭṭhasaṃkilesikā,",
  "tika-abh09t:1553_7": "siyā asaṃkiliṭṭhasaṃkilesikā,",
  "tika-abh09t:1553_8": "siyā asaṃkiliṭṭhaasaṃkilesikāti tidhāpi honti,",
  "tika-abh09t:1553_9": "idañca nippadesattikaṃ.",
  "tika-abh09t:1553_10": "Saṃkiliṭṭhasaṃkilesikattikaṃ.",
  "tika-abh09t:1554_0": "Sampayogavasena vattamānena saha vitakkena savitakkā,",
  "tika-abh09t:1554_1": "tathā saha vicārena savicārā,",
  "tika-abh09t:1554_2": "savitakkā ca te savicārā cāti savitakkasavicārā.",
  "tika-abh09t:1554_3": "Ubhayarahitā avitakkaavicārā.",
  "tika-abh09t:1554_4": "Vitakkavicāresu vicārova mattā pamāṇametesanti vicāramattā,",
  "tika-abh09t:1554_5": "vicārato uttariṃ vitakkena saddhiṃ sampayogaṃ na gacchantīti attho.",
  "tika-abh09t:1554_6": "Avitakkā ca te vicāramattā cāti avitakkavicāramattā.",
  "tika-abh09t:1555_0": "Tattha dvipañcaviññāṇavajjitakāmāvacaracittāni ceva ekādasa mahaggatalokuttarapaṭhamajjhānikacittāni",
  "tika-abh09t:1555_1": "ca taṃsampayuttesu vitakkavicāre ṭhapetvā sesā ca savitakkasavicārā nāma.",
  "tika-abh09t:1555_2": "Tesu vitakko ekādasa dutiyajjhānikamahaggatalokuttarāni ca taṃsampayuttesu vicāraṃ ṭhapetvā sesā ca avitakkavicāramattā nāma.",
  "tika-abh09t:1555_3": "Dutiyajjhānikesu vicāro,",
  "tika-abh09t:1555_4": "sesā pañcacattālīsa mahaggatalokuttaracittāni,",
  "tika-abh09t:1555_5": "dvipañcaviññāṇāni,",
  "tika-abh09t:1555_6": "taṃsampayuttā ca sabbañca rūpaṃ,",
  "tika-abh09t:1555_7": "nibbānañca avitakkaavicārā nāma.",
  "tika-abh09t:1555_8": "Apica kusalacetasikā savitakkasavicārāva,",
  "tika-abh09t:1555_9": "vitakko avitakkavicāramattova,",
  "tika-abh09t:1555_10": "vicāro pana dutiyajjhānikesu siyā avitakkaavicāro,",
  "tika-abh09t:1555_11": "savitakkacittesu siyā na vattabbo,",
  "tika-abh09t:1555_12": "avasesā pana sabbe cetasikā dhammā tidhāpi honti.",
  "tika-abh09t:1555_13": "Imasmiṃ pana tike vitakkasahajāto vicārova na vattabbo.",
  "tika-abh09t:1555_14": "Vitakkattikaṃ.",
  "tika-abh09t:1556_0": "Pītiyā saha ekuppādādibhāvaṃ gatāti pītisahagatā,",
  "tika-abh09t:1556_1": "pītisampayuttāti attho.",
  "tika-abh09t:1556_2": "Sesapadadvayepi eseva nayo.",
  "tika-abh09t:1556_3": "Upekkhāti cettha adukkhamasukhā vedanā vuttā.",
  "tika-abh09t:1556_4": "Sā hi sukhadukkhākārappavattiṃ upekkhati majjhattākārasaṇṭhitattā tenākārena pavattatīti upekkhā.",
  "tika-abh09t:1556_5": "Iti vedanāttikato padadvayameva gahetvā nippītikasukhassa sappītikasukhato visesadassanavasena ayaṃ tiko vutto.",
  "tika-abh09t:1557_0": "Tattha pīti pañcavidhā khuddikā khaṇikā okkantikā ubbegā pharaṇāti.",
  "tika-abh09t:1557_1": "Tattha khuddikā pīti sarīre lomahaṃsanamattameva kātuṃ sakkoti.",
  "tika-abh09t:1557_2": "Khaṇikā pīti khaṇe khaṇe vijjuppādasadisā hoti.",
  "tika-abh09t:1557_3": "Okkantikā pīti samuddatīraṃ vīci viya kāyaṃ okkamitvā okkamitvā bhijjati.",
  "tika-abh09t:1557_4": "Ubbegā pīti balavatī hoti kāyaṃ uddhaggaṃ katvā ākāse laṅghāpanappamāṇappattā.",
  "tika-abh09t:1557_5": "Pharaṇāya pītiyā pana uppannāya sakalasarīraṃ dhamitvā pūritavatthi viya,",
  "tika-abh09t:1557_6": "mahatā udakoghena pakkhandapabbatakucchi viya ca anuparipphuṭaṃ hoti.",
  "tika-abh09t:1557_7": "Tattha pharaṇā rūpāvacaralokuttarāva,",
  "tika-abh09t:1557_8": "sesā kāmāvacarāva.",
  "tika-abh09t:1558_0": "Sukhaṃ pana kāyikaṃ,",
  "tika-abh09t:1558_1": "cetasikañceti duvidhaṃ hoti.",
  "tika-abh09t:1558_2": "Satipi ca nesaṃ katthaci avippayoge iṭṭhārammaṇapaṭilābhatuṭṭhi pīti,",
  "tika-abh09t:1558_3": "paṭiladdharasānubhavanaṃ sukhaṃ.",
  "tika-abh09t:1558_4": "Yattha pīti,",
  "tika-abh09t:1558_5": "tattha sukhaṃ.",
  "tika-abh09t:1558_6": "Yattha sukhaṃ,",
  "tika-abh09t:1558_7": "tattha na niyamato pīti.",
  "tika-abh09t:1558_8": "Saṅkhārakkhandhasaṅgahitā pīti,",
  "tika-abh09t:1558_9": "vedanākkhandhasaṅgahitaṃ sukhaṃ.",
  "tika-abh09t:1558_10": "Kantārakhinnassa vanantodakadassanasavanesu viya pīti,",
  "tika-abh09t:1558_11": "vanacchāyāpavesanaudakaparibhogesu viya sukhaṃ.",
  "tika-abh09t:1558_12": "Tasmiṃ tasmiṃ samaye pākaṭabhāvato cetaṃ vuttanti veditabbaṃ.",
  "tika-abh09t:1559_0": "Tattha sukhasahagatā,",
  "tika-abh09t:1559_1": "upekkhāsahagatā ca vedanāttike vuttāva,",
  "tika-abh09t:1559_2": "sukhasahagataṃ pana kāyaviññāṇaṃ,",
  "tika-abh09t:1559_3": "mahaggatalokuttaracatutthajjhānikacitte ca vajjetvā sesā pītisahagatā nāma,",
  "tika-abh09t:1559_4": "tattha pīti na pītisahagatā,",
  "tika-abh09t:1559_5": "sukhasahagatāva hoti,",
  "tika-abh09t:1559_6": "sukhaṃ pana pītisahagataṃ nāma siyā na pītisukhasahagatā.",
  "tika-abh09t:1559_7": "Imasmiṃ tike dve domanassasahagatacittuppādā,",
  "tika-abh09t:1559_8": "dukkhasahagataṃ kāyaviññāṇaṃ, rūpaṃ,",
  "tika-abh09t:1559_9": "nibbānañca navattabbā.",
  "tika-abh09t:1559_10": "Cetasikesu pana pīti sukhasahagatāva,",
  "tika-abh09t:1559_11": "vicikicchā upekkhāsahagatāva,",
  "tika-abh09t:1559_12": "lobhadiṭṭhimānā,",
  "tika-abh09t:1559_13": "pañcavīsati kusalābyākatā ca tidhāpi honti,",
  "tika-abh09t:1559_14": "cetasikasukhaṃ siyā pītisahagataṃ,",
  "tika-abh09t:1559_15": "paṭhamadutiyatatiyajjhānikesu catutthajjhānikesu siyā navattabbaṃ,",
  "tika-abh09t:1559_16": "kāyikaṃ pana sukhaṃ dukkhaṃ domanassaṃ sabbā ca upekkhā doso issā macchariyaṃ kukkuccañca navattabbāva,",
  "tika-abh09t:1559_17": "sesā sattarasa dhammā siyā tidhāpi honti navattabbāpi.",
  "tika-abh09t:1559_18": "Sesaṃ suviññeyyameva.",
  "tika-abh09t:1559_19": "Pītittikaṃ.",
  "tika-abh09t:1560_0": "Dassanenāti sotāpattimaggena.",
  "tika-abh09t:1560_1": "So hi paṭhamaṃ nibbānadassanato “dassana”nti vutto.",
  "tika-abh09t:1560_2": "Gotrabhu pana kiñcāpi paṭhamataraṃ passati,",
  "tika-abh09t:1560_3": "yathā pana rañño santikaṃ kenacideva karaṇīyena āgato puriso dūratova rathikāya carantaṃ hatthikkhandhagataṃ",
  "tika-abh09t:1560_4": "rājānaṃ disvāpi “diṭṭho te rājā”ti puṭṭho disvāpi kātabbakiccassa akatattā “na passāmī”ti vadati,",
  "tika-abh09t:1560_5": "evameva nibbānaṃ disvā kattabbassa kilesappahānassa abhāvā “dassana”nti na vuccati.",
  "tika-abh09t:1560_6": "Taṃ hi ñāṇaṃ maggassa āvajjanaṭṭhāne tiṭṭhati.",
  "tika-abh09t:1560_7": "Bhāvanāyāti sesamaggattayena.",
  "tika-abh09t:1560_8": "Sesamaggattayaṃ hi paṭhamamaggena diṭṭhasmiṃyeva dhamme bhāvanāvasena uppajjati,",
  "tika-abh09t:1560_9": "adiṭṭhapubbaṃ kañci na passati,",
  "tika-abh09t:1560_10": "tasmā “bhāvanā”ti vuccati.",
  "tika-abh09t:1560_11": "Tatiyapadaṃ ubhayapaṭikkhepavasena vuttaṃ.",
  "tika-abh09t:1561_0": "Tattha cattāro diṭṭhigatasampayuttacittuppādā,",
  "tika-abh09t:1561_1": "vicikicchāsahagato cāti pañca dassanena pahātabbāva,",
  "tika-abh09t:1561_2": "uddhaccasahagato bhāvanāya eva pahātabbo,",
  "tika-abh09t:1561_3": "avasesā cha akusalacittuppādā apāyahetubhāvena pavattito,",
  "tika-abh09t:1561_4": "appavattito ca siyā dassanenapahātabbā,",
  "tika-abh09t:1561_5": "siyā bhāvanāyapahātabbā,",
  "tika-abh09t:1561_6": "akusalavajjitā pana sabbe cittuppādā, rūpaṃ,",
  "tika-abh09t:1561_7": "nibbānañca nevadassanenanabhāvanāyapahātabbā.",
  "tika-abh09t:1561_8": "Cetasikesu pana diṭṭhi vicikicchā issā macchariyaṃ kukkuccaṃ dassanenapahātabbāva,",
  "tika-abh09t:1561_9": "sesā akusalā siyā dassanenapahātabbā,",
  "tika-abh09t:1561_10": "siyā bhāvanāyapahātabbāti tijātikā terasavidhā honti,",
  "tika-abh09t:1561_11": "vuttāvasesā nevadassanenanabhāvanāyapahātabbāva.",
  "tika-abh09t:1561_12": "Yaṃ pana “sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,",
  "tika-abh09t:1561_13": "etthete nirujjhantī”tiādinā nayena kusalābyākatānampi pahānaṃ anuññātaṃ,",
  "tika-abh09t:1561_14": "taṃ tesaṃ maggānaṃ abhāvitattā ye uppajjeyyuṃ,",
  "tika-abh09t:1561_15": "te upanissayapaccayānaṃ kilesānaṃ pahīnattā pahīnāti imaṃ pariyāyaṃ sandhāya vuttaṃ,",
  "tika-abh09t:1561_16": "idañca nippadesattikaṃ.",
  "tika-abh09t:1561_17": "Dassanenapahātabbattikaṃ.",
  "tika-abh09t:1562_0": "Dassanena pahātabbo hetu etesanti dassanenapahātabbahetukā.",
  "tika-abh09t:1562_1": "Dutiyapadepi eseva nayo.",
  "tika-abh09t:1562_2": "Tatiyapade pana nevadassanenanabhāvanāyapahātabbo hetu etesanti evamatthaṃ aggahetvā nevadassanenanabhāvanāya",
  "tika-abh09t:1562_3": "pahātabbo hetu etesaṃ atthīti evamattho gahetabbo.",
  "tika-abh09t:1562_4": "Itarathā hi ahetukānaṃ aggahaṇaṃ bhaveyya.",
  "tika-abh09t:1562_5": "Hetu eva hi tesaṃ natthi,",
  "tika-abh09t:1562_6": "yo dassanabhāvanāhi pahātabbo siyā.",
  "tika-abh09t:1562_7": "Sahetukesupi hetuvajjānaṃ pahānaṃ āpajjati,",
  "tika-abh09t:1562_8": "na hetūnaṃ.",
  "tika-abh09t:1562_9": "Hetuyeva hi etesaṃ nevadassanenanabhāvanāyapahātabboti vutto,",
  "tika-abh09t:1562_10": "na te dhammā.",
  "tika-abh09t:1562_11": "Ubhayampi cetaṃ anadhippetaṃ,",
  "tika-abh09t:1562_12": "tasmā vuttanayena attho gahetabbo.",
  "tika-abh09t:1562_13": "Ito paraṃ sabbo vinicchayo anantarattikasadisova.",
  "tika-abh09t:1562_14": "Kevalaṃ cetasikesu vicikicchuddhaccasampayutto moho dassanabhāvanāhi pahātabbahetukesu na pavisati sahajātassa aññassa hetuno abhāvā,",
  "tika-abh09t:1562_15": "nevadassanenanabhāvanāyapahātabbahetukesu pana pavisati.",
  "tika-abh09t:1562_16": "Lobhadosamūlacittesu pana hetūsu moho lobhena ceva dosena ca sahetuko,",
  "tika-abh09t:1562_17": "lobhadosā ca mohenevāti ime pahātabbahetukapade paviṭṭhāti ayaṃ viseso,",
  "tika-abh09t:1562_18": "sesaṃ tādisamevāti.",
  "tika-abh09t:1562_19": "Dassanenapahātabbahetukattikaṃ.",
  "tika-abh09t:1563_0": "Kammakilesehi ācīyatīti ācayo,",
  "tika-abh09t:1563_1": "paṭisandhicutigatipavattisaṅkhātānaṃ upādinnakkhandhānametaṃ adhivacanaṃ.",
  "tika-abh09t:1563_2": "Tassa kāraṇaṃ hutvā nipphādanabhāvena taṃ ācayaṃ gacchanti,",
  "tika-abh09t:1563_3": "yassa vā pavattanti,",
  "tika-abh09t:1563_4": "taṃ puggalaṃ yathāvuttameva ācayaṃ gamentīti ācayagāmino.",
  "tika-abh09t:1563_5": "Tato eva ācayasaṅkhātā cayā apetattā nibbānaṃ apetaṃ cayāti apacayo,",
  "tika-abh09t:1563_6": "taṃ ārammaṇaṃ katvā pavattanato apacayaṃ gacchantīti apacayagāmino.",
  "tika-abh09t:1563_7": "Apica pākāraṃ iṭṭhakavaḍḍhakī viya pavattaṃ ācinantā gacchantīti ācayagāmino.",
  "tika-abh09t:1563_8": "Teneva vaḍḍhakinā citaṃ citaṃ viddhaṃsayamāno puriso viya tadeva pavattaṃ apacinantā gacchantīti apacayagāmino.",
  "tika-abh09t:1563_9": "Tatiyapadaṃ ubhayapaṭikkhepena vuttaṃ.",
  "tika-abh09t:1564_0": "Tattha lokiyakusalākusalāni ācayagāmino nāma,",
  "tika-abh09t:1564_1": "cattāri maggāni apacayagāmino nāma,",
  "tika-abh09t:1564_2": "sabbāni vipākaphalakiriyāni, rūpaṃ,",
  "tika-abh09t:1564_3": "nibbānañca nevaācayagāmino na apacayagāmino nāma.",
  "tika-abh09t:1564_4": "Cetasikesu pana akusalā ācayagāmino eva,",
  "tika-abh09t:1564_5": "karuṇā muditā siyā ācayagāmino,",
  "tika-abh09t:1564_6": "siyā nevācayagāmino na apacayagāmino nāma,",
  "tika-abh09t:1564_7": "sesā tidhāpi honti,",
  "tika-abh09t:1564_8": "idañca nippadesattikaṃ.",
  "tika-abh09t:1564_9": "Ācayagāmittikaṃ.",
  "tika-abh09t:1565_0": "Tīsu sikkhāsu jātā,",
  "tika-abh09t:1565_1": "sattannaṃ vā sekhānaṃ etetipi sekhā,",
  "tika-abh09t:1565_2": "apariyositasikkhattā sayameva sikkhantītipi sekhā.",
  "tika-abh09t:1565_3": "Upari sikkhitabbābhāvato na sekhāti asekhā,",
  "tika-abh09t:1565_4": "vuddhippattā vā sekhātipi asekhā.",
  "tika-abh09t:1565_5": "Tatiyapadaṃ ubhayapaṭikkhepena vuttaṃ.",
  "tika-abh09t:1566_0": "Tattha cattāri lokuttarakusalāni,",
  "tika-abh09t:1566_1": "heṭṭhimāni ca tīṇi sāmaññaphalānīti satta sekhā nāma,",
  "tika-abh09t:1566_2": "arahattaphalaṃ asekhā nāma,",
  "tika-abh09t:1566_3": "lokiyacittāni, rūpaṃ,",
  "tika-abh09t:1566_4": "nibbānañca nevasekhā nāsekhā nāma.",
  "tika-abh09t:1566_5": "Cetasikesu pana akusalā ca appamaññā ca nevasekhā nāsekhā eva,",
  "tika-abh09t:1566_6": "sesā tidhāpi honti,",
  "tika-abh09t:1566_7": "idañca nippadesattikaṃ.",
  "tika-abh09t:1566_8": "Sekhattikaṃ.",
  "tika-abh09t:1567_0": "Samantato khaṇḍitattā appamattakaṃ parittanti vuccati “parittaṃ gomayapiṇḍa”nti ādīsu viya.",
  "tika-abh09t:1567_1": "Kāmāvacaradhammā hi appānubhāvatāya parittā viyāti parittā.",
  "tika-abh09t:1567_2": "Kilesavikkhambhanasamatthatāya,",
  "tika-abh09t:1567_3": "mahantavipulaphalatāya,",
  "tika-abh09t:1567_4": "dīghasantānatāya ca mahantabhāvaṃ gatā,",
  "tika-abh09t:1567_5": "mahantehi vā uḷāracchandavīriyacittapaññehi gatā paṭipannātipi mahaggatā.",
  "tika-abh09t:1567_6": "Pamāṇakarā dhammā rāgādayo pamāṇaṃ nāma,",
  "tika-abh09t:1567_7": "ārammaṇato vā sampayogato vā natthi etesaṃ pamāṇaṃ,",
  "tika-abh09t:1567_8": "pamāṇassa ca paṭipakkhāti appamāṇā.",
  "tika-abh09t:1568_0": "Tattha catupaññāsa kāmāvacaracittāni,",
  "tika-abh09t:1568_1": "rūpañca parittā nāma,",
  "tika-abh09t:1568_2": "sattavīsati rūpārūpāvacaracittāni mahaggatā nāma,",
  "tika-abh09t:1568_3": "lokuttaracittāni,",
  "tika-abh09t:1568_4": "nibbānañca appamāṇā nāma.",
  "tika-abh09t:1568_5": "Cetasikesu pana akusalā parittā eva,",
  "tika-abh09t:1568_6": "appamaññā parittamahaggatā eva,",
  "tika-abh09t:1568_7": "viratiyo parittaappamāṇā eva,",
  "tika-abh09t:1568_8": "sesā tidhāpi honti,",
  "tika-abh09t:1568_9": "idañca nippadesattikaṃ.",
  "tika-abh09t:1568_10": "Parittattikaṃ.",
  "tika-abh09t:1569_0": "Parittaṃ ārammaṇaṃ etesanti parittārammaṇā.",
  "tika-abh09t:1569_1": "Sesapadadvayepi eseva nayo.",
  "tika-abh09t:1569_2": "Sayaṃ parittā vā hontu mahaggatā vā,",
  "tika-abh09t:1569_3": "parittādidhamme ārabbha pavattā tadārammaṇāti vuccanti.",
  "tika-abh09t:1570_0": "Tattha tevīsati kāmāvacaravipākā,",
  "tika-abh09t:1570_1": "kiriyāmanodhātuahetukajavanañca parittārammaṇāva,",
  "tika-abh09t:1570_2": "viññāṇañcāyatananevasaññānāsaññāyatanakusalavipākakiriyāni mahaggatārammaṇāva,",
  "tika-abh09t:1570_3": "aṭṭha lokuttaracittāni appamāṇārammaṇāva,",
  "tika-abh09t:1570_4": "akusalacittāni ca aṭṭha ñāṇavippayuttajavanāni ca siyā parittārammaṇā,",
  "tika-abh09t:1570_5": "siyā mahaggatārammaṇā,",
  "tika-abh09t:1570_6": "siyā navattabbārammaṇatāya na vattabbā,",
  "tika-abh09t:1570_7": "na kadāci appamāṇārammaṇā,",
  "tika-abh09t:1570_8": "aṭṭha ñāṇasampayuttakāmāvacarajavanāni, abhiññā,",
  "tika-abh09t:1570_9": "manodvārāvajjanañcāti ekādasa tidhāpi honti navattabbāpi.",
  "tika-abh09t:1570_10": "Tesu ca kusalāni pañca arahattamaggaphalavajjitasabbārammaṇāni.",
  "tika-abh09t:1570_11": "Tatthāpi taṃtaṃsekhānameva yathāsakaṃ maggaphalāni ārammaṇāni honti,",
  "tika-abh09t:1570_12": "kiriyāni cha sabbathāpi sabbārammaṇāni,",
  "tika-abh09t:1570_13": "abhiññāvajjitarūpāvacarāni ceva cha ākāsānañcāyatanaākiñcaññāyatanacittāni ca niyamena paññattārammaṇatāya,",
  "tika-abh09t:1570_14": "rūpanibbānānañca anārammaṇatāya sabbathā navattabbāti.",
  "tika-abh09t:1570_15": "Cetasikesu pana akusalā akusalacittasadisāva,",
  "tika-abh09t:1570_16": "viratiyo siyā parittārammaṇā,",
  "tika-abh09t:1570_17": "siyā appamāṇārammaṇā,",
  "tika-abh09t:1570_18": "karuṇāmuditā navattabbāva,",
  "tika-abh09t:1570_19": "sesā tidhāpi honti siyā navattabbāti.",
  "tika-abh09t:1570_20": "Sesaṃ suviññeyyameva.",
  "tika-abh09t:1570_21": "Parittārammaṇattikaṃ.",
  "tika-abh09t:1571_0": "Hīnāti lāmakā,",
  "tika-abh09t:1571_1": "akusalā dhammā.",
  "tika-abh09t:1571_2": "Hīnapaṇītānaṃ majjhe bhavāti majjhimā,",
  "tika-abh09t:1571_3": "avasesā tebhūmakā rūpārūpadhammāva.",
  "tika-abh09t:1571_4": "Uttamaṭṭhena,",
  "tika-abh09t:1571_5": "atappakaṭṭhena ca paṇītā,",
  "tika-abh09t:1571_6": "lokuttaracittanibbānāni.",
  "tika-abh09t:1571_7": "Cetasikesu pana akusalā hīnāva,",
  "tika-abh09t:1571_8": "karuṇāmuditā majjhimāva,",
  "tika-abh09t:1571_9": "sesakusalābyākatā majjhimapaṇītāva,",
  "tika-abh09t:1571_10": "sesā tidhāpi honti,",
  "tika-abh09t:1571_11": "idañca nippadesattikaṃ.",
  "tika-abh09t:1571_12": "Sesaṃ suviññeyyameva.",
  "tika-abh09t:1571_13": "Hīnattikaṃ.",
  "tika-abh09t:1572_0": "“Hitasukhāvahā me bhavissantī”ti evaṃ āsīsitāpi tathā abhāvato,",
  "tika-abh09t:1572_1": "asubhādīsuyeva subhantiādiviparītappavattito ca micchā sabhāvāti micchattā,",
  "tika-abh09t:1572_2": "vipākadāne sati khandhabhedānantarameva vipākadānato niyatā,",
  "tika-abh09t:1572_3": "micchattā ca te niyatā cāti micchattaniyatā.",
  "tika-abh09t:1572_4": "Vuttaviparītena atthena sammā sabhāvāti sammattā,",
  "tika-abh09t:1572_5": "sammattā ca te niyatā cāti sammattaniyatā.",
  "tika-abh09t:1572_6": "Ubhayathāpi na niyatāti aniyatā.",
  "tika-abh09t:1573_0": "Ānantarikabhāvena pavattiyaṃ siyā micchattaniyatā,",
  "tika-abh09t:1573_1": "aññathā pavattiyaṃ siyā aniyatā.",
  "tika-abh09t:1573_2": "Ahetukaakiriyanatthikadiṭṭhīsu hi aññatarā diṭṭhi yassa niyatā,",
  "tika-abh09t:1573_3": "taṃ buddhasatampi vibodhetuṃ na sakkoti.",
  "tika-abh09t:1573_4": "Yena ca anantare eva attabhāve phaladānato ānantarikesu mātughātakapitughātakaarahantaghātakasaṅghabhedakalohituppādakasaṅkhātesu",
  "tika-abh09t:1573_5": "pañcasu kammesu ekampi kammaṃ paṭighacittena kataṃ hoti,",
  "tika-abh09t:1573_6": "so sineruppamāṇepi suvaṇṇathūpe katvā sakalacakkavāḷaṃ pūretvā nisinnasambuddhappamukhaṃ saṅghaṃ yāvajīvaṃ",
  "tika-abh09t:1573_7": "catūhi paccayehi upaṭṭhahitvāpi tena kusalena ānantarikassa vipākaṃ paṭibāhituṃ na sakkoti,",
  "tika-abh09t:1573_8": "ānantarikena pana adhikena ānantarikaṃ paṭibāhati,",
  "tika-abh09t:1573_9": "tasmā niyatamicchādiṭṭhi ānantarikā ca maggaphalānaṃ,",
  "tika-abh09t:1573_10": "mahaggatānañca paṭibāhakatāya anantarameva niraye vipākadānato micchattaniyatā ca jātā,",
  "tika-abh09t:1573_11": "cattāro pana maggā sammattaniyatā nāma,",
  "tika-abh09t:1573_12": "sesacittarūpanibbānāni aniyatā nāma.",
  "tika-abh09t:1573_13": "Cetasikesu pana moho ahirikaṃ anottappaṃ uddhaccaṃ lobho diṭṭhi doso thinaṃ middhanti ime nava siyā micchattaniyatā,",
  "tika-abh09t:1573_14": "siyā aniyatā,",
  "tika-abh09t:1573_15": "sesaakusalā, karuṇā,",
  "tika-abh09t:1573_16": "muditā ca aniyatā eva,",
  "tika-abh09t:1573_17": "sesakusalābyākatā siyā sammattaniyatā,",
  "tika-abh09t:1573_18": "siyā aniyatā,",
  "tika-abh09t:1573_19": "tijātikā pana tidhāpi honti,",
  "tika-abh09t:1573_20": "idañca nippadesattikanti.",
  "tika-abh09t:1573_21": "Micchattattikaṃ.",
  "tika-abh09t:1574_0": "Nibbānaṃ maggati,",
  "tika-abh09t:1574_1": "kilese vā mārento gacchatīti maggo,",
  "tika-abh09t:1574_2": "ariyamaggo,",
  "tika-abh09t:1574_3": "so ārammaṇametesanti maggārammaṇā.",
  "tika-abh09t:1574_4": "Lokiyo aṭṭhaṅgikopi maggo paccayaṭṭhena etesaṃ hetūti maggahetukā,",
  "tika-abh09t:1574_5": "maggasampayuttā dhammā.",
  "tika-abh09t:1574_6": "Magge vā hetūti maggahetū,",
  "tika-abh09t:1574_7": "alobhādayo.",
  "tika-abh09t:1574_8": "Te etesaṃ hetūti maggahetukā.",
  "tika-abh09t:1574_9": "Sammādiṭṭhi sayaṃ maggo ceva hetu ca,",
  "tika-abh09t:1574_10": "iti maggabhūto hetu etesanti maggahetukā,",
  "tika-abh09t:1574_11": "lokuttarāva.",
  "tika-abh09t:1574_12": "Abhibhavitvā pavattanaṭṭhena maggo adhipati ārammaṇabhūto,",
  "tika-abh09t:1574_13": "sahajāto vā etesanti maggādhipatino,",
  "tika-abh09t:1574_14": "tadubhayaṃ.",
  "tika-abh09t:1575_0": "Tattha rūpāvacaracatutthajjhānakusalakiriyā ca abhiññābhūtā,",
  "tika-abh09t:1575_1": "manodvārāvajjanañca siyā maggārammaṇā,",
  "tika-abh09t:1575_2": "siyā navattabbā,",
  "tika-abh09t:1575_3": "ariyānaṃ hi cetopariyaanāgataṃsañāṇāni paresaññeva maggacittassa jānanakāle maggārammaṇāni,",
  "tika-abh09t:1575_4": "pubbenivāsañāṇamanodvārāvajjanāni pana attano,",
  "tika-abh09t:1575_5": "paresañcāpi tadaññārammaṇakāle pana navattabbāni,",
  "tika-abh09t:1575_6": "cetopariyañāṇassa pana niyamena paracittavisayattā tena attanā adhigatamaggaṃ ariyā ālambituṃ na sakkonti,",
  "tika-abh09t:1575_7": "anāgataṃsañāṇena pana attano anāgate uppajjanakassa uparimaggassa avisayattā na sakkonti.",
  "tika-abh09t:1575_8": "Ariyā hi yathāsakaṃ,",
  "tika-abh09t:1575_9": "heṭṭhimañca maggaphalaṃ jānituṃ sakkonti,",
  "tika-abh09t:1575_10": "na uparimaṃ.",
  "tika-abh09t:1575_11": "Tāni pana abhiññājavanāni maggena asahajātattā na maggahetukāni.",
  "tika-abh09t:1575_12": "Maggaṃ garuṃkatvā appavattanato na maggādhipatīni.",
  "tika-abh09t:1575_13": "Na hi tāni kiñci ārammaṇaṃ adhipatiṃ karonti,",
  "tika-abh09t:1575_14": "antamaso lokuttaramapi. Kasmā?",
  "tika-abh09t:1575_15": "Attano mahaggatatāya rājānaṃ disvā tassa mātāpitaro viya,",
  "tika-abh09t:1575_16": "manodvārāvajjanaṃ pana attano ahetukatāya rājānaṃ disvā khujjaceṭakādayo viya.",
  "tika-abh09t:1575_17": "Cattāri maggaṭṭhacittāni sabbadā maggahetukā eva,",
  "tika-abh09t:1575_18": "tāneva ca vīmaṃsāvīriyānaṃ adhipatibhāvena pavattiyaṃ siyā maggādhipatino,",
  "tika-abh09t:1575_19": "itaresaṃ chandacittānaṃ adhipatibhāvena pavattiyaṃ siyā navattabbā,",
  "tika-abh09t:1575_20": "aṭṭha ñāṇasampayuttakāmāvacarajavanāni siyā maggārammaṇā,",
  "tika-abh09t:1575_21": "siyā maggādhipatino,",
  "tika-abh09t:1575_22": "siyā navattabbā.",
  "tika-abh09t:1575_23": "Tāni hi attanā,",
  "tika-abh09t:1575_24": "parehi ca paṭividdhamaggapaccavekkhaṇakāle maggārammaṇā,",
  "tika-abh09t:1575_25": "attano maggaṃ garuṃkatvā paccavekkhaṇakāle maggādhipatino ca tathāappavattiyaṃ navattabbā ca honti.",
  "tika-abh09t:1575_26": "Ariyā hi paresaṃ maggaphalāni paccavekkhantā garuṃ karontāpi attano maggaphalāni viya garuṃ na karonti,",
  "tika-abh09t:1575_27": "api sammāsambuddhānaṃ.",
  "tika-abh09t:1575_28": "Tesu sotāpanno sotāpannānameva maggaphalāni jānituṃ sakkoti, nāññesaṃ,",
  "tika-abh09t:1575_29": "sakadāgāmī pana sakadāgāmīnampi,",
  "tika-abh09t:1575_30": "na anāgāmiarahantānaṃ,",
  "tika-abh09t:1575_31": "anāgāmī pana anāgāmīnampi,",
  "tika-abh09t:1575_32": "na arahantānaṃ,",
  "tika-abh09t:1575_33": "arahā pana sabbesampi maggaphalāni jānāti,",
  "tika-abh09t:1575_34": "sobhanalokiyacittarūpanibbānāni navattabbāneva.",
  "tika-abh09t:1575_35": "Cetasikesu pana viratiyo lokuttarakusale maggasadisāva,",
  "tika-abh09t:1575_36": "aññattha navattabbā, karuṇā, muditā,",
  "tika-abh09t:1575_37": "akusalā ca navattabbā,",
  "tika-abh09t:1575_38": "sesā tidhāpi honti navattabbā ca.",
  "tika-abh09t:1575_39": "Sesaṃ suviññeyyamevāti.",
  "tika-abh09t:1575_40": "Maggārammaṇattikaṃ.",
  "tika-abh09t:1576_0": "Uppannāti ettha vattamānabhūtāpagataokāsakatabhūmiladdhavasena uppannā anekappabhedā honti.",
  "tika-abh09t:1576_1": "Tattha sabbampi uppādajarābhaṅgasamaṅgīsaṅkhātaṃ saṅkhataṃ vattamānuppannaṃ nāma,",
  "tika-abh09t:1576_2": "ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalañca uppādādittayaṃ anuppatvā niruddhaṃ bhūtāpagatasaṅkhātaṃ,",
  "tika-abh09t:1576_3": "sesasaṅkhatañca bhūtāpagatuppannaṃ nāma,",
  "tika-abh09t:1576_4": "“yānissa tāni pubbekatāni kammānī”ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā attano vipākassokāsaṃ katvā ṭhitattā,",
  "tika-abh09t:1576_5": "tathākatokāsañca vipākaṃ anuppannampi ekaṃsena uppajjanakato okāsakatuppannaṃ nāma,",
  "tika-abh09t:1576_6": "tāsu tāsu bhūmīsu asamūhataṃ akusalaṃ bhūmiladdhuppannaṃ nāma.",
  "tika-abh09t:1576_7": "Ettha ca vipassanāya ārammaṇabhūtā tebhūmakā pañcakkhandhā bhūmi nāma,",
  "tika-abh09t:1576_8": "tesu khandhesu uppattārahakilesajātā bhūmiladdhaṃ nāma,",
  "tika-abh09t:1576_9": "tehi kilesehi sā bhūmi laddhā hotīti evametesu uppannesu idha vattamānuppannā adhippetā.",
  "tika-abh09t:1577_0": "Tatrāyaṃ vacanattho –",
  "tika-abh09t:1577_1": "pubbantato uppādato paṭṭhāya yāva bhaṅgā pannā gatā pavattāti uppannā,",
  "tika-abh09t:1577_2": "paccuppannāti attho.",
  "tika-abh09t:1577_3": "Na uppannāti anuppannā.",
  "tika-abh09t:1577_4": "Pariniṭṭhitakāraṇekadesattā avassaṃ uppajjissantīti uppādino,",
  "tika-abh09t:1577_5": "ubhayenāpi anāgatāva dassitā.",
  "tika-abh09t:1577_6": "Ayaṃ hi tiko dvinnaṃ addhānaṃ vasena pūretvā dassito.",
  "tika-abh09t:1577_7": "Laddhokāsassa hi kammassa vipāko uppādī nāma.",
  "tika-abh09t:1577_8": "Yadi pana āyūhitakusalākusalaṃ kammaṃ sabbaṃ vipākaṃ dadeyya,",
  "tika-abh09t:1577_9": "assa okāso na bhaveyya.",
  "tika-abh09t:1577_10": "Taṃ pana duvidhaṃ hoti dhuvavipākaṃ,",
  "tika-abh09t:1577_11": "addhuvavipākañca.",
  "tika-abh09t:1577_12": "Tattha pañcānantarikaaṭṭhasamāpatticatutthamaggādi dhuvavipākaṃ nāma.",
  "tika-abh09t:1577_13": "Taṃ pana kammaṃ khaṇappattampi atthi appattampi.",
  "tika-abh09t:1577_14": "Tattha khaṇappattaṃ uppannaṃ nāma,",
  "tika-abh09t:1577_15": "appattaṃ anuppannaṃ nāma.",
  "tika-abh09t:1577_16": "Tassa duvidhassa ca vipāko duvidho hoti khaṇappatto ca appatto ca.",
  "tika-abh09t:1577_17": "Tattha khaṇappatto uppanno nāma,",
  "tika-abh09t:1577_18": "appatto cittānantare vā uppajjatu,",
  "tika-abh09t:1577_19": "kappasatasahassātikkame vā dhuvapaccayaṭṭhena uppādī nāma hoti.",
  "tika-abh09t:1577_20": "Metteyyassa bodhisattassa maggo anuppanno nāma hoti,",
  "tika-abh09t:1577_21": "phalaṃ uppādī nāma.",
  "tika-abh09t:1577_22": "Tattha catūsu bhūmīsu vipāko,",
  "tika-abh09t:1577_23": "kammajarūpañca vattamānuppannā nāma,",
  "tika-abh09t:1577_24": "uppajjanārahā uppādino nāma,",
  "tika-abh09t:1577_25": "na pana vattabbā “anuppannā”ti.",
  "tika-abh09t:1577_26": "Kusalākusalakiriyā,",
  "tika-abh09t:1577_27": "kammajarūpañca siyā uppannā,",
  "tika-abh09t:1577_28": "siyā anuppannā,",
  "tika-abh09t:1577_29": "na pana vattabbā “uppādino”ti.",
  "tika-abh09t:1577_30": "Cetasikesu pana akusalā akusalacittasadisāva,",
  "tika-abh09t:1577_31": "sesā duvidhāpi honti, atītā,",
  "tika-abh09t:1577_32": "panettha nibbānañca navattabbā.",
  "tika-abh09t:1577_33": "Sesaṃ suviññeyyamevāti.",
  "tika-abh09t:1577_34": "Uppannattikaṃ.",
  "tika-abh09t:1578_0": "Attano sabhāvaṃ,",
  "tika-abh09t:1578_1": "uppādādikkhaṇaṃ vā patvā taṃ atikkamitvā itā gatā pattāti atītā.",
  "tika-abh09t:1578_2": "Tadubhayampi na āgatāti anāgatā.",
  "tika-abh09t:1578_3": "Taṃ taṃ kāraṇaṃ paṭicca uppannāti paccuppannā,",
  "tika-abh09t:1578_4": "sabbe saṅkhatā nāmarūpadhammā.",
  "tika-abh09t:1578_5": "Na saṅkhatadhammesu tekālikabhāvaṃ appatto nāma atthi,",
  "tika-abh09t:1578_6": "sabbepi te tidhā honti.",
  "tika-abh09t:1578_7": "Nibbānaṃ panettha navattabbanti.",
  "tika-abh09t:1578_8": "Atītattikaṃ.",
  "tika-abh09t:1579_0": "Atītaṃ ārammaṇaṃ etesanti atītārammaṇā. Sesapadadvayepi eseva nayo.",
  "tika-abh09t:1580_0": "Tattha kusalavipākakiriyāvasena chabbidhāni viññāṇañcāyatananevasaññānāsaññāyatanāni heṭṭhā atītasamāpattiṃ ārabbha pavattito atītārammaṇāni,",
  "tika-abh09t:1580_1": "dvipañcaviññāṇamanodhātuyo paccuppannārammaṇāva,",
  "tika-abh09t:1580_2": "sesā ekādasa kāmāvacaravipākā,",
  "tika-abh09t:1580_3": "ahetukahasanacittañca tidhāpi honti,",
  "tika-abh09t:1580_4": "sesakāmāvacarakiriyakusalākusalā ca abhiññābhūtarūpāvacaracatutthajjhānakusalakiriyā ca tidhāpi honti navattabbā ca.",
  "tika-abh09t:1580_5": "Tesu kāmāvacarānaṃ atītādīsu chasu ārammaṇesu pavattivibhāgo heṭṭhā vuttova.",
  "tika-abh09t:1580_6": "Navattabbatā pana tesu ñāṇavippayuttajavanakusalānaṃ paññattārammaṇavaseneva,",
  "tika-abh09t:1580_7": "na nibbānārammaṇavasena,",
  "tika-abh09t:1580_8": "tesupi tihetukajavanāvajjanānaṃ maggaphalarūpārūpajjhānānaṃ,",
  "tika-abh09t:1580_9": "purecārikabhāvenāpi nibbānacatukkajjhānavisayānañca paccavekkhaṇabhāvenāpi navattabbatā veditabbā,",
  "tika-abh09t:1580_10": "abhiññānaṃ pana iddhividhañāṇassa tāva kāyavasena cittaṃ pariṇāmetvā kāyasannissitaṃ katvā dissamānena",
  "tika-abh09t:1580_11": "kāyena gacchantassa atītaṃ pādakajjhānacittaṃ ārabbha pavattanato atītārammaṇaṃ,",
  "tika-abh09t:1580_12": "“anāgatesu rūpāni evaṃ hontū”ti adhiṭṭhahantassa anāgatārammaṇaṃ,",
  "tika-abh09t:1580_13": "kāyaṃ pana cittasannissitaṃ katvā adissamānena kāyena gamanakāle,",
  "tika-abh09t:1580_14": "ajjhattaṃ kumāravaṇṇādīnaṃ,",
  "tika-abh09t:1580_15": "bahiddhāpāsādakūṭāgārādīnañca paccuppannānaṃ nimmānakāle ca paccuppannārammaṇañca tāva hotīti evaṃ iddhividhassa chabbidhampi ajjhattikaṃ,",
  "tika-abh09t:1580_16": "bāhirañca tekālikaṃ ārammaṇaṃ hotīti veditabbaṃ.",
  "tika-abh09t:1581_0": "Dibbasotassa kucchigataṃ ajjhattikaṃ,",
  "tika-abh09t:1581_1": "bāhirañca paccuppannaṃ saddāyatanamevārammaṇaṃ.",
  "tika-abh09t:1581_2": "Cetopariyañāṇassa atīte sattadivasabbhantare,",
  "tika-abh09t:1581_3": "anāgate sattadivasabbhantare ca paresaññeva cittaṃ atītañca anāgatañcārammaṇaṃ hoti.",
  "tika-abh09t:1581_4": "Sattadivasātikkame panetaṃ paracittaṃ jānituṃ na sakkoti.",
  "tika-abh09t:1581_5": "Atītaṃsaanāgataṃsañāṇānaṃ hi esa visayo,",
  "tika-abh09t:1581_6": "na etassa.",
  "tika-abh09t:1581_7": "Paccuppannacittajānanakāle panassa paccuppannamārammaṇaṃ hoti.",
  "tika-abh09t:1582_0": "Paccuppannañca nāmetaṃ tividhaṃ khaṇapaccuppannaṃ santatipaccuppannaṃ addhāpaccuppannañcāti.",
  "tika-abh09t:1582_1": "Tattha uppādaṭṭhitibhaṅgappattaṃ khaṇapaccuppannaṃ nāma.",
  "tika-abh09t:1582_2": "Santatipaccuppannaṃ pana duvidhaṃ rūpārūpavasena.",
  "tika-abh09t:1582_3": "Tattha ātapaṭṭhānā āgantvā gabbhaṃ paviṭṭhassa yāva andhakārabhāvo na vigacchati,",
  "tika-abh09t:1582_4": "antogabbhe vā vasitvā divā ātapaṭṭhānaṃ olokentassa yāva akkhīnaṃ phandanabhāvo na vūpasammati,",
  "tika-abh09t:1582_5": "ayaṃ rūpasantati nāma.",
  "tika-abh09t:1582_6": "Dve tayo javanavārā arūpasantati nāma,",
  "tika-abh09t:1582_7": "tadubhayaṃ santatipaccuppannanti veditabbaṃ.",
  "tika-abh09t:1582_8": "Ekabhavaparicchinnaṃ addhāpaccuppannaṃ nāma.",
  "tika-abh09t:1582_9": "Imasmiṃ pana cetopariyañāṇavisaye katipayajavanavārā addhāpaccuppannaṃ nāma.",
  "tika-abh09t:1582_10": "Tattha khaṇapaccuppannaṃ cittaṃ cetopariyañāṇassa ārammaṇaṃ na hoti āvajjanena saddhiṃ nirujjhanato.",
  "tika-abh09t:1582_11": "Na hi āvajjanajavanānaṃ ettha bhinnārammaṇatā yuttā.",
  "tika-abh09t:1582_12": "Rūpasantatipaccuppannaṃ pana katipayajavanavāraparicchinnaṃ addhāpaccuppannaṃ assa ārammaṇaṃ hoti.",
  "tika-abh09t:1582_13": "Iddhimā hi parassa cittaṃ jānitukāmo āvajjeti,",
  "tika-abh09t:1582_14": "taṃ āvajjitakkhaṇe paccuppannacittamārammaṇaṃ katvā teneva saha nirujjhati.",
  "tika-abh09t:1582_15": "Tato tadeva niruddhaṃ cittamālambitvā cattāri,",
  "tika-abh09t:1582_16": "pañca vā javanāni uppajjanti,",
  "tika-abh09t:1582_17": "tesaṃ pacchimaṃ iddhicittaṃ,",
  "tika-abh09t:1582_18": "sesāni kāmāvacarajavanāni.",
  "tika-abh09t:1582_19": "Tesañca ekārammaṇattepi iddhicittameva parassa cittaṃ jānāti,",
  "tika-abh09t:1582_20": "na itarāni.",
  "tika-abh09t:1582_21": "Yathā cakkhudvāravīthiyaṃ cakkhuviññāṇameva rūpaṃ passati,",
  "tika-abh09t:1582_22": "na itarāni,",
  "tika-abh09t:1582_23": "tesu ca āvajjanameva nippariyāyato paccuppannārammaṇaṃ,",
  "tika-abh09t:1582_24": "itarāni pana addhāsantativasena pariyāyatoti gahetabbaṃ,",
  "tika-abh09t:1582_25": "evametassa atītānāgatapaccuppannaṃ cittamevārammaṇaṃ hoti,",
  "tika-abh09t:1582_26": "tañca kho parasseva,",
  "tika-abh09t:1582_27": "na attano.",
  "tika-abh09t:1583_0": "Pubbenivāsañāṇaṃ pana nāmagottakasiṇapaññattādianussaraṇe,",
  "tika-abh09t:1583_1": "nibbānānussaraṇe ca navattabbārammaṇaṃ,",
  "tika-abh09t:1583_2": "saṅkhatadhammānussaraṇe atītārammaṇameva.",
  "tika-abh09t:1583_3": "Tassa hi atītesu sāsavānāsavesu,",
  "tika-abh09t:1583_4": "ajjhattikabāhiresu ca dhammesu anārammaṇaṃ nāma natthi,",
  "tika-abh09t:1583_5": "buddhānaṃ sabbaññutaññāṇasamagatikaṃ hoti.",
  "tika-abh09t:1583_6": "Yathākammūpagañāṇassa ajjhattikaṃ,",
  "tika-abh09t:1583_7": "bāhirañca atītaṃ kusalākusalacetanāmattameva.",
  "tika-abh09t:1583_8": "“Cetopariyañāṇassa cittamevārammaṇaṃ hoti,",
  "tika-abh09t:1583_9": "na taṃsampayuttadhammā”ti aṭṭhakathāsu vuttaṃ,",
  "tika-abh09t:1583_10": "paṭṭhāne pana “kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammūpagañāṇassa",
  "tika-abh09t:1583_11": "anāgataṃsañāṇassa ārammaṇapaccayena paccayo”ti vuttattā cetopariyañāṇayathākammūpagañāṇānaṃ cittasampayuttāpi",
  "tika-abh09t:1583_12": "cetanāsampayuttāpi cattāro khandhā ārammaṇaṃ honti evāti daṭṭhabbaṃ.",
  "tika-abh09t:1584_0": "Dibbacakkhuñāṇassa pana ajjhattikaṃ,",
  "tika-abh09t:1584_1": "bāhirañca paccuppannaṃ vaṇṇāyatanamevārammaṇaṃ.",
  "tika-abh09t:1584_2": "Anāgataṃsañāṇassa chabbidhampi anāgatameva ajjhattañca bāhirañcārammaṇaṃ,",
  "tika-abh09t:1584_3": "idampi pubbenivāsañāṇaṃ viya anāgate sabbaññutaññāṇasadisanti.",
  "tika-abh09t:1584_4": "Evaṃ abhiññānaṃ atītānāgatapaccuppannesu,",
  "tika-abh09t:1584_5": "navattabbesu ca ajjhattikabāhiresu chasu ārammaṇesu yathāyogaṃ pavatti veditabbā.",
  "tika-abh09t:1584_6": "Sesāni pannarasa rūpāvacaracittāni,",
  "tika-abh09t:1584_7": "ākāsānañcāyatanaākiñcaññāyatanakusalavipākakiriyāni,",
  "tika-abh09t:1584_8": "aṭṭha lokuttaracittāni,",
  "tika-abh09t:1584_9": "rūpanibbānāni ca navattabbāni.",
  "tika-abh09t:1584_10": "Cetasikesu pana appamaññā navattabbāva.",
  "tika-abh09t:1584_11": "Sesaṃ suviññeyyameva.",
  "tika-abh09t:1584_12": "Atītārammaṇattikaṃ.",
  "tika-abh09t:1585_0": "“Evaṃ pavattamānā mayaṃ attāti gahaṇaṃ gamissāmā”ti iminā viya adhippāyena attānaṃ adhikāraṃ katvā pavattāti ajjhattā. Ajjhatta-",
  "tika-abh09t:1585_1": "saddo panāyaṃ gocarajjhatte niyakajjhatte ajjhattajjhatte visayajjhatteti catūsu atthesu dissati.",
  "tika-abh09t:1585_2": "“Ajjhattarato samāhito”tiādīsu hi ayaṃ gocarajjhatte dissati.",
  "tika-abh09t:1585_3": "“Ajjhattaṃ vā dhammesu dhammānupassī viharatī”tiādīsu niyakajjhatte.",
  "tika-abh09t:1585_4": "“Cha ajjhattikāni āyatanānī”tiādīsu ajjhattajjhatte.",
  "tika-abh09t:1585_5": "“Ajjhattaṃ suññataṃ upasampajja viharatī”tiādīsu visayajjhatte,",
  "tika-abh09t:1585_6": "issariyaṭṭhāneti attho.",
  "tika-abh09t:1585_7": "Phalasamāpatti hi buddhānaṃ issariyaṭṭhānaṃ nāma.",
  "tika-abh09t:1585_8": "Idha panāyaṃ niyakajjhatte vattati,",
  "tika-abh09t:1585_9": "tasmā attano santāne pavattā pāṭipuggalikā rūpārūpadhammā idha ajjhattāti veditabbā.",
  "tika-abh09t:1585_10": "Tato bahibhūtā indriyabaddhā vā anindriyabaddhā vā rūpārūpapaññattiyo bahiddhā nāma,",
  "tika-abh09t:1585_11": "tatiyapadaṃ tadubhayavasena vuttaṃ.",
  "tika-abh09t:1586_0": "Tattha sabbāni cittacetasikāni indriyabaddharūpaṃ tidhā honti,",
  "tika-abh09t:1586_1": "anindriyabaddharūpaṃ,",
  "tika-abh09t:1586_2": "nibbānapaññattiyo ca bahiddhāva.",
  "tika-abh09t:1586_3": "Imasmiṃ hi tike kusalattike alabbhamānā paññattiyopi labbhanti ṭhapetvā ākiñcaññāyatanārammaṇaṃ,",
  "tika-abh09t:1586_4": "tadeva idha navattabbaṃ.",
  "tika-abh09t:1586_5": "Teneva hi bhagavatā anantarattike “kasiṇādipaññattārammaṇāni kāmarūpāvacarādicittāni bahiddhārammaṇāni,",
  "tika-abh09t:1586_6": "ākiñcaññāyatanañca navattabba”nti vuttaṃ,",
  "tika-abh09t:1586_7": "idañca nippadesattikaṃ.",
  "tika-abh09t:1586_8": "Ajjhattattikaṃ.",
  "tika-abh09t:1587_0": "Yathāvutte ajjhattādike ārammaṇaṃ katvā pavattānaṃ vasena ayaṃ tiko vutto.",
  "tika-abh09t:1587_1": "Tattha chabbidhāni viññāṇañcāyatananevasaññānāsaññāyatanacittāni ajjhattārammaṇāneva,",
  "tika-abh09t:1587_2": "ākāsānañcāyatanattayaṃ,",
  "tika-abh09t:1587_3": "rūpāvacaralokuttaracittāni ca bahiddhārammaṇāneva,",
  "tika-abh09t:1587_4": "voṭṭhabbanavajjitā ahetukamahāvipākā tidhāpi honti,",
  "tika-abh09t:1587_5": "avasesā pana ākiñcaññāyatanavajjitāni āvajjanajavanāni,",
  "tika-abh09t:1587_6": "abhiññā ca siyā tidhāpi honti,",
  "tika-abh09t:1587_7": "ākiñcaññāyatanārammaṇassa āvajjanaparikammapaccavekkhaṇādibhāvappavattiyaṃ siyā navattabbāti.",
  "tika-abh09t:1587_8": "Tesaṃ ajjhattādiārammaṇatā anantarattike,",
  "tika-abh09t:1587_9": "heṭṭhā ca vuttanayānusārena ñātabbā,",
  "tika-abh09t:1587_10": "ākiñcaññāyatanattayaṃ,",
  "tika-abh09t:1587_11": "pana rūpanibbānāni ca navattabbāva.",
  "tika-abh09t:1587_12": "Cetasikesu pana appamaññāviratī bahiddhārammaṇāva,",
  "tika-abh09t:1587_13": "sesā tidhāpi honti navattabbā ca.",
  "tika-abh09t:1587_14": "Sesaṃ suviññeyyameva.",
  "tika-abh09t:1587_15": "Ajjhattārammaṇattikaṃ.",
  "tika-abh09t:1588_0": "Daṭṭhabbabhāvasaṅkhātena saha nidassanenāti sanidassanā,",
  "tika-abh09t:1588_1": "paṭihananabhāvasaṅkhātena saha paṭighenāti sappaṭighā,",
  "tika-abh09t:1588_2": "sanidassanā ca te sappaṭighā cāti sanidassanasappaṭighā,",
  "tika-abh09t:1588_3": "rūpāyatanameva.",
  "tika-abh09t:1588_4": "Nīlādibhedamupādāya pana bahuvacananiddeso.",
  "tika-abh09t:1588_5": "Natthi etesaṃ daṭṭhabbabhāvasaṅkhātaṃ nidassananti anidassanā,",
  "tika-abh09t:1588_6": "anidassanā ca te vuttanayena sappaṭighā cāti anidassanasappaṭighā,",
  "tika-abh09t:1588_7": "sesāni oḷārikarūpāni.",
  "tika-abh09t:1588_8": "Tatiyapadaṃ ubhayapaṭikkhepena vuttaṃ,",
  "tika-abh09t:1588_9": "sukhumarūpacittacetasikanibbānāni anidassanaappaṭighā nāma,",
  "tika-abh09t:1588_10": "idañca nippadesattikanti veditabbaṃ.",
  "tika-abh09t:1588_11": "Sanidassanattikaṃ.",
  "tika-abh09t:1589_0": "Tikamātikatthavaṇṇanā niṭṭhitā.",
  "tika-abh09t:1590_0": "Abhidhammadukamātikatthavaṇṇanā",
  "tika-abh09t:1591_0": "Dukamātikāya pana heṭṭhā anāgatapadatthavaṇṇanaṃyeva karissāma.",
  "tika-abh09t:1591_1": "Hetugocchake tāva hetū dhammāti ettha hetuhetu paccayahetu uttamahetu sādhāraṇahetūti catubbidhā hetū.",
  "tika-abh09t:1591_2": "Tattha alobhādayo cha dhammā hetuhetū nāma,",
  "tika-abh09t:1591_3": "upādārūpādīnaṃ mahābhūtādayo paccayahetū nāma,",
  "tika-abh09t:1591_4": "vipākuppattiyaṃ kusalākusalaṃ,",
  "tika-abh09t:1591_5": "iṭṭhāniṭṭhārammaṇañca uttamahetū nāma,",
  "tika-abh09t:1591_6": "saṅkhārādīnaṃ avijjādayo sādhāraṇahetū nāma.",
  "tika-abh09t:1591_7": "Idha pana hetuhetu adhippeto.",
  "tika-abh09t:1591_8": "Hetū dhammāti mūlaṭṭhena hetusaṅkhātā dhammā,",
  "tika-abh09t:1591_9": "“hetudhammā”tipi pāṭho,",
  "tika-abh09t:1591_10": "soyevattho.",
  "tika-abh09t:1591_11": "Na hetūti tesaññeva paṭikkhepavacanaṃ.",
  "tika-abh09t:1592_0": "Tattha alobho adoso amohoti kusalābyākatā tayo,",
  "tika-abh09t:1592_1": "lobho doso mohoti akusalā tayo cāti ime cha dhammā hetū nāma.",
  "tika-abh09t:1592_2": "Ime ṭhapetvā avasesā cetasikā,",
  "tika-abh09t:1592_3": "sabbāni ca cittāni,",
  "tika-abh09t:1592_4": "rūpanibbānāni cāti ime dhammā na hetū nāma,",
  "tika-abh09t:1592_5": "idañca nippadesadukanti veditabbaṃ.",
  "tika-abh09t:1592_6": "Hetudukaṃ paṭhamaṃ.",
  "tika-abh09t:1593_0": "Sampayogato pavattena saha hetunāti sahetukā. Tatheva pavatto natthi etesaṃ hetūti ahetukā.",
  "tika-abh09t:1594_0": "Tattha ahetukacittavajjitāni ekasattati cittāni sahetukā nāma.",
  "tika-abh09t:1594_1": "Tesu dve mohamūlāni moheneva sahetukāni,",
  "tika-abh09t:1594_2": "aṭṭha lobhamūlāni lobhamohehi dvīhi,",
  "tika-abh09t:1594_3": "dve dosamūlāni dosamohehi,",
  "tika-abh09t:1594_4": "dvādasa ñāṇavippayuttakusalābyākatāni alobhādosehi,",
  "tika-abh09t:1594_5": "sesāni sattacattālīsa alobhādīhi tīhipi sahetukānīti,",
  "tika-abh09t:1594_6": "mohamūlesu pana moho,",
  "tika-abh09t:1594_7": "dvipañcaviññāṇaṃ,",
  "tika-abh09t:1594_8": "manodhātu,",
  "tika-abh09t:1594_9": "santīraṇattayaṃ,",
  "tika-abh09t:1594_10": "voṭṭhabbanaṃ,",
  "tika-abh09t:1594_11": "hasituppādakāni aṭṭhārasa cittāni,",
  "tika-abh09t:1594_12": "rūpanibbānāni cāti ime dhammā ahetukā nāma.",
  "tika-abh09t:1594_13": "Cetasikesu pana lobhadosā,",
  "tika-abh09t:1594_14": "vicikicchā ca moheneva sahetukā,",
  "tika-abh09t:1594_15": "diṭṭhimāno lobhamohehi dvīhi,",
  "tika-abh09t:1594_16": "issāmacchariyakukkuccāni dosamohehi,",
  "tika-abh09t:1594_17": "moho pana siyā lobhena,",
  "tika-abh09t:1594_18": "siyā dosenāti dvīhi sahetukopi mohamūlesu ahetukopi,",
  "tika-abh09t:1594_19": "thinamiddhāni siyā lobhamohehi,",
  "tika-abh09t:1594_20": "siyā dosamohehīti tīhipi sahetukāni,",
  "tika-abh09t:1594_21": "ahirikānottappauddhaccāni tathā ca kevalamohena ca,",
  "tika-abh09t:1594_22": "amoho pana alobhādoseheva dvīhi,",
  "tika-abh09t:1594_23": "alobho siyā adosāmohehi,",
  "tika-abh09t:1594_24": "siyā adosenāti dvīhi,",
  "tika-abh09t:1594_25": "adoso siyā alobhāmohehi,",
  "tika-abh09t:1594_26": "siyā alobhenāti dvīhi,",
  "tika-abh09t:1594_27": "sesā pana dvāvīsati kusalābyākatā siyā tīhi,",
  "tika-abh09t:1594_28": "siyā dvīhipi hetūhi sahetukā,",
  "tika-abh09t:1594_29": "chando pana yathāyogaṃ tīhi,",
  "tika-abh09t:1594_30": "pītidosavajjitehi pañcahi siyā sahetukāpi ahetukāpi,",
  "tika-abh09t:1594_31": "sesā ekādasa tijātikā chahi hetūhi sahetukāpi ahetukāpi,",
  "tika-abh09t:1594_32": "vedanā cettha domanassabhūtā dvihetukāva,",
  "tika-abh09t:1594_33": "somanassaupekkhā yathāyogaṃ dosavajjitehi pañcahi sahetukāpi ahetukāpi,",
  "tika-abh09t:1594_34": "sukhadukkhabhūtā ahetukāva,",
  "tika-abh09t:1594_35": "idañca nippadesadukanti. Dutiyaṃ.",
  "tika-abh09t:1595_0": "Ekuppādāditāya hetunā sampayuttāti hetusampayuttā.",
  "tika-abh09t:1595_1": "Hetunā vippayuttāti hetuvippayuttā.",
  "tika-abh09t:1595_2": "Ayaṃ hetusampayuttaduko anantare vuttasahetukadukena atthato ninnānākaraṇo.",
  "tika-abh09t:1595_3": "Sahetukaduko eva hi bhagavatā desanāvilāsena,",
  "tika-abh09t:1595_4": "tathā bujjhanakapuggalānaṃ vā ajjhāsayavasena hetusampayuttadukabhāvenāpi vutto.",
  "tika-abh09t:1595_5": "Evaṃ uparipi samānatthadukānaṃ vacane kāraṇaṃ veditabbaṃ. Tatiyaṃ.",
  "tika-abh09t:1596_0": "Catutthādayo pana yasmā paṭhamadukadutiyatatiyadukesu paṭhamapadena yojetvā dve dukā,",
  "tika-abh09t:1596_1": "paṭhamaduke ca pacchimapadaṃ dutiyadukena yojetvā ekaṃ dukanti tayo dukā desitā,",
  "tika-abh09t:1596_2": "tasmā tesaṃ padattho vuttanayova.",
  "tika-abh09t:1597_0": "Tattha ca yatheva “hetū ceva dhammā sahetukā ca,",
  "tika-abh09t:1597_1": "sahetukā ceva dhammā na ca hetū”ti ayaṃ duko sambhavati,",
  "tika-abh09t:1597_2": "tathā “hetū ceva dhammā ahetukā ca,",
  "tika-abh09t:1597_3": "ahetukā ceva dhammā na ca hetū”ti ayampi sambhavati.",
  "tika-abh09t:1597_4": "Iminā nayena hetusampayuttadukena yojanāyapi eko labbhati.",
  "tika-abh09t:1597_5": "Yathā ca “na hetū kho pana dhammā sahetukāpi,",
  "tika-abh09t:1597_6": "ahetukāpī”ti ayaṃ labbhati,",
  "tika-abh09t:1597_7": "tathā “hetū kho pana dhammā sahetukāpi,",
  "tika-abh09t:1597_8": "ahetukāpī”ti ayampi.",
  "tika-abh09t:1597_9": "Yathā cettha sahetukaduke dve dukā,",
  "tika-abh09t:1597_10": "evaṃ hetusampayuttadukepi “na hetū kho pana dhammā hetusampayuttāpi,",
  "tika-abh09t:1597_11": "hetuvippayuttāpī”ti ca “hetū kho pana dhammā hetusampayuttāpi,",
  "tika-abh09t:1597_12": "hetuvippayuttāpī”ti ca dve dukā labbhantīti aparepi pañca dukā hetugocchake yojetuṃ sakkā.",
  "tika-abh09t:1597_13": "Te pana bhagavatā vuttānusāreneva sakkā ñātunti chasu eva saṅgahitāti veditabbā.",
  "tika-abh09t:1597_14": "Tattha ye tāva ekasmiṃ citte dve tayo hetū ekato uppajjanti,",
  "tika-abh09t:1597_15": "te hetū ceva aññoññāpekkhāya sahetukā ca nāma.",
  "tika-abh09t:1597_16": "Sahetukacittesu pana hetuṃ ṭhapetvā sesā cittacetasikā dhammā sahetukā ceva na ca hetū nāma.",
  "tika-abh09t:1597_17": "Imasmiṃ duke sabbe ahetukadhammā na vattabbā.",
  "tika-abh09t:1597_18": "Cetasikesu pana hetuvajjitā akusalā ceva kusalābyākatā ca,",
  "tika-abh09t:1597_19": "chando ca sahetuko ceva na hetu eva,",
  "tika-abh09t:1597_20": "sesā tijātikā,",
  "tika-abh09t:1597_21": "tathā navattabbā ca,",
  "tika-abh09t:1597_22": "moho pana hetu ceva sahetuko ca navattabbo ca.",
  "tika-abh09t:1597_23": "Catutthaṃ.",
  "tika-abh09t:1598_0": "Anantaradukopi iminā dukena sabbathāpi sadisovāti. Pañcamaṃ.",
  "tika-abh09t:1599_0": "Sahetukacittesu hetuvajjitā cittacetasikā dhammā nahetū sahetū nāma,",
  "tika-abh09t:1599_1": "ahetukacittarūpanibbānāni nahetū ahetukā nāma.",
  "tika-abh09t:1599_2": "Imasmiṃ pana duke cha hetū na vattabbā.",
  "tika-abh09t:1599_3": "Sesaṃ suviññeyyamevāti. Chaṭṭhaṃ.",
  "tika-abh09t:1600_0": "Hetugocchakaṃ niṭṭhitaṃ.",
  "tika-abh09t:1601_0": "Sattasu cūḷantaradukesu attano nipphādakena saha paccayenāti sappaccayā,",
  "tika-abh09t:1601_1": "cittacetasikarūpāni.",
  "tika-abh09t:1601_2": "Natthi etesaṃ uppāde vā ṭhitiyaṃ vā paccayo ahutvā bhavanassevābhāvāti appaccayā,",
  "tika-abh09t:1601_3": "nibbānameva.",
  "tika-abh09t:1601_4": "Desanāya panettha paramatāya sotapatitavasena bahuvacananiddeso kato.",
  "tika-abh09t:1601_5": "Evaṃ sanidassanādīsupi.",
  "tika-abh09t:1601_6": "Idañca ito parāni cha ca nippadesadukānīti veditabbāni.",
  "tika-abh09t:1601_7": "Tato parañca yattha “ime na vattabbā”ti na vakkhāma,",
  "tika-abh09t:1601_8": "taṃ nippadesanti gahetabbaṃ.",
  "tika-abh09t:1601_9": "Sappaccayadukaṃ.",
  "tika-abh09t:1602_0": "Paccayehi samāgantvā katāti saṅkhatā.",
  "tika-abh09t:1602_1": "Na saṅkhatāti asaṅkhatā.",
  "tika-abh09t:1602_2": "Idañca sabbathā sappaccayadukasadisameva.",
  "tika-abh09t:1602_3": "Sappaccayasaṅkhataubhayadukaṃ sabbathā sadisameva.",
  "tika-abh09t:1602_4": "Saṅkhatadukaṃ.",
  "tika-abh09t:1603_0": "Rūpāyatanaṃ sanidassanaṃ nāma. Sesarūpacittacetasikanibbānāni anidassanā nāma. Sanidassanadukaṃ.",
  "tika-abh09t:1604_0": "Pasādavisayarūpāni dvādasa sappaṭighā nāma.",
  "tika-abh09t:1604_1": "Sesarūpacittacetasikanibbānāni appaṭighā nāma.",
  "tika-abh09t:1604_2": "Sappaṭighadukaṃ.",
  "tika-abh09t:1605_0": "Avinibbhogavasena rūpaṃ etesaṃ atthīti rūpino,",
  "tika-abh09t:1605_1": "ruppanalakkhaṇaṃ vā rūpaṃ,",
  "tika-abh09t:1605_2": "taṃ etesaṃ atthīti rūpino,",
  "tika-abh09t:1605_3": "bhūtopādāyarūpameva.",
  "tika-abh09t:1605_4": "Na rūpino arūpino,",
  "tika-abh09t:1605_5": "cittacetasikanibbānāni.",
  "tika-abh09t:1605_6": "Rūpidukaṃ.",
  "tika-abh09t:1606_0": "Loko vuccati lujjanapalujjanaṭṭhena vaṭṭaṃ,",
  "tika-abh09t:1606_1": "tasmiṃ pariyāpannabhāvena loke niyuttāti lokiyā,",
  "tika-abh09t:1606_2": "pañcupādānakkhandhā.",
  "tika-abh09t:1606_3": "Tato lokato tattha apariyāpannabhāvena uttiṇṇāti lokuttarā,",
  "tika-abh09t:1606_4": "ariyamaggaphalanibbānāni.",
  "tika-abh09t:1606_5": "Cetasikesu panettha yaṃ vattabbaṃ,",
  "tika-abh09t:1606_6": "taṃ asekhattike vuttanayena veditabbaṃ.",
  "tika-abh09t:1606_7": "Lokiyadukaṃ.",
  "tika-abh09t:1607_0": "Kenaci viññeyyāti cakkhuviññāṇādīsu kenaci ekena cakkhuviññāṇena vā sotaviññāṇādinā vā vijānitabbā.",
  "tika-abh09t:1607_1": "Kenaci na viññeyyāti teneva cakkhuviññāṇena vā sotaviññāṇādinā vā na kenaci vijānitabbāni.",
  "tika-abh09t:1607_2": "Evaṃ hi sati dvinnampi padānaṃ atthanānattato duko hoti.",
  "tika-abh09t:1607_3": "Padabhājanīyasmimpi “ye te dhammā cakkhuviññeyyā,",
  "tika-abh09t:1607_4": "na te dhammā sotaviññeyyā”ti ettakaṃ ekadukanti aggahetvā “ye te dhammā cakkhuviññeyyā,",
  "tika-abh09t:1607_5": "na te dhammā sotaviññeyyā,",
  "tika-abh09t:1607_6": "ye vā pana te dhammā sotaviññeyyā,",
  "tika-abh09t:1607_7": "na te dhammā cakkhuviññeyyā”ti ayameko dukoti veditabbo.",
  "tika-abh09t:1607_8": "Tassa pana rūpaṃ cakkhuviññeyyaṃ,",
  "tika-abh09t:1607_9": "saddo na cakkhuviññeyyoti ayamattho.",
  "tika-abh09t:1607_10": "Evaṃ sesesupi dukaparicchedo ñātabbo.",
  "tika-abh09t:1607_11": "Tattha rūpāyatanaṃ cakkhunā vā cakkhuviññāṇena vā viññeyyaṃ nāma.",
  "tika-abh09t:1607_12": "Sesarūpārūpadhammā teneva cakkhunā vā cakkhuviññāṇena vā kenaci naviññeyyā.",
  "tika-abh09t:1607_13": "Evaṃ sotaghānajivhākāyatabbiññāṇamūlikāsupi catūsu yojanāsu vibhāgo yathānurūpaṃ ñātabbo.",
  "tika-abh09t:1607_14": "Rūpādayo pana pañcavisayā manodhātuttayena kenaci viññeyyā.",
  "tika-abh09t:1607_15": "Sesarūpārūpadhammā teneva manodhātuttayena kenaci naviññeyyā.",
  "tika-abh09t:1607_16": "Kiñcāpi sāmaññato manoviññāṇena aviññeyyassa abhāvato pāḷiyaṃ manoviññāṇaviññeyyavasena duko na vutto,",
  "tika-abh09t:1607_17": "tathāpi visesato vattabbova.",
  "tika-abh09t:1607_18": "Tathā hi chabbidhāpi kāmāvacaradhammā kāmāvacaravipākādinā manoviññāṇena kenaci viññeyyā,",
  "tika-abh09t:1607_19": "rūpārūpāvacaralokuttarapaññattiyo teneva kenaci naviññeyyā.",
  "tika-abh09t:1607_20": "Tathā kāmarūpārūpāvacarapaññattiyo akusalādinā kenaci viññeyyā,",
  "tika-abh09t:1607_21": "lokuttarā teneva kenaci naviññeyyā.",
  "tika-abh09t:1607_22": "Tathā nibbānaṃ lokuttarena kenaci viññeyyaṃ,",
  "tika-abh09t:1607_23": "sesalokiyalokuttarā teneva kenaci naviññeyyāti iminā nayena rūpārūpāvacarādibhedena manoviññāṇena kenaci viññeyyāviññeyyadhammā yathāyogaṃ yojetabbā.",
  "tika-abh09t:1607_24": "Evaṃ sabbe dhammā kenaci viññeyyā,",
  "tika-abh09t:1607_25": "kenaci na viññeyyā nāma.",
  "tika-abh09t:1607_26": "Imasmiñca duke paññattiyopi labbhantīti veditabbāti.",
  "tika-abh09t:1607_27": "Kenaciviññeyyadukaṃ.",
  "tika-abh09t:1608_0": "Cūḷantaradukā niṭṭhitā.",
  "tika-abh09t:1609_0": "Āsavagocchake āsamantato savantīti āsavā,",
  "tika-abh09t:1609_1": "cakkhutopi…pe…",
  "tika-abh09t:1609_2": "manatopi savanti,",
  "tika-abh09t:1609_3": "pavattantīti vuttaṃ hoti.",
  "tika-abh09t:1609_4": "Dhammato yāvagotrabhuṃ,",
  "tika-abh09t:1609_5": "okāsato yāvabhavaggā savantīti vā āsavā,",
  "tika-abh09t:1609_6": "ete dhamme,",
  "tika-abh09t:1609_7": "etañca okāsaṃ antokaritvā pavattantīti attho.",
  "tika-abh09t:1609_8": "Antokaraṇattho hi ayaṃ ā- kāro.",
  "tika-abh09t:1609_9": "Cirapārivāsiyaṭṭhena madirādiāsavā viyātipi āsavā.",
  "tika-abh09t:1609_10": "Yadi ca cirapārivāsiyaṭṭhena āsavā,",
  "tika-abh09t:1609_11": "ete eva bhavituṃ arahanti.",
  "tika-abh09t:1609_12": "Anādittā āyataṃ vā saṃsāradukkhaṃ savanti pasavantītipi āsavā.",
  "tika-abh09t:1609_13": "Tato aññe no āsavā nāma.",
  "tika-abh09t:1610_0": "Tattha kāmāsavo bhavāsavo diṭṭhāsavo avijjāsavoti ime cattāro āsavā nāma.",
  "tika-abh09t:1610_1": "Tattha aṭṭhasu lobhasahagatacittesu uppanno sabbopi lobho kāmāsavo nāma.",
  "tika-abh09t:1610_2": "Aṭṭhasāliniyaṃ pana “pañcakāmaguṇiko rāgo kāmāsavo”ti ca,",
  "tika-abh09t:1610_3": "“diṭṭhisahajāto rāgo kāmāsavo na hoti,",
  "tika-abh09t:1610_4": "diṭṭhirāgo nāma hotī”ti ca,",
  "tika-abh09t:1610_5": "“yo brahmānaṃ vimānakapparukkhābharaṇesu chandarāgo uppajjati,",
  "tika-abh09t:1610_6": "so kāmāsavo na hoti pañcakāmaguṇikassa rāgassa idheva pahīnattā”ti ca vuttaṃ.",
  "tika-abh09t:1610_7": "Pāḷiyaṃ pana “kāmāsavo aṭṭhasu lobhasahagatesu cittuppādesu uppajjatī”ti ca,",
  "tika-abh09t:1610_8": "“kāmāsavaṃ paṭicca diṭṭhāsavo avijjāsavo”ti ca vuttattā bhavāsavaṃ ṭhapetvā avaseso sabbopi lobho kāmāsavoti paññāyati diṭṭhisampayuttarāgassa,",
  "tika-abh09t:1610_9": "brahmānaṃ vatthābharaṇādīsu rāgassa ca bhavāsavattābhāvā.",
  "tika-abh09t:1610_10": "Diṭṭhivippayuttarāgo eva hi rūpārūpabhavapatthanāvasena pavattiyaṃ bhavāsavo hoti “rūpadhātuyā arūpadhātuyā",
  "tika-abh09t:1610_11": "ettha bhavarāgānusayo anusetī”tiādivacanato,",
  "tika-abh09t:1610_12": "na ca kāmāsavabhavāsavavinimutto lobho atthi.",
  "tika-abh09t:1610_13": "Yadi siyā,",
  "tika-abh09t:1610_14": "“lobho siyā āsavo,",
  "tika-abh09t:1610_15": "siyā no āsavo”ti pāḷiyaṃ vattabbo bhaveyya,",
  "tika-abh09t:1610_16": "“diṭṭhivippayuttalobhena sampayutto avijjāsavo siyā āsavasampayutto,",
  "tika-abh09t:1610_17": "siyā āsavavippayutto”ti ca vattabbo siyā.",
  "tika-abh09t:1610_18": "Padabhājanīye ca kāmāsavaniddese āgatassa “kāmesu kāmacchando”ti imassa padassa aṭṭhasāliniyaṃ “pañcakāmaguṇesu kāmacchando”ti attho vutto,",
  "tika-abh09t:1610_19": "tassa pana padassa vatthukāmesu kilesakāmotipi atthayojanā sakkā kātuṃ tebhumakassa dhammassa vatthukāmattā,",
  "tika-abh09t:1610_20": "tattha sabbattha rāgassa ca kilesakāmattā.",
  "tika-abh09t:1610_21": "Vuttaṃ hetaṃ dhammasenāpatinā mahāniddese –",
  "tika-abh09t:1611_0": "“Katame vatthukāmā?",
  "tika-abh09t:1611_1": "Manāpikā rūpā…pe…",
  "tika-abh09t:1611_2": "sabbepi kāmāvacarā dhammā,",
  "tika-abh09t:1611_3": "sabbepi rūpāvacarā dhammā,",
  "tika-abh09t:1611_4": "sabbepi arūpāvacarā dhammā…pe…",
  "tika-abh09t:1611_5": "ime vuccanti vatthukāmā.",
  "tika-abh09t:1612_0": "“Katame kilesakāmā?",
  "tika-abh09t:1612_1": "Chando kāmo rāgo kāmo…pe…",
  "tika-abh09t:1612_2": "yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ kāmogho",
  "tika-abh09t:1612_3": "kāmayogo kāmupādānaṃ kāmacchandanīvaraṇaṃ…pe…",
  "tika-abh09t:1612_4": "ime vuccanti kilesakāmā”ti.",
  "tika-abh09t:1613_0": "Apicettha “kāmogho kāmayogo”tiādinā kilesakāmassa kāmoghādibhāvaṃ vadatā dhammasenāpatinā vatthukāmattavisayassa rāgassa āsavādibhāvo anuññāto,",
  "tika-abh09t:1613_1": "na pañcakaāmaguṇikasseva rāgassa.",
  "tika-abh09t:1613_2": "Na ca oghāsavesu koci viseso atthi.",
  "tika-abh09t:1613_3": "Aṭṭhasāliniyampi hi upādānagocchakassa padabhājanīye “kāmesu kāmacchando”ti imassa “vatthukāmesu kāmacchando”ti ayamevattho vutto.",
  "tika-abh09t:1613_4": "Tato aññesu hetuganthakilesagocchakesu lobhasseva anavasesapariyādānaṃ vuttaṃ,",
  "tika-abh09t:1613_5": "na itaragocchakesu.",
  "tika-abh09t:1613_6": "Tesu ca lobhassa pāḷianusārato olokiyamāne kilesakāmamattako.",
  "tika-abh09t:1613_7": "Anavasesalobhapariyādānaṃ paññāyati.",
  "tika-abh09t:1613_8": "Vīmaṃsitvā gahetabbaṃ.",
  "tika-abh09t:1614_0": "Catūsu pana diṭṭhigatavippayuttacittesu uppanno rūpārūpabhavesu chandarāgabhāvena,",
  "tika-abh09t:1614_1": "kāmajjhosānanikantibhāvena ca pavatto lobho bhavāsavo nāma.",
  "tika-abh09t:1614_2": "Aṭṭhasāliniyaṃ pana “sassatadiṭṭhisahajāto rāgo bhavāsavo”ti vuttaṃ.",
  "tika-abh09t:1614_3": "Pāḷiyaṃ pana “bhavāsavo catūsu diṭṭhigatavippayuttalobhasahagatesū”ti niyamitattā na sakkā gahetuṃ,",
  "tika-abh09t:1614_4": "adhippāyo pana gavesitabbo.",
  "tika-abh09t:1614_5": "Dvāsaṭṭhipabhedā sabbāpi diṭṭhi diṭṭhāsavo nāma.",
  "tika-abh09t:1614_6": "Aṭṭhavatthuko sabbopi moho avijjāsavo nāma.",
  "tika-abh09t:1614_7": "Tesu diṭṭhāsavo paṭhamena maggena pahīyati,",
  "tika-abh09t:1614_8": "kāmāsavo catūhipīti vattuṃ yuttaṃ,",
  "tika-abh09t:1614_9": "“tatiyenā”ti pana vuttaṃ.",
  "tika-abh09t:1614_10": "Bhavāsavo,",
  "tika-abh09t:1614_11": "avijjāsavo ca catutthena pahīyati.",
  "tika-abh09t:1614_12": "Imesañca kāmāsavabhavāsavānaṃ lobhasabhāvattā sabhāvato tayo dhammā vibhāgato cattāro āsavā nāma jātā.",
  "tika-abh09t:1614_13": "Ime ṭhapetvā sesā lokiyalokuttarā sabbe dhammā no āsavā nāma.",
  "tika-abh09t:1614_14": "Āsavadukaṃ paṭhamaṃ.",
  "tika-abh09t:1615_0": "Attānaṃ ārammaṇaṃ katvā pavattehi saha āsavehīti sāsavā,",
  "tika-abh09t:1615_1": "sabbe lokiyadhammā.",
  "tika-abh09t:1615_2": "Evaṃ pavattamānā natthi etesaṃ āsavāti anāsavā,",
  "tika-abh09t:1615_3": "nava lokuttaradhammāva.",
  "tika-abh09t:1615_4": "Cetasikā panettha lokiyaduke vuttasadisāva.",
  "tika-abh09t:1615_5": "Sāsavadukaṃ dutiyaṃ.",
  "tika-abh09t:1616_0": "Tatiyādīnaṃ catunnaṃ dukānaṃ padattho vuttanayova.",
  "tika-abh09t:1616_1": "Sesamettha hetugocchake vuttanayena veditabbaṃ.",
  "tika-abh09t:1616_2": "Ayaṃ pana viseso –",
  "tika-abh09t:1616_3": "yathā tattha “na hetū kho pana dhammā sahetukāpi,",
  "tika-abh09t:1616_4": "ahetukāpī”ti ayaṃ osānaduko paṭhamaduke dutiyapadaṃ dutiyadukena yojetvā vutto,",
  "tika-abh09t:1616_5": "evamidha “no āsavā kho pana dhammā sāsavāpi,",
  "tika-abh09t:1616_6": "anāsavāpī”ti na vutto.",
  "tika-abh09t:1616_7": "Ayañca tattha tattha vuttanayena iha saṅgahitoti veditabbo.",
  "tika-abh09t:1616_8": "Yathā cettha,",
  "tika-abh09t:1616_9": "evaṃ saññojanagocchakādīsupi yathānurūpaṃ ñātabbaṃ.",
  "tika-abh09t:1617_0": "Tattha dvādasa akusalacittuppādā āsavasampayuttā nāma.",
  "tika-abh09t:1617_1": "Dosamohamūlacittesu moho,",
  "tika-abh09t:1617_2": "kusalābyākatacittarūpanibbānāni ca āsavavippayuttā nāma.",
  "tika-abh09t:1617_3": "Cetasikesu pana mohaṃ ṭhapetvā sesā akusalā āsavasampayuttāva,",
  "tika-abh09t:1617_4": "moho pana tijātiko ca dvidhāpi hoti,",
  "tika-abh09t:1617_5": "sesā āsavavippayuttā evāti. Tatiyaṃ.",
  "tika-abh09t:1618_0": "Cattāro āsavā āsavā ceva sāsavā ca nāma.",
  "tika-abh09t:1618_1": "Tadavasesā lokiyadhammā sāsavā ceva no ca āsavā nāma.",
  "tika-abh09t:1618_2": "Idha pana lokuttarā na vattabbā.",
  "tika-abh09t:1618_3": "Cetasikesu pana āsavāti vuttehi sesā akusalā,",
  "tika-abh09t:1618_4": "karuṇāmuditā ca sāsavā ceva no ca āsavā eva,",
  "tika-abh09t:1618_5": "sesā tathā ca na vattabbā ca.",
  "tika-abh09t:1618_6": "Catutthaṃ.",
  "tika-abh09t:1619_0": "Ye pana lobhamūlesu lobhamohā,",
  "tika-abh09t:1619_1": "lobhadiṭṭhimoho cāti dve tayo ekato katvā uppajjanti,",
  "tika-abh09t:1619_2": "te āsavā ceva āsavasampayuttā ca nāma.",
  "tika-abh09t:1619_3": "Dvādasa akusalacittāni ceva āsavavajjitā taṃsampayuttā ca āsavasampayuttā ceva no ca āsavā nāma.",
  "tika-abh09t:1619_4": "Idha pana āsavavippayuttā na vattabbā.",
  "tika-abh09t:1619_5": "Cetasikesu pana āsavavajjitā akusalā āsavasampayuttā ceva no ca āsavā eva,",
  "tika-abh09t:1619_6": "moho siyā āsavo ceva āsavasampayutto ca,",
  "tika-abh09t:1619_7": "siyā na vattabbo,",
  "tika-abh09t:1619_8": "tijātikā siyā āsavasampayuttā ceva no ca āsavā,",
  "tika-abh09t:1619_9": "siyā na vattabbā,",
  "tika-abh09t:1619_10": "kusalābyākatā na vattabbāva.",
  "tika-abh09t:1619_11": "Sesaṃ suviññeyyameva. Pañcamaṃ.",
  "tika-abh09t:1620_0": "Lokuttaravajjitā āsavavippayuttā sāsavā nāma.",
  "tika-abh09t:1620_1": "Lokuttarā āsavavippayuttā anāsavā nāma.",
  "tika-abh09t:1620_2": "Idha pana āsavasampayuttā na vattabbāva.",
  "tika-abh09t:1620_3": "Cetasikesu pana karuṇāmuditā āsavavippayuttā sāsavā eva,",
  "tika-abh09t:1620_4": "moho tathā ca na vattabbo ca,",
  "tika-abh09t:1620_5": "sesakusalābyākatā dvidhāpi honti,",
  "tika-abh09t:1620_6": "tijātikā dvidhāpi na vattabbāva,",
  "tika-abh09t:1620_7": "mohavajjitā pana akusalā na vattabbāva. Chaṭṭhaṃ.",
  "tika-abh09t:1621_0": "Āsavagocchakaṃ niṭṭhitaṃ.",
  "tika-abh09t:1622_0": "Saṃyojanagocchake yassa saṃvijjanti,",
  "tika-abh09t:1622_1": "taṃ puggalaṃ vaṭṭasmiṃ saṃyojenti bandhantīti saṃyojanā.",
  "tika-abh09t:1622_2": "Tato aññe no saṃyojanā.",
  "tika-abh09t:1623_0": "Tattha kāmarāgasaṃyojanaṃ bhavarāgapaṭighamānadiṭṭhivicikicchāsīlabbataparāmāsaissāmacchariyaavijjāsaṃyojananti ime dasa dhammā saṃyojanā nāma.",
  "tika-abh09t:1623_1": "Tesu kāmabhavadiṭṭhiavijjāsaṃyojanāni āsavagocchake vuttanayāneva.",
  "tika-abh09t:1623_2": "“Anatthaṃ me acari, carati,",
  "tika-abh09t:1623_3": "carissati,",
  "tika-abh09t:1623_4": "piyassa me anatthaṃ acari, carati,",
  "tika-abh09t:1623_5": "carissati,",
  "tika-abh09t:1623_6": "appiyassa me atthaṃ acari, carati,",
  "tika-abh09t:1623_7": "carissatī”ti evaṃ vuttehi navahi ākārehi sattesu,",
  "tika-abh09t:1623_8": "aṭṭhānakopavasena saṅkhāresu ca uppajjamāno sabbopi doso paṭighasaṃyojanaṃ nāma.",
  "tika-abh09t:1624_0": "“Seyyohamasmi,",
  "tika-abh09t:1624_1": "sadisohamasmi,",
  "tika-abh09t:1624_2": "hīnohamasmī”ti evaṃ tīhi ākārehi pavatto sabbo māno mānasaṃyojanaṃ nāma.",
  "tika-abh09t:1624_3": "Tattha seyyasseva sato puggalassa “seyyohamasmi, sadiso,",
  "tika-abh09t:1624_4": "hīno”ti ca tidhā māno uppajjati,",
  "tika-abh09t:1624_5": "tathā sadisahīnānampi.",
  "tika-abh09t:1624_6": "Tattha seyyassa seyyamānova yāthāvamāno.",
  "tika-abh09t:1624_7": "Tathā sadisassa sadisamāno,",
  "tika-abh09t:1624_8": "hīnassa hīnamāno ca.",
  "tika-abh09t:1624_9": "Tiṇṇampi itare dve dve mānā ayāthāvamānāti ñātabbā.",
  "tika-abh09t:1625_0": "Satthudhammasaṅghasikkhāsu,",
  "tika-abh09t:1625_1": "pubbantāparantatadubhayapaṭiccasamuppannesu ca kaṅkhatāvasena pavattā sabbāpi vicikicchā vicikicchāsaṃyojanaṃ nāma.",
  "tika-abh09t:1626_0": "Gosīlagovatādīhi suddhīti gahaṇākārappavattā diṭṭhi eva sīlabbataparāmāsasaṃyojanaṃ nāma.",
  "tika-abh09t:1627_0": "Tadavasesā diṭṭhi diṭṭhisaṃyojananti gahetabbaṃ.",
  "tika-abh09t:1628_0": "Paralābhasakkāragarukāramānanavandanapūjanādīsu asahanākārena pavattā issā issāsaṃyojanaṃ nāma.",
  "tika-abh09t:1628_1": "Āvāsamacchariyaṃ kulalābhavaṇṇadhammamacchariyanti pañcavidhaṃ macchariyaṃ macchariyasaṃyojanaṃ nāma.",
  "tika-abh09t:1628_2": "Sakalārāmepi hi pariveṇovarakādīsu vā vasanto tattha aññassa vattasampannassa pesalassa bhikkhuno āgamanaṃ na icchati,",
  "tika-abh09t:1628_3": "āgatassāpi khippaṃ gamanaññeva icchati,",
  "tika-abh09t:1628_4": "idaṃ āvāsamacchariyaṃ nāma.",
  "tika-abh09t:1628_5": "Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.",
  "tika-abh09t:1629_0": "Attano pana upaṭṭhākakule vā ñātikule vā aññassa pesalassa upasaṅkamanaṃ anicchato kulamacchariyaṃ hoti,",
  "tika-abh09t:1629_1": "pāpapuggalassa anicchato pana na hoti.",
  "tika-abh09t:1629_2": "So hi tesaṃ pasādabhedāya paṭipajjatīti.",
  "tika-abh09t:1630_0": "Attanā labhanaṭṭhāne catupaccayaṃ labhante sīlavante disvā “mā labhantū”ti cintentassa lābhamacchariyaṃ hoti.",
  "tika-abh09t:1630_1": "Yo pana saddhādeyyaṃ vinipāteti,",
  "tika-abh09t:1630_2": "pūtibhāvampi gacchantaṃ aññassa na deti,",
  "tika-abh09t:1630_3": "taṃ labhantaṃ disvā “sace imaṃ añño sīlavā labheyya,",
  "tika-abh09t:1630_4": "paribhogaṃ gaccheyyā”ti cintentassa macchariyaṃ nāma natthi.",
  "tika-abh09t:1631_0": "Vaṇṇo nāma attanā sadiso sarīravaṇṇopi guṇavaṇṇopi.",
  "tika-abh09t:1631_1": "Tattha “rūpavā pāsādiko”ti parassa sarīravaṇṇaṃ, “sīlavā,",
  "tika-abh09t:1631_2": "dhutavā”tiādinā guṇavaṇṇañca attano vaṇṇabhaṇanaṭṭhāne vuccamānaṃ asahantassa duvidhaṃ vaṇṇamacchariyaṃ nāma hoti,",
  "tika-abh09t:1631_3": "apesalaṃ pana vipannaṃ pasaṃsitvā parisāsu upatthambhentaṃ disvā pāpagarahitāya asahantassa na hoti.",
  "tika-abh09t:1632_0": "Dhammoti pariyattiyeva,",
  "tika-abh09t:1632_1": "na paṭivedho ariyānaṃ tattha macchariyābhāvā.",
  "tika-abh09t:1632_2": "Pariyattiṃ pana guḷhaganthaṃ aññesaṃ akathetukāmassa dhammamacchariyaṃ nāma hoti,",
  "tika-abh09t:1632_3": "dhammānuggahena pana lolassa,",
  "tika-abh09t:1632_4": "kālena samaṇo,",
  "tika-abh09t:1632_5": "kālena nigaṇṭhādi ca hutvā vicarantassa paveṇiāgataṃ tantiṃ “saṇhasukhumaṃ dhammantaraṃ bhinditvā āluḷissati,",
  "tika-abh09t:1632_6": "amhākaṃ samayaṃ bhindissatī”ti ca na dentassa,",
  "tika-abh09t:1632_7": "puggalānuggahena vā pakatiyā saṭhassa māyāvino “saṇhasukhumadhammaṃ uggaṇhitvā aññaṃ byākaritvā nassissatī”ti",
  "tika-abh09t:1632_8": "na dentassa ca dhammamacchariyaṃ na hoti.",
  "tika-abh09t:1632_9": "Yathā ca bhikkhūnaṃ,",
  "tika-abh09t:1632_10": "evaṃ gahaṭṭhānampi pañcavidhaṃ macchariyaṃ yathānurūpaṃ ñātabbaṃ.",
  "tika-abh09t:1632_11": "Saṅkhepato pana gahaṭṭhapabbajitānaṃ attasampattinigūhanalakkhaṇaṃ macchariyaṃ nāmāti gahetabbaṃ.",
  "tika-abh09t:1633_0": "Imesu ca saṃyojanesu diṭṭhivicikicchāsīlabbataparāmāsaissāmacchariyāni sotāpattimaggena pahīyanti,",
  "tika-abh09t:1633_1": "paṭigho anāgāmimaggena,",
  "tika-abh09t:1633_2": "kāmarāgo catūhipīti vattabbaṃ,",
  "tika-abh09t:1633_3": "“tatiyenā”ti pana vuttaṃ.",
  "tika-abh09t:1633_4": "Mānabhavarāgaavijjā arahattamaggena.",
  "tika-abh09t:1633_5": "Tattha ca ayāthāvamāno paṭhamamaggena pahīyatīti daṭṭhabbo,",
  "tika-abh09t:1633_6": "imesaṃ kāmarāgabhavarāgānaṃ lobhasabhāvattā diṭṭhisīlabbataparāmāsānaṃ micchādiṭṭhisabhāvattā sabhāvato aṭṭheva dhammā dasa saṃyojanā nāma jātā.",
  "tika-abh09t:1633_7": "Ime dasa ṭhapetvā sesā lokiyalokuttaradhammā no saṃyojanā nāma.",
  "tika-abh09t:1633_8": "Sesaṃ āsavadukasadisaṃ.",
  "tika-abh09t:1633_9": "Saṃyojanadukaṃ paṭhamaṃ.",
  "tika-abh09t:1634_0": "Ārammaṇabhāvaṃ upagantvā saṃyojanasaṃvaḍḍhanena saṃyojanānaṃ hitāti saṃyojaniyā,",
  "tika-abh09t:1634_1": "sāsavadhammā eva.",
  "tika-abh09t:1634_2": "Tathā nīvaraṇiyāti etthāpi.",
  "tika-abh09t:1634_3": "Na saṃyojaniyā asaṃyojaniyā, anāsavā.",
  "tika-abh09t:1634_4": "Sesaṃ sāsavadukasadisameva. Dutiyaṃ.",
  "tika-abh09t:1635_0": "Tatiyādayopi āsavagocchake tatiyādisadisā eva,",
  "tika-abh09t:1635_1": "visesamattamevettha vakkhāma.",
  "tika-abh09t:1635_2": "Tattha hi dvādasākusalacittāni saṃyojanasampayuttā nāma,",
  "tika-abh09t:1635_3": "uddhaccasahagato moho,",
  "tika-abh09t:1635_4": "sesacittarūpanibbānāni saṃyojanavippayuttā nāma.",
  "tika-abh09t:1635_5": "Sesaṃ samameva. Tatiyaṃ.",
  "tika-abh09t:1636_0": "Dasa saṃyojanāni saṃyojanā ceva saṃyojaniyā ca nāma.",
  "tika-abh09t:1636_1": "Tadavasesalokiyadhammā saṃyojaniyā ceva no ca saṃyojanā nāma.",
  "tika-abh09t:1636_2": "Sesaṃ suviññeyyameva.",
  "tika-abh09t:1636_3": "Catutthaṃ.",
  "tika-abh09t:1637_0": "Ye pana uddhaccavirahitesu ekādasasu akusalacittesu vicikicchāmohā dosamohā dosaissāmohā dosamacchariyamohā",
  "tika-abh09t:1637_1": "lobhamānamohā lobhadiṭṭhimohā cāti dve tayo ekato uppajjanti,",
  "tika-abh09t:1637_2": "te saṃyojanā ceva saṃyojanasampayuttā ca nāma.",
  "tika-abh09t:1637_3": "Dvādasākusalacittāni ceva saṃyojanavajjitataṃsampayuttā ca saṃyojanasampayuttā ceva no ca saṃyojanā nāma.",
  "tika-abh09t:1637_4": "Sesamidha anantaradukañca āsavagocchake pañcamachaṭṭhadukasadisameva.",
  "tika-abh09t:1637_5": "Kevalaṃ āsavapadaṭṭhāne saṃyojanapadameva viseso.",
  "tika-abh09t:1637_6": "Pañcamachaṭṭhadukāni.",
  "tika-abh09t:1638_0": "Saṃyojanagocchakaṃ niṭṭhitaṃ.",
  "tika-abh09t:1639_0": "Ganthagocchake yassa saṃvijjanti,",
  "tika-abh09t:1639_1": "taṃ cutipaṭisandhivasena vaṭṭasmiṃ ganthenti ghaṭentīti ganthā.",
  "tika-abh09t:1639_2": "Tato aññe no ganthā.",
  "tika-abh09t:1640_0": "Tattha abhijjhākāyagantho, byāpādo,",
  "tika-abh09t:1640_1": "sīlabbataparāmāso,",
  "tika-abh09t:1640_2": "idaṃsaccābhiniveso kāyaganthoti ime cattāro dhammā ganthā nāma.",
  "tika-abh09t:1640_3": "Tattha abhijjhā eva nāmakāyaṃ vuttanayena ganthetīti abhijjhākāyagantho.",
  "tika-abh09t:1640_4": "Evaṃ sesesupi.",
  "tika-abh09t:1640_5": "Sabbaññubhāsitampi paṭikkhipitvā “sassato loko,",
  "tika-abh09t:1640_6": "idameva saccaṃ,",
  "tika-abh09t:1640_7": "moghamañña”nti iminā ākārena abhinivisanato sīlabbataparāmāsavirahitā sabbāpi diṭṭhi idaṃsaccābhiniveso nāma.",
  "tika-abh09t:1640_8": "Sesā vuttatthāva.",
  "tika-abh09t:1640_9": "Imesu ca pacchimā dve ganthā paṭhamena maggena pahīyanti,",
  "tika-abh09t:1640_10": "byāpādo tatiyena,",
  "tika-abh09t:1640_11": "abhijjhā catūhipi.",
  "tika-abh09t:1640_12": "Ime ca sabhāvato tayo dhammā cattāro ganthā nāma jātā.",
  "tika-abh09t:1640_13": "Ime pana ṭhapetvā sesā sabbe dhammā no ganthā nāma.",
  "tika-abh09t:1640_14": "Ganthadukaṃ paṭhamaṃ.",
  "tika-abh09t:1641_0": "Ārammaṇakaraṇavasena ganthehi ganthitabbāti ganthaniyā.",
  "tika-abh09t:1641_1": "Na ganthaniyā aganthaniyā.",
  "tika-abh09t:1641_2": "Sesaṃ sāsavadukasadisameva. Dutiyaṃ.",
  "tika-abh09t:1642_0": "Mohamūlavajjitāni dasa akusalacittāni,",
  "tika-abh09t:1642_1": "diṭṭhivippayuttacittesu lobhaṃ,",
  "tika-abh09t:1642_2": "dosamūlesu ca dosaṃ ṭhapetvā taṃsampayuttā ca ganthasampayuttā nāma.",
  "tika-abh09t:1642_3": "Yathāvutto lobho, doso,",
  "tika-abh09t:1642_4": "mohamūlāni,",
  "tika-abh09t:1642_5": "kusalābyākatāni cittāni,",
  "tika-abh09t:1642_6": "rūpanibbānāni ca ganthavippayuttā nāma.",
  "tika-abh09t:1642_7": "Cetasikesu pana diṭṭhimānaissāmacchariyakukkuccathinamiddhāni ganthasampayuttā eva.",
  "tika-abh09t:1642_8": "Dosavicikicchā,",
  "tika-abh09t:1642_9": "kusalābyākatā ca ganthavippayuttā eva,",
  "tika-abh09t:1642_10": "sesā dvidhāpi honti. Tatiyaṃ.",
  "tika-abh09t:1643_0": "Cattāro ganthā ganthā ceva ganthaniyā ca nāma.",
  "tika-abh09t:1643_1": "Tadavasesā lokiyā ganthaniyā ceva no ca ganthā nāma.",
  "tika-abh09t:1643_2": "Tathā cetasikesu ganthavajjitā akusalā,",
  "tika-abh09t:1643_3": "appamaññā ca,",
  "tika-abh09t:1643_4": "sesā cetasikā pana tathā ca na vattabbā ca,",
  "tika-abh09t:1643_5": "idha pana lokuttarā na vattabbā.",
  "tika-abh09t:1643_6": "Catutthaṃ.",
  "tika-abh09t:1644_0": "Diṭṭhi ganthāceva ganthasampayuttā ca nāma.",
  "tika-abh09t:1644_1": "Lobho tathā ca na vattabbo ca,",
  "tika-abh09t:1644_2": "ganthasampayuttesu ganthe ṭhapetvā sesā ganthasampayuttā ceva no ca ganthā nāma.",
  "tika-abh09t:1644_3": "Idha pana ganthavippayuttā na vattabbā.",
  "tika-abh09t:1644_4": "Cetasikesu pana mānaissāmacchariyakukkuccathinamiddhāni ganthasampayuttā ceva no ca ganthā eva,",
  "tika-abh09t:1644_5": "mohāhirikānottappauddhaccāni tijātikā ca siyā,",
  "tika-abh09t:1644_6": "tathā navattabbā ca,",
  "tika-abh09t:1644_7": "sesā na vattabbā.",
  "tika-abh09t:1644_8": "Sesaṃ suviññeyyameva. Pañcamaṃ.",
  "tika-abh09t:1645_0": "Lokuttaravajjitā ganthavippayuttā ganthaniyā nāma.",
  "tika-abh09t:1645_1": "Lokuttarā pana ganthavippayuttā aganthaniyā nāma.",
  "tika-abh09t:1645_2": "Idha pana ganthasampayuttā na vattabbā.",
  "tika-abh09t:1645_3": "Cetasikesu pana doso vicikicchā karuṇā muditā ganthavippayuttā ganthaniyā eva,",
  "tika-abh09t:1645_4": "mohāhirikānottappauddhaccalobhā tathā na vattabbā ca,",
  "tika-abh09t:1645_5": "sesā kusalābyākatā dvidhāpi honti,",
  "tika-abh09t:1645_6": "tijātikā pana dvidhāpi na vattabbā ca,",
  "tika-abh09t:1645_7": "sesā akusalāpi na vattabbā ca. Chaṭṭhaṃ.",
  "tika-abh09t:1646_0": "Ganthagocchakaṃ niṭṭhitaṃ.",
  "tika-abh09t:1647_0": "Oghayogagocchakāni sabbathā āsavagocchakasadisāni.",
  "tika-abh09t:1647_1": "Padatthamattameva,",
  "tika-abh09t:1647_2": "hettha nāmamattañca viseso.",
  "tika-abh09t:1647_3": "Tattha yassa saṃvijjanti,",
  "tika-abh09t:1647_4": "taṃ vaṭṭasmiṃ ohananti osīdāpentīti oghā.",
  "tika-abh09t:1647_5": "Ārammaṇaṃ katvā atikkamanīyato oghehi atikkamitabbāti oghaniyā.",
  "tika-abh09t:1647_6": "Tathā yoganiyāti etthāpi.",
  "tika-abh09t:1647_7": "Vaṭṭasmiṃ yojentīti yogā.",
  "tika-abh09t:1647_8": "Sesaṃ tādisameva.",
  "tika-abh09t:1648_0": "Oghayogagocchakāni niṭṭhitāni.",
  "tika-abh09t:1649_0": "Nīvaraṇagocchake cittaṃ nīvaranti pariyonandhantīti nīvaraṇā.",
  "tika-abh09t:1649_1": "Tattha kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ",
  "tika-abh09t:1649_2": "avijjānīvaraṇanti ime cha nīvaraṇā nāma.",
  "tika-abh09t:1649_3": "Tattha thinanti sappipiṇḍo viya avipphārikatāya cittassa ghanabhāvo,",
  "tika-abh09t:1649_4": "thaddhatāti attho.",
  "tika-abh09t:1649_5": "Medhatīti middhaṃ,",
  "tika-abh09t:1649_6": "akammaññabhāvo,",
  "tika-abh09t:1649_7": "pacalāyikabhāvakaroti attho.",
  "tika-abh09t:1649_8": "Idañca sekhaputhujjanānaṃ niddāya pubbabhāge,",
  "tika-abh09t:1649_9": "aparabhāge ca pacalāyanahetukaṃ uppajjati,",
  "tika-abh09t:1649_10": "na niddokkamanakāle.",
  "tika-abh09t:1649_11": "Khīṇāsavānampi hi karajakāyassa dubbalabhāvena asammissabhavaṅgasantativasena niddokkamanaṃ hoti,",
  "tika-abh09t:1649_12": "taṃ pana tesaṃ thinamiddhahetukaṃ na hoti,",
  "tika-abh09t:1649_13": "itaresameva hoti.",
  "tika-abh09t:1650_0": "Keci pana rūpameva “middha”nti vadanti,",
  "tika-abh09t:1650_1": "taṃ na yuttaṃ,",
  "tika-abh09t:1650_2": "“thinamiddhanīvaraṇaṃ avijjānīvaraṇena nīvaraṇañceva nīvaraṇasampayuttañcā”ti arūpadhammehi sampayogavacanato arūpameva.",
  "tika-abh09t:1650_3": "Akusalañca “thinamiddhanīvaraṇassa pahīnattā”tiādipahānavacanato.",
  "tika-abh09t:1650_4": "Akusalā eva hi pahātabbā,",
  "tika-abh09t:1650_5": "tasmā āruppepi cetaṃ uppajjati.",
  "tika-abh09t:1650_6": "“Nīvaraṇaṃ dhammaṃ paṭicca nīvaraṇo dhammo uppajjati na purejātapaccayā”ti etassa vibhaṅge “āruppe kāmacchandanīvaraṇaṃ",
  "tika-abh09t:1650_7": "paṭicca thinamiddhauddhaccaavijjānīvaraṇa”nti sabbaṃ vitthāretabbaṃ.",
  "tika-abh09t:1650_8": "“Soppaṃ pacalāyikā”ti padabhājanīye panassa phalūpacārena vuttanti veditabbaṃ.",
  "tika-abh09t:1650_9": "Thinaṃ middhañcāti idaṃ dvayaṃ nīvaraṇaṭṭhāne ekanīvaraṇaṃ vuttaṃ,",
  "tika-abh09t:1650_10": "tathā uddhaccakukkuccañcāti idaṃ dvayaṃ.",
  "tika-abh09t:1650_11": "Tattha kukkuccanti “akataṃ vata me kalyāṇaṃ,",
  "tika-abh09t:1650_12": "kataṃ pāpa”ntiādinā uppajjamāno vippaṭisāro.",
  "tika-abh09t:1650_13": "Tenevassa padabhājanīye “cetaso vippaṭisāro manovilekho”ti ca vuttaṃ.",
  "tika-abh09t:1650_14": "“Akappiye kappiyasaññitā”tiādi pana kukkuccamūladassanatthaṃ.",
  "tika-abh09t:1650_15": "Evaṃsaññitāya hi kate vītikkame pacchā “duṭṭhu mayā kata”nti sudinnādīnaṃ viya vippaṭisāro uppajjati.",
  "tika-abh09t:1650_16": "Yaṃ pana vinaye “atha kho āyasmā sāriputto…pe…",
  "tika-abh09t:1650_17": "kukkuccāyanto na paṭiggahesī”ti kukkuccaṃ āgataṃ,",
  "tika-abh09t:1650_18": "taṃ nīvaraṇakukkuccaṃ.",
  "tika-abh09t:1650_19": "Na hi arahato nīvaraṇaṃ atthi,",
  "tika-abh09t:1650_20": "nīvaraṇavatirūpakaṃ pana “kappati,",
  "tika-abh09t:1650_21": "na kappatī”ti vīmaṃsanasaṅkhātaṃ vinayakukkuccaṃ nāmetanti veditabbaṃ.",
  "tika-abh09t:1650_22": "Sesanīvaraṇāni vuttatthāni eva.",
  "tika-abh09t:1650_23": "Imesu ca kukkuccavicikicchā paṭhamena maggena pahīyanti,",
  "tika-abh09t:1650_24": "byāpādo tatiyena,",
  "tika-abh09t:1650_25": "thinamiddhuddhaccāvijjā catutthena,",
  "tika-abh09t:1650_26": "kāmacchando catūhipīti vattabbaṃ,",
  "tika-abh09t:1650_27": "“tatiyenā”ti pana vuttaṃ.",
  "tika-abh09t:1650_28": "Ime ca sabhāvato aṭṭha dhammā cha nīvaraṇā nāma jātā,",
  "tika-abh09t:1650_29": "ime pana ṭhapetvā sesā no nīvaraṇā nāma.",
  "tika-abh09t:1650_30": "Nīvaraṇadukaṃ paṭhamaṃ.",
  "tika-abh09t:1651_0": "Dutiyaṃ sāsavadukasadisameva.",
  "tika-abh09t:1651_1": "Dvādasa akusalacittāni nīvaraṇasampayuttā nāma.",
  "tika-abh09t:1651_2": "Sesacittarūpanibbānāni nīvaraṇavippayuttā nāma.",
  "tika-abh09t:1651_3": "Cetasikesu akusalā nīvaraṇasampayuttāva,",
  "tika-abh09t:1651_4": "kusalābyākatā nīvaraṇavippayuttāva,",
  "tika-abh09t:1651_5": "sesā dvidhāpi honti. Tatiyaṃ.",
  "tika-abh09t:1652_0": "Cha nīvaraṇā nīvaraṇā ceva nīvaraṇiyā ca nāma.",
  "tika-abh09t:1652_1": "Sesā lokiyā nīvaraṇiyā ceva no ca nīvaraṇā nāma.",
  "tika-abh09t:1652_2": "Lokuttarā na vattabbā.",
  "tika-abh09t:1652_3": "Sesaṃ āsavagocchake catutthasadisameva.",
  "tika-abh09t:1652_4": "Catutthaṃ.",
  "tika-abh09t:1653_0": "Cha nīvaraṇā nīvaraṇā ceva nīvaraṇasampayuttā ca nāma.",
  "tika-abh09t:1653_1": "Tadaññe nīvaraṇasampayuttā pana nīvaraṇasampayuttā ceva no ca nīvaraṇā nāma.",
  "tika-abh09t:1653_2": "Tathā cetasikesu nīvaraṇavirahitā akusalā,",
  "tika-abh09t:1653_3": "tijātikā pana tathā ca na vattabbā ca,",
  "tika-abh09t:1653_4": "kusalābyākatā na vattabbāva.",
  "tika-abh09t:1653_5": "Idha pana nīvaraṇavippayuttā sabbe na vattabbā. Pañcamaṃ.",
  "tika-abh09t:1654_0": "Lokuttaravajjitā nīvaraṇavippayuttā nīvaraṇiyā nāma.",
  "tika-abh09t:1654_1": "Lokuttarā nīvaraṇavippayuttā anīvaraṇiyā nāma.",
  "tika-abh09t:1654_2": "Idha pana nīvaraṇasampayuttā na vattabbā.",
  "tika-abh09t:1654_3": "Cetasikesu pana karuṇāmuditā nīvaraṇavippayuttā nīvaraṇiyāva,",
  "tika-abh09t:1654_4": "kusalābyākatā dvidhāpi honti,",
  "tika-abh09t:1654_5": "tijātikā tathā ca na vattabbā ca,",
  "tika-abh09t:1654_6": "akusalā pana na vattabbāva. Chaṭṭhaṃ.",
  "tika-abh09t:1655_0": "Nīvaraṇagocchakaṃ niṭṭhitaṃ.",
  "tika-abh09t:1656_0": "Parāmāsagocchake dhammānaṃ yathābhūtaṃ aniccādiākāraṃ atikkamitvā “nicca”ntiādivasena pavattamānā parato āmasantīti parāmāsā.",
  "tika-abh09t:1656_1": "Micchādiṭṭhi.",
  "tika-abh09t:1656_2": "Bahuvacananiddese kāraṇaṃ vuttameva.",
  "tika-abh09t:1656_3": "Tadaññe sabbe dhammā no parāmāsā nāma.",
  "tika-abh09t:1656_4": "Parāmāsadukaṃ paṭhamaṃ.",
  "tika-abh09t:1657_0": "Parāmāsehi ārammaṇakaraṇavasena parāmaṭṭhattā parāmaṭṭhā. Sesaṃ āsavadukasadisameva. Dutiyaṃ.",
  "tika-abh09t:1658_0": "Diṭṭhisampayuttacittesu diṭṭhivirahitā dhammā parāmāsasampayuttā nāma.",
  "tika-abh09t:1658_1": "Sesacittarūpanibbānāni parāmāsavippayuttā nāma.",
  "tika-abh09t:1658_2": "Idha pana diṭṭhi na vattabbā,",
  "tika-abh09t:1658_3": "sesacetasikesu pana mānadosaissāmacchariyakukkuccavicikicchā,",
  "tika-abh09t:1658_4": "kusalābyākatā ca parāmāsavippayuttā eva,",
  "tika-abh09t:1658_5": "sesā dvidhāpi honti. Tatiyaṃ.",
  "tika-abh09t:1659_0": "Diṭṭhi eva parāmāsā ceva parāmaṭṭhā ca nāma.",
  "tika-abh09t:1659_1": "Sesalokiyā parāmaṭṭhā ceva no ca parāmāsā nāma.",
  "tika-abh09t:1659_2": "Idha pana lokuttarā na vattabbā.",
  "tika-abh09t:1659_3": "Sesaṃ suviññeyyameva.",
  "tika-abh09t:1659_4": "Catutthaṃ.",
  "tika-abh09t:1660_0": "Imasmiṃ pana gocchake “parāmāsā ceva dhammā parāmāsasampayuttā cā”ti ayaṃ duko na labbhati.",
  "tika-abh09t:1660_1": "Na hi diṭṭhi diṭṭhiyā sampayujjati.",
  "tika-abh09t:1660_2": "Pacchimaduke lokuttaravajjitā parāmāsavippayuttā parāmaṭṭhā nāma.",
  "tika-abh09t:1660_3": "Lokuttarā parāmāsavippayuttā aparāmaṭṭhā nāma.",
  "tika-abh09t:1660_4": "Idha pana parāmāso,",
  "tika-abh09t:1660_5": "taṃsampayuttā ca na vattabbā.",
  "tika-abh09t:1660_6": "Sesaṃ vuttanayameva.",
  "tika-abh09t:1661_0": "Parāmāsagocchakaṃ niṭṭhitaṃ.",
  "tika-abh09t:1662_0": "Mahantaradukesu ārammaṇaṃ aggahetvā appavattito saha ārammaṇenāti sārammaṇā,",
  "tika-abh09t:1662_1": "cittacetasikā.",
  "tika-abh09t:1662_2": "Natthi ārammaṇametesanti anārammaṇā,",
  "tika-abh09t:1662_3": "rūpanibbānāni.",
  "tika-abh09t:1662_4": "Sārammaṇadukaṃ.",
  "tika-abh09t:1663_0": "Cintanaṭṭhena cittaṃ,",
  "tika-abh09t:1663_1": "cittatāya vā cittaṃ.",
  "tika-abh09t:1663_2": "Taṃ hi vatthudvārārammaṇakiccādibhedato,",
  "tika-abh09t:1663_3": "atītādibhedato ca attano vicittatāya cittanti vuccati cittakaraṇatāya vā.",
  "tika-abh09t:1663_4": "Lokasmiṃ hi cittakammato uttaritaraṃ cittaṃ nāma natthi,",
  "tika-abh09t:1663_5": "tasmimpi caraṇaṃ nāma cittaṃ aticittaṃ hoti.",
  "tika-abh09t:1663_6": "Yaṃ vā panaññampi loke sippajātaṃ,",
  "tika-abh09t:1663_7": "sabbaṃ taṃ citteneva karīyati.",
  "tika-abh09t:1663_8": "Evaṃ tassa tassa cittassa nipphādakaṃ cittampi tatheva cittaṃ hoti.",
  "tika-abh09t:1663_9": "Yathā cintitassa vā anavasesassa anipphajjanato tatopi cittameva cittataraṃ,",
  "tika-abh09t:1663_10": "tathā yadetaṃ devamanussanirayatiracchānabhedāsu gatīsu kusalākusalakammanānattaṃ,",
  "tika-abh09t:1663_11": "tena tāsu gatīsu apadadvipadādiuccattanīcattādinānattaṃ,",
  "tika-abh09t:1663_12": "tasmiṃ tasmiṃ attabhāve dīgharassathūlāthūlasuvaṇṇadubbaṇṇādilābhālābhādi cāti evamādi ajjhattaṃ cittaṃ,",
  "tika-abh09t:1663_13": "bahiddhā ca pathavīpabbatatiṇarukkhalatādidevabrahmavimānakapparukkhādibhūtaṃ kammapaccayaṃ cittaṃ,",
  "tika-abh09t:1663_14": "tampi citteneva kataṃ,",
  "tika-abh09t:1663_15": "tato cittameva cittataraṃ cintitaniyāmena sabbākārassa asambhavato.",
  "tika-abh09t:1663_16": "Evaṃ cintanaṭṭhena,",
  "tika-abh09t:1663_17": "cittavicittaṭṭhena,",
  "tika-abh09t:1663_18": "cittakaraṇaṭṭhena ca “citta”nti viññāṇaṃ veditabbaṃ,",
  "tika-abh09t:1663_19": "tadeva viññāṇaṃ cittaṃ nāma.",
  "tika-abh09t:1663_20": "Cetasikarūpanibbānāni no cittā nāma.",
  "tika-abh09t:1663_21": "Cittadukaṃ.",
  "tika-abh09t:1664_0": "Avippayogavasena cetasi niyuttā cetasikā,",
  "tika-abh09t:1664_1": "phassādayo dvipaññāsa dhammā.",
  "tika-abh09t:1664_2": "Cittarūpanibbānāni acetasikā nāma.",
  "tika-abh09t:1664_3": "Cetasikadukaṃ.",
  "tika-abh09t:1665_0": "Cetasikā eva cittasampayuttā nāma.",
  "tika-abh09t:1665_1": "Rūpanibbānāni cittavippayuttā nāma,",
  "tika-abh09t:1665_2": "idha pana cittaṃ na vattabbaṃ.",
  "tika-abh09t:1665_3": "Cittasampayuttadukaṃ.",
  "tika-abh09t:1666_0": "Nirantarabhāvūpagamanatāya uppādato yāva bhaṅgācittena saṃsaṭṭhāti cittasaṃsaṭṭhā.",
  "tika-abh09t:1666_1": "Ekato vattamānāpi nirantarabhāvaṃ anupagamanatāya cittena visaṃsaṭṭhāti cittavisaṃsaṭṭhā.",
  "tika-abh09t:1666_2": "Sesaṃ anantaradukasadisameva.",
  "tika-abh09t:1666_3": "Cittasaṃsaṭṭhadukaṃ.",
  "tika-abh09t:1667_0": "Samuṭṭhahanti etenāti samuṭṭhānaṃ,",
  "tika-abh09t:1667_1": "cittaṃ samuṭṭhānaṃ etesanti cittasamuṭṭhānā,",
  "tika-abh09t:1667_2": "cetasikāni ceva cittajarūpakalāpā ca. Cittaṃ,",
  "tika-abh09t:1667_3": "pana acittajarūpakalāpā,",
  "tika-abh09t:1667_4": "nibbānañca no cittasamuṭṭhānā nāma.",
  "tika-abh09t:1667_5": "Cittasamuṭṭhānadukaṃ.",
  "tika-abh09t:1668_0": "Saha bhavantīti sahabhuno,",
  "tika-abh09t:1668_1": "cittena sahabhuno cittasahabhuno,",
  "tika-abh09t:1668_2": "cetasikāni ceva kāyavacīviññattiyo ca. Cittaṃ,",
  "tika-abh09t:1668_3": "pana viññattivajjitarūpanibbānāni ca no cittasahabhuno nāma.",
  "tika-abh09t:1668_4": "Cittasahabhudukaṃ.",
  "tika-abh09t:1669_0": "Anuparivattantīti anuparivattino,",
  "tika-abh09t:1669_1": "kiṃ anuparivattanti? Cittaṃ,",
  "tika-abh09t:1669_2": "cittassa anuparivattino cittānuparivattino.",
  "tika-abh09t:1669_3": "Sesaṃ anantaradukasadisameva.",
  "tika-abh09t:1669_4": "Cittānuparivattidukaṃ.",
  "tika-abh09t:1670_0": "Ito pare pana tayo dukā cetasikadukasadisāva,",
  "tika-abh09t:1670_1": "kevalaṃ padatthamattameva viseso.",
  "tika-abh09t:1670_2": "Tattha cittasaṃsaṭṭhā ca te cittasamuṭṭhānā eva cāti cittasaṃsaṭṭhasamuṭṭhānā.",
  "tika-abh09t:1670_3": "Cittasaṃsaṭṭhā ca te cittasamuṭṭhānā ca cittasahabhuno eva cāti cittasaṃsaṭṭhasamuṭṭhānasahabhuno,",
  "tika-abh09t:1670_4": "cittasaṃsaṭṭhā ca te cittasamuṭṭhānā ca cittānuparivattino eva cāti cittasaṃsaṭṭhasamuṭṭhānānuparivattino.",
  "tika-abh09t:1670_5": "Sesaṃ suviññeyyameva.",
  "tika-abh09t:1671_0": "Tadanantare pana ajjhattikaduke ajjhattajjhattaṃ ajjhattattike vuttavasena ajjhattāva ajjhattikā.",
  "tika-abh09t:1671_1": "Pasādarūpacittasaṅkhātāni cha ajjhattikāni āyatanāni.",
  "tika-abh09t:1671_2": "Tato bahibhūtā bāhirā.",
  "tika-abh09t:1671_3": "Sesarūpacetasikanibbānapaññattisaṅkhātāni cha bāhirāyatanāni,",
  "tika-abh09t:1671_4": "idha pana paññattiyopi labbhanti.",
  "tika-abh09t:1671_5": "Ajjhattikadukaṃ.",
  "tika-abh09t:1672_0": "Upādiyanteva bhūtāni,",
  "tika-abh09t:1672_1": "na bhūtā viya upādiyantīti upādā,",
  "tika-abh09t:1672_2": "catuvīsati upādārūpāni eva.",
  "tika-abh09t:1672_3": "Na upādiyantīti no upādā,",
  "tika-abh09t:1672_4": "catumahābhūtacittacetasikanibbānāni.",
  "tika-abh09t:1672_5": "Upādādukaṃ.",
  "tika-abh09t:1673_0": "Dvattiṃsa lokiyavipākacittāni,",
  "tika-abh09t:1673_1": "kammajarūpañca upādinnā nāma.",
  "tika-abh09t:1673_2": "Sesalokiyalokuttarāni,",
  "tika-abh09t:1673_3": "nibbānañca anupādinnā nāma.",
  "tika-abh09t:1673_4": "Sesaṃ upādinnupādāniyattike vuttānusārena ñātabbaṃ.",
  "tika-abh09t:1673_5": "Upādinnadukaṃ.",
  "tika-abh09t:1674_0": "Mahantaradukā niṭṭhitā.",
  "tika-abh09t:1675_0": "Upādānagocchakebhusaṃ ādiyantīti upādānā,",
  "tika-abh09t:1675_1": "daḷhaggāhaṃ gaṇhantīti attho.",
  "tika-abh09t:1675_2": "Daḷhattho hi ettha upa-",
  "tika-abh09t:1675_3": "saddo “upāyāso”tiādīsu viya.",
  "tika-abh09t:1675_4": "Tato aññe no upādānā.",
  "tika-abh09t:1675_5": "Tattha kāmupādānaṃ diṭṭhupādānaṃ sīlabbatupādānaṃ attavādupādānanti ime upādānā nāma.",
  "tika-abh09t:1675_6": "Tattha vatthukāmesu uppanno kilesakāmova vuttanayena upādānanti kāmupādānaṃ.",
  "tika-abh09t:1675_7": "Evaṃ sesesupi.",
  "tika-abh09t:1675_8": "Tattha vīsativatthukā sakkāyadiṭṭhi attavādupādānaṃ nāma.",
  "tika-abh09t:1675_9": "Sesāni pubbe vuttāneva.",
  "tika-abh09t:1675_10": "Pacchimāni panettha tīṇi upādānāni tathāpavattadiṭṭhi eva.",
  "tika-abh09t:1675_11": "Tāni ca paṭhamena maggena pahīyanti,",
  "tika-abh09t:1675_12": "kāmupādānaṃ catūhipi.",
  "tika-abh09t:1675_13": "Ime ca sabhāvato dve dhammā vibhāgato caturupādānā nāma jātā.",
  "tika-abh09t:1675_14": "Ime pana ṭhapetvā sesā sabbe dhammā no upādānā nāma.",
  "tika-abh09t:1675_15": "Upādānadukaṃ paṭhamaṃ.",
  "tika-abh09t:1676_0": "Upādāniyaduko saṃyojaniyadukasadisova. Dutiyaṃ.",
  "tika-abh09t:1677_0": "Aṭṭhalobhasahagatacittāni,",
  "tika-abh09t:1677_1": "taṃsampayuttesu diṭṭhivippayuttalobhaṃ ṭhapetvā sesā ca upādānasampayuttā nāma.",
  "tika-abh09t:1677_2": "Diṭṭhivippayuttalobhadosamohamūlāni,",
  "tika-abh09t:1677_3": "kusalābyākatāni ca cittāni,",
  "tika-abh09t:1677_4": "rūpanibbānāni ca upādānavippayuttā nāma.",
  "tika-abh09t:1677_5": "Cetasikesu pana diṭṭhimānā upādānasampayuttāva,",
  "tika-abh09t:1677_6": "dosaissāmacchariyakukkuccavicikicchā,",
  "tika-abh09t:1677_7": "kusalābyākatā ca upādānavippayuttā eva.",
  "tika-abh09t:1677_8": "Sesā duvidhāpi honti. Tatiyaṃ.",
  "tika-abh09t:1678_0": "Cattāri upādānāni upādānā ceva upādāniyā ca nāma.",
  "tika-abh09t:1678_1": "Tadavasesā lokiyā upādāniyā ceva no ca upādānā nāma.",
  "tika-abh09t:1678_2": "Idha pana lokuttarā na vattabbā.",
  "tika-abh09t:1678_3": "Sesaṃ vuttanayameva.",
  "tika-abh09t:1678_4": "Catutthaṃ.",
  "tika-abh09t:1679_0": "Pañcamachaṭṭhadukā pāṭhato ganthagocchake pañcamachaṭṭhadukasadisāva,",
  "tika-abh09t:1679_1": "kevalaṃ pañcamaduke “cetasikesu māno upādānasampayutto ceva no ca upādāno eva,",
  "tika-abh09t:1679_2": "mohāhirikānottappauddhaccathinamiddhāni tijātikāni tathā ca na vattabbā cā”ti idañca,",
  "tika-abh09t:1679_3": "chaṭṭhaduke “cetasikesu dosaissāmacchariyakukkuccavicikicchā appamaññā upādānavippayuttā upādāniyā eva,",
  "tika-abh09t:1679_4": "mohāhirikānottappauddhaccalobhathinamiddhāni tathā ca na vattabbāni cā”ti ettakameva pāṭhato viseso,",
  "tika-abh09t:1679_5": "atthato pana nāmamattakova viseso.",
  "tika-abh09t:1679_6": "Seso suviññeyyova.",
  "tika-abh09t:1679_7": "Pañcamachaṭṭhāni.",
  "tika-abh09t:1680_0": "Upādānagocchakaṃ niṭṭhitaṃ.",
  "tika-abh09t:1681_0": "Kilesagocchake saṃkiliṭṭhattike vuttanayena padattho veditabbo.",
  "tika-abh09t:1681_1": "Lobho doso moho māno diṭṭhi vicikicchā thinaṃ uddhaccaṃ ahirikaṃ anottappanti ime dasa dhammā kilesā nāma.",
  "tika-abh09t:1681_2": "Ime ca vuttatthā eva,",
  "tika-abh09t:1681_3": "idha pana lobho,",
  "tika-abh09t:1681_4": "hetuganthanīvaraṇaupādānagocchakesu lobho ca nippadesato catumaggavajjhopi ekeneva koṭṭhāsena ṭhito,",
  "tika-abh09t:1681_5": "sesagocchakesu so sabbopi lobho “kāmāsavo bhavāsavo”tiādinā dve dve koṭṭhāsā hutvā ṭhito,",
  "tika-abh09t:1681_6": "iminā pana aṭṭhakathāvacanenāpi bhavāsavādibyatiritto sabbo catumaggavajjhopi rāgo kāmāsavādīsu saṅgahito.",
  "tika-abh09t:1681_7": "Kāmacchandanīvaraṇaṃ pana bhavarāgopi na pañcakāmaguṇikarāgamattovāti paññāyati,",
  "tika-abh09t:1681_8": "“āruppe kāmacchandanīvaraṇaṃ paṭicca thinamiddhanīvaraṇa”ntiādipāḷito cetaṃ daṭṭhabbaṃ pañcakāmaguṇikarāgassa rūpārūpabhūmīsu anuppajjanato.",
  "tika-abh09t:1681_9": "Imesu ca kilesesu diṭṭhivicikicchā paṭhamena maggena pahīyanti,",
  "tika-abh09t:1681_10": "doso tatiyena,",
  "tika-abh09t:1681_11": "lobhādayo catūhipi.",
  "tika-abh09t:1681_12": "Ime pana dasa dhamme ṭhapetvā sesā no kilesā nāma.",
  "tika-abh09t:1681_13": "Kilesadukaṃ paṭhamaṃ.",
  "tika-abh09t:1682_0": "Saṃkilesikaduko sāsavadukasadisova. Dutiyaṃ.",
  "tika-abh09t:1683_0": "Saṃkiliṭṭhaduko,",
  "tika-abh09t:1683_1": "kilesasampayuttaduko cāti dvepi samānatthāva.",
  "tika-abh09t:1683_2": "Te ca nīvaraṇagocchake tatiyadukasadisāva.",
  "tika-abh09t:1683_3": "Tatiyacatutthāni.",
  "tika-abh09t:1684_0": "Dasa kilesā kilesā ceva saṃkilesikā ca nāma.",
  "tika-abh09t:1684_1": "Sesā lokiyadhammā saṃkilesikā ceva no ca kilesā nāma.",
  "tika-abh09t:1684_2": "Idha pana lokuttarā na vattabbā.",
  "tika-abh09t:1684_3": "Sesaṃ nīvaraṇagocchake catutthadukasadisameva. Pañcamaṃ.",
  "tika-abh09t:1685_0": "Chaṭṭhasattamadukānipi aññamaññaṃ samānatthāneva.",
  "tika-abh09t:1685_1": "Tāni chaṭṭhasattamāni nīvaraṇagocchake yathākkamaṃ pāṭhato pañcamachaṭṭhadukasadisāni,",
  "tika-abh09t:1685_2": "atthato pana nāmamattakova viseso.",
  "tika-abh09t:1685_3": "Seso suviññeyyo.",
  "tika-abh09t:1685_4": "Chaṭṭhasattamaaṭṭhamāni.",
  "tika-abh09t:1686_0": "Kilesagocchakaṃ niṭṭhitaṃ.",
  "tika-abh09t:1687_0": "Piṭṭhidukesu ādito cattāro dukā dassanenapahātabbattike,",
  "tika-abh09t:1687_1": "dassanenapahātabbahetuke ca vuttanayena veditabbā.",
  "tika-abh09t:1687_2": "Kevalaṃ pana tattha paṭhamattike vuttesu dassanenapahātabbe dhamme ṭhapetvā sesā idha paṭhamadukassa dutiyapade dassanenapahātabbesu pavisanti,",
  "tika-abh09t:1687_3": "bhāvanāyapahātabbe ṭhapetvā sesā idha dutiyaduke nabhāvanāyapahātabbesu pavisanti.",
  "tika-abh09t:1687_4": "Tattha ca dutiyattike vuttesu dassanenapahātabbahetuke ṭhapetvā sesā idha tatiyaduke nadassanenapahātabbahetuke,",
  "tika-abh09t:1687_5": "bhāvanāyapahātabbahetuke ca ṭhapetvā sesā idha catutthaduke nabhāvanāyapahātabbahetukesu pavisanti.",
  "tika-abh09t:1688_0": "Padattho ca dassanena pahātabbo hetu etesaṃ atthīti dassanenapahātabbahetukā.",
  "tika-abh09t:1688_1": "Evaṃ bhāvanāyapahātabbahetukāti etthāpi attho veditabbo.",
  "tika-abh09t:1688_2": "Evaṃ hi sati ahetukānaṃ aggahaṇaṃ siyāti ettakameva viseso.",
  "tika-abh09t:1688_3": "Tikadvayameva hi bhagavā desanāvilāsena cattāro duke katvā desesi.",
  "tika-abh09t:1688_4": "Sesaṃ tādisameva.",
  "tika-abh09t:1688_5": "Cattāro dukā niṭṭhitā.",
  "tika-abh09t:1689_0": "Pañcapaññāsasavitakkacittesu vitakkavirahitā cittacetasikā dhammā savitakkā nāma. Vitakko,",
  "tika-abh09t:1689_1": "pana sesacittarūpanibbānāni ca avitakkā nāma. Pañcamaṃ.",
  "tika-abh09t:1690_0": "Chasaṭṭhiyā savicāracittesu vicāravirahitā dhammā savicārā nāma. Vicāro,",
  "tika-abh09t:1690_1": "pana sesacittarūpanibbānāni ca avicārā nāma.",
  "tika-abh09t:1690_2": "Sesaṃ idha,",
  "tika-abh09t:1690_3": "anantare vuttaduke ca vitakkattike vuttānusārena ñātabbaṃ. Chaṭṭhaṃ.",
  "tika-abh09t:1691_0": "Ito paresu sappītikaduko,",
  "tika-abh09t:1691_1": "pītisahagataduko ca samānatthāva,",
  "tika-abh09t:1691_2": "te ca sukhasahagataupekkhāsahagatadukā cāti cattāropi dukā pītittike vuttanayāva.",
  "tika-abh09t:1691_3": "Kevalaṃ panetesaṃ dukānaṃ paṭhamaṃ padaṃ tattha pavisati,",
  "tika-abh09t:1691_4": "pītittike itarītarapadadvayasaṅgahitā,",
  "tika-abh09t:1691_5": "asaṅgahitā ca sabbe atthā heṭṭhā vuttanayenettha dukānaṃ dutiyapadesu atthato saṅgahitā,",
  "tika-abh09t:1691_6": "ime ca nippadesadukāti ayameva viseso.",
  "tika-abh09t:1691_7": "Sattamaaṭṭhamanavamadasamā.",
  "tika-abh09t:1692_0": "Tadanantaresu kāmāvacarāti ettha “heṭṭhato avīcinirayaṃ pariyantaṃ karitvā uparito paranimmitavasavattī",
  "tika-abh09t:1692_1": "deve anto karitvā yaṃ tasmiṃ antare etthāvacarā ettha pariyāpannā”ti evaṃ pāḷiyaṃ paricchinnānaṃ catunnaṃ apāyānaṃ,",
  "tika-abh09t:1692_2": "manussānaṃ,",
  "tika-abh09t:1692_3": "channaṃ devalokānañca vasena okāsato ekādasavidho kāmabhavo “kāmo”ti vuccati uttarapadalopena yathā “rūpūpapattiyā”tiādīsu rūpabhavo “rūpa”nti.",
  "tika-abh09t:1692_4": "Tasmiṃ kāme avacaranti pavattantīti kāmāvacarā.",
  "tika-abh09t:1692_5": "Yebhuyyato cetaṃ vuttaṃ rūpārūpesu cetesañca idha pavattito “thalacarā”tiādīsu viya.",
  "tika-abh09t:1692_6": "Kāmabhavasaṅkhāte vā kāme paṭisandhiṃ avacārentītipi kāmāvacarā,",
  "tika-abh09t:1692_7": "kusalākusalāni.",
  "tika-abh09t:1692_8": "Uddhaccasahagatacittaṃ pana abyākatacittasadisaṃ.",
  "tika-abh09t:1692_9": "Tadāyattatāya,",
  "tika-abh09t:1692_10": "ārammaṇakaraṇavasena vā kilesakāmo ettha avacaratītipi kāmāvacaraṃ.",
  "tika-abh09t:1692_11": "Kāmañcesa rūpārūpāvacaradhammesupi avacarati,",
  "tika-abh09t:1692_12": "ruḷhito pana “vadatīti vaccho”tiādīsu viya ime eva “kāmāvacarā”ti vuccanti.",
  "tika-abh09t:1692_13": "Apica kāmataṇhā rūpataṇhā arūpataṇhāti ettha vuttakāmataṇhāsaṅkhāto kāmo ettha avacaratītipi kāmāvacarā.",
  "tika-abh09t:1692_14": "Evaṃ brahmānaṃ vimānābharaṇādīsu chandarāgassāpi kāmataṇhābhāvo siddho,",
  "tika-abh09t:1692_15": "rūpataṇhāvisayānampi ca brahmānaṃ kammajarūpādīnaṃ kāmataṇhāyapi visayatāya kāmāvacaratā siddhā hoti.",
  "tika-abh09t:1692_16": "Na rūpārūpāvacarānaṃ tadabhāvato tadaññe na kāmāvacarā.",
  "tika-abh09t:1692_17": "Iminā nayena rūpāvacarādidukānampi padattho yathārahaṃ ñātabbo.",
  "tika-abh09t:1692_18": "Tattha catupaññāsa kāmāvacaracittāni,",
  "tika-abh09t:1692_19": "sabbañca rūpaṃ kāmāvacarā nāma.",
  "tika-abh09t:1692_20": "Sesacittanibbānāni na kāmāvacarā nāma.",
  "tika-abh09t:1692_21": "Cetasikesu vattabbaṃ pariyāpannaduke eva āvi bhavissati.",
  "tika-abh09t:1692_22": "Ekādasamaṃ.",
  "tika-abh09t:1693_0": "Pannarasa rūpāvacaracittāni rūpāvacarā nāma. Sesacittarūpanibbānāni na rūpāvacarā nāma. Dvādasamaṃ.",
  "tika-abh09t:1694_0": "Dvādasa arūpāvacaracittāni arūpāvacarā nāma. Sesacittarūpanibbānāni na arūpāvacarā nāma. Terasamaṃ.",
  "tika-abh09t:1695_0": "Tebhūmakavaṭṭe pariyāpannā antogadhāti pariyāpannā,",
  "tika-abh09t:1695_1": "lokiyadhammāva.",
  "tika-abh09t:1695_2": "Tattha na pariyāpannāti apariyāpannā,",
  "tika-abh09t:1695_3": "lokuttarā.",
  "tika-abh09t:1695_4": "Cetasikesu pana kāmāvacarādidukānaṃ catunnampi sādhāraṇo vinicchayo evaṃ veditabbo –",
  "tika-abh09t:1695_5": "akusalacetasikā kāmāvacarāva,",
  "tika-abh09t:1695_6": "appamaññā kāmarūpāvacarā,",
  "tika-abh09t:1695_7": "viratiyo pana kāmāvacarapariyāpannā,",
  "tika-abh09t:1695_8": "vitakkavicārapītiyo pana kāmarūpāvacarapariyāpannā,",
  "tika-abh09t:1695_9": "sesā catubhūmakāti.",
  "tika-abh09t:1695_10": "Cuddasamaṃ.",
  "tika-abh09t:1696_0": "Vaṭṭamūlaṃ chindantā nibbānaṃ ārammaṇaṃ katvā vaṭṭato nīyantīti niyyānikā,",
  "tika-abh09t:1696_1": "cattāri lokuttaramaggacittāni.",
  "tika-abh09t:1696_2": "Iminā lakkhaṇena na niyyantīti aniyyānikā,",
  "tika-abh09t:1696_3": "sesacittarūpanibbānāni.",
  "tika-abh09t:1696_4": "Sesaṃ suviññeyyameva.",
  "tika-abh09t:1696_5": "Pañcadasamaṃ.",
  "tika-abh09t:1697_0": "Cutiyā vā attano vā pavattiyā anantaraṃ phaladāne niyatattā niyatā,",
  "tika-abh09t:1697_1": "micchattaniyatā,",
  "tika-abh09t:1697_2": "sammattaniyatā ca.",
  "tika-abh09t:1697_3": "Tathā aniyatattā aniyatā,",
  "tika-abh09t:1697_4": "sesadhammā.",
  "tika-abh09t:1697_5": "Sesaṃ vuttanayameva.",
  "tika-abh09t:1697_6": "Soḷasamaṃ.",
  "tika-abh09t:1698_0": "Aññe dhamme uttaranti atikkamantīti uttarā,",
  "tika-abh09t:1698_1": "attānaṃ uttarituṃ samatthehi saha uttarehīti sauttarā, lokiyāva.",
  "tika-abh09t:1698_2": "Natthi etesaṃ uttarāti anuttarā,",
  "tika-abh09t:1698_3": "lokuttarā.",
  "tika-abh09t:1698_4": "Sattarasamaṃ.",
  "tika-abh09t:1699_0": "Raṇanti kandanti etehīti raṇā,",
  "tika-abh09t:1699_1": "yehi abhibhūtā sattā nānappakārato paridevanti,",
  "tika-abh09t:1699_2": "tesaṃ akusalamūlānaṃ etaṃ adhivacanaṃ,",
  "tika-abh09t:1699_3": "tehi sampayogavasena,",
  "tika-abh09t:1699_4": "pahānekaṭṭhatāvasena ca saha raṇehīti saraṇā.",
  "tika-abh09t:1699_5": "Etenākārena natthi etesaṃ raṇāti araṇā.",
  "tika-abh09t:1700_0": "Tattha dvādasa akusalacittāni saraṇā nāma.",
  "tika-abh09t:1700_1": "Saraṇadhammesu cettha lobhadosamohā raṇā ceva saraṇā ca,",
  "tika-abh09t:1700_2": "tesu lobhadosā moheneva sampayogato saraṇā,",
  "tika-abh09t:1700_3": "tathā vicikicchuddhaccasahagatacittaṃ,",
  "tika-abh09t:1700_4": "taṃsampayuttā ca.",
  "tika-abh09t:1700_5": "Moho pana tesu sampayogato saraṇo,",
  "tika-abh09t:1700_6": "diṭṭhisampayuttarāgena,",
  "tika-abh09t:1700_7": "pana bhavarāgena ca raṇabhūtena pahānekaṭṭhatāvaseneva saraṇo.",
  "tika-abh09t:1700_8": "Lobhadosamohamūlasampayuttesu pana moho lobhena ceva dosena ca,",
  "tika-abh09t:1700_9": "sesā lobhamohena ceva dosamohena ca sampayogato saraṇāti veditabbā.",
  "tika-abh09t:1700_10": "Sabbāni kusalābyākatacittāni,",
  "tika-abh09t:1700_11": "rūpanibbānāni ca araṇā nāma.",
  "tika-abh09t:1700_12": "Cetasikesu pana akusalā saraṇāva,",
  "tika-abh09t:1700_13": "kusalābyākatā araṇāva,",
  "tika-abh09t:1700_14": "tijātikā pana dvidhāpi hontīti.",
  "tika-abh09t:1700_15": "Aṭṭhārasamaṃ.",
  "tika-abh09t:1701_0": "Piṭṭhidukā niṭṭhitā.",
  "tika-abh09t:1702_0": "Abhidhammadukamātikatthavaṇṇanā niṭṭhitā.",
  "tika-abh09t:1703_0": "Suttantikadukamātikatthavaṇṇanā",
  "tika-abh09t:1704_0": "Suttantikadukesu vedeti,",
  "tika-abh09t:1704_1": "vividhena vā ākārena jānātīti vijjā,",
  "tika-abh09t:1704_2": "vipassanāñāṇamanomayiddhichaabhiññāvasappavattā paññā,",
  "tika-abh09t:1704_3": "tasmiṃ vijjābhāge vijjākoṭṭhāse vijjāsabhāve vattantīti vijjābhāgino.",
  "tika-abh09t:1704_4": "Tā eva vijjā,",
  "tika-abh09t:1704_5": "taṃ vā vijjaṃ sampayogavasena bhajantītipi vijjābhāgino,",
  "tika-abh09t:1704_6": "aṭṭhavidhavijjāsampayuttadhammā.",
  "tika-abh09t:1704_7": "Tāsu yā kāci ekā vijjā vijjā,",
  "tika-abh09t:1704_8": "sesā vijjābhāginoti evaṃ vijjāpi vijjāsampayuttadhammāpi vijjābhāginotveva veditabbā,",
  "tika-abh09t:1704_9": "idha pana vijjāsampayuttā dhammāva adhippetā.",
  "tika-abh09t:1704_10": "Na vijānātīti avijjā,",
  "tika-abh09t:1704_11": "catusaccacchādakavasena catubbidho moho,",
  "tika-abh09t:1704_12": "tasmiṃ avijjābhāge avijjākoṭṭhāse avijjāsabhāve vattantīti avijjābhāgino.",
  "tika-abh09t:1704_13": "Tā eva avijjā,",
  "tika-abh09t:1704_14": "taṃ vā avijjaṃ sampayogavasena bhajantītipi avijjābhāgino,",
  "tika-abh09t:1704_15": "avijjāsampayuttadhammā.",
  "tika-abh09t:1704_16": "Evaṃ avijjāpi avijjāsampayuttadhammāpi avijjābhāginotveva veditabbā,",
  "tika-abh09t:1704_17": "idha pana avijjāsampayuttadhammāva adhippetā.",
  "tika-abh09t:1705_0": "Tattha arahattamaggacittaṃ,",
  "tika-abh09t:1705_1": "paññāvirahitataṃsampayuttā ca vijjābhāgino ca ñāṇasampayuttakāmāvacarajavanāni,",
  "tika-abh09t:1705_2": "ñāṇavirahitataṃsampayuttā ca vipassanābhāvena pavattiyaṃ vijjābhāgino,",
  "tika-abh09t:1705_3": "aññadā na vattabbā.",
  "tika-abh09t:1705_4": "Rūpāvacaracatutthajjhānikajavanacittāni,",
  "tika-abh09t:1705_5": "paññāvirahitataṃsampayuttā ca manomayiddhibhāvena ca pañcābhiññābhāvena ca pavattiyaṃ vijjābhāgino,",
  "tika-abh09t:1705_6": "aññadā na vattabbā.",
  "tika-abh09t:1705_7": "Tattha dvādasākusalacittāni,",
  "tika-abh09t:1705_8": "avijjāvirahitataṃsampayuttā ca avijjābhāginova,",
  "tika-abh09t:1705_9": "idha pana avijjā,",
  "tika-abh09t:1705_10": "sesacittarūpanibbānāni ca na vattabbāva.",
  "tika-abh09t:1705_11": "Cetasikesu pana mohaappamaññā na vattabbāva,",
  "tika-abh09t:1705_12": "sesā kusalābyākatā siyā vijjābhāgino,",
  "tika-abh09t:1705_13": "siyā na vattabbā,",
  "tika-abh09t:1705_14": "tijātikā dvidhāpi na vattabbā ca.",
  "tika-abh09t:1705_15": "Sesaṃ suviññeyyameva. Paṭhamaṃ.",
  "tika-abh09t:1706_0": "Puna anajjhottharaṇavasena kilesandhakāraṃ viddhaṃsetuṃ asamatthatāya vijju upamā etesanti vijjūpamā,",
  "tika-abh09t:1706_1": "ādito tīsu maggesu ñāṇaṃva.",
  "tika-abh09t:1706_2": "Nissesaṃ viddhaṃsanasamatthatāya vajiraṃ upamā etesanti vajirūpamā,",
  "tika-abh09t:1706_3": "arahattamagge ñāṇaṃ.",
  "tika-abh09t:1706_4": "Yathā hi meghandhakāre maggapaṭipannassa paṭicchādanaandhakāraṃ vidhamitvā vijjuyā uppannakkhaṇe cātudisā maggā pākaṭā honti,",
  "tika-abh09t:1706_5": "vijjuyā niruddhāya puna andhakāro ottharitvā maggaṃ paṭicchādeti,",
  "tika-abh09t:1706_6": "evaṃ vipassanāyānikassa yathāsakaṃ saccacchādakakilesandhakāraṃ vidhamitvā tīsu maggesu yathākkamaṃ uppannesu cattāri saccāni pākaṭāni honti,",
  "tika-abh09t:1706_7": "tesu niruddhesu puna avasiṭṭhakilesandhakāro catusaccaṃ paṭicchādeti,",
  "tika-abh09t:1706_8": "tasmā tīsu maggesu paññā vijjūpamā vuttā.",
  "tika-abh09t:1706_9": "Yathā pana vajirassa abhejjo pāsāṇo nāma natthi,",
  "tika-abh09t:1706_10": "tañca nissesato vajiraṃ khepeti,",
  "tika-abh09t:1706_11": "vajirena ca gatamagge pāsāṇassa puna pākatikabhāvo natthi,",
  "tika-abh09t:1706_12": "evaṃ arahattamaggañāṇassa avajjhakileso nāma natthi,",
  "tika-abh09t:1706_13": "tañca nissesato arahattamaggañāṇaṃ khepeti,",
  "tika-abh09t:1706_14": "tena ca khepite kilese avasiṭṭhakilesābhāvato tassa puna paccudāvattanaṃ nāma natthi,",
  "tika-abh09t:1706_15": "tasmā catutthamagge paññā vajirūpamā vuttā.",
  "tika-abh09t:1706_16": "Paññā eva hettha siyā vijjūpamā,",
  "tika-abh09t:1706_17": "siyā na vattabbā ca hoti.",
  "tika-abh09t:1706_18": "Sesacetasikacittarūpanibbānāni pana sabbāni na vattabbāneva. Dutiyaṃ.",
  "tika-abh09t:1707_0": "Bālesu ṭhitattā,",
  "tika-abh09t:1707_1": "yattha ṭhitā tadupacārena bālā,",
  "tika-abh09t:1707_2": "bālakarattā vā bālā,",
  "tika-abh09t:1707_3": "dvādasākusalacittāni.",
  "tika-abh09t:1707_4": "Idha pana ahirikañca anottappañca bālā nāma.",
  "tika-abh09t:1707_5": "Paṇḍitesu ṭhitattā paṇḍitā,",
  "tika-abh09t:1707_6": "paṇḍitakarattā vā paṇḍitā,",
  "tika-abh09t:1707_7": "ekavīsati kusalacittāni.",
  "tika-abh09t:1707_8": "Idha pana hirī ca ottappañca paṇḍitā nāma.",
  "tika-abh09t:1707_9": "Sesacittarūpanibbānāni na vattabbāni.",
  "tika-abh09t:1707_10": "Sesaṃ suviññeyyameva. Tatiyaṃ.",
  "tika-abh09t:1708_0": "Kaṇhāti kāḷakā,",
  "tika-abh09t:1708_1": "cittassa apabhassarabhāvakaraṇā.",
  "tika-abh09t:1708_2": "Sukkāti odātā,",
  "tika-abh09t:1708_3": "pabhassarabhāvakaraṇā.",
  "tika-abh09t:1708_4": "Sesaṃ sabbaṃ bāladukasadisameva.",
  "tika-abh09t:1708_5": "Catutthaṃ.",
  "tika-abh09t:1709_0": "Idha ceva samparāye ca tapentīti tapanīyā.",
  "tika-abh09t:1709_1": "Na tapanīyā atapanīyā.",
  "tika-abh09t:1709_2": "Sesaṃ bāladukasadisameva. Pañcamaṃ.",
  "tika-abh09t:1710_0": "“Sirivaḍḍhako dhanavaḍḍhako”tiādayo viya vacanamattameva adhikāraṃ katvā pavattā adhivacanā nāma.",
  "tika-abh09t:1710_1": "Nāmadheyyanti tesaṃ tesaṃ dhammānaṃ nāmāni.",
  "tika-abh09t:1710_2": "Tāni catubbidhāni sāmaññanāmaṃ guṇanāmaṃ kittimanāmaṃ opapātikanāmanti.",
  "tika-abh09t:1710_3": "Tattha paṭhamakappikesu mahājanena sammannitvā ṭhapitattā “mahāsammato”ti rañño nāmanti evarūpaṃ sāmaññanāmaṃ nāma.",
  "tika-abh09t:1710_4": "“Dhammakathiko paṃsukūliko kāḷo rasso”ti evarūpaṃ guṇato āgataṃ,",
  "tika-abh09t:1710_5": "“bhagavā arahaṃ sammāsambuddho”tiādīnipi tathāgatassa anekāni nāmasatāni guṇanāmaṃ nāma.",
  "tika-abh09t:1710_6": "Yaṃ pana jātassa kumārassa ñātakā kappetvā pakappetvā “ayaṃ asuko nāmā”ti nāmaṃ karonti,",
  "tika-abh09t:1710_7": "idaṃ kittimanāmaṃ nāma.",
  "tika-abh09t:1710_8": "Yā pana purimapaññatti aparapaññattiyaṃ nipatati,",
  "tika-abh09t:1710_9": "seyyathidaṃ –",
  "tika-abh09t:1710_10": "purimakappepi cando cando eva,",
  "tika-abh09t:1710_11": "etarahipi anāgatepi cando eva.",
  "tika-abh09t:1710_12": "Tathā “sūriyo samuddo pathavī rūpaṃ vedanā saññā saṅkhārā viññāṇaṃ nibbāna”ntievamādi opapātikanāmaṃ nāma.",
  "tika-abh09t:1710_13": "Tāni puna vijjamānapaññatti avijjamānapaññatti vijjamānenaavijjamānapaññatti avijjamānenavijjamānapaññatti",
  "tika-abh09t:1710_14": "vijjamānenavijjamānapaññatti avijjamānenaavijjamānapaññattīti evaṃ nāmapaññattivasena chabbidhāni honti.",
  "tika-abh09t:1711_0": "Tattha paramatthato upalabbhamānā yathāvuttadvāsattatividhā nāmarūpadhammā vijjamānā nāma,",
  "tika-abh09t:1711_1": "tesaṃ pakārehi ñāpanato paññatti vijjamānapaññatti nāma,",
  "tika-abh09t:1711_2": "“cittaṃ phasso pathavī rūpaṃ nibbāna”ntiādayo paramatthavācakā saddā.",
  "tika-abh09t:1711_3": "Upādinnanāmarūpadhamme pana upādāya paññattā sattapuggalaitthipurisadevamanussatiracchānādibhedā,",
  "tika-abh09t:1711_4": "anupādinnarūpadhamme upādāya paññattā bhūmipabbatarukkhasakaṭacandasūriyanakkhattadisākālakasiṇādibhedā",
  "tika-abh09t:1711_5": "ca paramatthato anupalabbhamānā avijjamānā nāma,",
  "tika-abh09t:1711_6": "tesaṃ paññatti avijjamānapaññatti nāma.",
  "tika-abh09t:1711_7": "Tathā “attā bhūmī”tiādayo atthapaññattivācakā saddā ca cittasantativaṇṇupagantiādi vijjamānatthavācakā saddā vijjamānenaavijjamānapaññatti nāma.",
  "tika-abh09t:1711_8": "“Purisassa cittaṃ,",
  "tika-abh09t:1711_9": "meghavaṇṇo”tiādīsu avijjamānenavijjamānapaññatti nāma.",
  "tika-abh09t:1711_10": "“Cittalahutā pathavīgandho”tiādi vijjamānenavijjamānapaññatti nāma.",
  "tika-abh09t:1711_11": "“Manussasarīraṃ rukkhasākhā”tiādi avijjamānenaavijjamānapaññatti nāma.",
  "tika-abh09t:1711_12": "Evaṃ chabbidhāpi cetā adhippāyaṃ viññāpetukāmatācittasamuṭṭhāpitasaviññattisaddānusārena ñātasaṅketassa",
  "tika-abh09t:1711_13": "sotaviññāṇavīthianantaraṃ uppannehi manodvārikaviññāṇehi “imassedaṃ nāma”nti anekasaddesu ekattamāropetvā",
  "tika-abh09t:1711_14": "vavatthāpitā atthābhimukhaṃ namanato pakārehi atthassa ñāpanato “nāmapaññattī”ti vuccanti,",
  "tika-abh09t:1711_15": "tesaṃ adhivacanānaṃ pathā atthā adhivacanapathā,",
  "tika-abh09t:1711_16": "sammutiparamatthabhedā sabbe dhammā saddavacanīyasabhāvā. Chaṭṭhaṃ.",
  "tika-abh09t:1712_0": "Ito paraṃ dve dukā adhivacanadukasadisāva,",
  "tika-abh09t:1712_1": "kevalaṃ padatthamattameva viseso.",
  "tika-abh09t:1712_2": "Tattha abhisaṅkharontīti saṅkhārāti evaṃ niddhāretvā sahetukaṃ katvā vuccamānā nirutti nāma,",
  "tika-abh09t:1712_3": "“takko vitakko saṅkappo”ti evaṃ tena tena pakārena ñāpanato paññatti nāma,",
  "tika-abh09t:1712_4": "yathāvuttanāmapaññattiyova.",
  "tika-abh09t:1712_5": "Na hi adhivacananiruttipaññattīsu atthato kocipi bhedo atthi,",
  "tika-abh09t:1712_6": "nibbattinimittabhedadassanatthaṃ pana nesaṃ vibhāgena padattho dassito.",
  "tika-abh09t:1712_7": "Imesu ca tīsu dukesu paññattisahitā sabbe dhammā labbhanti,",
  "tika-abh09t:1712_8": "anantare nāmarūpaduke paññattirahitāti ime cattāro dukā imesu suttantikadukesu nippadesā,",
  "tika-abh09t:1712_9": "sesā pana aṭṭhatiṃsāpi sappadesāti veditabbā.",
  "tika-abh09t:1712_10": "Sattamaṭṭhamāni.",
  "tika-abh09t:1713_0": "Nāmakaraṇaṭṭhena,",
  "tika-abh09t:1713_1": "namanaṭṭhena,",
  "tika-abh09t:1713_2": "nāmanaṭṭhena ca nāmaṃ,",
  "tika-abh09t:1713_3": "arūpakkhandhanibbānāni.",
  "tika-abh09t:1713_4": "Tāni hi sabbadāpi vedanā saññā saṅkhārā viññāṇaṃ nibbānanti opapātikanāmavasena attano nāmaṃ karontāva pavattanti candasūriyādayo viya.",
  "tika-abh09t:1713_5": "Na hi tesaṃ sāmaññaguṇakittimavasena nāmakaraṇakiccaṃ atthīti.",
  "tika-abh09t:1713_6": "Evaṃ nāmakaraṇaṭṭhena nāmaṃ veditabbaṃ.",
  "tika-abh09t:1713_7": "Ārammaṇābhimukhaṃ pana namanaṭṭhena,",
  "tika-abh09t:1713_8": "aññamaññaṃ tattha nāmanaṭṭhena ca cattāro arūpakkhandhāva nāmaṃ.",
  "tika-abh09t:1713_9": "Nibbānaṃ pana ārammaṇādhipatipaccayatāya attani anavajjadhammānaṃ nāmanaṭṭheneva nāmaṃ veditabbaṃ.",
  "tika-abh09t:1713_10": "Ruppanaṭṭhena rūpaṃ,",
  "tika-abh09t:1713_11": "rūpakkhandho. Navamaṃ.",
  "tika-abh09t:1714_0": "Avijjāti dukkhādipaṭicchādako sabbo moho.",
  "tika-abh09t:1714_1": "Bhavataṇhāti bhavapatthanāvasena pavatto lobho.",
  "tika-abh09t:1714_2": "Tathā appavatto panettha lobho,",
  "tika-abh09t:1714_3": "sesacetasikacittarūpanibbānāni ca na vattabbāni.",
  "tika-abh09t:1714_4": "Ito paraṃ pana evaṃ navattabbavibhāgaṃ adassetvā padatthasarūpamattameva dassayissāma,",
  "tika-abh09t:1714_5": "dassitāvasesā na vattabbāti gahetabbā. Dasamaṃ.",
  "tika-abh09t:1715_0": "Bhavo vuccati sassataṃ.",
  "tika-abh09t:1715_1": "“Bhavissati attā ca loko cā”ti sassatavasena uppajjanakadiṭṭhi bhavadiṭṭhi nāma.",
  "tika-abh09t:1715_2": "Vibhavo vuccati ucchedo.",
  "tika-abh09t:1715_3": "“Na bhavissati attā ca loko cā”ti ucchedavasena uppajjanakadiṭṭhi vibhavadiṭṭhi nāma.",
  "tika-abh09t:1715_4": "Ubhayenāpi micchādiṭṭhi gahitā.",
  "tika-abh09t:1715_5": "Tathā anantaresupi tīsu dukesu.",
  "tika-abh09t:1715_6": "Ekādasamaṃ.",
  "tika-abh09t:1716_0": "Khandhapañcakaṃ “attā ca loko cā”ti gahetvā “sassato attā ca loko cā”ti pavattā diṭṭhi sassatadiṭṭhi nāma.",
  "tika-abh09t:1716_1": "Tathā “ucchijjissatī”ti pavattā diṭṭhi ucchedadiṭṭhi nāma.",
  "tika-abh09t:1716_2": "“Antavā”ti pavattā antavādiṭṭhi nāma.",
  "tika-abh09t:1716_3": "“Anantavā”ti pavattā anantavādiṭṭhi nāma.",
  "tika-abh09t:1716_4": "Pubbantaṃ anugatā brahmajāle vuttanayena atītakoṭṭhāsaṃ ārammaṇaṃ katvā pavattā aṭṭhārasavidhā pubbantānudiṭṭhi nāma.",
  "tika-abh09t:1716_5": "Aparantaṃ anugatā tattheva āgatanayena anāgatakoṭṭhāsaṃ ārammaṇaṃ katvā pavattā catucattālīsavidhā aparantānudiṭṭhi nāma.",
  "tika-abh09t:1716_6": "Ayamettha saṅkhepo,",
  "tika-abh09t:1716_7": "vitthāro pana brahmajāle,",
  "tika-abh09t:1716_8": "tadaṭṭhakathāya ca veditabbo.",
  "tika-abh09t:1716_9": "Dvādasamaterasamacuddasamāni.",
  "tika-abh09t:1717_0": "Ahirikadukaṃ, hiridukañca suviññeyyameva. Pañcadasamasoḷasamāni.",
  "tika-abh09t:1718_0": "Dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti dubbaco,",
  "tika-abh09t:1718_1": "sahadhammikaṃ dassetvā ovadiyamāne anādarakārako puggalo,",
  "tika-abh09t:1718_2": "tassa kammaṃ dovacassaṃ,",
  "tika-abh09t:1718_3": "tassa bhāvo dovacassatā,",
  "tika-abh09t:1718_4": "anādaravasena pavattā dve paṭighacittā,",
  "tika-abh09t:1718_5": "taṃsampayuttā ca.",
  "tika-abh09t:1718_6": "Pāpā assaddhādayo puggalā etassa mittāti pāpamitto,",
  "tika-abh09t:1718_7": "tassa bhāvo pāpamittatā,",
  "tika-abh09t:1718_8": "pāpapuggalesu daḷhabhattivasena,",
  "tika-abh09t:1718_9": "kāyacittehi taṃsevanātanninnatāvasena ca pavattāni aṭṭha lobhacittāni.",
  "tika-abh09t:1718_10": "Sattarasamaṃ.",
  "tika-abh09t:1719_0": "Sovacassatā,",
  "tika-abh09t:1719_1": "kalyāṇamittatā ca vuttapaṭipakkhavasena veditabbā.",
  "tika-abh09t:1719_2": "Atthato pana tathāpavattāni sahetukakāmāvacarakusalakiriyacittāni.",
  "tika-abh09t:1719_3": "Aṭṭhārasamaṃ.",
  "tika-abh09t:1720_0": "Pañcasu,",
  "tika-abh09t:1720_1": "sattasu vā āpattīsu kusalabhāvo āpattikusalatā,",
  "tika-abh09t:1720_2": "saha vatthunā tāsaṃ āpattīnaṃ āpajjanaparicchedajānanavasena pavattā kāmāvacarajavanapaññā.",
  "tika-abh09t:1720_3": "Āpattīhi vuṭṭhāne kusalabhāvo āpattivuṭṭhānakusalatā,",
  "tika-abh09t:1720_4": "vuṭṭhānavidhānena saddhiṃ āpattivuṭṭhānaparicchedajānanavasena pavattā yathāvuttacittasampayuttapaññāva.",
  "tika-abh09t:1720_5": "Ekūnavīsatimaṃ.",
  "tika-abh09t:1721_0": "Samāpajjitabbato samāpatti,",
  "tika-abh09t:1721_1": "tāsu lokiyalokuttarāsu savitakkasavicārādīsu samāpattīsu kusalatā samāpattikusalatā,",
  "tika-abh09t:1721_2": "saha parikammena appanāparicchedajānanavasena pavattā paññā.",
  "tika-abh09t:1721_3": "Samāpattīhi vuṭṭhāne kusalabhāvo samāpattivuṭṭhānakusalatā,",
  "tika-abh09t:1721_4": "yathāparicchinnakāleyeva tāhi vuṭṭhānakapaññā kāmāvacarajavanapaññāva.",
  "tika-abh09t:1721_5": "Vīsatimaṃ.",
  "tika-abh09t:1722_0": "Aṭṭhārasasu dhātūsu kusalabhāvo dhātukusalatā,",
  "tika-abh09t:1722_1": "savanadhāraṇapaṭivedhapaccavekkhaṇapaññā.",
  "tika-abh09t:1722_2": "Tāsaññeva dhātūnaṃ manasikāre kusalabhāvo manasikārakusalatā,",
  "tika-abh09t:1722_3": "tāsaṃ sammasanapaṭivedhapaccavekkhaṇapaññā.",
  "tika-abh09t:1722_4": "Esa nayo āyatanakusalatāyapi.",
  "tika-abh09t:1722_5": "Tattha hi savanadhāraṇapaccavekkhaṇā kāmāvacarāva,",
  "tika-abh09t:1722_6": "paṭivedho lokuttarova,",
  "tika-abh09t:1722_7": "sammasanaṃ kāmāvacaralokuttaraṃ.",
  "tika-abh09t:1722_8": "Aññamaññaṃ paṭicca sahitaṃ phalaṃ uppādetīti paṭiccasamuppādo,",
  "tika-abh09t:1722_9": "avijjādīhi niddiṭṭho paccayasamūho,",
  "tika-abh09t:1722_10": "tasmiṃ dvādasaṅge anulomapaṭiccasamuppāde kusalabhāvo paṭiccasamuppādakusalatā,",
  "tika-abh09t:1722_11": "“iminā paccayena idaṃ hotī”ti jānanavasena pavattā lokiyajavanapaññāva.",
  "tika-abh09t:1722_12": "Ekavīsatimadvāvīsatimāni.",
  "tika-abh09t:1723_0": "Tiṭṭhati ettha phalaṃ tadāyattavuttitāyāti ṭhānaṃ, kāraṇaṃ,",
  "tika-abh09t:1723_1": "tasmiṃ ṭhāne kusalatā ṭhānakusalatā.",
  "tika-abh09t:1723_2": "Na ṭhāne kusalatā aṭṭhānakusalatā.",
  "tika-abh09t:1723_3": "Tevīsatimaṃ.",
  "tika-abh09t:1724_0": "Ujubhāvo ajjavo. Mudubhāvo maddavo. Kāyacittujukatāmudukatādvayaṃ. Catuvīsatimaṃ.",
  "tika-abh09t:1725_0": "Adhivāsanasaṅkhātā khamanaṃ khanti,",
  "tika-abh09t:1725_1": "tathāpavattakāmāvacarajavanāni.",
  "tika-abh09t:1725_2": "Pāpato suṭṭhu orato viratoti sorato,",
  "tika-abh09t:1725_3": "tassa bhāvo soraccaṃ.",
  "tika-abh09t:1725_4": "Kāyavacīmanosaṃvarasīlasaṅkhātāni lokiyalokuttarajavanāni.",
  "tika-abh09t:1725_5": "Pañcavīsatimaṃ.",
  "tika-abh09t:1726_0": "Sammodakapiyavāditāsaṅkhāto sakhilabhāvo sākhalyaṃ,",
  "tika-abh09t:1726_1": "yathā parehi saddhiṃ attano chiddaṃ vivaraṃ na hoti,",
  "tika-abh09t:1726_2": "evaṃ dhammāmisehi paṭisantharaṇaṃ paṭicchādanaṃ paṭisanthāro.",
  "tika-abh09t:1726_3": "Āgantukassa hi paccuggamanapattacīvarapaṭiggahaṇaāsanadānabījanapādadhovanamakkhanādinā,",
  "tika-abh09t:1726_4": "pānīyena āpucchanena,",
  "tika-abh09t:1726_5": "kāle āgatassa yāguādīnaṃ,",
  "tika-abh09t:1726_6": "vikāle pānakādīnañca dānena,",
  "tika-abh09t:1726_7": "punadivase piṇḍāya caraṇaṭṭhānadassanapavesananikkhamanakālārocanādinā ca pabbajitā,",
  "tika-abh09t:1726_8": "gahaṭṭhānañca vinaye āgatanayena yathānurūpaṃ āmisapaṭisanthāro kātabbo.",
  "tika-abh09t:1726_9": "Āgantukaṃ pana upasaṅkamitvā “tumhe katarabhāṇakā”ti apucchitvā “ācariyupajjhāyā vo kataraṃ ganthaṃ vaḷañjentī”ti",
  "tika-abh09t:1726_10": "pucchitvā tassa visaye pañhapucchanena sace na sakkoti,",
  "tika-abh09t:1726_11": "sayaṃ kathetvā dānena,",
  "tika-abh09t:1726_12": "dhammakathanapañhavissajjanakammaṭṭhānakathanakukkuccadiṭṭhivinodanādinā,",
  "tika-abh09t:1726_13": "parivāsādivinayakammakaraṇena,",
  "tika-abh09t:1726_14": "pabbājanaupasampadādinā ca dhammapaṭisanthāro kātabbo.",
  "tika-abh09t:1726_15": "Ayamettha saṅkhepo,",
  "tika-abh09t:1726_16": "vitthārato panāyaṃ saddhiṃ ānisaṃsadīpakavatthūhi aṭṭhasāliniyaṃ ñātabbo.",
  "tika-abh09t:1726_17": "Etasmiṃ duvidhe paṭisanthāre kusalabhāvo paṭisanthārakusalatā,",
  "tika-abh09t:1726_18": "tathāpavattakāmāvacarajavanāni eva.",
  "tika-abh09t:1726_19": "Chabbīsatimaṃ.",
  "tika-abh09t:1727_0": "Indriyesu manacchaṭṭhesu āpāthagatarūpādīsu ārammaṇesu nimittagahaṇādinā indriyasaṃvarabhedasaṅkhāto aguttadvārabhāvo indriyesu aguttadvāratā.",
  "tika-abh09t:1727_1": "Paṭiggahaṇaparibhogavasena bhojane mattaṃ ajānanabhāvo bhojane amattaññutā,",
  "tika-abh09t:1727_2": "tathāpavattaakusalacittāni.",
  "tika-abh09t:1727_3": "Sattavīsatimaṃ.",
  "tika-abh09t:1728_0": "Anantaradukepi vuttapaṭipakkhavasena kāmāvacarasahetukakusalakiriyacittāni veditabbāni.",
  "tika-abh09t:1728_1": "Aṭṭhavīsatimaṃ.",
  "tika-abh09t:1729_0": "Sativippavāsasaṅkhāto muṭṭhasatibhāvo muṭṭhassaccaṃ,",
  "tika-abh09t:1729_1": "sabbe akusalā dhammā,",
  "tika-abh09t:1729_2": "asampajānanabhāvo asampajaññaṃ, moho.",
  "tika-abh09t:1729_3": "Ekūnatiṃsatimaṃ.",
  "tika-abh09t:1730_0": "Anantaraduke catubhūmikā satipaññāva vuttā. Tiṃsatimaṃ.",
  "tika-abh09t:1731_0": "Appaṭisaṅkhāne appaṭivānasaṅkhāte akampiyaṭṭhena yonisodassanasaṅkhātaṃ paṭisaṅkhānameva balanti paṭisaṅkhānabalaṃ,",
  "tika-abh09t:1731_1": "kāmāvacarapaññāva.",
  "tika-abh09t:1731_2": "Sattabojjhaṅgādibhāvanāvasena pavattā catubhūmakadhammā bhāvanābalaṃ.",
  "tika-abh09t:1731_3": "Ekatiṃsatimaṃ.",
  "tika-abh09t:1732_0": "Paccanīkadhamme sametīti samatho,",
  "tika-abh09t:1732_1": "so tividho cittasamatho adhikaraṇasamatho sabbasaṅkhārasamathoti.",
  "tika-abh09t:1732_2": "Tattha ca pubbabhāgāsu aṭṭhasamāpattīsu ekaggatā cittasamatho nāma,",
  "tika-abh09t:1732_3": "sammukhāvinayādi sattavidho adhikaraṇasamatho nāma,",
  "tika-abh09t:1732_4": "nibbānaṃ sabbasaṅkhārasamatho nāma.",
  "tika-abh09t:1732_5": "Idha pana catubhūmako samādhi adhippeto.",
  "tika-abh09t:1732_6": "Aniccādivasena vividhenākārena passatīti vipassanā,",
  "tika-abh09t:1732_7": "lokiyalokuttarā vipassanāpaññāva.",
  "tika-abh09t:1732_8": "Bāttiṃsatimaṃ.",
  "tika-abh09t:1733_0": "Samathova taṃ ākāraṃ gahetvā puna pavattetabbassa samathassa nimittanti samathanimittaṃ.",
  "tika-abh09t:1733_1": "Paggāhanimittepi eseva nayo.",
  "tika-abh09t:1733_2": "Catubhūmakasamādhivīriyāni eva.",
  "tika-abh09t:1733_3": "Tettiṃsatimaṃ.",
  "tika-abh09t:1734_0": "Anantaradukepi vīriyasamādhī eva vuttā. Catuttiṃsatimaṃ.",
  "tika-abh09t:1735_0": "Sīlavināsikā asaṃvarasaṅkhātā sīlassa vipattīti sīlavipatti,",
  "tika-abh09t:1735_1": "tathāpavattā akusaladhammā.",
  "tika-abh09t:1735_2": "Sammādiṭṭhiyā vipatti diṭṭhivipatti,",
  "tika-abh09t:1735_3": "micchādiṭṭhi eva.",
  "tika-abh09t:1735_4": "Pañcatiṃsatimaṃ.",
  "tika-abh09t:1736_0": "Soraccameva sīlassa sampādanato sīlaparipūraṇato sīlassa sampadāti sīlasampadā.",
  "tika-abh09t:1736_1": "Diṭṭhipāripūribhūtaṃ ñāṇameva diṭṭhiyā sampadāti diṭṭhisampadā.",
  "tika-abh09t:1736_2": "Catubhūmakā sīlapaññāva.",
  "tika-abh09t:1736_3": "Tathā anantaradukepi.",
  "tika-abh09t:1736_4": "Chattiṃsatimaṃ.",
  "tika-abh09t:1737_0": "Visuddhibhāvaṃ sampattā sīlasaṅkhātā sīlassa visuddhi sīlavisuddhi.",
  "tika-abh09t:1737_1": "Nibbānasaṅkhātaṃ visuddhiṃ pāpetuṃ samatthā dassanasaṅkhātā diṭṭhiyā visuddhi diṭṭhivisuddhi.",
  "tika-abh09t:1737_2": "Sattattiṃsatimaṃ.",
  "tika-abh09t:1738_0": "Kammassakatāsaccānulomikamaggaphalasampayuttapaññā diṭṭhi visuddhi nāma.",
  "tika-abh09t:1738_1": "Yathādiṭṭhissa tadanurūpaṃ padhānaṃ yathādiṭṭhissa ca padhānaṃ nāma.",
  "tika-abh09t:1738_2": "Aṭṭhatiṃsatimaṃ.",
  "tika-abh09t:1739_0": "Saṃvegajanakāni jātijarābyādhimaraṇasaṅkhātāni kāraṇāni saṃvejanīyaṭṭhānāni nāma,",
  "tika-abh09t:1739_1": "tesu jātiādipaṭiccasamuppannabhayasaṅkhātaṃ saṃvijanaṃ saṃvego nāma,",
  "tika-abh09t:1739_2": "tathāpavattakusalādi eva.",
  "tika-abh09t:1739_3": "Evaṃ saṃvegajātassa yoniso upāyena padhānaṃ saṃviggassa yoniso padhānaṃ,",
  "tika-abh09t:1739_4": "lokiyalokuttaravīriyameva.",
  "tika-abh09t:1739_5": "Ekūnacattālīsatimaṃ.",
  "tika-abh09t:1740_0": "Kusaladhammapūraṇe asantuṭṭhibhāvo asantuṭṭhitā.",
  "tika-abh09t:1740_1": "Yo pana dānaṃ datvā tato tena asantuṭṭho hutvā saraṇagamanaṃ ākaṅkhati,",
  "tika-abh09t:1740_2": "tato pañcasīlādiṃ,",
  "tika-abh09t:1740_3": "pabbajjaṃ,",
  "tika-abh09t:1740_4": "buddhavacanānaṃ uggaṇhanaṃ,",
  "tika-abh09t:1740_5": "samathavipassanaṃ,",
  "tika-abh09t:1740_6": "tato tenāpi asantuṭṭho anukkamena arahattaṃ gaṇhāti,",
  "tika-abh09t:1740_7": "ayaṃ asantuṭṭhitā kusalesu dhammesu.",
  "tika-abh09t:1740_8": "Adhikusaladhammānaṃ bhāvanāya ukkaṇṭhamāno padhānaṃ paṭivāpeti nivattāpetīti paṭivāni,",
  "tika-abh09t:1740_9": "na paṭivāni appaṭivāni,",
  "tika-abh09t:1740_10": "tassa bhavo appaṭivānitā.",
  "tika-abh09t:1740_11": "Arahattaṃ appatvā padhānasmiṃ anivattanatā anosakkanatā,",
  "tika-abh09t:1740_12": "tathāpavattalokiyalokuttarakusalā dhammā.",
  "tika-abh09t:1740_13": "Cattālīsatimaṃ.",
  "tika-abh09t:1741_0": "Vijānanato vijjā,",
  "tika-abh09t:1741_1": "pubbenivāsacutūpapātaāsavakkhayañāṇāni.",
  "tika-abh09t:1741_2": "Vimuccanato vimutti,",
  "tika-abh09t:1741_3": "aṭṭha samāpattiyo,",
  "tika-abh09t:1741_4": "nibbānañca.",
  "tika-abh09t:1741_5": "Aṭṭha samāpattiyo hi ārammaṇe adhimuccanato,",
  "tika-abh09t:1741_6": "sayaṃ vikkhambhitakilesehi vimuccanaṭṭhena ca vimuttīti vuttā,",
  "tika-abh09t:1741_7": "nibbānaṃ pana sabbakilesehi accantavimuccanaṭṭhena.",
  "tika-abh09t:1741_8": "Ekacattālīsatimaṃ.",
  "tika-abh09t:1742_0": "Kilesakkhayakaresu catūsu ariyamaggesu ñāṇaṃ khaye ñāṇaṃ nāma.",
  "tika-abh09t:1742_1": "Paṭisandhivasena anuppādabhūte taṃtaṃmaggavajjhakilesānaṃ anuppādapariyosāne uppannaariyaphale ñāṇaṃ anuppāde ñāṇaṃ nāma.",
  "tika-abh09t:1742_2": "Sesaṃ sabbattha suviññeyyameva.",
  "tika-abh09t:1742_3": "Dvācattālīsatimaṃ.",
  "tika-abh09t:1743_0": "Suttantikadukamātikatthavaṇṇanā niṭṭhitā.",
  "tika-abh09t:1744_0": "Mohavicchedaniyā abhidhammamātikatthavaṇṇanāya",
  "tika-abh09t:1745_0": "Dhammasaṅgaṇīmātikatthavaṇṇanā niṭṭhitā.",
  "tika-abh09t:1746_0": "2. Vibhaṅgamātikā",
  "tika-abh09t:1747_0": "Idāni dhammasaṅgaṇīmātikānantaraṃ vibhaṅgamātikāya atthavaṇṇanā anuppattā. Tassā pana –",
  "tika-abh09t:1748_0": "Atthato dhammabhedena, vibhaṅganayadassanā;",
  "tika-abh09t:1749_0": "Pāḷimuttanayā cāpi, hoti saṃvaṇṇanānayo.",
  "tika-abh09t:1750_0": "Sā panesā aṭṭhārasannaṃ vibhaṅgānaṃ ādimhi ṭhapitā aṭṭhārasavidhā hoti –",
  "tika-abh09t:1750_1": "khandhavibhaṅgamātikā- āyatana- dhātu- sacca- indriya-",
  "tika-abh09t:1750_2": "paccayākāra-",
  "tika-abh09t:1750_3": "satipaṭṭhāna-",
  "tika-abh09t:1750_4": "sammappadhāna-",
  "tika-abh09t:1750_5": "iddhipādabojjhaṅga-",
  "tika-abh09t:1750_6": "maggaṅgajhāna-",
  "tika-abh09t:1750_7": "appamaññā-",
  "tika-abh09t:1750_8": "sikkhāpada-",
  "tika-abh09t:1750_9": "paṭisambhidā- ñāṇa-",
  "tika-abh09t:1750_10": "khuddakavatthu-",
  "tika-abh09t:1750_11": "dhammahadayavibhaṅgamāti",
  "tika-abh09t:1751_0": "Khandhavibhaṅgamātikatthavaṇṇanā",
  "tika-abh09t:1752_0": "Tattha ādibhūtāya khandhavibhaṅgamātikāya atthato tāva –",
  "tika-abh09t:1752_1": "pañcakkhandhāti ettha pañcāti gaṇanaparicchedo,",
  "tika-abh09t:1752_2": "tena na tato heṭṭhā,",
  "tika-abh09t:1752_3": "na uddhanti dasseti.",
  "tika-abh09t:1752_4": "Khandhāti paricchinnadhammanidassanaṃ.",
  "tika-abh09t:1752_5": "Tatrāyaṃ khandha-",
  "tika-abh09t:1752_6": "saddo sambahulesu ṭhānesu nipatati rāsimhi guṇe paṇṇattiyaṃ ruḷhiyanti.",
  "tika-abh09t:1752_7": "Tattha “mahāudakakkhandho”tiādīsu hi rāsito khandho nāma.",
  "tika-abh09t:1752_8": "“Sīlakkhandho samādhikkhandho”tiādīsu guṇato.",
  "tika-abh09t:1752_9": "“Addasā kho bhagavā mahantaṃ dārukkhandha”ntiādīsu paṇṇattito.",
  "tika-abh09t:1752_10": "“Viññāṇaṃ viññāṇakkhandho”tiādīsu ekampi cittaṃ ruḷhito khandho nāma,",
  "tika-abh09t:1752_11": "svāyamidha rāsito adhippeto.",
  "tika-abh09t:1752_12": "Rāsaṭṭho hi khandha- saddo,",
  "tika-abh09t:1752_13": "koṭṭhāsaṭṭhotipi vattuṃ vaṭṭati.",
  "tika-abh09t:1752_14": "Lokasmiṃ hi iṇaṃ gahetvā codiyamānā “dvīhi khandhehi dassāma,",
  "tika-abh09t:1752_15": "tīhi khandhehi dassāmā”ti vadanti,",
  "tika-abh09t:1752_16": "tasmā khandhoti koṭṭhāsoti vuttaṃ hoti.",
  "tika-abh09t:1752_17": "Rūpakkhandhoti ettha ruppatīti rūpaṃ,",
  "tika-abh09t:1752_18": "sītuṇhādīhi pasiddhākārena ruppati ghaṭṭīyati,",
  "tika-abh09t:1752_19": "pīḷiyatīti attho.",
  "tika-abh09t:1752_20": "Vuttaṃ hetaṃ bhagavatā –",
  "tika-abh09t:1753_0": "“Ruppatīti kho,",
  "tika-abh09t:1753_1": "bhikkhave,",
  "tika-abh09t:1753_2": "tasmā rūpanti vuccati.",
  "tika-abh09t:1753_3": "Kena ruppati?",
  "tika-abh09t:1753_4": "Sītenapi ruppati,",
  "tika-abh09t:1753_5": "uṇhenapi ruppati,",
  "tika-abh09t:1753_6": "jighacchāyapi ruppati,",
  "tika-abh09t:1753_7": "pipāsāyapi ruppatī”tiādi.",
  "tika-abh09t:1754_0": "Rūpañca taṃ khandho cāti rūpakkhandho,",
  "tika-abh09t:1754_1": "rūparāsi rūpakoṭṭhāsoti attho.",
  "tika-abh09t:1754_2": "Vedanākkhandhādīsupi eseva nayoti ayaṃ tāvettha atthato saṃvaṇṇanānayo.",
  "tika-abh09t:1755_0": "Dhammabhedato panettha heṭṭhā kusalattike vibhattā atītādibhedabhinnā sabbe rūpadhammā rūpakkhandho nāma.",
  "tika-abh09t:1755_1": "Tathā catubhūmakā vedanāsaññāyo vedanākkhandho nāma,",
  "tika-abh09t:1755_2": "saññākkhandho nāma.",
  "tika-abh09t:1755_3": "Vedanāsaññā pana ṭhapetvā sesā phassādayo paññāsa cetasikā saṅkhārakkhandho nāma.",
  "tika-abh09t:1755_4": "Pañcasu khandhesu nibbānameva asaṅgahitaṃ,",
  "tika-abh09t:1755_5": "upādānakkhandhesu pana sabbe lokuttaradhammā.",
  "tika-abh09t:1755_6": "Ayameva hi khandhehi upādānakkhandhānaṃ viseso.",
  "tika-abh09t:1755_7": "Khandhā avisesato vuttā,",
  "tika-abh09t:1755_8": "upādānakkhandhā sāsavopādāniyabhāvena visesetvā.",
  "tika-abh09t:1755_9": "Idha pana avisesena vuttattā nibbānaṃ ṭhapetvā avasesā sabbe dhammā saṅgahaṃ gacchantīti ayaṃ dhammabhedato saṃvaṇṇanānayo.",
  "tika-abh09t:1756_0": "Vibhaṅganayadassanāti vibhaṅgapāḷiyā āgataatthanayadassanato.",
  "tika-abh09t:1756_1": "Vibhaṅgapāḷiyaṃ hi suttantabhājanīyaṃ abhidhammabhājanīyaṃ pañhāpucchakanti tīhi nayehi khandhavibhaṅgo vibhatto.",
  "tika-abh09t:1756_2": "Tathā āyatanavibhaṅgādayo.",
  "tika-abh09t:1756_3": "Kevalaṃ hi indriyavibhaṅge,",
  "tika-abh09t:1756_4": "sikkhāpadavibhaṅge ca suttantabhājanīyaṃ natthi.",
  "tika-abh09t:1756_5": "Paccayākāravibhaṅge pañhāpucchakaṃ natthi.",
  "tika-abh09t:1756_6": "Ñāṇavibhaṅgādīsu pana tīsu tayopi nayā na santi.",
  "tika-abh09t:1756_7": "Tesu hi ñāṇavibhaṅgo ekavidhato paṭṭhāya yāva dasavidhā vibhatto,",
  "tika-abh09t:1756_8": "khuddakavatthuvibhaṅgo ekavidhato paṭṭhāya yāva dvāsaṭṭhipabhedā vibhatto,",
  "tika-abh09t:1756_9": "dhammahadayavibhaṅgo pana sabbasaṅgahādīhi dasahi vārehi vibhatto,",
  "tika-abh09t:1756_10": "tasmā tesaṃ tesaṃ nayānaṃ mukhamattadassanavasena tattha tattha saṃvaṇṇanā bhavissanti.",
  "tika-abh09t:1756_11": "Tatridaṃ khandhavibhaṅge tiṇṇaṃ nayānaṃ mukhamattadassanaṃ.",
  "tika-abh09t:1756_12": "Seyyathidaṃ –",
  "tika-abh09t:1756_13": "suttantabhājanīye tāva rūpakkhandho –",
  "tika-abh09t:1757_0": "“Tattha katamo rūpakkhandho?",
  "tika-abh09t:1757_1": "Yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "tika-abh09t:1757_2": "tadekajjhaṃ abhisaññūhitvā abhisaṅkhipitvā ayaṃ vuccati rūpakkhandho”ti –",
  "tika-abh09t:1758_0": "Evaṃ uddisitvā vitthārato vibhatto,",
  "tika-abh09t:1758_1": "tathā vedanākkhandhādayopi.",
  "tika-abh09t:1758_2": "Tattha niyakajjhattaṃ nāma ajjhattarūpaṃ ajjhattaṃ nāma,",
  "tika-abh09t:1758_3": "tato aññaṃ parapuggalagataṃ,",
  "tika-abh09t:1758_4": "aviññāṇañca bahiddhā nāma,",
  "tika-abh09t:1758_5": "tathā vedanādayopi.",
  "tika-abh09t:1758_6": "Pasādavisayarūpaṃ pana oḷārikaṃ nāma,",
  "tika-abh09t:1758_7": "sesaṃ sukhumaṃ nāma.",
  "tika-abh09t:1758_8": "Aniṭṭharūpaṃ hīnaṃ nāma,",
  "tika-abh09t:1758_9": "iṭṭharūpaṃ paṇītaṃ nāma.",
  "tika-abh09t:1759_0": "Nanu iṭṭhāniṭṭhaṃ nāma pāṭekkaṃ paṭivibhattaṃ nāma natthi,",
  "tika-abh09t:1759_1": "ekaṃ ekaccassa iṭṭhaṃ hoti manāpaṃ,",
  "tika-abh09t:1759_2": "tadeva aññassa ca aniṭṭhaṃ hoti.",
  "tika-abh09t:1759_3": "Vatthādīni hi sūkarādīnaṃ nappiyāni honti,",
  "tika-abh09t:1759_4": "na manussādīnaṃ,",
  "tika-abh09t:1759_5": "tesañca vatthābharaṇādīni piyāni,",
  "tika-abh09t:1759_6": "na sūkarādīnanti,",
  "tika-abh09t:1759_7": "tasmā rucivaseneva iṭṭhāniṭṭhatā gahetabbā? Na,",
  "tika-abh09t:1759_8": "iṭṭhāniṭṭhānaṃ pāṭekkaṃ vibhattattā.",
  "tika-abh09t:1759_9": "Kusalakammajaṃ hi kusalavipākavisayova iṭṭhaṃ nāma,",
  "tika-abh09t:1759_10": "akusalakammajaṃ akusalavipākavisayova aniṭṭhaṃ nāma,",
  "tika-abh09t:1759_11": "saññāvipallāsena pana koci iṭṭhameva buddharūpādiṃ javanakkhaṇe aniṭṭhato manasi karoti,",
  "tika-abh09t:1759_12": "aniṭṭhañca nirayaggisatthavisādiṃ iṭṭhato manasi karoti.",
  "tika-abh09t:1759_13": "Javanehi eva vipallāsabhāvo,",
  "tika-abh09t:1759_14": "na vipākehīti vipākavasena iṭṭhāniṭṭhaṃ niyataṃ veditabbaṃ.",
  "tika-abh09t:1760_0": "Sammohavinodaniyā pana vibhaṅgaṭṭhakathāya –",
  "tika-abh09t:1761_0": "“Sukhasamphassaṃ hi gūthakalalaṃ cakkhudvāraghānadvāresu aniṭṭhaṃ,",
  "tika-abh09t:1761_1": "kāyadvāre iṭṭhaṃ hoti.",
  "tika-abh09t:1761_2": "Cakkavattino maṇiratanena pothiyamānassa,",
  "tika-abh09t:1761_3": "suvaṇṇasūle uttāsiyamānassa ca maṇiratanasuvaṇṇasūlāni cakkhudvāre iṭṭhāni honti,",
  "tika-abh09t:1761_4": "kāyadvāre aniṭṭhānī”ti –",
  "tika-abh09t:1762_0": "Evaṃ dvāravasena ekasseva vatthuno iṭṭhatā,",
  "tika-abh09t:1762_1": "aniṭṭhatā ca vuttā.",
  "tika-abh09t:1762_2": "Sā ca ekakkhaṇe na yuttā ekakalāpagatabhūtopādāyarūpānaṃ ekasāmaggiyamuppattito.",
  "tika-abh09t:1762_3": "Na hi bhūtesu akusalavasena aniṭṭhesu uppajjantesu tadupādāyarūpādikusalena iṭṭhāni uppajjanti,",
  "tika-abh09t:1762_4": "bhinnakkhaṇe pana iṭṭhāni maṇiratanādīni tehi pothiyamānassa akusalapaccayena utunā aniṭṭhāni vipariṇamanti,",
  "tika-abh09t:1762_5": "kusalapaccayena aniṭṭhāni gūthakalalādīni iṭṭhānīti,",
  "tika-abh09t:1762_6": "ayaṃ no attanomati.",
  "tika-abh09t:1762_7": "Evaṃ vibhattesu ca iṭṭhāniṭṭhesu taṃ taṃ rūpaṃ upādāyupādāya hīnaṃ,",
  "tika-abh09t:1762_8": "paṇītañca daṭṭhabbaṃ.",
  "tika-abh09t:1762_9": "Sukhumaṃ pana rūpaṃ dūrerūpaṃ nāma,",
  "tika-abh09t:1762_10": "oḷārikaṃ santikerūpaṃ nāma.",
  "tika-abh09t:1762_11": "Taṃ taṃ vā pana rūpaṃ upādāyupādāya rūpaṃ dūre santike daṭṭhabbaṃ.",
  "tika-abh09t:1762_12": "Sesaṃ vuttanayameva.",
  "tika-abh09t:1763_0": "Vedanādīsu pana akusalā vedanā oḷārikā,",
  "tika-abh09t:1763_1": "itarā sukhumā.",
  "tika-abh09t:1763_2": "Kusalākusalā oḷārikā,",
  "tika-abh09t:1763_3": "abyākatā sukhumā.",
  "tika-abh09t:1763_4": "Dukkhā vedanā oḷārikā,",
  "tika-abh09t:1763_5": "itarā sukhumā.",
  "tika-abh09t:1763_6": "Sukhadukkhā vā oḷārikā,",
  "tika-abh09t:1763_7": "itarā sukhumā.",
  "tika-abh09t:1763_8": "Asamāpannassa vā vedanā oḷārikā,",
  "tika-abh09t:1763_9": "samāpannassa sukhumā.",
  "tika-abh09t:1763_10": "Sāsavā oḷārikā,",
  "tika-abh09t:1763_11": "anāsavā sukhumā.",
  "tika-abh09t:1763_12": "Taṃ taṃ vā pana vedanaṃ upādāyupādāya oḷārikasukhumatā daṭṭhabbā.",
  "tika-abh09t:1763_13": "Akusalā vedanā kusalābyākatāhi dūre,",
  "tika-abh09t:1763_14": "tā ca tāya dūreti evaṃ jātisabhāvapuggalabhūmibhedato vuttanayena dūrevedanā daṭṭhabbā,",
  "tika-abh09t:1763_15": "kusalā vedanā kusalāya santiketi evaṃ jātiādisāmaññato santikevedanā daṭṭhabbā.",
  "tika-abh09t:1763_16": "Taṃ taṃ vā pana vedanaṃ upādāyupādāya vedanā dūresantike daṭṭhabbā.",
  "tika-abh09t:1763_17": "Evaṃ saññākkhandhādīsupi yathānurūpaṃ oḷārikasukhumatādayo veditabbāti.",
  "tika-abh09t:1763_18": "Ayamettha saṅkhepo,",
  "tika-abh09t:1763_19": "vitthāro pana vibhaṅgapāḷiaṭṭhakathāsu gahetabboti ayaṃ suttantabhājanīyanayo.",
  "tika-abh09t:1764_0": "Abhidhammabhājanīyanaye rūpakkhandhassa tāva ekavidhādito yāva ekādasavidhā rūpakaṇḍe vuttanayena veditabbā.",
  "tika-abh09t:1764_1": "Vedanākkhandho pana ekavidho phassasampayutto,",
  "tika-abh09t:1764_2": "duvidho sahetukadukavasena,",
  "tika-abh09t:1764_3": "tividho kusalattikavasena,",
  "tika-abh09t:1764_4": "catubbidho catubhūmakavasena,",
  "tika-abh09t:1764_5": "pañcavidho sabhāvabhedena,",
  "tika-abh09t:1764_6": "chabbidho chadvārikavasena,",
  "tika-abh09t:1764_7": "sattavidho sattaviññāṇasampayogavasena,",
  "tika-abh09t:1764_8": "aṭṭhavidho tesu kāyaviññāṇasampayuttaṃ sukhadukkhavasena dvidhā bhinditvā,",
  "tika-abh09t:1764_9": "navavidho tesu manoviññāṇasampayuttaṃ kusalattikavasena tidhā bhinditvā,",
  "tika-abh09t:1764_10": "dasavidho tesu kāyaviññāṇasampayuttaṃ duvidhā,",
  "tika-abh09t:1764_11": "manoviññāṇasampayuttañca tidhā bhinditvāti evaṃ sahetukadukamūlaṃ paṭhamavāraṃ vatvā puna kusalattikaṭṭhāne",
  "tika-abh09t:1764_12": "vedanāttikapītittikasanidassanattikavajjite sabbattike yojetvā yāva dasavidhā,",
  "tika-abh09t:1764_13": "aparepi aṭṭhārasa vārā vuttā.",
  "tika-abh09t:1764_14": "Yathā cettha sahetukadukamūlikā sabbattikayojanā,",
  "tika-abh09t:1764_15": "evaṃ hetusampayuttadukādīsu anurūpadukamūlikāpi saraṇadukapariyosānā paccekaṃ sabbattikayojanāpi veditabbāti ayaṃ dukamūlako yojanānayo.",
  "tika-abh09t:1764_16": "Yathā ca ekekadukena sabbattikayojanāvasena dukamūlako nayo vutto,",
  "tika-abh09t:1764_17": "evaṃ ekekattikena yathānurūpaṃ sabbadukayojanāvasena tikamūlako,",
  "tika-abh09t:1764_18": "tadubhayamissakavasena ubhatovaḍḍhanako ca nayo veditabbo.",
  "tika-abh09t:1764_19": "Yathā cettha vedanākkhandhe,",
  "tika-abh09t:1764_20": "evaṃ saññākkhandhādīsupi yathārahaṃ dukamūlakādinayā veditabbāti ayaṃ abhidhammabhājanīyanayo.",
  "tika-abh09t:1765_0": "Pañhāpucchakanaye pana pañcannaṃ khandhānaṃ kati kusalā,",
  "tika-abh09t:1765_1": "kati akusalā,",
  "tika-abh09t:1765_2": "kati abyākatā,",
  "tika-abh09t:1765_3": "kati sukhāya vedanāya sampayuttā…pe…",
  "tika-abh09t:1765_4": "kati saraṇā,",
  "tika-abh09t:1765_5": "kati araṇāti?",
  "tika-abh09t:1765_6": "Rūpakkhandho abyākato,",
  "tika-abh09t:1765_7": "cattāro khandhā siyā kusalā,",
  "tika-abh09t:1765_8": "siyā akusalā,",
  "tika-abh09t:1765_9": "siyā abyākatā, rūpaṃ,",
  "tika-abh09t:1765_10": "vedanā ca vedanāttike na vattabbā,",
  "tika-abh09t:1765_11": "sesā tidhāpi honti,",
  "tika-abh09t:1765_12": "rūpaṃ nevavipākanavipākadhammadhammaṃ,",
  "tika-abh09t:1765_13": "siyā upādinnupādāniyaṃ,",
  "tika-abh09t:1765_14": "siyā anupādinnupādāniyaṃ,",
  "tika-abh09t:1765_15": "asaṃkiliṭṭhasaṃkilesikaṃ,",
  "tika-abh09t:1765_16": "sesā cattāro khandhā tīhi tikehi tidhāpi honti.",
  "tika-abh09t:1765_17": "Rūpaṃ avitakkaavicāraṃ,",
  "tika-abh09t:1765_18": "tayo khandhā tidhāpi honti,",
  "tika-abh09t:1765_19": "saṅkhārakkhandho tidhā ca na vattabbo ca.",
  "tika-abh09t:1765_20": "Rūpaṃ na vattabbaṃ,",
  "tika-abh09t:1765_21": "vedanā siyā pītisahagatā,",
  "tika-abh09t:1765_22": "na vattabbā,",
  "tika-abh09t:1765_23": "tayo tidhā ca na vattabbā ca.",
  "tika-abh09t:1765_24": "Rūpaṃ nevadassanenanabhāvanāyapahātabbaṃ,",
  "tika-abh09t:1765_25": "nadassanenanabhāvanāyapahātabbahetukaṃ,",
  "tika-abh09t:1765_26": "nevācayagāminaapacayagāmi,",
  "tika-abh09t:1765_27": "nevasekhaṃnāsekhaṃ, parittaṃ,",
  "tika-abh09t:1765_28": "sesā tidhāpi honti.",
  "tika-abh09t:1765_29": "Parittārammaṇattike rūpaṃ anārammaṇaṃ,",
  "tika-abh09t:1765_30": "sesā tidhā ca na vattabbā ca.",
  "tika-abh09t:1765_31": "Rūpaṃ majjhimaṃ, aniyataṃ,",
  "tika-abh09t:1765_32": "sesā tidhāpi.",
  "tika-abh09t:1765_33": "Maggārammaṇattike ca rūpaṃ anārammaṇaṃ,",
  "tika-abh09t:1765_34": "sesā tidhāpi vā na vattabbā.",
  "tika-abh09t:1765_35": "Uppannātītattikesu pañcapi tidhā honti.",
  "tika-abh09t:1765_36": "Atītārammaṇattike rūpaṃ anārammaṇaṃ,",
  "tika-abh09t:1765_37": "sesā tidhā ca na vattabbā ca.",
  "tika-abh09t:1765_38": "Ajjhattattike pañcapi tidhā honti.",
  "tika-abh09t:1765_39": "Ajjhattārammaṇattike rūpaṃ anārammaṇaṃ,",
  "tika-abh09t:1765_40": "sesā tidhāpi na vattabbā ca.",
  "tika-abh09t:1765_41": "Cattāro khandhā anidassanaappaṭighā,",
  "tika-abh09t:1765_42": "rūpakkhandho tidhāpi hoti.",
  "tika-abh09t:1766_0": "Cattāro khandhā nahetū,",
  "tika-abh09t:1766_1": "saṅkhārakkhandho siyā hetu,",
  "tika-abh09t:1766_2": "siyā na hetu.",
  "tika-abh09t:1766_3": "Rūpaṃ ahetukaṃ,",
  "tika-abh09t:1766_4": "hetuvippayuttaṃ,",
  "tika-abh09t:1766_5": "sesā dvidhāpi.",
  "tika-abh09t:1766_6": "Tayo khandhā siyā sahetukā ceva na ca hetū,",
  "tika-abh09t:1766_7": "siyā na vattabbā ca,",
  "tika-abh09t:1766_8": "saṅkhārakkhandho dvidhā ca na vattabbo ca,",
  "tika-abh09t:1766_9": "rūpaṃ na vattabbameva.",
  "tika-abh09t:1766_10": "Tathā anantaradukepi.",
  "tika-abh09t:1766_11": "Rūpaṃ nahetuahetukaṃ,",
  "tika-abh09t:1766_12": "tayo dvidhāpi,",
  "tika-abh09t:1766_13": "saṅkhārakkhandho dvidhā ca na vattabbo ca.",
  "tika-abh09t:1766_14": "Pañcapi sappaccayā, saṅkhatā,",
  "tika-abh09t:1766_15": "cattāro anidassanā,",
  "tika-abh09t:1766_16": "appaṭighā,",
  "tika-abh09t:1766_17": "rūpaṃ dvidhāpi.",
  "tika-abh09t:1766_18": "Rūpaṃ rūpī,",
  "tika-abh09t:1766_19": "sesā arūpino.",
  "tika-abh09t:1766_20": "Rūpaṃ lokiyaṃ,",
  "tika-abh09t:1766_21": "sesā dvidhāpi.",
  "tika-abh09t:1766_22": "Pañcapi kenaci viññeyyā,",
  "tika-abh09t:1766_23": "na ca kenaci viññeyyā ca.",
  "tika-abh09t:1766_24": "Cattāro no āsavā,",
  "tika-abh09t:1766_25": "saṅkhārā dvidhāpi,",
  "tika-abh09t:1766_26": "na vattabbā ca.",
  "tika-abh09t:1766_27": "Rūpaṃ sāsavo,",
  "tika-abh09t:1766_28": "āsavavippayutto,",
  "tika-abh09t:1766_29": "sesā dvidhāpi.",
  "tika-abh09t:1766_30": "Rūpaṃ sāsavā ceva no ca āsavā,",
  "tika-abh09t:1766_31": "tayo tathā ca na vattabbā ca.",
  "tika-abh09t:1766_32": "Saṅkhāro dvidhā ca na vattabbo ca.",
  "tika-abh09t:1766_33": "Rūpaṃ na vattabbameva,",
  "tika-abh09t:1766_34": "tayo siyā āsavasampayuttā ceva no ca āsavā,",
  "tika-abh09t:1766_35": "siyā na vattabbā,",
  "tika-abh09t:1766_36": "saṅkhāro dvidhā ca na vattabbo ca.",
  "tika-abh09t:1766_37": "Rūpaṃ āsavavippayuttaṃ sāsavañca,",
  "tika-abh09t:1766_38": "sesā dvidhā ca na vattabbā ca.",
  "tika-abh09t:1766_39": "Iminā nayena saṃyojanagocchakādīsupi yojanā veditabbā.",
  "tika-abh09t:1766_40": "Kevalaṃ hi parāmāsasampayuttaduke rūpaṃ parāmāsavippayuttaṃ,",
  "tika-abh09t:1766_41": "tayo dvidhāpi,",
  "tika-abh09t:1766_42": "saṅkhāro dvidhāpi,",
  "tika-abh09t:1766_43": "diṭṭhivasena na vattabbo ca.",
  "tika-abh09t:1766_44": "Tatiye ettakameva viseso.",
  "tika-abh09t:1766_45": "Rūpaṃ anārammaṇaṃ,",
  "tika-abh09t:1766_46": "sesā sārammaṇā.",
  "tika-abh09t:1766_47": "Viññāṇaṃ cittaṃ,",
  "tika-abh09t:1766_48": "sesā no cittā.",
  "tika-abh09t:1766_49": "Tayo cetasikā,",
  "tika-abh09t:1766_50": "dve acetasikā.",
  "tika-abh09t:1766_51": "Tayo cittasampayuttā,",
  "tika-abh09t:1766_52": "rūpaṃ cittavippayuttaṃ.",
  "tika-abh09t:1766_53": "Viññāṇaṃ na vattabbaṃ.",
  "tika-abh09t:1766_54": "Tathā cittasaṃsaṭṭhadukepi.",
  "tika-abh09t:1766_55": "Tayo cittasamuṭṭhānā,",
  "tika-abh09t:1766_56": "viññāṇaṃ no cittasamuṭṭhānaṃ.",
  "tika-abh09t:1766_57": "Rūpaṃ dvidhāpi.",
  "tika-abh09t:1766_58": "Tathā anantaradukadvayepi.",
  "tika-abh09t:1766_59": "Tayo cittasaṃsaṭṭhasamuṭṭhānā,",
  "tika-abh09t:1766_60": "dve no cittasaṃsaṭṭhasamuṭṭhānā.",
  "tika-abh09t:1766_61": "Tathā anantaradukadvayepi.",
  "tika-abh09t:1766_62": "Viññāṇaṃ ajjhattikaṃ,",
  "tika-abh09t:1766_63": "tayo bāhirā,",
  "tika-abh09t:1766_64": "rūpaṃ dvidhāpi.",
  "tika-abh09t:1766_65": "Cattāro no upādā.",
  "tika-abh09t:1766_66": "Rūpaṃ dvidhāpi.",
  "tika-abh09t:1766_67": "Pañcapi siyā upādinnā,",
  "tika-abh09t:1766_68": "siyā anupādinnā,",
  "tika-abh09t:1766_69": "no upādānā.",
  "tika-abh09t:1767_0": "Kilesagocchako vuttanayova.",
  "tika-abh09t:1767_1": "Rūpaṃ nevadassanenanabhāvanāya pahātabbaṃ,",
  "tika-abh09t:1767_2": "sesā dvidhāpi.",
  "tika-abh09t:1767_3": "Evaṃ yāvapītidukā yojanā veditabbā.",
  "tika-abh09t:1768_0": "Rūpaṃ na vedanā, na sukhā,",
  "tika-abh09t:1768_1": "na sukhasahagatā,",
  "tika-abh09t:1768_2": "sesā dvidhāpi.",
  "tika-abh09t:1768_3": "Tathā anantaradukepi.",
  "tika-abh09t:1768_4": "Rūpaṃ kāmāvacaraṃ,",
  "tika-abh09t:1768_5": "sesā dvidhāpi.",
  "tika-abh09t:1768_6": "Evaṃ yāva saraṇadukā yojanā veditabbā.",
  "tika-abh09t:1768_7": "Ayaṃ pañhāpucchakanayo.",
  "tika-abh09t:1769_0": "Ime pana nayā vitthārato pāḷiaṭṭhakathāhi ñātabbā.",
  "tika-abh09t:1769_1": "Atthavinicchayo ca nesaṃ dhammasaṅgaṇīmātikatthasaṃvaṇṇanāya vuttānusārena ñātabbo.",
  "tika-abh09t:1769_2": "Ito paraṃ atirekaṃ avatvā apubbameva vaṇṇayissāmāti ayaṃ vibhaṅganayadassanato saṃvaṇṇanānayo.",
  "tika-abh09t:1770_0": "Idāni panettha –",
  "tika-abh09t:1771_0": "Kamatonūnādhikato, daṭṭhabbasamabhedato;",
  "tika-abh09t:1772_0": "Pāḷimuttanayo ñeyyo, khandhakosallamicchatā.",
  "tika-abh09t:1773_0": "Tattha kamatoti ettha uppattikkamo pahānakkamo paṭipattikkamo bhūmikkamo desanākkamoti bahuvidhesu kamesu khandhānaṃ desanākkamova yujjati, na itare,",
  "tika-abh09t:1773_1": "asambhavā.",
  "tika-abh09t:1773_2": "Abhedena hi pañcasu khandhesu attaggāhapatitaṃ veneyyajanaṃ samūhaghanavinibbhogadassanena attaggāhato",
  "tika-abh09t:1773_3": "mocetukāmo bhagavā hitakāmo tassa tassa janassa sukhaggahaṇatthaṃ cakkhuādīnaṃ visayabhūtaṃ oḷārikaṃ",
  "tika-abh09t:1773_4": "paṭhamaṃ rūpakkhandhaṃ desesi,",
  "tika-abh09t:1773_5": "tato iṭṭhāniṭṭhavisayasaṃvedakaṃ oḷārikaṃ vedanaṃ,",
  "tika-abh09t:1773_6": "yaṃ vedeti,",
  "tika-abh09t:1773_7": "taṃ sañjānātīti evaṃ vedanāvisayassa ākāraggāhikaṃ saññaṃ,",
  "tika-abh09t:1773_8": "saññāvasenābhisaṅkhārake saṅkhāre,",
  "tika-abh09t:1773_9": "tesaṃ vedanādīnaṃ nissayādhipatibhūtaṃ viññāṇanti ayaṃ tāvettha kamo.",
  "tika-abh09t:1774_0": "Anūnādhikatoti kasmā pana bhagavatā pañceva khandhā vuttā anūnā anadhikāti?",
  "tika-abh09t:1774_1": "Sabbasaṅkhatasabhāgekasaṅgahato,",
  "tika-abh09t:1774_2": "attattaniyaggāhavatthussa etapparamato,",
  "tika-abh09t:1774_3": "aññesañca tadavarodhato.",
  "tika-abh09t:1774_4": "Anekappabhedesu hi saṅkhatadhammesu sabhāgavasena saṅgayhamānesu rūpaṃ rūpasabhāgekasaṅgahavasena eko khandho hoti,",
  "tika-abh09t:1774_5": "vedanā vedanāsabhāgekasaṅgahavasena eko khandho hoti.",
  "tika-abh09t:1774_6": "Esa nayo saññādīsupi,",
  "tika-abh09t:1774_7": "tasmā sabbasaṅkhatasabhāgekasaṅgahato pañceva vuttā.",
  "tika-abh09t:1774_8": "Etaparamañcetaṃ attattaniyaggāhavatthu,",
  "tika-abh09t:1774_9": "yadidaṃ rūpādayo pañca,",
  "tika-abh09t:1774_10": "tasmā attattaniyaggāhavatthussa etaparamatopi pañceva vuttā.",
  "tika-abh09t:1774_11": "Yepi caññe sīlādayo pañca dhammakkhandhā vuttā,",
  "tika-abh09t:1774_12": "tepi saṅkhārakkhandhapariyāpannattā ettheva avarodhaṃ gacchanti,",
  "tika-abh09t:1774_13": "tasmā aññesaṃ tadavarodhatopi pañceva vuttāti ayaṃ anūnādhikato.",
  "tika-abh09t:1775_0": "Daṭṭhabbasamabhedatoti daṭṭhabbabhedato,",
  "tika-abh09t:1775_1": "upamābhedato ca.",
  "tika-abh09t:1775_2": "Tattha daṭṭhabbabhedato tāva pañcupādānakkhandhā sāmaññato ukkhittāsikapaccatthikato, bhārato,",
  "tika-abh09t:1775_3": "khādakato,",
  "tika-abh09t:1775_4": "aniccadukkhaanattasaṅkhātavadhakato ca daṭṭhabbā.",
  "tika-abh09t:1775_5": "Visesato pana pheṇapiṇḍaṃ viya rūpaṃ daṭṭhabbaṃ,",
  "tika-abh09t:1775_6": "udakabubbuḷamarīcikakadalikkhandhamāyā viya yathākkamaṃ vedanādayo daṭṭhabbā.",
  "tika-abh09t:1775_7": "Yathā hi pheṇapiṇḍo vimaddāsaho,",
  "tika-abh09t:1775_8": "so ca pattathālakādiatthaṃ gahitopi tamatthaṃ na sādheti, bhijjati,",
  "tika-abh09t:1775_9": "evaṃ rūpampi vimaddāsahaṃ,",
  "tika-abh09t:1775_10": "tañca subhādivasena gahitampi na tathā tiṭṭhati,",
  "tika-abh09t:1775_11": "asubhādiyeva hoti.",
  "tika-abh09t:1776_0": "Yathā vā pheṇapiṇḍo anekasandhighaṭito bahunnaṃ udakasappādipāṇakānaṃ āvāso,",
  "tika-abh09t:1776_1": "ādito cesa badarapakkamatto hutvā anupubbavaḍḍhanako uṭṭhitamattopi cesa bhijjati,",
  "tika-abh09t:1776_2": "thokaṃ gantvāpi,",
  "tika-abh09t:1776_3": "samuddaṃ patvā pana avassameva bhijjati,",
  "tika-abh09t:1776_4": "evaṃ rūpampi chiddāvachiddaṃ anekasandhighaṭitaṃ asītikimikulavokiṇṇaṃ,",
  "tika-abh09t:1776_5": "ādito cetaṃ kalalamattaṃ hutvā anupubbavaḍḍhanakaṃ,",
  "tika-abh09t:1776_6": "kalalamattepi cetaṃ bhijjati,",
  "tika-abh09t:1776_7": "abbudādibhāvepi āyukkhayaṃ patvā avassameva bhijjati.",
  "tika-abh09t:1776_8": "Evaṃ pheṇapiṇḍasadisaṃ daṭṭhabbaṃ.",
  "tika-abh09t:1777_0": "Yathā pana bubbuḷo muhuttaramaṇīyo agayhupago na ciraṭṭhitikova,",
  "tika-abh09t:1777_1": "evaṃ vedanāpi.",
  "tika-abh09t:1777_2": "Yathā ca bubbuḷo udakatalaṃ,",
  "tika-abh09t:1777_3": "udakabinduṃ,",
  "tika-abh09t:1777_4": "udakajallakaṃ saṅkaḍḍhitvā puṭaṃ katvā gahaṇavātañcāti cattāri kāraṇāni paṭicca uppajjati,",
  "tika-abh09t:1777_5": "evaṃ vedanāpi vatthuṃ,",
  "tika-abh09t:1777_6": "ārammaṇaṃ,",
  "tika-abh09t:1777_7": "kilesajallaṃ,",
  "tika-abh09t:1777_8": "phassasaṅghaṭṭanañcāti cattāri kāraṇāni paṭicca uppajjatīti sā bubbuḷasadisā daṭṭhabbā.",
  "tika-abh09t:1778_0": "Yathā pana marīcikā jalāsayādibhāvena vippalambhikā,",
  "tika-abh09t:1778_1": "evaṃ saññāpi niccādibhāvenāti marīcisadisā daṭṭhabbā.",
  "tika-abh09t:1778_2": "Yathā pana kadalikkhandho agayhupago bahuvaṭṭisamodhāno,",
  "tika-abh09t:1778_3": "evaṃ saṅkhārakkhandhopi agayhupagoniccādisāravirahito,",
  "tika-abh09t:1778_4": "phassādibahudhammasamodhāno ca hotīti so kadalikkhandhasadiso daṭṭhabbo.",
  "tika-abh09t:1778_5": "Yathā pana māyā asuvaṇṇarajatādirūpānipi tathā gāhāpetvā mahājanaṃ vañceti,",
  "tika-abh09t:1778_6": "evaṃ viññāṇampi aniccādirūpaṃ teneva cittena āgacchantaṃ viya niccādito ca gāhāpetvā vañcetīti taṃ māyāsadisaṃ daṭṭhabbaṃ.",
  "tika-abh09t:1778_7": "Vuttañca –",
  "tika-abh09t:1779_0": "“Pheṇapiṇḍūpamaṃ rūpaṃ, vedanā bubbuḷūpamā;",
  "tika-abh09t:1780_0": "Marīcikūpamā saññā, saṅkhārā kadalūpamā;",
  "tika-abh09t:1781_0": "Māyūpamañca viññāṇaṃ, desitādiccabandhunā”ti. ;",
  "tika-abh09t:1782_0": "Ayamettha daṭṭhabbabhedo.",
  "tika-abh09t:1783_0": "Upamābhedato ca pana gilānasālūpamo rūpupādānakkhandho,",
  "tika-abh09t:1783_1": "gelaññūpamo vedanupādānakkhandho,",
  "tika-abh09t:1783_2": "gelaññasamuṭṭhānūpamo saññupādānakkhandho,",
  "tika-abh09t:1783_3": "asappāyasevanūpamo saṅkhārupādānakkhandho,",
  "tika-abh09t:1783_4": "gilānūpamo viññāṇupādānakkhandho.",
  "tika-abh09t:1783_5": "Apica cārakakāraṇaaparādhakāraṇakārakaaparādhikūpamā ete bhājanabhojanabyañjanaparivesakabhuñjakūpamā cāti ayamettha upamābhedo.",
  "tika-abh09t:1783_6": "Evaṃ pāḷimuttakavinicchayanayo ñeyyo.",
  "tika-abh09t:1784_0": "Khandhavibhaṅgamātikatthavaṇṇanā niṭṭhitā.",
  "tika-abh09t:1785_0": "Āyatanavibhaṅgamātikatthavaṇṇanā",
  "tika-abh09t:1786_0": "Āyatanavibhaṅgamātikāya pana atthato tāva –",
  "tika-abh09t:1786_1": "dvādasāyatanānīti ettha āyatanato,",
  "tika-abh09t:1786_2": "āyānaṃ tananato,",
  "tika-abh09t:1786_3": "āyatassa ca nayanato āyatanāni.",
  "tika-abh09t:1786_4": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti upaṭṭhahanti ghaṭenti vāyamanti,",
  "tika-abh09t:1786_5": "te ca pana āyabhūte dhamme etāni tanonti vitthārenti,",
  "tika-abh09t:1786_6": "idañca atīva āyataṃ saṃsāradukkhaṃ nayanteva,",
  "tika-abh09t:1786_7": "pavattayantīti vuttaṃ hoti,",
  "tika-abh09t:1786_8": "tasmā “āyatanānī”ti vuccanti.",
  "tika-abh09t:1787_0": "Apica nivāsaṭṭhānaṭṭhena,",
  "tika-abh09t:1787_1": "ākaraṭṭhena,",
  "tika-abh09t:1787_2": "samosaraṇaṭṭhānaṭṭhena,",
  "tika-abh09t:1787_3": "sañjābhidesaṭṭhena,",
  "tika-abh09t:1787_4": "kāraṇaṭṭhena ca sāsane,",
  "tika-abh09t:1787_5": "loke ca “āyatana”nti vuccanti.",
  "tika-abh09t:1787_6": "Cakkhuādīsu hi te te cittacetasikā dhammā tadāyattavuttitāya nivasanti,",
  "tika-abh09t:1787_7": "tesu ca ākarabhūtesu ākiṇṇā vatthārammaṇavasena ca samosaranti,",
  "tika-abh09t:1787_8": "cakkhādayova nesaṃ sañjātideso,",
  "tika-abh09t:1787_9": "kāraṇañca,",
  "tika-abh09t:1787_10": "tasmā nivāsaṭṭhānādinā atthena cakkhādīni āyatanānīti veditabbāni.",
  "tika-abh09t:1788_0": "Cakkhāyatanantiādīsu cakkhatīti cakkhu,",
  "tika-abh09t:1788_1": "rūpaṃ assādeti,",
  "tika-abh09t:1788_2": "vibhāveti cāti attho.",
  "tika-abh09t:1788_3": "Rūpayatīti rūpaṃ.",
  "tika-abh09t:1788_4": "Vaṇṇavikāraṃ āpajjamānaṃ hadayaṅgatabhāvaṃ pakāsetīti attho.",
  "tika-abh09t:1788_5": "Suṇātīti sotaṃ.",
  "tika-abh09t:1788_6": "Sappatīti saddo,",
  "tika-abh09t:1788_7": "udāharīyatīti attho.",
  "tika-abh09t:1788_8": "Ghāyatīti ghānaṃ.",
  "tika-abh09t:1788_9": "Gandhayatīti gandho,",
  "tika-abh09t:1788_10": "attano vatthuṃ sūcayatīti attho.",
  "tika-abh09t:1788_11": "Jīvitaṃ avhāyatīti jivhā.",
  "tika-abh09t:1788_12": "Rasanti taṃ sattāti raso,",
  "tika-abh09t:1788_13": "assādentīti attho.",
  "tika-abh09t:1788_14": "Kucchitānaṃ sāsavadhammānaṃ āyoti kāyo,",
  "tika-abh09t:1788_15": "uppattideso.",
  "tika-abh09t:1788_16": "Phusīyatīti phoṭṭhabbaṃ.",
  "tika-abh09t:1788_17": "Manatīti mano.",
  "tika-abh09t:1788_18": "Attano lakkhaṇaṃ dhārentīti dhammā.",
  "tika-abh09t:1788_19": "Cakkhu ca taṃ yathāvuttenatthena āyatanañcāti cakkhāyatanaṃ…pe…",
  "tika-abh09t:1788_20": "dhammā ca te āyatanañcāti dhammāyatananti ayaṃ tāvettha padattho.",
  "tika-abh09t:1789_0": "Dhammabhedato panettha sabbampi viññāṇaṃ manāyatanaṃ nāma.",
  "tika-abh09t:1789_1": "Cetasikasukhumarūpanibbānāni dhammāyatanaṃ nāma.",
  "tika-abh09t:1789_2": "Sesāni suviññeyyāni.",
  "tika-abh09t:1789_3": "Imesu ca āyatanesu atītādibhedabhinnā,",
  "tika-abh09t:1789_4": "kālavinimuttā ca lokiyalokuttarā sabbe nāmarūpadhammā,",
  "tika-abh09t:1789_5": "paññattiyo ca saṅgahitāti veditabbā.",
  "tika-abh09t:1789_6": "“Jāti dvīhi khandhehi ekenāyatanena ekāya dhātuyā saṅgahitā”tiādivacanato hi rūpārūpalakkhaṇānaṃ jātijarābhaṅgānaṃ",
  "tika-abh09t:1789_7": "saṅkhārakkhandhadhammāyatanadhammadhātūsu saṅgahitattā itarāsampi paññattīnaṃ yathārahaṃ tattha saṅgahitabhāvo",
  "tika-abh09t:1789_8": "veditabboti ayamettha dhammabhedo.",
  "tika-abh09t:1790_0": "Vibhaṅganayato panettha suttantabhājanīye tāva “cakkhuṃ aniccaṃ dukkhaṃ anattā vipariṇāmadhammaṃ.",
  "tika-abh09t:1790_1": "Rūpā aniccā dukkhā anattā vipariṇāmadhammā…pe…",
  "tika-abh09t:1790_2": "dhammā aniccā dukkhā anattā vipariṇāmadhammā”ti evaṃ visayivisayāyatanavasena āyatanāni vuttānīti ayaṃ suttantabhājanīyanayo.",
  "tika-abh09t:1791_0": "Abhidhammabhājanīye pana pasādavisayāyatanāni tāva “tattha katamaṃ cakkhāyatanaṃ?",
  "tika-abh09t:1791_1": "Yaṃ cakkhu catunnaṃ mahābhūtānaṃ upādāya pasādo”tiādinā rūpakaṇḍe vuttanayena vibhattāni.",
  "tika-abh09t:1791_2": "Manāyatanaṃ pana ekavidhato paṭṭhāya yāvadasavidhā vedanākkhandhe vuttanayena vibhattaṃ.",
  "tika-abh09t:1791_3": "Dhammāyatanaṃ pana “tattha katamaṃ dhammāyatanaṃ?",
  "tika-abh09t:1791_4": "Vedanākkhandho saññākkhandho saṅkhārakkhandho,",
  "tika-abh09t:1791_5": "yañca rūpaṃ anidassanaappaṭighaṃ dhammāyatanapariyāpannaṃ asaṅkhatā ca dhātū”ti uddisitvā “tattha katamo",
  "tika-abh09t:1791_6": "vedanākkhandho”tiādinā vedanākkhandhādīsu vuttanayena vibhattaṃ.",
  "tika-abh09t:1791_7": "Sukhumarūpanibbānāni rūpakaṇḍe vuttanayānevāti ayaṃ abhidhammabhājanīyanayo.",
  "tika-abh09t:1792_0": "Pañhāpucchakanayaṃ pana ito paraṃ vitthārato adassetvā tikadukānaṃ ādiantehi ceva visesatthadīpakehi ca tikadukehi yojetvā dassayissāma,",
  "tika-abh09t:1792_1": "sesehipi tikadukehi yojanānayo khandhe vuttanayena sakkā ñātunti.",
  "tika-abh09t:1792_2": "Kathaṃ dvādasannaṃ āyatanānaṃ kati kusalā…pe…",
  "tika-abh09t:1792_3": "kati araṇāti?",
  "tika-abh09t:1792_4": "Dasāyatanā abyākatā,",
  "tika-abh09t:1792_5": "dvāyatanā siyā kusalā,",
  "tika-abh09t:1792_6": "siyā akusalā,",
  "tika-abh09t:1792_7": "siyā abyākatā.",
  "tika-abh09t:1792_8": "Vedanāttike dasāyatanāni na vattabbāni,",
  "tika-abh09t:1792_9": "manāyatanaṃ tidhāpi,",
  "tika-abh09t:1792_10": "dhammāyatanaṃ tidhā na vattabbañca…pe…",
  "tika-abh09t:1792_11": "rūpāyatanaṃ sanidassanasappaṭighaṃ,",
  "tika-abh09t:1792_12": "navāyatanāni anidassanasappaṭighāni,",
  "tika-abh09t:1792_13": "manāyatanadhammāyatanāni anidassanaappaṭighāni,",
  "tika-abh09t:1792_14": "ekādasāyatanāni na hetū,",
  "tika-abh09t:1792_15": "dhammāyatanaṃ siyā hetu,",
  "tika-abh09t:1792_16": "siyā na hetu…pe…",
  "tika-abh09t:1792_17": "ekādasāyatanāni sappaccayāni,",
  "tika-abh09t:1792_18": "dhammāyatanaṃ siyā sappaccayaṃ,",
  "tika-abh09t:1792_19": "siyā appaccayaṃ…pe…",
  "tika-abh09t:1792_20": "dasāyatanāni rūpaṃ,",
  "tika-abh09t:1792_21": "manāyatanaṃ arūpaṃ,",
  "tika-abh09t:1792_22": "dhammāyatanaṃ dvidhāpi…pe…",
  "tika-abh09t:1792_23": "dasāyatanāni araṇāni,",
  "tika-abh09t:1792_24": "dvāyatanāni siyā saraṇāni,",
  "tika-abh09t:1792_25": "siyā araṇānīti ayaṃ pañhāpucchakanayo.",
  "tika-abh09t:1793_0": "Idāni pana –",
  "tika-abh09t:1794_0": "Kamato tāvattato ca, tesaṃ daṭṭhabbabhedato;",
  "tika-abh09t:1795_0": "Pāḷimuttanayenettha, viññātabbo vinicchayo.",
  "tika-abh09t:1796_0": "Tattha kamatoti idhāpi desanākkamova yujjati.",
  "tika-abh09t:1796_1": "Ajjhattikesu hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ,",
  "tika-abh09t:1796_2": "tato anidassanasappaṭighavisayāni sotāyatanādīni.",
  "tika-abh09t:1796_3": "Atha vā dassanānuttariyasavanānuttariyahetubhāvato bahūpakārattā cakkhusotāyatanāni paṭhamaṃ desitāni,",
  "tika-abh09t:1796_4": "tato ghānāyatanādīni tīṇi,",
  "tika-abh09t:1796_5": "pañcannampi pana gocaravisayattā ante manāyatanaṃ,",
  "tika-abh09t:1796_6": "cakkhāyatanādīnaṃ gocarattā tesaṃ anantaraṃ rūpāyatanādīni.",
  "tika-abh09t:1796_7": "Apica viññāṇuppattikāraṇavavatthānatopi ayametesaṃ kamo veditabbo.",
  "tika-abh09t:1796_8": "Vuttaṃ hetaṃ “cakkhuñca paṭicca rūpe ca uppajjati cakkhuviññāṇaṃ…pe…",
  "tika-abh09t:1796_9": "manañca paṭicca dhamme ca uppajjati manoviññāṇa”nti ayaṃ tāvettha kamo.",
  "tika-abh09t:1797_0": "Tāvattatoti tāvabhāvato.",
  "tika-abh09t:1797_1": "Idaṃ vuttaṃ hoti –",
  "tika-abh09t:1797_2": "cakkhādayopi hi dhammā eva,",
  "tika-abh09t:1797_3": "evaṃ sati dhammāyatanamicceva avatvā kasmā dvādasāyatanāni vuttānīti ce?",
  "tika-abh09t:1797_4": "Chaviññāṇakāyuppattiyā dvārārammaṇavavatthānato ayametesaṃ bhedo hotīti dvādasa vuttāni.",
  "tika-abh09t:1797_5": "Cakkhuviññāṇavīthipariyāpannassa hi viññāṇakāyassa cakkhāyatanameva uppattidvāraṃ,",
  "tika-abh09t:1797_6": "rūpāyatanamevārammaṇaṃ.",
  "tika-abh09t:1797_7": "Tathā itarāni itaresaṃ.",
  "tika-abh09t:1797_8": "Chaṭṭhassa pana bhavaṅgamanasaṅkhāto manāyatanekadesova uppattidvāraṃ,",
  "tika-abh09t:1797_9": "asādhāraṇañca dhammāyatanaṃ ārammaṇanti.",
  "tika-abh09t:1797_10": "Iti channaṃ viññāṇakāyānaṃ uppattidvārārammaṇavavatthānato dvādasa vuttānīti ayamettha tāvattatā.",
  "tika-abh09t:1798_0": "Daṭṭhabbabhedatoti ettha pana sabbāni cetāni āyatanāni anāgamanato,",
  "tika-abh09t:1798_1": "aniggamanato ca daṭṭhabbāni.",
  "tika-abh09t:1798_2": "Na hi tāni pubbe udayā kutoci āgacchanti,",
  "tika-abh09t:1798_3": "napi uddhaṃ vayā kuhiñci gacchanti,",
  "tika-abh09t:1798_4": "atha kho pubbe udayā appaṭiladdhasabhāvāni uddhaṃ vayā paribhinnasabhāvāni,",
  "tika-abh09t:1798_5": "pubbantāparantavemajjhe paccayāyattavuttitāya avasāni pavattanti,",
  "tika-abh09t:1798_6": "tasmā anāgamanato,",
  "tika-abh09t:1798_7": "aniggamanato ca daṭṭhabbāni.",
  "tika-abh09t:1798_8": "Tathā nirīhato,",
  "tika-abh09t:1798_9": "abyāpārato ca.",
  "tika-abh09t:1798_10": "Na hi cakkhurūpādīnaṃ evaṃ hoti “aho vata amhākaṃ sāmaggiyaṃ viññāṇaṃ nāma uppajjeyyā”ti,",
  "tika-abh09t:1798_11": "na ca tāni viññāṇuppādanatthaṃ dvārabhāvena,",
  "tika-abh09t:1798_12": "vatthubhāvena,",
  "tika-abh09t:1798_13": "ārammaṇabhāvena vā byāpāramāpajjanti,",
  "tika-abh09t:1798_14": "atha kho dhammatāvesā yaṃ cakkhurūpādisāmaggiyaṃ cakkhuviññāṇādīni sambhavanti,",
  "tika-abh09t:1798_15": "tasmā nirīhato,",
  "tika-abh09t:1798_16": "abyāpārato ca daṭṭhabbāni.",
  "tika-abh09t:1798_17": "Apica ajjhattikāni suñño gāmo viya daṭṭhabbāni dhuvasubhasukhattabhāvavirahitattā,",
  "tika-abh09t:1798_18": "bāhirāni gāmaghātakacorā viya.",
  "tika-abh09t:1798_19": "Tathā ajjhattikāni chapāṇakā viya daṭṭhabbāni,",
  "tika-abh09t:1798_20": "bāhirāni tesaṃ gocarā viyāti ayamettha daṭṭhabbabhedo.",
  "tika-abh09t:1798_21": "Evaṃ pāḷimuttanayenettha viññātabbo vinicchayo.",
  "tika-abh09t:1799_0": "Āyatanavibhaṅgamātikatthavaṇṇanā niṭṭhitā.",
  "tika-abh09t:1800_0": "Dhātuvibhaṅgamātikatthavaṇṇanā",
  "tika-abh09t:1801_0": "Dhātuvibhaṅgamātikāya pana atthato tāva –",
  "tika-abh09t:1801_1": "aṭṭhārasa dhātuyoti ettha vidahati, dhīyate, vidhānaṃ,",
  "tika-abh09t:1801_2": "vidhīyate etāya,",
  "tika-abh09t:1801_3": "ettha vā dhīyatīti dhātu.",
  "tika-abh09t:1801_4": "Lokiyā hi dhātuyo kāraṇabhāvena vavatthitā.",
  "tika-abh09t:1801_5": "Anekappakāraṃ saṃsāradukkhaṃ vidahanti nipphādenti,",
  "tika-abh09t:1801_6": "sattehi ca dhīyante dhārīyanti,",
  "tika-abh09t:1801_7": "dukkhavidhānamattameva cetā,",
  "tika-abh09t:1801_8": "etāhi ca kāraṇabhūtāhi saṃsāradukkhaṃ sattehi anuvidhīyati,",
  "tika-abh09t:1801_9": "yathāvihitañca dukkhaṃ etāsveva dhīyati ṭhapīyatīti etehi atthehi yathāsambhavaṃ “dhātuyo”ti vuccanti.",
  "tika-abh09t:1802_0": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññaṃ visabhāgalakkhaṇaparicchinnesu dhātusamaññā,",
  "tika-abh09t:1802_1": "evametesupi pañcakkhandhasaṅkhātassa attabhāvassa cakkhādīsu dhātusamaññā veditabbā.",
  "tika-abh09t:1802_2": "Lokiyalokuttarasādhāraṇatthavasena pana attano sabhāvaṃ dhārentīti dhātuyo.",
  "tika-abh09t:1802_3": "Nijjīvamattānametaṃ adhivacanaṃ,",
  "tika-abh09t:1802_4": "tasmā yathāvuttenatthena cakkhu ca taṃ dhātu cāti cakkhudhātu.",
  "tika-abh09t:1802_5": "Evaṃ sesesupīti ayaṃ tāvettha padattho.",
  "tika-abh09t:1803_0": "Dhammabhedato panettha āyatanesu vuttanayena veditabbo.",
  "tika-abh09t:1803_1": "Apica pañcadvārāvajjanasampaṭicchanadvayaviññāṇaṃ manodhātu nāma.",
  "tika-abh09t:1803_2": "Pañcaviññāṇamanodhātuvajjitaṃ pana sabbampi viññāṇaṃ manoviññāṇadhātu nāma.",
  "tika-abh09t:1803_3": "Sesaṃ suviññeyyameva.",
  "tika-abh09t:1804_0": "Vibhaṅganayato panettha suttantabhājanīye tāva –",
  "tika-abh09t:1804_1": "“pathavīdhātu āpo tejo vāyo ākāsaviññāṇadhātū”ti cha dhātuyo uddisitvā ādito pañca ajjhattikabāhiravasena,",
  "tika-abh09t:1804_2": "pacchimā ca cha viññāṇavasena vibhattā,",
  "tika-abh09t:1804_3": "aparāpi “sukhadhātu dukkhasomanassadomanassupekkhāavijjādhātū”ti cha dhātuyo uddisitvā tathā tathā vibhattā,",
  "tika-abh09t:1804_4": "puna aparāpi “kāmadhātu byāpādavihiṃsānekkhammaabyāpādaavihiṃsādhātū”ti cha dhātuyo uddisitvā,",
  "tika-abh09t:1804_5": "evaṃ tīhi chakkehi paccekaṃ tebhūmakā aṭṭhārasa dhātuyo sarūpato,",
  "tika-abh09t:1804_6": "lakkhaṇāhārato,",
  "tika-abh09t:1804_7": "nissayavisayapayogavinābhāvādito ca vuttāti veditabbāti ayaṃ suttantabhājanīyanayo.",
  "tika-abh09t:1805_0": "Abhidhammabhājanīye pana sarūpeneva aṭṭhārasa dhātuyo uddisitvā pasādavisayadhātuyo āyatane vuttanayena vibhattā,",
  "tika-abh09t:1805_1": "satta viññāṇadhātuyo pana –",
  "tika-abh09t:1806_0": "“Tattha katamā cakkhuviññāṇadhātu?",
  "tika-abh09t:1806_1": "Cakkhuñca paṭicca rūpe ca uppajjati cittaṃ…pe…",
  "tika-abh09t:1806_2": "cakkhuviññāṇadhātu.",
  "tika-abh09t:1806_3": "Ayaṃ vuccati cakkhuviññāṇadhātu…pe…",
  "tika-abh09t:1806_4": "kāyaviññāṇadhātu.",
  "tika-abh09t:1807_0": "“Tattha katamā manodhātu?",
  "tika-abh09t:1807_1": "Cakkhuviññāṇadhātuyā…pe…",
  "tika-abh09t:1807_2": "kāyaviññāṇadhātuyā…pe…",
  "tika-abh09t:1807_3": "niruddhasamanantarā uppajjati cittaṃ…pe…",
  "tika-abh09t:1807_4": "sabbadhammesu vā pana paṭhamasamannāhāro uppajjati cittaṃ…pe…",
  "tika-abh09t:1807_5": "ayaṃ vuccati manodhātu.",
  "tika-abh09t:1808_0": "“Tattha katamā dhammadhātu?",
  "tika-abh09t:1808_1": "Vedanākkhandho saññākkhandho saṅkhārakkhandho,",
  "tika-abh09t:1808_2": "yañca rūpaṃ anidassanaṃ appaṭighaṃ dhammāyatanapariyāpannaṃ,",
  "tika-abh09t:1808_3": "asaṅkhatā ca dhātu…pe…",
  "tika-abh09t:1808_4": "ayaṃ vuccati dhammadhātu.",
  "tika-abh09t:1809_0": "“Tattha katamā manoviññāṇadhātu…pe…",
  "tika-abh09t:1809_1": "manodhātuyāpi uppajjitvā niruddhasamanantarā uppajjati cittaṃ…pe…",
  "tika-abh09t:1809_2": "manañca paṭicca dhamme ca uppajjati cittaṃ…pe…",
  "tika-abh09t:1809_3": "ayaṃ vuccati manoviññāṇadhātū”ti –",
  "tika-abh09t:1810_0": "Evaṃ vibhattā.",
  "tika-abh09t:1810_1": "Tattha sabbadhammesu vā pana paṭhamasamannāhāroti ettha pañcaviññāṇavisayesu sabbadhammesūti evaṃ attho gahetabbo.",
  "tika-abh09t:1810_2": "Manodhātuyāpi uppajjitvā niruddhasamanantarāti ettha pana pi-",
  "tika-abh09t:1810_3": "kāro sampiṇḍanattho,",
  "tika-abh09t:1810_4": "tasmā manodhātuyāpi santīraṇavoṭṭhabbanādimanoviññāṇadhātuyāpīti evamattho gahetabbo.",
  "tika-abh09t:1810_5": "Manañca paṭiccātiādīsu manodvāre bhavaṅgamanañceva catubhūmakadhammārammaṇañca paṭicca sahāvajjanakajavanaṃ nibbattatīti attho.",
  "tika-abh09t:1810_6": "Ayaṃ abhidhammabhājanīyanayo.",
  "tika-abh09t:1811_0": "Pañhāpucchakanaye pana aṭṭhārasannaṃ dhātūnaṃ kati kusalā…pe…",
  "tika-abh09t:1811_1": "kati araṇāti?",
  "tika-abh09t:1811_2": "Soḷasa dhātuyo abyākatā,",
  "tika-abh09t:1811_3": "dve dhātuyo tidhāpi honti…pe…",
  "tika-abh09t:1811_4": "dasa dhātuyo nevavipākanavipākadhammadhammā,",
  "tika-abh09t:1811_5": "pañca dhātuyo vipākā,",
  "tika-abh09t:1811_6": "manodhātu siyā vipākā,",
  "tika-abh09t:1811_7": "siyā nevavipākanavipākadhammadhammā,",
  "tika-abh09t:1811_8": "dve dhātuyo tidhāpi honti.",
  "tika-abh09t:1811_9": "Dasa dhātuyo upādinnupādāniyā,",
  "tika-abh09t:1811_10": "saddadhātuyo anupādinnupādāniyā,",
  "tika-abh09t:1811_11": "pañca dhātuyo siyā upādinnupādāniyā,",
  "tika-abh09t:1811_12": "siyā anupādinnupādāniyā,",
  "tika-abh09t:1811_13": "dve dhātuyo tidhāpi…pe…",
  "tika-abh09t:1811_14": "dasa dhātuyo siyā uppannā,",
  "tika-abh09t:1811_15": "siyā uppādino,",
  "tika-abh09t:1811_16": "saddadhātu siyā uppannā,",
  "tika-abh09t:1811_17": "siyā anuppannā,",
  "tika-abh09t:1811_18": "siyā na vattabbā uppādinoti,",
  "tika-abh09t:1811_19": "cha dhātuyo tidhāpi.",
  "tika-abh09t:1811_20": "Dhammadhātu tidhāva…pe…",
  "tika-abh09t:1811_21": "rūpadhātu sanidassanasappaṭighā,",
  "tika-abh09t:1811_22": "nava dhātuyo anidassanasappaṭighā,",
  "tika-abh09t:1811_23": "aṭṭha dhātuyo anidassanaappaṭighā.",
  "tika-abh09t:1811_24": "Sattarasa dhātuyo na hetū,",
  "tika-abh09t:1811_25": "dhammadhātu dvidhāva…pe…",
  "tika-abh09t:1811_26": "soḷasa dhātuyo araṇā,",
  "tika-abh09t:1811_27": "dve dhātuyo dvidhāpīti ayaṃ pañhāpucchakanayo.",
  "tika-abh09t:1812_0": "Idāni panetāsaṃ –",
  "tika-abh09t:1813_0": "Kamatāvattato daṭṭhabbā, paccayānaṃ vibhāgato;",
  "tika-abh09t:1814_0": "Dhātūnamidha viññeyyo, pāḷimuttavinicchayo.",
  "tika-abh09t:1815_0": "Tattha kamato tāva idhāpi desanākkamova yujjati.",
  "tika-abh09t:1815_1": "So ca panāyaṃ hetuphalānupubbavavatthānavasena vutto.",
  "tika-abh09t:1815_2": "Cakkhudhātu rūpadhātūti idaṃ hi dvayaṃ hetu,",
  "tika-abh09t:1815_3": "cakkhuviññāṇadhātūti idaṃ phalaṃ.",
  "tika-abh09t:1815_4": "Evaṃ sabbattha.",
  "tika-abh09t:1815_5": "Ayaṃ tāvettha kamo.",
  "tika-abh09t:1816_0": "Tāvattato pana yā idha suttantabhājanīye tīhi chakkehi vuttā dhātuyo ceva,",
  "tika-abh09t:1816_1": "tesu tesu suttābhidhammapadesesu “ābhādhātu…pe…",
  "tika-abh09t:1816_2": "anekadhātunānādhātuloko”tiādinā āgatā cāti aññāpi bahudhātuyo dissanti,",
  "tika-abh09t:1816_3": "tāsampi vasena paricchedaṃ avatvā kasmā aṭṭhāraseva vuttāti?",
  "tika-abh09t:1816_4": "Tāsampi tadantogadhattā.",
  "tika-abh09t:1817_0": "Apica vijānanasabhāve viññāṇe jīvasaññīnaṃ tassā cakkhuviññāṇādibhedena anekataṃ,",
  "tika-abh09t:1817_1": "cakkhurūpādipaccayāyattavuttitāya aniccatañca pakāsetvā tasmiṃ dīgharattānusayitajīvasaññāsamūhananatthañca aṭṭhāraseva vuttā.",
  "tika-abh09t:1817_2": "Kiñca bhiyyo –",
  "tika-abh09t:1817_3": "veneyyajjhāsayavasena ca.",
  "tika-abh09t:1817_4": "Veneyyā hi arūpamūḷho rūpamūḷho ubhayamūḷhoti tividhā honti.",
  "tika-abh09t:1817_5": "Tesaṃ tiṇṇampi yathākkamaṃ nātisaṅkhepavitthārato arūpabhedavibhāvinī khandhadesanā,",
  "tika-abh09t:1817_6": "rūpabhedavibhāvinī āyatanadesanā,",
  "tika-abh09t:1817_7": "tadubhayabhedavibhāvinī dhātudesanā sappāyāti veneyyajjhāsayavasena aṭṭhāraseva vuttāti.",
  "tika-abh09t:1817_8": "Vuttañca –",
  "tika-abh09t:1818_0": "“Saṅkhepavitthāranayena tathā tathā hi,",
  "tika-abh09t:1819_0": "Dhammaṃ pakāsayati esa yathā yathāssa;",
  "tika-abh09t:1820_0": "Saddhammatejavihataṃ vilayaṃ khaṇena,",
  "tika-abh09t:1821_0": "Veneyyasattahadayesu tamo payātī”ti. ;",
  "tika-abh09t:1822_0": "Ayamettha tāvattatā.",
  "tika-abh09t:1823_0": "Daṭṭhabbato panetā sabbāpi saṅkhatā dhātuyo pubbantāparantavivittato,",
  "tika-abh09t:1823_1": "dhuvasubhasukhattabhāvasuññato,",
  "tika-abh09t:1823_2": "paccayāyattavuttito ca daṭṭhabbā.",
  "tika-abh09t:1823_3": "Visesato panettha bheritalaṃ viya cakkhudhātu daṭṭhabbā,",
  "tika-abh09t:1823_4": "daṇḍo viya rūpadhātu,",
  "tika-abh09t:1823_5": "saddo viya cakkhuviññāṇadhātu.",
  "tika-abh09t:1823_6": "Tathā tissopi cetā yathākkamaṃ ādāsatalamukhamukhanimittāni viya.",
  "tika-abh09t:1823_7": "Tathā tilayantacakkatelāni viya,",
  "tika-abh09t:1823_8": "adharāraṇīuttarāraṇīaggī viya ca daṭṭhabbā.",
  "tika-abh09t:1823_9": "Esa nayo sotadhātuādīsupi.",
  "tika-abh09t:1823_10": "Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.",
  "tika-abh09t:1823_11": "Dhammadhātuyaṃ pana vedanā sallasūlamiva,",
  "tika-abh09t:1823_12": "saññā rittamuṭṭhi viya,",
  "tika-abh09t:1823_13": "saṅkhārā visarukkhamiva,",
  "tika-abh09t:1823_14": "sukhumarūpaṃ khuracakkaṃ viya,",
  "tika-abh09t:1823_15": "asaṅkhatā dhātu khemantabhūmi viya ca daṭṭhabbā,",
  "tika-abh09t:1823_16": "manoviññāṇadhātu pana makkaṭo viya,",
  "tika-abh09t:1823_17": "assakhaḷuṅko viya,",
  "tika-abh09t:1823_18": "yatthakāmanipātito vehāsakkhittadaṇḍo viya,",
  "tika-abh09t:1823_19": "raṅganaṭo viya ca daṭṭhabbā.",
  "tika-abh09t:1823_20": "Ayamettha daṭṭhabbatā.",
  "tika-abh09t:1824_0": "Paccayānaṃ vibhāgato panettha cakkhuviññāṇadhātuyā cakkhu nissayapaccayo,",
  "tika-abh09t:1824_1": "rūpaṃ ārammaṇapaccayo,",
  "tika-abh09t:1824_2": "kiriyāmanodhātu anantarapaccayo,",
  "tika-abh09t:1824_3": "tayo arūpino khandhā sahajātapaccayo.",
  "tika-abh09t:1824_4": "Evaṃ sotaviññāṇādīsupi.",
  "tika-abh09t:1824_5": "Manoviññāṇadhātuyā pana manodhātu anantarapaccayo,",
  "tika-abh09t:1824_6": "dhammadhātu ārammaṇapaccayo,",
  "tika-abh09t:1824_7": "sampayuttanissayasahajātādipaccayoti ayaṃ paccayavibhāgo.",
  "tika-abh09t:1824_8": "Evaṃ viññeyyo pāḷimuttavinicchayo.",
  "tika-abh09t:1825_0": "Dhātuvibhaṅgamātikatthavaṇṇanā niṭṭhitā.",
  "tika-abh09t:1826_0": "Saccavibhaṅgamātikatthavaṇṇanā",
  "tika-abh09t:1827_0": "Saccavibhaṅgamātikāya pana atthato tāva –",
  "tika-abh09t:1827_1": "cattāri ariyasaccānīti etthāyaṃ sacca-",
  "tika-abh09t:1827_2": "saddo anekesu atthesu dissati.",
  "tika-abh09t:1827_3": "Seyyathidaṃ –",
  "tika-abh09t:1827_4": "“saccaṃ bhaṇe na kujjheyyā”tiādīsu vācāsacce.",
  "tika-abh09t:1827_5": "“Sacce ṭhitā samaṇabrāhmaṇā”tiādīsu viratisacce.",
  "tika-abh09t:1827_6": "“Kasmā nu saccāni vadanti nānā,",
  "tika-abh09t:1827_7": "pavādiyāse kusalāvadānā”tiādīsu diṭṭhisacce.",
  "tika-abh09t:1827_8": "“Ekaṃ hi saccaṃ,",
  "tika-abh09t:1827_9": "na dutiyamatthī”tiādīsu paramatthasacce,",
  "tika-abh09t:1827_10": "nibbāne ceva magge ca.",
  "tika-abh09t:1827_11": "“Catunnaṃ ariyasaccānaṃ kati kusalā”tiādīsu ariyasacce.",
  "tika-abh09t:1827_12": "Svāyamidhāpi ariyasacce vattati.",
  "tika-abh09t:1827_13": "Kenaṭṭhena saccāni?",
  "tika-abh09t:1827_14": "Tathaṭṭhena.",
  "tika-abh09t:1827_15": "Koyaṃ tathaṭṭho nāma?",
  "tika-abh09t:1827_16": "Yo paññācakkhunā upaparikkhamānānaṃ māyāva viparīto,",
  "tika-abh09t:1827_17": "marīcīva visaṃvādako,",
  "tika-abh09t:1827_18": "titthiyānaṃ atthā viya anupalabbhamānasabhāvo ca na hoti,",
  "tika-abh09t:1827_19": "atha kho bādhanappabhavasantiniyyānabhūtena tacchāviparītabhūtabhāvena ariyañāṇassa gocaro hoti.",
  "tika-abh09t:1827_20": "Ayaṃ tathaṭṭho saccaṭṭhoti veditabbo.",
  "tika-abh09t:1827_21": "Vuttañca –",
  "tika-abh09t:1828_0": "“Iti tacchāvipallāsabhūtabhāvaṃ catūsupi;",
  "tika-abh09t:1829_0": "Dukkhādīsvavisesena, saccaṭṭhaṃ āhu paṇḍitā”ti.",
  "tika-abh09t:1830_0": "Ariyāni ca tāni saccāni cāti ariyasaccāni.",
  "tika-abh09t:1830_1": "Ariyānīti uttamāni,",
  "tika-abh09t:1830_2": "avisaṃvādakānīti attho.",
  "tika-abh09t:1830_3": "Ariyehi buddhādīhi paṭivijjhitabbāni saccāni,",
  "tika-abh09t:1830_4": "ariyassa vā sammāsambuddhassa santakāni saccāni tena uppāditattā,",
  "tika-abh09t:1830_5": "pakāsitattā ca,",
  "tika-abh09t:1830_6": "ariyabhāvakarāni vā saccāni tesaṃ abhisambuddhattā ariyabhāvasiddhitoti ariyasaccāni.",
  "tika-abh09t:1830_7": "“Dukkhaṃ ariyasacca”ntiādīsu pana du-",
  "tika-abh09t:1830_8": "iti ayaṃ saddo kucchite dissati.",
  "tika-abh09t:1830_9": "Kucchitaṃ hi puttaṃ “duputto”ti vadanti. Khaṃ-",
  "tika-abh09t:1830_10": "saddo pana tucche.",
  "tika-abh09t:1830_11": "Tucchaṃ hi ākāsaṃ “kha”nti vuccati.",
  "tika-abh09t:1830_12": "Idañca paṭhamasaccaṃ kucchitaṃ anekopaddavādhiṭṭhānato,",
  "tika-abh09t:1830_13": "tucchaṃ bālajanaparikappitadhuvasubhasukhattabhāvavirahitato,",
  "tika-abh09t:1830_14": "tasmā kucchitattā,",
  "tika-abh09t:1830_15": "tucchattā ca “dukkha”nti vuccati. Saṃ-",
  "tika-abh09t:1830_16": "iti ca ayaṃ saddo “samāgamo,",
  "tika-abh09t:1830_17": "sameta”ntiādīsu saṃyogaṃ dīpeti. U-",
  "tika-abh09t:1830_18": "iti ayaṃ saddo “uppannaṃ udita”ntiādīsu uppattiṃ. Aya-",
  "tika-abh09t:1830_19": "saddo pana kāraṇaṃ dīpeti.",
  "tika-abh09t:1830_20": "Idañca dutiyasaccaṃ avasesapaccayasamāyoge sati dukkhassuppattikāraṇanti “dukkhasamudayo”ti vuccati.",
  "tika-abh09t:1831_0": "Tatiyasaccaṃ pana yasmā ni-",
  "tika-abh09t:1831_1": "saddo abhāvaṃ, rodha-",
  "tika-abh09t:1831_2": "saddo cārakaṃ dīpeti,",
  "tika-abh09t:1831_3": "tasmā abhāvo ettha,",
  "tika-abh09t:1831_4": "etasmiṃ vā adhigate saṃsāracārakasaṅkhātassa dukkhanirodhassa sabbagatisuññattā,",
  "tika-abh09t:1831_5": "tappaṭipakkhattā cāti “dukkhanirodha”nti vuccati,",
  "tika-abh09t:1831_6": "dukkhassa vā anuppādanirodhapaccayattā.",
  "tika-abh09t:1831_7": "Catutthaṃ pana yasmā etaṃ dukkhanirodhaṃ gacchati,",
  "tika-abh09t:1831_8": "sattaṃ vā taṃ gamayati ārammaṇavasena tadabhimukhattā,",
  "tika-abh09t:1831_9": "paṭipadā ca hoti dukkhanirodhappattiyā,",
  "tika-abh09t:1831_10": "tasmā “dukkhanirodhagāminī paṭipadā”ti vuccati.",
  "tika-abh09t:1832_0": "Apica dukkhādīnaṃ cattāro cattāro atthā vibhattā tathā avitathā anaññathā,",
  "tika-abh09t:1832_1": "ye dukkhādīni abhisamentehi abhisametabbā. Yathāha –",
  "tika-abh09t:1833_0": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "tika-abh09t:1833_1": "ime cattāro dukkhassa dukkhaṭṭhā tathā avitathā anaññathā.",
  "tika-abh09t:1833_2": "Samudayassa āyūhanaṭṭho nidānaṭṭho saṃyogaṭṭho palibodhaṭṭho …pe…",
  "tika-abh09t:1833_3": "nirodhassa nissaraṇaṭṭho vivekaṭṭho asaṅkhataṭṭho amataṭṭho…pe…",
  "tika-abh09t:1833_4": "maggassa niyyānaṭṭho hetvaṭṭho dassanaṭṭho ādhipateyyaṭṭho…pe…",
  "tika-abh09t:1833_5": "anaññathā”ti.",
  "tika-abh09t:1834_0": "Evaṃ vibhattānaṃ catunnaṃ catunnaṃ atthānaṃ vasena dukkhādīni veditabbāni. Ayaṃ tāvettha padattho.",
  "tika-abh09t:1835_0": "Dhammabhedato pana taṇhāvajjitā sabbalokiyadhammā,",
  "tika-abh09t:1835_1": "saṃkilesikavajjitā vā dukkhasaccaṃ nāma,",
  "tika-abh09t:1835_2": "taṇhā pana sabbā akusalā vā lokiyakusalā vā dhammā samudayasaccaṃ nāma,",
  "tika-abh09t:1835_3": "nibbānaṃ nirodhasaccaṃ nāma,",
  "tika-abh09t:1835_4": "lokuttarakusalacittasampayuttāni aṭṭhamaggaṅgāni dukkhanirodhagāminī paṭipadā ariyasaccaṃ nāma.",
  "tika-abh09t:1835_5": "Imehi pana maggaṅgehi sampayuttā cittacetasikā dhammā ceva sāmaññaphalāni cettha asaṅgahitānīti veditabbāni.",
  "tika-abh09t:1835_6": "Tāni hi “yadaniccaṃ taṃ dukkha”nti vacanato saṅkhāradukkhasaṅgahitānipi.",
  "tika-abh09t:1835_7": "Yāya pariññāya bhagavati brahmacariyaṃ vussati tathattena na honti,",
  "tika-abh09t:1835_8": "dukkhaṃ ariyasaccanti na vuccanti,",
  "tika-abh09t:1835_9": "tāni ṭhapetvā sabbe lokiyalokuttaradhammā saṅgahitāti daṭṭhabbā.",
  "tika-abh09t:1835_10": "Ayaṃ dhammabhedo.",
  "tika-abh09t:1836_0": "Vibhaṅganayato panettha suttantabhājanīye dukkhasaccaṃ tāva –",
  "tika-abh09t:1837_0": "“Tattha katamaṃ dukkhaṃ ariyasaccaṃ?",
  "tika-abh09t:1837_1": "Jātipi dukkhā,",
  "tika-abh09t:1837_2": "jarāpi dukkhā,",
  "tika-abh09t:1837_3": "maraṇampi dukkhaṃ,",
  "tika-abh09t:1837_4": "sokaparidevadukkhadomanassupāyāsāpi dukkhā,",
  "tika-abh09t:1837_5": "appiyehi sampayogo dukkho,",
  "tika-abh09t:1837_6": "piyehi vippayogo dukkho,",
  "tika-abh09t:1837_7": "yampicchaṃ na labhati,",
  "tika-abh09t:1837_8": "tampi dukkhaṃ,",
  "tika-abh09t:1837_9": "saṃkhittena pañcupādānakkhandhā dukkhā”ti –",
  "tika-abh09t:1838_0": "Uddisitvā vibhattaṃ.",
  "tika-abh09t:1838_1": "Tattha dukkhaṃ tividhaṃ hoti dukkhadukkhaṃ vipariṇāmadukkhaṃ saṅkhāradukkhanti.",
  "tika-abh09t:1838_2": "Tattha dukkhadukkhaṃ duvidhaṃ pariyāyadukkhaṃ nippariyāyadukkhanti.",
  "tika-abh09t:1838_3": "Tattha kāyikacetasikadukkhadomanassavedanā nippariyāyadukkhaṃ nāma,",
  "tika-abh09t:1838_4": "tadavasesā pana dukkhadukkhassa vatthubhūtā pañcupādānakkhandhā pariyāyadukkhaṃ nāma.",
  "tika-abh09t:1838_5": "Sukhasomanassavedanā vipariṇāmadukkhaṃ nāma.",
  "tika-abh09t:1838_6": "Sabbe pana pañcupādānakkhandhā,",
  "tika-abh09t:1838_7": "sabbasaṅkhatā vā saṅkhāradukkhaṃ nāma.",
  "tika-abh09t:1838_8": "Imesaṃ tiṇṇaṃ dukkhānaṃ vasena yathāyogaṃ tīsu bhavesu jātiādīnaṃ dukkhadukkhatā veditabbā.",
  "tika-abh09t:1838_9": "Kāmabhavasmiṃ hi jāti tāva sayaṃ na dukkhā,",
  "tika-abh09t:1838_10": "apāyagatimanussagatiādīsu pana nirayaggisantāpādimūlakaṃ,",
  "tika-abh09t:1838_11": "gabbhokkantikādimūlakaṃ,",
  "tika-abh09t:1838_12": "jighacchāpipāsādimūlakañca dukkhaṃ tassa sabbassa kāyikacetasikadukkhassa vatthubhāvena pariyāyato dukkhanti.",
  "tika-abh09t:1838_13": "Tathā jarāmaraṇādayopi.",
  "tika-abh09t:1838_14": "Kevalaṃ jarā kāyadubbalatāmūlassa,",
  "tika-abh09t:1838_15": "puttadārādiparibhavamūlassa ca,",
  "tika-abh09t:1838_16": "maraṇaṃ pana māraṇantikavedanābhūtassa,",
  "tika-abh09t:1838_17": "nirayādigatinimittadassanamūlassa ca dukkhassa vatthubhāvato,",
  "tika-abh09t:1838_18": "sokādayo sokādimūlassa kāyikacetasikadukkhassa vatthubhāvattā ceva sayaṃ dukkhattā ca dukkhāti veditabbā.",
  "tika-abh09t:1838_19": "Vipariṇāmadukkhasaṅkhāradukkhatā cesaṃ pasiddhāyeva.",
  "tika-abh09t:1838_20": "Evaṃ kāmabhave jātiādīnaṃ tīhipi dukkhehi dukkhatā veditabbā.",
  "tika-abh09t:1838_21": "Rūpārūpabhavesu pana yasmā sokaparidevadukkhadomanassupāyāsā na santi,",
  "tika-abh09t:1838_22": "tasmā tattha jātiādīnaṃ vipariṇāmadukkhasaṅkhāradukkhavasena ca dukkhatā veditabbā,",
  "tika-abh09t:1838_23": "na dukkhadukkhavasenāti ayaṃ dukkhasacce nayo.",
  "tika-abh09t:1839_0": "Samudayasaccaṃ pana “kāmataṇhā bhavataṇhā vibhavataṇhā”ti tattakameva uddisitvā “sā kho panesā taṇhā",
  "tika-abh09t:1839_1": "kattha uppajjamānā uppajjatī”ti pucchitvā channaṃ channaṃ indriyavisayaviññāṇaphassavedanāsaññācetanātaṇhāvitakkavicārānaṃ",
  "tika-abh09t:1839_2": "visayabhūtānaṃ vasena taṇhāya “etthesā taṇhā uppajjamānā uppajjatī”ti evaṃ uppattiṃ pakāsetvā vitthārato",
  "tika-abh09t:1839_3": "vibhattaṃ.",
  "tika-abh09t:1840_0": "Nirodhasaccaṃ pana “tassā eva taṇhāya asesavirāganirodho cāgo paṭinissaggo mutti anālayo”ti vatvā puna",
  "tika-abh09t:1840_1": "“sā kho panesā taṇhā kattha nirujjhamānā nirujjhatī”ti pucchitvā samudayasacce vuttaindriyādīnaṃ vasena",
  "tika-abh09t:1840_2": "paṭilomato taṇhāya nirodhaṃ pakāsetvā vitthārato vibhattaṃ.",
  "tika-abh09t:1840_3": "Tattha asesavirāganirodhotiādīni padāni nibbānavevacanāni.",
  "tika-abh09t:1840_4": "Nibbānaṃ hi āgamma taṇhā asesā virajjati,",
  "tika-abh09t:1840_5": "nirujjhati, cajīyati,",
  "tika-abh09t:1840_6": "paṭinissajjīyati, muccati,",
  "tika-abh09t:1840_7": "na allīyati,",
  "tika-abh09t:1840_8": "tasmā “asesavirāganirodho cāgo paṭinissaggo mutti anālayo”ti vuccati.",
  "tika-abh09t:1840_9": "Ekameva hi nibbānaṃ,",
  "tika-abh09t:1840_10": "nāmāni panassa sabbasaṅkhatānaṃ nāmapaṭipakkhavasena anekāni honti.",
  "tika-abh09t:1841_0": "Nanu pāṭekkaṃ nibbānaṃ nāma natthi,",
  "tika-abh09t:1841_1": "kilesakkhayamattameva nibbānaṃ,",
  "tika-abh09t:1841_2": "teneva ca tāsu tāsu suttābhidhammadesanāsu “rāgakkhayo dosakkhayo”tiādinā vuttanti ce? Na,",
  "tika-abh09t:1841_3": "arahattanibbānānaṃ ekatāpajjanato.",
  "tika-abh09t:1841_4": "Arahattampi hi “yo kho, āvuso,",
  "tika-abh09t:1841_5": "rāgakkhayo dosakkhayo mohakkhayo,",
  "tika-abh09t:1841_6": "idaṃ vuccati arahatta”nti rāgādīnaṃ parikkhayante uppannattā upacārena arahattaṃ rāgakkhayādibhāvena vuccati,",
  "tika-abh09t:1841_7": "tathā rāgādīnaṃ khayahetuttā nibbānampi rāgakkhayādibhāvena vuttanti gahetabbaṃ.",
  "tika-abh09t:1841_8": "Itarathā nibbānassa bahuttaṃ āpajjati rāgādīnaṃ bahunnaṃ khayassāpi bahuttā.",
  "tika-abh09t:1841_9": "Sabbakilesānampi khayassa ekattena paṭhamamaggena diṭṭhiādīnaṃ khaye sabbakilesakkhayo āpajjati,",
  "tika-abh09t:1841_10": "oḷārikattañcassa siyā tiracchānānampi uppannarāgakkhayassa pākaṭattena nibbānappattito,",
  "tika-abh09t:1841_11": "gotrabhūkkhaṇepi ca rāgādikkhayo hoti gotrabhuno nibbānavisayattā,",
  "tika-abh09t:1841_12": "maggassa pana nibbānārammaṇatāappasaṅgo.",
  "tika-abh09t:1841_13": "Na hi attanā khepiyamānakilesakkhayamārabbha maggo uppajjati,",
  "tika-abh09t:1841_14": "abhāvo cassa āpajjati rāgādikkhayabhūtassa pana abhāvassa pakkhavasena tuccharūpattā,",
  "tika-abh09t:1841_15": "tassāpi bhāvattābhāvāva vivekalakkhaṇaṃ na siyā,",
  "tika-abh09t:1841_16": "saṅkhatatā cassa siyā.",
  "tika-abh09t:1841_17": "Na hi kadāci upalabbhamānaṃ asaṅkhataṃ bhavitumarahati sabbesampi ahetukattāpattito,",
  "tika-abh09t:1841_18": "saṅkhatattepi cassa na nibbānattaṃ uppattijarābhaṅgasamaṅgitāya dukkhattā,",
  "tika-abh09t:1841_19": "tathā ca abhāvassāpi abhāvo,",
  "tika-abh09t:1841_20": "anavaṭṭhānañca khīṇānampi rāgādīnaṃ puna uppajjanaṃ yesaṃ tesameva abhāvo abhāvassa vinaṭṭhattā.",
  "tika-abh09t:1842_0": "Apica kāraṇantarena vā bhāve uppanne rāgādīnaṃ na kāci hāni hoti.",
  "tika-abh09t:1842_1": "Na hi aññassuppattiyaṃ aññaṃ vigacchati.",
  "tika-abh09t:1842_2": "Abhāvo bhāvassa virodhi,",
  "tika-abh09t:1842_3": "virodhisannidhāne ca itaraṃ vigacchatīti ce?",
  "tika-abh09t:1842_4": "Kimidaṃ vigamanaṃ nāma.",
  "tika-abh09t:1842_5": "Yadi tampi bhāvarūpaṃ,",
  "tika-abh09t:1842_6": "samānadosatā cassa siyā anavaṭṭhānañca,",
  "tika-abh09t:1842_7": "na ca atthasiddhi.",
  "tika-abh09t:1842_8": "Yadi tuccharūpaṃ,",
  "tika-abh09t:1842_9": "kiṃ paṭhamamevassa tuccharūpatāya upagatāya dūrampi gantvā upagantabbāti siddhā,",
  "tika-abh09t:1842_10": "rāgādikkhayabhūtassa nibbānassa tuccharūpatāya abhāvo,",
  "tika-abh09t:1842_11": "na ca abhāvo eva nibbānaṃ.",
  "tika-abh09t:1842_12": "Atītānāgatadosānamabhāve nibbānappattiyā abhāvato vattamānānañca abhāvo nāma.",
  "tika-abh09t:1842_13": "Abhāvo nāma na kilesavigamamatto,",
  "tika-abh09t:1842_14": "api tu anuppattibhāvena.",
  "tika-abh09t:1842_15": "Accantavigamo nibbānenāpi sampādīyatīti ce? Na,",
  "tika-abh09t:1842_16": "tassa kāraṇabhāvā.",
  "tika-abh09t:1842_17": "Vipassanā kāraṇamiti ce? Na,",
  "tika-abh09t:1842_18": "attādivikappajanakasaṅkhatadhammadassanena vinā anattādivikappabhūtāya vipassanāya anuppattito.",
  "tika-abh09t:1842_19": "Yadi hi uppajjeyya,",
  "tika-abh09t:1842_20": "tāya sabbepi sattā vimuttā eva siyuṃ,",
  "tika-abh09t:1842_21": "no ca kadāci na puccheyya viruddhadhammadassanābhāvā.",
  "tika-abh09t:1842_22": "Na hi dassanaṃ vinā vikappo sambhavati,",
  "tika-abh09t:1842_23": "na ca attāti vikappajanakarūpādidassanameva tabbiruddhavikappajanakaṃ hoti.",
  "tika-abh09t:1842_24": "Buddhānañca paramparopadesena rūpādīsu vipassanāvikappo uppajjatīti ce? Na,",
  "tika-abh09t:1842_25": "tesampi viruddhadassanābhāvena vipassanāvikappānuppattito.",
  "tika-abh09t:1842_26": "Na hi yādisāya kāraṇasāmaggiyā yādisaṃ kāriyaṃ uppajjati,",
  "tika-abh09t:1842_27": "tādisāya eva tabbiruddhaṃ uppajjati ahetukattappasaṅgato.",
  "tika-abh09t:1842_28": "Na ca viruddhadassanābhāvena ekassa vipassanāvikappajanakasāmatthiyābhāvato tādisānaṃ paramparāyapi tabbhāvo,",
  "tika-abh09t:1842_29": "tadupadeso ca sambhavati.",
  "tika-abh09t:1842_30": "Tilakkhaṇūpadesanānantarikatāya pana buddhānaṃ nibbānasacchikiriyā siddhi,",
  "tika-abh09t:1842_31": "tenevassa kilesānamaccantappahānassa,",
  "tika-abh09t:1842_32": "vipassanopadesasāmatthiyassa ca siddhīti nibbānameva tadubhayakāraṇaṃ,",
  "tika-abh09t:1842_33": "nāññanti gahetabbaṃ.",
  "tika-abh09t:1843_0": "Kasmā pana nibbānadassanena rāgādīnaṃ accantappahānaṃ,",
  "tika-abh09t:1843_1": "tilakkhaṇañca hoti.",
  "tika-abh09t:1843_2": "Na hi aññassa dassanena itararāgappahānaṃ,",
  "tika-abh09t:1843_3": "tilakkhaṇañāṇañca yuttanti? Na,",
  "tika-abh09t:1843_4": "asaṅkhatadassanena saṅkhatassa vā dosassa vā pākaṭattā.",
  "tika-abh09t:1843_5": "Diṭṭhaaccantasukhānaṃ hi vaṭṭasukhe,",
  "tika-abh09t:1843_6": "tannissayārammaṇādīsu ca sukhābhimāno,",
  "tika-abh09t:1843_7": "vaṭṭābhirati ca pahīyati diṭṭhaparatīrassa nāvikassa nāvāyekadese sukhābhimānābhiratiyo viya.",
  "tika-abh09t:1843_8": "Apica saṅkhatadhammesu allinā rāgādayo asaṅkhatadhamme saṇṭhātuṃ na sakkonti aggikkhandhe viya makkhikā,",
  "tika-abh09t:1843_9": "thale viya ca jalacarā,",
  "tika-abh09t:1843_10": "nibbānadassanena pahīnadosassa cittassa yāthāvato tesu saṅkhatesu tilakkhaṇadassanaṃ sambhavati bhesajjālepena",
  "tika-abh09t:1843_11": "vihatakācatimirādidosassa cakkhuno ghaṭādirūpadassanaṃ viya,",
  "tika-abh09t:1843_12": "diṭṭhadosesu cassa saṅkhāresu na puna rāgādīnamuppatti ñātā sucibhāve viya vaccakūpeti veditabbaṃ.",
  "tika-abh09t:1844_0": "Kasmā pana kesañci sattānaṃ eva nibbānasacchikiriyāsambhavo,",
  "tika-abh09t:1844_1": "na sabbesanti?",
  "tika-abh09t:1844_2": "Anādibuddhaparamparopadesasāpekkhattā,",
  "tika-abh09t:1844_3": "tesañca upadesakānaṃ sabbattha sabbadā abhāvato,",
  "tika-abh09t:1844_4": "sotūnañca khaṇasampattiyā accantadullabhattā,",
  "tika-abh09t:1844_5": "cakkavāḷānañca anantattā,",
  "tika-abh09t:1844_6": "tasmā keci eva buddhuppādakāle tilakkhaṇopadesalābhena nibbānaṃ sacchikaronti,",
  "tika-abh09t:1844_7": "na sabbeti gahetabbaṃ.",
  "tika-abh09t:1845_0": "Kathaṃ panettha rāgādīnaṃ accantavigamo nibbānena sādhīyatīti?",
  "tika-abh09t:1845_1": "Na tāva so,",
  "tika-abh09t:1845_2": "atītānāgatānaṃ tesamidāni abhāvā,",
  "tika-abh09t:1845_3": "pubbe ca tassa vijjamānattā,",
  "tika-abh09t:1845_4": "vattamānānaṃ sarasanirodhato.",
  "tika-abh09t:1845_5": "Kathañcassa tuccharūpassa nibbānassa hetutte yathāvuttadosānamavasaroti ce? Na,",
  "tika-abh09t:1845_6": "tassa bhāvarūpattā.",
  "tika-abh09t:1845_7": "Pubbabhāgapaṭipattiyā hi nibbānamārabbha anusayājananabhāvena uppannamaggā eva kilesānamanuppādanirodho",
  "tika-abh09t:1845_8": "taduppattiyā āyatiṃ uppajjanārahānaṃ anuppattito aggisannidhāne aṅkurājanakabhāvena uppannasālikkhandhassa",
  "tika-abh09t:1845_9": "bījatābhāvarūpatā viya.",
  "tika-abh09t:1845_10": "Na hi abhāvo nāma koci paramatthato atthi,",
  "tika-abh09t:1845_11": "yo kāraṇena janīyati tabbiruddhakkhaṇuppādanabhāvovuppādanaṃ anekakkhaṇuppādanena khandhakārābhāvuppādanaṃ viya,",
  "tika-abh09t:1845_12": "tasmā kilesānaṃ anuppattinirodhasaṅkhātassa ariyamaggassa upanissayattā upanissayopacārena nibbānaṃ “asesavirāganirodho”tiādinā vuttaṃ.",
  "tika-abh09t:1845_13": "Sarūpeneva kasmā na vuttanti ce?",
  "tika-abh09t:1845_14": "Abhisukhumattā,",
  "tika-abh09t:1845_15": "anupaladdhapubbattā ca,",
  "tika-abh09t:1845_16": "sukhumatā cassa bhagavato appossukkatāvacanato,",
  "tika-abh09t:1845_17": "ariyena cakkhunā passitabbato ca veditabbā.",
  "tika-abh09t:1846_0": "Ettha pana paravādī āha –",
  "tika-abh09t:1846_1": "“nattheva nibbānaṃ anupalabbhanīyato”ti.",
  "tika-abh09t:1846_2": "Na anupalabbhanīyaṃ tassa siddhattā.",
  "tika-abh09t:1846_3": "Upalabbhati hi taṃ tadanurūpapaṭipattiyā ariyehi.",
  "tika-abh09t:1846_4": "Apica nibbānaṃ natthīti na vattabbaṃ sabbasattānaṃ viruddhadhammānaṃ bhāvena apavaggābhāvappasaṅgato.",
  "tika-abh09t:1846_5": "Na ca taṃ yuttaṃ uṇhādipaṭipakkhassa sītādino viya bhavapaṭipakkhassa nibbānassapi avassaṃbhāvā.",
  "tika-abh09t:1846_6": "Vuttañca –",
  "tika-abh09t:1847_0": "“Yathāpi uṇhe vijjante, aparaṃ vijjati sītalaṃ;",
  "tika-abh09t:1848_0": "Evaṃ tividhaggi vijjante, nibbānaṃ icchitabbaka”nti. –",
  "tika-abh09t:1849_0": "Ādi.",
  "tika-abh09t:1849_1": "Accantanirodhahetuno vipassanopadesassa dassanato ca attheva nibbānaṃ taṃ vinā tassāsambhavatoti vuttovāyamattho.",
  "tika-abh09t:1849_2": "Tadetaṃ purimāya koṭiyā abhāvato appabhavaṃ,",
  "tika-abh09t:1849_3": "tatova ajarāmaraṇaṃ,",
  "tika-abh09t:1849_4": "niccañca hotīti aṇuādīnampi niccabhāvapatti nibbānasseva niccattāti ce? Na,",
  "tika-abh09t:1849_5": "bhinnādhikaraṇattena hetulakkhaṇassānupapattito.",
  "tika-abh09t:1849_6": "Aṇuādīnampi asaṅkhatatā iti ce? Na,",
  "tika-abh09t:1849_7": "asaṅkhatatāsiddhito asaṅkhatānañcānekattānupapattito.",
  "tika-abh09t:1849_8": "Yadi hi asaṅkhataṃ nāma bhaveyya,",
  "tika-abh09t:1849_9": "ekeneva bhavitabbaṃ desakālasabhāvabhedassa kāraṇabhedakattā,",
  "tika-abh09t:1849_10": "bhinnasabhāvānampi ahetukatte atippasaṅgato.",
  "tika-abh09t:1850_0": "Saṅkhatehi sabhāvabhinnassa nibbānassa kathaṃ ahetukatāti ce?",
  "tika-abh09t:1850_1": "Asaṅkhatasabhāvena saṅkhatasabhāvehi bhinnassa kāraṇānapekkhattā.",
  "tika-abh09t:1850_2": "Asaṅkhatatte hi samāne bhavasabhāvabhedo kāraṇabhedaṃ sūcayati,",
  "tika-abh09t:1850_3": "tasmā ekameva niccaṃ bhavitumarahati,",
  "tika-abh09t:1850_4": "tañca yathāvuttayuttito,",
  "tika-abh09t:1850_5": "sabbaññuvacanato ca paramatthato vijjamānaṃ nibbānameva.",
  "tika-abh09t:1850_6": "Vuttaṃ hetaṃ bhagavatā “atthi,",
  "tika-abh09t:1850_7": "bhikkhave,",
  "tika-abh09t:1850_8": "ajātaṃ abhūtaṃ akataṃ asaṅkhata”nti.",
  "tika-abh09t:1850_9": "Ayaṃ dukkhanirodhasacce nayo.",
  "tika-abh09t:1851_0": "Itaraṃ pana “sammādiṭṭhi…pe…",
  "tika-abh09t:1851_1": "sammāsamādhī”ti uddisitvā vitthārato vibhattaṃ.",
  "tika-abh09t:1851_2": "Vinicchayo panettha maggaṅgavibhaṅge āvi bhavissatīti ayaṃ suttantabhājanīyanayo.",
  "tika-abh09t:1852_0": "Abhidhammabhājanīye pana –",
  "tika-abh09t:1853_0": "“Cattāri saccāni dukkhaṃ dukkhasamudayo dukkhanirodho dukkhanirodhagāminī paṭipadā.",
  "tika-abh09t:1853_1": "Tattha taṇhā dukkhasamudayo.",
  "tika-abh09t:1853_2": "Avasesā sāsavadhammā…pe… dukkhaṃ.",
  "tika-abh09t:1853_3": "Taṇhāya pahānaṃ dukkhanirodho.",
  "tika-abh09t:1853_4": "Aṭṭhaṅgiko maggo dukkhanirodhagāminī paṭipadā”ti –",
  "tika-abh09t:1854_0": "Vatvā aṭṭha maggaṅgāni vitthārato niddisitvā “avasesā dhammā dukkhanirodhagāminiyā paṭipadāya sampayuttā”ti",
  "tika-abh09t:1854_1": "evaṃ paṭhamavāre cattāri saccāni vibhattāni.",
  "tika-abh09t:1854_2": "Tāni puna aparehipi “taṇhā,",
  "tika-abh09t:1854_3": "avasesā ca kilesā samudayo,",
  "tika-abh09t:1854_4": "tathā taṇhā,",
  "tika-abh09t:1854_5": "avasesā ca kilesā,",
  "tika-abh09t:1854_6": "avasesā ca akusalā samudayo,",
  "tika-abh09t:1854_7": "tathā taṇhā,",
  "tika-abh09t:1854_8": "avasesā ca kilesā,",
  "tika-abh09t:1854_9": "avasesā ca akusalā,",
  "tika-abh09t:1854_10": "tīṇi ca kusalamūlāni,",
  "tika-abh09t:1854_11": "sāsavāni samudayo,",
  "tika-abh09t:1854_12": "tathā taṇhā,",
  "tika-abh09t:1854_13": "avasesā ca kilesā,",
  "tika-abh09t:1854_14": "avasesā ca akusalā,",
  "tika-abh09t:1854_15": "tīṇi ca kusalamūlāni, sāsavāni,",
  "tika-abh09t:1854_16": "avasesā ca sāsavakusaladhammā samudayo.",
  "tika-abh09t:1854_17": "Avasesā sāsavadhammā dukkhaṃ,",
  "tika-abh09t:1854_18": "tassa tassa samudayassa pahānaṃ nirodho,",
  "tika-abh09t:1854_19": "aṭṭhaṅgiko maggo paṭipadā”ti imehi vārehi vibhattāni.",
  "tika-abh09t:1854_20": "Tattha “ariyasaccānī”ti avatvā nippadesato paccayasaṅkhātaṃ samudayaṃ dassetuṃ “saccānī”ti vuttaṃ.",
  "tika-abh09t:1854_21": "Ariyasaccesu hi taṇhāva samudayo, na itare.",
  "tika-abh09t:1854_22": "Na ca kevalaṃ taṇhāva dukkhaṃ samudāneti,",
  "tika-abh09t:1854_23": "avasesā kusalākusalāpi paccayaṃ samudānentiyevāti tepi samudayato dassetuṃ “saccāni”tveva vuttaṃ.",
  "tika-abh09t:1854_24": "Tato paraṃ yasmā aṭṭhaṅgiko maggova paṭipadāti.",
  "tika-abh09t:1854_25": "Sampayuttā pana phassādayo sabbepi dhammā paṭipadā eva,",
  "tika-abh09t:1854_26": "tasmā taṃ nayaṃ dassetuṃ sabbasaṅgāhikavārepi sabbāni vibhattāni.",
  "tika-abh09t:1854_27": "Ettha hi ariyadhanāneva saṅgahitāni.",
  "tika-abh09t:1854_28": "Sesaṃ sadisamevāti ayaṃ abhidhammabhājanīyanayo.",
  "tika-abh09t:1855_0": "Pañhāpucchakanaye pana catunnaṃ ariyasaccānaṃ kati kusalā…pe…",
  "tika-abh09t:1855_1": "kati araṇā?",
  "tika-abh09t:1855_2": "Samudayasaccaṃ akusalaṃ,",
  "tika-abh09t:1855_3": "nirodhasaccaṃ abyākataṃ,",
  "tika-abh09t:1855_4": "dukkhasaccaṃ tidhāpi.",
  "tika-abh09t:1855_5": "Samudayo savitakkasavicāro,",
  "tika-abh09t:1855_6": "nirodho avitakkaavicāro,",
  "tika-abh09t:1855_7": "maggo tidhāpi,",
  "tika-abh09t:1855_8": "dukkhaṃ tidhāpi,",
  "tika-abh09t:1855_9": "na vattabbaṃ ca.",
  "tika-abh09t:1855_10": "Tīṇi saccāni anidassanaappaṭighāni,",
  "tika-abh09t:1855_11": "dukkhaṃ tidhāpi.",
  "tika-abh09t:1855_12": "Samudayo hetu,",
  "tika-abh09t:1855_13": "nirodho na hetu,",
  "tika-abh09t:1855_14": "sesā dvidhāpi.",
  "tika-abh09t:1855_15": "Dve saccāni lokiyāni,",
  "tika-abh09t:1855_16": "magganirodhā lokuttarā.",
  "tika-abh09t:1855_17": "Samudayasaccaṃ saraṇaṃ,",
  "tika-abh09t:1855_18": "dve saccāni araṇāni,",
  "tika-abh09t:1855_19": "dukkhaṃ duvidhāpi.",
  "tika-abh09t:1855_20": "Ayaṃ pañhāpucchakanayo.",
  "tika-abh09t:1855_21": "Idāni panettha –",
  "tika-abh09t:1856_0": "Kamatonūnādhikato, lakkhaṇādīhi suññato;",
  "tika-abh09t:1857_0": "Ñāṇakiccopamā ñeyyo, pāḷimuttavinicchayo.",
  "tika-abh09t:1858_0": "Tattha kamato tāva idhāpi desanākkamova yujjati.",
  "tika-abh09t:1858_1": "Ettha oḷārikattā,",
  "tika-abh09t:1858_2": "sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ,",
  "tika-abh09t:1858_3": "tato tasseva hetudassanatthaṃ samudayasaccaṃ,",
  "tika-abh09t:1858_4": "tato “hetunirodhā bhavanirodho”ti ñāpanatthaṃ nirodhasaccaṃ,",
  "tika-abh09t:1858_5": "tadadhigamupāyadassanatthaṃ ante maggasaccaṃ.",
  "tika-abh09t:1858_6": "Bhavasukhassādagadhitānaṃ saṃvegajananatthaṃ paṭhamaṃ dukkhamāha,",
  "tika-abh09t:1858_7": "tato “bhavaṃ neva ahetukaṃ āgacchati,",
  "tika-abh09t:1858_8": "na issaranimmānādinā hoti,",
  "tika-abh09t:1858_9": "ito pana hotī”ti ñāpanatthaṃ samudayasaccaṃ,",
  "tika-abh09t:1858_10": "tato sahetukena dukkhena abhibhūtattā saṃviggamānasānaṃ tannissaraṇadassanena assāsajananatthaṃ nirodhaṃ,",
  "tika-abh09t:1858_11": "tato nirodhasampāpakaṃ magganti ayamettha kamo.",
  "tika-abh09t:1859_0": "Anūnādhikato pana kasmā cattāri eva saccānīti ce?",
  "tika-abh09t:1859_1": "Tato aññassa asambhavato,",
  "tika-abh09t:1859_2": "aññatarassa ca anapaneyyato.",
  "tika-abh09t:1859_3": "Apica pavattimācikkhanto bhagavā sahetukaṃ ācikkhati,",
  "tika-abh09t:1859_4": "nivattiñca saupāyaṃ.",
  "tika-abh09t:1859_5": "Iti pavattinivattitadubhayahetūnaṃ etaparamato cattāri eva vuttānīti ayametthānūnādhikato.",
  "tika-abh09t:1860_0": "Lakkhaṇādīhi panettha lakkhaṇato bādhanalakkhaṇaṃ dukkhasaccaṃ,",
  "tika-abh09t:1860_1": "santāpanarasaṃ,",
  "tika-abh09t:1860_2": "pavattipaccupaṭṭhānaṃ.",
  "tika-abh09t:1860_3": "Pabhavalakkhaṇaṃ samudayasaccaṃ,",
  "tika-abh09t:1860_4": "anupacchedakaraṇarasaṃ,",
  "tika-abh09t:1860_5": "palibodhapaccupaṭṭhānaṃ.",
  "tika-abh09t:1860_6": "Santilakkhaṇaṃ nirodhasaccaṃ,",
  "tika-abh09t:1860_7": "accutirasaṃ,",
  "tika-abh09t:1860_8": "animittapaccupaṭṭhānaṃ.",
  "tika-abh09t:1860_9": "Niyyānalakkhaṇaṃ maggasaccaṃ,",
  "tika-abh09t:1860_10": "kilesapahānakaraṇarasaṃ,",
  "tika-abh09t:1860_11": "vuṭṭhānapaccupaṭṭhānaṃ.",
  "tika-abh09t:1860_12": "Apica pavattipavattakanivattinivattakalakkhaṇāni paṭipāṭiyā,",
  "tika-abh09t:1860_13": "tathā saṅkhatataṇhāasaṅkhatadassanalakkhaṇāni cāti imānettha lakkhaṇāni.",
  "tika-abh09t:1861_0": "Suññato panetāni yathākkamaṃ vedakakārakanibbutagamakābhāvato suññāni. Vuttañca –",
  "tika-abh09t:1862_0": "“Dukkhameva hi, na koci dukkhito,",
  "tika-abh09t:1863_0": "Kārako na, kiriyāva vijjati;",
  "tika-abh09t:1864_0": "Atthi nibbuti, na nibbuto pumā,",
  "tika-abh09t:1865_0": "Maggamatthi, gamako na vijjatī”ti. ;",
  "tika-abh09t:1866_0": "Atha vā –",
  "tika-abh09t:1867_0": "Dhuvasubhasukhattasuññaṃ,",
  "tika-abh09t:1868_0": "Purimadvayamattasuññamamatapadaṃ;",
  "tika-abh09t:1869_0": "Dhuvasubhasukhaattavirahito,",
  "tika-abh09t:1870_0": "Maggo iti suññato tesu. ;",
  "tika-abh09t:1871_0": "Nirodhasuññāni vā tīṇi.",
  "tika-abh09t:1871_1": "Nirodho ca sesattayasuñño.",
  "tika-abh09t:1871_2": "Phalasuñño vā hettha hetu samudayamaggesu dukkhanirodhānaṃ abhāvā pakativādīnaṃ pakati viya.",
  "tika-abh09t:1871_3": "Hetusuññañca phalaṃ dukkhasamudayānaṃ,",
  "tika-abh09t:1871_4": "nirodhamaggānañca asamavāyā,",
  "tika-abh09t:1871_5": "na hetusamavetaṃ hetuphalaṃ.",
  "tika-abh09t:1871_6": "Hetuphalasamavāyavādīnaṃ dviaṇukādīni viyāti ayamettha suññatā.",
  "tika-abh09t:1872_0": "Ñāṇakiccatoti ettha duvidhaṃ saccañāṇaṃ anubodhañāṇaṃ,",
  "tika-abh09t:1872_1": "paṭivedhañāṇañca.",
  "tika-abh09t:1872_2": "Tattha anubodhañāṇaṃ lokiyaṃ,",
  "tika-abh09t:1872_3": "taṃ anussavādivasena nirodhe,",
  "tika-abh09t:1872_4": "magge ca pavattati.",
  "tika-abh09t:1872_5": "Paṭivedhañāṇaṃ lokuttaraṃ,",
  "tika-abh09t:1872_6": "taṃ saccāvabodhapaṭipakkhakilese khepentaṃ nirodhamārammaṇaṃ katvā kiccato cattāripi saccāni paṭivijjhati.",
  "tika-abh09t:1872_7": "Yaṃ panetaṃ lokiyaṃ,",
  "tika-abh09t:1872_8": "tattha dukkhañāṇaṃ pariyuṭṭhānābhibhavanavasena pavattamānaṃ sakkāyadiṭṭhiṃ nivatteti,",
  "tika-abh09t:1872_9": "samudayañāṇaṃ ucchedadiṭṭhiṃ,",
  "tika-abh09t:1872_10": "nirodhañāṇaṃ sassatadiṭṭhiṃ,",
  "tika-abh09t:1872_11": "maggañāṇaṃ akiriyadiṭṭhiṃ.",
  "tika-abh09t:1872_12": "Dukkhañāṇaṃ vā tesu dhuvasubhasukhattabhāvarahitesu khandhesu dhuvasubhasukhattabhāvasaññāsaṅkhātaṃ phale vippaṭipattiṃ,",
  "tika-abh09t:1872_13": "samudayañāṇaṃ “issarapadhānakālasabhāvādīhi loko pavattatī”ti akāraṇe kāraṇābhimānappavattaṃ hetumhi vippaṭipattiṃ,",
  "tika-abh09t:1872_14": "nirodhañāṇaṃ arūpalokādīsu apavaggaggāhabhūtaṃ nirodhe vippaṭipattiṃ,",
  "tika-abh09t:1872_15": "maggañāṇaṃ kāmasukhallikaattakilamathānuyogappabhede avisuddhimagge visuddhimaggaggāhavasena pavattaṃ upāye vippaṭipattiṃ nivatteti.",
  "tika-abh09t:1872_16": "Idamettha ñāṇakiccaṃ.",
  "tika-abh09t:1873_0": "Upamāto panettha bhāro viya hi dukkhasaccaṃ daṭṭhabbaṃ,",
  "tika-abh09t:1873_1": "bhārādānamiva samudayasaccaṃ,",
  "tika-abh09t:1873_2": "bhāranikkhepanamiva nirodhasaccaṃ,",
  "tika-abh09t:1873_3": "bhāranikkhepanupāyo viya maggasaccaṃ.",
  "tika-abh09t:1873_4": "Apica rogatannidānatadupasamabhesajjehi,",
  "tika-abh09t:1873_5": "orimatīramahoghapārimatīrataṃsampāpakopāyehi cāti evamādīhi yathākkamaṃ yojetvāpi etāni upamāto veditabbāni.",
  "tika-abh09t:1873_6": "Ayamettha upamā.",
  "tika-abh09t:1873_7": "Evaṃ ñeyyo pāḷimuttavinicchayo.",
  "tika-abh09t:1874_0": "Saccavibhaṅgamātikatthavaṇṇanā niṭṭhitā.",
  "tika-abh09t:1875_0": "Indriyavibhaṅgamātikatthavaṇṇanā",
  "tika-abh09t:1876_0": "Indriyavibhaṅgamātikāya pana atthato tāva –",
  "tika-abh09t:1876_1": "dvāvīsati indriyānīti ettha indriyaṭṭhasambhavato indriyāni.",
  "tika-abh09t:1876_2": "Ko panesa indriyaṭṭho nāmāti?",
  "tika-abh09t:1876_3": "Indaliṅgaṭṭho,",
  "tika-abh09t:1876_4": "indadesitaṭṭho,",
  "tika-abh09t:1876_5": "indadiṭṭhaṭṭho,",
  "tika-abh09t:1876_6": "indasiṭṭhaṭṭho,",
  "tika-abh09t:1876_7": "indajuṭṭhaṭṭho ca,",
  "tika-abh09t:1876_8": "so sabbopi idha yathāyogaṃ yujjati.",
  "tika-abh09t:1876_9": "Kusalākusalaṃ kammaṃ indo nāma kammesu kassaci issariyābhāvato,",
  "tika-abh09t:1876_10": "tenevettha kammasañjanitāni tāva indriyāni attano janakakammaṃ ulliṅgenti,",
  "tika-abh09t:1876_11": "tena ca siṭṭhānīti indaliṅgaṭṭhena,",
  "tika-abh09t:1876_12": "indasiṭṭhaṭṭhena ca indriyāni.",
  "tika-abh09t:1876_13": "Sammāsambuddho pana paramissariyabhāvato indo,",
  "tika-abh09t:1876_14": "tato sabbānipetāni indriyāni bhagavatā yathābhūtato pakāsitāni,",
  "tika-abh09t:1876_15": "abhisambuddhāni cāti indadesitaṭṭhena,",
  "tika-abh09t:1876_16": "indadiṭṭhaṭṭhena ca indriyāni.",
  "tika-abh09t:1876_17": "Teneva bhagavatā kānici gocarāsevanāya,",
  "tika-abh09t:1876_18": "kānici bhāvanāsevanāya sevitānīti indajuṭṭhaṭṭhenapi indriyāni.",
  "tika-abh09t:1876_19": "Apica ādhipaccasaṅkhātena issariyaṭṭhenāpi etāni indriyāni.",
  "tika-abh09t:1877_0": "Cakkhundriyantiādīsu cakkhādīnaṃ padattho heṭṭhā pakāsito.",
  "tika-abh09t:1877_1": "Pacchimesu pana tīsu pubbabhāge anaññātaṃ amataṃ padaṃ,",
  "tika-abh09t:1877_2": "catusaccadhammaṃ vā jānissāmīti evaṃ paṭipannassa uppajjanato,",
  "tika-abh09t:1877_3": "indriyaṭṭhasambhavato ca anaññātaññassāmītindriyaṃ.",
  "tika-abh09t:1877_4": "Ājānanato aññā eva indriyanti aññindriyaṃ.",
  "tika-abh09t:1877_5": "Aññātāvino catūsu saccesu niṭṭhitañāṇakiccassa khīṇāsavassa indriyanti aññātāvindriyaṃ.",
  "tika-abh09t:1877_6": "Tattha ca pasādindriyānantaraṃ cakkhuviññāṇādivīthicittappavattiyaṃ rūpādīnaṃ niyatabhāvassa,",
  "tika-abh09t:1877_7": "attano tikkhamandatānuvidhānassa ca āpādanato ādhipaccaṃ veditabbaṃ.",
  "tika-abh09t:1877_8": "Manindriyādīnaṃ pana attano attano vijānanādilakkhaṇe ādhipaccaṃ veditabbaṃ.",
  "tika-abh09t:1877_9": "Sesaṃ suviññeyyameva.",
  "tika-abh09t:1877_10": "Ayaṃ tāvettha padattho.",
  "tika-abh09t:1878_0": "Dhammabhedato panettha jīvitindriyaṃ rūpārūpavasena dvidhā.",
  "tika-abh09t:1878_1": "Sukhindriyādīni pañca vedanābhāvato ekadhammo,",
  "tika-abh09t:1878_2": "tathā paññindriyādīni cattāri amohabhāvato.",
  "tika-abh09t:1878_3": "Sesāni pana indriyāni ekekadhammā evāti evaṃ paramatthato soḷasa dhammāva dvāvīsatindriyabhāvena desitāni.",
  "tika-abh09t:1878_4": "Sesāni panettha cetasikarūpanibbānāni asaṅgahitānīti ayaṃ dhammabhedo.",
  "tika-abh09t:1879_0": "Vibhaṅganayato panettha suttantabhājanīyaṃ nāma na gahitaṃ. Kasmā?",
  "tika-abh09t:1879_1": "Suttante imāya paṭipāṭiyā dvāvīsatiyā indriyānaṃ anāgatattā.",
  "tika-abh09t:1879_2": "Suttantasmiṃ hi katthaci dve indriyāni kathitāni,",
  "tika-abh09t:1879_3": "katthaci tīṇi,",
  "tika-abh09t:1879_4": "katthaci pañca,",
  "tika-abh09t:1879_5": "evaṃ pana nirantaraṃ dvāvīsati āgatāni nāma natthi.",
  "tika-abh09t:1879_6": "Abhidhammabhājanīyepi viseso natthi.",
  "tika-abh09t:1880_0": "Pañhāpucchakanaye pana dvāvīsatiyā indriyānaṃ kati kusalā…pe…",
  "tika-abh09t:1880_1": "kati araṇāti?",
  "tika-abh09t:1880_2": "Anaññātaññassāmītindriyaṃ kusalaṃ,",
  "tika-abh09t:1880_3": "domanassindriyaṃ akusalaṃ,",
  "tika-abh09t:1880_4": "saddhāsatipaññāaññindriyāni cattāri kusalābyākatāni,",
  "tika-abh09t:1880_5": "manajīvitasomanassaupekkhāvīriyasamādhindriyāni cha tidhāpi,",
  "tika-abh09t:1880_6": "sesāni dasa abyākatāni.",
  "tika-abh09t:1880_7": "Cha indriyāni siyā sukhāya vedanāya sampayuttā,",
  "tika-abh09t:1880_8": "siyā adukkhamasukhāya vedanāya sampayuttāti,",
  "tika-abh09t:1880_9": "tīṇi tidhāpi,",
  "tika-abh09t:1880_10": "jīvitaṃ tidhā ca na vattabbañca,",
  "tika-abh09t:1880_11": "dvādasindriyāni na vattabbāni eva.",
  "tika-abh09t:1880_12": "Tīṇi vipākāni,",
  "tika-abh09t:1880_13": "dve vipākadhammadhammāni,",
  "tika-abh09t:1880_14": "rūpindriyāni satta nevavipākanavipākadhammadhammāni,",
  "tika-abh09t:1880_15": "aññindriyaṃ siyā vipākaṃ,",
  "tika-abh09t:1880_16": "siyā vipākadhammadhammaṃ,",
  "tika-abh09t:1880_17": "navindriyāni tidhāpi.",
  "tika-abh09t:1880_18": "Navindriyāni upādinnupādāniyāni,",
  "tika-abh09t:1880_19": "domanassindriyaṃ anupādinnupādāniyaṃ,",
  "tika-abh09t:1880_20": "tīṇi anupādinnaanupādāniyāni,",
  "tika-abh09t:1880_21": "nava tidhāpi.",
  "tika-abh09t:1880_22": "Domanassindriyaṃ savitakkasavicāraṃ,",
  "tika-abh09t:1880_23": "upekkhindriyaṃ tathā ca avitakkaavicārañca,",
  "tika-abh09t:1880_24": "nava avitakkaavicārāni,",
  "tika-abh09t:1880_25": "ekādasa tidhāpi.",
  "tika-abh09t:1880_26": "Satta rūpindriyāni ceva sukhadukkhadomanassindriyāni cāti dasa parittāni,",
  "tika-abh09t:1880_27": "pacchimāni tīṇi appamāṇāni,",
  "tika-abh09t:1880_28": "sesāni nava tidhāva.",
  "tika-abh09t:1880_29": "Tattha ca somanassindriyaṃ rūpāvacaravaseneva mahaggataṃ,",
  "tika-abh09t:1880_30": "tadavasesāni arūpāvacaravasenāpīti veditabbaṃ.",
  "tika-abh09t:1880_31": "Pañcindriyāni anidassanasappaṭighāni,",
  "tika-abh09t:1880_32": "sattarasa anidassanaappaṭighāneva.",
  "tika-abh09t:1881_0": "Paññindriyādīni cattāri hetū,",
  "tika-abh09t:1881_1": "sesā na hetū…pe…",
  "tika-abh09t:1881_2": "domanassindriyaṃ saraṇaṃ,",
  "tika-abh09t:1881_3": "manajīvitasomanassaupekkhāvīriyasamādhindriyāni dvidhāpi,",
  "tika-abh09t:1881_4": "sesāni pannarasa araṇānevāti ayaṃ pañhāpucchakanayo.",
  "tika-abh09t:1882_0": "Indriyesu panetesu, pāḷimuttavinicchayo;",
  "tika-abh09t:1883_0": "Kamato dāni viññeyyo, tattha kosallamicchatā.",
  "tika-abh09t:1884_0": "Kamatoti ayampi desanākkamova.",
  "tika-abh09t:1884_1": "Tattha ajjhattadhamme pariññāya ariyabhūmipaṭilābho hotīti attabhāvapariyāpannāni cakkhundriyādīni paṭhamaṃ desitāni.",
  "tika-abh09t:1884_2": "So manussattabhāvo yaṃ dhammaṃ upādāya “itthī”ti vā “puriso”ti vā saṅkhaṃ gacchati,",
  "tika-abh09t:1884_3": "“ayaṃ so”ti nidassanatthaṃ tato itthindriyaṃ,",
  "tika-abh09t:1884_4": "purisindriyañca.",
  "tika-abh09t:1884_5": "So duvidhopi jīvitindriyapaṭibaddhavuttīti ñāpanatthaṃ tato jīvitindriyaṃ.",
  "tika-abh09t:1884_6": "Yāva tassa pavatti,",
  "tika-abh09t:1884_7": "tāva etesaṃ vedayitānaṃ anivatti.",
  "tika-abh09t:1884_8": "Yañca kiñci vedayitaṃ,",
  "tika-abh09t:1884_9": "sabbaṃ taṃ sukhaṃ dukkhanti ñāpanatthaṃ tato sukhindriyādīni.",
  "tika-abh09t:1884_10": "Tannirodhatthaṃ pana ete dhammā bhāvetabbāti paṭipattidassanatthaṃ tato saddhādīni.",
  "tika-abh09t:1884_11": "“Imāya paṭipattiyā esa dhammo paṭhamaṃ attani pātubhavatī”ti paṭipattiyā amoghabhāvadassanatthaṃ tato anaññātaññassāmītindriyaṃ.",
  "tika-abh09t:1884_12": "Tasseva phalattā,",
  "tika-abh09t:1884_13": "tato anantaraṃ bhāvetabbattā ca tato aññindriyaṃ.",
  "tika-abh09t:1884_14": "Ito paraṃ bhāvanāya imassa adhigamo,",
  "tika-abh09t:1884_15": "adhigate ca pana imasmiṃ natthi kiñci uttari karaṇīyanti ñāpanatthaṃ ante paramassāsabhūtaṃ aññātāvindriyaṃ",
  "tika-abh09t:1884_16": "desitanti evaṃ kamato pāḷimuttavinicchayanayo viññeyyo.",
  "tika-abh09t:1885_0": "Indriyavibhaṅgamātikatthavaṇṇanā niṭṭhitā.",
  "tika-abh09t:1886_0": "Paccayākāravibhaṅgamātikatthavaṇṇanā",
  "tika-abh09t:1887_0": "Paccayākāravibhaṅgamātikāya pana atthato tāva –",
  "tika-abh09t:1887_1": "avijjāpaccayātiādīsu avindiyaṃ kāyaduccaritādiṃ vindati paṭilabhati,",
  "tika-abh09t:1887_2": "vindiyaṃ vā kāyasucaritādiṃ na vindati,",
  "tika-abh09t:1887_3": "dhammānaṃ vā yathāsabhāvaṃ aviditaṃ karoti,",
  "tika-abh09t:1887_4": "antavirahite vā saṃsāre satte javāpeti,",
  "tika-abh09t:1887_5": "avijjamānesu vā javati,",
  "tika-abh09t:1887_6": "vijjamānesu vā na javatīti avijjā.",
  "tika-abh09t:1887_7": "Paṭicca phalameti etasmāti paccayo,",
  "tika-abh09t:1887_8": "dhammānaṃ uppattiyā,",
  "tika-abh09t:1887_9": "ṭhitiyā ca upakārako dhammo.",
  "tika-abh09t:1887_10": "Avijjā ca sā paccayo cāti avijjāpaccayo,",
  "tika-abh09t:1887_11": "tasmā avijjāpaccayā.",
  "tika-abh09t:1887_12": "Saṅkhatamabhisaṅkharontīti saṅkhārā.",
  "tika-abh09t:1888_0": "Ito paraṃ saṅkhārapaccayā viññāṇantiādīsu vuttaṃ vuttanayeneva veditabbaṃ.",
  "tika-abh09t:1888_1": "Avuttesu pana vijānātīti viññāṇaṃ.",
  "tika-abh09t:1888_2": "Namatīti nāmaṃ,",
  "tika-abh09t:1888_3": "ruppatīti rūpaṃ,",
  "tika-abh09t:1888_4": "nāmañca rūpañca nāmarūpañca nāmarūpanti ekadesasarūpekasesanayena veditabbaṃ.",
  "tika-abh09t:1888_5": "Āye tanoti,",
  "tika-abh09t:1888_6": "āyatañca nayatīti āyatanaṃ,",
  "tika-abh09t:1888_7": "chaṭṭhāyatanañca saḷāyatanañca saḷāyatananti ekasesanayena veditabbaṃ.",
  "tika-abh09t:1888_8": "Phusatīti phasso.",
  "tika-abh09t:1888_9": "Vedayatīti vedanā.",
  "tika-abh09t:1888_10": "Paritassatīti taṇhā.",
  "tika-abh09t:1888_11": "Upādiyatīti upādānaṃ. Bhavati,",
  "tika-abh09t:1888_12": "bhāvayati cāti bhavo.",
  "tika-abh09t:1888_13": "Jananaṃ jāti.",
  "tika-abh09t:1888_14": "Jīraṇaṃ jarā.",
  "tika-abh09t:1888_15": "Maranti etenāti maraṇaṃ.",
  "tika-abh09t:1888_16": "Socanaṃ soko.",
  "tika-abh09t:1888_17": "Paridevanaṃ paridevo.",
  "tika-abh09t:1888_18": "Dukkhayati,",
  "tika-abh09t:1888_19": "uppādaṭṭhitivasena dvidhā khaṇatītipi dukkhaṃ.",
  "tika-abh09t:1888_20": "Dummanassa bhāvo domanassaṃ.",
  "tika-abh09t:1888_21": "Bhuso āyāso upāyāso.",
  "tika-abh09t:1888_22": "Sambhavantīti nibbattanti.",
  "tika-abh09t:1888_23": "Na kevalañca sokādīheva,",
  "tika-abh09t:1888_24": "atha kho avijjāpaccayā saṅkhārā sambhavantītiādinā sabbapadehipi sambhavanti-",
  "tika-abh09t:1888_25": "saddassa yojanā kātabbā.",
  "tika-abh09t:1888_26": "Evaṃ hi paccayapaccayuppannavavatthānaṃ kataṃ hoti.",
  "tika-abh09t:1889_0": "Evanti niddiṭṭhanayanidassanaṃ,",
  "tika-abh09t:1889_1": "tena avijjādīheva kāraṇehi,",
  "tika-abh09t:1889_2": "na issaranimmānādīhīti dasseti.",
  "tika-abh09t:1889_3": "Etassāti yathāvuttassa.",
  "tika-abh09t:1889_4": "Kevalassāti asammissassa,",
  "tika-abh09t:1889_5": "sakalassa vā,",
  "tika-abh09t:1889_6": "dukkhakkhandhassāti dukkhasamūhassa,",
  "tika-abh09t:1889_7": "na sattassa,",
  "tika-abh09t:1889_8": "na sukhasubhādīnaṃ.",
  "tika-abh09t:1889_9": "Samudayoti nibbatti,",
  "tika-abh09t:1889_10": "hotīti sambhavati.",
  "tika-abh09t:1889_11": "Ayaṃ tāvettha padattho.",
  "tika-abh09t:1890_0": "Dhammabhedato panettha avijjāti suttantapariyāyena dukkhādīsu catūsu,",
  "tika-abh09t:1890_1": "abhidhammapariyāyena pubbantādīhi saddhiṃ aṭṭhasu vā ṭhānesu aññāṇaṃ.",
  "tika-abh09t:1890_2": "Saṅkhārā pana puññāpuññāneñjābhisaṅkhārā tayo,",
  "tika-abh09t:1890_3": "kāyavacīcittasaṅkhārā tayo cāti chabbidhā.",
  "tika-abh09t:1890_4": "Tattha aṭṭha kāmāvacarakusalacetanā,",
  "tika-abh09t:1890_5": "pañca rūpāvacarakusalacetanā ceti terasa cetanā puññābhisaṅkhāro nāma.",
  "tika-abh09t:1890_6": "Dvādasa akusalacetanā apuññābhisaṅkhāro nāma.",
  "tika-abh09t:1890_7": "Catasso arūpāvacarakusalacetanā āneñjābhisaṅkhāro nāma.",
  "tika-abh09t:1890_8": "Imesaṃ pana tiṇṇaṃ saṅkhārānaṃ eva dvārato pavattidassanatthaṃ ayaṃ saṅkhārādittiko vutto.",
  "tika-abh09t:1891_0": "Aṭṭha kāmāvacarakusalacetanā ceva dvādasākusalacetanā ca kāyadvāre pavattiyaṃ kāyasaṅkhāro,",
  "tika-abh09t:1891_1": "vacīdvāre pavattiyaṃ vacīsaṅkhāro,",
  "tika-abh09t:1891_2": "etā ceva manodvāre pavattiyaṃ,",
  "tika-abh09t:1891_3": "manodvāre eva pavattanakā rūpārūpakusalacetanā ca cittasaṅkhāroti vuccanti.",
  "tika-abh09t:1891_4": "Abhiññācetanā,",
  "tika-abh09t:1891_5": "panettha uddhaccacetanā ca parato paṭisandhiviññāṇapaccayabhāve apanetabbāpi avijjāpaccayā sambhavato",
  "tika-abh09t:1891_6": "idha gahetabbāvāti ayaṃ tiko purimattikameva pavisatīti atthato lokiyakusalākusalacetanāva avijjāpaccayā",
  "tika-abh09t:1891_7": "saṅkhārāti veditabbaṃ.",
  "tika-abh09t:1891_8": "Idañca suttantabhājanīyanayena,",
  "tika-abh09t:1891_9": "abhidhammabhājanīyanayena pana lokiyalokuttare ekekacittakkhaṇe dvādasaṅgassa paṭiccasamuppādassa gahaṇato sabbāpi cetanā saṅkhārāti veditabbaṃ.",
  "tika-abh09t:1891_10": "Evaṃ viññāṇanāmarūpādīsupi sabbacittasampayuttavasena ca dhammabhedo veditabbo.",
  "tika-abh09t:1891_11": "Suttantabhājanīyanayeneva pana dassayissāma.",
  "tika-abh09t:1892_0": "Saṅkhārapaccayā viññāṇañca cakkhuviññāṇādichabbidhaṃ bāttiṃsalokiyavipākaviññāṇameva hoti,",
  "tika-abh09t:1892_1": "lokuttarāni pana vaṭṭakathāya na yujjantīti na gahitāni.",
  "tika-abh09t:1892_2": "Viññāṇapaccayā nāmarūpaṃ pana sabbalokiyaviññāṇasampayuttā tayo arūpino khandhā.",
  "tika-abh09t:1892_3": "Rūpaṃ sabbāni bhūtupādāyarūpāni.",
  "tika-abh09t:1892_4": "Saḷāyatanaṃ manacchaṭṭhāni indriyāni.",
  "tika-abh09t:1892_5": "Phasso cakkhusamphassādiko chavipākaphasso,",
  "tika-abh09t:1892_6": "tathā vedanāpi.",
  "tika-abh09t:1892_7": "Taṇhā rūpataṇhādibhedato chabbidho lobho.",
  "tika-abh09t:1892_8": "Upādānaṃ kāmupādānādito catubbidhā lobhadiṭṭhiyova.",
  "tika-abh09t:1892_9": "Bhavo pana duvidho kammabhavo,",
  "tika-abh09t:1892_10": "upapattibhavoti.",
  "tika-abh09t:1892_11": "Tattha kammabhavo tebhūmakakusalākusalacetanā ca taṃsampayuttā abhijjhādayo ca.",
  "tika-abh09t:1892_12": "Upapattibhavo pana kammābhinibbattā pañcapi khandhā.",
  "tika-abh09t:1892_13": "So pabhedato kāmarūpārūpabhavā tayo,",
  "tika-abh09t:1892_14": "saññā asaññā nevasaññānāsaññā bhavā tayo,",
  "tika-abh09t:1892_15": "ekacatupañcavokārabhavā tayoti navavidho niddiṭṭho.",
  "tika-abh09t:1892_16": "Jātiādīni pubbe vuttāni.",
  "tika-abh09t:1892_17": "Tesu jātiggahaṇena viññāṇanāmarūpasaḷāyatanaphassavedanāva gahitā tadavinābhāvato.",
  "tika-abh09t:1892_18": "Tathā jarāmaraṇaggahaṇenāpi tesaññeva pākabhedattā.",
  "tika-abh09t:1892_19": "Sokādayo pana jarāmaraṇena dvādasamena aṅgena ekasaṅkhepaṃ katvā vuttā,",
  "tika-abh09t:1892_20": "na visuṃ aṅgabhāvena.",
  "tika-abh09t:1892_21": "Kimatthanti ce?",
  "tika-abh09t:1892_22": "Bhavacakkassa avicchedadassanatthaṃ.",
  "tika-abh09t:1892_23": "Sokādito hi avijjā siddhā hoti avijjāvippayogato,",
  "tika-abh09t:1892_24": "avijjāsamuppattito ca.",
  "tika-abh09t:1892_25": "Jarāmaraṇabbhāhatassa hi bālasseva te sambhavanti,",
  "tika-abh09t:1892_26": "tehi ca avijjāya siddhāya puna avijjāpaccayā saṅkhārāti evaṃ hetuphalaparamparāya bhavacakkaṃ avicchinnaṃ, anādikaṃ,",
  "tika-abh09t:1892_27": "apariyantaṃ,",
  "tika-abh09t:1892_28": "apariyosānañca hoti.",
  "tika-abh09t:1893_0": "Yadi evaṃ,",
  "tika-abh09t:1893_1": "kasmā avijjā ādito vuttāti?",
  "tika-abh09t:1893_2": "Padhānadassanatthaṃ pana ādito vuttā.",
  "tika-abh09t:1893_3": "Tiṇṇaṃ hi vaṭṭānaṃ avijjā padhāno hetu tassā bhāve bhāvato,",
  "tika-abh09t:1893_4": "nirodhena ca nirujjhanato.",
  "tika-abh09t:1893_5": "Evaṃ avijjādīhi dvādasahi aṅgehi suttantabhājanīyanayena sabbe lokiyadhammāva paccayapaccayuppannabhāvena vuttāti veditabbā.",
  "tika-abh09t:1893_6": "Abhidhammapariyāyena pana lokuttarāpīti ayamettha dhammabhedo.",
  "tika-abh09t:1894_0": "Vibhaṅganayato panettha pañhāpucchakanayo natthi,",
  "tika-abh09t:1894_1": "suttantabhājanīyanayāpi dhammabhede vuttanayeneva vitthārato vibhattāti veditabbo.",
  "tika-abh09t:1894_2": "Abhidhammabhājanīye pana –",
  "tika-abh09t:1895_0": "“Avijjāpaccayā saṅkhāro,",
  "tika-abh09t:1895_1": "saṅkhārapaccayā viññāṇaṃ,",
  "tika-abh09t:1895_2": "viññāṇapaccayā nāmaṃ,",
  "tika-abh09t:1895_3": "nāmapaccayā chaṭṭhāyatanaṃ,",
  "tika-abh09t:1895_4": "chaṭṭhāyatanapaccayā phasso,",
  "tika-abh09t:1895_5": "phassapaccayā vedanā,",
  "tika-abh09t:1895_6": "vedanāpaccayā taṇhā,",
  "tika-abh09t:1895_7": "taṇhāpaccayā upādānaṃ,",
  "tika-abh09t:1895_8": "upādānapaccayā bhavo,",
  "tika-abh09t:1895_9": "bhavapaccayā jāti,",
  "tika-abh09t:1895_10": "jātipaccayā jarāmaraṇaṃ,",
  "tika-abh09t:1895_11": "evametassa kevalassa dukkhakkhandhassa samudayo hoti.",
  "tika-abh09t:1896_0": "“Avijjāpaccayā saṅkhāro…pe… viññāṇapaccayā nāmaṃ, nāmapaccayā phasso…pe… samudayo hoti.",
  "tika-abh09t:1897_0": "“Avijjāpaccayā…pe…",
  "tika-abh09t:1897_1": "viññāṇapaccayā nāmarūpaṃ,",
  "tika-abh09t:1897_2": "nāmarūpapaccayā chaṭṭhāyatanaṃ,",
  "tika-abh09t:1897_3": "chaṭṭhāyatanapaccayā phasso…pe…",
  "tika-abh09t:1897_4": "samudayo hoti.",
  "tika-abh09t:1898_0": "“Avijjāpaccayā …pe…",
  "tika-abh09t:1898_1": "viññāṇapaccayā nāmarūpaṃ,",
  "tika-abh09t:1898_2": "nāmarūpapaccayā saḷāyatanaṃ,",
  "tika-abh09t:1898_3": "chaṭṭhāyatanapaccayā phasso…pe…",
  "tika-abh09t:1898_4": "samudayo hotī”ti –",
  "tika-abh09t:1899_0": "Evaṃ paccayacatukkaṃ,",
  "tika-abh09t:1899_1": "puna “avijjāpaccayā saṅkhāro avijjāhetuko”tiādinā vuttanayeneva hetucatukkaṃ,",
  "tika-abh09t:1899_2": "puna “avijjāpaccayā saṅkhāro avijjāsampayutto”tiādinā sampayuttacatukkaṃ,",
  "tika-abh09t:1899_3": "puna “avijjāpaccayā saṅkhāro,",
  "tika-abh09t:1899_4": "saṅkhārapaccayāpi avijjā”tiādinā aññamaññapaccayacatukkanti evaṃ avijjāmūlakāni cattāri catukkāni vuttāni.",
  "tika-abh09t:1899_5": "Evaṃ “saṅkhārapaccayā avijjā”tiādinā saṅkhārādimūlakādiupādānamūlakapariyosānāni aṭṭhasu padesu cattāri",
  "tika-abh09t:1899_6": "cattāri catukkānīti bāttiṃsa catukkāni mātikaṃ katvā nikkhipitvā puna akusalakusalavipākakiriyacittesu",
  "tika-abh09t:1899_7": "lokiyalokuttaresu ekekasmiṃ citte yathānikkhittehi chattiṃsabāttiṃsamātikācatukkehi vitthārato yathānurūpaṃ",
  "tika-abh09t:1899_8": "paccayākāro vibhatto.",
  "tika-abh09t:1899_9": "Idañca yasmā na kevalaṃ ayaṃ paccayākāro nānācittesu eva hoti,",
  "tika-abh09t:1899_10": "ekacittepi hotiyeva.",
  "tika-abh09t:1899_11": "Nāpi vaṭṭacitte eva hoti,",
  "tika-abh09t:1899_12": "taṇhābhāvato vivaṭṭacittepi,",
  "tika-abh09t:1899_13": "tasmā taṃ nippadesato ekacittakkhaṇikaṃ paccayākāraṃ dassetuṃ vuttaṃ.",
  "tika-abh09t:1899_14": "Teneva hettha “avijjāpaccayā saṅkhārā”ti avatvā “avijjāpaccayā saṅkhāro”ti ekavacanena vuttaṃ ekacittakkhaṇe bahucetanābhāvā.",
  "tika-abh09t:1899_15": "Tattha yadetaṃ paṭhamacatukkaṃ,",
  "tika-abh09t:1899_16": "tattha paṭhamavāro nāmarūpaṭṭhāne nāmaṃ,",
  "tika-abh09t:1899_17": "saḷāyatanaṭṭhāne chaṭṭhāyatanañca gahetvā rūpārūpādisabbabhavasādhāraṇavasena,",
  "tika-abh09t:1899_18": "ekacittakkhaṇapariyāpannadhammaggahaṇavasena ca rūpaṃ chaḍḍetvā vutto rūpassa sabbabhavāsādhāraṇattā,",
  "tika-abh09t:1899_19": "bahucittakkhaṇikattā ca.",
  "tika-abh09t:1899_20": "Dutiyo nāmarūpaṭṭhāne nāmaṃ,",
  "tika-abh09t:1899_21": "“nāmapaccayā phasso”ti saḷāyatanaṭṭhāne phassameva gahetvā phassassa saḷāyatanaṃ vināpi paccayavisesasambhavadassanavasena",
  "tika-abh09t:1899_22": "ceva mahānidānasuttanayadassanavasena ca vutto.",
  "tika-abh09t:1899_23": "Tatiyo saḷāyatanaṭṭhāne chaṭṭhāyatanameva gahetvā gabbhaseyyakānaṃ aparipuṇṇāyatanānaṃ,",
  "tika-abh09t:1899_24": "rūpabhavikādīnañca vasena vutto.",
  "tika-abh09t:1899_25": "Catuttho “nāmapaccayā saḷāyatanaṃ,",
  "tika-abh09t:1899_26": "saḷāyatanapaccayā phasso”ti evaṃ itarāyatanehipi saḷāyatanassa visesato phassapaccayataṃva dassetvā opapātikānaṃ,",
  "tika-abh09t:1899_27": "paripuṇṇāyatanānaṃ kāmabhavikānañca vasena vutto.",
  "tika-abh09t:1899_28": "Evaṃ dutiyacatukkādīsupi.",
  "tika-abh09t:1900_0": "Sabbatthāpi cettha yasmā sokādayo sabbe ekacittakkhaṇe na sambhavanti,",
  "tika-abh09t:1900_1": "sabbasmiñca citte,",
  "tika-abh09t:1900_2": "bhave ca nappavattanti,",
  "tika-abh09t:1900_3": "tasmā na gahitā.",
  "tika-abh09t:1900_4": "Jātijarāmaraṇāni panettha arūpadhammānaṃ lakkhaṇamattāni,",
  "tika-abh09t:1900_5": "tāni ca acittakkhaṇamattānipi samānāni cittakkhaṇe antogadhattā pariyāyato paccayuppanne katvā aṅgaparipūraṇatthaṃ gahitāni.",
  "tika-abh09t:1900_6": "Bhavoti cettha upādānādipaccayavirahitā cattāro arūpino khandhā,",
  "tika-abh09t:1900_7": "taṇhāpaccayā upādānanti ettha kāmupādānaṃ vajjetvā tīṇi upādānāni eva gahetabbāni.",
  "tika-abh09t:1900_8": "Dvinnampi ekalakkhaṇānaṃ dhammānaṃ ekakkhaṇe asambhavā lobhamūlavirahitesu dosamohamūlesu ceva kusalābyākatesu",
  "tika-abh09t:1900_9": "ca cittesu vedanāpaccayā paṭighaṃ vicikicchā uddhaccanti evaṃ taṇhāṭhāne yathāyogaṃ paṭighādayo tayo.",
  "tika-abh09t:1900_10": "Tesu vicikicchāvajjitesu ceva diṭṭhivippayuttesu ca upādānaṭṭhāne adhimokkho gahito.",
  "tika-abh09t:1900_11": "Vicikicchāya pana saddhiṃ adhimokkhassāpi asambhavā vicikicchāpaccayā bhavoti ca gahito.",
  "tika-abh09t:1900_12": "Upādānaṭṭhāne ca adhimokkho ca gahito.",
  "tika-abh09t:1900_13": "Lokiyānañcettha kusalābyākatānaṃ upanissayavasena avijjāpaccayatā vuttā.",
  "tika-abh09t:1900_14": "Lokuttarānaṃ pana yasmā appahīnāvijjo avijjāya pahānatthaṃ,",
  "tika-abh09t:1900_15": "paṭippassambhanatthañca lokuttaraṃ bhāveti,",
  "tika-abh09t:1900_16": "tasmā samatikkamanavasena avijjāpaccayatā vuttā,",
  "tika-abh09t:1900_17": "na sahajātavasena.",
  "tika-abh09t:1900_18": "Teneva tesaṃ niddesavāresu “tattha katamā avijjā”ti avibhajitvā “tattha katamo avijjāpaccayā saṅkhāro”ti vibhattaṃ.",
  "tika-abh09t:1900_19": "Kiriyadhammānaṃ pana kenaci pariyāyena avijjāmūlakattaṃ natthīti “saṅkhārapaccayā viññāṇa”ntiādinā saṅkhāramūlakādiko nayo vutto,",
  "tika-abh09t:1900_20": "na avijjāmūlako.",
  "tika-abh09t:1900_21": "Apica lokiyakusalādīsu tesaṃ dhammānaṃ dukkhasaccapariyāpannattā “evametassa kevalassa dukkhakkhandhassa samudayo hotī”ti evaṃ appanā katā,",
  "tika-abh09t:1900_22": "lokuttarakusalādīsu “evametesaṃ dhammāna”nti.",
  "tika-abh09t:1900_23": "Ayaṃ lokiyato lokuttarānaṃ desanāya visesoti ayaṃ abhidhammabhājanīye nayo.",
  "tika-abh09t:1901_0": "Idāni paccayanayā, kārakādīhi suññato;",
  "tika-abh09t:1902_0": "Mūladdhasandhisaṅkhepākāravaṭṭavibhāgato.",
  "tika-abh09t:1903_0": "Vāraṇopamatopettha, gambhīranayabhedato;",
  "tika-abh09t:1904_0": "Yathārahaṃ vijānīyo, pāḷimuttavinicchayo.",
  "tika-abh09t:1905_0": "Tattha paccayanayo sāmaññato,",
  "tika-abh09t:1905_1": "visesato cāti duvidho hoti.",
  "tika-abh09t:1905_2": "Tattha tabbhāvabhāvimattatāpakāsako sāmaññato paccayanayo.",
  "tika-abh09t:1905_3": "Visesato pana paṭṭhāne āgatesu hetupaccayādicatuvīsatiyā paccayesu yathānurūpaṃ paccayavisesuppannamattatāpakāsako.",
  "tika-abh09t:1905_4": "Sā ca nesaṃ catuvīsatiyā paccayānaṃ vibhāgatā paṭṭhānamātikatthasaṃvaṇṇanāya āvi bhavissati.",
  "tika-abh09t:1905_5": "Tattha sāmaññato saṅkhārādayo avijjādipaccayabhāve eva bhāvinoti veditabbā.",
  "tika-abh09t:1905_6": "Yassa hi catūsu saccesu,",
  "tika-abh09t:1905_7": "pubbantādīsu ca avijjā appahīnā hoti,",
  "tika-abh09t:1905_8": "so dukkhe tāva pubbantādīsu ca aññāṇena tīsu bhavesu jātijarārogamaraṇādianekādīnavavokiṇṇaṃ puññaphalasaṅkhātaṃ",
  "tika-abh09t:1905_9": "saṅkhāravipariṇāmadukkhaṃ dukkhato ajānanto sukhasaññāya patthetvā tīhi dvārehi puññāneñjābhisaṅkhāre ārabhati.",
  "tika-abh09t:1905_10": "Samudaye aññāṇena dukkhahetubhūtesupi taṇhāparikkhāresu dukkhahetukaṃ āpāyikādidukkhaṃ,",
  "tika-abh09t:1905_11": "dukkhahetubhūtesu kāmūpasevanādīsu ca ādīnavaṃ apassanto sukhahetusaññāya ceva kilesābhibhūtatāya ca tividhepi saṅkhāre ārabhati. Nirodhe,",
  "tika-abh09t:1905_12": "pana magge ca aññāṇena anirodhabhūte gativisese nirodhasaññī,",
  "tika-abh09t:1905_13": "nirodhassa ca vā amaggabhūtesupi yaññāmaratapādīsupi nirodhamaggasaññī hutvā tividhepi saṅkhāre ārabhati.",
  "tika-abh09t:1905_14": "Idappaccayatāpaṭiccasamuppannesu dhammesu aññāṇena “ahetū appaccayā sattā uppajjanti,",
  "tika-abh09t:1905_15": "na honti paraṃ maraṇā”ti vā “attāva jānāti vā na jānāti vā,",
  "tika-abh09t:1905_16": "sova saṅkhāre saṅkharoti,",
  "tika-abh09t:1905_17": "sova paṭisandhiyaṃ uppajjati,",
  "tika-abh09t:1905_18": "tassa aṇuissarādayo kalalādibhāvena sarīraṃ saṇṭhāpentā indriyāni sampādenti,",
  "tika-abh09t:1905_19": "sova indriyasampanno phusati, vedayati,",
  "tika-abh09t:1905_20": "taṇhiyati,",
  "tika-abh09t:1905_21": "upādānādīni ca karotī”ti vā “sabbe sattā niyatisaṅgatibhavapariṇatā”ti vā vikappeti.",
  "tika-abh09t:1905_22": "So evaṃ avijjāya andhīkato –",
  "tika-abh09t:1906_0": "“Yathāpi nāma jaccandho, naro apariṇāyako;",
  "tika-abh09t:1907_0": "Ekadā yāti maggena, ummaggenāpi ekadā.",
  "tika-abh09t:1908_0": "“Saṃsāre saṃsaraṃ bālo, tathā apariṇāyako;",
  "tika-abh09t:1909_0": "Karoti ekadā puññaṃ, apuññamapi ekadā”ti. –",
  "tika-abh09t:1910_0": "Vuttanayena tividhe saṅkhāre abhisaṅkharotīti.",
  "tika-abh09t:1910_1": "Kiṃ panettha ekāva avijjā saṅkhārānaṃ paccayo hoti,",
  "tika-abh09t:1910_2": "nanu ekasmā kāraṇā ekaṃva kāriyaṃ uppajjati,",
  "tika-abh09t:1910_3": "anekaṃ kāriyaṃ na uppajjati,",
  "tika-abh09t:1910_4": "anekasmā vā ekanti,",
  "tika-abh09t:1910_5": "anekasmā kāraṇā anekaṃ kāriyaṃ uppajjatīti? Saccaṃ,",
  "tika-abh09t:1910_6": "padhānattapākaṭattaasādhāraṇattadīpanatthaṃ panettha anekesu kāraṇesupi ekā avijjā eva paccayabhāvena niddiṭṭhā “phassapaccayā vedanā,",
  "tika-abh09t:1910_7": "semhasamuṭṭhānā ābādhā”tiādīsu viya.",
  "tika-abh09t:1910_8": "Avijjā hi padhāno hetu,",
  "tika-abh09t:1910_9": "saṅkhārānaṃ pākaṭo,",
  "tika-abh09t:1910_10": "asādhāraṇo ca taṇhādihetūnampi hetuttā,",
  "tika-abh09t:1910_11": "na vatthārammaṇādīni khīṇāsavassa tesaṃ sambhavepi saṅkhārānaṃ abhāvāti.",
  "tika-abh09t:1910_12": "Evaṃ tāvettha vaṭṭasaṅkhārānaṃ avijjāya eva bhāve bhāvo veditabbo.",
  "tika-abh09t:1910_13": "Tathā viññāṇassāpi upacitakammābhāve abhāvato,",
  "tika-abh09t:1910_14": "sabbattha sabbesañca sabbavipākaviññāṇuppattippasaṅgato ca saṅkhārānaṃ eva bhāve bhāvo veditabbo.",
  "tika-abh09t:1910_15": "Yathā cettha,",
  "tika-abh09t:1910_16": "evaṃ uparipi nāmarūpādīnaṃ viññāṇādibhāve bhāvo yathānurūpaṃ anubhavayuttīhi ñātabboti ayaṃ sāmaññato paccayanayo.",
  "tika-abh09t:1911_0": "Visesato pana avijjā puññābhisaṅkhārānaṃ tāva ārammaṇapaccayena,",
  "tika-abh09t:1911_1": "upanissayapaccayena cāti dvidhā paccayo hoti.",
  "tika-abh09t:1911_2": "Sā hi avijjaṃ ārabbha sammasanādivasena uppattiyaṃ kāmāvacarānaṃ,",
  "tika-abh09t:1911_3": "abhiññācittena samohacittassa jānanakāle rūpāvacarānañca puññābhisaṅkhārānaṃ tāva ārammaṇapaccayena paccayo hoti,",
  "tika-abh09t:1911_4": "avijjāsamatikkamanatthāya pana avijjāsammūḷhatāya kāmarūpabhavasampattiyo patthetvāva kāmarūpāvacarapuññāni",
  "tika-abh09t:1911_5": "karontassa upanissayapaccayena paccayo hoti.",
  "tika-abh09t:1911_6": "Apuññābhisaṅkhārānaṃ panesā avijjaṃ ārabbha rāgādīnaṃ uppajjanakāle ārammaṇādipaccayena avijjāsammūḷhatāya",
  "tika-abh09t:1911_7": "pāṇātipātādīni karontassa nissayapaccayena,",
  "tika-abh09t:1911_8": "dutiyajavanādīnaṃ anantarūpanissayāsevananatthivigatapaccayehi yaṃ kiñci akusalaṃ karontassa hetusahajātaaññamaññanissayasampayuttaatthiavigatapaccayehīti",
  "tika-abh09t:1911_9": "evaṃ anekadhā paccayo hoti,",
  "tika-abh09t:1911_10": "āneñjābhisaṅkhārānaṃ pana ekena upanissayapaccayeneva paccayo hoti.",
  "tika-abh09t:1912_0": "Saṅkhārapaccayā viññāṇapade pana tayopi saṅkhārā viññāṇassa yathārahaṃ tīsu bhavesu paṭisandhipavattīsu",
  "tika-abh09t:1912_1": "kammapaccayena ceva upanissayapaccayena cāti dvidhā paccayā honti.",
  "tika-abh09t:1912_2": "Abhidhammabhājanīyanayena sahajātassa viññāṇassa sahajātaaññamaññanissayasampayuttakammatthiavigatādipaccayehi paccayā honti.",
  "tika-abh09t:1913_0": "Viññāṇapaccayā nāmarūpapade pana viññāṇaṃ vipākabhūtaṃ,",
  "tika-abh09t:1913_1": "avipākabhūtañca nāmassa kevalassa vā rūpamissakassa vā paṭisandhipavattīsu sahajātaaññamaññanissayasampayuttavipākaāhāraindriyaatthiavigatapaccayehi",
  "tika-abh09t:1913_2": "yathārahaṃ navadhā,",
  "tika-abh09t:1913_3": "aṭṭhadhā vā paccayo hoti.",
  "tika-abh09t:1913_4": "Paṭisandhiyaṃ vipākaviññāṇaṃ vatthurūpassa sahajātaaññamaññanissayavipākaāhāraindriyavippayuttaatthi avigatapaccayehi navadhā paccayo hoti.",
  "tika-abh09t:1913_5": "Ṭhapetvā pana vatthurūpaṃ sesarūpassa teheva aññamaññapaccayarahitehi aṭṭhahi paccayo hoti.",
  "tika-abh09t:1913_6": "Abhisaṅkhāraviññāṇaṃ pana ekavokārapañcavokārabhavesu kammajarūpassa suttantikapariyāyena upanissayavasena paccayo hoti.",
  "tika-abh09t:1913_7": "Pavattiyaṃ pana sabbampi viññāṇaṃ tassa tassa nāmarūpassa yathārahaṃ paccayo hoti.",
  "tika-abh09t:1913_8": "Tattha arūpabhave viññāṇaṃ nāmasseva,",
  "tika-abh09t:1913_9": "asaññibhave rūpasseva,",
  "tika-abh09t:1913_10": "pañcavokārabhave nāmarūpassa paccayo hotīti veditabbaṃ.",
  "tika-abh09t:1913_11": "Teneva nāmañca rūpañca nāmarūpañca nāmarūpanti nibbacanaṃ katanti.",
  "tika-abh09t:1914_0": "Nāmarūpapaccayā saḷāyatanapade pana nāmaṃ vipākabhūtaṃ,",
  "tika-abh09t:1914_1": "avipākabhūtañca arūpabhave chaṭṭhāyatanassa avakaṃsato sahajātaaññamaññanissayasampayuttavipākaatthiavigatavasena yathārahaṃ sattadhā paccayo hoti.",
  "tika-abh09t:1914_2": "Itaresaṃ panetaṃ pañcannaṃ cakkhāyatanādīnaṃ pañcavokārabhave paṭisandhiyaṃ catumahābhūtasahāyaṃ hutvā",
  "tika-abh09t:1914_3": "sahajātanissayavipākavippayuttaatthiavigatavasena chadhā paccayo hoti.",
  "tika-abh09t:1914_4": "Kiñci panettha hetupaccayena,",
  "tika-abh09t:1914_5": "kiñci āhārapaccayena cāti tesaṃ vasena sabbavāresu ukkaṃsāvakaṃso veditabbo.",
  "tika-abh09t:1914_6": "Pavatte pana cakkhādīnaṃ pañcannaṃ vipākamavipākampi nāmaṃ pacchājātavippayuttaatthiavigatavasena catudhā paccayo hotīti.",
  "tika-abh09t:1914_7": "Evaṃ tāva nāmameva saḷāyatanassa paccayo hotīti veditabbaṃ.",
  "tika-abh09t:1915_0": "Rūpaṃ pana vatthubhūtaṃ paṭisandhiyaṃ chaṭṭhāyatanassa sahajātaaññamaññanissayavippayuttaatthiavigatavasena chadhā paccayo hoti.",
  "tika-abh09t:1915_1": "Catumahābhūtarūpaṃ cakkhādīnaṃ pañcannaṃ paṭisandhiyaṃ,",
  "tika-abh09t:1915_2": "pavatte ca sahajātanissayaatthiavigatapaccayehi catudhā paccayo hoti.",
  "tika-abh09t:1915_3": "Rūpajīvitindriyaṃ pana indriyaatthiavigatavasena tividhā.",
  "tika-abh09t:1915_4": "Tathā āhāro āhāratthiavigatavasena.",
  "tika-abh09t:1915_5": "So ca āhārūpajīvīnaṃ pavatteyeva,",
  "tika-abh09t:1915_6": "no paṭisandhiyaṃ.",
  "tika-abh09t:1915_7": "Tāni pana pañca cakkhāyatanādīni pañcaviññāṇasaṅkhātassa chaṭṭhassa manāyatanassa nissayapurejātaindriyavippayuttaatthiavigatavasena",
  "tika-abh09t:1915_8": "chadhā paccayā honti pavatteyeva,",
  "tika-abh09t:1915_9": "no paṭisandhiyaṃ.",
  "tika-abh09t:1915_10": "Tathā pañcaviññāṇavirahitamanāyatanassa vatthurūpaṃ nissayapurejātavippayuttaatthiavigatavasena pañcadhā paccayo hotīti.",
  "tika-abh09t:1915_11": "Evaṃ rūpameva chaṭṭhāyatanassa,",
  "tika-abh09t:1915_12": "saḷāyatanassa ca paccayo hotīti veditabbaṃ.",
  "tika-abh09t:1915_13": "Khandhattayavatthurūpasaṅkhātaṃ pana nāmarūpaṃ chaṭṭhāyatanassa paṭisandhiyaṃ sahajātaaññamaññanissayasampayuttavippayuttavipākaatthiavigatādivasena",
  "tika-abh09t:1915_14": "yathārahaṃ paccayo hotīti.",
  "tika-abh09t:1915_15": "Evaṃ nāmañca rūpañca nāmarūpañca yathārahaṃ chaṭṭhāyatanassa,",
  "tika-abh09t:1915_16": "saḷāyatanassa ca paccayo hotīti veditabbaṃ.",
  "tika-abh09t:1916_0": "Saḷāyatanapaccayā phassapade pana chaṭṭhāyatanaṃ vipākaṃ,",
  "tika-abh09t:1916_1": "avipākañca sabbattha sampayuttaphassassa sahajātādivasena navadhā,",
  "tika-abh09t:1916_2": "aṭṭhadhā vā paccayo hoti.",
  "tika-abh09t:1916_3": "Cakkhāyatanādīni pañca yathākkamaṃ pavatte cakkhusamphassādīnaṃ pañcannaṃ nissayapurejātaindriyavippayuttaatthiavigatavasena chadhā,",
  "tika-abh09t:1916_4": "rūpāyatanādīni pañca tesaṃ ārammaṇapurejātaatthiavigatavasena tidhā.",
  "tika-abh09t:1916_5": "Manosamphassassa pana tāni,",
  "tika-abh09t:1916_6": "dhammārammaṇañca tathā ca ārammaṇādhipatimattena cāti bahudhā paccayā honti.",
  "tika-abh09t:1916_7": "Evaṃ chaṭṭhāyatanañca saḷāyatanañca chabbidhassāpi phassassa paccayo hotīti veditabbaṃ.",
  "tika-abh09t:1917_0": "Phassapaccayā vedanāpade sabbopi phasso sahajātānaṃ vedanānaṃ sahajātaaññamaññanissayavipākaāhārasampayuttaatthiavigatavasena aṭṭhadhā,",
  "tika-abh09t:1917_1": "sattadhā vā paccayo hoti,",
  "tika-abh09t:1917_2": "asahajātānaṃ upanissayavasenevāti.",
  "tika-abh09t:1918_0": "Vedanāpaccayā taṇhāpade vipākavedanā anusayapatitāya taṇhāya upanissayavasena,",
  "tika-abh09t:1918_1": "sahajātādivasena ca paccayo hoti.",
  "tika-abh09t:1918_2": "Yasmā pana –",
  "tika-abh09t:1919_0": "Dukkhī sukhaṃ patthayati, sukhī bhiyyopi icchati;",
  "tika-abh09t:1920_0": "Upekkhā pana santattā, sukhamicceva bhāsitā;",
  "tika-abh09t:1921_0": "Taṇhāya paccayā tasmā, honti tissopi vedanāti. ;",
  "tika-abh09t:1922_0": "Taṇhāpaccayā upādānapade taṇhā asahajātā catunnampi upādānānaṃ upanissayavasena ceva anantarādivasena ca,",
  "tika-abh09t:1922_1": "sahajātā pana kāmupādānavajjitānaṃ tiṇṇaṃ hetusahajāta aññamaññanissayasampayuttaatthiavigatavasena sattadhā paccayo hoti.",
  "tika-abh09t:1923_0": "Upādānapaccayā bhavapade catubbidhampi upādānaṃ asahajātassa sabbakammabhavassa ceva upapattibhavassa ca upanissayavaseneva paccayo hoti,",
  "tika-abh09t:1923_1": "sahajātassa pana kammabhavassa hetusahajātādivasena paccayo hoti.",
  "tika-abh09t:1924_0": "Bhavapaccayā jātipade bhavoti kammabhavova adhippeto,",
  "tika-abh09t:1924_1": "so ca jātiyā kammapaccayaupanissayapaccayavasena dvidhā paccayo hoti.",
  "tika-abh09t:1925_0": "Jātipaccayā jarāmaraṇādipade jāti pana jarāmaraṇānaṃ,",
  "tika-abh09t:1925_1": "sokādīnañca tabbhāvabhāvībhāvamattato suttantikanayena upanissayakoṭiyāva paccayo hotīti ayaṃ tāvettha paccayanayo.",
  "tika-abh09t:1926_0": "Kārakādīhi suññato panete avijjādayo dvādasa dhammā yasmā evaṃ paccayapaccayuppannabhāvena aññamaññaṃ",
  "tika-abh09t:1926_1": "paṭibaddhā aññanirapekkhā hutvā avicchinnā anādikā pavattanti,",
  "tika-abh09t:1926_2": "tasmā tato aññena brahmādinā kārakena,",
  "tika-abh09t:1926_3": "pakatiaṇukālādihetunā vā kārakavedakarūpena paraparikappitena attanā vā rahitā.",
  "tika-abh09t:1926_4": "Na cete attā,",
  "tika-abh09t:1926_5": "na attani,",
  "tika-abh09t:1926_6": "na attavanto,",
  "tika-abh09t:1926_7": "suññā ete attena vā attaniyena vā dhuvabhāvena vā subhabhāvena vā sukhabhāvena vāti ayaṃ kārakādīhi suññatā.",
  "tika-abh09t:1927_0": "Mūladdhasandhisaṅkhepākāravaṭṭavibhāgatoti ettha mūlato tāva avijjā,",
  "tika-abh09t:1927_1": "taṇhā cāti dve dhammā mūlanti veditabbā.",
  "tika-abh09t:1927_2": "Addhato panettha avijjā,",
  "tika-abh09t:1927_3": "saṅkhārāti dve aṅgāni atīto addhā,",
  "tika-abh09t:1927_4": "viññāṇādīni bhavāvasānāni aṭṭha paccuppanno addhā,",
  "tika-abh09t:1927_5": "jāti ceva jarāmaraṇañcāti dve anāgato addhāti tayo addhā veditabbā.",
  "tika-abh09t:1927_6": "Sandhito pana saṅkhārānaṃ,",
  "tika-abh09t:1927_7": "paṭisandhiviññāṇassa ca antarā eko hetuphalasandhi,",
  "tika-abh09t:1927_8": "vedanāya ca taṇhāya ca antarā eko phalahetusandhi,",
  "tika-abh09t:1927_9": "bhavassa ca jātiyā ca antarā eko hetuphalasandhi cāti tayo sandhī veditabbā.",
  "tika-abh09t:1927_10": "Saṅkhepato pana sandhīnaṃ ādipariyosānavavatthitā cattāro saṅkhepā honti.",
  "tika-abh09t:1927_11": "Seyyathidaṃ –",
  "tika-abh09t:1927_12": "avijjāsaṅkhārā eko saṅkhepo,",
  "tika-abh09t:1927_13": "viññāṇanāmarūpasaḷāyatanaphassavedanā dutiyo,",
  "tika-abh09t:1927_14": "taṇhupādānabhavā tatiyo,",
  "tika-abh09t:1927_15": "jātijarāmaraṇāni catutthoti evaṃ cattāro saṅkhepā veditabbā.",
  "tika-abh09t:1928_0": "Ākārato panettha –",
  "tika-abh09t:1929_0": "Atīte hetuyo pañca, idāni phalapañcakaṃ;",
  "tika-abh09t:1930_0": "Idāni hetuyo pañca, āyatiṃ phalapañcakanti. –",
  "tika-abh09t:1931_0": "Evaṃ vīsati ākārā honti.",
  "tika-abh09t:1932_0": "Ettha hi sarūpato vuttā avijjāsaṅkhārā,",
  "tika-abh09t:1932_1": "tesaṃ gahaṇena tadavinābhāvato gahitā taṇhupādānabhavāti ime pañca dhammā atīte hetuyo nāma,",
  "tika-abh09t:1932_2": "sarūpato vuttā viññāṇādayo pañca dhammā idāni phalapañcakaṃ nāma,",
  "tika-abh09t:1932_3": "sarūpato pana vuttā taṇhupādānabhavā,",
  "tika-abh09t:1932_4": "tesaṃ gahaṇena tadavinābhāvato gahitā avijjāsaṅkhārāti ime pañca idāni hetuyo nāma.",
  "tika-abh09t:1932_5": "Jātiādiapadesena vuttā viññāṇādayo pañca dhammā āyatiṃ phalapañcakaṃ nāmāti evaṃ vīsati ākārā veditabbā.",
  "tika-abh09t:1932_6": "Vaṭṭato panettha saṅkhārabhavā kammavaṭṭaṃ,",
  "tika-abh09t:1932_7": "avijjātaṇhupādānā kilesavaṭṭaṃ,",
  "tika-abh09t:1932_8": "sesāni vipākavaṭṭanti tīṇi vaṭṭāni honti.",
  "tika-abh09t:1932_9": "Yāva ca tesu kilesavaṭṭaṃ ariyamaggena na upacchijjati,",
  "tika-abh09t:1932_10": "tāva idaṃ bhavacakkaṃ anupacchinnaṃ pavattatīti ayamettha mūladdhasandhisaṅkhepākāravaṭṭavibhāgo.",
  "tika-abh09t:1933_0": "Vāraṇopamatoti ettha vāraṇato tāva –",
  "tika-abh09t:1933_1": "“avijjāpaccayā saṅkhārā”ti idamahetukavisamahetukadassananivāraṇaṃ,",
  "tika-abh09t:1933_2": "“saṅkhārapaccayā viññāṇa”nti ucchedaattasaṅkantidassananivāraṇaṃ,",
  "tika-abh09t:1933_3": "“viññāṇapaccayā nāmarūpa”nti attāti parikappitavatthubhedadassanato ghanasaññānivāraṇaṃ,",
  "tika-abh09t:1933_4": "“nāmarūpapaccayā saḷāyatana”ntiādi attā passati…pe…",
  "tika-abh09t:1933_5": "vijānāti phusati, vedayati,",
  "tika-abh09t:1933_6": "taṇhiyati,",
  "tika-abh09t:1933_7": "upādiyati, bhavati, jāyati, jīyati,",
  "tika-abh09t:1933_8": "mīyatīti evamādidassananivāraṇanti idamettha micchādassananivāraṇaṃ.",
  "tika-abh09t:1934_0": "Upamāto panettha andho viya avijjā,",
  "tika-abh09t:1934_1": "tassa upakkhalanaṃ viya saṅkhārā,",
  "tika-abh09t:1934_2": "patanaṃ viya viññāṇaṃ,",
  "tika-abh09t:1934_3": "tena gaṇḍapātubhāvo viya nāmarūpaṃ,",
  "tika-abh09t:1934_4": "tassa gaṇḍabhedapīḷakā viya saḷāyatanaṃ,",
  "tika-abh09t:1934_5": "tassa saṅghaṭṭanaṃ viya phasso,",
  "tika-abh09t:1934_6": "tajjanitadukkhaṃ viya vedanā,",
  "tika-abh09t:1934_7": "dukkhassa paṭikārābhilāso viya taṇhā,",
  "tika-abh09t:1934_8": "asappāyaggahaṇaṃ viya upādānaṃ,",
  "tika-abh09t:1934_9": "asappāyālepanaṃ viya bhavo,",
  "tika-abh09t:1934_10": "tena gaṇḍavikārapātubhāvo viya jāti,",
  "tika-abh09t:1934_11": "tabbikārabhedo viya jarāmaraṇaṃ.",
  "tika-abh09t:1934_12": "Yathāsabhāvadassananivāraṇādito vā ete avijjādayo akkhipaṭalādi upamāhipi veditabbāti ayamettha upamā.",
  "tika-abh09t:1935_0": "Gambhīranayabhedatoti ettha gambhīrabhedo tāva imesaṃ avijjādīnaṃ paccekaṃ dhammatthadesanāpaṭivedhagambhīratā veditabbā.",
  "tika-abh09t:1935_1": "Ime hi avijjādayo dhammā yenākārena yadavatthā ca saṅkhārādīnaṃ phalānaṃ paccayā honti,",
  "tika-abh09t:1935_2": "so nesaṃ paccayaṭṭho duravabodhato gambhīroti ayamettha dhammagambhīratā.",
  "tika-abh09t:1935_3": "Dhammoti hetu “hetumhi ñāṇaṃ dhammapaṭisambhidā”ti vacanato.",
  "tika-abh09t:1935_4": "Jarāmaraṇādīnaṃ phalānaṃ jātiādīhi paccayehi sambhūtasamudāgataṭṭho duravabodhato gambhīroti ayaṃ atthagambhīratā.",
  "tika-abh09t:1935_5": "Atthoti phalaṃ “hetuphale ñāṇaṃ atthapaṭisambhidā”ti vacanato.",
  "tika-abh09t:1935_6": "Tesaṃ pana hetūnaṃ,",
  "tika-abh09t:1935_7": "phalānañca tena tenākārena aviparītato desanāpi sabbaññutaññāṇasseva gocarato gambhīrāti ayaṃ desanāgambhīratā.",
  "tika-abh09t:1935_8": "Yo panesaṃ avijjāsaṅkhārādīnaṃ adassanāyūhanādisabhāvo,",
  "tika-abh09t:1935_9": "so mandapaññehi duppariyogāhattā gambhīroti ayaṃ paṭivedhagambhīratāti ayamettha gambhīrabhedo.",
  "tika-abh09t:1936_0": "Nayabhedo panettha ekattanayo nānattanayo abyāpāranayo evaṃdhammatānayoti imesaṃ catunnaṃ atthanayānaṃ vasena veditabbo.",
  "tika-abh09t:1936_1": "Tattha hi “avijjāpaccayā saṅkhārā,",
  "tika-abh09t:1936_2": "saṅkhārapaccayā viññāṇa”nti evaṃ bījassa aṅkurādibhāvena rukkhabhāvappatti viya santānānupacchedo ekattanayo nāma.",
  "tika-abh09t:1936_3": "Yaṃ sammā passanto hetuphalasambandhena santānānupacchedāvabodhato ucchedadiṭṭhiṃ pajahati,",
  "tika-abh09t:1936_4": "micchā passanto hetuphalasambandhena pavattamānassa santānānupacchedassa ekattaggahaṇato sassatadiṭṭhiṃ upādiyati.",
  "tika-abh09t:1937_0": "Avijjādīnaṃ pana yathāsakaṃ lakkhaṇavavatthānaṃ nānattanayo nāma.",
  "tika-abh09t:1937_1": "Yaṃ sammā passanto navanavānaṃ uppādadassanato sassatadiṭṭhiṃ pajahati,",
  "tika-abh09t:1937_2": "micchā passanto ekasantānapatitassa bhinnasantānasseva nānattaggahaṇato ucchedadiṭṭhiṃ upādiyati.",
  "tika-abh09t:1938_0": "Avijjāya pana “saṅkhārā mayā uppādetabbā,",
  "tika-abh09t:1938_1": "saṅkhārānaṃ vā viññāṇaṃ amhehī”ti evamādibyāpārābhāvo abyāpāranayo nāma.",
  "tika-abh09t:1938_2": "Yaṃ sammā passantokārakassa abhāvāvabodhato attadiṭṭhiṃ pajahati,",
  "tika-abh09t:1938_3": "micchā passanto yo asatipi byāpāre avijjādīnaṃ sabhāvaniyamasiddho hetubhāvo,",
  "tika-abh09t:1938_4": "tassa aggahaṇato akiriyadiṭṭhiṃ upādiyati.",
  "tika-abh09t:1939_0": "Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya,",
  "tika-abh09t:1939_1": "na aññesanti ayaṃ evaṃdhammatānayo nāma.",
  "tika-abh09t:1939_2": "Yaṃ sammā passanto paccayānurūpato phalāvabodhato ahetukadiṭṭhiṃ,",
  "tika-abh09t:1939_3": "akiriyadiṭṭhiñca pajahati,",
  "tika-abh09t:1939_4": "micchā passanto paccayānurūpaṃ phalappavattiṃ aggahetvā yato kutoci yassa kassaci asambhavaggahaṇato",
  "tika-abh09t:1939_5": "ahetukadiṭṭhiṃ ceva niyatavādañca upādiyatīti ayamettha nayabhedoti evaṃ vijānīyo pāḷimuttavinicchayo.",
  "tika-abh09t:1940_0": "Paccayākāravibhaṅgamātikatthavaṇṇanā niṭṭhitā.",
  "tika-abh09t:1941_0": "Satipaṭṭhānavibhaṅgamātikatthavaṇṇanā",
  "tika-abh09t:1942_0": "Satipaṭṭhānavibhaṅgamātikāya pana atthato tāva –",
  "tika-abh09t:1942_1": "cattāroti gaṇanaparicchedo,",
  "tika-abh09t:1942_2": "tena na tato heṭṭhā,",
  "tika-abh09t:1942_3": "na uddhanti dīpeti.",
  "tika-abh09t:1942_4": "Satipaṭṭhānāti ettha dve satipaṭṭhānā satigocaropi satipi.",
  "tika-abh09t:1942_5": "“Catunnaṃ,",
  "tika-abh09t:1942_6": "bhikkhave,",
  "tika-abh09t:1942_7": "satipaṭṭhānānaṃ samudayañca atthaṅgamañca desessāmī”tiādīsu hi satigocaro “satipaṭṭhāna”nti vuccati,",
  "tika-abh09t:1942_8": "tassattho patiṭṭhāti tasminti paṭṭhānaṃ,",
  "tika-abh09t:1942_9": "kā patiṭṭhāti? Sati.",
  "tika-abh09t:1942_10": "Satiyā paṭṭhānaṃ satipaṭṭhānaṃ.",
  "tika-abh09t:1942_11": "Padhānaṃ ṭhānanti vā paṭṭhānaṃ,",
  "tika-abh09t:1942_12": "satiyā paṭṭhānaṃ satipaṭṭhānaṃ.",
  "tika-abh09t:1942_13": "“Cattāro satipaṭṭhānā bhāvitā bahulīkatā satta bojjhaṅge paripūrentī”tiādīsu pana sati.",
  "tika-abh09t:1942_14": "Tassattho patiṭṭhātīti paṭṭhānaṃ,",
  "tika-abh09t:1942_15": "upaṭṭhāti okkantitvā pakkhanditvā pavattatīti attho.",
  "tika-abh09t:1942_16": "Satiyeva paṭṭhānatthena satipaṭṭhānaṃ.",
  "tika-abh09t:1942_17": "Atha vā saraṇaṭṭhena sati,",
  "tika-abh09t:1942_18": "sā ca upaṭṭhānaṭṭhena paṭṭhānanti satipaṭṭhānaṃ,",
  "tika-abh09t:1942_19": "idamidha adhippetaṃ.",
  "tika-abh09t:1942_20": "Yadi evaṃ,",
  "tika-abh09t:1942_21": "kasmā satipaṭṭhānāti bahuvacanaṃ kataṃ?",
  "tika-abh09t:1942_22": "Satiyā bahuttā.",
  "tika-abh09t:1942_23": "Ārammaṇabhedena hi bahukā tā satiyo.",
  "tika-abh09t:1943_0": "Idhāti imasmiṃ sāsane,",
  "tika-abh09t:1943_1": "tena ajjhattādivasena sabbappakāracatucattālīsavidhasatipaṭṭhānanibbattakassa puggalassa nissayabhūtaṃ sāsanameva,",
  "tika-abh09t:1943_2": "nāññaṃ sāsananti dīpeti.",
  "tika-abh09t:1943_3": "Vuttaṃ hetaṃ “idheva,",
  "tika-abh09t:1943_4": "bhikkhave,",
  "tika-abh09t:1943_5": "samaṇo…pe…",
  "tika-abh09t:1943_6": "suññā parappavādā samaṇehi aññehī”ti.",
  "tika-abh09t:1944_0": "Bhikkhūti saṃsāre bhayaṃ ikkhanako.",
  "tika-abh09t:1944_1": "Tena kiñcāpi bhagavato devaloke nisīditvā satipaṭṭhānaṃ desentassa santike devagaṇaṃ muñcitvā ekabhikkhupi nisinno nāma natthi,",
  "tika-abh09t:1944_2": "tathāpi devo vā hotu manusso vā gahaṭṭho vā pabbajito vā,",
  "tika-abh09t:1944_3": "saṃsāre bhayanti sammā ikkhamāno yathānusiṭṭhaṃ paṭipajjamānova bhikkhu nāma hoti,",
  "tika-abh09t:1944_4": "nāññoti dasseti.",
  "tika-abh09t:1944_5": "Yathāha “alaṅkato cepī”ti.",
  "tika-abh09t:1945_0": "Ajjhattanti niyakajjhattaṃ.",
  "tika-abh09t:1945_1": "Kāyeti ettha āyanti tatoti āyo.",
  "tika-abh09t:1945_2": "Ke āyanti?",
  "tika-abh09t:1945_3": "Kucchitā kesādayo,",
  "tika-abh09t:1945_4": "iti kucchitānaṃ āyoti kāyo.",
  "tika-abh09t:1945_5": "Atha vā aṅgapaccaṅgānaṃ,",
  "tika-abh09t:1945_6": "kesādīnañca samūhaṭṭhenapi kāyo, rūpakāyo,",
  "tika-abh09t:1945_7": "tasmiṃ attano kāyeti attho.",
  "tika-abh09t:1945_8": "Kāyānupassīti kāyaṃ anupassanasīlo.",
  "tika-abh09t:1945_9": "“Kāye”ti ca vatvā puna “kāyānupassī”ti dutiyakāya-",
  "tika-abh09t:1945_10": "ggahaṇaṃ “evaṃ na kāye aṅgapaccaṅgavinimuttaekadhammānupassī,",
  "tika-abh09t:1945_11": "nāpi kesalomādivinimuttaitthipurisānupassī,",
  "tika-abh09t:1945_12": "na ca bhūtupādāyavinimuttaekadhammānupassī,",
  "tika-abh09t:1945_13": "atha kho rathasambhāranagarāvayavakadalikkhandhavibhāgānupassako viya yathākkamaṃ aṅgapaccaṅgakesādibhūtupādāyasamūhānupassī",
  "tika-abh09t:1945_14": "evā”ti dassanatthaṃ kataṃ.",
  "tika-abh09t:1945_15": "Tathā hettha yathāvuttadhammasamūhavinimutto itthipurisādiko,",
  "tika-abh09t:1945_16": "añño vā koci dhammo na dissati,",
  "tika-abh09t:1945_17": "yathāvuttadhammasamūhamatteyeva pana bālā tathā tathā subhādito ca micchābhinivesaṃ karonti,",
  "tika-abh09t:1945_18": "ayaṃ pana yogī tattha kāyānupassī eva aniccadukkhaanattāsubhānupassī evāti vuttaṃ hoti.",
  "tika-abh09t:1945_19": "Atha vā yvāyaṃ mahāsatipaṭṭhāne assāsapassāsādiko cuddasavidho kāyo vutto,",
  "tika-abh09t:1945_20": "tassa sabbassa imasmiṃyeva kāye anupassanato “kāye kāyānupassī”ti evamādināpi attho daṭṭhabbo.",
  "tika-abh09t:1946_0": "Viharatīti iriyati,",
  "tika-abh09t:1946_1": "catūsu iriyāpathesu ekenāgataṃ sarīrabādhanaṃ aññena iriyāpathena vicchinditvā apatamānaṃ attabhāvaṃ harati,",
  "tika-abh09t:1946_2": "pavattetīti attho.",
  "tika-abh09t:1946_3": "Bahiddhā kāyeti parassa kāye.",
  "tika-abh09t:1946_4": "Ajjhattabahiddhā kāyeti kālena attano,",
  "tika-abh09t:1946_5": "kālena parassa kāye.",
  "tika-abh09t:1946_6": "Kālena hi ajjhattabahiddhākāyesupi ekasmiṃ khaṇe kāyānupassanā uppajjati,",
  "tika-abh09t:1946_7": "paguṇakammaṭṭhānassa pana aparāparaṃ sañcaraṇakālo ettha kathito.",
  "tika-abh09t:1946_8": "Ātāpīti kāyapariggāhakavīriyena vīriyavā.",
  "tika-abh09t:1946_9": "So hi yasmā kilesānaṃ ātāpanato ātāpo vuccati vīriyaṃ,",
  "tika-abh09t:1946_10": "so cassa atthi,",
  "tika-abh09t:1946_11": "tasmā ātāpīti vuccati.",
  "tika-abh09t:1946_12": "Sampajānoti kāyapariggāhakena sampajaññena samannāgato.",
  "tika-abh09t:1946_13": "Satimāti kāyapariggāhikāya satiyā samannāgato.",
  "tika-abh09t:1946_14": "Ayaṃ pana yasmā satiyā ārammaṇaṃ pariggahetvā paññāya anupassati,",
  "tika-abh09t:1946_15": "vīriyena ca antarā vosānaṃ nāpajjati,",
  "tika-abh09t:1946_16": "tasmā yesaṃ dhammānaṃ ānubhāvena taṃ satipaṭṭhānaṃ sampajjati,",
  "tika-abh09t:1946_17": "tesaṃ dassanatthaṃ “ātāpī sampajāno satimā”ti idaṃ vuttanti veditabbaṃ.",
  "tika-abh09t:1947_0": "Iti kāyānupassanāsatipaṭṭhānaṃ,",
  "tika-abh09t:1947_1": "sampayogaṅgañca dassetvā idāni pahānaṅgaṃ dassetuṃ “vineyya loke abhijjhādomanassa”nti vuttaṃ.",
  "tika-abh09t:1947_2": "Tattha vineyyāti tadaṅgavinayena vā vikkhambhanavinayena vā vinayitvā.",
  "tika-abh09t:1947_3": "Loketi yvāyaṃ ajjhattādibhedo kāyo vutto,",
  "tika-abh09t:1947_4": "sveva idha lujjanapalujjanaṭṭhena loko nāma.",
  "tika-abh09t:1947_5": "Vibhaṅge pana yasmā rūpakāye pahīnaabhijjhādayo vedanādīsupi pahīyanti eva,",
  "tika-abh09t:1947_6": "tasmā pañcapi upādānakkhandhā “loko”ti vuttaṃ.",
  "tika-abh09t:1947_7": "Tasmiṃ loke abhijjhādomanassasaṅkhātaṃ kāmacchandabyāpādaṃ vineyyāti sambandho.",
  "tika-abh09t:1947_8": "Imassa ca nīvaraṇesu balavadhammadvayassa pahānadassanena sesanīvaraṇānampi pahānaṃ vuttaṃyevāti veditabbaṃ.",
  "tika-abh09t:1947_9": "Visesena cettha abhijjhādomanassavinayena yathākkamaṃ kāyasampattivipattimūlānaṃ anurodhavirodhānaṃ,",
  "tika-abh09t:1947_10": "attaabhiratitadasubhākārādibhāvanānabhiratīnaṃ,",
  "tika-abh09t:1947_11": "abhūtaguṇapakkhepabhūtadosāpanayanānañca pahānaṃ vuttaṃ,",
  "tika-abh09t:1947_12": "tena yogāvacarassa yogānubhāvanibbattaphalaṃ,",
  "tika-abh09t:1947_13": "yogasamatthatā ca dīpitā hoti.",
  "tika-abh09t:1948_0": "Ajjhattaṃ vedanāsūtiādīsupi ajjhattādīni vuttanayena veditabbāni.",
  "tika-abh09t:1948_1": "Ettha pana vedanāti tisso vedanā lokiyā,",
  "tika-abh09t:1948_2": "tathā cittaṃ,",
  "tika-abh09t:1948_3": "dhammā ca,",
  "tika-abh09t:1948_4": "tesaṃ vibhāgo vibhaṅganaye āvi bhavissati.",
  "tika-abh09t:1948_5": "Kevalaṃ panettha yathā vedanādayo anupassanto vedanādianupassī nāma hoti,",
  "tika-abh09t:1948_6": "so nayo dassetabbo.",
  "tika-abh09t:1948_7": "Seyyathidaṃ –",
  "tika-abh09t:1948_8": "vedanāsu tāva sukhā vedanā dukkhato,",
  "tika-abh09t:1948_9": "dukkhā sallato,",
  "tika-abh09t:1948_10": "itarā ca aniccato anupassitabbā. Yathāha –",
  "tika-abh09t:1949_0": "“Yo sukhaṃ dukkhato adda, dukkhamaddakkhi sallato;",
  "tika-abh09t:1950_0": "Adukkhamasukhaṃ santaṃ, addakkhi naṃ aniccato”ti.",
  "tika-abh09t:1951_0": "Sabbā eva etā dukkhato anupassitabbā “yaṃ kiñci vedayitaṃ,",
  "tika-abh09t:1951_1": "taṃ dukkhasminti vadāmī”ti vacanato.",
  "tika-abh09t:1951_2": "Evaṃ anupassanto pana aniccādisattānupassanāvasena vā anupassantopi “imaṃ vedanaṃ ko vedayati,",
  "tika-abh09t:1951_3": "kassāyaṃ vedanā,",
  "tika-abh09t:1951_4": "kiṃ kāraṇāyaṃ vedanā”ti upaparikkhitvā “na koci sattādiko vedayati,",
  "tika-abh09t:1951_5": "na kesañci sattādīnaṃ vedanā,",
  "tika-abh09t:1951_6": "vatthārammaṇādikāraṇā panāyaṃ vedanā uppajjatī”ti anupassantopi vedanānupassī nāma hoti.",
  "tika-abh09t:1951_7": "Atha vā sukhādīnaṃ uppattikkhaṇe dukkhādīnaṃ asambhavā aniccā addhuvā vipariṇāmadhammāti evaṃ vā anupassanto vedanānupassī nāma hoti.",
  "tika-abh09t:1951_8": "Imināva nayena pāḷinayānusārena sesacittadhammānampi anupassanākāro veditabbo.",
  "tika-abh09t:1951_9": "Visesato panettha cittesu aniccatāvasena,",
  "tika-abh09t:1951_10": "dhammesu anattatāvasena ca anupassanto cittānupassī,",
  "tika-abh09t:1951_11": "dhammānupassī ca nāma hotīti veditabbaṃ.",
  "tika-abh09t:1951_12": "Sesaṃ suviññeyyameva.",
  "tika-abh09t:1951_13": "Ayaṃ tāvettha padattho.",
  "tika-abh09t:1952_0": "Dhammabhedo panettha natthi,",
  "tika-abh09t:1952_1": "saraṇavasena ca ekāva sati ārammaṇavasena “cattāro satipaṭṭhānā”ti vuttāti.",
  "tika-abh09t:1953_0": "Vibhaṅganayato panettha suttantabhājanīye tāva ajjhattabahiddhātadubhayakāye kesādikoṭṭhāsabhāvanāvasena paṭhamaṃ satipaṭṭhānaṃ vitthāritaṃ.",
  "tika-abh09t:1953_1": "Tathā ajjhattādīsu paccekaṃ sāmisanirāmisavasena duvidhānaṃ sukhadukkhaadukkhamasukhavedanānaṃ vasena dutiyaṃ,",
  "tika-abh09t:1953_2": "sarāgavītarāgasadosavītadosasamohavītamohasaṃkhittavikkhittamahaggataamahaggatasauttarānuttarasamāhitāsamāhitavimuttāvimuttabhedato",
  "tika-abh09t:1953_3": "soḷasavidhehi cittapajānanavasena tatiyaṃ,",
  "tika-abh09t:1953_4": "pañcanīvaraṇānaṃ,",
  "tika-abh09t:1953_5": "sattabojjhaṅgānañca sambhavāsambhavauppādapahānapahīnānuppattibhāvanāpāripūrihetujjhānavasena catutthaṃ satipaṭṭhānaṃ vitthāritaṃ.",
  "tika-abh09t:1953_6": "Ayaṃ suttantabhājanīyanayo.",
  "tika-abh09t:1954_0": "Abhidhammabhājanīye pana tāva “cattāro satipaṭṭhānā.",
  "tika-abh09t:1954_1": "Idha bhikkhu kāye kāyānupassī viharati vedanāsu…pe…",
  "tika-abh09t:1954_2": "dhammesu dhammānupassī viharatī”ti evaṃ mātikaṃ ṭhapetvā dhammasaṅgaṇiyaṃ vuttanayassa vitthāresu aṭṭhasu",
  "tika-abh09t:1954_3": "lokuttaracittesu sampayuttasativaseneva vitthārato vibhattā.",
  "tika-abh09t:1955_0": "Pañhāpucchakanayepi catunnaṃ satipaṭṭhānānaṃ kati kusalā…pe…",
  "tika-abh09t:1955_1": "kati araṇā?",
  "tika-abh09t:1955_2": "Siyā kusalā,",
  "tika-abh09t:1955_3": "siyā abyākatā…pe…",
  "tika-abh09t:1955_4": "anupādinnaanupādāniyāva,",
  "tika-abh09t:1955_5": "asaṃkiliṭṭhaasaṃkilesikāva…pe…",
  "tika-abh09t:1955_6": "anidassanaappaṭighāva.",
  "tika-abh09t:1955_7": "Na hetū ahetukāva…pe…",
  "tika-abh09t:1955_8": "anuttarā araṇāvāti lokuttaravaseneva vibhattā.",
  "tika-abh09t:1955_9": "Sammāsambuddhena hi suttantabhājanīyasmiññeva lokiyalokuttaramissakā satipaṭṭhānā kathitā,",
  "tika-abh09t:1955_10": "abhidhammabhājanīyapañhāpucchakesu pana lokuttarāyeva.",
  "tika-abh09t:1955_11": "Tesu ca lokiyā nānācittesu eva labbhanti.",
  "tika-abh09t:1955_12": "Aññeneva hi cittena kāyaṃ paggaṇhanti,",
  "tika-abh09t:1955_13": "aññena vedanādayoti.",
  "tika-abh09t:1955_14": "Lokuttarā pana cattāropi maggakkhaṇe ekacitteyeva labbhanti.",
  "tika-abh09t:1955_15": "Ekasmiñhi maggacittakkhaṇe ārammaṇato nibbānārammaṇā ekāva sati kāyādīsu subhasukhaniccaattavipallāsasamucchedakatāya",
  "tika-abh09t:1955_16": "catukiccasādhanaṭṭhena cattāripi nāmāni labhatīti ayamettha vibhaṅganayo.",
  "tika-abh09t:1956_0": "Kamato satipaṭṭhāne, anūnādhikatopi ca;",
  "tika-abh09t:1957_0": "Pāḷimuttanayo ñeyyo, tattha kosallamicchatā.",
  "tika-abh09t:1958_0": "Tattha kamato tāva ayampi desanākkamova,",
  "tika-abh09t:1958_1": "sopi pākaṭāpākaṭavasena vutto.",
  "tika-abh09t:1958_2": "Imāsu hi rūpakammaṭṭhānaṃ pākaṭanti paṭhamaṃ kāyānupassanā vuttā.",
  "tika-abh09t:1958_3": "Tato arūpakammaṭṭhānaṃ.",
  "tika-abh09t:1958_4": "Tatthāpi ārammaṇaṃ anubhavantī uppajjamānā vedanā pākaṭāti anantarā vedanānupassanā,",
  "tika-abh09t:1958_5": "tato ārammaṇaṃ vijānantaṃ viññāṇaṃ pākaṭanti cittānupassanā,",
  "tika-abh09t:1958_6": "citte pākaṭe tannissitā sukhumāpi dhammā pākaṭā hontīti ante dhammānupassanā vuttā.",
  "tika-abh09t:1958_7": "Ayaṃ tāvettha kamo.",
  "tika-abh09t:1959_0": "Anūnādhikatoti ettha pana kasmā bhagavatā cattārova satipaṭṭhānā vuttā,",
  "tika-abh09t:1959_1": "anūnā anadhikāti?",
  "tika-abh09t:1959_2": "Taṇhācaritadiṭṭhicaritasamathayānikavipassanāyānikānaṃ mandatikkhavasena dvidhā pavattānaṃ visuddhimaggavasena.",
  "tika-abh09t:1959_3": "Mandassa hi taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "tika-abh09t:1959_4": "tikkhassa sukhumaṃ vedanānupassanāsatipaṭṭhānaṃ,",
  "tika-abh09t:1959_5": "diṭṭhicaritassāpi mandassa nātippabhedagataṃ cittānupassanāsatipaṭṭhānaṃ,",
  "tika-abh09t:1959_6": "tikkhassa atippabhedagataṃ dhammānupassanāsatipaṭṭhānaṃ visuddhimaggo.",
  "tika-abh09t:1959_7": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ visuddhimaggo,",
  "tika-abh09t:1959_8": "tikkhassa dutiyaṃ,",
  "tika-abh09t:1959_9": "vipassanāyānikassāpi mandassa tatiyaṃ,",
  "tika-abh09t:1959_10": "tikkhassa catutthaṃ visuddhimaggoti veneyyajjhāsayato cattāro vuttā.",
  "tika-abh09t:1959_11": "Subhasukhaniccaattabhāvavipallāsappahānatthaṃ vā caturoghayogāsavaganthaupādānaagatippahānatthampi catubbidhāhārapariññatthañca cattārova vuttā,",
  "tika-abh09t:1959_12": "anūnā anadhikāti ayamettha anūnādhikatā.",
  "tika-abh09t:1959_13": "Evaṃ pāḷimuttanayo ñeyyo.",
  "tika-abh09t:1960_0": "Satipaṭṭhānavibhaṅgamātikatthavaṇṇanā niṭṭhitā.",
  "tika-abh09t:1961_0": "Sammappadhānavibhaṅgamātikatthavaṇṇanā",
  "tika-abh09t:1962_0": "Sammappadhānavibhaṅgamātikāya pana atthato tāva –",
  "tika-abh09t:1962_1": "sammappadhānāti kāraṇappadhānā upāyappadhānā.",
  "tika-abh09t:1962_2": "Yoniso padahanato paramaṃ dhānaṃ padhānaṃ,",
  "tika-abh09t:1962_3": "padhānavīriyānīti attho.",
  "tika-abh09t:1962_4": "Idha bhikkhūti imasmiṃ sāsane paṭipannako bhikkhu.",
  "tika-abh09t:1962_5": "Anuppannānanti anibbattānaṃ.",
  "tika-abh09t:1962_6": "Pāpakānanti lāmakānaṃ.",
  "tika-abh09t:1962_7": "Akusalānaṃ dhammānanti akosallasambhūtānaṃ dhammānaṃ.",
  "tika-abh09t:1962_8": "Anuppādāyāti na uppādanatthāya.",
  "tika-abh09t:1962_9": "Chandaṃ janetīti kattukamyatāsaṅkhātaṃ kusalacchandaṃ janeti uppādeti.",
  "tika-abh09t:1962_10": "Vāyamatīti payogaṃ parakkamaṃ karoti.",
  "tika-abh09t:1962_11": "Vīriyaṃ ārabhatīti kāyikacetasikavīriyaṃ karoti.",
  "tika-abh09t:1962_12": "Cittaṃ paggaṇhātīti teneva sahajātavīriyena cittaṃ ukkhipati.",
  "tika-abh09t:1962_13": "Padahatīti padhānavīriyaṃ karoti.",
  "tika-abh09t:1962_14": "Paṭipāṭiyā panetāni cattāripi padāni vīriyasseva āsevanābhāvanābahulīkammasātaccakiriyāhi yojetabbāni.",
  "tika-abh09t:1963_0": "Uppannānanti anuppannāti avattabbataṃ āpannānaṃ.",
  "tika-abh09t:1963_1": "Pahānāyāti pajahanatthāya.",
  "tika-abh09t:1963_2": "Anuppannānaṃ kusalānaṃ dhammānanti anibbattānaṃ kosallasambhūtānaṃ dhammānaṃ.",
  "tika-abh09t:1963_3": "Uppādāyāti uppādanatthāya.",
  "tika-abh09t:1963_4": "Uppannānanti nibbattānaṃ.",
  "tika-abh09t:1963_5": "Ṭhitiyāti ṭhitatthāya.",
  "tika-abh09t:1963_6": "Asammosāyāti anassanatthaṃ.",
  "tika-abh09t:1963_7": "Bhiyyobhāvāyāti punappunaṃ bhavanāya.",
  "tika-abh09t:1963_8": "Vepullāyāti vipulabhāvāya.",
  "tika-abh09t:1963_9": "Bhāvanāyāti vaḍḍhiyā.",
  "tika-abh09t:1963_10": "Pāripūriyāti paripūraṇatthāya.",
  "tika-abh09t:1963_11": "Sesaṃ padato uttānameva.",
  "tika-abh09t:1964_0": "Atthato panettha “anuppannānaṃ pāpakāna”ntiādīsu asamudācāravasena vā ananubhūtārammaṇavasena vā kilesānaṃ anuppatti veditabbā.",
  "tika-abh09t:1964_1": "Aññathā hi anamatagge saṃsāre anuppannā akusaladhammā nāma natthi.",
  "tika-abh09t:1964_2": "Kusaladhammesu pana ratanattayappasādavipassanādivivaṭṭūpanissayakusalādivasena anuppannāpi atthi.",
  "tika-abh09t:1964_3": "Tesampi uppannapubbatte sati sabbasattānaṃ ito pubbe ca āsavakkhayappasaṅgato.",
  "tika-abh09t:1964_4": "Ekantappavattasādhakā tesaṃ.",
  "tika-abh09t:1964_5": "Tattha ekaccassa vattaganthadhutaṅgasamādhivipassanānavakammesu aññatarasmiṃ niccappayuttassa, ghaṭato,",
  "tika-abh09t:1964_6": "vāyamato ca brahmalokā āgatattā bhavavasena kilesesu aladdhāsevanassa sattassa kilesā na samudācaranti,",
  "tika-abh09t:1964_7": "aparabhāge panassa vattādīni vissajjetvā kusītassa carato ceva akalyāṇamittādito kilesesu laddhāsevanassa ca ayonisomanasikāraṃ,",
  "tika-abh09t:1964_8": "sativossaggañca āgamma uppajjanti.",
  "tika-abh09t:1964_9": "Evaṃ tāva asamudācāravasena kilesānaṃ anuppatti veditabbā.",
  "tika-abh09t:1965_0": "Ekaccassa pana tasmiṃ attabhāve ananubhūtapubbaṃ dibbādibhedaṃ manāpiyaṃ ārammaṇaṃ labhitvā tattha ayonisomanasikārasativossagge",
  "tika-abh09t:1965_1": "āgamma kilesā uppajjanti,",
  "tika-abh09t:1965_2": "alabhitvā evaṃ ananubhūtārammaṇavasena kilesānaṃ anuppatti veditabbā.",
  "tika-abh09t:1966_0": "“Uppannānaṃ pāpakāna”nti ettha pana catubbidhaṃ uppannaṃ vattamānabhūtāpagataokāsakatabhūmiladdhavasena,",
  "tika-abh09t:1966_1": "tesaṃ vibhāgo uppannattike vuttova.",
  "tika-abh09t:1966_2": "Aparampi catubbidhaṃ uppannaṃ samudācāraārammaṇādhiggahitaavikkhambhitaasamugghātitavasena.",
  "tika-abh09t:1966_3": "Tattha sampati vattamānaṃyeva samudācāruppannaṃ nāma.",
  "tika-abh09t:1966_4": "Sesaṃ pākaṭameva.",
  "tika-abh09t:1966_5": "Yasmā panettha imesu uppannesu vattamānabhūtāpagataokāsakatasamudācārasaṅkhātaṃ catubbidhaṃ uppannaṃ na maggādivajjhaṃ,",
  "tika-abh09t:1966_6": "tasmā bhūmiladdhaārammaṇādhiggahitaasamugghātitasaṅkhātaṃ catubbidhaṃ uppannaṃ sandhāyettha “uppannānaṃ pāpakānaṃ pahānāyā”ti vuttaṃ.",
  "tika-abh09t:1967_0": "Kathaṃ pana maggakkhaṇe anuppannānaṃ kusalānaṃ uppādāya vāyāmo hoti,",
  "tika-abh09t:1967_1": "kathañca uppannānaṃ ṭhitiyāti?",
  "tika-abh09t:1967_2": "Maggappavattiyā eva.",
  "tika-abh09t:1967_3": "Maggo hi pavattamāno pubbe anuppannapubbattā anuppanno nāma vuccati.",
  "tika-abh09t:1967_4": "Yā cassa pavatti,",
  "tika-abh09t:1967_5": "ayameva ṭhiti nāmāti ayaṃ tāvettha padattho.",
  "tika-abh09t:1968_0": "Dhammabhedo panetthāpi ekasseva vīriyassa kiccabhedato catudhā vuttāti ayamettha pāḷimuttavinicchayo.",
  "tika-abh09t:1969_0": "Vibhaṅganayato pana suttantabhājanīye tāva cattāro sammappadhānā lokiyalokuttarakusalacittasampayuttavīriyavasena",
  "tika-abh09t:1969_1": "akusalādipadehi saddhiṃ vitthārato vibhattā.",
  "tika-abh09t:1969_2": "Abhidhammabhājanīyapañhāpucchakesu panete lokuttarakusalacittasampayuttavaseneva vibhattā,",
  "tika-abh09t:1969_3": "phalacittasampayuttā pana na gahitā.",
  "tika-abh09t:1969_4": "Teneva pañhāpucchake “kusalā eva,",
  "tika-abh09t:1969_5": "vipākadhammadhammā eva,",
  "tika-abh09t:1969_6": "apacayagāminova,",
  "tika-abh09t:1969_7": "sekhāvā”tiādinā vuttā.",
  "tika-abh09t:1969_8": "Seso panettha vinicchayo satipaṭṭhāne vuttanayānusārena veditabbo.",
  "tika-abh09t:1970_0": "Sammappadhānavibhaṅgamātikatthavaṇṇanā niṭṭhitā.",
  "tika-abh09t:1971_0": "Iddhipādavibhaṅgamātikatthavaṇṇanā",
  "tika-abh09t:1972_0": "Iddhipādavibhaṅgamātikāya pana cattāro iddhipādāti ettha ijjhatīti iddhi,",
  "tika-abh09t:1972_1": "samijjhati nipphajjatīti attho,",
  "tika-abh09t:1972_2": "iddhi eva pādo iddhipādo,",
  "tika-abh09t:1972_3": "iddhikoṭṭhāsoti attho.",
  "tika-abh09t:1972_4": "Ijjhanti vā etāya sattā iddhā vuddhā ukkaṃsagatā hontītipi iddhi,",
  "tika-abh09t:1972_5": "pajjanti etenāti pādo,",
  "tika-abh09t:1972_6": "patiṭṭhā adhigamūpāyoti attho,",
  "tika-abh09t:1972_7": "iddhiyā pādo iddhipādo.",
  "tika-abh09t:1972_8": "Chandasamādhipadhānasaṅkhārasamannāgatanti ettha chandahetuko,",
  "tika-abh09t:1972_9": "chandādhiko vā samādhi chandasamādhi,",
  "tika-abh09t:1972_10": "kattukamyatāchandaṃ adhipatiṃ karitvā paṭiladdhasamādhissetaṃ adhivacanaṃ.",
  "tika-abh09t:1972_11": "Padhānabhūtā saṅkhārā padhānasaṅkhārā,",
  "tika-abh09t:1972_12": "catukiccasādhakassa sammappadhānavīriyassetaṃ adhivacanaṃ.",
  "tika-abh09t:1972_13": "Samannāgatanti tena chandasamādhinā,",
  "tika-abh09t:1972_14": "padhānasaṅkhārena ca upetaṃ.",
  "tika-abh09t:1972_15": "Iddhipādanti yathāvuttatthena “iddhī”ti saṅkhyaṃ gatānaṃ upacārajjhānādikusalacittasampayuttānaṃ chandasamādhipadhānasaṅkhārānaṃ",
  "tika-abh09t:1972_16": "adhiṭṭhānaṭṭhena pādabhūtasesacittacetasikarāsiṃ.",
  "tika-abh09t:1972_17": "Bhāvetīti vaḍḍheti,",
  "tika-abh09t:1972_18": "attano santāne punappunaṃ janetīti attho.",
  "tika-abh09t:1972_19": "Iminā nayena sesesupi attho veditabbo.",
  "tika-abh09t:1972_20": "Tattha vīmaṃsāti paññā.",
  "tika-abh09t:1972_21": "Sesaṃ padato suviññeyyameva.",
  "tika-abh09t:1973_0": "Atthato panettha tena kiṃ kathitaṃ?",
  "tika-abh09t:1973_1": "Catunnaṃ bhikkhūnaṃ matthakappattaṃ kammaṭṭhānaṃ kathitaṃ.",
  "tika-abh09t:1973_2": "Yathā hi catūsu amaccaputtesu ṭhānantaraṃ patthetvā vicarantesu eko upaṭṭhānena,",
  "tika-abh09t:1973_3": "eko sūrabhāvena,",
  "tika-abh09t:1973_4": "eko jātisampattiyā,",
  "tika-abh09t:1973_5": "eko mantabalenāti evaṃ te paccekakāraṇena rājānaṃ ārādhetvā ṭhānantaraṃ pāpuṇanti,",
  "tika-abh09t:1973_6": "evaṃ bhikkhūpi chandavīriyacittavīmaṃsāsu ekekaṃ jeṭṭhaṃ dhuraṃ pubbaṅgamaṃ katvā lokuttaradhammanibbattakā honti.",
  "tika-abh09t:1973_7": "Ettha ca chando samādhi padhānasaṅkhāroti tayo dhammā iddhīpi honti iddhipādāpi,",
  "tika-abh09t:1973_8": "sesā pana sampayuttā cattāro khandhā iddhipādā eva.",
  "tika-abh09t:1973_9": "Evaṃ sesādhipatiyuttacittesupi iddhipādāti veditabbā.",
  "tika-abh09t:1974_0": "Apica jhānavipassanāsu pubbabhāgo iddhipādo.",
  "tika-abh09t:1974_1": "Yo paṭilābho, sā iddhi.",
  "tika-abh09t:1974_2": "Paṭhamajjhānādīnaṃ hi pubbabhāgaparikammāni iddhipādo nāma,",
  "tika-abh09t:1974_3": "paṭhamajjhānādayo iddhi nāma.",
  "tika-abh09t:1974_4": "Paṭhamamaggādīnaṃ pubbabhāgavipassanā iddhipādo nāma,",
  "tika-abh09t:1974_5": "paṭhamamaggādayo iddhi nāma.",
  "tika-abh09t:1974_6": "Paṭilābhavasenāpi dīpetuṃ vaṭṭati.",
  "tika-abh09t:1974_7": "Paṭhamajjhānādayo hi paṭhamamaggādayo ca iddhipādo nāma,",
  "tika-abh09t:1974_8": "dutiyajjhānādayo,",
  "tika-abh09t:1974_9": "dutiyamaggādayo ca iddhi nāmāti ayaṃ tāvettha padattho.",
  "tika-abh09t:1975_0": "Dhammabhedo panettha vibhaṅganayeneva pākaṭo bhavissati.",
  "tika-abh09t:1975_1": "Tattha hi suttantabhājanīye tāva chandādīnaṃ padānaṃ vibhaṅgaṃ vatvā ante “iddhipādoti tathābhūtassa vedanākkhandho…pe…",
  "tika-abh09t:1975_2": "viññāṇakkhandho.",
  "tika-abh09t:1975_3": "Iddhipādaṃ bhāvetīti te dhamme āsevati bhāveti bahulīkaroti,",
  "tika-abh09t:1975_4": "tena vuccati iddhipādaṃ bhāvetī”ti evaṃ sabbe lokiyalokuttaradhammā iddhipādoti vuttā.",
  "tika-abh09t:1976_0": "Abhidhammabhājanīye pana chandādīni padāni vibhajitvā ante “iddhipādoti tathābhūtassa phasso…pe…",
  "tika-abh09t:1976_1": "paggāho avikkhepo”ti evaṃ sabbe lokuttarakusaladhammā iddhipādāti vatvā puna “chandiddhipādo vīriyiddhipādo",
  "tika-abh09t:1976_2": "cittiddhipādo vīmaṃsiddhipādo”ti mātikaṃ ṭhapetvā “tattha katamo chandiddhipādo?",
  "tika-abh09t:1976_3": "Idha bhikkhu yasmiṃ samaye lokuttaraṃ jhānaṃ bhāveti…pe…",
  "tika-abh09t:1976_4": "yo tasmiṃ samaye chando chandikatā…pe…",
  "tika-abh09t:1976_5": "ayaṃ vuccati chandiddhipādo”tiādinā lokuttarakusalacittasampayuttachandavīriyacittavīmaṃsā eva iddhipādāti vuttā.",
  "tika-abh09t:1976_6": "Tathā pañhāpucchakepi kusalā eva,",
  "tika-abh09t:1976_7": "anidassanaappaṭighā eva,",
  "tika-abh09t:1976_8": "vīmaṃsiddhipādo hetu,",
  "tika-abh09t:1976_9": "sesā na hetū…pe…",
  "tika-abh09t:1976_10": "cittiddhipādo na vattabbo,",
  "tika-abh09t:1976_11": "sesā cittasampayuttā…pe…",
  "tika-abh09t:1976_12": "anuttarāva,",
  "tika-abh09t:1976_13": "araṇāvāti.",
  "tika-abh09t:1976_14": "Sesamettha satipaṭṭhāne vuttasadisameva.",
  "tika-abh09t:1976_15": "Pāḷimuttakanayo panetthāpi na uddhaṭoti.",
  "tika-abh09t:1977_0": "Iddhipādavibhaṅgamātikatthavaṇṇanā niṭṭhitā.",
  "tika-abh09t:1978_0": "Bojjhaṅgavibhaṅgamātikatthavaṇṇanā",
  "tika-abh09t:1979_0": "Bojjhaṅgavibhaṅgamātikāya pana atthato tāva –",
  "tika-abh09t:1979_1": "satta bojjhaṅgāti ettha bodhiyā,",
  "tika-abh09t:1979_2": "bodhissa vā aṅgāti bojjhaṅgā.",
  "tika-abh09t:1979_3": "Idaṃ vuttaṃ hoti –",
  "tika-abh09t:1979_4": "yāya eva dhammasāmaggiyā maggakkhaṇe uppajjamānāya līnuddhaccādianekesaṃ upaddavānaṃ paṭipakkhabhūtāya",
  "tika-abh09t:1979_5": "satidhammavicayādisattavidhāya dhammasāmaggiyā ariyasāvako bujjhati,",
  "tika-abh09t:1979_6": "kilesaniddāya uṭṭhahati,",
  "tika-abh09t:1979_7": "saccāni vā paṭivijjhati,",
  "tika-abh09t:1979_8": "tassā dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgāni viya.",
  "tika-abh09t:1979_9": "Yo panesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti vuccati,",
  "tika-abh09t:1979_10": "tassa bodhissa aṅgāti bojjhaṅgā senaṅgarathaṅgādayo viya.",
  "tika-abh09t:1979_11": "Apica “bodhāya saṃvattantīti bojjhaṅgā”tiādinā paṭisambhidānayenāpi bojjhaṅgattho veditabbo. Pasattho,",
  "tika-abh09t:1979_12": "sundaro vā bojjhaṅgo sambojjhaṅgo,",
  "tika-abh09t:1979_13": "satiyeva sambojjhaṅgo satisambojjhaṅgo.",
  "tika-abh09t:1979_14": "Evaṃ sesesupi.",
  "tika-abh09t:1979_15": "Tattha dhamme vicināti aniccādito parivīmaṃsati jānāti,",
  "tika-abh09t:1979_16": "dhamme vā etena sattā vicinantīti dhammavicayo, paññā.",
  "tika-abh09t:1979_17": "Upekkhati samarasānaṃ dhammānaṃ hāpanavaḍḍhane avāvaṭatāya paṭisaṅkhānākārena majjhattā hotīti upekkhā,",
  "tika-abh09t:1979_18": "tatramajjhattatā.",
  "tika-abh09t:1979_19": "Paṭisaṅkhānalakkhaṇo hi upekkhāsambojjhaṅgoti.",
  "tika-abh09t:1979_20": "Sesaṃ suviññeyyameva.",
  "tika-abh09t:1979_21": "Ayaṃ tāvettha padattho.",
  "tika-abh09t:1979_22": "Dhammabhedopettha suviññeyyova.",
  "tika-abh09t:1980_0": "Vibhaṅganayato panettha suttantabhājanīye tāva lokiyalokuttaravasena sesesu lokuttarakusalavipākavasena vibhattā.",
  "tika-abh09t:1980_1": "Pañhāpucchake pana siyā kusalā,",
  "tika-abh09t:1980_2": "siyā abyākatā,",
  "tika-abh09t:1980_3": "pītisambojjhaṅgo sukhāya vedanāya sampayuttova,",
  "tika-abh09t:1980_4": "sesā dvīhi…pe…",
  "tika-abh09t:1980_5": "pītisambojjhaṅgo sukhasahagatova,",
  "tika-abh09t:1980_6": "sesā tidhāpi,",
  "tika-abh09t:1980_7": "anidassanaappaṭighā,",
  "tika-abh09t:1980_8": "dhammavicayasambojjhaṅgo hetu,",
  "tika-abh09t:1980_9": "sesā na hetū…pe…",
  "tika-abh09t:1980_10": "rūpāvacarāva,",
  "tika-abh09t:1980_11": "araṇāvāti.",
  "tika-abh09t:1980_12": "Sesaṃ satipaṭṭhāne vuttanayameva.",
  "tika-abh09t:1980_13": "Ayamettha vibhaṅganayo.",
  "tika-abh09t:1981_0": "Idāni pana –",
  "tika-abh09t:1982_0": "Kamato tāvattato ca, hetubhūmivibhāgato;",
  "tika-abh09t:1983_0": "Vivekato ca viññeyyo, pāḷimuttavinicchayo.",
  "tika-abh09t:1984_0": "Tattha kamato tāva ayampi desanākkamova.",
  "tika-abh09t:1984_1": "Sabbesaṃ hi bojjhaṅgānaṃ upakārattā satisambojjhaṅgo paṭhamaṃ vutto,",
  "tika-abh09t:1984_2": "tato yasmā upaṭṭhitasatiko dhamme paññāya pavicināti,",
  "tika-abh09t:1984_3": "pavicitadhammo vīriyaṃ ārabhati,",
  "tika-abh09t:1984_4": "āraddhavīriyassa pīti uppajjati,",
  "tika-abh09t:1984_5": "pītimanassa kāyopi cittampi passambhati,",
  "tika-abh09t:1984_6": "passaddhakāyassa sukhino cittaṃ samādhiyati,",
  "tika-abh09t:1984_7": "samāhitacitto taṃ cittaṃ sādhukaṃ ajjhupekkhitā hoti,",
  "tika-abh09t:1984_8": "tasmā dhammavicayasambojjhaṅgādayo yathākkamaṃ vuttāti ayaṃ tāvettha kamo.",
  "tika-abh09t:1985_0": "Tāvattato pana kasmā te satteva vuttā,",
  "tika-abh09t:1985_1": "anūnā anadhikāti?",
  "tika-abh09t:1985_2": "Līnuddhaccapaṭipakkhato,",
  "tika-abh09t:1985_3": "sabbattikato ca.",
  "tika-abh09t:1985_4": "Ettha hi tayo bojjhaṅgā līnassa paṭipakkhā. Yathāha –",
  "tika-abh09t:1985_5": "“yasmiṃ ca kho,",
  "tika-abh09t:1985_6": "bhikkhave,",
  "tika-abh09t:1985_7": "samaye līnaṃ cittaṃ hoti,",
  "tika-abh09t:1985_8": "kālo tasmiṃ samaye dhammavicayasambojjhaṅgassa bhāvanāya,",
  "tika-abh09t:1985_9": "kālo vīriya…pe…",
  "tika-abh09t:1985_10": "pītisambojjhaṅgassa bhāvanāyā”ti.",
  "tika-abh09t:1985_11": "Tayo uddhaccassa paṭipakkhā. Yathāha –",
  "tika-abh09t:1985_12": "“yasmiṃ ca kho,",
  "tika-abh09t:1985_13": "bhikkhave,",
  "tika-abh09t:1985_14": "samaye uddhataṃ cittaṃ hoti,",
  "tika-abh09t:1985_15": "kālo tasmiṃ samaye passaddhisambojjhaṅgassa bhāvanāya,",
  "tika-abh09t:1985_16": "kālo samādhi…pe…",
  "tika-abh09t:1985_17": "upekkhāsambojjhaṅgassa bhāvanāyā”ti.",
  "tika-abh09t:1985_18": "Eko panettha loṇadhūpanaṃ viya sabbabyañjanesu sabbabojjhaṅgesu icchitabbo. Yathāha –",
  "tika-abh09t:1985_19": "“satiñca khvāhaṃ,",
  "tika-abh09t:1985_20": "bhikkhave,",
  "tika-abh09t:1985_21": "sabbatthikaṃ vadāmī”ti.",
  "tika-abh09t:1985_22": "Evaṃ līnuddhaccapaṭipakkhato ca sabbatthikato ca satteva vuttāti ayaṃ tāvattato.",
  "tika-abh09t:1986_0": "Hetubhūmivibhāgatoti ettha hetuvibhāgato tāva –",
  "tika-abh09t:1986_1": "cattāro satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā upaṭṭhitassatipuggalasevanatā tadadhimuttatāti.",
  "tika-abh09t:1986_2": "Tathā satta dhammā dutiyassa paripucchakatā vatthuvisadakiriyā indriyasamattapaṭipādanā duppaññapuggalaparivajjanā",
  "tika-abh09t:1986_3": "paññavantapuggalasevanā gambhīrañāṇacariyapaccavekkhaṇatā tadadhimuttatāti.",
  "tika-abh09t:1986_4": "Tattha ajjhattikabāhirānaṃ sarīraparikkhārabhūtānaṃ vatthūnaṃ visadabhāvakaraṇaṃ vatthuvisadakiriyā nāma.",
  "tika-abh09t:1986_5": "Tathā ekādasa dhammā tatiyassa apāyabhayagamanavīthidāyajjamahattasatthumahattajātimahattasabrahmacārimahattānaṃ",
  "tika-abh09t:1986_6": "paccavekkhaṇatā ānisaṃsadassāvitā piṇḍapātāpacāyanatā kusītapuggalaparivajjanatā āraddhavīriyapuggalasevanatā",
  "tika-abh09t:1986_7": "tadadhimuttatāti.",
  "tika-abh09t:1986_8": "Tattha “buddhādīhi gatamaggo mayā gantabbo”ti paccavekkhaṇā vīthipaccavekkhaṇā nāma.",
  "tika-abh09t:1986_9": "“Dāyakehi dinnapiṇḍapātassa mahapphalataṃ sampādessāmī”ti attānaṃ damanaṃ piṇḍapātāpacāyanaṃ nāma.",
  "tika-abh09t:1986_10": "Tathā ekādasa dhammā catutthassa buddhadhammasaṅghasīlacāgadevatopasamānussatiyo satta,",
  "tika-abh09t:1986_11": "lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "tika-abh09t:1986_12": "Tathā satta dhammā pañcamassa paṇītabhojanasevanatā,",
  "tika-abh09t:1986_13": "utusukhairiyāpathasukhasevanatā dve majjhattappayogatā sāraddhakāyapuggalaparivajjanatā santakāyapuggalasevanatā tadadhimuttatāti.",
  "tika-abh09t:1986_14": "Ekādasa dhammā chaṭṭhassa vatthuvisadakiriyā indriyasamattapaṭipādanā nimittakusalatā samaye cittassa paggahaniggahasampahaṃsanajjhupekkhanā catasso,",
  "tika-abh09t:1986_15": "asamāhitasamāhitapuggalānaṃ parivajjanasevanatā dve,",
  "tika-abh09t:1986_16": "jhānavimokkhapaccavekkhaṇatā tadadhimuttatāti.",
  "tika-abh09t:1986_17": "Tattha kasiṇādinimittānaṃ uggahaṇakusalatā nimittakusalatā nāma.",
  "tika-abh09t:1986_18": "Pañca dhammā sattamassa sattasaṅkhārakelāyanamajjhattapuggalānaṃ parivajjanasevanatā dve dve,",
  "tika-abh09t:1986_19": "tadadhimuttatāti.",
  "tika-abh09t:1986_20": "Ayamettha saṅkhepo,",
  "tika-abh09t:1986_21": "vitthāro pana sammohavinodaniyā vibhaṅgaṭṭhakathāya gahetabboti ayamettha hetuvibhāgo.",
  "tika-abh09t:1987_0": "Bhūmivibhāgato panete kāmāvacarā,",
  "tika-abh09t:1987_1": "lokuttarā vā honti,",
  "tika-abh09t:1987_2": "kāmāvacaresu balavavipassanādīsu eva bojjhaṅgā labbhanti,",
  "tika-abh09t:1987_3": "na itaresu.",
  "tika-abh09t:1987_4": "Lokuttaresu pana sabbattha labbhanti,",
  "tika-abh09t:1987_5": "rūpāvacarārūpāvacaracittesu sabbathā na labbhanti abodhipakkhikattā.",
  "tika-abh09t:1987_6": "Keci pana therā vipassanāpādakesu kasiṇāsubhabrahmavihārajjhānesupi bojjhaṅge uddharanti,",
  "tika-abh09t:1987_7": "na ca te paṭisiddhā aṭṭhakathācariyehi,",
  "tika-abh09t:1987_8": "tasmā tesaṃ matena rūpāvacarāpi honti,",
  "tika-abh09t:1987_9": "na kenaci pariyāyena arūpāvacarāti ayamettha bhūmivibhāgo.",
  "tika-abh09t:1988_0": "Vivekatoti ettha vivekoti vivittatā,",
  "tika-abh09t:1988_1": "svāyaṃ pañcavidho tadaṅgavikkhambhanasamucchedapaṭipassaddhinissaraṇavivekavasena.",
  "tika-abh09t:1988_2": "Tadaṅgavivekoti vipassanā,",
  "tika-abh09t:1988_3": "vikkhambhanavivekoti aṭṭha samāpattiyo,",
  "tika-abh09t:1988_4": "samucchedavivekoti maggo,",
  "tika-abh09t:1988_5": "paṭipassaddhivivekoti phalaṃ,",
  "tika-abh09t:1988_6": "nissaraṇavivekoti sabbanimittanissaṭaṃ nibbānaṃ.",
  "tika-abh09t:1988_7": "Tatrime tadaṅgasamucchedapaṭipassaddhinissaraṇavivekanissitā honti.",
  "tika-abh09t:1988_8": "Tathā hete vipassanākkhaṇe kiccato tadaṅgavivekanissitā,",
  "tika-abh09t:1988_9": "ajjhāsayato nissaraṇavivekanissitā.",
  "tika-abh09t:1988_10": "Maggakāle pana kiccato samucchedavivekanissitā,",
  "tika-abh09t:1988_11": "ārammaṇato nissaraṇavivekanissitā,",
  "tika-abh09t:1988_12": "phalakkhaṇe kiccato paṭipassaddhivivekanissitā.",
  "tika-abh09t:1988_13": "Ārammaṇato nissaraṇavivekanissitā ca honti.",
  "tika-abh09t:1988_14": "Kesañci therānaṃ mate vipassanāpādakarūpāvacarajjhānakkhaṇe vikkhambhanavivekanissitāvāti pañcavivekanissitāpi hontīti ayamettha viveko.",
  "tika-abh09t:1988_15": "Evaṃ viññeyyo pāḷimuttavinicchayo.",
  "tika-abh09t:1989_0": "Bojjhaṅgavibhaṅgamātikatthavaṇṇanā niṭṭhitā.",
  "tika-abh09t:1990_0": "Maggaṅgavibhaṅgamātikatthavaṇṇanā",
  "tika-abh09t:1991_0": "Maggaṅgavibhaṅgamātikāya pana atthato tāva –",
  "tika-abh09t:1991_1": "ariyoti taṃtaṃmaggavajjhakilesehi ārakattā,",
  "tika-abh09t:1991_2": "ariyabhāvakarattā ca ariyo,",
  "tika-abh09t:1991_3": "aṭṭha aṅgāni assāti aṭṭhaṅgiko,",
  "tika-abh09t:1991_4": "nibbānatthikehi maggīyati,",
  "tika-abh09t:1991_5": "nibbānaṃ vā maggati,",
  "tika-abh09t:1991_6": "kilese vā mārento gacchatīti maggo.",
  "tika-abh09t:1991_7": "Seyyathidanti so katamoti ce,",
  "tika-abh09t:1991_8": "idāni svāyaṃ maggo caturaṅginī viya senā aṅgamattameva hoti,",
  "tika-abh09t:1991_9": "aṅgavinimutto natthīti dassento “sammādiṭṭhi…pe…",
  "tika-abh09t:1991_10": "sammāsamādhī”ti āha.",
  "tika-abh09t:1991_11": "Tattha sammā passatīti sammādiṭṭhi, paññā.",
  "tika-abh09t:1991_12": "Sammā saṅkappeti takketīti sammāsaṅkappo, vitakko.",
  "tika-abh09t:1991_13": "Sesaṃ suviññeyyameva.",
  "tika-abh09t:1991_14": "Tato dhammabhedopi vibhaṅganayopi bojjhaṅgesu vuttasadiso.",
  "tika-abh09t:1992_0": "Abhidhammabhājanīye pana viratittayavajjito pañcaṅgikopi maggo vibhatto,",
  "tika-abh09t:1992_1": "tañca pañcannaṃ aṅgānaṃ kiccādhikataṃ,",
  "tika-abh09t:1992_2": "viratīnañca avuttasiddhataṃ sandhāya,",
  "tika-abh09t:1992_3": "virativajjitassa pana lokuttaramaggassa abhāvā sopi aṭṭhaṅgikovāti veditabbo.",
  "tika-abh09t:1993_0": "Pañhāpucchakepi sammāsaṅkappo sukhāya vedanāya sampayuttova,",
  "tika-abh09t:1993_1": "sesā dvīhi.",
  "tika-abh09t:1993_2": "Sammāsaṅkappo avitakkavicāramatto,",
  "tika-abh09t:1993_3": "pītisahagato sukhasahagatova,",
  "tika-abh09t:1993_4": "na upekkhāsahagato,",
  "tika-abh09t:1993_5": "sesā tidhāpi.",
  "tika-abh09t:1993_6": "Sammādiṭṭhi hetu,",
  "tika-abh09t:1993_7": "sesā nahetūti ayaṃ viseso.",
  "tika-abh09t:1993_8": "Sesaṃ samameva.",
  "tika-abh09t:1993_9": "Idāni pana –",
  "tika-abh09t:1994_0": "Kamato kiccabhedato, bhūmibhedavivekato;",
  "tika-abh09t:1995_0": "Maggaṅgesu vijānīyo, pāḷimuttavinicchayo.",
  "tika-abh09t:1996_0": "Tattha kamato tāva ayampi desanākkamova.",
  "tika-abh09t:1996_1": "Bhagavatā hi nibbānādhigamāya paṭipannassa paññāpajjotapaññāsatthatāya avijjandhakāravidhamanato bahūpakārattā paṭhamaṃ sammādiṭṭhi desitā.",
  "tika-abh09t:1996_2": "Tato heraññikassa kahāpaṇaparivattakahattho viya yathāsabhāvadassanassa sammādiṭṭhiyā bahūpakārattā sammāsaṅkappo.",
  "tika-abh09t:1996_3": "Svāyaṃ yathā sammādiṭṭhiyā,",
  "tika-abh09t:1996_4": "evaṃ sammāvācāyapi upakārako.",
  "tika-abh09t:1996_5": "Yathāha “pubbe kho, gahapati,",
  "tika-abh09t:1996_6": "takketvā vicāretvā pacchā vācaṃ bhindatī”ti,",
  "tika-abh09t:1996_7": "tasmā tadanantaraṃ sammāvācā.",
  "tika-abh09t:1996_8": "Yasmā pana vācāya saṃvidahitvā loke kammante payojenti,",
  "tika-abh09t:1996_9": "tasmā tadanantaraṃ sammākammanto.",
  "tika-abh09t:1996_10": "Kāyavacīduccaritaṃ pahāya ubhayasucaritaṃ pūrentasseva yasmā ājīvaṭṭhamakaṃ sīlaṃ pūrati,",
  "tika-abh09t:1996_11": "na itarassa,",
  "tika-abh09t:1996_12": "tasmā tadubhayānantaraṃ sammāājīvo vutto.",
  "tika-abh09t:1996_13": "Evaṃ “visuddhadiṭṭhisīlenāpi ettāvatā paritosaṃ akatvā idaṃ vīriyaṃ ārabhitabba”nti dassetuṃ tadanantaraṃ sammāvāyāmo.",
  "tika-abh09t:1996_14": "Āraddhavīriyenāpi kāyādīsu sati sūpaṭṭhitā kātabbāti dassanatthaṃ tadanantaraṃ sammāsati.",
  "tika-abh09t:1996_15": "Sūpaṭṭhitāya satiyā ekattārammaṇe cittaṃ samādhātuṃ sakkāti tadanantaraṃ sammāsamādhi vuttoti ayaṃ tāvettha kamo.",
  "tika-abh09t:1997_0": "Kiccato panesaṃ ekekassa tīṇi tīṇi kiccāni,",
  "tika-abh09t:1997_1": "seyyathidaṃ –",
  "tika-abh09t:1997_2": "sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "tika-abh09t:1997_3": "ārammaṇato nirodhasaccaṃ sacchikaroti,",
  "tika-abh09t:1997_4": "asammohato sesasaccāni paṭivijjhati.",
  "tika-abh09t:1997_5": "Evaṃ sammāsaṅkappādīnaṃ micchāsaṅkappapajahanādivasena yathānurūpanti kiccatā veditabbā.",
  "tika-abh09t:1997_6": "Visesato panettha sammāsaṅkappo sahajātadhamme abhiniropeti,",
  "tika-abh09t:1997_7": "sammāvācā pariggaṇhāti,",
  "tika-abh09t:1997_8": "sammākammanto samuṭṭhāpeti,",
  "tika-abh09t:1997_9": "sammāājīvo vodāpeti,",
  "tika-abh09t:1997_10": "sammāvāyāmo paggaṇhāti,",
  "tika-abh09t:1997_11": "sammāsati upaṭṭhāpeti,",
  "tika-abh09t:1997_12": "sammāsamādhi samādahatīti idamettha kiccaṃ.",
  "tika-abh09t:1998_0": "Bhedato pana pubbabhāge sammādiṭṭhi “dukkhe ñāṇa”ntiādinā catūsu saccesu ñāṇavasena nānakkhaṇā nānārammaṇā nānānāmā hoti,",
  "tika-abh09t:1998_1": "dutiyo pana nekkhammaabyāpādaavihiṃsāsaṅkappavasena,",
  "tika-abh09t:1998_2": "viratiyo catubbidhavacīduccaritatividhakāyaduccaritamicchājīvaviramaṇasaṅkhātacetanāvasenapi virativasenapi,",
  "tika-abh09t:1998_3": "chaṭṭhasattamā catubbidhasammappadhānasatipaṭṭhānavasena nānakkhaṇā nānārammaṇā nānānāmā honti.",
  "tika-abh09t:1998_4": "Maggakāle panete sammādiṭṭhiādayo ekakkhaṇā ekārammaṇā.",
  "tika-abh09t:1998_5": "Kiccato pana tāni pubbabhāge nānānāmāni labhanti,",
  "tika-abh09t:1998_6": "sammāsamādhi pana pubbabhāgepi maggakkhaṇepi catukkapañcakajjhānavasena nānakkhaṇo nānānāmo,",
  "tika-abh09t:1998_7": "maggakkhaṇe pana ekārammaṇo hoti.",
  "tika-abh09t:1998_8": "Ekassa hi paṭhamamaggo pādakajjhānādiniyamato paṭhamajjhānādiko vā dutiyajjhānādīsu aññatarajjhāniko vā,",
  "tika-abh09t:1998_9": "dutiyamaggādayopissa paṭhamamaggasadisajjhānikā vā visadisajjhānikā vāti so maggakālepi nānakkhaṇo nānānāmo vāti ayamettha bhedo.",
  "tika-abh09t:1999_0": "Bhūmito ca vivekato ca vinicchayo bojjhaṅgesu vuttānusārena veditabboti evaṃ vijānīyo pāḷimuttavinicchayo.",
  "tika-abh09t:2000_0": "Maggaṅgavibhaṅgamātikatthavaṇṇanā niṭṭhitā.",
  "tika-abh09t:2001_0": "Jhānavibhaṅgamātikatthavaṇṇanā",
  "tika-abh09t:2002_0": "Jhānavibhaṅgamātikāya pana atthato tāva –",
  "tika-abh09t:2002_1": "pātimokkhasaṃvarasaṃvutotiādīsu pātimokkhanti sikkhāpadasīlaṃ.",
  "tika-abh09t:2002_2": "Taṃ hi yo naṃ pāti rakkhati,",
  "tika-abh09t:2002_3": "taṃ mokkheti moceti āpāyikādīhi dukkhehi,",
  "tika-abh09t:2002_4": "tasmā “pātimokkha”nti vuccati.",
  "tika-abh09t:2002_5": "Saṃvaraṇaṃ,",
  "tika-abh09t:2002_6": "saṃvaranti vā tenāti saṃvaro,",
  "tika-abh09t:2002_7": "pātimokkhameva saṃvaro pātimokkhasaṃvaro,",
  "tika-abh09t:2002_8": "kammavācāpariyosāne ijjhanakassa atthato cetanādirūpassa pātimokkhasaṃvarasīlassevetaṃ adhivacanaṃ.",
  "tika-abh09t:2002_9": "Tena saṃvuto pihitakāyavacīpayogoti pātimokkhasaṃvarasaṃvuto.",
  "tika-abh09t:2002_10": "Viharatīti iriyati pavatteti.",
  "tika-abh09t:2002_11": "Ācāragocarasampannoti ettha ācaritabbato ācāro,",
  "tika-abh09t:2002_12": "gāvo caranti etthāti gocaro,",
  "tika-abh09t:2002_13": "gunnaṃ caraṇaṭṭhānaṃ.",
  "tika-abh09t:2002_14": "Taṃsadisatāya pana sabbopi pavattivisayo gocaroti veditabbo.",
  "tika-abh09t:2002_15": "Tesaṃ vibhāgo niddese vuttanayeneva veditabbo.",
  "tika-abh09t:2003_0": "Niddese hi –",
  "tika-abh09t:2004_0": "“Ācāragocarasampannoti atthi ācāro,",
  "tika-abh09t:2004_1": "atthi anācāro.",
  "tika-abh09t:2004_2": "Tattha katamo anācāro?",
  "tika-abh09t:2004_3": "Kāyiko vītikkamo,",
  "tika-abh09t:2004_4": "vācasiko vītikkamo,",
  "tika-abh09t:2004_5": "kāyikavācasiko vītikkamo,",
  "tika-abh09t:2004_6": "ayaṃ vuccati anācāro,",
  "tika-abh09t:2004_7": "sabbampi dussīlyaṃ anācāro,",
  "tika-abh09t:2004_8": "idhekacco veḷudānena vā patta…pe…",
  "tika-abh09t:2004_9": "pupphaphalasinānadantakaṭṭhadānena vā cāṭukamyatāya vā muggasupyatāya vā pāribhaṭutāya vā jaṅghapesanikena",
  "tika-abh09t:2004_10": "vā aññataraññatarena vā buddhapatikuṭṭhena micchāājīvena jīvikaṃ kappeti,",
  "tika-abh09t:2004_11": "ayaṃ vuccati anācāro.",
  "tika-abh09t:2005_0": "“Tattha katamo ācāro? Kāyiko avītikkamo”tiādinā –",
  "tika-abh09t:2006_0": "Vuttavipariyāyena ācāro niddiṭṭho.",
  "tika-abh09t:2007_0": "“Gocaroti atthi gocaro,",
  "tika-abh09t:2007_1": "atthi agocaro.",
  "tika-abh09t:2007_2": "Tattha katamo agocaro?",
  "tika-abh09t:2007_3": "Idhekacco vesiyāgocaro vā hoti,",
  "tika-abh09t:2007_4": "vidhavā…pe…",
  "tika-abh09t:2007_5": "thullakumārīpaṇḍakabhikkhunīpānāgāragocaro vā,",
  "tika-abh09t:2007_6": "saṃsaṭṭho viharati rājūhi rājamahāmattehi titthiyehi titthiyasāvakehi ananulomikena saṃsaggena,",
  "tika-abh09t:2007_7": "yāni vā pana tāni kulāni assaddhāni appasannāni…pe…",
  "tika-abh09t:2007_8": "tathārūpāni kulāni sevati bhajati payirupāsati,",
  "tika-abh09t:2007_9": "ayaṃ vuccati agocaro.",
  "tika-abh09t:2008_0": "“Tattha katamo gocaro? Idhekacco na vesiyāgocaro hotī”tiādinā –",
  "tika-abh09t:2009_0": "Vuttavipariyāyena gocaro niddiṭṭho.",
  "tika-abh09t:2010_0": "Apicettha therānaṃ bhikkhūnaṃ purato gamananisīdanacaṅkamanaghaṭṭanābhibhavanādikāyikācittīkārakiriyānañceva",
  "tika-abh09t:2010_1": "there bhikkhū anāpucchā dhammakathanakhuṃsanādivācasikācittīkārakiriyānañca anācārānaṃ paṭipakkhavasena",
  "tika-abh09t:2010_2": "kāyikavācasiko ācāro veditabbo.",
  "tika-abh09t:2010_3": "Apica bhikkhu sagāravo sappatisso hirottappasampanno sunivattho supāruto pāsādikena abhikkantādinā okkhittacakkhu",
  "tika-abh09t:2010_4": "iriyāpathasampanno ābhisamācārikesu sakkaccakārī garucittīkārabahulo viharati,",
  "tika-abh09t:2010_5": "ayaṃ vuccati ācāro.",
  "tika-abh09t:2010_6": "Gocaro pana tividho upanissayagocaro ārakkhagocaro upanibandhagocaroti.",
  "tika-abh09t:2010_7": "Tattha dasakathāvatthuguṇasamannāgato kalyāṇamitto upanissayagocaro nāma.",
  "tika-abh09t:2010_8": "Antaragharādīsu okkhittacakkhutādīhi disā vidisā anoloketvā gamanaṃ ārakkhagocaro nāma.",
  "tika-abh09t:2010_9": "Cattāro pana satipaṭṭhānā upanibandhagocaro nāma.",
  "tika-abh09t:2010_10": "Yattha cittaṃ upanibandhati,",
  "tika-abh09t:2010_11": "ayaṃ tividhopettha gocaroti veditabbo.",
  "tika-abh09t:2010_12": "Imināti iminā ācārena,",
  "tika-abh09t:2010_13": "gocarena ca samannāgato ācāragocarasampanno nāma.",
  "tika-abh09t:2011_0": "Aṇumattesu vajjesūti aṇuppamāṇesu dosesu.",
  "tika-abh09t:2011_1": "Bhayadassāvīti bhayadassanasīlo,",
  "tika-abh09t:2011_2": "aṇumattaṃ reṇuṃ sinerusadisaṃ passanto viya sabbalahukampi dukkaṭadubbhāsitamattaṃ pārājikasadisaṃ katvā vajjato bhayato dassanasīloti attho.",
  "tika-abh09t:2011_3": "Samādāya sikkhati sikkhāpadesūti yaṃ kiñci sikkhāpadesu sikkhitabbaṃ,",
  "tika-abh09t:2011_4": "taṃ suṭṭhu ādāya gahetvā sikkhati.",
  "tika-abh09t:2012_0": "Indriyesu guttadvāroti manacchaṭṭhesu indriyesu rūpādiārammaṇanimittādīnaṃ aggahaṇasaṅkhātasatisaṃvarena pihitadvāro.",
  "tika-abh09t:2012_1": "Bhojane mattaññūti piṇḍapāte paṭiggahaṇaparibhogesu paccavekkhaṇañāṇavasena ceva appicchatādīhi ca mattajānanako,",
  "tika-abh09t:2012_2": "piṇḍapātavasena cettha catunnaṃ paccayānaṃ gahaṇaṃ veditabbaṃ.",
  "tika-abh09t:2012_3": "Atha vā bhuñjitabbato bhojananti catunnaṃ paccayānaṃ gahaṇaṃ veditabbaṃ.",
  "tika-abh09t:2012_4": "Pubbarattāpararattanti ettha aḍḍharattisaṅkhātāya rattiyā pubbe pubbarattaṃ,",
  "tika-abh09t:2012_5": "iminā paṭhamayāmañceva pacchābhattañca gaṇhāti.",
  "tika-abh09t:2012_6": "Rattiyā pacchā apararattaṃ,",
  "tika-abh09t:2012_7": "iminā pacchimayāmañceva purebhattañca gaṇhāti.",
  "tika-abh09t:2012_8": "Pacchimayāmo panassa bhikkhuno niddākilamathavinodanokāsoti na gahito.",
  "tika-abh09t:2013_0": "Jāgariyānuyogamanuyuttoti asubhabhāvanāsaṅkhātassa bhāvanārāmassa anuyogasaṅkhātaṃ āsevanabhāvanaṃ anuyutto",
  "tika-abh09t:2013_1": "caṅkamananisajjāhi yonisomanasikārena āvaraṇīyehi dhammehi cittaparisodhane yuttappayuttoti attho.",
  "tika-abh09t:2013_2": "Sātaccaṃ nepakkanti satataṃ pavattayitabbato sātaccasaṅkhātaṃ vīriyaṃ,",
  "tika-abh09t:2013_3": "paripākagatattā nepakkasaṅkhātañca paññaṃ anuyuttoti sambandho.",
  "tika-abh09t:2013_4": "Iminā vīriyapaññāhi yuttasseva jāgariyānuyogasiddhīti dasseti.",
  "tika-abh09t:2014_0": "Idāni taṃ jāgariyānuyogaṃ sarūpato dassento “bodhipakkhikānaṃ dhammāna”ntiādimāha.",
  "tika-abh09t:2014_1": "Bodhipakkhikānaṃ dhammānanti catusaccāvabodhasaṅkhātassa maggañāṇassa pakkhe bhavānaṃ catusaccasatipaṭṭhānādisattatiṃsadhammānaṃ.",
  "tika-abh09t:2014_2": "Niddese panassa lokiyabhāvanāya visesabodhipakkhiyadhamme ekārammaṇe pavattanasamatthatāya satta bojjhaṅgā eva niddiṭṭhā.",
  "tika-abh09t:2014_3": "Tesaṃ gahaṇena pana sesānampi tattha gahaṇaṃ veditabbaṃ.",
  "tika-abh09t:2014_4": "So abhikkante paṭikkantetiādīsu abhikkantaṃ vuccati purato gamanaṃ,",
  "tika-abh09t:2014_5": "paṭikkantaṃ nivattanaṃ,",
  "tika-abh09t:2014_6": "tadubhayañca ṭhānanisajjāsayanesupi purato,",
  "tika-abh09t:2014_7": "pacchato ca kāyassa abhigamanaapagamanavasena labbhati.",
  "tika-abh09t:2014_8": "Sampajānakārī hotīti sampajaññena sabbakiccakārī,",
  "tika-abh09t:2014_9": "sampajaññasseva vā kārī,",
  "tika-abh09t:2014_10": "sampajañña-",
  "tika-abh09t:2014_11": "ggahaṇena cettha avippayogato satipi gahitāva hoti.",
  "tika-abh09t:2014_12": "Tenevassa niddese “sato sampajāno abhikkamatī”tiādi vuttaṃ.",
  "tika-abh09t:2015_0": "Ālokitetiādīsu ālokitaṃ nāma purato pekkhanaṃ.",
  "tika-abh09t:2015_1": "Vilokitaṃ nāma anudisāpekkhanaṃ.",
  "tika-abh09t:2015_2": "Imesaṃ pana dvinnaṃ gahaṇena heṭṭhā upari pacchato pekkhanasaṅkhātāni olokitullokitāpalokitānipi gahitānīti veditabbāni.",
  "tika-abh09t:2016_0": "Samiñjite pasāriteti pabbānaṃ samiñjane,",
  "tika-abh09t:2016_1": "pasāraṇe ca.",
  "tika-abh09t:2016_2": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena,",
  "tika-abh09t:2016_3": "pattassa bhikkhāpaṭiggahaṇādivasena ca paribhogo dhāraṇaṃ nāma.",
  "tika-abh09t:2016_4": "Asiteti piṇḍapātādibhojane.",
  "tika-abh09t:2016_5": "Pīteti yāguādipāne.",
  "tika-abh09t:2016_6": "Khāyiteti piṭṭhakhajjādikhādane.",
  "tika-abh09t:2016_7": "Sāyiteti madhuphāṇitādisāyite.",
  "tika-abh09t:2016_8": "Uccārapassāvakammeti uccārassa ca passāvassa ca karaṇe.",
  "tika-abh09t:2016_9": "Gateti gamane.",
  "tika-abh09t:2016_10": "Ṭhiteti ṭhāne.",
  "tika-abh09t:2016_11": "Nisinneti nisajjāya.",
  "tika-abh09t:2016_12": "Sutteti sayane.",
  "tika-abh09t:2016_13": "Jāgariteti jāgaraṇe.",
  "tika-abh09t:2016_14": "Ettha ca bhikkhācāragamanādivasena “abhikkante”ti vuttaṃ.",
  "tika-abh09t:2016_15": "Vihāre pana caṅkamanādiiriyāpathavaseneva “gate”tiādi vuttanti veditabbaṃ.",
  "tika-abh09t:2016_16": "Bhāsiteti kathane.",
  "tika-abh09t:2016_17": "Tuṇhībhāveti akathane.",
  "tika-abh09t:2017_0": "Sabbesu pana tesu abhikkantādīsu paccekaṃ sātthakasampajaññaṃ sappāyasampajaññaṃ gocarasampajaññaṃ asammohasampajaññanti",
  "tika-abh09t:2017_1": "catubbidhaṃ sampajaññaṃ veditabbaṃ.",
  "tika-abh09t:2017_2": "Tattha abhikkamitukāmatādicitte uppanne cittavaseneva gamanādiṃ akatvā “kiṃ nu me tattha gatena attho”ti",
  "tika-abh09t:2017_3": "pariggaṇhitvā cetiyadassanādino tassa tassa atthassa pariggaṇhanaṃ sātthakasampajaññaṃ nāma.",
  "tika-abh09t:2017_4": "Sātthakesu panetesu gamanādīsu jīvitabrahmacariyantarāyānañceva sallekhapaṭipattivighātakarānaṃ kāyikacetasikaparikkilesānañca",
  "tika-abh09t:2017_5": "sabbesānaṃ sabbhāvābhāvaṃ pariggahetvā sappāyapariggaṇhanaṃ sappāyasampajaññaṃ nāma.",
  "tika-abh09t:2017_6": "Evaṃ pariggahitasātthakasappāyassa pana aṭṭhatiṃsāya kammaṭṭhānesu,",
  "tika-abh09t:2017_7": "vipassanāya vā attano abhirucitaṃ kammaṭṭhānasaṅkhātaṃ gocaraṃ avissajjetvāva abhikkamādīnaṃ karaṇaṃ gocarasampajaññaṃ nāma.",
  "tika-abh09t:2017_8": "Abhikkamādīsu pana andhabālaputhujjanā “attā abhikkamādīni karoti,",
  "tika-abh09t:2017_9": "ahaṃ karomī”ti vā sammuyhanti,",
  "tika-abh09t:2017_10": "tathā asammuyhitvā “abhikkamitukāmatādicittakiriyavāyodhātu vipphārādikāraṇasāmaggiyā ayaṃ kāyasaṅkhāto aṭṭhisaṅghāṭo abhikkamādīni karoti,",
  "tika-abh09t:2017_11": "tato añño abbhantare attā vā satto vā abhikkamanto vā paṭikkamanto vā…pe…",
  "tika-abh09t:2017_12": "tuṇhī bhavanto vā natthī”ti evamādinā yāthāvato jānanavasena paññāya pavattanaṃ asammohasampajaññaṃ nāma.",
  "tika-abh09t:2017_13": "Ayamettha saṅkhepo,",
  "tika-abh09t:2017_14": "vitthāro pana sammohavinodaniyaṃ gahetabbo.",
  "tika-abh09t:2018_0": "Idāni yasmā yassa abbhantare yathāvuttā ettakā guṇā natthi,",
  "tika-abh09t:2018_1": "tassa araññavāso pana makkaṭādīnaṃ viya anucchaviko na hoti,",
  "tika-abh09t:2018_2": "upacāramattampissa jhānaṃ na uppajjati.",
  "tika-abh09t:2018_3": "Yassa pana santi,",
  "tika-abh09t:2018_4": "tassa araññavāso anucchaviko hoti.",
  "tika-abh09t:2018_5": "So hi tattha sabbappakārajjhānaṃ nibbattetuṃ sakkoti,",
  "tika-abh09t:2018_6": "araññavāsañceva āraññake ca upasobheti,",
  "tika-abh09t:2018_7": "sakalañca sāsanaṃ pasādeti,",
  "tika-abh09t:2018_8": "tasmā evarūpassa bhikkhuno upāsanaṭṭhānayogapathaṃ sappāyasenāsanaṃ dassento “so vivittaṃ senāsanaṃ bhajatī”tiādimāha.",
  "tika-abh09t:2018_9": "Tattha vivittanti suññaṃ.",
  "tika-abh09t:2018_10": "Seti ceva āsati ca etthāti senāsanaṃ, mañcādi,",
  "tika-abh09t:2018_11": "vihārādi ca.",
  "tika-abh09t:2018_12": "Tenevassa niddese “mañco pīṭha”ntiādi vuttaṃ.",
  "tika-abh09t:2019_0": "Idāni aññampissa pabhedaṃ dassetuṃ “arañña”ntiādi vuttaṃ.",
  "tika-abh09t:2019_1": "Tattha araññanti vinayapariyāyena tāva ṭhapetvā gāmañca gāmūpacārañca avasesaṃ,",
  "tika-abh09t:2019_2": "suttantapariyāyena ca āraññakaṃ bhikkhuṃ sandhāya pañcadhanusatikaṃ pacchimaṃ araññanti vuttaṃ,",
  "tika-abh09t:2019_3": "abhidhammapariyāyena pana gāmadvārassa indakhīlato bahi sabbaṃ “arañña”nti gahetabbaṃ.",
  "tika-abh09t:2019_4": "“Nikkhamitvā bahi indakhīlā”ti hi vuttaṃ.",
  "tika-abh09t:2019_5": "Kandaranti kaṃ vuccati udakaṃ,",
  "tika-abh09t:2019_6": "tena daritaṃ udakena bhinnaṃ pabbatapadesaṃ,",
  "tika-abh09t:2019_7": "yaṃ “nitumba”ntipi “nadīkuñja”ntipi vadanti.",
  "tika-abh09t:2019_8": "Tattha hi rajatapaṭṭasadisavālikāpuline maṇivitānasadise sandacchāye vanagahane nisīditvā maṇikkhandhasadise",
  "tika-abh09t:2019_9": "udake sandamāne sītena vātena bījiyamānassa samaṇadhammaṃ karoto cittaṃ ekaggaṃ hoti.",
  "tika-abh09t:2019_10": "Giriguhanti dvinnaṃ pabbatānamantaraṃ,",
  "tika-abh09t:2019_11": "ekasmiññeva vā umaṅgasadisaṃ mahāvivaraṃ.",
  "tika-abh09t:2019_12": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "tika-abh09t:2019_13": "yattha na kasanti na vapanti.",
  "tika-abh09t:2019_14": "Tenevassa niddese “vanapatthanti dūrānametaṃ senāsanānaṃ adhivacana”ntiādi vuttaṃ.",
  "tika-abh09t:2020_0": "Abbhokāsanti acchannaṃ.",
  "tika-abh09t:2020_1": "Ākaṅkhamāno panettha cīvarakuṭiṃ katvā vasati.",
  "tika-abh09t:2020_2": "Palālapuñjanti palālarāsiṃ.",
  "tika-abh09t:2020_3": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "tika-abh09t:2020_4": "gacchagumbādīnampi upari palālaṃ pakkhipitvā heṭṭhā nisīdanti,",
  "tika-abh09t:2020_5": "taṃ sandhāyetaṃ vuttaṃ.",
  "tika-abh09t:2020_6": "Appasaddantiādīsu vacanasaddena virahitattā appasaddaṃ.",
  "tika-abh09t:2020_7": "Nagaranigghosasaddena ceva migapakkhinigghosena ca rahitattā appanigghosaṃ.",
  "tika-abh09t:2020_8": "Vijanavātanti anusañcarakajanassa sarīravātena virahitattā vijanavātaṃ,",
  "tika-abh09t:2020_9": "“vijanavāda”ntipi pāṭho.",
  "tika-abh09t:2020_10": "Senāsanassa anto janavādasaddena rahitanti attho.",
  "tika-abh09t:2020_11": "Manussānaṃ rahassa kiriyārahattā manussarāhasseyyakaṃ,",
  "tika-abh09t:2020_12": "tato tato paṭinivattitvā sammadeva kammaṭṭhāne cittassa līyanato paṭisallānasaṅkhātassa vivekassa bhāvanārāmassa anurūpattā paṭisallānasāruppaṃ.",
  "tika-abh09t:2020_13": "Bhajatīti sambandho.",
  "tika-abh09t:2020_14": "Araññagatotiādīsu araññaṃ,",
  "tika-abh09t:2020_15": "rukkhamūlañca ṭhapetvā avasesaṃ sabbampi senāsanaṃ suññāgārena saṅgahitaṃ.",
  "tika-abh09t:2021_0": "Pallaṅkaṃ ābhujitvāti samantato ūrubaddhāsanaṃ bandhitvā.",
  "tika-abh09t:2021_1": "Ujuṃ kāyaṃ paṇidhāyāti uparimakāyaṃ ujuṃ ṭhapetvā,",
  "tika-abh09t:2021_2": "aṭṭhārasa piṭṭhikaṇṭake koṭiyā koṭiṃ paṭipādetvā.",
  "tika-abh09t:2021_3": "Evaṃ nisinnassa hi cammamaṃsanahārūni na paṇamanti,",
  "tika-abh09t:2021_4": "athassa tesaṃ apaṇamanapaccayā khaṇe khaṇe vedanā na uppajjanti,",
  "tika-abh09t:2021_5": "tato cittaṃ ekaggaṃ hoti,",
  "tika-abh09t:2021_6": "kammaṭṭhānaṃ vuddhiṃ upagacchati.",
  "tika-abh09t:2021_7": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ paṭṭhapetvā,",
  "tika-abh09t:2021_8": "mukhasamīpe vā katvā.",
  "tika-abh09t:2021_9": "Tenevassa niddese “ayaṃ sati upaṭṭhitā hoti sūpaṭṭhitā,",
  "tika-abh09t:2021_10": "nāsikagge vā mukhanimitte vā”ti vuttaṃ.",
  "tika-abh09t:2021_11": "Mukhanimittanti cettha uttaroṭṭhassa vemajjhapadeso,",
  "tika-abh09t:2021_12": "yattha nāsikāvāto paṭihaññati.",
  "tika-abh09t:2021_13": "Atha vā “parīti pariggahaṭṭho,",
  "tika-abh09t:2021_14": "mukhanti niyyānaṭṭho,",
  "tika-abh09t:2021_15": "satīti upaṭṭhānaṭṭho,",
  "tika-abh09t:2021_16": "tena vuccati parimukhaṃ sati”nti vaṃ paṭisambhidāyaṃ vuttanayenapettha attho daṭṭhabbo.",
  "tika-abh09t:2021_17": "Tatrāyaṃ saṅkhepattho “pariggahitaniyyānaṃ satiṃ katvā”ti.",
  "tika-abh09t:2022_0": "Abhijjhaṃ loketiādīsu abhimukhaṃ jhāyati cintetīti abhijjhā, rāgo.",
  "tika-abh09t:2022_1": "Lujjanapalujjanaṭṭhena loko,",
  "tika-abh09t:2022_2": "pañcupādānakkhandhā.",
  "tika-abh09t:2022_3": "Tesu kāmacchandaṃ vikkhambhetvāti attho.",
  "tika-abh09t:2022_4": "Vikkhambhanavaseneva vigatābhijjhena,",
  "tika-abh09t:2022_5": "na cakkhuviññāṇādisadisenāti attho.",
  "tika-abh09t:2022_6": "Cetasāti cittena,",
  "tika-abh09t:2022_7": "itthambhūto viharatīti attho.",
  "tika-abh09t:2022_8": "Abhijjhāyāti abhijjhāto.",
  "tika-abh09t:2022_9": "Cittaṃ parisodhetīti yathā naṃ sā muñcitvā na puna gaṇhāti,",
  "tika-abh09t:2022_10": "evaṃ parimocetīti attho.",
  "tika-abh09t:2022_11": "Byāpajjati iminā cittaṃ pūtikummāsādayo viya pakatiṃ jahātīti byāpādo.",
  "tika-abh09t:2022_12": "Vikārappattiyā padussati,",
  "tika-abh09t:2022_13": "paraṃ vā padūseti vināsetīti padoso,",
  "tika-abh09t:2022_14": "ubhayampetaṃ kodhassevādhivacanaṃ.",
  "tika-abh09t:2022_15": "Yasmā cetaṃ sabbakammaṭṭhānasādhāraṇavasena desīyati,",
  "tika-abh09t:2022_16": "tasmā “sabbapāṇabhūtahitānukampī”ti evaṃ mettāvasena avatvā “abyāpannacitto”ti ettakameva vuttaṃ.",
  "tika-abh09t:2023_0": "Thinaṃ cittassa gelaññaṃ,",
  "tika-abh09t:2023_1": "middhaṃ cetasikānaṃ.",
  "tika-abh09t:2023_2": "Ālokasaññīti rattiyampi divāpi diṭṭhaālokasañjānanasaññāya samannāgato,",
  "tika-abh09t:2023_3": "tāya pana ālokasaññāya thinamiddhavinodanassa visesato satisampajaññaṃ icchitabbanti āha “sato sampajāno”ti.",
  "tika-abh09t:2024_0": "Anuddhatoti avikkhitto tathā eva ajjhattaṃ vūpasantacitto.",
  "tika-abh09t:2024_1": "Tiṇṇavicikicchoti vicikicchaṃ atikkamitvā ṭhito.",
  "tika-abh09t:2024_2": "Akathaṃkathī kusalesu dhammesūti anavajjadhammesu “kathaṃ ime,",
  "tika-abh09t:2024_3": "kathaṃ ime”ti evaṃ pavattanato kathaṃkathīsaṅkhātāya vicikicchāya virahito.",
  "tika-abh09t:2024_4": "Evaṃ pañcanīvaraṇappahānaṃ dassetvā idāni yasmā appahīnanīvaraṇassa jhānaṃ na uppajjati,",
  "tika-abh09t:2024_5": "na hi kāmacchandādīhi nānāvisayavikkhittacittaṃ ekattārammaṇe samādhiyati,",
  "tika-abh09t:2024_6": "na kāmadhātusamatikkamanāya vā paṭipajjati,",
  "tika-abh09t:2024_7": "tasmā “so ime pañca nīvaraṇe pahāyā”tiādi vuttaṃ.",
  "tika-abh09t:2024_8": "Tattha soti yo yathāvuttasīlādiguṇe patiṭṭhāya araññādianurūpasenāsanagato attano cariyānukulakammaṭṭhāne",
  "tika-abh09t:2024_9": "līnuddhaccarahitāya sātaccakiriyāya uppāditupacārajjhānena pahīnapañcanīvaraṇo paṭhamajjhānādhigamāya vāyamati,",
  "tika-abh09t:2024_10": "soti attho.",
  "tika-abh09t:2025_0": "Cetaso upakkileseti cittassa appabhassarabhāvakaraṇe.",
  "tika-abh09t:2025_1": "Paññāya dubbalīkaraṇeti yasmā ime nīvaraṇā uppajjamānā anuppannāya lokiyalokuttarāya paññāya uppajjituṃ na denti,",
  "tika-abh09t:2025_2": "uppannāya pana lokiyaaṭṭhasamāpattiyā,",
  "tika-abh09t:2025_3": "abhiññābhūtāya vā mūlaṃ upacchinditvā pātenti,",
  "tika-abh09t:2025_4": "tasmā “paññāya dubbalīkaraṇā”ti vuccanti.",
  "tika-abh09t:2025_5": "Vivicceva kāmehītiādīsu kāmehīti vatthukāmakilesakāmehi.",
  "tika-abh09t:2025_6": "Viviccevāti viviccitvā vinā hutvā,",
  "tika-abh09t:2025_7": "apakkamitvāti attho.",
  "tika-abh09t:2025_8": "Niyamatthena panettha eva-",
  "tika-abh09t:2025_9": "kārena jhānapaṭipakkhabhūtānaṃ kāmānaṃ pariccāgeneva paṭhamajjhānādhigamo,",
  "tika-abh09t:2025_10": "andhakārapariccāgeneva dīpappavatti viyāti dasseti.",
  "tika-abh09t:2025_11": "Uttarapadepi cesa eva-",
  "tika-abh09t:2025_12": "kāro ānetvā “vivicceva akusalehi dhammehī”ti sambandhitabbo.",
  "tika-abh09t:2025_13": "Na hi sakkā kāmato aññehi nīvaraṇasaṅkhātehi akusaladhammehi aviviccāpi jhānaṃ upasampajja viharituṃ.",
  "tika-abh09t:2025_14": "Padadvayepi pana “viviccā”ti iminā kāyavivekādīsu,",
  "tika-abh09t:2025_15": "tadaṅgavivekādīsu ca tadaṅganissaraṇavivekavajjitā sabbepi vivekā idha adhippetā.",
  "tika-abh09t:2025_16": "Vatthukāmavivekavacanato hi kāyaviveko vutto,",
  "tika-abh09t:2025_17": "kilesakāmehi pana sesākusalehi ca vivekavacanato cittaupadhivivekā,",
  "tika-abh09t:2025_18": "vikkhambhanādivivekā ca vuttā.",
  "tika-abh09t:2025_19": "Lokuttarajjhānampi saṅgahitattā daṭṭhabbaṃ.",
  "tika-abh09t:2025_20": "Evametena padadvayena yathākkamaṃ kāmacchandanīvaraṇasesanīvaraṇavikkhambhanādiko vutto.",
  "tika-abh09t:2025_21": "Evaṃ oghādīsupi yathārahaṃ yojetabbaṃ.",
  "tika-abh09t:2026_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ “savitakkaṃ savicāra”ntiādi vuttaṃ.",
  "tika-abh09t:2026_1": "Tattha vitakkena ca vicārena ca saha vattati rukkho viya pupphena,",
  "tika-abh09t:2026_2": "phalena cāti idaṃ jhānaṃ “savitakkaṃ savicāra”nti vuccati.",
  "tika-abh09t:2026_3": "Vivekajanti ettha vivitti viveko,",
  "tika-abh09t:2026_4": "nīvaraṇavigamoti attho.",
  "tika-abh09t:2026_5": "Vivittoti vā viveko,",
  "tika-abh09t:2026_6": "nīvaraṇavivitto jhānasampayuttadhammarāsīti attho,",
  "tika-abh09t:2026_7": "tasmā vivekato,",
  "tika-abh09t:2026_8": "tasmiṃ vā viveke jātanti vivekajaṃ.",
  "tika-abh09t:2026_9": "Pītisukhanti ettha pītīti appanāppattā pharaṇāpīti,",
  "tika-abh09t:2026_10": "sukhañca taṃsampayuttaṃ,",
  "tika-abh09t:2026_11": "iti ayañca pīti idañca sukhaṃ assa jhānassa,",
  "tika-abh09t:2026_12": "asmiṃ vā atthīti idaṃ jhānaṃ “pītisukha”nti vuccati.",
  "tika-abh09t:2026_13": "Atha vā pīti ca sukhañca pītisukhaṃ,",
  "tika-abh09t:2026_14": "vivekajaṃ pītisukhaṃ assa,",
  "tika-abh09t:2026_15": "asmiṃ vāti vivekajaṃ pītisukhaṃ,",
  "tika-abh09t:2026_16": "evaṃ ekapadavasena “vivekajapītisukha”nti vattabbe niggahītāgamaṃ katvā “vivekajaṃ pītisukha”ntipi vattuṃ yujjati.",
  "tika-abh09t:2026_17": "Yatheva hi jhānaṃ,",
  "tika-abh09t:2026_18": "evaṃ pītisukhampi vivekajameva hotīti.",
  "tika-abh09t:2026_19": "Paṭhamaṃ jhānanti gaṇanānupubbato paṭhamaṃ,",
  "tika-abh09t:2026_20": "paṭhamaṃ uppattitopi paṭhamaṃ.",
  "tika-abh09t:2026_21": "Ārammaṇūpanijjhānato,",
  "tika-abh09t:2026_22": "paccanīkajhāpanato vā jhānaṃ,",
  "tika-abh09t:2026_23": "iminā nayena upari “dutiyaṃ jhāna”ntiādīsu attho veditabbo.",
  "tika-abh09t:2026_24": "Upasampajja viharatīti evaṃ pañcaṅgavippahīnaṃ pañcaṅgasamannāgataṃ tividhakalyāṇaṃ dasalakkhaṇasampannaṃ",
  "tika-abh09t:2026_25": "paṭhamaṃ jhānaṃ adhigantvā tadanurūpena iriyāpathavihārena pavattatīti attho.",
  "tika-abh09t:2026_26": "Ettha ca cittekaggatā kiñcāpi “savitakkasavicāra”nti imasmiṃ pāṭhe na niddiṭṭhā,",
  "tika-abh09t:2026_27": "tathāpi vibhaṅge “jhānanti vitakko vicāro pīti sukhaṃ cittassekaggatā”ti vuttattā aṅgameva.",
  "tika-abh09t:2027_0": "Evaṃ paṭhamajjhānādhigamaṃ dassetvā idāni tadanantaraṃ adhigatapaṭhamajjhānassa taṃ āvajjanasamāpajjanavuṭṭhānādhiṭṭhānapaccavekkhaṇasaṅkhātāhi",
  "tika-abh09t:2027_1": "pañcahi vasīhi vasībhūtaṃ katvā tato vuṭṭhāya tattha āsannanīvaraṇapaccatthikatāya ceva oḷārikavitakkavicārakkhobhasamaṅgitāya",
  "tika-abh09t:2027_2": "ca dosaṃ disvā nikantiṃ pariyādāya vitakkādibhedoḷārikaṅgappahānāya,",
  "tika-abh09t:2027_3": "pītiādisantaṅgapaṭilābhāya ca tadeva kammaṭṭhānaṃ punappunaṃ manasikaroto dutiyaṃ jhānaṃ uppajjati,",
  "tika-abh09t:2027_4": "tappādakañca lokuttarajjhānaṃ puggalādhiṭṭhānena dassetuṃ “vitakkavicārānaṃ vūpasamā”tiādimāha.",
  "tika-abh09t:2027_5": "Tattha vūpasamāti samatikkamā,",
  "tika-abh09t:2027_6": "dutiyajjhānakkhaṇe apātubhāvāti vuttaṃ hoti.",
  "tika-abh09t:2027_7": "Ajjhattanti attani jātaṃ,",
  "tika-abh09t:2027_8": "attasantāne nibbattanti attho.",
  "tika-abh09t:2027_9": "Sampasādananti saddhāsaṅkhātasampasādanayogato jhānampi sampasādanaṃ nīlavaṇṇayogato nīlavatthaṃ viya.",
  "tika-abh09t:2027_10": "Ekodibhāvanti ettha vitakkavicārehi anajjhāruḷhattā eko aggo seṭṭho udetīti ekodi, samādhi.",
  "tika-abh09t:2027_11": "Taṃ bhāveti vaḍḍhetīti dutiyajjhānaṃ ekodibhāvaṃ.",
  "tika-abh09t:2027_12": "So panāyaṃ ekodi yasmā cetaso,",
  "tika-abh09t:2027_13": "na sattassa,",
  "tika-abh09t:2027_14": "na jīvassa,",
  "tika-abh09t:2027_15": "tasmā etaṃ “cetaso ekodibhāva”nti vuttaṃ.",
  "tika-abh09t:2028_0": "Nanu cāyaṃ saddhā paṭhamajjhānepi atthi,",
  "tika-abh09t:2028_1": "ayañca ekodināmako samādhi,",
  "tika-abh09t:2028_2": "atha kasmā idameva evaṃ vuttanti? Vuccate –",
  "tika-abh09t:2028_3": "imasmiñhi jhāne vitakkavicārakkhobhābhāvena balavatī saddhā,",
  "tika-abh09t:2028_4": "samādhi ca,",
  "tika-abh09t:2028_5": "tasmā idameva evaṃ vuttanti.",
  "tika-abh09t:2028_6": "Avitakkaṃ avicāranti bhāvanāya pahīnattā natthi etasmiṃ,",
  "tika-abh09t:2028_7": "etassa vā vitakko vicāro,",
  "tika-abh09t:2028_8": "na tatiyajjhānādi viya,",
  "tika-abh09t:2028_9": "cakkhuviññāṇādi viya ca abhāvappattito,",
  "tika-abh09t:2028_10": "tasmā imassa “vitakkavicārānaṃ vūpasamā”ti idaṃ kāraṇavacananti daṭṭhabbaṃ.",
  "tika-abh09t:2028_11": "Samādhijanti paṭhamajjhānasamādhito,",
  "tika-abh09t:2028_12": "sampayuttasamādhito vā jātaṃ,",
  "tika-abh09t:2028_13": "vitakkādikkhobhābhāvena cetassa vaṇṇabhaṇanatthaṃ idameva “samādhija”nti vuttaṃ.",
  "tika-abh09t:2028_14": "Upasampajja viharatīti evaṃ duvaṅgavippahīnaṃ tivaṅgasamannāgataṃ tividhakalyāṇādiyuttaṃ dutiyaṃ jhānaṃ adhigantvā vuttanayena vattatīti attho.",
  "tika-abh09t:2029_0": "Evaṃ dutiyajjhānādhigamaṃ dassetvā idāni tadanantaraṃ adhigatadutiyajjhānassa taṃ vuttanayeneva vasībhūtaṃ",
  "tika-abh09t:2029_1": "katvā tattha āsannavitakkavicārapaccatthikatāya ceva oḷārikapītaṅgasamaṅgitāya ca dosaṃ disvā nikantiṃ",
  "tika-abh09t:2029_2": "pariyādāya tadoḷārikaṅgappahānāya sesasantaṅgapaṭilābhāya tadevārammaṇaṃ punappunaṃ manasikaroto tatiyaṃ",
  "tika-abh09t:2029_3": "jhānaṃ uppajjati,",
  "tika-abh09t:2029_4": "tappādakañca lokuttaraṃ,",
  "tika-abh09t:2029_5": "taṃ dassetuṃ “pītiyā ca virāgā”tiādimāha.",
  "tika-abh09t:2029_6": "Tattha virajjanaṃ virāgo,",
  "tika-abh09t:2029_7": "samatikkamo,",
  "tika-abh09t:2029_8": "tasmā virāgā. Ca-",
  "tika-abh09t:2029_9": "kārena vitakkavicārānaṃ vūpasamaṃ sampiṇḍeti “pītiyā ca virāgā,",
  "tika-abh09t:2029_10": "vitakkavicārānañca vūpasamā”ti.",
  "tika-abh09t:2029_11": "Idañcetassa āgamanamaggaparidīpanatthaṃ,",
  "tika-abh09t:2029_12": "vaṇṇabhaṇanatthañca vuttaṃ.",
  "tika-abh09t:2029_13": "Upekkhako viharatīti ettha upapattito ikkhati apakkhapatitā hutvā passatīti upekkhā,",
  "tika-abh09t:2029_14": "tatramajjhattatā.",
  "tika-abh09t:2029_15": "Tāya visadāya pītivirāgapadaṭṭhānāya thāmagatāya samannāgatattā tatiyajjhānasamaṅgī “upekkhako”ti vuccati,",
  "tika-abh09t:2029_16": "vitakkādikkhobhābhāvena panesā ettheva paribyattakiccā jātā,",
  "tika-abh09t:2029_17": "na paṭhamajjhānādīsūti.",
  "tika-abh09t:2029_18": "Sato ca sampajānoti puggalādhiṭṭhānena sati ca sampajaññañca vuttaṃ,",
  "tika-abh09t:2029_19": "idañca satisampajaññabaleneva ṭhitaṃ taṃpītisahacaritaṃ sukhaṃ,",
  "tika-abh09t:2029_20": "tato apanītaṃ vaccho viya bandhanabalena dhenuṃ pītiṃ na upagacchati,",
  "tika-abh09t:2029_21": "imasmiñca sati atimadhure sukhe yogino na sārajjanti,",
  "tika-abh09t:2029_22": "no aññathāti imampi atthavisesaṃ dassetuṃ idheva vuttanti veditabbaṃ.",
  "tika-abh09t:2029_23": "Sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo natthi,",
  "tika-abh09t:2029_24": "evaṃ santepi yasmā tassa nāmakāyena sampayuttaṃ atipaṇītaṃ sukhaṃ,",
  "tika-abh09t:2029_25": "taṃsamuṭṭhitena tassa atipaṇītena rūpena rūpakāyo phuṭṭho,",
  "tika-abh09t:2029_26": "yassa phuṭṭhattā jhānā vuṭṭhitopi kāyikasukhaṃ paṭisaṃvedeyya,",
  "tika-abh09t:2029_27": "tasmā etamatthaṃ dassento “sukhañca kāyena paṭisaṃvedetī”ti āha.",
  "tika-abh09t:2029_28": "Yaṃ tantiādīsu yanti yasmā,",
  "tika-abh09t:2029_29": "yaṃ jhānahetūti attho.",
  "tika-abh09t:2029_30": "Tanti taṃ tatiyajjhānasamaṅgipuggalaṃ buddhādayo ariyā ācikkhanti pasaṃsanti. Kinti?",
  "tika-abh09t:2029_31": "“Upekkhako satimā sukhavihārī”ti.",
  "tika-abh09t:2029_32": "Evaṃ ekaṅgavippahīnaṃ duvaṅgasamannāgataṃ tividhakalyāṇādiyuttaṃ tatiyaṃ jhānaṃ adhigantvā pavattatīti attho.",
  "tika-abh09t:2029_33": "Yaṃ pana jhānaṃ vibhaṅge “jhānanti upekkhā sati sampajaññaṃ sukhaṃ cittassekaggatā”ti vuttaṃ,",
  "tika-abh09t:2029_34": "taṃ saparikkhāraṃ jhānaṃ dassetuṃ pariyāyena vuttaṃ.",
  "tika-abh09t:2029_35": "Upanijjhānalakkhaṇānaṃ pana sukhacittekaggatānaṃ vasena duvaṅgikamevetaṃ veditabbaṃ. Yathāha –",
  "tika-abh09t:2029_36": "“duvaṅgikaṃ jhānaṃ hotī”tiādi.",
  "tika-abh09t:2030_0": "Evaṃ tatiyajjhānādhigamaṃ dassetvā idāni tadanantaraṃ adhigatatatiyajjhānassa taṃ vasībhūtaṃ katvā tato",
  "tika-abh09t:2030_1": "vuṭṭhāya tattha vuttanayena dosaṃ disvā nikantiṃ pariyādāya oḷārikasukhaṅgappahānāya,",
  "tika-abh09t:2030_2": "upekkhekaggatāsaṅkhātasesasantaṅgapaṭilābhāya ca tadeva nimittaṃ manasikaroto catutthaṃ jhānaṃ uppajjati,",
  "tika-abh09t:2030_3": "tappādakañca lokuttaraṃ,",
  "tika-abh09t:2030_4": "taṃ puggalādhiṭṭhānena dassetuṃ “sukhassa ca pahānā”tiādimāha.",
  "tika-abh09t:2030_5": "Tattha sukhassa ca pahānā dukkhassa ca pahānāti kāyikassa sukhassa,",
  "tika-abh09t:2030_6": "dukkhassa ca pahānā.",
  "tika-abh09t:2030_7": "Pubbevāti tañca kho pubbeva,",
  "tika-abh09t:2030_8": "na catutthajjhānakkhaṇeti attho.",
  "tika-abh09t:2030_9": "Somanassadomanassānaṃ atthaṅgamāti cetasikassa sukhassa,",
  "tika-abh09t:2030_10": "dukkhassa ca pubbeva pahānā.",
  "tika-abh09t:2030_11": "Kadā pana tesaṃ pahānaṃ hotīti?",
  "tika-abh09t:2030_12": "Catunnaṃ jhānānaṃ upacārakkhaṇe.",
  "tika-abh09t:2030_13": "Dukkhadomanassasukhasomanassāni hi yathākkamaṃ paṭhamādicatunnaṃ jhānānaṃ upacārakkhaṇe eva pahīyanti.",
  "tika-abh09t:2030_14": "Yadi evaṃ,",
  "tika-abh09t:2030_15": "kasmā panesa “vivicceva…pe…",
  "tika-abh09t:2030_16": "paṭhamaṃ jhānaṃ upasampajja viharati,",
  "tika-abh09t:2030_17": "etthuppannaṃ dukkhindriyaṃ aparisesaṃ nirujjhati…pe…",
  "tika-abh09t:2030_18": "catutthaṃ jhānaṃ upasampajja viharati,",
  "tika-abh09t:2030_19": "etthuppannaṃ somanassindriyaṃ aparisesaṃ nirujjhatī”ti evaṃ jhānesveva nirodho vuttoti?",
  "tika-abh09t:2030_20": "Atisayanirodhassa vuttattā.",
  "tika-abh09t:2030_21": "Upacārakkhaṇesu hi yo nirodho,",
  "tika-abh09t:2030_22": "so nirodho eva,",
  "tika-abh09t:2030_23": "nātisayanirodho,",
  "tika-abh09t:2030_24": "so pana jhānakkhaṇesu eva.",
  "tika-abh09t:2030_25": "Tato eva hi tattha tattha aparisesaggahaṇaṃ katanti,",
  "tika-abh09t:2030_26": "tattha tattha pana pahīnāpi etā vedanā ettha duviññeyyalakkhaṇāya adukkhamasukhāya vedanāya dukkhādibyatirekena sukhaggahaṇatthaṃ,",
  "tika-abh09t:2030_27": "vaṇṇabhaṇanatthañcassa jhānassa samāhaṭā,",
  "tika-abh09t:2030_28": "paccayadassanatthañcassa. Yathāha –",
  "tika-abh09t:2030_29": "“cattāro kho, āvuso,",
  "tika-abh09t:2030_30": "paccayā adukkhamasukhāya cetovimuttiyā samāpattiyā, idhāvuso,",
  "tika-abh09t:2030_31": "bhikkhu sukhassa ca pahānā”tiādi.",
  "tika-abh09t:2031_0": "Upekkhāsatipārisuddhinti tatramajjhattatāsaṅkhātāya upekkhāya janitasatiyā pārisuddhi.",
  "tika-abh09t:2031_1": "Nirupaklesatāya hi taṃ parisuddhattaṃ.",
  "tika-abh09t:2031_2": "Na kevalañcettha upekkhāya sati eva parisuddhā,",
  "tika-abh09t:2031_3": "apica kho sabbepi sampayuttadhammā,",
  "tika-abh09t:2031_4": "satisīsena panāyaṃ desanā katāti.",
  "tika-abh09t:2031_5": "Upasampajja viharatīti evaṃ ekaṅgavippahīnaṃ duvaṅgasamannāgataṃ tividhakalyāṇādiyuttaṃ catutthaṃ jhānaṃ",
  "tika-abh09t:2031_6": "adhigantvā tadanurūpena iriyāpathavihārena pavattatīti attho.",
  "tika-abh09t:2032_0": "Evaṃ rūpāvacaralokuttaracatukkajjhānaṃ dassetvā idāni arūpāvacarajjhānaṃ dassento yaṃ tattha paṭhamaṃ,",
  "tika-abh09t:2032_1": "evaṃ adhigatarūpāvacaracatutthajjhānassa karajarūpe daṇḍādānādīnañceva cakkhurogādiābādhānañca vasena",
  "tika-abh09t:2032_2": "diṭṭhādīnavassa karajarūpassa samatikkamāya ākāsakasiṇavirahitesu navasu kasiṇesu aññatarasmiṃ catutthaṃ",
  "tika-abh09t:2032_3": "jhānaṃ uppādetvā tassārammaṇabhūtaṃ kasiṇapaṭibhāgarūpampi karajarūpapaṭibhāgatāya,",
  "tika-abh09t:2032_4": "araññe sappānubandhassa bhayena palāyato rajjutālapaṇṇādiṃ sappapaṭibhāgatāya viya samatikkamitukāmassa",
  "tika-abh09t:2032_5": "pañcahākārehi taṃ jhānaṃ vasībhūtaṃ katvā tato vuṭṭhāya tattha nibbejanīyarūpapaṭibhāgārammaṇatāya,",
  "tika-abh09t:2032_6": "āsannasomanassapaccatthikatāya ca dosaṃ disvā nikantiṃ pariyādāya aṅgesu samatikkamitabbābhāvena ārammaṇasamatikkamabhūtaṃ",
  "tika-abh09t:2032_7": "ākāsānañcāyatanaṃ santato manasikaritvā cakkavāḷapariyantaṃ vā yattakaṃ vā icchati,",
  "tika-abh09t:2032_8": "tattakaṃ kasiṇaṃ pattharitvā vā kasiṇaṃ amanasikaritvā tena phuṭṭhokāsaṃ “ākāso ākāso”ti vā “ananto ākāso”ti",
  "tika-abh09t:2032_9": "vā manasikārena kasiṇaṃ ugghāṭetvā vā taṃ kasiṇugghāṭimākāsanimittaṃ “ākāso”ti punappunaṃ manasikaroto",
  "tika-abh09t:2032_10": "ākāsānañcāyatanaṃ uppajjati,",
  "tika-abh09t:2032_11": "taṃ tāva dassetuṃ “sabbaso rūpasaññānaṃ samatikkamā”tiādimāha.",
  "tika-abh09t:2033_0": "Tattha sabbasoti sabbākārena,",
  "tika-abh09t:2033_1": "sabbāsaṃ vā anavasesānanti attho.",
  "tika-abh09t:2033_2": "Rūpasaññānanti saññāsīsena vuttānaṃ kusalavipākakiriyavasena pañcadasarūpāvacarajjhānānañceva tadārammaṇānañca.",
  "tika-abh09t:2033_3": "Rūpajjhānampi hi “rūpe saññā rūpasaññā”ti evaṃ saññāsīsena vuccati,",
  "tika-abh09t:2033_4": "tadārammaṇakasiṇampi rūpanti saññā nāmamassāti “rūpasañña”nti vuccati.",
  "tika-abh09t:2033_5": "Samatikkamāti virāgā,",
  "tika-abh09t:2033_6": "nirodhā ca.",
  "tika-abh09t:2033_7": "Vibhaṅge pana saññāsu samatikkantāsu ārammaṇaṃ samatikkantameva hotīti “samāpannassa vā upapannassa vā",
  "tika-abh09t:2033_8": "diṭṭhadhammasukhavihārissa vā”tiādinā saññānameva samatikkamo vutto,",
  "tika-abh09t:2033_9": "ārammaṇe avirattassa saññāsamatikkamo natthevāti taṃ samatikkamavasenāpi atthavaṇṇanā kātabbāva.",
  "tika-abh09t:2034_0": "Paṭighasaññānaṃ atthaṅgamāti cakkhādīnaṃ vatthūnaṃ,",
  "tika-abh09t:2034_1": "rūpādīnañca ārammaṇānaṃ paṭighātena samuppannā dvipañcaviññāṇasaññā paṭighasaññā,",
  "tika-abh09t:2034_2": "tāsaṃ atthaṅgamā.",
  "tika-abh09t:2034_3": "Kiñcāpi tā rūpāvacarajjhānasamāpannassāpi na santi,",
  "tika-abh09t:2034_4": "atha kho na pahīnattā na santi.",
  "tika-abh09t:2034_5": "Na hi rūpavirāgāya rūpāvacarabhāvanā saṃvattati,",
  "tika-abh09t:2034_6": "rūpāyattāva etāsaṃ pavatti,",
  "tika-abh09t:2034_7": "ayaṃ pana bhāvanā rūpavirāgāya saṃvattati,",
  "tika-abh09t:2034_8": "tasmā tā ettha pahīnāti vattuṃ vaṭṭati.",
  "tika-abh09t:2034_9": "Nānattasaññānaṃ amanasikārāti nānatte gocare pavattānaṃ,",
  "tika-abh09t:2034_10": "nānattānaṃ vā manoviññāṇadhātuvasena pavattānañca catucattālīsakāmāvacarasaññānaṃ amanasikārā anāvajjanā.",
  "tika-abh09t:2034_11": "Ettha ca rūpapaṭighasaññānaṃ iminā jhānena nibbattabhavepi anuppattito “samatikkamā atthaṅgamā”ti evaṃ abhāvo eva vutto.",
  "tika-abh09t:2034_12": "“Nānattasaññānaṃ amanasikārā”ti aṭṭhakāmāvacarakusalānaṃ navakiriyānaṃ dasākusalānaṃ vasena sattavīsatisaññānaṃ",
  "tika-abh09t:2034_13": "arūpabhavepi manasikārena uppattisambhavato tāsaṃ amanasikārā icceva vuttanti veditabbaṃ.",
  "tika-abh09t:2035_0": "Ananto ākāsoti ettha nāssa uppādanto vā vayanto vā paññāyatīti ananto.",
  "tika-abh09t:2035_1": "Ākāsoti kasiṇugghāṭimākāso vuccati,",
  "tika-abh09t:2035_2": "manasikāravasenapettha anantatā veditabbā.",
  "tika-abh09t:2035_3": "Teneva vibhaṅge vuttaṃ “tasmiṃ ākāse cittaṃ ṭhapeti…pe…",
  "tika-abh09t:2035_4": "anantaṃ pharati,",
  "tika-abh09t:2035_5": "tena vuccati ananto ākāso”ti.",
  "tika-abh09t:2035_6": "Idaṃ panassa bhāvanākāradassanaṃ.",
  "tika-abh09t:2035_7": "Ākāsānañcāyatananti ettha nāssa antoti anantaṃ ākāsameva anantaṃ ākāsānantaṃ,",
  "tika-abh09t:2035_8": "ākāsānantameva ākāsānañcaṃ,",
  "tika-abh09t:2035_9": "tadeva ākāsānañcaṃ adhiṭṭhānaṭṭhena,",
  "tika-abh09t:2035_10": "sañjātisamosaraṇaṭṭhena ca āyatanaṃ,",
  "tika-abh09t:2035_11": "taṃ ārammaṇamassa sasampayuttadhammassa jhānassāti ākāsānañcāyatanaṃ.",
  "tika-abh09t:2035_12": "Taṃ upasampajja vuttanayena viharatīti attho.",
  "tika-abh09t:2036_0": "Evaṃ ākāsānañcāyatanādhigamaṃ dassetvā idāni yaṃ tadanantaraṃ adhigatapaṭhamāruppassa taṃ vasībhūtaṃ katvā tattha āsannarūpajjhānapaccatthikatāya,",
  "tika-abh09t:2036_1": "rūpapaṭibhāgākāsārammaṇatāya ca dosaṃ disvā nikantiṃ pariyādāya taṃ samatikkamāya ākāsaṃ pharitvā pavattaṃ",
  "tika-abh09t:2036_2": "viññāṇaṃ “anantaṃ viññāṇa”nti punappunaṃ manasikaroto viññāṇañcāyatanaṃ uppajjati,",
  "tika-abh09t:2036_3": "taṃ dassetuṃ “sabbaso ākāsānañcāyatanaṃ samatikkammā”tiādi vuttaṃ.",
  "tika-abh09t:2036_4": "Tattha pubbe vuttanayena jhānampi ākāsānañcāyatanaṃ ārammaṇampi.",
  "tika-abh09t:2036_5": "Ārammaṇampi hi purimanayena ākāsānañcañca taṃ paṭhamāruppassa ārammaṇattā vuttanayena āyatanañcāti “ākāsānañcāyatana”nti vuccati.",
  "tika-abh09t:2036_6": "Iti ubhayassāpi appavattikaraṇena,",
  "tika-abh09t:2036_7": "amanasikaraṇena ca ekajjhaṃ katvā “ākāsānañcāyatanaṃ samatikkammā”ti idaṃ vuttanti veditabbaṃ.",
  "tika-abh09t:2037_0": "Anantaṃ viññāṇanti taññeva paṭhamāruppaviññāṇaṃ ākāsaṃ anantato pharitvā pavattaṃ “anantaṃ viññāṇa”nti evaṃ manasikarototi vuttaṃ hoti,",
  "tika-abh09t:2037_1": "manasikāravasena vā anantaṃ.",
  "tika-abh09t:2037_2": "Vibhaṅgepi hi “anantaṃ pharatī”ti vuttaṃ.",
  "tika-abh09t:2037_3": "Viññāṇañcāyatananti ettha vuttanayena anantameva ānañcaṃ,",
  "tika-abh09t:2037_4": "viññāṇañca taṃ ānañcañcāti viññāṇānantanti vattabbe ruḷhito “viññāṇañca”nti vuttaṃ,",
  "tika-abh09t:2037_5": "tadeva āyatanamārammaṇamassāti viññāṇañcāyatanaṃ.",
  "tika-abh09t:2037_6": "Sesaṃ vuttanayameva.",
  "tika-abh09t:2038_0": "Evaṃ viññāṇañcāyatanaṃ dassetvā idāni yaṃ tadanantaraṃ adhigatadutiyāruppassa taṃ vasībhūtaṃ katvā tattha āsannākāsānañcāyatanapaccatthikatāya,",
  "tika-abh09t:2038_1": "tadārammaṇatāya ca dosaṃ disvā nikantiṃ pariyādāya taṃ samatikkamāya paṭhamāruppaviññāṇābhāvaṃ “natthi",
  "tika-abh09t:2038_2": "natthī”ti vā “suññaṃ suñña”nti vā “vivittaṃ vivitta”nti vā punappunaṃ manasikaroto ākiñcaññāyatanaṃ uppajjati,",
  "tika-abh09t:2038_3": "taṃ dassetuṃ “sabbaso”tiādimāha.",
  "tika-abh09t:2038_4": "Idhāpi vuttanayena jhānassa,",
  "tika-abh09t:2038_5": "tadārammaṇassa ca viññāṇañcāyatanassa samatikkamova veditabbo.",
  "tika-abh09t:2038_6": "Natthi kiñcīti “natthi natthi,",
  "tika-abh09t:2038_7": "suññaṃ suññaṃ,",
  "tika-abh09t:2038_8": "vivittaṃ vivitta”nti evaṃ manasikarototi attho.",
  "tika-abh09t:2039_0": "Ākiñcaññāyatananti ettha nāssa kiñcananti akiñcanaṃ,",
  "tika-abh09t:2039_1": "antamaso bhaṅgamattampissa avasiṭṭhaṃ natthīti vuttaṃ hoti,",
  "tika-abh09t:2039_2": "akiñcanassa bhāvo ākiñcaññaṃ,",
  "tika-abh09t:2039_3": "ākāsānañcāyatanaviññāṇāpagamassetaṃ adhivacanaṃ,",
  "tika-abh09t:2039_4": "ākiñcaññaṃ āyatanamārammaṇamassāti ākiñcaññāyatanaṃ.",
  "tika-abh09t:2039_5": "Sesaṃ suviññeyyameva.",
  "tika-abh09t:2040_0": "Evaṃ ākiñcaññāyatanādhigamaṃ dassetvā idāni yaṃ tadanantaraṃ adhigatatatiyāruppassa taṃ vasībhūtaṃ katvā",
  "tika-abh09t:2040_1": "tattha āsannaviññāṇañcāyatanapaccatthikatāya dosaṃ disvā nikantiṃ pariyādāya taṃ samatikkamāya tadeva",
  "tika-abh09t:2040_2": "ākiñcaññāyatanaṃ “santaṃ santa”nti punappunaṃ manasikaroto nevasaññānāsaññāyatanaṃ uppajjati,",
  "tika-abh09t:2040_3": "taṃ dassetuṃ “sabbaso”tiādimāha.",
  "tika-abh09t:2040_4": "Tattha nevasaññānāsaññāyatananti oḷārikāya saññāya abhāvato,",
  "tika-abh09t:2040_5": "sukhumāya ca bhāvato nevassa sasampayuttadhammassa jhānassa saññā nāsaññāti nevasaññānāsaññaṃ,",
  "tika-abh09t:2040_6": "tadeva dhammāyatanamanāyatanapariyāpannattā āyatananti nevasaññānāsaññāyatanaṃ.",
  "tika-abh09t:2041_0": "Atha vā yāyamettha saññā,",
  "tika-abh09t:2041_1": "sā paṭusaññākiccaṃ kātuṃ asamatthatāya nevasaññā,",
  "tika-abh09t:2041_2": "saṅkhārāvasesasukhumabhāvena vijjamānattā nāsaññāti nevasaññānāsaññā,",
  "tika-abh09t:2041_3": "nevasaññānāsaññā ca sā sampayuttadhammānaṃ adhiṭṭhānaṭṭhena āyatanañcāti nevasaññānāsaññāyatanaṃ.",
  "tika-abh09t:2041_4": "Na kevalañcettha saññāva edisī,",
  "tika-abh09t:2041_5": "api tu phassopi nevaphasso nāphasso,",
  "tika-abh09t:2041_6": "cittampi nevacittaṃ nācittaṃ,",
  "tika-abh09t:2041_7": "evaṃ sesasampayuttadhammāpi,",
  "tika-abh09t:2041_8": "saññāsīsena panāyaṃ desanā katāti veditabbā.",
  "tika-abh09t:2041_9": "Tattha saṅkhārāvasesasukhumabhāvenāti accantasukhumabhāvappattasaṅkhārabhāvena.",
  "tika-abh09t:2041_10": "Sesaṃ vuttanayameva.",
  "tika-abh09t:2042_0": "Ayaṃ panettha ādito paṭṭhāya piṇḍatthappakāsanā –",
  "tika-abh09t:2042_1": "“idha bhikkhu pātimokkhasaṃvarasaṃvuto”tiādinā sāsane lokiyalokuttarajjhānanibbattakapuggalassa patiṭṭhābhūtasīlesu",
  "tika-abh09t:2042_2": "pātimokkhasaṃvarasīlavisuddhiṃ upadisati.",
  "tika-abh09t:2042_3": "“Viharatī”ti iminā tadanurūpavihārasamaṅgibhāvaṃ.",
  "tika-abh09t:2042_4": "“Ācāragocarasampanno”ti iminā ājīvapārisuddhisīlaṃ,",
  "tika-abh09t:2042_5": "tadupakārake ca dhamme.",
  "tika-abh09t:2042_6": "“Aṇumattesū”tiādinā yathāvuttasīlehi acavanaṃ,",
  "tika-abh09t:2042_7": "tesañca anavasesato samādānaṃ.",
  "tika-abh09t:2042_8": "“Indriyesu guttadvāro”ti iminā indriyasaṃvarasīlaṃ.",
  "tika-abh09t:2042_9": "“Bhojane mattaññū”ti iminā paccayasannissitasīlaṃ,",
  "tika-abh09t:2042_10": "santosādiguṇañca.",
  "tika-abh09t:2042_11": "“Pubbarattāpararatta”ntiādinā sīladhutaṅgesu patiṭṭhitassa bhāvanārāmassa tadupakārake dhamme.",
  "tika-abh09t:2042_12": "“Bodhipakkhikāna”ntiādinā paṭipattiyā nibbedhabhāgiyataṃ.",
  "tika-abh09t:2042_13": "“So abhikkante”tiādinā yathāvuttaguṇānaṃ aparihānāya,",
  "tika-abh09t:2042_14": "vakkhamānānañca paṭilābhāya satisampayogaṃ.",
  "tika-abh09t:2042_15": "“So vivitta”ntiādinā bhāvanānurūpasenāsanapariggahaṃ.",
  "tika-abh09t:2042_16": "“So araññagato”tiādinā jhānabhāvanārambhappakāraṃ.",
  "tika-abh09t:2042_17": "“So abhijjha”ntiādinā jhānabhāvanābhiyogena pahīnapañcanīvaraṇassa upacārajjhānuppattiṃ.",
  "tika-abh09t:2042_18": "“So ime pañca nīvaraṇe”tiādinā tassa uparūpari vāyamato rūpārūpajjhānuppattikkamaṃ upadisati.",
  "tika-abh09t:2042_19": "Ayaṃ tāvettha padattho.",
  "tika-abh09t:2043_0": "Dhammabhedo panettha vibhaṅganaye pākaṭo bhavissati.",
  "tika-abh09t:2043_1": "Tīsu hi nayesu mahaggatalokuttarā kusalavipākakiriyacittasampayuttā vitakkavicārapītisukhaupekkhāekaggatāsaṅkhātā jhānadhammā nānānayehi vibhattā,",
  "tika-abh09t:2043_2": "jhānasampayuttā pana sesakāmāvacaradhammāva idha saṅgahitā.",
  "tika-abh09t:2043_3": "Kiñcāpi panettha pātimokkhasaṃvarasīlādayopi vuttā,",
  "tika-abh09t:2043_4": "tathāpi te jhānānaṃ pubbabhāgappaṭipattidassanavasena ceva jhānasampayuttadhammavasena ca vuttā,",
  "tika-abh09t:2043_5": "idha pana na saṅgahitāti veditabbā.",
  "tika-abh09t:2044_0": "Pañhāpucchake pana siyā kusalā,",
  "tika-abh09t:2044_1": "siyā abyākatā,",
  "tika-abh09t:2044_2": "tīṇi jhānāni sukhāya vedanāya sampayuttā,",
  "tika-abh09t:2044_3": "catutthaṃ adukkhamasukhāya vedanāya sampayuttaṃ,",
  "tika-abh09t:2044_4": "upekkhā panettha vedanā na vattabbā,",
  "tika-abh09t:2044_5": "siyā vipākā,",
  "tika-abh09t:2044_6": "siyā vipākadhammadhammā,",
  "tika-abh09t:2044_7": "paṭhamajjhānaṃ vitakkavicāravajjitaṃ savitakkasavicāraṃ,",
  "tika-abh09t:2044_8": "vitakko panettha avitakkavicāramatto,",
  "tika-abh09t:2044_9": "vicāro na vattabbo,",
  "tika-abh09t:2044_10": "tīṇi jhānāni avitakkaavicārā,",
  "tika-abh09t:2044_11": "dve jhānāni pītivajjitāni pītisahagatāni,",
  "tika-abh09t:2044_12": "tīṇi sukhavajjitāni sukhasahagatāni,",
  "tika-abh09t:2044_13": "catutthaṃ upekkhāvajjitaṃ upekkhāsahagataṃ,",
  "tika-abh09t:2044_14": "tatiyajjhāne sukhaṃ,",
  "tika-abh09t:2044_15": "upekkhā ca idha na vattabbaṃ…pe…",
  "tika-abh09t:2044_16": "siyā mahaggatā,",
  "tika-abh09t:2044_17": "siyā appamāṇā,",
  "tika-abh09t:2044_18": "tīṇi siyā appamāṇārammaṇā,",
  "tika-abh09t:2044_19": "siyā na vattabbā,",
  "tika-abh09t:2044_20": "catutthaṃ tidhāpi na vattabbañca,",
  "tika-abh09t:2044_21": "tīṇi siyā maggahetukā,",
  "tika-abh09t:2044_22": "siyā maggādhipatino,",
  "tika-abh09t:2044_23": "siyā na vattabbā,",
  "tika-abh09t:2044_24": "catutthaṃ tidhāpi na vattabbañca…pe…",
  "tika-abh09t:2044_25": "pīti bahiddhārammaṇāni,",
  "tika-abh09t:2044_26": "catutthaṃ tidhāpi na vattabbañca…pe…",
  "tika-abh09t:2044_27": "anidassanaappaṭighā na hetū…pe…",
  "tika-abh09t:2044_28": "nocittacetasikā araṇāti.",
  "tika-abh09t:2044_29": "Sesaṃ suviññeyyameva.",
  "tika-abh09t:2044_30": "Pāḷimuttanayo panettha natthi,",
  "tika-abh09t:2044_31": "ito paraṃ pana ettakampi avatvā vijjamānaṭṭhāne eva vakkhāma.",
  "tika-abh09t:2045_0": "Jhānavibhaṅgamātikatthavaṇṇanā niṭṭhitā.",
  "tika-abh09t:2046_0": "Appamaññāvibhaṅgamātikatthavaṇṇanā",
  "tika-abh09t:2047_0": "Appamaññāvibhaṅgamātikāya pana atthato tāva –",
  "tika-abh09t:2047_1": "catasso appamaññāyotiādīsu pharaṇaappamāṇavasena appamaññāyo.",
  "tika-abh09t:2047_2": "Etā hi ārammaṇavasena appamāṇe vā satte pharanti,",
  "tika-abh09t:2047_3": "ekasattamhi vā anavasesapharaṇavasena appamāṇato pharantīti evaṃ pharaṇaappamāṇavasena “appamaññāyo”ti vuccanti,",
  "tika-abh09t:2047_4": "satta appamāṇavasenāpi vattuṃ vaṭṭati.",
  "tika-abh09t:2047_5": "Mettāsahagatenāti mettāya samannāgatena.",
  "tika-abh09t:2047_6": "Ekaṃ disanti puratthimādīsu catūsu disāsu yaṃ kiñci ekaṃ disaṃ,",
  "tika-abh09t:2047_7": "taṃdisāpariyāpannasattapharaṇavasena cetaṃ vuttaṃ.",
  "tika-abh09t:2047_8": "Pharitvāti phusitvā ārammaṇaṃ katvā.",
  "tika-abh09t:2047_9": "Viharatīti pavatteti.",
  "tika-abh09t:2047_10": "Tathā dutiyantiādīsu.",
  "tika-abh09t:2047_11": "Yathā ekaṃ disaṃ pharitvā,",
  "tika-abh09t:2047_12": "tatheva tadanantaraṃ dutiyaṃ, tatiyaṃ,",
  "tika-abh09t:2047_13": "catutthañcāti attho.",
  "tika-abh09t:2047_14": "Iti uddhamadho tiriyanti eteneva nayena uparimaṃ disaṃ,",
  "tika-abh09t:2047_15": "heṭṭhimaṃ disaṃ,",
  "tika-abh09t:2047_16": "anudisañca anukkamena mettāsahagatena cetasā pharitvā viharatīti attho.",
  "tika-abh09t:2047_17": "Ettāvatā ekamekaṃ disaṃ pariggahetvā odhiso mettāpharaṇataṃ dassitaṃ.",
  "tika-abh09t:2048_0": "Sabbadhītiādi pana anodhiso dassanatthaṃ vuttaṃ.",
  "tika-abh09t:2048_1": "Tattha sabbadhīti sabbattha.",
  "tika-abh09t:2048_2": "Sabbattatāyāti sabbesu hīnamajjhimukkaṭṭhamittasapattamajjhattādippabhedesu attatāya,",
  "tika-abh09t:2048_3": "tesu vibhāgaṃ akatvā attasamatāyāti vuttaṃ hoti.",
  "tika-abh09t:2048_4": "Atha vā sabbattatāyāti sabbena cittabhāvena,",
  "tika-abh09t:2048_5": "īsakampi bahi avikkhepamānoti attho.",
  "tika-abh09t:2048_6": "Sabbāvantanti sabbasattavantaṃ,",
  "tika-abh09t:2048_7": "sabbasattayuttanti attho.",
  "tika-abh09t:2048_8": "Lokanti sattalokaṃ.",
  "tika-abh09t:2048_9": "Puna “mettāsahagatenā”ti idaṃ “vipulenā”tiādīhi visesanehi sambandhadassanavasena vā vuttaṃ,",
  "tika-abh09t:2048_10": "nigamanavasena vā.",
  "tika-abh09t:2048_11": "Tattha pharaṇavasena vipulatā veditabbā.",
  "tika-abh09t:2048_12": "Bhūmivasena pana mahaggatatā.",
  "tika-abh09t:2048_13": "Paguṇavasena,",
  "tika-abh09t:2048_14": "appamāṇasattārammaṇavasena ca appamāṇatā.",
  "tika-abh09t:2048_15": "Byāpādapaccatthikappahānena averatā.",
  "tika-abh09t:2048_16": "Domanassappahānena niddukkhatā,",
  "tika-abh09t:2048_17": "saṅkhatatā,",
  "tika-abh09t:2048_18": "abyāpajjatā ca daṭṭhabbā.",
  "tika-abh09t:2048_19": "Evaṃ karuṇāsahagatenātiādīsupi attho veditabboti ayaṃ tāvettha padattho.",
  "tika-abh09t:2049_0": "Dhammabhedo panettha suviññeyyova.",
  "tika-abh09t:2049_1": "Vibhaṅganayena pana tīsu rūpāvacarakusalavipākakiriyācittesu sampayuttā sattesu mettādibrahmavihārabhūtā",
  "tika-abh09t:2049_2": "adoso karuṇā muditā tatramajjhattatāti cattāro dhammā nānānayehi vibhattā,",
  "tika-abh09t:2049_3": "taṃsampayuttā pana kāmāvacarabhūtā ca etā idha na gahitā.",
  "tika-abh09t:2049_4": "Arūpāvacaralokuttaresu panetā appamaññā natthevāti.",
  "tika-abh09t:2049_5": "Pañhāpucchake panetā tāva siyā kusalā,",
  "tika-abh09t:2049_6": "siyā abyākatā.",
  "tika-abh09t:2049_7": "Tisso sukhāya,",
  "tika-abh09t:2049_8": "catutthā adukkhamasukhāya vedanāya sampayuttā.",
  "tika-abh09t:2049_9": "Vipākattike tidhāpi,",
  "tika-abh09t:2049_10": "upekkhā avitakkaavicārā,",
  "tika-abh09t:2049_11": "sesā tidhāpi,",
  "tika-abh09t:2049_12": "mahaggatāva,",
  "tika-abh09t:2049_13": "parittārammaṇaatītārammaṇattikesu na vattabbāva,",
  "tika-abh09t:2049_14": "bahiddhārammaṇāva,",
  "tika-abh09t:2049_15": "anidassanaappaṭighāva,",
  "tika-abh09t:2049_16": "mettā hetu,",
  "tika-abh09t:2049_17": "sesā na hetū, no cittā, cetasikā,",
  "tika-abh09t:2049_18": "rūpāvacarā,",
  "tika-abh09t:2049_19": "sauttarāva.",
  "tika-abh09t:2049_20": "Sesaṃ suviññeyyamevāti.",
  "tika-abh09t:2050_0": "Appamaññāvibhaṅgamātikatthavaṇṇanā niṭṭhitā.",
  "tika-abh09t:2051_0": "Sikkhāpadavibhaṅgamātikatthavaṇṇanā",
  "tika-abh09t:2052_0": "Sikkhāpadavibhaṅgamātikāya pana atthato tāva –",
  "tika-abh09t:2052_1": "sikkhāpadānīti sikkhitabbapadāni,",
  "tika-abh09t:2052_2": "sikkhākoṭṭhāsāti attho.",
  "tika-abh09t:2052_3": "Apica sabbepi kusalā dhammā sikkhitabbato sikkhā,",
  "tika-abh09t:2052_4": "tāsaṃ patiṭṭhānaṭṭhena padaṃ,",
  "tika-abh09t:2052_5": "pañcasu pana sīlaṅgesu yaṃ kiñci aṅgaṃ.",
  "tika-abh09t:2052_6": "Pāṇātipātādīsu pāṇassa atīva pāto pāṇātipāto,",
  "tika-abh09t:2052_7": "pāṇavadhoti attho.",
  "tika-abh09t:2052_8": "Pāṇoti cettha vohārato satto,",
  "tika-abh09t:2052_9": "paramatthato jīvitindriyaṃ,",
  "tika-abh09t:2052_10": "tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto,",
  "tika-abh09t:2052_11": "tasmā pāṇātipātā.",
  "tika-abh09t:2052_12": "Veramaṇīti virati,",
  "tika-abh09t:2052_13": "sā eva vuttanayena sikkhāpadanti veramaṇisikkhāpadaṃ.",
  "tika-abh09t:2052_14": "Adinnanti na dinnaṃ,",
  "tika-abh09t:2052_15": "parapariggahitaṃ,",
  "tika-abh09t:2052_16": "parapariggahitassa adinnassa ādānaṃ adinnādānaṃ.",
  "tika-abh09t:2052_17": "Parassa haraṇaṃ theyyaṃ corikāti vuttaṃ hoti.",
  "tika-abh09t:2052_18": "Atthato pana parapariggahite tathāsaññino tadādāyakaupakkamasamuṭṭhāpikā theyyacetanā adinnādānaṃ.",
  "tika-abh09t:2052_19": "Kāmesūti vatthukāmesu.",
  "tika-abh09t:2052_20": "Micchācārāti kilesakāmavasena lāmakācārā,",
  "tika-abh09t:2052_21": "purisassa māturakkhitādisaṅkhātāsu,",
  "tika-abh09t:2052_22": "itthiyā attano niyamitapurisato parapurisasaṅkhātesu ca agamanīyaṭṭhānesu vītikkamācārāti vuttaṃ hoti.",
  "tika-abh09t:2052_23": "Atthato pana agamanīyavatthūsu maggenamaggappaṭipādanopakkamasamuṭṭhāpikā,",
  "tika-abh09t:2052_24": "adhivāsanākārappavattā vā methunacetanā kāmesumicchācāro.",
  "tika-abh09t:2052_25": "Musāti abhūtaṃ atacchaṃ vatthu,",
  "tika-abh09t:2052_26": "vādoti tassa abhūtataṃ ñatvāva bhūtato tacchato viññāpanaṃ.",
  "tika-abh09t:2052_27": "Lakkhaṇato pana atathaṃ vatthuṃ ñatvā tathato paraṃ viññāpetukāmassa atthabhañjakakāyavacīpayogasamuṭṭhāpikā cetanā musāvādo.",
  "tika-abh09t:2052_28": "Surāti piṭṭhasurā pūvasurā odanasurā kiṇṇapakkhittā sambhārasaṃyuttāti pañca surā.",
  "tika-abh09t:2052_29": "Merayanti pupphāsavo phalāsavo guḷāsavo madhvāsavo sambhārasaṃyuttoti pañca āsavā.",
  "tika-abh09t:2052_30": "Tadubhayampi madanīyaṭṭhena majjaṃ,",
  "tika-abh09t:2052_31": "yāya cetanāya taṃ majjaṃ pivati,",
  "tika-abh09t:2052_32": "sā pamādakāraṇattā pamādaṭṭhānaṃ,",
  "tika-abh09t:2052_33": "tasmā surāmerayamajjapamādaṭṭhānā.",
  "tika-abh09t:2052_34": "Sesaṃ suviññeyyamevāti ayaṃ tāvettha padattho.",
  "tika-abh09t:2053_0": "Dhammabhedo pana vibhaṅganaye pākaṭo bhavissati.",
  "tika-abh09t:2053_1": "Evaṃ uparipi.",
  "tika-abh09t:2053_2": "Vibhaṅganayesu cettha suttantabhājanīyaṃ natthi,",
  "tika-abh09t:2053_3": "abhidhammabhājanīye panetāni pañca sikkhāpadāni kāmāvacarakusalacittasampayuttānaṃ viratīnaṃ vasena nānappakārato paṭhamavāre vibhattāni,",
  "tika-abh09t:2053_4": "tathā dutiyavāre cetanāvasena,",
  "tika-abh09t:2053_5": "viraticetanāsampayuttā panettha dhammā na sikkhāpadāni,",
  "tika-abh09t:2053_6": "sikkhāpadasampayuttā pana honti,",
  "tika-abh09t:2053_7": "tathā tatiyanaye phassādīnaṃ sabbesaṃ dhammānaṃ vasena nānappakārato vibhattāti.",
  "tika-abh09t:2054_0": "Pañhāpucchake pana cetanāya,",
  "tika-abh09t:2054_1": "phassādīnañca pariyāyasikkhāpadattā nippariyāyasikkhāpadabhūtānaṃ viratīnaṃ vaseneva vibhattāni.",
  "tika-abh09t:2054_2": "Tattha hi pañca sikkhāpadāni kusalā eva,",
  "tika-abh09t:2054_3": "siyā sukhāya,",
  "tika-abh09t:2054_4": "siyā adukkhamasukhāya sampayuttā…pe…",
  "tika-abh09t:2054_5": "parittārammaṇāva,",
  "tika-abh09t:2054_6": "paccuppannārammaṇāva,",
  "tika-abh09t:2054_7": "bahiddhārammaṇāva,",
  "tika-abh09t:2054_8": "anidassanaappaṭighāva, na hetū, sahetukā, no cittā, cetasikā,",
  "tika-abh09t:2054_9": "kāmāvacarā,",
  "tika-abh09t:2054_10": "sauttarāva,",
  "tika-abh09t:2054_11": "araṇāvāti.",
  "tika-abh09t:2054_12": "Ettha ca yāni sikkhāpadāni sattārammaṇāni vuttāni,",
  "tika-abh09t:2054_13": "tāni ca viratisabhāvattā yasmā “satto”ti saṅkhaṃ gate parittadhamme eva paccuppanne eva dhamme ārammaṇaṃ karonti,",
  "tika-abh09t:2054_14": "tasmā parittārammaṇāti ca vuttāti veditabbā.",
  "tika-abh09t:2054_15": "Idāni viramitabbapāṇātipātādīnaṃ –",
  "tika-abh09t:2055_0": "Dhammakammapathālamba-vedanāmūlakammato;",
  "tika-abh09t:2056_0": "Sāvajjaṅgādito ñeyyo, pāḷimuttavinicchayo.",
  "tika-abh09t:2057_0": "Tattha dhammato tāva –",
  "tika-abh09t:2057_1": "pañcapete pāṇātipātādayo cetanāsabhāvāva honti.",
  "tika-abh09t:2057_2": "Kammapathato pañca kammapathāva.",
  "tika-abh09t:2057_3": "Ārammaṇato pana pāṇātipāto jīvitindriyārammaṇo,",
  "tika-abh09t:2057_4": "adinnādānaṃ sattārammaṇaṃ,",
  "tika-abh09t:2057_5": "saṅkhārārammaṇaṃ vā,",
  "tika-abh09t:2057_6": "tathā musāvādo,",
  "tika-abh09t:2057_7": "micchācāro itthipurisārammaṇo,",
  "tika-abh09t:2057_8": "surāpānaṃ saṅkhārārammaṇaṃ.",
  "tika-abh09t:2057_9": "Vedanāto pana pāṇātipāto dukkhavedano,",
  "tika-abh09t:2057_10": "adinnādānaṃ tivedanaṃ,",
  "tika-abh09t:2057_11": "tathā musāvādo,",
  "tika-abh09t:2057_12": "micchācāro pana sukhamajjhattavasena dvivedano,",
  "tika-abh09t:2057_13": "tathā surāpānaṃ.",
  "tika-abh09t:2057_14": "Mūlato pana paṭhamo dosamohamūlo,",
  "tika-abh09t:2057_15": "dutiyaṃ siyā lobhamohamūlaṃ,",
  "tika-abh09t:2057_16": "siyā dosamohamūlaṃ,",
  "tika-abh09t:2057_17": "tathā musāvādo,",
  "tika-abh09t:2057_18": "micchācāro pana lobhamohamūlova,",
  "tika-abh09t:2057_19": "tathā surāpānaṃ.",
  "tika-abh09t:2057_20": "Kammato panettha musāvādo vacīkammaṃ,",
  "tika-abh09t:2057_21": "sesā kāyakammameva.",
  "tika-abh09t:2058_0": "Sāvajjato pana pāṇātipāto tāva amanussake pāṇe appasāvajjo,",
  "tika-abh09t:2058_1": "manussake mahāsāvajjo.",
  "tika-abh09t:2058_2": "Tesu ca khuddakasarīre appasāvajjo,",
  "tika-abh09t:2058_3": "mahāsarīre mahāsāvajjo. Kasmā?",
  "tika-abh09t:2058_4": "Payogamahantatāya.",
  "tika-abh09t:2058_5": "Payogasamattepi appaguṇe appasāvajjo,",
  "tika-abh09t:2058_6": "mahāguṇe mahāsāvajjo.",
  "tika-abh09t:2058_7": "Sarīraguṇānaṃ samabhāve sati kilesānaṃ,",
  "tika-abh09t:2058_8": "upakkamānañca mudutibbatāya appamahāsāvajjo hoti,",
  "tika-abh09t:2058_9": "khīṇāsave pana mahāsāvajjataroti.",
  "tika-abh09t:2058_10": "Adinnādānaṃ vatthuno hīnappaṇītatāya ceva guṇavirahitatabbantasantakatāya ca.",
  "tika-abh09t:2058_11": "Tatthāpi taṃ taṃ upādāyupādāya ca appamahāsāvajjaṃ,",
  "tika-abh09t:2058_12": "khīṇāsavasantake mahāsāvajjataranti veditabbaṃ.",
  "tika-abh09t:2058_13": "Micchācāro dussīlasīlavantavatthuvītikkamanena.",
  "tika-abh09t:2058_14": "Tatthāpi taṃ taṃ upādāyupādāya ca appamahāsāvajjo,",
  "tika-abh09t:2058_15": "khīṇāsavavatthuvītikkamane mahāsāvajjataroti ca veditabbo.",
  "tika-abh09t:2058_16": "Musāvādo yamatthaṃ bhañjati,",
  "tika-abh09t:2058_17": "tassa appamahantataṃ,",
  "tika-abh09t:2058_18": "vatthusāmino guṇavirahitataṃ,",
  "tika-abh09t:2058_19": "tabbantatañca upādāyupādāya appamahāsāvajjo hoti.",
  "tika-abh09t:2058_20": "Apica attano santakaṃ adātukāmatāya,",
  "tika-abh09t:2058_21": "hasādhippāyena vā “nattheta”ntiādinayappavatto appasāvajjo,",
  "tika-abh09t:2058_22": "adiṭṭhaṃ “diṭṭha”ntiādinā kūṭasakkhiādibhāvena vā pavatto mahāsāvajjo,",
  "tika-abh09t:2058_23": "musā vatvā pana saṅghabhedane mahāsāvajjataro.",
  "tika-abh09t:2058_24": "Surāpānaṃ bindumattato paṭṭhāya taṃ taṃ upādāyupādāya appasāvajjaṃ,",
  "tika-abh09t:2058_25": "bahuke mahāsāvajjaṃ,",
  "tika-abh09t:2058_26": "kāyavikārajananapahonakapāne pana mahāsāvajjatarameva.",
  "tika-abh09t:2059_0": "Aṅgādito pana pāṇātipātassa pāṇo pāṇasaññitā vadhakacittaṃ upakkamo tena maraṇanti pañca aṅgāni.",
  "tika-abh09t:2059_1": "Sāhatthiko āṇattiko nissaggiko thāvaro vijjāmayo iddhimayoti cha payogā.",
  "tika-abh09t:2059_2": "Adinnādānassa parapariggahitatā tathāsaññitā theyyacittaṃ upakkamo tena haraṇanti pañca aṅgāni.",
  "tika-abh09t:2059_3": "Sāhatthikādayo cha eva payogā.",
  "tika-abh09t:2059_4": "Te ca kho yathānurūpaṃ theyyāvahārādīnaṃ vasena pavattā.",
  "tika-abh09t:2059_5": "Micchācārassa agamanīyavatthutā sevanacittaṃ maggena maggappaṭipattīti tīṇi aṅgāni.",
  "tika-abh09t:2059_6": "Sāhatthiko ekova payogo.",
  "tika-abh09t:2059_7": "Evaṃ sesānampi payogo veditabbo.",
  "tika-abh09t:2059_8": "Musāvādassa atathaṃ vatthu,",
  "tika-abh09t:2059_9": "visaṃvādanacittaṃ,",
  "tika-abh09t:2059_10": "tajjo vāyāmo,",
  "tika-abh09t:2059_11": "parassa tadatthavijānananti cattāri aṅgāni.",
  "tika-abh09t:2059_12": "Surāpānassa surādīnaṃ aññataratā ajjhoharaṇanti dve aṅgānīti.",
  "tika-abh09t:2060_0": "Evaṃ pāṇātipātādīnaṃ dhammādito vinicchayaṃ ñatvā idāni pāṇātipātāveramaṇiādīnaṃ pañcannampi –",
  "tika-abh09t:2061_0": "Dhammakammapathālamba-samādānapayogato;",
  "tika-abh09t:2062_0": "Khaṇḍato ca vijānīyo, pāḷimuttavinicchayo.",
  "tika-abh09t:2063_0": "Tattha dhammakammapathato vinicchayo vuttanayova.",
  "tika-abh09t:2063_1": "Ārammaṇato panetāni jīvitindriyāditaṃtaṃvītikkamitabbavatthārammaṇāni.",
  "tika-abh09t:2063_2": "Samādānato ekassa santike vā sayameva vā “pañca sīlāni adhiṭṭhahāmī”ti ekato vā pāṭiekkaṃ vā samādiyantena etāni samādinnāneva honti.",
  "tika-abh09t:2063_3": "Payogato pana sabbānipi sāhatthikapayogāneva.",
  "tika-abh09t:2063_4": "Khaṇḍato gahaṭṭhā yaṃ yaṃ vītikkamanti,",
  "tika-abh09t:2063_5": "taṃ tadeva khaṇḍaṃ hoti, netare.",
  "tika-abh09t:2063_6": "Gahaṭṭhā anibaddhasīlā honti,",
  "tika-abh09t:2063_7": "yaṃ yaṃ sakkonti,",
  "tika-abh09t:2063_8": "taṃ tadeva gopenti.",
  "tika-abh09t:2063_9": "Sāmaṇerānaṃ pana ekasmiṃ vītikkamite sabbānipi bhijjantīti evaṃ vijānīyo pāḷimuttavinicchayo.",
  "tika-abh09t:2064_0": "Sikkhāpadavibhaṅgamātikatthavaṇṇanā niṭṭhitā.",
  "tika-abh09t:2065_0": "Paṭisambhidāvibhaṅgamātikatthavaṇṇanā",
  "tika-abh09t:2066_0": "Paṭisambhidāvibhaṅgamātikāya atthato tāva –",
  "tika-abh09t:2066_1": "catasso paṭisambhidāti cattāro pabhedā.",
  "tika-abh09t:2066_2": "Niddese pana “atthe ñāṇaṃ atthappaṭisambhidā”tiādinā ñāṇavasena niddiṭṭhattā ñāṇasseva,",
  "tika-abh09t:2066_3": "na aññassa kassacīti veditabbaṃ.",
  "tika-abh09t:2066_4": "Atthapaṭisambhidāti atthavisayañāṇappabhedā,",
  "tika-abh09t:2066_5": "atthappabhedasallakkhaṇavibhāvanavavatthānakaraṇasamatthatāvasena atthe pabhedagataṃ ñāṇanti attho.",
  "tika-abh09t:2066_6": "Sesapadesupi eseva nayo.",
  "tika-abh09t:2066_7": "Ettha ca atthoti hetuphalaṃ.",
  "tika-abh09t:2066_8": "So hi hetuvasena araṇīyato gantabbato,",
  "tika-abh09t:2066_9": "uppādetabbato ca “attho”ti vuccati.",
  "tika-abh09t:2066_10": "Pabhedato panesopi pañcavidho hoti yaṃ kiñci paccayuppannaṃ, nibbānaṃ,",
  "tika-abh09t:2066_11": "bhāsitattho, vipāko, kiriyāti.",
  "tika-abh09t:2067_0": "Dhammoti paccayo,",
  "tika-abh09t:2067_1": "so hi phalaṃ vidahati pavatteti uppādeti ceva pāpeti cāti “dhammo”ti vuccati.",
  "tika-abh09t:2067_2": "Pabhedato panesopi pañcavidho hoti yo koci phalanibbattako hetu,",
  "tika-abh09t:2067_3": "ariyamaggo, bhāsitaṃ, kusalaṃ,",
  "tika-abh09t:2067_4": "akusalanti.",
  "tika-abh09t:2068_0": "Niruttīti yathāvuttānaṃ dhammānaṃ,",
  "tika-abh09t:2068_1": "atthānañca vācako sabhāvaniruttisaṅkhāto saddo.",
  "tika-abh09t:2068_2": "Imā dhammatthaniruttiyo ārammaṇaṃ katvā paccavekkhantassa tattha tattha pabhedagataṃ ñāṇaṃ niruttipaṭisambhidā nāma.",
  "tika-abh09t:2069_0": "Ettha ca niruttipaṭisambhidā saddārammaṇā,",
  "tika-abh09t:2069_1": "na paññattārammaṇā,",
  "tika-abh09t:2069_2": "paṭisambhidāpatto hi “phasso vedanā”tiādikaṃ saddaṃ sutvā “ayaṃ sabhāvaniruttī”ti jānāti,",
  "tika-abh09t:2069_3": "“phassā vedano”tiādikaṃ pana “na sabhāvaniruttī”ti jānāti.",
  "tika-abh09t:2069_4": "Sabhāvaniruttīti ca māgadhikā bhāsā,",
  "tika-abh09t:2069_5": "yāya sammāsambuddhā tepiṭakaṃ buddhavacanaṃ tantiṃ āropenti,",
  "tika-abh09t:2069_6": "brahmāno ca agāmake araññe kiñci vacanaṃ asutvā vaḍḍhitadārakā ca attano dhammatāya bhāsanti,",
  "tika-abh09t:2069_7": "yā ca apāyesu manusse devaloke ceva māgadhabhāsā ussannā,",
  "tika-abh09t:2069_8": "pacchā ca tato andhakayonakadamiḷādidesabhāsā ceva sakkatādiaṭṭhārasamahābhāsā ca nibbattā,",
  "tika-abh09t:2069_9": "sā hi yasmā itarāsu bhāsāsu parivattantāsupi na parivattati,",
  "tika-abh09t:2069_10": "sabbakālaṃ attano sabhāve eva tiṭṭhati,",
  "tika-abh09t:2069_11": "tasmā “sabhāvaniruttī”ti vuccati.",
  "tika-abh09t:2069_12": "Yā brahmavohāro,",
  "tika-abh09t:2069_13": "ariyavohāroti ca vuccati,",
  "tika-abh09t:2069_14": "tāya pana māgadhabhāsāya tantiṃ āruḷhassa buddhavacanassa paṭisambhidāpattānaṃ sotapathāgamanameva papañco.",
  "tika-abh09t:2069_15": "Sote pana saṅghaṭṭitamatte eva nayasatena nayasahassena attho upaṭṭhāti.",
  "tika-abh09t:2069_16": "Aññāya pana bhāsāya tantiṃ āruḷhaṃ taṃ tesaṃ cittaṃ sahasā nārohati,",
  "tika-abh09t:2069_17": "kicchena uggahetabbaṃ hoti,",
  "tika-abh09t:2069_18": "puthujjanānañca sakalaṃ buddhavacanaṃ uggahetvāpi paṭisambhidāpatti nāma natthi,",
  "tika-abh09t:2069_19": "ariyasāvako no paṭisambhidāpatto nāma natthi,",
  "tika-abh09t:2069_20": "paṭisambhidāpatto aññaṃ saddaṃ nāmākhyātopasagganipātabhedato jānāti,",
  "tika-abh09t:2069_21": "na jānātīti?",
  "tika-abh09t:2069_22": "Yadaggena saddaṃ sutvā “ayaṃ sabhāvanirutti,",
  "tika-abh09t:2069_23": "ayaṃ na sabhāvaniruttī”ti jānāti,",
  "tika-abh09t:2069_24": "tadaggena etampi jānissati,",
  "tika-abh09t:2069_25": "na cetaṃ paṭisambhidākiccanti veditabbaṃ.",
  "tika-abh09t:2070_0": "Paṭibhānanti dhammatthādivisayaṃ sabbatthakañāṇaṃ,",
  "tika-abh09t:2070_1": "taṃ ñāṇaṃ ārammaṇaṃ katvā paccavekkhantassa pabhedagataṃ ñāṇaṃ paṭibhānapaṭisambhidā nāma,",
  "tika-abh09t:2070_2": "imā catassopi paṭisambhidā adhigamena pariyattiuggahaṇena sakkaccadhammassavanena atthaparipucchāya pubbayogenāti pañcahi kāraṇehi visadā honti,",
  "tika-abh09t:2070_3": "sekhabhūmiyaṃ,",
  "tika-abh09t:2070_4": "asekhabhūmiyañcāti dvīsu ṭhānesu pabhedaṃ gacchantīti veditabbā.",
  "tika-abh09t:2070_5": "Ayaṃ tāvettha padattho.",
  "tika-abh09t:2071_0": "Dhammabhedo panetthāpi vibhaṅganaye pākaṭo bhavissati.",
  "tika-abh09t:2071_1": "Vibhaṅganayesu hi tīsupi dhammaniruttipaṭibhānapaṭisambhidā tissopi kāmāvacarajavanasampayuttañāṇānaṃ",
  "tika-abh09t:2071_2": "vasena tabbisayappabhedena saddhiṃ nānappakārato vibhattā.",
  "tika-abh09t:2071_3": "Atthapaṭisambhidā pana tesaṃ ñāṇānañceva aṭṭhalokuttaracittasampayuttānañca vasena tabbisayappabhedena saddhiṃ.",
  "tika-abh09t:2071_4": "Lokuttarañāṇānipi hi maggappattabbatāya atthabhūtanibbānārammaṇattā “atthapaṭisambhidā”ti vuccati.",
  "tika-abh09t:2072_0": "Pañhāpucchake pana siyā kusalā,",
  "tika-abh09t:2072_1": "siyā abyākatā,",
  "tika-abh09t:2072_2": "tisso paṭisambhidā siyā vipākadhammadhammā,",
  "tika-abh09t:2072_3": "siyā nevavipākanavipākadhammadhammā,",
  "tika-abh09t:2072_4": "atthapaṭisambhidā tidhāpi,",
  "tika-abh09t:2072_5": "tisso paṭisambhidā parittā,",
  "tika-abh09t:2072_6": "atthapaṭisambhidā siyā parittā,",
  "tika-abh09t:2072_7": "siyā appamāṇā,",
  "tika-abh09t:2072_8": "niruttipaṭisambhidā parittārammaṇā,",
  "tika-abh09t:2072_9": "bahiddhārammaṇā ca,",
  "tika-abh09t:2072_10": "sesā tidhāpi,",
  "tika-abh09t:2072_11": "niruttipaṭisambhidā paccuppannārammaṇāva,",
  "tika-abh09t:2072_12": "atthapaṭisambhidā tidhāpi na vattabbā ca,",
  "tika-abh09t:2072_13": "anidassanaappaṭighā, hetū, sahetukā,",
  "tika-abh09t:2072_14": "tisso paṭisambhidā sauttarā,",
  "tika-abh09t:2072_15": "atthapaṭisambhidā dvidhāpi,",
  "tika-abh09t:2072_16": "araṇā cāti.",
  "tika-abh09t:2072_17": "Sesaṃ suviññeyyameva.",
  "tika-abh09t:2073_0": "Paṭisambhidāvibhaṅgamātikatthavaṇṇanā niṭṭhitā.",
  "tika-abh09t:2074_0": "Ñāṇavibhaṅgamātikatthavaṇṇanā",
  "tika-abh09t:2075_0": "Ñāṇavibhaṅgamātikāya pana atthato tāva –",
  "tika-abh09t:2075_1": "ekavidhenāti ekappakārena,",
  "tika-abh09t:2075_2": "ekakoṭṭhāsena vā.",
  "tika-abh09t:2075_3": "Ñāṇavatthūti ettha pana ñāṇañca taṃ vatthu ca nānappakārānaṃ sampattīnanti ñāṇavatthu.",
  "tika-abh09t:2075_4": "Pañca viññāṇāti cakkhuviññāṇādīni pañca.",
  "tika-abh09t:2075_5": "Na hetū ahetukātiādīsu heṭṭhā hetudukādīsu vuttanayānusārena sabbattha attho veditabbo.",
  "tika-abh09t:2075_6": "Apica hetudukādīsu pañca viññāṇā hetū dhammāti vā sahetukā dhammāti vā na vattabbā,",
  "tika-abh09t:2075_7": "ekantena pana na hetū eva,",
  "tika-abh09t:2075_8": "ahetukā evāti.",
  "tika-abh09t:2075_9": "Evaṃ “yāthāvakavatthuvibhāvanā paññā”ti iminā upari ekavidhaparicchedāvasāne vakkhamānena sambandhoti.",
  "tika-abh09t:2075_10": "Iminā nayena sabbattha yathānurūpaṃ attho veditabbo.",
  "tika-abh09t:2075_11": "Tattha ca acetasikāti cittāni eva pañcaviññāṇasampayuttānaṃ idha aparāmaṭṭhattā.",
  "tika-abh09t:2076_0": "Uppannavatthukā uppannārammaṇāti khaṇapaccuppannavasena anāgatapaṭikkhepo.",
  "tika-abh09t:2076_1": "Na hi tāni anāgatesu pañcasu vatthārammaṇesu uppajjanti.",
  "tika-abh09t:2076_2": "Purejātavatthukā purejātārammaṇāti sahuppattipaṭikkhepo.",
  "tika-abh09t:2076_3": "Na hi tāni sahuppannaṃ vatthārammaṇaṃ paṭicca uppajjanti.",
  "tika-abh09t:2076_4": "Ajjhattikavatthukāti ajjhattajjhattabhūte pañca pasāde vatthuṃ katvā uppajjanakā.",
  "tika-abh09t:2076_5": "Ettha ca pañca viññāṇā sayampi ajjhattikā,",
  "tika-abh09t:2076_6": "ajjhattikavatthukā ca,",
  "tika-abh09t:2076_7": "manoviññāṇaṃ hadayanissitaṃ ajjhattikaṃ,",
  "tika-abh09t:2076_8": "bāhiravatthukaṃ,",
  "tika-abh09t:2076_9": "pañcaviññāṇasampayuttā tayo khandhā bāhirā,",
  "tika-abh09t:2076_10": "ajjhattikavatthukā,",
  "tika-abh09t:2076_11": "manoviññāṇasampayuttā tayo khandhā bāhirā,",
  "tika-abh09t:2076_12": "bāhiravatthukāti evaṃ catukkaṃ veditabbaṃ.",
  "tika-abh09t:2077_0": "Asambhinnavatthukā asambhinnārammaṇāti aniruddhavatthārammaṇā.",
  "tika-abh09t:2077_1": "Na hi tāni niruddhavatthārammaṇaṃ paṭicca uppajjanti.",
  "tika-abh09t:2077_2": "Nānāvatthukā nānārammaṇāti tāni yathākkamaṃ cakkhurūpādiniyatekekavatthārammaṇatāya aññamaññaṃ bhinnavatthukā,",
  "tika-abh09t:2077_3": "bhinnārammaṇā ca.",
  "tika-abh09t:2077_4": "Na hi cakkhuviññāṇaṃ cakkhuṃ muñcitvā sotādīsu aññataraṃ vatthuṃ katvā rūpaṃ muñcitvā saddādīsu aññatarārammaṇaṃ paṭicca uppajjati,",
  "tika-abh09t:2077_5": "na itarāni cetarāni.",
  "tika-abh09t:2077_6": "Na aññamaññassa gocaravisayaṃ paccanubhontīti iminā ca nesaṃ nānārammaṇataṃyeva vibhāveti.",
  "tika-abh09t:2077_7": "Na asamannāhārā uppajjantīti anāvajjane na uppajjanti,",
  "tika-abh09t:2077_8": "pañcadvārāvajjanena anāvajjite visaye na uppajjantīti attho.",
  "tika-abh09t:2077_9": "Na amanasikārāti tamevettha pariyāyantarena vibhāveti.",
  "tika-abh09t:2077_10": "Na abbokiṇṇāti aññamaññaṃ nirantarā hutvā na uppajjanti.",
  "tika-abh09t:2077_11": "Na apubbaṃ acarimanti ekakkhaṇepi saha na uppajjanti.",
  "tika-abh09t:2077_12": "Na kevalañca etāni,",
  "tika-abh09t:2077_13": "aññānipi viññāṇāni dve vā taduttariṃ vā ekato na uppajjanti,",
  "tika-abh09t:2077_14": "ekekameva pana viññāṇaṃ uppajjatīti veditabbaṃ. Yathāha –",
  "tika-abh09t:2077_15": "“aññaṃ uppajjate cittaṃ,",
  "tika-abh09t:2077_16": "aññaṃ cittaṃ nirujjhatī”tiādi.",
  "tika-abh09t:2077_17": "Na aññamaññassa samanantarāti iminā anabbokiṇṇatāya eva vibhāvanā.",
  "tika-abh09t:2078_0": "Anābhogāti anāvajjanabhūtā āvajjanaṭṭhāne ṭhatvā āvajjanakiccaṃ kātuṃ na samatthāti attho.",
  "tika-abh09t:2078_1": "Na kañci dhammaṃ paṭivijānātīti “manopubbaṅgamā dhammā”ti evaṃ vuttaṃ ekampi kusalākusalaṃ dhammaṃ kocipi puggalo na paṭivijānāti,",
  "tika-abh09t:2078_2": "tehi viññāṇehi na sādhetīti attho.",
  "tika-abh09t:2078_3": "Aññatra abhinipātamattāti ṭhapetvā rūpādiārammaṇānaṃ abhinipātamattaṃ āpāthagamanamattaṃ,",
  "tika-abh09t:2078_4": "byattataropi puggalo pañcaviññāṇehi āpāthagatārammaṇapaṭivijānanamattato aññaṃ kusalākusalapaṭivijānanaṃ kātuṃ na sakkotīti attho.",
  "tika-abh09t:2079_0": "Pañcannaṃ viññāṇānaṃ samanantarāpīti manodhātuyāpi. Api-",
  "tika-abh09t:2079_1": "saddo cettha sampiṇḍanattho,",
  "tika-abh09t:2079_2": "tena na kevalaṃ manodhātuyāva,",
  "tika-abh09t:2079_3": "tato parehipi pañcadvārikaviññāṇehi tadārammaṇapariyosānehi na kiñci kusalākusalaṃ dhammaṃ paṭivijānātīti ayamattho dassitoti gahetabbo.",
  "tika-abh09t:2079_4": "Kiñcāpi pañcadvāre kusalākusalādīni javanāni uppajjanti,",
  "tika-abh09t:2079_5": "tathāpi tāni moghapupphāni viya abbohārikānīti daṭṭhabbāni.",
  "tika-abh09t:2079_6": "Na kañci iriyāpathaṃ kappetītiādīsupi eseva nayo.",
  "tika-abh09t:2079_7": "Na hi pañcadvārikaviññāṇehi gamanādīsu kañci iriyāpathaṃ kappeti,",
  "tika-abh09t:2079_8": "na kāyavacīkammaṃ paṭṭhapeti,",
  "tika-abh09t:2079_9": "na viññattiṃ vā samuṭṭhāpeti,",
  "tika-abh09t:2079_10": "na kusalākusalaṃ dhammaṃ samādiyati,",
  "tika-abh09t:2079_11": "na lokiyalokuttaraṃ samādhiṃ samāpajjati,",
  "tika-abh09t:2079_12": "na tato vuṭṭhāti,",
  "tika-abh09t:2079_13": "na bhavato cavati,",
  "tika-abh09t:2079_14": "na bhavantare uppajjati,",
  "tika-abh09t:2079_15": "sabbampetaṃ kiccaṃ manodvārikacitteneva hoti.",
  "tika-abh09t:2079_16": "Yathā cetesaṃ etāni kiccāni natthi,",
  "tika-abh09t:2079_17": "evaṃ niyāmokkamanādīnipi.",
  "tika-abh09t:2079_18": "Na hi koci pañcadvārikajavanehi micchattaniyāmaṃ,",
  "tika-abh09t:2079_19": "sammattaniyāmaṃ vā okkamati,",
  "tika-abh09t:2079_20": "na cetāni nāmagottaṃ vā kasiṇādipaññattiṃ vā tilakkhaṇādiṃ vā ārabbha bhavanti.",
  "tika-abh09t:2079_21": "Na supatītiādīsu sabbehi pañcadvārikacittehi na niddaṃ okkamati,",
  "tika-abh09t:2079_22": "na kiñci supinaṃ passati.",
  "tika-abh09t:2079_23": "Niddāyantassa hi indriyesu mahāpadīpaturiyasaddādioḷārikehipi rūpādipañcārammaṇehi ghaṭṭitesu paṭhamaṃ",
  "tika-abh09t:2079_24": "pañcadvārikāni āvajjanāni bhavaṅgaṃ āvaṭṭetuṃ na sakkonti,",
  "tika-abh09t:2079_25": "manodvārikameva āvajjanaṃ sakkoti,",
  "tika-abh09t:2079_26": "tasmiñca uppanne manodvārikajavanaṃ javitvā bhavaṅgaṃ otarati.",
  "tika-abh09t:2079_27": "Dutiyavāre pana pañcadvārikaāvajjanesu yaṃ kiñci yathārahaṃ bhavaṅgaṃ āvaṭṭeti,",
  "tika-abh09t:2079_28": "tato tadārammaṇapariyosānāni taṃtaṃdvārikavīthicittāni yathākkamaṃ pavattitvā bhavaṅgaṃ otaranti.",
  "tika-abh09t:2079_29": "Tatiyavāre pana manodvārikāvajjanajavanāni pavattanti,",
  "tika-abh09t:2079_30": "tasmiṃ khaṇe rūpādipañcārammaṇavavatthānaṃ hoti,",
  "tika-abh09t:2079_31": "satto ca niddāya paṭibuddhoti,",
  "tika-abh09t:2079_32": "evaṃ manodvārikacitteneva paṭibujjhati.",
  "tika-abh09t:2080_0": "Supinampi hi teneva passati,",
  "tika-abh09t:2080_1": "na pañcadvārikena,",
  "tika-abh09t:2080_2": "tañca panetaṃ supinaṃ passanto catūhi kāraṇehi passati dhātukkhobhato vā anubhūtapubbato vā devatopasaṃhārato vā pubbanimittato vā.",
  "tika-abh09t:2080_3": "Imesaṃ pana saṃsaggasannipātatopi bahudhā papañcenti.",
  "tika-abh09t:2080_4": "Tattha yaṃ vātapittādidhātukkhobhato,",
  "tika-abh09t:2080_5": "anubhūtapubbato ca supinaṃ passati,",
  "tika-abh09t:2080_6": "na taṃ saccaṃ.",
  "tika-abh09t:2080_7": "Yaṃ devatopasaṃhārato passati,",
  "tika-abh09t:2080_8": "taṃ saccaṃ vā hoti alikaṃ vā.",
  "tika-abh09t:2080_9": "Kuddhā hi devatā viparītampi katvā dassenti.",
  "tika-abh09t:2080_10": "Yaṃ pubbanimittato passati,",
  "tika-abh09t:2080_11": "taṃ ekantasaccameva bodhisattakosalarājādīnaṃ pañcasoḷasamahāsupināni viya.",
  "tika-abh09t:2080_12": "Tañca panetaṃ catubbidhaṃ supinaṃ sekhaputhujjanāva passanti,",
  "tika-abh09t:2080_13": "na asekhā pahīnavipallāsattā.",
  "tika-abh09t:2080_14": "Kiṃ panetaṃ passanto sutto passati paṭibuddho vā?",
  "tika-abh09t:2080_15": "Kiñcettha,",
  "tika-abh09t:2080_16": "yadi sutto passati,",
  "tika-abh09t:2080_17": "supinassa kusalādisabhāvato,",
  "tika-abh09t:2080_18": "bhavaṅgassa ca tadabhāvā abhidhammavirodho āpajjati.",
  "tika-abh09t:2080_19": "Atha paṭibuddho,",
  "tika-abh09t:2080_20": "supinaṃ passantena katassa abbohārikassāpi vītikkamassa sabbohārikasseva ekantasāvajjattā anāpatti na siyāti vinayavirodho āpajjati.",
  "tika-abh09t:2080_21": "Pakārantaro ca natthi,",
  "tika-abh09t:2080_22": "yena supinaṃ passeyyāti supinassa abhāvova āpajjatīti?",
  "tika-abh09t:2080_23": "Nāpajjati. Kasmā?",
  "tika-abh09t:2080_24": "Yasmā kapimiddhapareto passati “kapimiddhapareto kho, mahārāja,",
  "tika-abh09t:2080_25": "supinaṃ passatī”ti vacanato,",
  "tika-abh09t:2080_26": "yā pana niddā makkaṭaniddā viya punappunaṃ kusalādicittavokiṇṇattā lahuparivattā,",
  "tika-abh09t:2080_27": "taṃ kapimiddhaṃ,",
  "tika-abh09t:2080_28": "tena sutto supinaṃ passati,",
  "tika-abh09t:2080_29": "tasmā supino kusalopi hoti akusalopi,",
  "tika-abh09t:2080_30": "āvajjanatadārammaṇavasena abyākatopi,",
  "tika-abh09t:2080_31": "supine ca kataṃ kusalākusaladubbalatāya paṭisandhiṃ ākaḍḍhituṃ na sakkoti,",
  "tika-abh09t:2080_32": "pavatte vedanīyaṃ pana hoti.",
  "tika-abh09t:2080_33": "“Yāthāvakavatthuvibhāvanā paññā”ti ettha yo pañcannaṃ viññāṇānaṃ yathāvutto na hetukaṭṭho,",
  "tika-abh09t:2080_34": "ahetukaṭṭho…pe…",
  "tika-abh09t:2080_35": "na supinaṃ passanaṭṭho,",
  "tika-abh09t:2080_36": "so yāthāvaṭṭho,",
  "tika-abh09t:2080_37": "taṃtaṃyāthāvatthuṃ vibhāvetīti yāthāvakavatthuvibhāvanā paññā.",
  "tika-abh09t:2080_38": "Evaṃ ekavidhena ñāṇavatthūti evaṃ vuttena ekena pakārena ekena ākārena,",
  "tika-abh09t:2080_39": "ekakoṭṭhāsena ñāṇavatthu hotīti.",
  "tika-abh09t:2081_0": "Ekakaṃ niṭṭhitaṃ.",
  "tika-abh09t:2082_0": "Dukesu atthajāpikāti ettha atthapaṭisambhidāvibhaṅge vuttesu pañcasu atthesu yathānurūpaṃ atthaṃ jāpeti janeti pavattetīti atthajāpikā,",
  "tika-abh09t:2082_1": "catubhūmakakusalacittesu ceva asekhānaṃ abhiññāsamāpattīnaṃ parikammādibhūtakāmāvacarakiriyācittesu ca sampayuttā paññā.",
  "tika-abh09t:2082_2": "Tāsu hi yasmā kusalasampayuttāva paññā attano attano bhūmipariyāpannaṃ vipākasaṅkhātaṃ atthaṃ jāpeti janeti.",
  "tika-abh09t:2082_3": "Kāmāvacarakiriyāsampayuttā pana parikammādibhūtā abhiññāsamāpattikiriyā arahattaphalasaṅkhātaṃ atthaṃ jāpeti janeti,",
  "tika-abh09t:2082_4": "tasmā etā atthajāpikāti vuttā.",
  "tika-abh09t:2082_5": "Aṭṭhakathāsu pana pāḷiyaṃ avuttāpi tīsu bhūmīsu kiriyajavanapaññā anantarādipaccayavasena attano anantaraṃ",
  "tika-abh09t:2082_6": "kiriyatthaṃ jāpetīti “atthajāpikā”tveva vuttā.",
  "tika-abh09t:2082_7": "Jāpitatthā paññāti sahajātaṃ vipākatthaṃ jāpetvā ṭhitā,",
  "tika-abh09t:2082_8": "attano vā kāraṇehi jāpitā janitā pavattitā sayampi atthabhūtāti jāpitatthā.",
  "tika-abh09t:2082_9": "Catubhūmakavipākesu ca kiriyābhiññāsamāpattīsu ca sampayuttā paññā.",
  "tika-abh09t:2082_10": "Aṭṭhakathāsu pana pāḷiyaṃ avuttā sesakiriyāsampayuttāpi paññā yathāsakaṃ kāraṇehi jāpitā,",
  "tika-abh09t:2082_11": "sayañca atthabhūtāti “jāpitatthā”tveva vuttā.",
  "tika-abh09t:2082_12": "Sesaṃ suviññeyyameva.",
  "tika-abh09t:2083_0": "Dukaṃ niṭṭhitaṃ.",
  "tika-abh09t:2084_0": "Tikesu pana cintāmayattike parato adisvā asutvāva attano dhammatāya “evaṃ sati evaṃ bhavissatī”ti evaṃ",
  "tika-abh09t:2084_1": "cintāmayaanubuddhiyā uppāditā anavajjakammāyatanasippāyatanavijjāṭṭhānesu paññā ceva kammassakatañāṇaṃ,",
  "tika-abh09t:2084_2": "saccānulomikañāṇañca cintāmayā nāma paññā.",
  "tika-abh09t:2084_3": "Tattha vaḍḍhakikammapupphachaḍḍakakammādi hīnañceva kasivāṇijjādi ukkaṭṭhañca kammameva kammāyatanaṃ.",
  "tika-abh09t:2084_4": "Naḷakārapesakārasippādi hīnañceva muddāgaṇanālekhādi ukkaṭṭhañca sippameva sippāyatanaṃ.",
  "tika-abh09t:2084_5": "Nāgamaṇḍalaparittādi dhammikavijjāva vijjāṭṭhānaṃ.",
  "tika-abh09t:2084_6": "Tesu cintābaleneva uppannā paññā.",
  "tika-abh09t:2084_7": "Bodhisattādayo hi sattahitāya adiṭṭhaṃ asutaṃ taṃtaṃanavajjakammasippatadupakaraṇakaraṇappakārañca ñāṇabalena cintetvā nipphādenti.",
  "tika-abh09t:2084_8": "Nāgamaṇḍalaparittādivijjampi uppādenti,",
  "tika-abh09t:2084_9": "evaṃ katānipi tāni pubbe uggaṇhitvā karontehi katasippasadisāneva honti.",
  "tika-abh09t:2084_10": "Kammassakatañāṇaṃ nāma kusalakammaṃ sattānaṃ sakaṃ,",
  "tika-abh09t:2084_11": "akusalaṃ no sakanti evaṃ jānanapaññā.",
  "tika-abh09t:2084_12": "Atha vā kusalakammameva sattānaṃ sakaṃ tadāyatthavuttitāya,",
  "tika-abh09t:2084_13": "nāññanti evaṃ jānanapaññāpi.",
  "tika-abh09t:2084_14": "Saccānulomikaṃ ñāṇanti vipassanāñāṇaṃ.",
  "tika-abh09t:2084_15": "Taṃ hi maggasaccassa paramatthasaccassa anulomanato “saccānulomika”nti vuccati.",
  "tika-abh09t:2084_16": "Idampi hi ñāṇadvayaṃ parato asutvā cintābalena uppāditaṃ cintāmayañāṇameva hoti.",
  "tika-abh09t:2084_17": "Idañca na yesaṃ kesañci sattānaṃ uppajjati,",
  "tika-abh09t:2084_18": "abhiññātānaṃ pana puññavantānaṃ mahāsattānameva uppajjati.",
  "tika-abh09t:2084_19": "Tatthāpi saccānulomikañāṇaṃ pacchimabhavikānaṃ dvinnaññeva bodhisattānaṃ uppajjatīti veditabbaṃ.",
  "tika-abh09t:2084_20": "Sutamayā paññāti parato sutvā sutavasena uppāditā yathāvuttakammāyatanādipaññāva.",
  "tika-abh09t:2084_21": "Parato asutvā pana kammāyatanādi parena kayiramānaṃ,",
  "tika-abh09t:2084_22": "kataṃ vā disvā uggahetvā vā paṭiladdhāpi paññā “sutamayā”tveva vuccati.",
  "tika-abh09t:2084_23": "Tadubhayāpi cintāmayā,",
  "tika-abh09t:2084_24": "sutamayā ca kāmāvacarāva.",
  "tika-abh09t:2084_25": "Bhāvanāmayā pana paññā cintāmayavasena,",
  "tika-abh09t:2084_26": "sutamayavasena vā pavattitakāmāvacarapubbabhāgabhāvanānipphattiyā samuppannā mahaggatalokuttarajavanapaññā.",
  "tika-abh09t:2085_0": "Dānamayattike deyyadhammapariccāgavasena pavattā dānamayā,",
  "tika-abh09t:2085_1": "sīlapūraṇavasena pavattā sīlamayā,",
  "tika-abh09t:2085_2": "tadubhayāpi kāmāvacarāva.",
  "tika-abh09t:2085_3": "Bhāvanāmayā panettha samathavipassanāvasena pavattā catubhūmakapaññā.",
  "tika-abh09t:2085_4": "Niddese panassa kiñcāpi “samāpannassa paññā”ti evaṃ mahaggatalokuttarapaññāva vuttā,",
  "tika-abh09t:2085_5": "tathāpi taṃ ukkaṭṭhavasena vuttaṃ.",
  "tika-abh09t:2085_6": "Kāmāvacarānaṃ pana pubbabhāgabhāvanānaṃ,",
  "tika-abh09t:2085_7": "anussatiupacārabhāvanānañca bhāvanāmaye saṅgahoti daṭṭhabbaṃ.",
  "tika-abh09t:2085_8": "Purimattike panetāsaṃ cintāmaye saṅgahitattā bhāvanāmaye asaṅgaho,",
  "tika-abh09t:2085_9": "tatthāpi bhāvanābalanipphannānameva saṅgaho daṭṭhabbo.",
  "tika-abh09t:2086_0": "Adhisīlattike pātimokkhasaṃvarasīlaṃ vipassanāhetuttā sesasīlato adhikaṃ sīlanti adhisīlaṃ,",
  "tika-abh09t:2086_1": "tasmiṃ sampayuttā paññā adhisīle paññā.",
  "tika-abh09t:2086_2": "Vipassanāpādikā pana aṭṭha samāpattiyo sesacittehi adhikattā adhicittaṃ,",
  "tika-abh09t:2086_3": "tasmiṃ paññā adhicitte paññā,",
  "tika-abh09t:2086_4": "cittasīsena cettha samādhi niddiṭṭho.",
  "tika-abh09t:2086_5": "Savipassanā pana maggaphalapaññā sesāhi adhikattā adhipaññā nāma.",
  "tika-abh09t:2086_6": "Sā ca adhipaññāya paññāti desanāya samarasatāya vuttā.",
  "tika-abh09t:2086_7": "Sīlādayo “sīlaṃ cittaṃ paññā,",
  "tika-abh09t:2086_8": "adhisīlaṃ adhicittaṃ adhipaññā”ti paccekaṃ duvidhā honti.",
  "tika-abh09t:2086_9": "Tesu purimā pañcasīladasasīlāni,",
  "tika-abh09t:2086_10": "vaṭṭapādikaaṭṭhasamāpattiyo,",
  "tika-abh09t:2086_11": "nibbedhabhāgiyakammassakatapaññā ca yathākkamaṃ honti.",
  "tika-abh09t:2086_12": "Te ca dhammā anuppannepi tathāgate bodhisattānaṃ,",
  "tika-abh09t:2086_13": "tāpasaparibbājakānaṃ,",
  "tika-abh09t:2086_14": "cakkavattirājādīnañca kāle pavattanti,",
  "tika-abh09t:2086_15": "pacchimā pana vuttāvasesā uppanne eva tathāgate vitthārikā honti,",
  "tika-abh09t:2086_16": "no anuppanneti veditabbo.",
  "tika-abh09t:2086_17": "Ettha ca ratanattaye dānāpacāyanādivasena,",
  "tika-abh09t:2086_18": "saraṇagamanasaddhammasavanādivasena ca pavattā vivaṭṭūpanissayabhūtā kusaladhammāpi adhisīlaadhipaññāsu gahitā evāti gahetabbā.",
  "tika-abh09t:2087_0": "Āyakosallattike āyoti vaḍḍhi,",
  "tika-abh09t:2087_1": "sā akusalādianatthahānito,",
  "tika-abh09t:2087_2": "kusalādiatthuppattito ca duvidhā.",
  "tika-abh09t:2087_3": "Apāyoti avaḍḍhi,",
  "tika-abh09t:2087_4": "sāpi kusalādiatthahānito,",
  "tika-abh09t:2087_5": "akusalādianatthuppattito ca duvidhā.",
  "tika-abh09t:2087_6": "Tesu kosallaṃ,",
  "tika-abh09t:2087_7": "kusalasabhāvā paññā.",
  "tika-abh09t:2087_8": "Apāyakosallaṃ paññavato eva “evaṃ manasikārādippavattiyaṃ avaḍḍhi uppajjati,",
  "tika-abh09t:2087_9": "vaḍḍhi parihāyatī”ti ñatvā tadubhayapaṭipattisambhavato.",
  "tika-abh09t:2087_10": "Upāyakosallanti atra upāyo accāyikakiccādīsu ṭhānuppattikaupāyajānanapaññā,",
  "tika-abh09t:2087_11": "tividhāpi cetā kāmāvacarapaññāti veditabbā.",
  "tika-abh09t:2087_12": "Sesaṃ suviññeyyameva.",
  "tika-abh09t:2088_0": "Tikaṃ niṭṭhitaṃ.",
  "tika-abh09t:2089_0": "Catukkesu pana paṭhame kammassakatañāṇaṃ saccānulomikaṃ ñāṇañca vuttameva,",
  "tika-abh09t:2089_1": "idha pana ṭhapetvā saccānulomikañāṇaṃ sabbāpi sāsavā kusalā paññā kammassakatañāṇanti veditabbaṃ.",
  "tika-abh09t:2089_2": "Catūsu maggesu,",
  "tika-abh09t:2089_3": "phalesu ca paññāva maggasamaṅgissa ñāṇaṃ,",
  "tika-abh09t:2089_4": "phalasamaṅgissa ñāṇañcāti.",
  "tika-abh09t:2090_0": "Saccacatukke ariyamaggaphalapaññāva catūsu saccesu ekapaṭivedhavasena “dukkhe ñāṇa”ntiādinā catūsu ṭhānesu gahitā.",
  "tika-abh09t:2090_1": "Kiñcāpi hi kāmāvacarañāṇampi catūsu saccesu ārammaṇavasena pavattati,",
  "tika-abh09t:2090_2": "paṭivedhakiccavasena pana idhādhippetattā pāḷiyaṃ taṃ na gahitanti veditabbaṃ.",
  "tika-abh09t:2091_0": "Dhammacatukke maggaphalesu paññā dhamme ñāṇaṃ nāma.",
  "tika-abh09t:2091_1": "Tesu hi maggañāṇaṃ tāva catusaccadhammānaṃ ekapaṭivedhavasena jānanato “dhamme ñāṇa”nti vuccati.",
  "tika-abh09t:2091_2": "Phalañāṇaṃ pana nirodhasaccavasena dhamme ñāṇanti veditabbaṃ.",
  "tika-abh09t:2091_3": "Maggānubhāvanibbattaṃ pana atītānāgatesu saccapaṭivedhanayasaṅgahaṇavasena pavattaṃ paccavekkhaṇañāṇaṃ anvaye ñāṇaṃ nāma.",
  "tika-abh09t:2091_4": "Tassa ca yehi nayehi ariyā atītamaddhānaṃ catusaccadhammaṃ jāniṃsu,",
  "tika-abh09t:2091_5": "tepi imaññeva catusaccaṃ evameva jāniṃsu,",
  "tika-abh09t:2091_6": "anāgatamaddhānampi jānissantīti evaṃ jānanavasena pavatti ākāro veditabbo.",
  "tika-abh09t:2091_7": "Sarāgādivasena paracittaparicchedañāṇaṃ pariye ñāṇaṃ nāma.",
  "tika-abh09t:2091_8": "Dhammanvayapariyañāṇāni pana ṭhapetvā sabbalokiyapaññāñāṇanti sammatattā sammutimhi ñāṇanti sammutiñāṇaṃ nāma.",
  "tika-abh09t:2092_0": "Ācayacatukke kāmāvacarakusale paññā ācayāya no apacayāya.",
  "tika-abh09t:2092_1": "Sā hi cutipaṭisandhiṃ ācinoti eva,",
  "tika-abh09t:2092_2": "no apacinoti.",
  "tika-abh09t:2092_3": "Maggapaññā pana apacayāya no ācayāya.",
  "tika-abh09t:2092_4": "Rūpārūpakusalapaññā ācayāya ceva apacayāya ca.",
  "tika-abh09t:2092_5": "Sā hi vikkhambhanavasena kilese ca tammūlake ca vipākadhamme apacinoti.",
  "tika-abh09t:2092_6": "Sesā abyākatā paññā nevācayāya no apacayāya.",
  "tika-abh09t:2093_0": "Nibbidācatukke rūpāvacarapaṭhamajjhānapaññā nibbidāya no paṭivedhāya.",
  "tika-abh09t:2093_1": "Sā hi kāmavivekena pattabbattā kilesanibbidāya pavattati,",
  "tika-abh09t:2093_2": "abhiññāpādakabhāvaṃ pana appattatāya nevābhiññāpaṭivedhāya saṃvattati.",
  "tika-abh09t:2093_3": "Catutthajjhānapaññā paṭivedhāya no nibbidāya.",
  "tika-abh09t:2093_4": "Sā hi abhiññāpādakabhāvenāpi abhiññābhāvappattiyāpi paṭivedhāya saṃvattati.",
  "tika-abh09t:2093_5": "Paṭhamajjhānakkhaṇe eva nīvaraṇanibbindanattā no nibbidāya.",
  "tika-abh09t:2093_6": "Dutiyatatiyajjhānapaññā pana somanassasahagatatāya paṭhamajjhānasannissitā vā avitakkatāya catutthajjhānasannissitā vā kātabbā.",
  "tika-abh09t:2093_7": "Maggapaññā pana nibbidāya ceva paṭivedhāya ca.",
  "tika-abh09t:2093_8": "Ettha hi catusaccapaṭivedhavasena nibbidāya cevetāsaṃ chaḷabhiññāppattiyā paṭivedhāya ca saṃvattanaṃ veditabbaṃ.",
  "tika-abh09t:2093_9": "Sesā lokiyalokuttarā paññā neva nibbidāya no paṭivedhāya.",
  "tika-abh09t:2094_0": "Hānabhāgiyacatukke hānaṃ bhajatīti hānabhāginī,",
  "tika-abh09t:2094_1": "evaṃ sesesupi.",
  "tika-abh09t:2094_2": "Nibbedhoti cettha ariyamaggo tannibbattakavipassanāpādakattā.",
  "tika-abh09t:2094_3": "Nibbedhabhāginīti catūsupi ṭhānesu rūpārūpakusalapaññāva vuttā.",
  "tika-abh09t:2094_4": "Tāni hi attano sabhāvā parihāyitvā heṭṭhā orohaṇapaccayabhūtā hānabhāginī.",
  "tika-abh09t:2094_5": "Upanijjhānapaccayabhūtā visesabhāginī,",
  "tika-abh09t:2094_6": "taṃ pana jhānanikantiyā balavatāya visesaṃ,",
  "tika-abh09t:2094_7": "hāniṃ vā anussukkitvā ṭhitikoṭṭhāsikā ṭhitibhāginī,",
  "tika-abh09t:2094_8": "ariyamaggapadaṭṭhānavipassanāpādakabhūtāva nibbedhabhāginī ca hontīti veditabbā.",
  "tika-abh09t:2095_0": "Catasso paṭisambhidāti atthadhammaniruttipaṭibhānapaṭisambhidāva.",
  "tika-abh09t:2095_1": "Catasso paṭipadāti dukkhāpaṭipadādandhābhiññādayo heṭṭhā vuttāva.",
  "tika-abh09t:2095_2": "Cattāri ārammaṇānīti parittā,",
  "tika-abh09t:2095_3": "parittārammaṇātiādikā heṭṭhā vuttanayāva.",
  "tika-abh09t:2095_4": "Jarāmaraṇādicatukkesupi maggañāṇavaseneva catasso yojanā vuttā.",
  "tika-abh09t:2095_5": "Sesaṃ suviññeyyameva.",
  "tika-abh09t:2096_0": "Catukkaṃ niṭṭhitaṃ.",
  "tika-abh09t:2097_0": "Pañcakesu pana pañcaṅgiko sammāsamādhīti pītipharaṇatā sukhapharaṇatā cetopharaṇatā ālokapharaṇatā paccavekkhaṇanimittanti",
  "tika-abh09t:2097_1": "evaṃ pāḷiyaṃ vuttehi pañcahi ñāṇaṅgehi samannāgato samādhi.",
  "tika-abh09t:2097_2": "Tattha pītiṃ pharamānā uppajjatīti dvīsu jhānesu paññā pītipharaṇatā nāma,",
  "tika-abh09t:2097_3": "sukhaṃ pharamānā uppajjatīti tīsu jhānesu paññā sukhapharaṇatā nāma.",
  "tika-abh09t:2097_4": "Paresaṃ cetopharamānā uppajjatīti cetopariyañāṇaṃ cetopharaṇatā nāma.",
  "tika-abh09t:2097_5": "Ālokapharaṇe uppajjatīti dibbacakkhuñāṇaṃ ālokapharaṇatā nāma.",
  "tika-abh09t:2097_6": "Paccavekkhaṇañāṇaṃ paccavekkhaṇanimittaṃ nāma.",
  "tika-abh09t:2097_7": "Ettha ca pītipharaṇatā,",
  "tika-abh09t:2097_8": "sukhapharaṇatā ca dve pādā viya,",
  "tika-abh09t:2097_9": "cetopharaṇatā,",
  "tika-abh09t:2097_10": "ālokapharaṇatā ca dve hatthā viya,",
  "tika-abh09t:2097_11": "paccavekkhaṇanimittaṃ sīsaṃ viya,",
  "tika-abh09t:2097_12": "abhiññāpādakajjhānaṃ majjhimakāyo viya.",
  "tika-abh09t:2097_13": "Iti bhagavā pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā dasseti.",
  "tika-abh09t:2097_14": "Iminā ca samādhinā aṅgāni pañca ñāṇaṅgāni vuttānīti veditabbāni.",
  "tika-abh09t:2098_0": "Pañcañāṇiko sammāsamādhīti –",
  "tika-abh09t:2099_0": "“‘Ayaṃ samādhi paccuppannasukho ceva āyatiñca sukhavipāko’ti paccattaññeva ñāṇaṃ uppajjati,",
  "tika-abh09t:2099_1": "‘ayaṃ samādhi ariyo nirāmiso’ti…pe…",
  "tika-abh09t:2099_2": "‘mahāpurisasevito’ti…pe…",
  "tika-abh09t:2099_3": "‘santo paṇīto paṭipassaddhiladdho ekodibhāvādhigato na sasaṅkhāraniggayhavāritagato’ti…pe…",
  "tika-abh09t:2099_4": "‘so kho panāhaṃ imaṃ samādhiṃ satova samāpajjāmi,",
  "tika-abh09t:2099_5": "sato vuṭṭhahāmī’ti paccattaññeva ñāṇaṃ uppajjatī”ti –",
  "tika-abh09t:2100_0": "Evaṃ pāḷiyaṃ vuttehi pañcahi paccavekkhaṇañāṇehi yutto arahattaphalasaṅkhāto samāpattiphalasamādhi.",
  "tika-abh09t:2100_1": "So evaṃ hi appitappitakkhaṇe sukhattā paccuppannasukho,",
  "tika-abh09t:2100_2": "purimo purimo pacchimassa pacchimassa samādhisukhassa ceva attanā samuṭṭhāpitampi paṇītarūpena phuṭṭhasakalakāyatāya",
  "tika-abh09t:2100_3": "phalasamāpattito vuṭṭhitakāle atipaṇītaṃ kāyaviññāṇasukhassa paccayattā āyatiṃ sukhavipāko uppajjati,",
  "tika-abh09t:2100_4": "imināpi pariyāyena āyatiṃ sukhavipākoti ekaṃ aṅgaṃ,",
  "tika-abh09t:2100_5": "kilesehi ārakattā ariyo kāmāmisavaṭṭāmisalokāmisānaṃ abhāvā nirāmisoti ekaṃ,",
  "tika-abh09t:2100_6": "buddhādīhi mahāpurisehi sevitattā akāpurisasevisoti ekaṃ,",
  "tika-abh09t:2100_7": "aṅgārammaṇe santatāya,",
  "tika-abh09t:2100_8": "sabbakilesadarathasantatāya ca santo atappanīyaṭṭhena paṇīto kilesapaṭipassaddhibhāvassa laddhattā paṭipassaddhaladdho",
  "tika-abh09t:2100_9": "ekodibhāvena ca adhigato appaguṇasāsavasamādhi viya sasaṅkhārena sappayogena paccanīkadhamme niggayha",
  "tika-abh09t:2100_10": "kilese vāretvā anadhigatattā na sasaṅkhāraniggayhavāritagato.",
  "tika-abh09t:2100_11": "Puggalassāyaṃ samādhīti evaṃ khīṇāsavassa sativepullappattiyā yathāparicchinnakālavasena imaṃ samādhiṃ satova samāpajjati,",
  "tika-abh09t:2100_12": "uṭṭhahati cāti ekamaṅganti imehi pañcahi aṅgehi sabbākārato yuttattā “pañcañāṇiko sammāsamādhī”ti vuccati.",
  "tika-abh09t:2101_0": "Pañcakaṃ niṭṭhitaṃ.",
  "tika-abh09t:2102_0": "Chakke chasu abhiññāsu paññāti iddhividhe ñāṇaṃ,",
  "tika-abh09t:2102_1": "dibbasotadhātuyā ñāṇaṃ,",
  "tika-abh09t:2102_2": "cetopariye ñāṇaṃ,",
  "tika-abh09t:2102_3": "pubbenivāsānussatiyaṃ ñāṇaṃ,",
  "tika-abh09t:2102_4": "cutūpapāte ñāṇaṃ,",
  "tika-abh09t:2102_5": "āsavānaṃ khaye ñāṇanti evaṃ vuttāni chaḷabhiññācittasampayuttāni ñāṇāni.",
  "tika-abh09t:2102_6": "Tesu pacchimaṃ lokuttaraṃ,",
  "tika-abh09t:2102_7": "sesāni rūpāvacarapañcamajjhānikānīti.",
  "tika-abh09t:2103_0": "Chakkaṃ niṭṭhitaṃ.",
  "tika-abh09t:2104_0": "Sattake sattasattati ñāṇavatthūnīti “avijjāpaccayā saṅkhārā”ti paccavekkhaṇañāṇaṃ ekaṃ,",
  "tika-abh09t:2104_1": "“asati avijjāya natthi saṅkhārā”ti ekanti dve ñāṇāni,",
  "tika-abh09t:2104_2": "evaṃ atītepi dve,",
  "tika-abh09t:2104_3": "anāgatepi dveti cha,",
  "tika-abh09t:2104_4": "taṃ chabbidhampi ñāṇaṃ “khayadhamma”ntiādinā paccavekkhaṇañāṇena saddhiṃ satta ñāṇāni.",
  "tika-abh09t:2104_5": "Evaṃ sesesupi jātipariyosānesu cāti evaṃ ekādasasu paṭiccasamuppādaṅgesu paccekaṃ kālattayepi anvayabyatirekañāṇaṃ",
  "tika-abh09t:2104_6": "tesaṃ vayadassanañāṇassa ca vasena satta satta katvā sattasattati ñāṇāni.",
  "tika-abh09t:2105_0": "Sattakaṃ niṭṭhitaṃ.",
  "tika-abh09t:2106_0": "Aṭṭhakaṃ suviññeyyameva.",
  "tika-abh09t:2107_0": "Navake navasu anupubbavihārasamāpattīsu paññāti nirodhasamāpattiṃ samāpajjantassa anupaṭipāṭiyā vihātabbato",
  "tika-abh09t:2107_1": "uppādetabbato anupubbavihārasaṅkhātāsu rūpārūpasamāpattīsu sampayuttā aṭṭha paññā ceva tadanantaraṃ nirodhaṃ",
  "tika-abh09t:2107_2": "phusitvā vuṭṭhitassa nirodhaṃ santato paccavekkhaṇañāṇañcāti nava.",
  "tika-abh09t:2108_0": "Navakaṃ niṭṭhitaṃ.",
  "tika-abh09t:2109_0": "Dasake tathāgatassāti yathā vipassīādayo pubbakā isayo āgatā,",
  "tika-abh09t:2109_1": "tathā āgatassa sammāsambuddhassa.",
  "tika-abh09t:2109_2": "Tathāgatabalānīti aññehi asādhāraṇāni tathāgatasseva balāni,",
  "tika-abh09t:2109_3": "yathā vā pubbabuddhānaṃ balāni puññussayasampattiyā āgatāni,",
  "tika-abh09t:2109_4": "tathā āgatāni balānītipi attho.",
  "tika-abh09t:2109_5": "Tattha duvidhaṃ tathāgatassa balaṃ kāyabalaṃ,",
  "tika-abh09t:2109_6": "ñāṇabalañca.",
  "tika-abh09t:2109_7": "Tesu kāyabalaṃ hatthikulānusārena veditabbaṃ.",
  "tika-abh09t:2109_8": "Vuttaṃ hetaṃ porāṇehi –",
  "tika-abh09t:2110_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "tika-abh09t:2111_0": "Gandhamaṅgalahemañca, uposathachaddantime dasā”ti. ;",
  "tika-abh09t:2112_0": "Imāni hi dasa hatthikulāni.",
  "tika-abh09t:2112_1": "Tattha kāḷāvakanti pakatihatthikulaṃ,",
  "tika-abh09t:2112_2": "yaṃ dasannaṃ purisānaṃ kāyabalaṃ,",
  "tika-abh09t:2112_3": "taṃ ekassa kāḷāvakahatthino balaṃ,",
  "tika-abh09t:2112_4": "yaṃ tesaṃ dasannaṃ balaṃ,",
  "tika-abh09t:2112_5": "taṃ ekassa gaṅgeyyassa,",
  "tika-abh09t:2112_6": "tesaṃ dasannaṃ paṇḍarassa,",
  "tika-abh09t:2112_7": "tesaṃ dasannaṃ tambassa,",
  "tika-abh09t:2112_8": "tesaṃ dasannaṃ piṅgalassa,",
  "tika-abh09t:2112_9": "tesaṃ dasannaṃ gandhahatthino,",
  "tika-abh09t:2112_10": "tesaṃ dasannaṃ maṅgalassa,",
  "tika-abh09t:2112_11": "tesaṃ dasannaṃ hemassa,",
  "tika-abh09t:2112_12": "tesaṃ dasannaṃ uposathassa,",
  "tika-abh09t:2112_13": "tesaṃ dasannaṃ balaṃ chaddantassa,",
  "tika-abh09t:2112_14": "yaṃ dasannaṃ chaddantānaṃ balaṃ,",
  "tika-abh09t:2112_15": "taṃ tathāgatassa nārāyaṇabalanti vuccati.",
  "tika-abh09t:2112_16": "Tadetaṃ pakatihatthigaṇanāya hatthīnaṃ koṭisahassaṃ,",
  "tika-abh09t:2112_17": "purisagaṇanāya dasannaṃ purisakoṭisahassānaṃ balaṃ hoti.",
  "tika-abh09t:2112_18": "Idaṃ tāva tathāgatassa kāyabalaṃ.",
  "tika-abh09t:2112_19": "Yāni pana dasabalacatuvesārajjādīni anekāni ñāṇasahassāni,",
  "tika-abh09t:2112_20": "etaṃ ñāṇabalaṃ nāma.",
  "tika-abh09t:2112_21": "Idhāpi ñāṇabalameva adhippetaṃ.",
  "tika-abh09t:2112_22": "Ñāṇañhi akampiyaṭṭhena,",
  "tika-abh09t:2112_23": "upatthambhanaṭṭhena ca balanti vuttaṃ.",
  "tika-abh09t:2113_0": "Yehi balehi samannāgatoti yehi dasahi ñāṇabalehi upeto.",
  "tika-abh09t:2113_1": "Āsabhaṇṭhānanti seṭṭhaṭṭhānaṃ.",
  "tika-abh09t:2113_2": "Apica gavasatajeṭṭhako usabho,",
  "tika-abh09t:2113_3": "gavasahassajeṭṭhako vasabho.",
  "tika-abh09t:2113_4": "Vajasatajeṭṭhako vā usabho,",
  "tika-abh09t:2113_5": "vajasahassajeṭṭhako vasabho,",
  "tika-abh09t:2113_6": "sabbagavaseṭṭho nisabho,",
  "tika-abh09t:2113_7": "seto pāsādiko mahābhāravaho sabbaparissayasaho asanisatasaddehipi akampanīyo nisabho,",
  "tika-abh09t:2113_8": "so idha usabhoti adhippeto.",
  "tika-abh09t:2113_9": "Idampi hi tassa pariyāyavacanaṃ.",
  "tika-abh09t:2113_10": "Usabhassa idanti āsabhaṃ.",
  "tika-abh09t:2113_11": "Ṭhānanti tassa nisabhabalasamannāgatassa catūhi pādehi pathaviṃ uppīḷetvā acalaṭṭhānaṃ,",
  "tika-abh09t:2113_12": "idaṃ pana āsabhaṃ viyāti āsabhaṃ.",
  "tika-abh09t:2113_13": "Yatheva hi nisabhasaṅkhāto usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "tika-abh09t:2113_14": "evaṃ tathāgatopi hi dasabalasamannāgato catuvesārajjapādehi aṭṭhaparisapathaviṃ uppīḷetvā sadevake loke kenaci appadhaṃsiyo acalena ṭhānena tiṭṭhati,",
  "tika-abh09t:2113_15": "tañcesa paṭijānāti upagacchati na paccakkhāti attani āropeti,",
  "tika-abh09t:2113_16": "tena vuttaṃ “āsabhaṃ ṭhānaṃ paṭijānātī”ti.",
  "tika-abh09t:2114_0": "Parisāsūti aṭṭhasu parisāsu.",
  "tika-abh09t:2114_1": "Sīhanādaṃ nadatīti seṭṭhanādaṃ abhītanādaṃ,",
  "tika-abh09t:2114_2": "sīhanādasadisaṃ vā nādaṃ nadati.",
  "tika-abh09t:2114_3": "Ayamattho sīhanādasuttena dīpetabbo.",
  "tika-abh09t:2114_4": "Yathā vā sīho sahanato ca hananato ca “sīho”ti vuccati,",
  "tika-abh09t:2114_5": "evaṃ tathāgatopi lokadhammānaṃ sahanato,",
  "tika-abh09t:2114_6": "parappavādānañca hananato “sīho”ti vuccati,",
  "tika-abh09t:2114_7": "tassa nādaṃ nadati.",
  "tika-abh09t:2115_0": "Brahmacakkantiādīsu brahmanti uttamaṃ visuddhaṃ. Cakka-",
  "tika-abh09t:2115_1": "saddo panāyaṃ “cattārimāni,",
  "tika-abh09t:2115_2": "bhikkhave, cakkāni,",
  "tika-abh09t:2115_3": "yehi samannāgatānaṃ devamanussāna”ntiādīsu sampattiyaṃ dissati.",
  "tika-abh09t:2115_4": "“Pādatalesu cakkāni jātānī”tiādīsu lakkhaṇe.",
  "tika-abh09t:2115_5": "“Cakkaṃva vahato pada”nti ettha rathaṅge.",
  "tika-abh09t:2115_6": "“Catucakkaṃ navadvāra”nti ettha iriyāpathe.",
  "tika-abh09t:2115_7": "“Cakkaṃ pavattaya sabbapāṇina”nti ettha dāne.",
  "tika-abh09t:2115_8": "“Dibbaṃ cakkaratanaṃ pāturahosī”ti ettha ratanacakke.",
  "tika-abh09t:2115_9": "“Icchāhatassa posassa,",
  "tika-abh09t:2115_10": "cakkaṃ bhamati matthake”ti ettha uracakke.",
  "tika-abh09t:2115_11": "“Khurapariyantena cepi cakkenā”ti ettha paharaṇacakke.",
  "tika-abh09t:2115_12": "“Asanicakka”nti ettha asanimaṇḍale.",
  "tika-abh09t:2115_13": "“Mayā pavattitaṃ cakka”nti ettha dhammacakke.",
  "tika-abh09t:2115_14": "Idha pana dhammacakke pavattati.",
  "tika-abh09t:2116_0": "Dhammacakkañca duvidhaṃ hoti paṭivedhañāṇañca desanāñāṇañca.",
  "tika-abh09t:2116_1": "Tattha paññāpabhāvitaṃ attano ariyaphalāvahaṃ lokuttaraṃ paṭivedhañāṇaṃ,",
  "tika-abh09t:2116_2": "karuṇāpabhāvitaṃ sāvakānaṃ ariyaphalāvahaṃ kāmāvacaraṃ desanāñāṇaṃ,",
  "tika-abh09t:2116_3": "ubhayampi panetaṃ aññehi asādhāraṇaṃ buddhānaññeva orasañāṇaṃ,",
  "tika-abh09t:2116_4": "taṃ pavatteti uppādeti vibhāveti vitthārikaṃ karotīti attho.",
  "tika-abh09t:2117_0": "Idāni yāni dasa ñāṇāni ādito “tathāgatabalānī”ti nikkhittāni,",
  "tika-abh09t:2117_1": "tāni vitthāretuṃ “katamāni dasa?",
  "tika-abh09t:2117_2": "Idha tathāgato”tiādimāha.",
  "tika-abh09t:2117_3": "Tattha ṭhānañca ṭhānatoti kāraṇañca kāraṇato.",
  "tika-abh09t:2117_4": "Kāraṇaṃ hi yasmā tattha phalaṃ tiṭṭhati tadāyattavuttitāya uppajjati ceva pavattati ca,",
  "tika-abh09t:2117_5": "tasmā ṭhānanti vuccati.",
  "tika-abh09t:2117_6": "Aṭṭhānañca aṭṭhānatoti akāraṇañca akāraṇato.",
  "tika-abh09t:2117_7": "Yampīti yena ñāṇena yathābhūtaṃ pajānāti,",
  "tika-abh09t:2117_8": "idampi ṭhānāṭhānañāṇaṃ tathāgatassa tathāgatabalaṃ nāma hotīti attho.",
  "tika-abh09t:2117_9": "Evaṃ uparipi sabbattha yojanā veditabbā.",
  "tika-abh09t:2117_10": "Kathaṃ panettha bhagavā ṭhānañca ṭhānato,",
  "tika-abh09t:2117_11": "aṭṭhānañca aṭṭhānato yathābhūtaṃ pajānātīti?",
  "tika-abh09t:2117_12": "Aṭṭhānametaṃ anavakāso,",
  "tika-abh09t:2117_13": "yaṃ diṭṭhisampanno puggalo kañci saṅkhāraṃ niccato upagaccheyya…pe…",
  "tika-abh09t:2117_14": "kañci dhammaṃ attato upagaccheyya,",
  "tika-abh09t:2117_15": "mātaraṃ jīvitā voropeyya,",
  "tika-abh09t:2117_16": "pitaraṃ…pe…",
  "tika-abh09t:2117_17": "arahantaṃ jīvitā voropeyya,",
  "tika-abh09t:2117_18": "paduṭṭhacittena tathāgatassa lohitaṃ uppādeyya,",
  "tika-abh09t:2117_19": "saṅghaṃ bhindeyya,",
  "tika-abh09t:2117_20": "aññaṃ satthāraṃ uddiseyya,",
  "tika-abh09t:2117_21": "aṭṭhamaṃ bhavaṃ nibbatteyya,",
  "tika-abh09t:2117_22": "netaṃ ṭhānaṃ vijjati,",
  "tika-abh09t:2117_23": "puthujjano panetaṃ sabbaṃ kareyyāti ṭhānametaṃ vijjatīti pajānāti,",
  "tika-abh09t:2117_24": "tathā yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "tika-abh09t:2117_25": "tathā dve rājāno cakkavattī uppajjeyyuṃ,",
  "tika-abh09t:2117_26": "netaṃ ṭhānaṃ vijjati,",
  "tika-abh09t:2117_27": "eko pana uppajjati,",
  "tika-abh09t:2117_28": "ṭhānametaṃ vijjatīti pajānāti,",
  "tika-abh09t:2117_29": "tathā yaṃ kāyaduccaritādīnaṃ tiṇṇaṃ duccaritānaṃ iṭṭho vipāko,",
  "tika-abh09t:2117_30": "sucaritānañca aniṭṭho vipāko nibbatteyyāti netaṃ ṭhānaṃ vijjati,",
  "tika-abh09t:2117_31": "tabbiparīto pana nesaṃ vipāko nibbatteyyāti ṭhānametaṃ vijjatīti,",
  "tika-abh09t:2117_32": "ye ye dhammā yesaṃ yesaṃ dhammānaṃ hetū paccayā uppādāya,",
  "tika-abh09t:2117_33": "taṃ taṃ ṭhānaṃ,",
  "tika-abh09t:2117_34": "itare aṭṭhānanti yathābhūtaṃ pajānāti,",
  "tika-abh09t:2117_35": "ettha panāyaṃ saṅkhepato aṭṭhakathāvinicchayo.",
  "tika-abh09t:2117_36": "“Sukhato upagaccheyyā”ti idaṃ “ekantasukhī attā”tiādinā diṭṭhivipallāsavasena sukhato gāhaṃ sandhāya vuttaṃ,",
  "tika-abh09t:2117_37": "saññācittavipallāsavasena pana ariyasāvakopi kilesapariḷāhābhibhūto mattahatthiparitāsito viya,",
  "tika-abh09t:2117_38": "sucikāmo gūthakūpaṃ viya kañci saṅkhāraṃ sukhato upagacchati,",
  "tika-abh09t:2117_39": "attato upagamanavāre kasiṇādipaṇṇattiyā,",
  "tika-abh09t:2117_40": "nibbānassa ca saṅgaṇhanatthaṃ “saṅkhāra”nti avatvā “kañci dhamma”nti vuttaṃ.",
  "tika-abh09t:2118_0": "Mātarantiādīsu kiñcāpi ariyasāvako sīsacchedaṃ pāpuṇantopi kunthakipillikaṃ upādāya pāṇātipātaṃ,",
  "tika-abh09t:2118_1": "adinnādānādīsu vā yaṃkiñci duccaritaṃ apāyahetubhūtaṃ kātuṃ bhavantarepi na sakkoti,",
  "tika-abh09t:2118_2": "puthujjanabhāvassa pana mahāsāvajjatādassanatthamettha pañcānantariyāneva uddhaṭāni.",
  "tika-abh09t:2118_3": "Sāvajjo hi puthujjanabhāvo,",
  "tika-abh09t:2118_4": "yatra hi nāma ānantariyānipi karissatīti.",
  "tika-abh09t:2118_5": "Ettha ca manussabhūtasseva manussabhūtaṃ janikaṃ mātaraṃ,",
  "tika-abh09t:2118_6": "pitaraṃ vā api parivattaliṅgaṃ jīvitā voropentassa kammaṃ ānantariyaṃ hoti.",
  "tika-abh09t:2118_7": "Tiracchānabhūtaṃ pana mātaraṃ,",
  "tika-abh09t:2118_8": "pitaraṃ vā sayaṃ vā tiracchānabhūto manussabhūtaṃ,",
  "tika-abh09t:2118_9": "tiracchānabhūtaṃ vā jīvitā voropento ānantariyaṃ na phusati,",
  "tika-abh09t:2118_10": "kammaṃ pana bhāriyaṃ,",
  "tika-abh09t:2118_11": "ānantariyaṃ āhacceva tiṭṭhati.",
  "tika-abh09t:2118_12": "Arahantampi manussabhūtameva ghātento ānantariyaṃ phusati.",
  "tika-abh09t:2118_13": "Tassa ca puthujjanakāle pahāraṃ datvā arahattaṃ patvā tasmiṃ teneva rogena matepi arahantaghātako hoti,",
  "tika-abh09t:2118_14": "na yakkhabhūtaṃ arahantaṃ,",
  "tika-abh09t:2118_15": "sesaariyapuggale vā manussabhūtepi ghātento,",
  "tika-abh09t:2118_16": "kammaṃ pana ānantariyasadisaṃ hoti.",
  "tika-abh09t:2118_17": "Yaṃ pana puthujjanakāle dinnaṃ dānaṃ arahattaṃ patvā paribhuñjati,",
  "tika-abh09t:2118_18": "puthujjanasseva taṃ dinnaṃ hoti,",
  "tika-abh09t:2118_19": "sesaariyapuggale mārentassa ānantariyaṃ natthi,",
  "tika-abh09t:2118_20": "kammaṃ pana garukaṃ hoti.",
  "tika-abh09t:2118_21": "Ettha ca eḷakādicatukkaṃ veditabbaṃ –",
  "tika-abh09t:2118_22": "“eḷakaṃ māremī”ti hi abhisandhinā eḷakaṭṭhāne nipannaṃ mātaraṃ, pitaraṃ,",
  "tika-abh09t:2118_23": "arahantaṃ vā mārento ānantariyaṃ phusati,",
  "tika-abh09t:2118_24": "eḷakābhisandhinā vā mātādiabhisandhinā vā eḷakaṃ mārento ānantariyaṃ na phusati,",
  "tika-abh09t:2118_25": "mātādiabhisandhinā te eva mārento phusateva.",
  "tika-abh09t:2118_26": "Esa nayo coracatukkādīsupi.",
  "tika-abh09t:2119_0": "Lohituppāde tathāgatassa abhejjakāyatāya kuddhacittassa parassa upakkamena cammacchedo,",
  "tika-abh09t:2119_1": "lohitapaggharaṇaṃ vā natthi,",
  "tika-abh09t:2119_2": "devadattena pana paviddhasilāto bhijjitvā gatasakkhalikappahārena viya sarīrassa antoyeva ekasmiṃ ṭhāne",
  "tika-abh09t:2119_3": "yathā khuddikamakkhikāpivanamattampi lohitaṃ visamaṃ samosarati,",
  "tika-abh09t:2119_4": "tathā karontassa ānantariyaṃ hoti,",
  "tika-abh09t:2119_5": "na pana jīvakasseva muducittena duṭṭhalohitaṃ nīharitvā phāsukaṃ karontassa,",
  "tika-abh09t:2119_6": "puññameva panassa hoti,",
  "tika-abh09t:2119_7": "parinibbute bhagavati cetiyaṃ bhindantassa,",
  "tika-abh09t:2119_8": "bodhiṃ chindantassa,",
  "tika-abh09t:2119_9": "dhātūsu upakkamantassa ca ānantariyaṃ na hoti,",
  "tika-abh09t:2119_10": "kammaṃ pana ānantariyasadisaṃ hoti.",
  "tika-abh09t:2119_11": "Bodhirukkhassa pana thūpaṃ vā sadhātukaṃ paṭimaṃ vā bādhayamānaṃ sākhaṃ,",
  "tika-abh09t:2119_12": "cetiyavatthuṃ bhinditvā gacchantaṃ bodhimūlañca chinditvā harituṃ vaṭṭati.",
  "tika-abh09t:2119_13": "Sacepi sākhāya nilīnā sakuṇā cetiye vaccaṃ pātenti,",
  "tika-abh09t:2119_14": "chindituṃ vaṭṭati.",
  "tika-abh09t:2119_15": "Paribhogacetiyato hi sarīracetiyameva mahantataraṃ.",
  "tika-abh09t:2119_16": "Dhātunidhānarahitaṃ paṭimāgharaṃ vā bodhigharaṃ vā bādhentaṃ sākhaṃ chindituṃ na vaṭṭati,",
  "tika-abh09t:2119_17": "ojoharaṇasākhaṃ,",
  "tika-abh09t:2119_18": "panassa pūtiṭṭhānaṃ vā chindituṃ vaṭṭati,",
  "tika-abh09t:2119_19": "sarīrapaṭijaggane viya puññameva hoti.",
  "tika-abh09t:2120_0": "Saṅghabhede samānasaṃvāsasīmāya samānasaṃvāsake saṅghe ekato ṭhite visuṃ vaggasaṅghaṃ gahetvā pañcahi",
  "tika-abh09t:2120_1": "kāraṇehi saṅghaṃ bhindantassa saṅghabhedo hoti ānantariyakammañca.",
  "tika-abh09t:2120_2": "Vuttaṃ hetaṃ “pañcahi, upāli,",
  "tika-abh09t:2120_3": "ākārehi saṅgho bhijjati.",
  "tika-abh09t:2120_4": "Katamehi pañcahi?",
  "tika-abh09t:2120_5": "Kammena uddesena voharanto anussāvanena salākaggāhenā”ti.",
  "tika-abh09t:2120_6": "Tattha kammenāti apalokanādīsu catūsu aññatarena kammena.",
  "tika-abh09t:2120_7": "Uddesenāti pātimokkhuddesena.",
  "tika-abh09t:2120_8": "Voharanto kathayanto tāhi tāhi upapattīhi “adhammaṃ dhammo”tiādīni aṭṭhārasa bhedakaravatthūni dīpento.",
  "tika-abh09t:2120_9": "Anussāvanenāti “nanu tumhe jānātha mayhaṃ bahussutādibhāvaṃ,",
  "tika-abh09t:2120_10": "kathaṃ hi nāma mādiso uddhammaṃ ubbinayaṃ satthusāsanaṃ gāheyya,",
  "tika-abh09t:2120_11": "kimahaṃ apāyato na bhāyāmī”tiādinā nayena kaṇṇamūle vacībhedaṃ katvā anussāvanena.",
  "tika-abh09t:2120_12": "Salākaggāhenāti evaṃ vohārānussāvanehi tesaṃ cittaṃ upatthambhetvā anivattidhammaṃ katvā “gaṇhatha imaṃ salāka”nti salākaggāhena.",
  "tika-abh09t:2121_0": "Ettha ca kammameva uddeso vā pamāṇaṃ,",
  "tika-abh09t:2121_1": "vohārānussāvanasalākaggāhā pana pubbabhāgā.",
  "tika-abh09t:2121_2": "Tesu nipphannesupi abhinnova hoti saṅgho.",
  "tika-abh09t:2121_3": "Yadā pana vohārānussāvanehi cattāro vā atireke vā bhikkhū salākaṃ gāhetvā vaggaṃ saṅghaṃ gahetvā visuṃ kammaṃ vā uddesaṃ vā karoti,",
  "tika-abh09t:2121_4": "tadā saṅgho bhinno nāma hoti.",
  "tika-abh09t:2121_5": "Abhedapurekkhārassa pana samaggasaññāya vaṭṭati.",
  "tika-abh09t:2121_6": "Samaggasaññāya hi karontassa neva bhedo hoti,",
  "tika-abh09t:2121_7": "na ānantariyaṃ,",
  "tika-abh09t:2121_8": "tathā tato ūnaparisāya karontassa.",
  "tika-abh09t:2121_9": "Vuttaṃ hetaṃ “ekato, upāli,",
  "tika-abh09t:2121_10": "cattāro honti ekato cattāro,",
  "tika-abh09t:2121_11": "navamo anussāvetī”tiādi.",
  "tika-abh09t:2122_0": "Imesu pana pañcasu ānantariyesu saṅghabhedo vacīkammaṃ,",
  "tika-abh09t:2122_1": "sesāni kāyakammāni,",
  "tika-abh09t:2122_2": "sabbāneva kho tāni kāyadvāratopi vacīdvāratopi samuṭṭhahanti.",
  "tika-abh09t:2122_3": "Saṅghabhedopi hi hatthamuddāya bhedaṃ karontassa kāyadvāratopi samuṭṭhāti,",
  "tika-abh09t:2122_4": "saṅghabhedo cettha kappaṭṭhitiyo.",
  "tika-abh09t:2122_5": "Kappavināse eva hi saṅghabhedato muccati,",
  "tika-abh09t:2122_6": "sesānaṃ pana tathā niyamo natthi.",
  "tika-abh09t:2122_7": "Yena ca pañcapetāni kammāni katāni honti,",
  "tika-abh09t:2122_8": "tassa saṅghabhedova niraye vipaccati,",
  "tika-abh09t:2122_9": "sesāni “ahosi kammaṃ nāhosi kammavipāko”ti evamādīsu saṅkhyaṃ gacchanti.",
  "tika-abh09t:2122_10": "Saṅghabhedābhāve lohituppādo,",
  "tika-abh09t:2122_11": "tadabhāve arahantaghāto,",
  "tika-abh09t:2122_12": "tadabhāve mātughāto,",
  "tika-abh09t:2122_13": "pitughāto vā,",
  "tika-abh09t:2122_14": "tasmimpi sīlasampannatare.",
  "tika-abh09t:2122_15": "Purimāni cettha cattāri sabbesaṃ gahaṭṭhapabbajitānaṃ sādhāraṇāni,",
  "tika-abh09t:2122_16": "saṅghabhedo pana pakatattassa bhikkhunova,",
  "tika-abh09t:2122_17": "asādhāraṇo aññesaṃ,",
  "tika-abh09t:2122_18": "bhikkhunīpi hi saṅghaṃ na bhindati,",
  "tika-abh09t:2122_19": "pageva itare.",
  "tika-abh09t:2122_20": "Pañcapi cetāni dukkhavedanāsampayuttāni,",
  "tika-abh09t:2122_21": "dosamūlāni cāti veditabbāni.",
  "tika-abh09t:2123_0": "Aṭṭhamaṃ bhavaṃ nibbatteyyāti ettha ariyasāvakassa aṭṭhamabhavāgahaṇaṃ kena niyāmitanti?",
  "tika-abh09t:2123_1": "Vipassanāya.",
  "tika-abh09t:2123_2": "Yassa hi sā tikkhā,",
  "tika-abh09t:2123_3": "so ekaṃ eva bhavaṃ nibbattitvā arahattaṃ patvā ekabījī nāma hoti.",
  "tika-abh09t:2123_4": "Yassa mandā,",
  "tika-abh09t:2123_5": "so dutiye…pe…",
  "tika-abh09t:2123_6": "chaṭṭhe vā bhave arahattaṃ patvā kolaṃkolo nāma hoti.",
  "tika-abh09t:2123_7": "Yassa pana atimandā,",
  "tika-abh09t:2123_8": "so sattamaṃ bhavaṃ nātikkamati,",
  "tika-abh09t:2123_9": "tattha niyamena arahattaṃ pāpuṇitvā sattakkhattuparamo nāma hoti.",
  "tika-abh09t:2123_10": "Sacepi hissa sattame bhave niddaṃ okkantassa matthake asani vā pabbatakūṭo vā pateyya,",
  "tika-abh09t:2123_11": "tasmimpi kāle arahattaṃ patvāva parinibbāti.",
  "tika-abh09t:2123_12": "Uttamakoṭiyā hi sattamabhavānatikkamanaññeva sandhāyeva “niyato sambodhiparāyaṇo”ti vuttoti.",
  "tika-abh09t:2124_0": "Ekissā lokadhātuyā dve arahanto sammāsambuddhātiādīsu dasasahassacakkavāḷasaṅkhātaṃ jātikhettaṃ ekā lokadhātu",
  "tika-abh09t:2124_1": "nāma āṇāvisayakhettesu buddhuppattisaṅkāya evābhāvato.",
  "tika-abh09t:2124_2": "Tattha dvinnaṃ buddhānaṃ uppattipaṭisedhaṃ akatvā jātikhette eva kato.",
  "tika-abh09t:2124_3": "Ṭhapetvā imaṃ cakkavāḷaṃ aññasmiṃ cakkavāḷe buddhā na uppajjanti buddhattahetūnaṃ anādibuddhaparamparādīnaṃ tathābhāvā.",
  "tika-abh09t:2124_4": "Tato eva hi sattā niravasesato nibbutiṃ na pāpuṇanti.",
  "tika-abh09t:2124_5": "Yadi hi sabbacakkavāḷesu buddhā uppajjeyyuṃ,",
  "tika-abh09t:2124_6": "sabbe sattā ito pubbe niravasesato nibbutiṃ pāpuṇeyyuṃ,",
  "tika-abh09t:2124_7": "na ca taṃ atthi,",
  "tika-abh09t:2124_8": "tasmā anādibuddhaparamparāya vivaṭṭūpanissayasampannānaṃ nivāsabhūte imasmiṃ cakkavāḷe eva uppajjantīti veditabbā.",
  "tika-abh09t:2124_9": "Te cetthāpi dullabhā,",
  "tika-abh09t:2124_10": "tesaṃ dullabhattā evettha kappānaṃ asaṅkhyeyyampi buddhuppādarahitaṃ hoti.",
  "tika-abh09t:2124_11": "Yadi ca te sulabhā bhaveyyuṃ,",
  "tika-abh09t:2124_12": "ekasmiṃ vivaṭṭaṭṭhāyiasaṅkhyeyye catusaṭṭhibuddhānampi uppajjituṃ sakkā bhaveyya antarakappassa buddhantarattā.",
  "tika-abh09t:2124_13": "Bhaddakappesu cettha pañca buddhā eva uppajjanti.",
  "tika-abh09t:2124_14": "Kathaṃ panetthāpi dullabhatarā cakkavāḷantaresu uppajjeyyuṃ,",
  "tika-abh09t:2124_15": "buddhānañca dullabhatā kāraṇadullabhatāya,",
  "tika-abh09t:2124_16": "tasmā imasmiññeva cakkavāḷe buddhā uppajjanti?",
  "tika-abh09t:2124_17": "Etthāpi na devabrahmalokesu,",
  "tika-abh09t:2124_18": "manussaloke eva pana uppajjanti ettheva sabbaso tividhasaddhammādhārassa saṅgharatanassa pātubhāvato,",
  "tika-abh09t:2124_19": "itaralokesu niravasesato pakārāsambhavato ca.",
  "tika-abh09t:2125_0": "Yadi hi buddhā devalokādīsu uppajjeyyuṃ,",
  "tika-abh09t:2125_1": "manussā bhayena upasaṅkamitumeva na sakkonti,",
  "tika-abh09t:2125_2": "pageva dhammasavanapabbajjādiṃ kātuṃ,",
  "tika-abh09t:2125_3": "teneva amhākaṃ bodhisatto attano rūpakāyānubhāvādisampattiyā uppannaamanussasaṅkākutūhalaṃ janaṃ nijjhāpetuṃ",
  "tika-abh09t:2125_4": "uttānaseyyakādiniyāmena vaḍḍhitvā dārapariggahādiṃ akāsi,",
  "tika-abh09t:2125_5": "evaṃ katvā pabbajitampi naṃ rājagahe piṇḍāya pavisitvā paṇḍavapabbatapasse nisīditvā piṇḍapātaṃ paribhuñjantaṃ",
  "tika-abh09t:2125_6": "bimbisāro nānappakārato manussabhāvaṃ vicinitvāva upasaṅkamituṃ visahi,",
  "tika-abh09t:2125_7": "no aññathā.",
  "tika-abh09t:2125_8": "Lokanitthāraṇatthāya hi buddhā uppajjanti,",
  "tika-abh09t:2125_9": "na attano sakkārādiatthāya,",
  "tika-abh09t:2125_10": "tasmā manussesu eva uppajjantīti veditabbo.",
  "tika-abh09t:2125_11": "Tatthāpi imasmiṃ jambudīpe eva,",
  "tika-abh09t:2125_12": "tatthāpi imasmiṃ majjhimapadese eva.",
  "tika-abh09t:2125_13": "Na kevalañca buddhāva,",
  "tika-abh09t:2125_14": "paccekabuddhā,",
  "tika-abh09t:2125_15": "aggasāvakamahāsāvakā ca cakkavattiādayo ca aññepi puññavantasattā ettheva uppajjanti.",
  "tika-abh09t:2126_0": "Apubbaṃ acarimanti ettha mātukucchismiṃ paṭisandhiggahaṇato pure pubbaṃ nāma,",
  "tika-abh09t:2126_1": "dhātuantaradhānato pacchā carimaṃ nāma,",
  "tika-abh09t:2126_2": "ubhinnamantarā apubbaṃ acarimaṃ nāma.",
  "tika-abh09t:2126_3": "Etthantare aññassa buddhassa uppatti nivāritā,",
  "tika-abh09t:2126_4": "dhātuantaradhāne pana jāte aññassa uppatti na nivāritā.",
  "tika-abh09t:2126_5": "Kiñcāpi na nivāritā,",
  "tika-abh09t:2126_6": "antarakappaṃ pana khepetvāva uppajjantīti veditabbaṃ.",
  "tika-abh09t:2127_0": "Pañca hi antaradhānāni nāma adhigamaantaradhānaṃ paṭipattiantaradhānaṃ pariyattiantaradhānaṃ liṅgaantaradhānaṃ dhātuantaradhānanti.",
  "tika-abh09t:2127_1": "Tattha adhigamoti maggaphalābhiññāpaṭisambhidāyo,",
  "tika-abh09t:2127_2": "so parihāyamāno paṭisambhidāto paṭṭhāya parihāyati.",
  "tika-abh09t:2127_3": "Parinibbānato hi vassasahassameva paṭisambhidā nibbattetuṃ sakkonti,",
  "tika-abh09t:2127_4": "tato paraṃ abhiññā,",
  "tika-abh09t:2127_5": "tāpi nibbattetuṃ asakkontā sukkhavipassakakhīṇāsavā honti,",
  "tika-abh09t:2127_6": "tato anāgāmino,",
  "tika-abh09t:2127_7": "tato sakadāgāmino,",
  "tika-abh09t:2127_8": "sotāpannā ca honti,",
  "tika-abh09t:2127_9": "tesu dharantesupi adhigamo anantarahitova hoti,",
  "tika-abh09t:2127_10": "pacchimakassa pana sotāpannassa jīvitakkhayena adhigamo antarahito nāma hoti.",
  "tika-abh09t:2127_11": "Idaṃ adhigamaantaradhānaṃ.",
  "tika-abh09t:2128_0": "Tato maggaphalāni nibbattetuṃ asakkontā “natthi dāni no ariyadhammapaṭivedho”ti jhānavipassanāsu vosānaṃ",
  "tika-abh09t:2128_1": "āpajjitvā kosajjabahulā catupārisuddhisīlamattaṃ rakkhanto aññamaññaṃ na codenti,",
  "tika-abh09t:2128_2": "na sārenti,",
  "tika-abh09t:2128_3": "akukkuccakā honti,",
  "tika-abh09t:2128_4": "tato paṭṭhāya khuddānukhuddakāni maddanti,",
  "tika-abh09t:2128_5": "tato garukāpattiṃ āpajjanti,",
  "tika-abh09t:2128_6": "pārājikamattameva rakkhanti,",
  "tika-abh09t:2128_7": "tesu dharantesupi paṭipatti anantarahitāva hoti,",
  "tika-abh09t:2128_8": "pacchimakassa pana bhikkhuno sīlabhedena vā jīvitakkhayena vā paṭipatti antarahitā nāma hoti.",
  "tika-abh09t:2128_9": "Idaṃ paṭipattiantaradhānaṃ nāma.",
  "tika-abh09t:2129_0": "Pariyattīti sāṭṭhakathaṃ tepiṭakaṃ buddhavacanaṃ,",
  "tika-abh09t:2129_1": "gacchante gacchante kāle adhammikehi kaliyugarājādīhi vipannasassādisampattitāya paccayadāyakā duggatā honti,",
  "tika-abh09t:2129_2": "bhikkhū ca paccayehi kilamantā antevāsike gahetuṃ na sakkonti.",
  "tika-abh09t:2129_3": "Tato aṭṭhakathā parihāyati,",
  "tika-abh09t:2129_4": "pāḷivaseneva pariyattiṃ dhārenti,",
  "tika-abh09t:2129_5": "tato pāḷiṃ sakalaṃ dhāretuṃ na sakkonti,",
  "tika-abh09t:2129_6": "paṭhamaṃ abhidhammapiṭakaṃ parihāyati,",
  "tika-abh09t:2129_7": "tañcassa parihāyanaṃ matthakato paṭhāya.",
  "tika-abh09t:2129_8": "Paṭhamameva hi mahāpakaraṇaṃ parihāyati,",
  "tika-abh09t:2129_9": "tato yamakaṃ kathāvatthu puggalapaññatti dhātukathā vibhaṅgo dhammasaṅgaho ca anukkamena parihāyanti,",
  "tika-abh09t:2129_10": "tato matthakato paṭṭhāya suttantapiṭakaṃ parihāyati,",
  "tika-abh09t:2129_11": "paṭhamaṃ hi aṅguttaranikāyo ekādasakanipātato paṭṭhāya yāvaekakanipātā parihāyati,",
  "tika-abh09t:2129_12": "tato matthakato paṭṭhāya saṃyuttanikāyo,",
  "tika-abh09t:2129_13": "paṭhamaṃ hi mahāvaggo parihāyati,",
  "tika-abh09t:2129_14": "tato saḷāyatanavaggo khandhakavaggo nidānavaggo sagāthāvaggoti,",
  "tika-abh09t:2129_15": "evaṃ majjhimanikāyadīghanikāyādayo ca matthakato paṭṭhāya parihāyanti,",
  "tika-abh09t:2129_16": "tato vinayapiṭakameva tiṭṭhati,",
  "tika-abh09t:2129_17": "tampi parivārato paṭṭhāya yāva mahāvibhaṅgā parihāyati,",
  "tika-abh09t:2129_18": "tato uposathakkhandhakato mātikāmattameva dhārenti,",
  "tika-abh09t:2129_19": "tadāpi yāva catuppadikāpi gāthā manussesu pavattati,",
  "tika-abh09t:2129_20": "tāva pariyatti anantarahitāva hoti,",
  "tika-abh09t:2129_21": "tāya antarahitāya pariyatti antarahitā nāma hoti.",
  "tika-abh09t:2129_22": "Idaṃ pariyattiantaradhānaṃ nāma.",
  "tika-abh09t:2130_0": "Gacchante gacchante kāle pattacīvaraggahaṇādiākappaṃ na pāsādikaṃ hoti,",
  "tika-abh09t:2130_1": "nigaṇṭhādayo viya alābupattādiṃ aggabāhāya pakkhipitvāpi olambitvāpi sikkāya olaggetvāpi vicaranti,",
  "tika-abh09t:2130_2": "cīvararajanampi na sāruppaṃ,",
  "tika-abh09t:2130_3": "oṭṭhaṭṭhikavaṇṇaṃ katvā dhārenti,",
  "tika-abh09t:2130_4": "tato rajanampi ovaṭṭikavijjhanampi na hoti,",
  "tika-abh09t:2130_5": "dasā chetvā paribbājakā viya kāsāvamattameva dhārenti,",
  "tika-abh09t:2130_6": "tato parikkhīṇe kāle khuddakakāsāvakhaṇḍaṃ hatthe vā gīvāya vā bandhitvā kasikammādīni katvā dārabharaṇādiṃ karonti,",
  "tika-abh09t:2130_7": "tadā dakkhiṇaṃ dento jano saṅghaṃ uddissa etesaṃ deti,",
  "tika-abh09t:2130_8": "idaṃ sandhāya bhagavatā vuttaṃ “bhavissanti kho panānanda,",
  "tika-abh09t:2130_9": "anāgatamaddhānaṃ gotrabhuno kāsāvakaṇṭhā dussīlā pāpadhammā,",
  "tika-abh09t:2130_10": "tesu dussīlesu saṅghaṃ uddissa dānaṃ dassanti,",
  "tika-abh09t:2130_11": "tadāpahaṃ, ānanda,",
  "tika-abh09t:2130_12": "saṅghagataṃ dakkhiṇaṃ asaṅkhyeyyaṃ appameyyaṃ vadāmī”ti.",
  "tika-abh09t:2130_13": "Tato “papañco esa,",
  "tika-abh09t:2130_14": "kiṃ iminā amhāka”nti taṃ kāsāvakhaṇḍaṃ chinditvā araññe khipanti,",
  "tika-abh09t:2130_15": "etasmiṃ kāle liṅgaṃ antarahitaṃ nāma hoti.",
  "tika-abh09t:2130_16": "Idaṃ liṅgaantaradhānaṃ nāma.",
  "tika-abh09t:2131_0": "Tato tattha tattha sakkārasammānaṃ alabhamānā dhātuyo buddhānaṃ adhiṭṭhānabalena sakkārasammānalabbhamānakaṭṭhānaṃ gamissanti,",
  "tika-abh09t:2131_1": "tato sabbattha alabhamānā sabbadhātuyo mahābodhimaṇḍameva gamissanti.",
  "tika-abh09t:2131_2": "Sāsapamattāpi hi dhātu na antarā nassissati,",
  "tika-abh09t:2131_3": "tā pana bodhimaṇḍe pallaṅkena nisinnabuddhasarīrasiriṃ,",
  "tika-abh09t:2131_4": "yamakapāṭihāriyañca dassessanti,",
  "tika-abh09t:2131_5": "tato dhātusarīrato tejo samuṭṭhāya taṃ sarīraṃ apaṇṇattikabhāvaṃ gameti,",
  "tika-abh09t:2131_6": "tadā dasasahassacakkavāḷe devatā parinibbānadivase viya paridevitvā pūjāsakkāraṃ katvā pakkamanti.",
  "tika-abh09t:2131_7": "Idaṃ dhātuantaradhānaṃ nāma.",
  "tika-abh09t:2132_0": "Imassa pañcavidhassa antaradhānassa pariyattiantaradhānameva mūlaṃ.",
  "tika-abh09t:2132_1": "Pariyattiyaṃ hi sati paṭivedhādayopi naṭṭhā nāma na honti,",
  "tika-abh09t:2132_2": "asati naṭṭhāti.",
  "tika-abh09t:2132_3": "Yathā ca nidhikumbhiyā jānanatthāya pāsāṇapiṭṭhe upanibaddhaakkharesu dharantesu nidhikumbhi naṭṭhā nāma na hoti,",
  "tika-abh09t:2132_4": "akkharesu pana naṭṭhesu naṭṭhā,",
  "tika-abh09t:2132_5": "evaṃsampadamidaṃ veditabbaṃ. Yathāha –",
  "tika-abh09t:2133_0": "“Yāva tiṭṭhanti suttantā,",
  "tika-abh09t:2134_0": "Vinayo yāva dippati;",
  "tika-abh09t:2135_0": "Tāva dakkhanti ālokaṃ,",
  "tika-abh09t:2136_0": "Sūriye abbhuṭṭhite yathā.",
  "tika-abh09t:2137_0": "“Suttantesu asantesu,",
  "tika-abh09t:2138_0": "Pamuṭṭhe vinayamhi ca;",
  "tika-abh09t:2139_0": "Tamo bhavissati loke,",
  "tika-abh09t:2140_0": "Sūriye atthaṅgate yathā.",
  "tika-abh09t:2141_0": "“Suttante rakkhite sante,",
  "tika-abh09t:2142_0": "Paṭipatti hoti rakkhitā;",
  "tika-abh09t:2143_0": "Paṭipattiyaṃ ṭhito dhīro,",
  "tika-abh09t:2144_0": "Yogakkhemā na dhaṃsatī”ti; ;",
  "tika-abh09t:2145_0": "Evamimesu pañcasu antaradhānesu dhātuantaradhānato pacchā carimaṃ nāmāti veditabbaṃ.",
  "tika-abh09t:2146_0": "Kasmā pana dve sammāsambuddhā apubbaṃ acarimaṃ na uppajjantīti?",
  "tika-abh09t:2146_1": "Niratthakatova.",
  "tika-abh09t:2146_2": "Ekova hi sammāsambuddho anantesu cakkavāḷesu sabbasattānampi yadi upanissayo bhaveyya,",
  "tika-abh09t:2146_3": "ekakkhaṇe sapāṭihāriyaṃ sabbānukūlaṃ dhammaṃ desetvā te vinetuṃ sakkoti,",
  "tika-abh09t:2146_4": "kimaṅgaṃ pana nānakkhaṇesu,",
  "tika-abh09t:2146_5": "tasmā ekasmiṃ kāle anekesaṃ sammāsambuddhānaṃ uppatti niratthikāva.",
  "tika-abh09t:2146_6": "Anatthakatā pana anacchariyaagāravavivādādidosato ceva mahāpathaviyā dvinnaṃ buddhānaṃ dhāraṇe asamatthatāya vikiraṇādidosato ca veditabbā.",
  "tika-abh09t:2146_7": "Cakkavattino pana ekasmiṃ cakkavāḷe dve ekato na uppajjanti,",
  "tika-abh09t:2146_8": "ekova uppajjati.",
  "tika-abh09t:2146_9": "Nānācakkavāḷesu pana bahūpi ekato uppajjantīti veditabbā.",
  "tika-abh09t:2146_10": "Ettha hi “ekissā lokadhātuyā”ti etassa ekasmiṃ cakkavāḷeti attho gahetabbo.",
  "tika-abh09t:2146_11": "Apubbaṃ acarimañcettha cakkaratanapātubhāvaantaradhānānaṃ vemajjhaṃ veditabbaṃ.",
  "tika-abh09t:2146_12": "Antaradhānañcassa cakkavattino kālakiriyato,",
  "tika-abh09t:2146_13": "pabbajjāto vā sattame divase hoti,",
  "tika-abh09t:2146_14": "tassa ca ānubhāvena dvinnaṃ ekattha sahaanuppatti ca veditabbā.",
  "tika-abh09t:2146_15": "Sesaṃ suviññeyyameva.",
  "tika-abh09t:2146_16": "Ṭhānāṭhānañāṇabalaṃ paṭhamaṃ.",
  "tika-abh09t:2147_0": "Dutiye kammasamādānānanti samādiyitvā katānaṃ kusalākusalānaṃ,",
  "tika-abh09t:2147_1": "kammameva vā kammasamādānaṃ.",
  "tika-abh09t:2147_2": "Ṭhānaso hetusoti paccayato ceva hetusaṅkhātakāraṇato ca.",
  "tika-abh09t:2147_3": "Tattha gatiupadhikālapayogā vipākassa paccayā,",
  "tika-abh09t:2147_4": "kammaṃ hetu.",
  "tika-abh09t:2147_5": "Tadubhayato kammavipākaṃ yathābhūtaṃ pajānāti. Kathaṃ?",
  "tika-abh09t:2147_6": "Bhagavā hi “ekaccassa bahūni pāpakammāni gatiupadhikālapayogānaṃ sampattiyā paṭibāhitāni na vipaccanti,",
  "tika-abh09t:2147_7": "tesaṃ vipattiṃ āgamma vipaccanti,",
  "tika-abh09t:2147_8": "ekaccassa bahūni kalyāṇakammāni tesaṃ vipattiyā paṭibāhitāni na vipaccanti,",
  "tika-abh09t:2147_9": "tesaṃ sampattiṃ āgamma vipaccantī”ti pajānāti.",
  "tika-abh09t:2148_0": "Tattha gativipattīti cattāro apāyā.",
  "tika-abh09t:2148_1": "Gatisampattīti manussadevagatiyo.",
  "tika-abh09t:2148_2": "Upadhīti attabhāvo.",
  "tika-abh09t:2148_3": "Tassa samiddhi sampatti nāma,",
  "tika-abh09t:2148_4": "asamiddhi vipatti nāma.",
  "tika-abh09t:2148_5": "Kālasampattīti surājasumanussakālasaṅkhāto sampannakālo,",
  "tika-abh09t:2148_6": "tappaṭipakkho kālavipatti nāma.",
  "tika-abh09t:2148_7": "Tassa tassa pana kammassa sammāpayogo payogasampatti,",
  "tika-abh09t:2148_8": "micchāpayogo payogavipatti nāma.",
  "tika-abh09t:2148_9": "Tattha hi ekaccassa kusalakammena devagatiādīsu gatiyaṃ nibbattassa taṃ gatisampattiṃ āgamma kusalāni eva vipaccanti.",
  "tika-abh09t:2148_10": "Tāya pana gatisampattiyā paṭibāhitāni akusalāni tattha vipaccituṃ na sakkonti.",
  "tika-abh09t:2148_11": "Tāni puna nirayādīsu apāyesu nibbattassa taṃ gativipattiṃ āgamma yathāsukhaṃ vipaccanti.",
  "tika-abh09t:2148_12": "Tāya pana gativipattiyā paṭibāhitāni kusalāni tattha vipaccituṃ na sakkonti.",
  "tika-abh09t:2148_13": "Ekaccassa dassanīyenābhirūpena kāyena samannāgatassa yadipi so dāso vā hoti hīnajacco vā,",
  "tika-abh09t:2148_14": "taṃ upadhisampattiṃ āgamma kusalāni evassa vipaccanti.",
  "tika-abh09t:2148_15": "Tādisaṃ hi surūpaṃ “ayaṃ kiliṭṭhakammassa nānucchaviko”ti uccesu amaccādiṭṭhānesu ṭhapenti,",
  "tika-abh09t:2148_16": "caṇḍālimpi surūpaṃ aggamahesiādiṭṭhānesu ṭhapenti.",
  "tika-abh09t:2148_17": "Tāya pana upadhisampattiyā paṭibāhitāni akusalānassa vipaccituṃ na sakkonti.",
  "tika-abh09t:2148_18": "Tāni pana upadhivipattiyaṃ ca ṭhitassa yathāsukhaṃ vipaccanti.",
  "tika-abh09t:2148_19": "Rājakulādīsu hi uppannampi durūpaṃ hīnesu ṭhapenti.",
  "tika-abh09t:2148_20": "Ekaccassa pana paṭhamakappikānaṃ vā cakkavattirañño vā buddhānaṃ vā surājasumanussānaṃ sampanne kāle",
  "tika-abh09t:2148_21": "nibbattassa taṃ kālasampattiṃ āgamma kusalāni eva vipaccanti,",
  "tika-abh09t:2148_22": "na akusalāni.",
  "tika-abh09t:2148_23": "Tāni puna durājadumanussānaṃ vipanne kāle taṃ kālavipattiṃ āgamma vipaccanti,",
  "tika-abh09t:2148_24": "na pana kusalāni tāya kālavipattiyā paṭibāhitattā.",
  "tika-abh09t:2148_25": "Ekaccassa pana sīlasaṃyamādianavajjapayogena ceva sāvajjena vā anavajjena vā desakālānusārena āyudhasippādipayogasāmatthiyena",
  "tika-abh09t:2148_26": "ca samannāgatassa taṃ payogasampattiṃ āgamma kusalāni eva vipaccanti,",
  "tika-abh09t:2148_27": "na akusalāni.",
  "tika-abh09t:2148_28": "Tāni puna yathāvuttaviparītapayogavipattiṃ āgamma vipaccanti,",
  "tika-abh09t:2148_29": "na pana kusalāni tāya paṭibāhitattā.",
  "tika-abh09t:2148_30": "Yuddhādīsu hi pāṇātipātādiakusalaṃ karontāpi taṃtaṃāyudhasippādipayogasampattiṃ nissāyeva senāpatiṭṭhānādimahāsampattiṃ labhanti,",
  "tika-abh09t:2148_31": "na pana taṃ akusalaṃ nissāya.",
  "tika-abh09t:2148_32": "Yathā dānaveyyāvaccādīsu kusalaṃ karontāpi adhimattavāyāmādipayogavipattiṃ nissāya anayabyasanampi pāpuṇanti,",
  "tika-abh09t:2148_33": "na pana taṃ kusalaṃ nissāya.",
  "tika-abh09t:2148_34": "Evametāhi catūhi sampattīhi,",
  "tika-abh09t:2148_35": "vipattīhi ca kusalākusalānaṃ vipaccanāvipaccanavibhāgaṃ bhagavā yathābhūtaṃ pajānāti.",
  "tika-abh09t:2148_36": "Ayaṃ tāvettha vibhaṅganayena dutiyabalassa vibhāvanā.",
  "tika-abh09t:2149_0": "Aparena cassa –",
  "tika-abh09t:2150_0": "“Ahosi kammaṃ ahosi kammavipāko,",
  "tika-abh09t:2150_1": "ahosi kammaṃ nāhosi kammavipāko,",
  "tika-abh09t:2150_2": "ahosi kammaṃ atthi kammavipāko,",
  "tika-abh09t:2150_3": "ahosi kammaṃ natthi kammavipāko,",
  "tika-abh09t:2150_4": "ahosi kammaṃ bhavissati kammavipāko,",
  "tika-abh09t:2150_5": "ahosi kammaṃ na bhavissati kammavipāko,",
  "tika-abh09t:2150_6": "atthi kammaṃ natthi kammavipāko,",
  "tika-abh09t:2150_7": "atthi kammaṃ natthi kammavipāko,",
  "tika-abh09t:2150_8": "atthi kammaṃ bhavissati kammavipāko,",
  "tika-abh09t:2150_9": "atthi kammaṃ na bhavissati kammavipāko,",
  "tika-abh09t:2150_10": "bhavissati kammaṃ bhavissati kammavipāko,",
  "tika-abh09t:2150_11": "bhavissati kammaṃ na bhavissati kammavipāko”ti –",
  "tika-abh09t:2151_0": "Iminā paṭisambhidāyaṃ vuttenāpi nayena vibhāvanā veditabbā.",
  "tika-abh09t:2151_1": "Tattha yaṃ atītattabhāve āyūhitaṃ kammaṃ vuttaṃ,",
  "tika-abh09t:2151_2": "hetupaccayaṃ āgamma tattheva vipākaṃ adāsi.",
  "tika-abh09t:2151_3": "Idaṃ sandhāya “ahosi kammaṃ ahosi kammavipāko”ti paṭhamaṃ padaṃ vuttaṃ.",
  "tika-abh09t:2151_4": "Yaṃ atītesu pana diṭṭhadhammavedanīyādīsu bahūsu ekaṃ diṭṭhadhammavedanīyaṃ laddhapaccayaṃ vipākaṃ deti,",
  "tika-abh09t:2151_5": "sesāni avipākāni.",
  "tika-abh09t:2151_6": "Ekaṃ upapajjavedanīyaṃ pana paṭisandhiṃ ākaḍḍhati,",
  "tika-abh09t:2151_7": "ekaṃ ānantariyaṃ nirayapaṭisandhiṃ deti,",
  "tika-abh09t:2151_8": "sesāni avipākāni.",
  "tika-abh09t:2151_9": "Aṭṭhasu samāpattīsu ekāya brahmaloke nibbattati,",
  "tika-abh09t:2151_10": "sesā avipākā.",
  "tika-abh09t:2151_11": "Idaṃ sandhāya “ahosi kammaṃ nāhosi kammavipāko”ti dutiyaṃ padaṃ vuttaṃ.",
  "tika-abh09t:2151_12": "Yaṃ atītaṃ kammaṃ etarahi vipākaṃ deti,",
  "tika-abh09t:2151_13": "idaṃ sandhāya tatiyaṃ.",
  "tika-abh09t:2151_14": "Yaṃ purimanayena na vipaccati,",
  "tika-abh09t:2151_15": "idaṃ sandhāya catutthaṃ.",
  "tika-abh09t:2151_16": "Yaṃ anāgate vipākaṃ dassati,",
  "tika-abh09t:2151_17": "idaṃ sandhāya pañcamaṃ.",
  "tika-abh09t:2151_18": "Yaṃ na vipaccati,",
  "tika-abh09t:2151_19": "idaṃ sandhāya chaṭṭhaṃ.",
  "tika-abh09t:2151_20": "Yaṃ etarahi āyūhitaṃ kammaṃ etaraheva vipākaṃ deti,",
  "tika-abh09t:2151_21": "idaṃ sandhāya sattamaṃ.",
  "tika-abh09t:2151_22": "Yaṃ na vipaccati,",
  "tika-abh09t:2151_23": "idaṃ sandhāya aṭṭhamaṃ.",
  "tika-abh09t:2151_24": "Iminā nayena sesapadānampi attho daṭṭhabbo.",
  "tika-abh09t:2151_25": "Idaṃ tathāgatassāti idaṃ sabbehi etehi pakārehi atītānāgatapaccuppannānaṃ kammantaravipākantarānaṃ yathābhūtato jānanañāṇanti attho.",
  "tika-abh09t:2151_26": "Dutiyabalaṃ.",
  "tika-abh09t:2152_0": "Tatiye sabbatthagāmininti sabbagatigāminiñca agatigāminiñca.",
  "tika-abh09t:2152_1": "Paṭipadanti maggaṃ.",
  "tika-abh09t:2152_2": "Yathābhūtaṃ pajānātīti bahūsupi manussesu pāṇātipātādīsu ekameva akusalaṃ ekato karontesu imassa cetanā nirayagāminī bhavissati,",
  "tika-abh09t:2152_3": "imassa tiracchānayonigāminī,",
  "tika-abh09t:2152_4": "imassa pettivisayagāminī,",
  "tika-abh09t:2152_5": "nirayādīsupi panesā evarūpe evarūpe ṭhāne evañcevañca vipākaṃ dassati,",
  "tika-abh09t:2152_6": "imassa paṭisandhiṃ ākaḍḍhituṃ na sakkoti,",
  "tika-abh09t:2152_7": "aññena kammena dinnapaṭisandhikassa dubbalaṃ upadhivepakkaṃ bhavissati.",
  "tika-abh09t:2152_8": "Bahūsu vā ekato dānādikusalaṃ,",
  "tika-abh09t:2152_9": "vipassanaṃ vā paṭṭhapentesu imassa cetanā manussagatigāminī bhavissati,",
  "tika-abh09t:2152_10": "imassa devagatigāminī,",
  "tika-abh09t:2152_11": "tatthāpi evañcevañca vipākaṃ dassati,",
  "tika-abh09t:2152_12": "imassa vā vipassanā ekaṃ maggaṃ dve vā tayo vā cattāro vā paṭisambhidādisahite vā rahite vā nipphādessati,",
  "tika-abh09t:2152_13": "imassa na kañci paṭivedhaṃ sādhessatītiādinā anantehi ākārehi ekavatthusmimpi uppannaṃ kusalākusalasaṅkhātaṃ",
  "tika-abh09t:2152_14": "sabbatthagāminipaṭipadaṃ aviparītato pajānātīti.",
  "tika-abh09t:2152_15": "Tatiyabalaṃ.",
  "tika-abh09t:2153_0": "Catutthe anekadhātunti cakkhudhātuādīhi,",
  "tika-abh09t:2153_1": "kāmadhātuādīhi vā bahudhātuṃ.",
  "tika-abh09t:2153_2": "Nānādhātunti tāsaññeva dhātūnaṃ vilakkhaṇattā nānappakāraṃ dhātuṃ.",
  "tika-abh09t:2153_3": "Lokanti khandhāyatanadhātulokaṃ.",
  "tika-abh09t:2153_4": "Yathābhūtaṃ pajānātīti tāsaṃ tāsaṃ dhātūnaṃ khandhāyatanadhātuvibhaṅgādīsu vuttanayena anantappabhedaṃ nānattaṃ aviparītato pajānāti.",
  "tika-abh09t:2153_5": "Na kevalañca tathāgato upādinnakasaṅkhāralokasseva nānattaṃ pajānāti,",
  "tika-abh09t:2153_6": "atha kho anupādinnakasaṅkhāralokassāpi paccekabuddhādīhi paṭivijjhituṃ asakkuṇeyyaṃ nānattaṃ pajānātiyeva.",
  "tika-abh09t:2153_7": "Tehi upādinnakalokassāpi nānattaṃ ekadesatova jānanti,",
  "tika-abh09t:2153_8": "anupādinnassa pana neva jānanti,",
  "tika-abh09t:2153_9": "sabbaññubuddhassevetaṃ visayo.",
  "tika-abh09t:2153_10": "Evaṃ hi imāya nāma dhātuyā ussannāya imesaṃ rukkhagacchalatādīnaṃ,",
  "tika-abh09t:2153_11": "khandhadaṇḍavallitacapattapupphaphalādino saṇṭhānavaṇṇagandharasaojāhi,",
  "tika-abh09t:2153_12": "desakālehi ca anantappabhedaṃ nānattaṃ,",
  "tika-abh09t:2153_13": "pathavīpabbatādīnañca nānattaṃ hotīti anantehi ākārehi jānituṃ sakkoti, nāññeti.",
  "tika-abh09t:2153_14": "Catutthabalaṃ.",
  "tika-abh09t:2154_0": "Pañcame nānādhimuttikanti hīnādīhi adhimuttīhi nānādhimuttikabhāvaṃ.",
  "tika-abh09t:2154_1": "Yathābhūtaṃ pajānātīti tīsupi kālesu hīnādhimuttikā hīnādhimuttike eva sevanti,",
  "tika-abh09t:2154_2": "paṇītādhimuttikā ca paṇītādhimuttike.",
  "tika-abh09t:2154_3": "Tatthāpi assaddhā assaddhe,",
  "tika-abh09t:2154_4": "dussīlā dussīle,",
  "tika-abh09t:2154_5": "micchādiṭṭhikā micchādiṭṭhike,",
  "tika-abh09t:2154_6": "saddhā saddhe,",
  "tika-abh09t:2154_7": "sīlasutacāgapaññādisampannā ca te te eva sevantīti nānappakārato jānāti.",
  "tika-abh09t:2154_8": "Saddhāsīlādisampannā hi tabbirahite attano ācariyupajjhāyepi na sevanti,",
  "tika-abh09t:2154_9": "tepi itare,",
  "tika-abh09t:2154_10": "attanā attanā pana sadise eva sevantīti.",
  "tika-abh09t:2154_11": "Pañcamabalaṃ.",
  "tika-abh09t:2155_0": "Chaṭṭhe parasattānanti padhānasattānaṃ.",
  "tika-abh09t:2155_1": "Parapuggalānanti tato paresaṃ hīnasattānaṃ.",
  "tika-abh09t:2155_2": "Ekatthameva vā etaṃ padadvayaṃ veneyyavasena dvidhā vuttaṃ.",
  "tika-abh09t:2155_3": "Indriyaparopariyattanti saddhādīnaṃ indriyānaṃ parabhāvañca aparabhāvañca,",
  "tika-abh09t:2155_4": "vuddhiñca hāniñcāti attho.",
  "tika-abh09t:2155_5": "Yathābhūtanti sabbesaṃ sattānaṃ āsayānusayacaritādhimuttiādīhi saddhādi tikkhindriyamudindriyataṃ sabbākārato jānāti.",
  "tika-abh09t:2155_6": "Tattha āsayoti nivāsaṭṭhānaṃ,",
  "tika-abh09t:2155_7": "yattha sattānaṃ cittasantānaṃ niccaṃ nivasati.",
  "tika-abh09t:2155_8": "So duvidho vaṭṭāsayo vivaṭṭāsayo ca.",
  "tika-abh09t:2155_9": "Tattha sassatucchedavasena pavattaṃ sabbaṃ diṭṭhigataṃ vaṭṭāsayo nāma.",
  "tika-abh09t:2155_10": "Sappaccayanāmarūpapariggahato paṭṭhāya sabbaṃ vipassanāñāṇaṃ,",
  "tika-abh09t:2155_11": "maggañāṇañca vivaṭṭāsayo nāma.",
  "tika-abh09t:2155_12": "Maggañāṇampi hi “dasayime,",
  "tika-abh09t:2155_13": "bhikkhave,",
  "tika-abh09t:2155_14": "ariyāvāsā,",
  "tika-abh09t:2155_15": "yadariyā āvasiṃsū”tiādivacanato āsayova.",
  "tika-abh09t:2155_16": "Imaṃ pana bhagavā sattānaṃ āsayaṃ jānanto ubhinnaṃ diṭṭhiñāṇānaṃ appavattikkhaṇepi jānāti eva.",
  "tika-abh09t:2155_17": "Kāmarāgādikilesādhimuttaññeva hi puggalaṃ bhagavā tatheva jānāti.",
  "tika-abh09t:2155_18": "“Ayaṃ nekkhammādiabhirato vivaṭṭāsayo”ti nekkhammādiṃ sevantaññeva jānāti,",
  "tika-abh09t:2155_19": "“ayaṃ kāmādiabhirato vaṭṭāsayo”ti anusayacaritādijānanepi eseva nayo.",
  "tika-abh09t:2155_20": "Tattha anusayo kāmarāgānusayādito sattavidho.",
  "tika-abh09t:2155_21": "Caritanti tīhi dvārehi abhisaṅkhatalokiyakusalākusalaṃ.",
  "tika-abh09t:2155_22": "Adhimuttīti ajjhāsayo.",
  "tika-abh09t:2155_23": "Evamettha āsayānusayañāṇaṃ,",
  "tika-abh09t:2155_24": "indriyaparopariyattañāṇañcāti dve ñāṇāni ekato hutvā ekaṃ balañāṇaṃ nāma jātanti.",
  "tika-abh09t:2155_25": "Chaṭṭhabalaṃ.",
  "tika-abh09t:2156_0": "Sattame jhānavimokkhasamādhisamāpattīnanti paṭhamādīnaṃ catunnaṃ jhānānaṃ,",
  "tika-abh09t:2156_1": "“rūpī rūpāni passatī”tiādīnaṃ aṭṭhannaṃ vimokkhānaṃ,",
  "tika-abh09t:2156_2": "savitakkasavicārādīnaṃ tiṇṇaṃ samādhīnaṃ,",
  "tika-abh09t:2156_3": "paṭhamajjhānasamāpattiādīnaṃ navannaṃ anupubbasamāpattīnaṃ.",
  "tika-abh09t:2156_4": "Saṃkilesanti hānabhāgiyadhammaṃ.",
  "tika-abh09t:2156_5": "Vodānanti visesabhāgiyaṃ dhammaṃ.",
  "tika-abh09t:2156_6": "Vuṭṭhānanti yena kāraṇena jhānādīhi vuṭṭhahanti,",
  "tika-abh09t:2156_7": "taṃ kāraṇaṃ.",
  "tika-abh09t:2156_8": "Taṃ pana duvidhaṃ vodānampi bhavaṅgampi.",
  "tika-abh09t:2156_9": "Heṭṭhimaṃ hi paguṇaṃ jhānaṃ attano vodānavasena uparimassa jhānassa padaṭṭhānato “vuṭṭhāna”nti vuccati,",
  "tika-abh09t:2156_10": "tamhā tamhā pana samādhimhā bhavaṅgavaseneva vuṭṭhānato bhavaṅgampi.",
  "tika-abh09t:2156_11": "Nirodhato pana phalasamāpattiyāva vuṭṭhahanti.",
  "tika-abh09t:2156_12": "Idaṃ pāḷimuttakavuṭṭhānaṃ nāma,",
  "tika-abh09t:2156_13": "taṃ sabbaṃ bhagavā yathābhūtaṃ sabbākārena pajānāti.",
  "tika-abh09t:2156_14": "Sattamabalaṃ.",
  "tika-abh09t:2157_0": "Aṭṭhame pubbenivāsānussatīti pubbenivutthakkhandhānussaraṇaṃ,",
  "tika-abh09t:2157_1": "taṃ nāmagottavaṇṇāhārasukhadukkhādīhi tattha tattha bhave vijjamānehi anantehi ākārehi yathābhūtaṃ pajānātīti.",
  "tika-abh09t:2157_2": "Aṭṭhamabalaṃ.",
  "tika-abh09t:2158_0": "Navame cutūpapātanti cutiñca upapātañca,",
  "tika-abh09t:2158_1": "taṃ cavamānaupapajjamānahīnapaṇītasuvaṇṇadubbaṇṇādito anantapabhede yathākammūpage satte dibbacakkhuñāṇena",
  "tika-abh09t:2158_2": "vaṇṇāyatanaggahaṇamukhena disvā sabbākārato pajānātīti.",
  "tika-abh09t:2158_3": "Navamabalaṃ.",
  "tika-abh09t:2159_0": "Dasame āsavānaṃ khayanti āsavanirodhaṃ nibbānaṃ,",
  "tika-abh09t:2159_1": "taṃ arahattamaggañāṇena catusaccapaṭivedhato pajānātīti.",
  "tika-abh09t:2159_2": "Dasamabalaṃ.",
  "tika-abh09t:2160_0": "Imānīti yāni heṭṭhā “tathāgatassa dasa tathāgatabalānī”ti avoca,",
  "tika-abh09t:2160_1": "imāni tānīti appanaṃ karoti.",
  "tika-abh09t:2160_2": "Yasmā cetopariyañāṇādīni sāvakādīnampi yathārahaṃ vijjamānānipi savisayaṃ kiñcideva jānanti,",
  "tika-abh09t:2160_3": "na ca sabbākārato.",
  "tika-abh09t:2160_4": "Buddhānaṃ pana sabbaññutaññāṇaṃ viya sabbadhammesu yathāsakaṃ visaye sabbattha sabbākārato ekakkhaṇe appaṭihataṃ pavattati,",
  "tika-abh09t:2160_5": "tasmā “tathāgatabalānī”ti vuccanti.",
  "tika-abh09t:2160_6": "Yadi evaṃ sabbaññutaññāṇassevāyaṃ pabhedo hoti,",
  "tika-abh09t:2160_7": "kasmā pana “dasabalañāṇānī”ti visuṃ vibhattānīti?",
  "tika-abh09t:2160_8": "Visayakiccabhūmibhedato nesaṃ aññattā.",
  "tika-abh09t:2160_9": "Dasabalañāṇesu hi paṭhamaṃ kāraṇākāraṇameva jānāti,",
  "tika-abh09t:2160_10": "dutiyaṃ kammantaravipākantarameva jānāti,",
  "tika-abh09t:2160_11": "tatiyaṃ kammaparicchedameva,",
  "tika-abh09t:2160_12": "catutthaṃ nānattakāraṇameva,",
  "tika-abh09t:2160_13": "pañcamaṃ sattānaṃ ajjhāsayādhimuttimeva,",
  "tika-abh09t:2160_14": "chaṭṭhaṃ indriyānaṃ tikkhamudubhāvameva,",
  "tika-abh09t:2160_15": "sattamaṃ jhānādīhi saddhiṃ tesaṃ saṃkilesādimeva,",
  "tika-abh09t:2160_16": "aṭṭhamaṃ pubbenivutthakkhandhasantatimeva,",
  "tika-abh09t:2160_17": "navamaṃ sattānaṃ cutipaṭisandhimeva,",
  "tika-abh09t:2160_18": "dasamaṃ saccaparicchedameva, nāññaṃ.",
  "tika-abh09t:2161_0": "Sabbaññutaññāṇaṃ pana etehi jānitabbañca tato uttariñca sabbaṃ atītādibhedaṃ ekakkhaṇe sabbākārato jānāti,",
  "tika-abh09t:2161_1": "etesaṃ pana kiccaṃ na sabbaṃ karoti.",
  "tika-abh09t:2161_2": "Taṃ hi jhānaṃ hutvā appetuṃ,",
  "tika-abh09t:2161_3": "iddhi hutvā vikubbituṃ,",
  "tika-abh09t:2161_4": "maggo hutvā kilese khepetuṃ na sakkoti.",
  "tika-abh09t:2161_5": "Dasabalañāṇāni pana taṃ sabbaṃ yathārahaṃ kātuṃ sakkonti.",
  "tika-abh09t:2161_6": "Tesu ca paṭipāṭiyā satta ñāṇāni kāmāvacarāni,",
  "tika-abh09t:2161_7": "tato dve rūpāvacarāni,",
  "tika-abh09t:2161_8": "avasāne ekaṃ lokuttaraṃ.",
  "tika-abh09t:2161_9": "Sabbaññutaññāṇaṃ pana kāmāvacaramevāti evaṃ visayakiccabhūmibhedato aññameva dasabalañāṇaṃ.",
  "tika-abh09t:2161_10": "Aññaṃ sabbaññutaññāṇanti.",
  "tika-abh09t:2161_11": "Ayaṃ tāva padatthānusārato vinicchayo.",
  "tika-abh09t:2161_12": "Dhammabhedādito pana sabbopi vinicchayo ekavidhakoṭṭhāsato paṭṭhāya ettha vuttānusāratova ñātabbo,",
  "tika-abh09t:2161_13": "suttantabhājanīyādayo hi vibhaṅganayabhedā ettha,",
  "tika-abh09t:2161_14": "ito paresu ca vibhaṅgesu natthīti.",
  "tika-abh09t:2162_0": "Ñāṇavibhaṅgamātikatthavaṇṇanā niṭṭhitā.",
  "tika-abh09t:2163_0": "Khuddakavatthuvibhaṅgamātikatthavaṇṇanā",
  "tika-abh09t:2164_0": "Khuddakavatthuvibhaṅgamātikāya panāyaṃ nikkhepaparicchedena saddhiṃ atthato vinicchayo.",
  "tika-abh09t:2164_1": "Mātikāya hi ādito tāva –",
  "tika-abh09t:2164_2": "jātimadotiādayo tesattati ekakā nikkhittā,",
  "tika-abh09t:2164_3": "tato kodho ca upanāho cātiādayo aṭṭhārasa dukā,",
  "tika-abh09t:2164_4": "akusalamūlādayo pañcatiṃsa tikā,",
  "tika-abh09t:2164_5": "āsavacatukkādayo cuddasa catukkā,",
  "tika-abh09t:2164_6": "orambhāgiyasaṃyojanādayo pannarasa pañcakā,",
  "tika-abh09t:2164_7": "vivādamūlādayo cuddasa chakkā,",
  "tika-abh09t:2164_8": "anusayādayo satta sattakā,",
  "tika-abh09t:2164_9": "kilesavatthuādayo aṭṭha aṭṭhakā,",
  "tika-abh09t:2164_10": "āghātavatthuādayo nava navakā,",
  "tika-abh09t:2164_11": "kilesavatthuādayo satta dasakā,",
  "tika-abh09t:2164_12": "channaṃ aṭṭhārasakānaṃ vasena aṭṭhasatataṇhāvicaritāni ca yathākkamaṃ nikkhipitvā ante dvāsaṭṭhi diṭṭhigatāni",
  "tika-abh09t:2164_13": "brahmajālasutte atidassitānīti sabbānipi tesaṭṭhiadhikāni aṭṭhakilesasatāni nikkhittānīti veditabbāni.",
  "tika-abh09t:2164_14": "Ayaṃ tāva nikkhepaparicchedo.",
  "tika-abh09t:2165_0": "Atthato pana “jātimado”tiādīsu jātiuccākulīnataṃ nissāya “khattiyādīnaṃ catunnampi vaṇṇānaṃ ahaṃ uttamajātiko,",
  "tika-abh09t:2165_1": "ime na uttamajātikā”ti evaṃ attukkaṃsanaparavambhanavasena uppanno majjanākārappavatto māno jātimado nāma.",
  "tika-abh09t:2165_2": "Sesapadesupi eseva nayo.",
  "tika-abh09t:2165_3": "Tattha ādiccagottakassapagottādiuttamagottaṃ nissāya gottamado.",
  "tika-abh09t:2165_4": "Nirābādhataṃ,",
  "tika-abh09t:2165_5": "yobbaññaṃ,",
  "tika-abh09t:2165_6": "“ciraṃ sukhaṃ jīviṃ jīvāmi jīvissāmī”ti evaṃ jīvitaṃ,",
  "tika-abh09t:2165_7": "bahulābhañca nissāya yathākkamaṃ ārogyamadādayo vuttā.",
  "tika-abh09t:2165_8": "Sukatapaṇītapaccayalābhaṃ,",
  "tika-abh09t:2165_9": "mānanavandanādigarukāraṃ maññeva pamukhaṃ katvā pañhaṃ pucchanti,",
  "tika-abh09t:2165_10": "parivāretvā gacchantīti evaṃ purekkhāraṃ,",
  "tika-abh09t:2165_11": "mahāparivāraṃ,",
  "tika-abh09t:2165_12": "suciparivārañca nissāya yathākkamaṃ sakkāramadādayo ca veditabbā.",
  "tika-abh09t:2165_13": "Bhogo pana kiñcāpi lābhaggahaṇeneva gahito,",
  "tika-abh09t:2165_14": "nihitadhanavasena panettha lābho veditabbo,",
  "tika-abh09t:2165_15": "“annapānavatthābharaṇamālāgandhādiupabhogasamiddhivasenāpi vattuṃ vaṭṭatī”tipi vadanti.",
  "tika-abh09t:2165_16": "Sarīravaṇṇaṃ,",
  "tika-abh09t:2165_17": "guṇavaṇṇañca nissāya vaṇṇamado.",
  "tika-abh09t:2165_18": "Bāhusaccaṃ,",
  "tika-abh09t:2165_19": "paṭibhānaṃ,",
  "tika-abh09t:2165_20": "“vaṇṇaṃ buddhavaṃsaṃ rājavaṃsaṃ janapadavaṃsaṃ gāmavaṃsaṃ rattindivaparicchedaṃ nakkhattamuhuttayogaṃ",
  "tika-abh09t:2165_21": "jānāmī”ti evaṃ rattaññutaṃ vā nissāya yathākkamaṃ sutamadādayo ca veditabbā.",
  "tika-abh09t:2165_22": "Jātipiṇḍapātikataṃ,",
  "tika-abh09t:2165_23": "anavaññātataṃ,",
  "tika-abh09t:2165_24": "iriyāpathapāsādikataṃ,",
  "tika-abh09t:2165_25": "mahiddhikatañca nissāya yathākkamaṃ piṇḍapātikamadādayo.",
  "tika-abh09t:2165_26": "Kiñcāpi parivāra-",
  "tika-abh09t:2165_27": "ggahaṇena yaso gahito.",
  "tika-abh09t:2165_28": "Parivārassa pana savasavattakabhāvena patthaṭataṃ kittiyasaññeva vā nissāya yasamado.",
  "tika-abh09t:2165_29": "Parisuddhasīlaṃ,",
  "tika-abh09t:2165_30": "upacārappanājhānaṃ,",
  "tika-abh09t:2165_31": "sippakosallaṃ,",
  "tika-abh09t:2165_32": "sarīrassa ārohasampadaṃ,",
  "tika-abh09t:2165_33": "pariṇāhasampadaṃ,",
  "tika-abh09t:2165_34": "anūnaniddosaaṅgapaccaṅgatāya sarīrapāripūriñca nissāya sīlamadādayo veditabbā.",
  "tika-abh09t:2166_0": "Iminā ettakena ṭhānena savatthukaṃ mānaṃ dassetvā idāni avatthukameva sāmaññato mānaṃ dassento “mado”ti āha.",
  "tika-abh09t:2166_1": "Pamādotiādīsu pañcakāmaguṇesu cittavossaggasaṅkhāto sucaritāsevanāya,",
  "tika-abh09t:2166_2": "duccaritasevanāya ca hetubhūto pamajjanākārappavatto akusalacittuppādo pamādo nāma,",
  "tika-abh09t:2166_3": "svāyaṃ sativossaggalakkhaṇo.",
  "tika-abh09t:2166_4": "Vātabharitabhattā viya mātāpitūsupi anoṇatabhāvasaṅkhāto kakkhaḷamāno thambho nāma,",
  "tika-abh09t:2166_5": "svāyaṃ cittassa uddhumātabhāvalakkhaṇo.",
  "tika-abh09t:2166_6": "Aññesaṃ gehādiupakaraṇasampadaṃ,",
  "tika-abh09t:2166_7": "vijjāsampadaṃ vā disvā taddiguṇasamārambhanavasappavatto akusalacittuppādo sārambho nāma.",
  "tika-abh09t:2166_8": "Ganthopi hi sārambhavasena uggahetuṃ na vaṭṭati,",
  "tika-abh09t:2166_9": "akusalameva hoti.",
  "tika-abh09t:2166_10": "Svāyaṃ karaṇuttariyalakkhaṇo.",
  "tika-abh09t:2167_0": "Atra atra visaye icchā assāti atriccho, puggalo,",
  "tika-abh09t:2167_1": "tassa bhāvo atricchatā.",
  "tika-abh09t:2167_2": "Evaṃ mahicchatādīsupi attho veditabbo.",
  "tika-abh09t:2167_3": "Tattha yaṃ yaṃ laddhaṃ,",
  "tika-abh09t:2167_4": "tena tena asantussitvā aparassa aparassa patthanāvasena pavatto lobho atricchatā.",
  "tika-abh09t:2167_5": "Yāya attanā laddhaṃ paṇītampi lāmakaṃ viya khāyati,",
  "tika-abh09t:2167_6": "parena laddhaṃ lāmakampi paṇītaṃ viya khāyati.",
  "tika-abh09t:2167_7": "Sāyaṃ aparāparalābhapatthanālakkhaṇā.",
  "tika-abh09t:2167_8": "Santaguṇavibhāvanāvasappavatto ceva taduppannehi atimahantehipi vatthūhi asantussanākārappavatto ca lobho mahicchatā.",
  "tika-abh09t:2167_9": "Yāya samannāgato puggalo paccayehi duppūro aggi viya upādānena,",
  "tika-abh09t:2167_10": "samuddo viya ca udakena.",
  "tika-abh09t:2167_11": "Yā cāyaṃ santaguṇasambhāvanatā,",
  "tika-abh09t:2167_12": "paṭiggahaṇe ca paribhoge ca amattaññutā,",
  "tika-abh09t:2167_13": "etaṃ mahicchatālakkhaṇaṃ.",
  "tika-abh09t:2168_0": "Asantānaṃ pana saddhāsīlānaṃ,",
  "tika-abh09t:2168_1": "maggaphalādīnañca lokiyalokuttarānaṃ guṇānaṃ vibhāvanāvasappavatto ceva taduppannehi atimahantehipi paccayehi",
  "tika-abh09t:2168_2": "asantussanākārappavatto ca lobho pāpicchatā.",
  "tika-abh09t:2168_3": "Yā cāyaṃ asantaguṇasambhāvanatā,",
  "tika-abh09t:2168_4": "paṭiggahaṇe ca paribhoge ca amattaññutā etaṃ pāpicchatālakkhaṇaṃ.",
  "tika-abh09t:2169_0": "Siṅganti vijjhanaṭṭhena siṅgaṃ,",
  "tika-abh09t:2169_1": "nāgarikabhāvasaṅkhātassa kilesasiṅgassetaṃ adhivacanaṃ,",
  "tika-abh09t:2169_2": "taṃ atthato siṅgārakaraṇavasappavatto lobhova.",
  "tika-abh09t:2169_3": "Tintiṇanti khīyanaṃ,",
  "tika-abh09t:2169_4": "taṃ atthato nivāsaṭṭhāne sunakhānaṃ viya aññamaññaṃ sattānaṃ “tava santakaṃ,",
  "tika-abh09t:2169_5": "mama santaka”nti khiyyanākārappavatto dosova.",
  "tika-abh09t:2169_6": "Cāpalyanti capalatā,",
  "tika-abh09t:2169_7": "taṃ pattacīvarādiparikkhārānaṃ,",
  "tika-abh09t:2169_8": "attabhāvassa ca maṇḍanavibhūsanakeḷāyanavasappavatto rāgova,",
  "tika-abh09t:2169_9": "yena samannāgato jiṇṇopi daharo viya hoti.",
  "tika-abh09t:2169_10": "Asabhāgavuttīti visabhāgavutti visabhāgakiriyā,",
  "tika-abh09t:2169_11": "sā garuṭṭhāniyesupi anādaravasena vipaccanīkaggāhitāvasappavatto dosova,",
  "tika-abh09t:2169_12": "yāya samannāgato gilānepi mātāpituācariyupajjhāyādike na oloketi,",
  "tika-abh09t:2169_13": "tehi saddhiṃ lābhasakkārakāraṇā kalahaṃ karoti,",
  "tika-abh09t:2169_14": "tesu hirottappaṃ,",
  "tika-abh09t:2169_15": "cetiyādīsu cittīkārañca na paccupaṭṭhapeti.",
  "tika-abh09t:2169_16": "Aratīti pantesu senāsanesu,",
  "tika-abh09t:2169_17": "samathavipassanāsu ca anabhiramaṇā ukkaṇṭhitatā,",
  "tika-abh09t:2169_18": "sā tathāpavatto akusalacittuppādo.",
  "tika-abh09t:2169_19": "Tandīti ālasyaṃ.",
  "tika-abh09t:2169_20": "Vijambhitāti kāyassa ānamanādiākārena phandanā vijambhanā.",
  "tika-abh09t:2169_21": "Bhattasammadoti bhattamucchāya kāyassa akammaññatā.",
  "tika-abh09t:2169_22": "Cetaso ca līnattanti cittasaṅkoco.",
  "tika-abh09t:2169_23": "Atthato panetāni sabbānipi thinamiddhavasena cittassa gilānākārova.",
  "tika-abh09t:2170_0": "Kuhanātiādīsu lābhasakkārasilokasannissitassa pāpicchassa tena tena upāyena vimhāpanā kuhanā nāma.",
  "tika-abh09t:2170_1": "Sā tividhā paccayapaṭisevanasāmantajappanairiyāpathasaṇṭhāpanavasena.",
  "tika-abh09t:2170_2": "Tattha cīvarādīhi nimantitassa tadatthikasseva sato pāpicchataṃ nissāya paṭikkhipanena,",
  "tika-abh09t:2170_3": "te ca gahapatike attani suppatiṭṭhitasaddhe ñatvā puna tesaṃ “aho ayyo appiccho na kiñci paṭiggaṇhituṃ icchati,",
  "tika-abh09t:2170_4": "suladdhaṃ vata no assa,",
  "tika-abh09t:2170_5": "sace appamattakaṃ kiñci paṭiggaṇheyyā”ti nānāvidhehi upāyehi paṇītāni cīvarādīni upanāmentānaṃ tadanuggahakāmataññeva",
  "tika-abh09t:2170_6": "āvikatvā paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātā",
  "tika-abh09t:2170_7": "kuhanā nāma.",
  "tika-abh09t:2170_8": "Pāpicchasseva pana sato “yo evarūpaṃ cīvaraṃ dhāreti,",
  "tika-abh09t:2170_9": "so samaṇo mahesakkho”tiādinā uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātā kuhanā nāma.",
  "tika-abh09t:2170_10": "Pāpicchasseva pana sato samāhitasseva sambhāvanādhippāyakatena paṇidhāya saṇṭhapitena gamanādiiriyāpathena",
  "tika-abh09t:2170_11": "vimhāpanaṃ iriyāpathasaṇṭhapanasaṅkhātā kuhanā nāma.",
  "tika-abh09t:2171_0": "Ālapanātiādinā pana vuttapaccayapaṭisaṃyuttā vācāyeva dassitā.",
  "tika-abh09t:2171_1": "Anuppiyabhāṇitā,",
  "tika-abh09t:2171_2": "cāṭukamyatā,",
  "tika-abh09t:2171_3": "muggasūpyatā,",
  "tika-abh09t:2171_4": "pāribhaṭayatā ca ālapanā nāma.",
  "tika-abh09t:2171_5": "Tattha ālapanātiāditova lapanā.",
  "tika-abh09t:2171_6": "Anuppiyabhāṇitāti saccānurūpaṃ,",
  "tika-abh09t:2171_7": "dhammānurūpaṃ vā anapaloketvā punappunaṃ piyabhaṇanaṃ.",
  "tika-abh09t:2171_8": "Cāṭukamyatāti nīcavuttitā,",
  "tika-abh09t:2171_9": "attānaṃ heṭṭhato ṭhapetvā pavattanaṃ.",
  "tika-abh09t:2171_10": "Muggasūpyatāti muggasūpasadisatā,",
  "tika-abh09t:2171_11": "apakkamuggasadisena appasaccena samannāgatavacanatā.",
  "tika-abh09t:2171_12": "Pāribhaṭayatāti kuladārakānaṃ aṅkena pariharaṇādikaṃ paribhaṭassa kiccaṃ.",
  "tika-abh09t:2171_13": "Evamayaṃ sabbopi kiriyābhedo “lapanā”tveva vuccati.",
  "tika-abh09t:2171_14": "Paresaṃ pana paccayadānasaññājanakaṃ kāyavacīkammaṃ nemittikatā nāma,",
  "tika-abh09t:2171_15": "yā “parikathobhāsanimittakamma”nti vuccati.",
  "tika-abh09t:2171_16": "Akkosanavambhanagarahaṇādīhi yathā dāyako avaṇṇaṃ bhāyati,",
  "tika-abh09t:2171_17": "evaṃ taṃ nippīḷanaṃ nippesikatā nāma.",
  "tika-abh09t:2171_18": "Ayaṃ hi yasmā veḷupesikāya viya abbhaṅgaṃ imāya parassa guṇaṃ nippeseti nipuñchati,",
  "tika-abh09t:2171_19": "yasmā vā gandhajātaṃ pisitvā gandhamagganā viya paraguṇe nippisitvā vicuṇṇetvā esā lābhamagganā hoti,",
  "tika-abh09t:2171_20": "tasmā “nippesikatā”ti vuccati.",
  "tika-abh09t:2171_21": "Ekasmiṃ pana kule laddhāmisaṃ aññattha dānavasena lābhena lābhassa patthanā lābhena lābhaṃ nijigīsanā nāma.",
  "tika-abh09t:2171_22": "Ime ca kuhanādayo pañcapi tathā tathā pavattā lobhādiakusalacittuppādāti veditabbā.",
  "tika-abh09t:2171_23": "“Seyyohamasmī”tiādayo dvādasa mānā heṭṭhā saṃyojanagocchake vuttānusārena suviññeyyāva.",
  "tika-abh09t:2171_24": "Tattha ca ādito tayo mānā puggalaṃ anissāya jātigottarūpabhogasippasutādimānavatthuvaseneva kathitā,",
  "tika-abh09t:2171_25": "tato paraṃ pana nava mānā seyyasadisahīnapuggale nissāya kathitā.",
  "tika-abh09t:2172_0": "Evametehi dvādasahi padehi savatthuke māne kathetvā idāni avatthukaṃ dassetuṃ “māno”tiādi vuttaṃ.",
  "tika-abh09t:2172_1": "Tato paraṃ atimānotiādīsu “jātiādīhi mayā sadiso natthī”ti atikkamitvā maññanāvasena pavatto māno atimāno nāma.",
  "tika-abh09t:2172_2": "“Ime mayā pubbe sadisā,",
  "tika-abh09t:2172_3": "idāni ahaṃ seṭṭho,",
  "tika-abh09t:2172_4": "ime hīnatarā”ti uppanno māno bhārātibhāro viya mānātimāno nāma.",
  "tika-abh09t:2172_5": "Attānaṃ pana avamaññanāvasena pavatto māno omāno nāma,",
  "tika-abh09t:2172_6": "so “hīnohamasmī”ti pavattahīnamānasadisova.",
  "tika-abh09t:2172_7": "Anadhigatesu ariyadhammesu “adhigatā mayā”ti uppanno māno adhikamānattā adhimāno nāma,",
  "tika-abh09t:2172_8": "ayaṃ pana sotāpannādiariyasāvakānaṃ “ahaṃ sakadāgāmī”tiādinā na uppajjati tesaṃ maggaphalanibbānapahīnakilesāvasiṭṭhakilesapaccavekkhaṇena",
  "tika-abh09t:2172_9": "ariyaguṇapaṭivedhe nikkaṅkhattā.",
  "tika-abh09t:2172_10": "Dussīlassa pana na uppajjateva,",
  "tika-abh09t:2172_11": "sīlavatopi pariccattakammaṭṭhānassa na uppajjati,",
  "tika-abh09t:2172_12": "parisuddhasīlasseva pana suddhasamathalābhino,",
  "tika-abh09t:2172_13": "suddhavipassanālābhino,",
  "tika-abh09t:2172_14": "tadubhayalābhino vā uppajjati.",
  "tika-abh09t:2172_15": "Tesu tadubhayalābhī arahatte eva adhimaññitvā patiṭṭhāti suvikkhambhitakilesattā,",
  "tika-abh09t:2172_16": "parimadditasaṅkhārattā ca,",
  "tika-abh09t:2172_17": "itare sotāpannādīsupīti veditabbā.",
  "tika-abh09t:2172_18": "Pañcasu pana khandhesu “ahamasmī”tiādinā pavatto māno asmimāno nāma.",
  "tika-abh09t:2172_19": "Pāpakena pana parūpaghātakena kammāyatanasippāyatanavijjāṭṭhānādinā attānaṃ seyyādito jappanavasena pavatto māno micchāmāno nāma.",
  "tika-abh09t:2173_0": "Ñātivitakkotiādīsu “mayhaṃ ñātakā sukhajīvino sampattiyuttā”ti evaṃ gehasitapemena ñātake uddissa uppanno vitakko ñātivitakko nāma,",
  "tika-abh09t:2173_1": "“ñātakā khayaṃ gatā vayaṃ gatā saddhā pasannā”tiādinā pana nekkhammasito ñātivitakko nāma na hoti.",
  "tika-abh09t:2173_2": "Evaṃ janapadavitakkepi,",
  "tika-abh09t:2173_3": "tassa pana “amhākaṃ janapado subhikkho sundaro”tiādinā pavattiākāro veditabbo.",
  "tika-abh09t:2173_4": "Amaratthāya vitakko,",
  "tika-abh09t:2173_5": "amaro vā vitakkoti amaravitakko.",
  "tika-abh09t:2173_6": "Tattha yo ukkuṭikappadhānādīhi dukkhe nijjiṇṇe samparāye attā sukhī amaro hotīti evaṃ pavatto,",
  "tika-abh09t:2173_7": "so amaratthāya vitakko nāma.",
  "tika-abh09t:2173_8": "Yo pana diṭṭhigatikassa ekasmiṃ pakkhe asaṇṭhahitvā “evampi me no,",
  "tika-abh09t:2173_9": "tathāpi me no,",
  "tika-abh09t:2173_10": "aññathāpi me no”tiādinā amaramaccho viya gahetuṃ asakkuṇeyyatāya pavatto,",
  "tika-abh09t:2173_11": "so amaro vitakko nāma.",
  "tika-abh09t:2173_12": "Taṃ duvidhampi ekato katvā idha “amaravitakko”ti vutto.",
  "tika-abh09t:2174_0": "Anuddayatā patirūpakena pana gihīhi sahasokisahananditādivasena gehasitapemena yutto parānuddayatāpaṭisaṃyutto vitakko nāma.",
  "tika-abh09t:2174_1": "Lābhena ceva sakkārena ca kittisaddena ca saddhiṃ ārammaṇakaraṇavasena yutto gehasito vitakko lābhasakkārasilokapaṭisaṃyutto vitakko nāma,",
  "tika-abh09t:2174_2": "tassa pana “aho vata me lābhādayo uppajjeyyu”ntiādinā pavattiākāro veditabbo.",
  "tika-abh09t:2174_3": "“Aho vata maṃ pare na avajāneyyu”nti uppanno gehasito vitakko anavaññattipaṭisaṃyutto vitakko nāma. Ekakaṃ.",
  "tika-abh09t:2175_0": "Dukādīsu kodhādayo heṭṭhā vuttatthe vajjetvā avasesānaññeva vaṇṇanā hoti.",
  "tika-abh09t:2175_1": "Tattha dukesu tāva upanāhotiādīsu pubbabhāge kodho “akkocchima”ntiādinā āsevanena aparakāle veracitte daḷhataraṃ ābaddho upanāho nāma,",
  "tika-abh09t:2175_2": "yena samannāgato veraṃ nissajjituṃ na sakkoti vasātelamakkhitapilotikā viya,",
  "tika-abh09t:2175_3": "sodhiyamānampissa cittaṃ na parisujjhati,",
  "tika-abh09t:2175_4": "svāyaṃ verupanibandhanalakkhaṇo.",
  "tika-abh09t:2176_0": "Paraguṇaṃ pana vināsetvā tattha dosamakkhanavasena pavatto kodho makkho nāma.",
  "tika-abh09t:2176_1": "Ayaṃ hi paṭhamataraṃ attano cittaṃ gūtho viya gūthaggāhakaṃ hatthaṃ makkheti,",
  "tika-abh09t:2176_2": "pacchā paranti “makkho”ti vutto,",
  "tika-abh09t:2176_3": "svāyaṃ paraguṇamakkhanalakkhaṇo.",
  "tika-abh09t:2176_4": "Paḷāsetīti paḷāso,",
  "tika-abh09t:2176_5": "parassa guṇe dassetvā attano guṇehi same karotīti attho.",
  "tika-abh09t:2176_6": "Tathāpavatto lobho,",
  "tika-abh09t:2176_7": "svāyaṃ yugaggāhalakkhaṇo.",
  "tika-abh09t:2177_0": "Dvārattayepi vijjamānasseva dosassa paṭicchādanato cakkhumohanamāyā viyāti māyā,",
  "tika-abh09t:2177_1": "sā katadosapaṭicchādanalakkhaṇā.",
  "tika-abh09t:2177_2": "Saṭhassa bhāvo,",
  "tika-abh09t:2177_3": "kammaṃ vā sāṭheyyaṃ,",
  "tika-abh09t:2177_4": "kerāṭiyaṃ,",
  "tika-abh09t:2177_5": "taṃ avijjamānaguṇappakāsanalakkhaṇaṃ.",
  "tika-abh09t:2178_0": "Anajjavādayo heṭṭhā vuttaajjavādipaṭipakkhaakusalavasena veditabbā.",
  "tika-abh09t:2178_1": "Ajjhattasaṃyojanantiādīsu ajjhattanti kāmabhavo,",
  "tika-abh09t:2178_2": "tattha satte bandhanavasena pavattāni pañcorambhāgiyasaṃyojanāni ajjhattasaṃyojanaṃ nāma.",
  "tika-abh09t:2178_3": "Bahiddhāti rūpārūpabhavo.",
  "tika-abh09t:2178_4": "Tattha bandhanavasena pavattāni pañca uddhambhāgiyasaṃyojanāni bahiddhāsaṃyojanaṃ nāma.",
  "tika-abh09t:2178_5": "Kāmabhave hi sattānaṃ ālayo bahuko,",
  "tika-abh09t:2178_6": "na itaresu,",
  "tika-abh09t:2178_7": "tasmā so ajjhattaṃ itare ca bahiddhāti veditabbā. Dukaṃ.",
  "tika-abh09t:2179_0": "Tikesu pana lobhādīni tīṇi akusalamūlāni nāma.",
  "tika-abh09t:2179_1": "Kāmabyāpādavihiṃsāsampayuttā vitakkā tayo akusalavitakkā nāma.",
  "tika-abh09t:2179_2": "Te eva saññāsīsena tisso akusalasaññā.",
  "tika-abh09t:2179_3": "Sabhāvaṭṭhena tisso akusaladhātuyoti ca vuccanti.",
  "tika-abh09t:2179_4": "Kāyavacīmanoduccaritāni tīṇi duccaritāni nāma,",
  "tika-abh09t:2179_5": "tāni dvārattayappavattānaṃ pāṇātipātādīnaṃ,",
  "tika-abh09t:2179_6": "sabbākusalānaṃ vā vasena yojetabbāni.",
  "tika-abh09t:2179_7": "Suttantapariyāyena pana diṭṭhāsavavajjitā kāmāsavādayo tayo āsavā nāma.",
  "tika-abh09t:2179_8": "Sakkāyadiṭṭhivicikicchāsīlabbataparāmāsā tīṇi saṃyojanāni nāma.",
  "tika-abh09t:2180_0": "Kāmataṇhā bhavataṇhā vibhavataṇhā ca tisso taṇhā nāma.",
  "tika-abh09t:2180_1": "Tattha sassatadiṭṭhisahagato rāgo bhavataṇhā,",
  "tika-abh09t:2180_2": "ucchedadiṭṭhisahagato rāgo vibhavataṇhā,",
  "tika-abh09t:2180_3": "avasesā pana sabbāpi taṇhā kāmataṇhā.",
  "tika-abh09t:2180_4": "Kāmadhātupaṭisaṃyutto vā rāgo kāmataṇhā,",
  "tika-abh09t:2180_5": "rūpārūpadhātupaṭisaṃyutto bhavataṇhā,",
  "tika-abh09t:2180_6": "ucchedadiṭṭhisahagato vibhavataṇhāti veditabbā.",
  "tika-abh09t:2180_7": "Kāmataṇhā rūpataṇhā arūpataṇhā ca aparāpi tisso taṇhā nāma.",
  "tika-abh09t:2180_8": "Rūpataṇhā arūpataṇhā nirodhataṇhā ca puna aparāpi tisso taṇhā nāma.",
  "tika-abh09t:2180_9": "Tattha nirodhataṇhāti ucchedadiṭṭhisahagato.",
  "tika-abh09t:2180_10": "Kāmesanā bhavesanā brahmacariyesanā ca tisso esanā nāma.",
  "tika-abh09t:2180_11": "Tattha brahmacariyesanāti sassatucchedadiṭṭhisaṅkhātabrahmacariyassa gavesanā.",
  "tika-abh09t:2180_12": "“Seyyohamasmīti vidhā,",
  "tika-abh09t:2180_13": "sadisohamasmīti vidhā,",
  "tika-abh09t:2180_14": "hīnohamasmīti vidhā”ti evaṃ vuttamānavidhā tisso vidhā nāma.",
  "tika-abh09t:2180_15": "Māno hi seyyādivasena vidahanato maññanato “vidhā”ti vuccati.",
  "tika-abh09t:2180_16": "Jātijarāmaraṇāni paṭicca uppannāni bhayāni tīṇi bhayāni nāma.",
  "tika-abh09t:2180_17": "“Atītaṃ vā addhānaṃ ārabbhā”tiādinā vuttāni tīṇi,",
  "tika-abh09t:2180_18": "buddhādīsu kaṅkhanavicikicchanavasena pavattā tisso avijjā tīṇi tamāni nāma.",
  "tika-abh09t:2180_19": "Vicikicchāsīsena tassa vibhaṅge taṃsampayuttā avijjāva vuttā,",
  "tika-abh09t:2180_20": "tassā eva paṭicchādakattenapi tamabhāvatoti daṭṭhabbaṃ.",
  "tika-abh09t:2181_0": "Yaṃ kiñci pana sattassa sukhādikaṃ uppajjati,",
  "tika-abh09t:2181_1": "taṃ sabbaṃ pubbekatahetūti ekaṃ titthāyatanaṃ,",
  "tika-abh09t:2181_2": "issaranimmānahetūti dutiyaṃ,",
  "tika-abh09t:2181_3": "ahetuappaccayāti tatiyanti imāni tīṇi titthāyatanāni nāma.",
  "tika-abh09t:2181_4": "Tattha paṭhamavādī kusalākusalakiriyautucittāhārādikaṃ,",
  "tika-abh09t:2181_5": "gatiupadhiādikaṃ,",
  "tika-abh09t:2181_6": "sappurisūpanissayasaddhammassavanādikañca sabbaṃ paccayapaccayuppannaṃ paṭikkhipitvā ekaṃ kammavipākameva sampaṭicchati,",
  "tika-abh09t:2181_7": "itare pana dvepi sabbaṃ hetuṃ paṭikkhipitvā issarahetukaṃ,",
  "tika-abh09t:2181_8": "ahetukañca sampaṭicchanti,",
  "tika-abh09t:2181_9": "tesaṃ tiṇṇaṃ vādānaṃ vaseneva payojanābhāvādito yathānurūpaṃ doso ñātabbo.",
  "tika-abh09t:2181_10": "Ganthavitthārabhayena panettha na vitthārayimha.",
  "tika-abh09t:2182_0": "Rāgadosamohā pana tayo palibodhaṭṭhena kiñcanā nāma.",
  "tika-abh09t:2182_1": "Te eva hi kilesaṭṭhena aṅgaṇāni,",
  "tika-abh09t:2182_2": "malīnabhāvakaraṇaṭṭhena malāni,",
  "tika-abh09t:2182_3": "pakkhalanapātahetuto visamāni ca honti.",
  "tika-abh09t:2182_4": "Pāṇātipātādīni kāyavacīmanovisamāni aparānipi tīṇi visamāni nāma.",
  "tika-abh09t:2182_5": "Rāgadosamohā anudahanaṭṭhena tayo aggī,",
  "tika-abh09t:2182_6": "kasaṭanirojaṭṭhena kasāvā ca honti.",
  "tika-abh09t:2182_7": "Pāṇātipātādīni kāyakasāvādayo pana aparepi tayo kasāvā nāma.",
  "tika-abh09t:2182_8": "Assādadiṭṭhittike kāmaparibhoge “natthi kāmesu doso”ti evaṃ pavattā sassatadiṭṭhi assādadiṭṭhi nāma.",
  "tika-abh09t:2182_9": "Vīsativatthukā pana attadiṭṭhi attānaṃ anugatattā attānudiṭṭhi nāma.",
  "tika-abh09t:2182_10": "Tassā pana “rūpaṃ attato samanupassati,",
  "tika-abh09t:2182_11": "rūpavantaṃ vā attānaṃ,",
  "tika-abh09t:2182_12": "attani vā rūpaṃ,",
  "tika-abh09t:2182_13": "rūpasmiṃ vā attānaṃ samanupassatī”ti evaṃ rūpakkhandhe catasso diṭṭhiyo.",
  "tika-abh09t:2182_14": "Evaṃ sesakkhandhesupīti vīsativatthukatā veditabbā.",
  "tika-abh09t:2183_0": "Tattha ca rūpaṃ attatodiādinā pañcakkhandhe attato gahaṇavasena pavattā pañca ucchedadiṭṭhiyo,",
  "tika-abh09t:2183_1": "sesā pana sassatadiṭṭhiyoti veditabbā.",
  "tika-abh09t:2183_2": "“Natthi dinna”ntiādinayappavattā pana natthikadiṭṭhi micchādiṭṭhi nāma,",
  "tika-abh09t:2183_3": "lāmakadiṭṭhīti attho.",
  "tika-abh09t:2183_4": "Aratittike pāṇileḍḍudaṇḍādīhi sattānaṃ vihiṃsanā vihesā nāma.",
  "tika-abh09t:2183_5": "Dvārattayappavattaakusaladhammassa cariyā adhammacariyā nāma.",
  "tika-abh09t:2183_6": "Dovacassatātike sāva kāmabyāpādavihiṃsāsaññā nānārammaṇesu pavattito,",
  "tika-abh09t:2183_7": "nānābhūtattā ca nānattasaññā nāma.",
  "tika-abh09t:2183_8": "Uddhaccattike kusītassa bhāvo kosajjaṃ, pamādova.",
  "tika-abh09t:2183_9": "Anādariyattike ovādassa anādiyanavasappavatto kodho anādariyaṃ nāma.",
  "tika-abh09t:2183_10": "Assaddhiyattike ratanattayakammaphalānaṃ asaddahanavasappavattā akusaladhammā assaddhiyaṃ nāma.",
  "tika-abh09t:2183_11": "Pañcavidhamacchariyavasena “dehī”ti vacanassa ajānanā avadaññutā nāma.",
  "tika-abh09t:2184_0": "Uddhaccattike manacchaṭṭhesu indriyesu aguttadvāratā asaṃvaro nāma.",
  "tika-abh09t:2184_1": "Kāyikavācasikavītikkamo dussīlyaṃ nāma.",
  "tika-abh09t:2184_2": "Ariyattike buddhapaccekabuddhasāvakānaṃ dassanopāsanādīsu anicchā ariyānaṃ adassanakamyatā nāma.",
  "tika-abh09t:2184_3": "Bodhipakkhikasaddhammassa savanadhāraṇādīsu anicchā saddhammaṃ asotukamyatā nāma.",
  "tika-abh09t:2184_4": "Parassa dosāropane randhagavesitāsaṅkhāto upārambhova upārambhacittatā nāma.",
  "tika-abh09t:2184_5": "Muṭṭhassaccattike uddhaccaṃ cetaso vikkhepo nāma.",
  "tika-abh09t:2184_6": "Ayonisomanasikārattike “anicce nicca”ntiādinā,",
  "tika-abh09t:2184_7": "saccapaṭipakkhavasena vā anupāyamanasikārasaṅkhātaṃ āvajjanacittaṃ ayonisomanasikāro nāma.",
  "tika-abh09t:2184_8": "Micchādiṭṭhimicchāsaṅkappādayo aṭṭha micchāmaggā kummaggo nāma,",
  "tika-abh09t:2184_9": "micchāmaggassa āsevanā kummaggasevanā nāma.",
  "tika-abh09t:2184_10": "Thinamiddhaṃ cetaso ca līnattaṃ nāma. Tikaṃ.",
  "tika-abh09t:2185_0": "Catukkesu cīvarādīsu catūsu paccayesu “kattha manāpaṃ labhissāmī”ti taṇhāya uppādo cattāro taṇhuppādā nāma.",
  "tika-abh09t:2185_1": "Na gacchanti etāhi ariyāti agatiyo,",
  "tika-abh09t:2185_2": "chandadosamohabhayā.",
  "tika-abh09t:2185_3": "Tā hi agantabbamaggagamanāni akattabbakaraṇāni cattāri agatigamanāni nāma.",
  "tika-abh09t:2185_4": "Tattha chandoti pakkhapātarāgo.",
  "tika-abh09t:2185_5": "Bhayanti tathāpavatto doso.",
  "tika-abh09t:2185_6": "Aniccādīsu “niccaṃ sukhaṃ attā subha”nti evaṃ pavattā cattāro vipariyāsā viparītato dhamme esanato.",
  "tika-abh09t:2185_7": "Tesu vā āsanato pavisanato cattāro vipariyāsā nāma.",
  "tika-abh09t:2185_8": "Te saññācittadiṭṭhivipariyāsavasena paccekaṃ tayo tayo hutvā dvādasa honti.",
  "tika-abh09t:2185_9": "Tesu anicce niccaṃ,",
  "tika-abh09t:2185_10": "anattani attāti saññācittadiṭṭhivipariyāsā cha,",
  "tika-abh09t:2185_11": "dukkhe sukhaṃ,",
  "tika-abh09t:2185_12": "asubhe subhanti diṭṭhivipariyāsā dve cāti aṭṭha sotāpattimaggena pahīyanti,",
  "tika-abh09t:2185_13": "asubhe subhanti saññācittavipariyāsā dve anāgāmimaggena,",
  "tika-abh09t:2185_14": "dukkhe sukhanti saññācittavipariyāsā dve arahattamaggenāti veditabbā.",
  "tika-abh09t:2186_0": "Adiṭṭhe diṭṭhaṃ,",
  "tika-abh09t:2186_1": "asute sutaṃ,",
  "tika-abh09t:2186_2": "amute mutaṃ,",
  "tika-abh09t:2186_3": "aviññāte viññātanti evaṃ pavattā cattāro anariyavohārā nāma.",
  "tika-abh09t:2186_4": "Diṭṭhādīsu pana adiṭṭhaṃ asutaṃ amutaṃ aviññātanti evaṃ pavattā aparepi cattāro anariyavohārā nāma.",
  "tika-abh09t:2186_5": "Ime ca purimehi saddhiṃ aṭṭha anariyavohārātipi vuccanti.",
  "tika-abh09t:2186_6": "Pāṇātipātaadinnādānakāmesumicchācāramusāvādā cattāri duccaritāni nāma.",
  "tika-abh09t:2186_7": "Musāvādādivacīduccaritāni aparānipi cattāri vacīduccaritāni nāma.",
  "tika-abh09t:2186_8": "Jātijarābyādhimaraṇabhayāni cattāri bhayāni nāma.",
  "tika-abh09t:2186_9": "Rājacoraaggiudakabhayāni cattāri,",
  "tika-abh09t:2186_10": "samuddaṃ orohantassa pana uppajjanakāni ūmikumbhīlaāvaṭṭasusukābhayāni ca cattāri,",
  "tika-abh09t:2186_11": "attānuvādaparānuvādadaṇḍaduggatibhayāni cattāri cāti imāni vā aparāni tīṇi catukkāni cattāri bhayāni nāma.",
  "tika-abh09t:2186_12": "Tattha susukāti caṇḍamacchā.",
  "tika-abh09t:2186_13": "Sabbānipi cetāni bhayāni paṭighacittānīti veditabbāni.",
  "tika-abh09t:2186_14": "Sabbaṃ sukhadukkhādikaṃ sayaṃkataṃ paraṃkataṃ ubhayakataṃ adhiccasamuppannanti evaṃ uppajjamānā imā catasso diṭṭhiyo nāma. Catukkaṃ.",
  "tika-abh09t:2187_0": "Pañcakesu pañcorambhāgiyātiādīsu oraṃ vuccati kāmadhātu heṭṭhābhāvato,",
  "tika-abh09t:2187_1": "tattha upapattinipphādanato taṃ oraṃ bhajantīti sakkāyadiṭṭhivicikicchāsīlabbataparāmāsakāmarāgapaṭighā pañca orambhāgiyasaṃyojanāni nāma.",
  "tika-abh09t:2187_2": "Uddhanti rūpārūpadhātu uparibhāvato,",
  "tika-abh09t:2187_3": "taṃ vuttanayena bhajantīti rūparāgaarūparāgamānauddhaccaavijjā pañca uddhambhāgiyasaṃyojanāni nāma.",
  "tika-abh09t:2187_4": "Rāgadosamohamānadiṭṭhiyo pañca lagganaṭṭhena saṅgā nāma.",
  "tika-abh09t:2187_5": "Te eva pañca anupavisanaṭṭhena,",
  "tika-abh09t:2187_6": "tudanaṭṭhena ca pañca sallā nāma.",
  "tika-abh09t:2187_7": "Satthudhammasaṅghasikkhāsu kaṅkhanāni cattāri,",
  "tika-abh09t:2187_8": "sabrahmacārīsu kupitacittatā cāti ime pañca cittassa thaddhakacavarakhāṇukabhāvakaraṇattā cetokhilā nāma.",
  "tika-abh09t:2187_9": "Kāmesu avītarāgo. Kāye…pe… rūpe…pe…",
  "tika-abh09t:2187_10": "yāvadatthaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "tika-abh09t:2187_11": "aññataraṃ devanikāyaṃ paṇidhāya brahmacariyaṃ caratīti evaṃ pavattā pañca dhammā cittaṃ bandhitvā muṭṭhiyaṃ katvā viya gahaṇato cetasovinibandhā nāma.",
  "tika-abh09t:2187_12": "Tattha kāyeti ajjhattike kāye,",
  "tika-abh09t:2187_13": "rūpeti bahiddhārūpe.",
  "tika-abh09t:2187_14": "Saññī attā,",
  "tika-abh09t:2187_15": "asaññī attā,",
  "tika-abh09t:2187_16": "nevasaññīnāsaññī attā,",
  "tika-abh09t:2187_17": "saṃvijjamāno pana attā ucchijjati,",
  "tika-abh09t:2187_18": "diṭṭhadhammanibbānaṃ vā pāpuṇātīti evaṃ pavattā pañca diṭṭhiyo nāma.",
  "tika-abh09t:2188_0": "Pāṇātipātādimajjapānapariyosānā pañca verakaraṇaṭṭhena verā nāma.",
  "tika-abh09t:2188_1": "Ñātibhogarogasīladiṭṭhibyasanāni pañca byasanā nāma.",
  "tika-abh09t:2188_2": "Tattha byasanāti vināsasahajātā,",
  "tika-abh09t:2188_3": "tato uppannā akusalā.",
  "tika-abh09t:2188_4": "Bahujanassa appiyatā,",
  "tika-abh09t:2188_5": "verabahulatā,",
  "tika-abh09t:2188_6": "vajjabahulatā,",
  "tika-abh09t:2188_7": "sammūḷhamaraṇaṃ,",
  "tika-abh09t:2188_8": "apāyagamananti ime pañca akkhantiyā ādīnavā,",
  "tika-abh09t:2188_9": "anadhivāsanāya dosāti attho.",
  "tika-abh09t:2188_10": "Ājīvakabhayaṃ asilokabhayaṃ parisasārajjabhayaṃ maraṇabhayaṃ duggatibhayanti imāni pañca bhayāni nāma.",
  "tika-abh09t:2188_11": "Yāvadatthaṃ pañcakāmaguṇaparibhogena ceva paṭhamajjhānādīhi catūhi jhānehi cāti pañcahi kāraṇehi attā",
  "tika-abh09t:2188_12": "paramadiṭṭhadhammanibbānappatto hotīti pavattā vādā pañca diṭṭhadhammanibbānavādā nāma. Pañcakaṃ.",
  "tika-abh09t:2189_0": "Chakkesu pana kodho makkho issā sāṭheyyaṃ pāpicchatā sandiṭṭhiparāmāsitāti imāni cha vivādamūlāni.",
  "tika-abh09t:2189_1": "Manāpiyesu rūpādīsu chasu ārammaṇesu chandarāgoti ime cha chandarāgā gehasitā dhammā nāma.",
  "tika-abh09t:2189_2": "Amanāpiyesu chasu ārammaṇesu paṭigho cha virodhavatthūni nāma.",
  "tika-abh09t:2189_3": "Virodho eva vatthu virodhavatthu.",
  "tika-abh09t:2189_4": "Chasu ārammaṇesu taṇhāva cha taṇhākāyā nāma.",
  "tika-abh09t:2189_5": "Satthudhammasaṅghasikkhāsu, appamāde,",
  "tika-abh09t:2189_6": "paṭisanthāre ca agāravā cha agāravā nāma.",
  "tika-abh09t:2189_7": "Kammārāmatā,",
  "tika-abh09t:2189_8": "bhassaniddāsaṅgaṇikasaṃsaggapapañcārāmatā ca cha parihāniyā dhammā nāma,",
  "tika-abh09t:2189_9": "parihānikarāti attho.",
  "tika-abh09t:2189_10": "Tattha savanadassanasamullapanaparibhogakāyasaṃsaggesu pañcasu yuttapayuttatā saṃsaggārāmatā.",
  "tika-abh09t:2189_11": "Taṇhāmānadiṭṭhipapañcesu yuttapayuttatā papañcārāmatāti veditabbaṃ.",
  "tika-abh09t:2189_12": "Kammabhassaniddāsaṅgaṇikārāmatā cattāro,",
  "tika-abh09t:2189_13": "dovacassatā,",
  "tika-abh09t:2189_14": "pāpamittatā dve cāti ime aparepi cha parihāniyā dhammā nāma.",
  "tika-abh09t:2190_0": "Somanassaṭṭhāniyesu rūpādīsu chasu ārammaṇesu uppannā gehasitasomanassasampayuttā vicārā somanassupavicārā nāma,",
  "tika-abh09t:2190_1": "vitakkādayo dhammā,",
  "tika-abh09t:2190_2": "taṃsampayuttā cāti gahetabbā.",
  "tika-abh09t:2190_3": "Esa nayo itaradvayepi.",
  "tika-abh09t:2190_4": "Aññāṇasahitā panettha vedanupekkhā upekkhāti veditabbā,",
  "tika-abh09t:2190_5": "yā “aññāṇupekkhā”tipi vuccati.",
  "tika-abh09t:2190_6": "Iṭṭhāniṭṭhamajjhattesu chasu ārammaṇesu yathākkamaṃ uppannā vedanā “cha gehasitāni somanassānī”tiādinā chakkattayena vuttā.",
  "tika-abh09t:2190_7": "“Atthi me attā”ti vā,",
  "tika-abh09t:2190_8": "“natthi me attā”ti vā,",
  "tika-abh09t:2190_9": "“attanā vā attānaṃ sañjānāmī”ti vā,",
  "tika-abh09t:2190_10": "“attanā vā anattānaṃ sañjānāmī”ti vā,",
  "tika-abh09t:2190_11": "“attanā vā attānaṃ sañjānāmī”ti vā,",
  "tika-abh09t:2190_12": "“so me ayaṃ attā kārako vedako nicco dhuvo”ti evaṃ uppajjamānā imā cha diṭṭhiyo nāma.",
  "tika-abh09t:2190_13": "Tattha atthīti sassatadiṭṭhi.",
  "tika-abh09t:2190_14": "Natthīti ucchedadiṭṭhi.",
  "tika-abh09t:2190_15": "Pañcapi khandhe “attā”ti gahetvā saññākkhandhena sesānaṃ jānanavasena attanā vā attānaṃ sañjānāmīti diṭṭhi,",
  "tika-abh09t:2190_16": "saññākkhandhaṃ pana “attā”ti,",
  "tika-abh09t:2190_17": "itare ca “anattā”ti gahetvā attanā vā anattānaṃ sañjānāmīti diṭṭhi,",
  "tika-abh09t:2190_18": "saññākkhandhaṃ pana “anattā”ti,",
  "tika-abh09t:2190_19": "itare ca “attā”ti gahetvā anattanā vā attānaṃ sañjānāmīti diṭṭhi ca veditabbā. Chakkaṃ.",
  "tika-abh09t:2191_0": "Sattakesu pana kāmarāgapaṭighamānadiṭṭhivicikicchābhavarāgaavijjā satta thāmagataṭṭhena,",
  "tika-abh09t:2191_1": "appahīnaṭṭhena ca cittasantāne anu anu sayanato anusayā nāma.",
  "tika-abh09t:2191_2": "Te eva satte vaṭṭasmiṃ saṃyojanato saṃyojanāni.",
  "tika-abh09t:2191_3": "Samudācāravasena pariyuṭṭhānato pariyuṭṭhānāti veditabbā.",
  "tika-abh09t:2191_4": "Assaddhiyaṃ ahirikaṃ anottappaṃ appassutatā kosajjaṃ muṭṭhassaccaṃ duppaññatāti ime satta asataṃ asappurisānaṃ,",
  "tika-abh09t:2191_5": "asantā vā lāmakā dhammāti asaddhammā nāma.",
  "tika-abh09t:2191_6": "Pāṇātipātādayo kāyavacīduccaritāni satta duccaritāni nāma.",
  "tika-abh09t:2191_7": "Māno atimāno mānātimāno omāno adhimāno asmimāno micchāmānoti ime satta mānā nāma.",
  "tika-abh09t:2191_8": "“Manussaloke mātāpettikasambhavo attā ucchijjati,",
  "tika-abh09t:2191_9": "tathā chasu devalokesu dibbo kabaḷīkārabhakkho attā,",
  "tika-abh09t:2191_10": "rūpaloke rūpī manomayo attā,",
  "tika-abh09t:2191_11": "catūsu arūpabhavesu catubbidho arūpī attā tattha tattha ucchijjati vinassati na hoti paraṃ maraṇā”ti",
  "tika-abh09t:2191_12": "evaṃ pavattā satta ucchedadiṭṭhiyo satta diṭṭhiyo nāma.",
  "tika-abh09t:2191_13": "Ettha ca ādito tisso diṭṭhiyo rūpakkhandhaṃ attato gahetvā pavattā ucchedadiṭṭhiyo,",
  "tika-abh09t:2191_14": "sesā catasso arūpakkhandheti ñātabbā. Sattakaṃ.",
  "tika-abh09t:2192_0": "Aṭṭhakesu pana lobho doso moho māno diṭṭhi vicikicchā thinaṃ uddhaccañcāti aṭṭha kilesavatthūni nāma.",
  "tika-abh09t:2192_1": "“Yaṃ kiñci kammaṃ kattabbaṃ me”ti ekaṃ,",
  "tika-abh09t:2192_2": "tathā “kataṃ me”ti,",
  "tika-abh09t:2192_3": "“maggo me gantabbo”ti, “gato”ti,",
  "tika-abh09t:2192_4": "“appakaṃ me bhutta”nti,",
  "tika-abh09t:2192_5": "“subhutta”nti,",
  "tika-abh09t:2192_6": "“ābādho me uppanno”ti,",
  "tika-abh09t:2192_7": "“aciravuṭṭhito gelaññā”ti ekanti imāni aṭṭha kusītavatthūni nāma,",
  "tika-abh09t:2192_8": "kusītassa kosajjakāraṇānīti attho.",
  "tika-abh09t:2192_9": "Lābhe alābhe ca yase ayase ca pasaṃsāya nindāya ca sukhe dukkhe ca yathākkamaṃ rāgadosehi cittassa paṭihananaṃ",
  "tika-abh09t:2192_10": "aṭṭhasu lokadhammesu cittassa paṭighāto nāma.",
  "tika-abh09t:2192_11": "Heṭṭhā dvīhi catukkehi vuttā aṭṭha anariyavohārā nāma.",
  "tika-abh09t:2192_12": "Micchādiṭṭhimicchāsaṅkappādayo aṭṭha micchattā nāma.",
  "tika-abh09t:2192_13": "Bhikkhūhi vijjamānāya āpattiyā codiyamānassa “na sarāmī”ti nibbeṭhanaṃ ekaṃ,",
  "tika-abh09t:2192_14": "“tvaṃ bālo”tiādinā codakapaṭippharaṇaṃ ekaṃ,",
  "tika-abh09t:2192_15": "tathā “tuvaṃ cetamāpanno”ti codakassa paccāropanaṃ,",
  "tika-abh09t:2192_16": "aññenaññaṃ paṭicaraṇaṃ,",
  "tika-abh09t:2192_17": "saṅghe bāhāvikkhepabhaṇanaṃ,",
  "tika-abh09t:2192_18": "tuṇhībhāvena viheṭhanaṃ, saṅghaṃ,",
  "tika-abh09t:2192_19": "codakañca anādiyitvā pakkamanaṃ,",
  "tika-abh09t:2192_20": "codanābhayā sikkhāpaccakkhānanti ime aṭṭha purisadosā nāma.",
  "tika-abh09t:2192_21": "Asaññī attā rūpī, arūpī,",
  "tika-abh09t:2192_22": "rūpī ca arūpī ca,",
  "tika-abh09t:2192_23": "nevarūpīnārūpī, antavā, anantavā,",
  "tika-abh09t:2192_24": "antavā ca anantavā ca,",
  "tika-abh09t:2192_25": "nevantavānānantavāti evaṃ pavattā aṭṭha asaññīvādā nāma.",
  "tika-abh09t:2192_26": "Nevasaññīnāsaññī attā rūpī arūpītiādinā pavattā aṭṭha nevasaññīnāsaññīvādā nāma. Aṭṭhakaṃ.",
  "tika-abh09t:2193_0": "Navakesu pana “anatthaṃ me acari, carati,",
  "tika-abh09t:2193_1": "carissati,",
  "tika-abh09t:2193_2": "piyassa me anatthaṃ acari, carati,",
  "tika-abh09t:2193_3": "carissati,",
  "tika-abh09t:2193_4": "appiyassa me atthaṃ acari, carati,",
  "tika-abh09t:2193_5": "carissatī”ti evaṃ pavattā nava āghātā eva āghātavatthūni nāma.",
  "tika-abh09t:2193_6": "Kodho makkho issā macchariyaṃ māyā sāṭheyyaṃ musāvādo pāpicchatā micchādiṭṭhīti imāni nava purisamalāni nāma.",
  "tika-abh09t:2193_7": "“Seyyassa seyyohamasmī”tiādayo navavidhā mānā nāma.",
  "tika-abh09t:2193_8": "“Taṇhaṃ paṭicca pariyesanā,",
  "tika-abh09t:2193_9": "pariyesanaṃ paṭicca lābho,",
  "tika-abh09t:2193_10": "taṃ paṭicca vinicchayo,",
  "tika-abh09t:2193_11": "taṃ paṭicca chandarāgo,",
  "tika-abh09t:2193_12": "taṃ paṭicca ajjhosānaṃ,",
  "tika-abh09t:2193_13": "tathā pariggaho,",
  "tika-abh09t:2193_14": "macchariyaṃ, ārakkho,",
  "tika-abh09t:2193_15": "ārakkhādhikaraṇaṃ daṇḍādānasatthādānakalahaviggahavivādādianeke pāpakā dhammā”ti evaṃ vuttā ime nava taṇhāmūlakā dhammā nāma.",
  "tika-abh09t:2193_16": "Tattha vinicchayoti ñāṇataṇhādiṭṭhivitakkavasena catūsu vinicchayesu vitakkavinicchayo idha adhippeto.",
  "tika-abh09t:2193_17": "Lābhaṃ hi labhitvā “idaṃ rūpārammaṇatthāya,",
  "tika-abh09t:2193_18": "idaṃ saddārammaṇādiatthāyā”ti evaṃ vitakkeneva vinicchayo.",
  "tika-abh09t:2193_19": "Chandarāgo dubbalarāgo,",
  "tika-abh09t:2193_20": "ajjhosānanti balavasanniṭṭhānaṃ.",
  "tika-abh09t:2193_21": "Pariggahoti taṇhādiṭṭhivasena pariggahakaraṇanti veditabbaṃ. “Asmī”ti,",
  "tika-abh09t:2193_22": "“ahamasmī”ti,",
  "tika-abh09t:2193_23": "“ayamahamasmī”ti,",
  "tika-abh09t:2193_24": "“bhavissa”nti,",
  "tika-abh09t:2193_25": "“rūpī bhavissa”nti,",
  "tika-abh09t:2193_26": "“arūpī bhavissa”nti,",
  "tika-abh09t:2193_27": "“saññī bhavissa”nti,",
  "tika-abh09t:2193_28": "“asaññī bhavissa”nti,",
  "tika-abh09t:2193_29": "“nevasaññīnāsaññī bhavissa”nti evaṃ vuttāni imāni nava calanaṭṭhena iñjitāni nāma.",
  "tika-abh09t:2193_30": "Imāneva maññanaṭṭhena maññitāni,",
  "tika-abh09t:2193_31": "vipphandanato vipphanditāni,",
  "tika-abh09t:2193_32": "papañcanato papañcitāni,",
  "tika-abh09t:2193_33": "tāneva tehi tehi kāraṇehi saṅkhatattā saṅkhatāni ca nāma honti.",
  "tika-abh09t:2193_34": "Sabbehi tehi pañcahi navakehi māno eva kathito.",
  "tika-abh09t:2193_35": "Sopi hi “asmī”tiādīhi saññīhi ca ākārehi diṭṭhi viya pavattatīti. Navakaṃ.",
  "tika-abh09t:2194_0": "Dasakesu pana lobho doso moho māno diṭṭhi vicikicchā thinaṃ uddhaccaṃ ahirikaṃ anottappanti ime dasa kilesā eva kilesavatthūni nāma.",
  "tika-abh09t:2194_1": "“Anatthaṃ me acarī”tiādayo nava khāṇukaṇṭakādīsu aṭṭhānaāghātena saddhiṃ dasa āghātavatthūni nāma.",
  "tika-abh09t:2194_2": "Pāṇātipātādayo dasa akusalakammapathā nāma.",
  "tika-abh09t:2194_3": "Kāmarāgasaṃyojanaṃ paṭighamānadiṭṭhivicikicchāsīlabbataparāmāsabhavarāgaissāmacchariyaavijjāsaṃyojananti imāni dasa saṃyojanāni nāma.",
  "tika-abh09t:2194_4": "Micchādiṭṭhimicchāsaṅkappādayo aṭṭha,",
  "tika-abh09t:2194_5": "micchāñāṇamicchāvimuttīhi saddhiṃ dasa micchattā nāma.",
  "tika-abh09t:2194_6": "Tattha micchāñāṇanti pāpakiriyāsu upāyacintāvasena ceva pāpakaṃ katvā “sukataṃ mayā”ti paccavekkhaṇavasena ca pavatto moho.",
  "tika-abh09t:2194_7": "Micchāvimuttīti avimuttasseva sato vimuttasaññitā.",
  "tika-abh09t:2194_8": "“Natthi dinnaṃ,",
  "tika-abh09t:2194_9": "natthi yiṭṭha”ntiādīhi dasahi ākārehi pavattaṃ natthikadassanaṃ dasavatthukā micchādiṭṭhi nāma.",
  "tika-abh09t:2194_10": "“Sassato loko,",
  "tika-abh09t:2194_11": "tathā asassato, antavā, anantavā,",
  "tika-abh09t:2194_12": "taṃ jīvaṃ taṃ sarīra”nti vā,",
  "tika-abh09t:2194_13": "“aññaṃ jīvaṃ aññaṃ sarīra”nti vā,",
  "tika-abh09t:2194_14": "“hoti tathāgato paraṃ maraṇā”ti vā,",
  "tika-abh09t:2194_15": "“na hoti…pe…",
  "tika-abh09t:2194_16": "hoti ca na hoti ca,",
  "tika-abh09t:2194_17": "neva hoti na na hoti tathāgato paraṃ maraṇā”ti vā evaṃ pavattā dasavatthukā antaggāhikā diṭṭhi nāma.",
  "tika-abh09t:2194_18": "Tattha lokoti khandhādayo,",
  "tika-abh09t:2194_19": "“antavā”ti idaṃ parittaṃ kasiṇajjhānaṃ sandhāya vuttaṃ.",
  "tika-abh09t:2194_20": "“Anantavā”ti idaṃ vipulanti gahetabbaṃ.",
  "tika-abh09t:2194_21": "Tathāgatoti satto. Dasakaṃ.",
  "tika-abh09t:2195_0": "Aṭṭhārasakesu taṇhāvicaritānīti taṇhāsamudācārā taṇhāpavattiyo.",
  "tika-abh09t:2195_1": "Ajjhattikassupādāyāti ajjhattikaṃ khandhapañcakaṃ upādāya.",
  "tika-abh09t:2195_2": "Idaṃ hi upayogatthe sāmivacanaṃ.",
  "tika-abh09t:2195_3": "Tattha “asmīti hoti,",
  "tika-abh09t:2195_4": "itthasmīti hoti,",
  "tika-abh09t:2195_5": "evasmīti hoti,",
  "tika-abh09t:2195_6": "aññathāsmīti hoti,",
  "tika-abh09t:2195_7": "tathā bhavissanti,",
  "tika-abh09t:2195_8": "itthaṃ bhavissanti,",
  "tika-abh09t:2195_9": "evaṃ bhavissanti,",
  "tika-abh09t:2195_10": "aññathā bhavissanti hoti,",
  "tika-abh09t:2195_11": "tathā asmīti,",
  "tika-abh09t:2195_12": "sātasmīti hoti,",
  "tika-abh09t:2195_13": "tathā siyanti,",
  "tika-abh09t:2195_14": "itthaṃ siyanti,",
  "tika-abh09t:2195_15": "evaṃ siyanti,",
  "tika-abh09t:2195_16": "aññathā siyanti hoti,",
  "tika-abh09t:2195_17": "tathā apāhaṃ siyanti,",
  "tika-abh09t:2195_18": "apāhaṃ itthaṃ siyanti,",
  "tika-abh09t:2195_19": "apāhaṃ evaṃ siyanti,",
  "tika-abh09t:2195_20": "apāhaṃ aññatā siyanti hotī”ti evaṃ vuttāni imāni ajjhattikassupādāya aṭṭhārasa taṇhāvicaritāni nāma.",
  "tika-abh09t:2196_0": "Tattha asmīti hotīti ajjhattikesu khandhapañcakesu samūhato “ahamasmī”ti gahaṇe satīti attho.",
  "tika-abh09t:2196_1": "Evaṃ pana gahaṇe sati tato paraṃ anupanidhāya,",
  "tika-abh09t:2196_2": "upanidhāya vāti dvidhā gahaṇaṃ hoti.",
  "tika-abh09t:2196_3": "Tattha anupanidhāyāti aññaṃ ākāraṃ anupanidhāya anupagamma sakabhāvamevārammaṇaṃ katvā itthasmīti hoti.",
  "tika-abh09t:2196_4": "Tassa “khattiyādīsu idaṃpakāro aha”nti taṇhāmānadiṭṭhivasena gahaṇaṃ hotīti attho.",
  "tika-abh09t:2196_5": "Upanidhāya gahaṇaṃ pana duvidhaṃ hoti samato ca asamato ca.",
  "tika-abh09t:2196_6": "Tattha samato gahaṇaṃ evasmīti idaṃ,",
  "tika-abh09t:2196_7": "tassa yathā ayaṃ khattiyo,",
  "tika-abh09t:2196_8": "brāhmaṇādayo vā devamanussarūpīarūpiādayo vā,",
  "tika-abh09t:2196_9": "evamahamasmīti attho.",
  "tika-abh09t:2196_10": "Aññathāsmīti idaṃ pana asamato gahaṇaṃ,",
  "tika-abh09t:2196_11": "tassa yathā ime khattiyādayo,",
  "tika-abh09t:2196_12": "tato aññathā ahaṃ hīno vā adhiko vāti attho.",
  "tika-abh09t:2196_13": "Imāni tāva paccuppannavasena cattāri taṇhāvicaritāni,",
  "tika-abh09t:2196_14": "bhavissantiādīni pana cattāri anāgatavasena vuttāni.",
  "tika-abh09t:2196_15": "Tesaṃ purimacatukke vuttanayavasena attho veditabbo.",
  "tika-abh09t:2196_16": "Tattha asmītiādidvayaṃ sassatucchedaggāhavasena vuttaṃ.",
  "tika-abh09t:2196_17": "Tattha hi asmīti sassataṃ,",
  "tika-abh09t:2196_18": "sīdatīti sātaṃ,",
  "tika-abh09t:2196_19": "asassataṃ,",
  "tika-abh09t:2196_20": "ito parāni siyantiādīni cattāri saṃsayaparivitakkavasena vuttāni.",
  "tika-abh09t:2196_21": "Apāhaṃ siyantiādīni cattāri “api nāmāhaṃ bhaveyya”nti evaṃ pavattapatthanākappanavasena vuttānīti daṭṭhabbaṃ.",
  "tika-abh09t:2196_22": "Aṭṭhārasakaṃ paṭhamaṃ.",
  "tika-abh09t:2197_0": "Dutiye bāhirassupādāyāti bāhiraṃ khandhapañcakaṃ upādāya.",
  "tika-abh09t:2197_1": "Tattha “iminā asmīti hoti,",
  "tika-abh09t:2197_2": "iminā itthasmīti hoti,",
  "tika-abh09t:2197_3": "iminā evasmīti hoti,",
  "tika-abh09t:2197_4": "iminā aññathāsmīti hotī”tiādinā anantare vuttanayena bāhirassupādāya aṭṭhārasa taṇhāvicaritānīti veditabbāni.",
  "tika-abh09t:2197_5": "“Iminā”ti padamattameva hettha purimehi viseso.",
  "tika-abh09t:2197_6": "Tattha imināti iminā bāhirena rūpena vā…pe…",
  "tika-abh09t:2197_7": "viññāṇena vāti attho.",
  "tika-abh09t:2197_8": "Tattha ca chattakhaggabījaniannapānadhanadhaññādiupakaraṇavasena bāhiraṃ rūpaṃ veditabbaṃ.",
  "tika-abh09t:2197_9": "Dāsadāsiñātiparijanahatthiassādiupakaraṇavasena vedanādayo veditabbā.",
  "tika-abh09t:2197_10": "Imehi bāhirehi rūpādīhi “itthasmīti evasmī”tiādinā sabbattha yojanā veditabbā.",
  "tika-abh09t:2197_11": "Aṭṭhārasakaṃ dutiyaṃ.",
  "tika-abh09t:2198_0": "Itaresu pana tadekajjhaṃ abhisaṃyūhitvātiādīsu tadubhayaṃ aṭṭhārasakaṃ ekato yojetvā chattiṃsataṇhāvicaritāni honti,",
  "tika-abh09t:2198_1": "evaṃ ekekassa puggalassa atītakāle dvinnaṃ aṭṭhārasakānaṃ vasena chattiṃsa,",
  "tika-abh09t:2198_2": "tathā anāgate chattiṃsa honti.",
  "tika-abh09t:2198_3": "Paccuppanne pana ekassa yathālābhavasena tānipi labbhanti,",
  "tika-abh09t:2198_4": "sabbasattānaṃ vasena paccuppannepi chattiṃsa labbhanti.",
  "tika-abh09t:2198_5": "Iti evaṃ vuttena pakārena taṃ sabbaṃ ekato katvā sabbasattānaṃ kālattayepi channaṃ aṭṭhārasakānaṃ vasena aṭṭhasataṃ taṇhāvicaritāni hontīti attho.",
  "tika-abh09t:2198_6": "Aṭṭhataṇhāvicaritasataṃ hotīti etthāpi evameva attho daṭṭhabbo.",
  "tika-abh09t:2199_0": "Taṇhāvicaritāni niṭṭhitāni.",
  "tika-abh09t:2200_0": "Yāni cātiādīsu yāni cettha dvāsaṭṭhi diṭṭhigatāni vattabbāni,",
  "tika-abh09t:2200_1": "tāni brahmajālanāmake dīghanikāyassa paṭhamasuttante satthārā sayaṃ āhacca bhāsitānīti attho.",
  "tika-abh09t:2200_2": "Brahmajāle hi cattāro sassatavādā,",
  "tika-abh09t:2200_3": "cattāro ekaccasassatikā,",
  "tika-abh09t:2200_4": "cattāro antānantikā,",
  "tika-abh09t:2200_5": "cattāro amarāvikkhepikā,",
  "tika-abh09t:2200_6": "dve adhiccasamuppannikā,",
  "tika-abh09t:2200_7": "soḷasa saññīvādā,",
  "tika-abh09t:2200_8": "aṭṭha asaññīvādā,",
  "tika-abh09t:2200_9": "aṭṭha nevasaññīnāsaññīvādā,",
  "tika-abh09t:2200_10": "satta ucchedavādā,",
  "tika-abh09t:2200_11": "pañca diṭṭhadhammanibbānavādāti imāni dvāsaṭṭhi diṭṭhigatāni sanidānāni nānānayato vuttāni,",
  "tika-abh09t:2200_12": "tattha vuttanayeneva nesaṃ vibhāgo veditabbo.",
  "tika-abh09t:2200_13": "Ayaṃ tāvettha padatthānusārato vinicchayo,",
  "tika-abh09t:2200_14": "sesopettha vinicchayo padatthe vuttānusāratova suviññeyyoti.",
  "tika-abh09t:2201_0": "Khuddakavatthuvibhaṅgamātikatthavaṇṇanā niṭṭhitā.",
  "tika-abh09t:2202_0": "Dhammahadayavibhaṅgamātikatthavaṇṇanā",
  "tika-abh09t:2203_0": "Dhammahadayavibhaṅgamātikāya pana padatthādito vinicchayo pubbe vuttova.",
  "tika-abh09t:2203_1": "Yasmā pana bhagavatā heṭṭhā nānānayato vibhattānaññeva khandhāyatanādīnaṃ dvādasannaṃ dhammakoṭṭhāsānaṃ",
  "tika-abh09t:2203_2": "puna sabbasaṅgāhikacatubhūmuppattitappariyāpannatādīhi dasahi vārehi apubbanayasahassavibhāvakehi sabbadhammādhippāyasaṅkhātehi",
  "tika-abh09t:2203_3": "dhammahadayehi vibhāgadassanatthamevāyaṃ vibhaṅgo vutto,",
  "tika-abh09t:2203_4": "tasmā vibhaṅganayato cettha vinicchayo hoti.",
  "tika-abh09t:2203_5": "Vibhaṅge hi paṭhamaṃ “kati khandhā”tiādinā sapucchakaṃ dvādasapadikaṃ mātikaṃ nikkhipitvā heṭṭhā vuttānusāreneva",
  "tika-abh09t:2203_6": "catubhūmakasāmaññato sabbasaṅgāhikavāro nāma vibhatto,",
  "tika-abh09t:2203_7": "tattha satta phassādayo sattannaṃ viññāṇadhātūnaṃ vasena veditabbā.",
  "tika-abh09t:2204_0": "Dutiyo pana vāro tesaṃ catūsu bhūmīsu catūhi koṭṭhāsehi uppattānuppattidassanavasena pavatto.",
  "tika-abh09t:2204_1": "Tattha paṭhamakoṭṭhāse tāva –",
  "tika-abh09t:2205_0": "“Kāmadhātuyā kati khandhā…pe…",
  "tika-abh09t:2205_1": "kati cittāni?",
  "tika-abh09t:2205_2": "Kāmadhātuyā pañcakkhandhā,",
  "tika-abh09t:2205_3": "dvādasāyatanāni,",
  "tika-abh09t:2205_4": "aṭṭhārasa dhātuyo,",
  "tika-abh09t:2205_5": "tīṇi saccāni,",
  "tika-abh09t:2205_6": "bāvīsatindriyāni,",
  "tika-abh09t:2205_7": "nava hetū,",
  "tika-abh09t:2205_8": "cattāro āhārā,",
  "tika-abh09t:2205_9": "satta phassā, vedanā, saññā, cetanā,",
  "tika-abh09t:2205_10": "cittānī”ti –",
  "tika-abh09t:2206_0": "Mātikaṃ nikkhipitvā vibhattā.",
  "tika-abh09t:2206_1": "Tattha yasmā catubhūmakāpi dhammā yebhuyyena kāmāvacarasattānaṃ uppajjanti,",
  "tika-abh09t:2206_2": "na kāmāvacarāva.",
  "tika-abh09t:2206_3": "Tenettha “pañcakkhandhā”tiādinā catubhūmakāpi vuttā.",
  "tika-abh09t:2206_4": "Tatthuppajjanakadhammā hettha adhippetā,",
  "tika-abh09t:2206_5": "na taṃbhūmipariyāpannāva.",
  "tika-abh09t:2206_6": "Rūpadhātuādīsupi eseva nayo.",
  "tika-abh09t:2207_0": "Ettha ca tīṇi saccānīti idaṃ nirodhasaccassa desavinimuttatāya katthaci dese aniddisitabbato taṃ vajjetvā vuttaṃ.",
  "tika-abh09t:2207_1": "Kāraṇasāpekkhā hi dhammā attano nissayakāraṇabhūtaṃ desaṃ samāvasanti akāraṇassa anissayattā,",
  "tika-abh09t:2207_2": "yathā vā kadāci upalabbhamānā dhammā kālaniyatatāya attano saṅkhatattaṃva sūcenti.",
  "tika-abh09t:2207_3": "Aññathā itarakālesupi bhāvassa ca pasaṅgato,",
  "tika-abh09t:2207_4": "etarahipi vā abhāvassa,",
  "tika-abh09t:2207_5": "evaṃ kvaci dese upalabbhamānāpīti gahetabbaṃ.",
  "tika-abh09t:2207_6": "Sabbadesaabyāpitā pana asaṅkhatassa,",
  "tika-abh09t:2207_7": "saṅkhatassa vā asambhavato eva nopapajjati,",
  "tika-abh09t:2207_8": "tasmā desakālavinimuttameva asaṅkhatanti gahetabbaṃ.",
  "tika-abh09t:2208_0": "Dutiyakoṭṭhāse pana –",
  "tika-abh09t:2209_0": "“Rūpadhātuyā pañcakkhandhā,",
  "tika-abh09t:2209_1": "cha āyatanāni,",
  "tika-abh09t:2209_2": "nava dhātuyo,",
  "tika-abh09t:2209_3": "tīṇi saccāni,",
  "tika-abh09t:2209_4": "cuddasindriyāni,",
  "tika-abh09t:2209_5": "aṭṭha hetū,",
  "tika-abh09t:2209_6": "tayo āhārā,",
  "tika-abh09t:2209_7": "cattāro phassā…pe…",
  "tika-abh09t:2209_8": "cattāri cittānī”ti –",
  "tika-abh09t:2210_0": "Mātikaṃ nikkhipitvā vibhattā.",
  "tika-abh09t:2210_1": "Yasmā pana rūpīnaṃ ghānādīnaṃ abhāvena vijjamānānipi gandhāyatanādīni āyatanādikiccaṃ na karonti,",
  "tika-abh09t:2210_2": "tasmā te vajjetvā “cha āyatanāni,",
  "tika-abh09t:2210_3": "nava dhātuyo”tiādi vuttaṃ na tesaṃ abhāvā.",
  "tika-abh09t:2210_4": "Keci pana “rūpaloke gandharasā kabaḷīkāro āhāro ca mahābhūtānañca phoṭṭhabbakiccatā natthi,",
  "tika-abh09t:2210_5": "teneva pāḷiyaṃ na uddhaṭā”ti vatvā taṃ sādhetuṃ bahuṃ hetupaṭirūpakaṃ vatvā papañcenti,",
  "tika-abh09t:2210_6": "taṃ tesaṃ matimattamevāti na gahetabbaṃ.",
  "tika-abh09t:2210_7": "Gandhādīnaṃ avinibbhogattā,",
  "tika-abh09t:2210_8": "phoṭṭhabbattā,",
  "tika-abh09t:2210_9": "dhātusabhāvattā ca ghānādittayabhāvadvayasukhadukkhadomanassindriyāni,",
  "tika-abh09t:2210_10": "pana domanassahetukabaḷīkārāhāraghānādittayasamphassādīni ca vajjetvā cuddasindriyādibhāvo veditabbo.",
  "tika-abh09t:2211_0": "Tatiyakoṭṭhāse pana –",
  "tika-abh09t:2212_0": "“Arūpadhātuyā cattāro khandhā,",
  "tika-abh09t:2212_1": "dve āyatanāni,",
  "tika-abh09t:2212_2": "dve dhātuyo,",
  "tika-abh09t:2212_3": "tīṇi saccāni,",
  "tika-abh09t:2212_4": "ekādasindriyāni,",
  "tika-abh09t:2212_5": "aṭṭha hetū,",
  "tika-abh09t:2212_6": "tayo āhārā,",
  "tika-abh09t:2212_7": "eko phasso…pe…",
  "tika-abh09t:2212_8": "ekaṃ citta”nti –",
  "tika-abh09t:2213_0": "Mātikaṃ nikkhipitvā vibhattā.",
  "tika-abh09t:2213_1": "Ettha ca cakkhusotaanaññātaññassāmītindriyānampi abhāvā ekādasindriyāni veditabbāni.",
  "tika-abh09t:2214_0": "Catutthakoṭṭhāse pana –",
  "tika-abh09t:2215_0": "“Apariyāpanne cattāro khandhā,",
  "tika-abh09t:2215_1": "dve āyatanāni,",
  "tika-abh09t:2215_2": "dve dhātuyo,",
  "tika-abh09t:2215_3": "dve saccāni,",
  "tika-abh09t:2215_4": "dvādasindriyāni, cha hetū,",
  "tika-abh09t:2215_5": "tayo āhārā,",
  "tika-abh09t:2215_6": "eko phasso…pe…",
  "tika-abh09t:2215_7": "ekaṃ citta”nti –",
  "tika-abh09t:2216_0": "Mātikaṃ nikkhipitvā vibhattā.",
  "tika-abh09t:2216_1": "Yasmā ca okāsavasena vā sattuppattivasena vā apariyāpannadhātu nāma natthi,",
  "tika-abh09t:2216_2": "tasmā “apariyāpannadhātuyā”ti avatvā nibbattitalokuttarameva dassetuṃ “apariyāpanne cattāro khandhā”tiādi vuttaṃ.",
  "tika-abh09t:2216_3": "Evaṃ catūhi koṭṭhāsehi dutiyo vāro veditabbo.",
  "tika-abh09t:2217_0": "Tatiyo pana vāro –",
  "tika-abh09t:2218_0": "“Rūpakkhandho kāmadhātupariyāpanno,",
  "tika-abh09t:2218_1": "cattāro khandhā siyā kāmadhātupariyāpannā,",
  "tika-abh09t:2218_2": "siyā na kāmadhātupariyāpannā”tiādinā –",
  "tika-abh09t:2219_0": "Catūsu bhūmīsu catūhi koṭṭhāsehi taṃtaṃbhūmipariyāpannadhammadassanavasena pavatto,",
  "tika-abh09t:2219_1": "so ca heṭṭhā vuttānusārena sakkā ñātunti na vitthārito.",
  "tika-abh09t:2219_2": "Tattha ca kāmadhātupariyāpannoti kāmāvacarabhāvena tattha antogadho kāmāvacaroti attho.",
  "tika-abh09t:2219_3": "Sesesupi eseva nayo.",
  "tika-abh09t:2220_0": "Catuttho pana vāro tīsu bhūmīsu catūhi koṭṭhāsehi paṭisandhikkhaṇe uppajjanakānuppajjanakadhammadassanavasena pavatto.",
  "tika-abh09t:2220_1": "Tattha paṭhamakoṭṭhāse tāva –",
  "tika-abh09t:2221_0": "“Kāmadhātuyā upapattikkhaṇe sabbesaṃ pañcakkhandhā pātubhavanti,",
  "tika-abh09t:2221_1": "kassaci ekādasāyatanāni pātubhavanti,",
  "tika-abh09t:2221_2": "kassaci dasāyatanāni pātubhavanti,",
  "tika-abh09t:2221_3": "kassaci aparāni dasa,",
  "tika-abh09t:2221_4": "kassaci nava,",
  "tika-abh09t:2221_5": "kassaci satta,",
  "tika-abh09t:2221_6": "kassaci ekādasa dhātuyo…pe…",
  "tika-abh09t:2221_7": "satta dhātuyo.",
  "tika-abh09t:2221_8": "Sabbesaṃ ekaṃ saccaṃ pātubhavati.",
  "tika-abh09t:2221_9": "Kassaci cuddasindriyāni,",
  "tika-abh09t:2221_10": "kassaci terasa,",
  "tika-abh09t:2221_11": "kassaci aparāni terasa,",
  "tika-abh09t:2221_12": "kassaci dvādasa,",
  "tika-abh09t:2221_13": "kassaci dasa,",
  "tika-abh09t:2221_14": "kassaci nava,",
  "tika-abh09t:2221_15": "kassaci aparāni nava,",
  "tika-abh09t:2221_16": "kassaci aṭṭha,",
  "tika-abh09t:2221_17": "kassaci aparāni aṭṭha,",
  "tika-abh09t:2221_18": "kassaci satta,",
  "tika-abh09t:2221_19": "kassaci pañca,",
  "tika-abh09t:2221_20": "kassaci cattārindriyāni pātubhavanti,",
  "tika-abh09t:2221_21": "kassaci tayo hetū pātubhavanti,",
  "tika-abh09t:2221_22": "kassaci dve,",
  "tika-abh09t:2221_23": "kassaci ahetukā pātubhavanti.",
  "tika-abh09t:2221_24": "Sabbesaṃ cattāro āhārā,",
  "tika-abh09t:2221_25": "eko phasso…pe…",
  "tika-abh09t:2221_26": "ekaṃ cittaṃ pātubhavatī”ti –",
  "tika-abh09t:2222_0": "Mātikaṃ nikkhipitvā vibhattā.",
  "tika-abh09t:2222_1": "Tattha paṭisandhikkhaṇe kāmāvacarānaṃ opapātikānaṃ,",
  "tika-abh09t:2222_2": "āpāyikānaṃ,",
  "tika-abh09t:2222_3": "devamanussānaṃ paripuṇṇāyatanānaṃ saddāyatanavajjitāni ekādasāyatanāni pātubhavanti,",
  "tika-abh09t:2222_4": "tāneva ekādasa dhātuyo honti.",
  "tika-abh09t:2222_5": "Saddo hi ekantena paṭisandhiyaṃ na uppajjati,",
  "tika-abh09t:2222_6": "tesaññeva pana jaccandhānaṃ dasa,",
  "tika-abh09t:2222_7": "jaccabadhirānaṃ aparāni dasa,",
  "tika-abh09t:2222_8": "jaccandhabadhirānaṃ nava,",
  "tika-abh09t:2222_9": "gabbhaseyyakānaṃ rūpagandharasakāyaphoṭṭhabbamanodhammavasena satta āyatanadhātuyo pātubhavanti.",
  "tika-abh09t:2222_10": "Opapātikānaṃ tihetukānaṃ manacchaṭṭhāni indriyāni,",
  "tika-abh09t:2222_11": "bhāvadvaye ekaṃ,",
  "tika-abh09t:2222_12": "jīvitindriyaṃ,",
  "tika-abh09t:2222_13": "somanassupekkhindriyesu ekaṃ,",
  "tika-abh09t:2222_14": "saddhādīni pañcāti cuddasindriyāni,",
  "tika-abh09t:2222_15": "tesaṃ dvihetukānaṃ paññindriyaṃ vajjetvā terasa,",
  "tika-abh09t:2222_16": "paṭhamakappikānaṃ manussānaṃ tihetukānaṃ bhāvindriyaṃ vajjetvā aparānipi terasa,",
  "tika-abh09t:2222_17": "tesaññeva duhetukānaṃ dvādasa,",
  "tika-abh09t:2222_18": "gabbhaseyyakānaṃ pana tihetukānaṃ purimesu cuddasasu cakkhādīni cattāri vajjetvā dasa,",
  "tika-abh09t:2222_19": "tesaṃ duhetukānaṃ nava,",
  "tika-abh09t:2222_20": "opapātikānaṃ ahetukānaṃ paripuṇṇāyatanānaṃ purimesu cuddasasu saddādīni vajjetvā aparāni nava,",
  "tika-abh09t:2222_21": "tesaññeva jaccandhānaṃ aṭṭha,",
  "tika-abh09t:2222_22": "tathā badhirānaṃ,",
  "tika-abh09t:2222_23": "andhabadhirānaṃ pana satta,",
  "tika-abh09t:2222_24": "gabbhaseyyakānaṃ pana ahetukānaṃ kāyamanobhāvajīvitaupekkhindriyāni pañca,",
  "tika-abh09t:2222_25": "tesaññeva napuṃsakānaṃ cattāri pātubhavanti.",
  "tika-abh09t:2222_26": "Ahetukacittesu hi vijjamānāpi ekaggatā samādhindriyataṃ na gacchati,",
  "tika-abh09t:2222_27": "manoviññāṇadhātuvasena pana “eko phasso”tiādayo veditabbā.",
  "tika-abh09t:2223_0": "Dutiyakoṭṭhāse pana –",
  "tika-abh09t:2224_0": "“Rūpadhātuyā upapattikkhaṇe ṭhapetvā asaññasattānaṃ devānaṃ pañcakkhandhā pātubhavanti.",
  "tika-abh09t:2224_1": "Pañcāyatanāni,",
  "tika-abh09t:2224_2": "pañca dhātuyo,",
  "tika-abh09t:2224_3": "ekaṃ saccaṃ,",
  "tika-abh09t:2224_4": "dasindriyāni,",
  "tika-abh09t:2224_5": "tayo hetū,",
  "tika-abh09t:2224_6": "tayo āhārā,",
  "tika-abh09t:2224_7": "eko phasso…pe…",
  "tika-abh09t:2224_8": "ekaṃ citta”nti –",
  "tika-abh09t:2225_0": "Mātikaṃ nikkhipitvā vibhattā.",
  "tika-abh09t:2225_1": "Tattha cakkhurūpasotamanodhammānaṃ vasena pañcāyatanadhātuyo veditabbā.",
  "tika-abh09t:2225_2": "Etthāpi gandharasaphoṭṭhabbānaṃ aggahaṇe kāraṇaṃ pubbe vuttameva.",
  "tika-abh09t:2225_3": "Cakkhusotamanojīvitindriyāni,",
  "tika-abh09t:2225_4": "somanassupekkhānaṃ aññataraṃ,",
  "tika-abh09t:2225_5": "saddhādīni pañcāti dasindriyāni veditabbāni.",
  "tika-abh09t:2226_0": "Tatiyakoṭṭhāse pana –",
  "tika-abh09t:2227_0": "“Asaññasattānaṃ devānaṃ upapattikkhaṇe eko khandho pātubhavati rūpakkhandho,",
  "tika-abh09t:2227_1": "dve āyatanāni rūpāyatanaṃ dhammāyatanaṃ,",
  "tika-abh09t:2227_2": "dve dhātuyo rūpadhātu dhammadhātu,",
  "tika-abh09t:2227_3": "ekaṃ dukkhasaccaṃ,",
  "tika-abh09t:2227_4": "ekaṃ rūpajīvitindriyaṃ,",
  "tika-abh09t:2227_5": "asaññasattā devā ahetukā, anāhārā,",
  "tika-abh09t:2227_6": "aphassakā…pe…",
  "tika-abh09t:2227_7": "acittakā”ti –",
  "tika-abh09t:2228_0": "Saniddesamātikā nikkhittā.",
  "tika-abh09t:2228_1": "Ettha ca rūpampi kiñcāpi tesaṃ āyatanādikiccaṃ na karoti,",
  "tika-abh09t:2228_2": "saviññāṇakarūpīsu pana gahitattā idhāpi gahitaṃ.",
  "tika-abh09t:2228_3": "Gandhādayo pana tattha na gahitattā idhāpi na gahitā,",
  "tika-abh09t:2228_4": "no avijjamānatāya.",
  "tika-abh09t:2228_5": "Ekatalavāsikānaṃ vā sesabrahmānaṃ cakkhuvisayattā idhāpi rūpāyatanaṃ uddhaṭaṃ,",
  "tika-abh09t:2228_6": "asaññīnaṃ pana pañcāyatanāni,",
  "tika-abh09t:2228_7": "eko āhāro uppajjatīti veditabbaṃ.",
  "tika-abh09t:2229_0": "Catutthakoṭṭhāse –",
  "tika-abh09t:2230_0": "“Arūpadhātuyā upapattikkhaṇe cattāro khandhā,",
  "tika-abh09t:2230_1": "dve āyatanāni,",
  "tika-abh09t:2230_2": "dve dhātuyo,",
  "tika-abh09t:2230_3": "ekaṃ saccaṃ,",
  "tika-abh09t:2230_4": "aṭṭhindriyāni,",
  "tika-abh09t:2230_5": "tayo hetū,",
  "tika-abh09t:2230_6": "tayo āhārā,",
  "tika-abh09t:2230_7": "eko phasso…pe…",
  "tika-abh09t:2230_8": "ekaṃ citta”nti –",
  "tika-abh09t:2231_0": "Mātikāpadāni nikkhipitvā vibhattā.",
  "tika-abh09t:2231_1": "Ettha ca manojīvitaupekkhindriyāni,",
  "tika-abh09t:2231_2": "saddhādīni pañcāti aṭṭhindriyāni veditabbāni.",
  "tika-abh09t:2231_3": "Sesaṃ suviññeyyameva.",
  "tika-abh09t:2231_4": "Evaṃ catūhi koṭṭhāsehi catuttho vāro veditabbo.",
  "tika-abh09t:2232_0": "Pañcamo pana vāro tesaṃ dhammānaṃ bhūmantaravasena “kāmāvacaradhammā,",
  "tika-abh09t:2232_1": "na kāmāvacarā…pe…",
  "tika-abh09t:2232_2": "pariyāpannā”ti cattāro duke mātikāvasena nikkhipitvā vibhajanavasena pavatto,",
  "tika-abh09t:2232_3": "so heṭṭhā vuttatthova.",
  "tika-abh09t:2233_0": "Chaṭṭho pana vāro sammutidevaupapattidevavisuddhideve niddisitvā manussadevagatīsu uppādakakammaāyuppamāṇadassanavasena vutto.",
  "tika-abh09t:2233_1": "Tatthāyaṃ saṅkhepattho –",
  "tika-abh09t:2233_2": "sattā hi dānasīlādikāmāvacarakusalaṃ katvā manussaloke khattiyamahāsālādikulesu ceva cātumahārājikatāvatiṃsayāmatusitanimmānaratiparanimmitavasavattisaṅkhātesu",
  "tika-abh09t:2233_3": "chasu devalokesu ca uppajjanti,",
  "tika-abh09t:2233_4": "tattha sinerupabbatavemajjhaparibhaṇḍapabbatato paṭṭhāya heṭṭhā yāva bhūmi tiriyaṃ cakkavāḷapabbataṃ",
  "tika-abh09t:2233_5": "āhacca etthantare pabbataākāsarukkhapathavinissitā cātumahārājacandasūriyā sabbe cātumahārājikā.",
  "tika-abh09t:2233_6": "Tato uddhaṃ cakkavāḷapariyantaṃ tāvatiṃsādayo yathākkamaṃ uparūpari ṭhitāti veditabbā.",
  "tika-abh09t:2233_7": "Devalokopi paramparacakkavāḷapabbataṃ appatto nāma natthi.",
  "tika-abh09t:2234_0": "Paṭhamajjhānaṃ pana parittaṃ bhāvetvā brahmapārisajjesu uppajjanti,",
  "tika-abh09t:2234_1": "majjhimaṃ bhāvetvā brahmapurohitesu,",
  "tika-abh09t:2234_2": "paṇītaṃ bhāvetvā mahābrahmesu,",
  "tika-abh09t:2234_3": "ime tayopi janā paṭhamajjhānabhūmiyaṃ ekatale vasanti.",
  "tika-abh09t:2234_4": "Āyuābhādibhedena panesaṃ bhedo,",
  "tika-abh09t:2234_5": "evaṃ uparipi.",
  "tika-abh09t:2235_0": "Catukkanaye pana dutiyajjhānaṃ,",
  "tika-abh09t:2235_1": "pañcakanaye dutiyatatiyajjhānañca parittaṃ,",
  "tika-abh09t:2235_2": "majjhimaṃ,",
  "tika-abh09t:2235_3": "paṇītañca bhāvetvā parittābhāappamāṇābhāābhassaresu uppajjanti.",
  "tika-abh09t:2235_4": "Tatiyajjhānaṃ parittādivasena bhāvetvā parittasubhaappamāṇasubhasubhakiṇhesu.",
  "tika-abh09t:2235_5": "Catutthajjhānaṃ pana bhāvetvā ārammaṇamanasikārachandādhimuttiādinānattato keci asaññīsu,",
  "tika-abh09t:2235_6": "keci vehapphalesu,",
  "tika-abh09t:2235_7": "keci avihesu, atappesu,",
  "tika-abh09t:2235_8": "sudassesu,",
  "tika-abh09t:2235_9": "sudassīsu,",
  "tika-abh09t:2235_10": "keci akaniṭṭhesu,",
  "tika-abh09t:2235_11": "ākāsānañcāyatanādīsu catūsu ca yathākkamaṃ uppajjanti.",
  "tika-abh09t:2235_12": "Tattha hi ekacce titthiyā “cittaṃ nissāya rajjanadussanādayo,",
  "tika-abh09t:2235_13": "tannidānāni ca dukkhāni samuppajjantī”ti citte dosaṃ disvā “diṭṭhadhammanibbānameta”nti saññāvirāgaṃ",
  "tika-abh09t:2235_14": "janetvā tatrūpapattiyā jhānaṃ bhāvetvā rūpakāyamattā ṭhitā vā nisinnā vā nipannā vā hutvā nibbattitvā",
  "tika-abh09t:2235_15": "tattheva pañcakappasatāni tiṭṭhantīti veditabbā.",
  "tika-abh09t:2236_0": "Aṭṭhasamāpattilābhīnaṃ kataraṃ jhānaṃ vipaccatīti? Paguṇaṃ,",
  "tika-abh09t:2236_1": "sabbesu paguṇesu yassa vipākabhūmiṃ pattheti,",
  "tika-abh09t:2236_2": "taṃpatthanāya ca asati yaṃ maraṇasamaye samāpajjati, taṃ,",
  "tika-abh09t:2236_3": "tasmimpi asati uttamavasena nevasaññānāsaññāyatanaṃ vipaccati.",
  "tika-abh09t:2236_4": "Suddhāvāsesu ca avihādīsu anāgāmivajjitā sattā na uppajjanti,",
  "tika-abh09t:2236_5": "anāgāmino pana asaññīvajjitabrahmalokesu sabbattha uppajjituṃ labhanti.",
  "tika-abh09t:2236_6": "Sabbesampi ca ariyānaṃ tatrūpapattito uparūpapattipi,",
  "tika-abh09t:2236_7": "na heṭṭhūpapatti.",
  "tika-abh09t:2236_8": "Te hi paṭhamajjhānabhūmiyaṃ nibbattā anāgāmino nava brahmaloke sodhetvā matthake vehapphalesu ṭhitā parinibbanti,",
  "tika-abh09t:2236_9": "na nivattanti ariyānaṃ heṭṭhūpapattiabhāvā.",
  "tika-abh09t:2236_10": "Vehapphalaakaniṭṭhanevasaññānāsaññāyatanabhavā tayopi seṭṭhabhavā nāma.",
  "tika-abh09t:2236_11": "Imesu tīsu ṭhānesu nibbattā anāgāmino neva uddhaṃ gacchanti, na adho.",
  "tika-abh09t:2236_12": "Tattheva parinibbāyanti.",
  "tika-abh09t:2236_13": "Manussaloke ca sekhā gihibhāve yāvajīvaṃ tiṭṭhanti,",
  "tika-abh09t:2236_14": "na asekhā.",
  "tika-abh09t:2236_15": "Te hi arahattaṃ pattadivase pabbajanti vā,",
  "tika-abh09t:2236_16": "parinibbanti vā.",
  "tika-abh09t:2236_17": "Bhummadevesu pana khīṇāsavāpi yāvajīvaṃ tiṭṭhanti.",
  "tika-abh09t:2236_18": "Chasu kāmāvacaradevesu sotāpannasakadāgāminova tiṭṭhanti,",
  "tika-abh09t:2236_19": "anāgāmino pana tadaheva rūpabhavaṃ gantuṃ vaṭṭati khīṇāsavena parinibbātunti gahetabbaṃ.",
  "tika-abh09t:2236_20": "Evaṃ imāsu sattavīsatiyā bhūmīsu pariyāpannamanussadevabrahmalokesu nibbattasattesu manussānaṃ tāva imasmiṃ buddhuppādeva vassasataṃ āyuppamāṇaṃ,",
  "tika-abh09t:2236_21": "appaṃ vā bhiyyo.",
  "tika-abh09t:2236_22": "Āpāyikānaṃ,",
  "tika-abh09t:2236_23": "bhummadevānañca kadāci āyuparicchedo natthi,",
  "tika-abh09t:2236_24": "kammameva pamāṇaṃ.",
  "tika-abh09t:2236_25": "Te hi sattāhenapi maranti,",
  "tika-abh09t:2236_26": "kappampi tiṭṭhantīti.",
  "tika-abh09t:2237_0": "Cātumahārājikānaṃ pana mānusakāni paññāsa vassāni ekaṃ rattindivaṃ,",
  "tika-abh09t:2237_1": "tāya rattiyā tiṃsa rattiyo māso,",
  "tika-abh09t:2237_2": "tena māsena dvādasamāsiyo saṃvaccharo,",
  "tika-abh09t:2237_3": "tena saṃvaccharena dibbāni pañcavassasatāni āyuppamāṇaṃ.",
  "tika-abh09t:2237_4": "Tāni manussagaṇanāya navutivassasatasahassāni honti.",
  "tika-abh09t:2237_5": "Tāvatiṃsānaṃ mānusakaṃ vassasataṃ ekaṃ rattindivaṃ katvā evamāgataṃ dibbaṃ vassasahassaṃ.",
  "tika-abh09t:2237_6": "Evaṃ yāmādīnaṃ vassagaṇanañca diguṇaṃ katvā heṭṭhimato diguṇacatugguṇaṃ āyuppamāṇaṃ veditabbaṃ.",
  "tika-abh09t:2238_0": "Brahmesu pana brahmapārisajjānaṃ kappassa tatiyo bhāgo āyuppamāṇaṃ,",
  "tika-abh09t:2238_1": "brahmapurohitānaṃ upaḍḍhakappo,",
  "tika-abh09t:2238_2": "mahābrahmānaṃ eko kappo,",
  "tika-abh09t:2238_3": "parittābhānaṃ dve kappāti evaṃ uparūpari diguṇaṃ katvā yāva subhakiṇhā yojetabbaṃ.",
  "tika-abh09t:2238_4": "Subhakiṇhānaṃ hi catusaṭṭhikappaṃ āyuppamāṇaṃ,",
  "tika-abh09t:2238_5": "asaññīnaṃ,",
  "tika-abh09t:2238_6": "vehapphalānañca pañcakappasatāni,",
  "tika-abh09t:2238_7": "avihānaṃ kappasahassanti uparūpari diguṇavasena yāva akaniṭṭhā yojetabbaṃ.",
  "tika-abh09t:2238_8": "Akaniṭṭhānaṃ hi soḷasakappasahassāni,",
  "tika-abh09t:2238_9": "arūpānaṃ catunnaṃ yathākkamaṃ vīsati, cattāri, saṭṭhi,",
  "tika-abh09t:2238_10": "caturāsīti kappasahassāni āyuppamāṇanti.",
  "tika-abh09t:2239_0": "Ukkhittā puññatejena, kāmarūpagatiṃ gatā;",
  "tika-abh09t:2240_0": "Bhavaggatampi sampattā, punāgacchanti duggatiṃ.",
  "tika-abh09t:2241_0": "Tāva dīghāyukā sattā, cavanti āyusaṅkhayā;",
  "tika-abh09t:2242_0": "Natthi koci bhavo nicco, iti vuttaṃ mahesinā.",
  "tika-abh09t:2243_0": "Tasmā hi dhīrā nipakā, nipuṇā atthacintakā;",
  "tika-abh09t:2244_0": "Jarāmaraṇamokkhāya, bhāventi maggamuttamaṃ.",
  "tika-abh09t:2245_0": "Bhāvayitvā suciṃ maggaṃ, nibbānogadhagāminaṃ;",
  "tika-abh09t:2246_0": "Sabbāsave pariññāya, parinibbanti anāsavāti. ;",
  "tika-abh09t:2247_0": "Ayaṃ chaṭṭhavāre nayo.",
  "tika-abh09t:2248_0": "Sattamo pana vāro tesaṃ khandhādīnaṃ abhiññeyyādibhāvavibhāvanavasena pavatto. Tattha hi –",
  "tika-abh09t:2249_0": "“Rūpakkhandho abhiññeyyo,",
  "tika-abh09t:2249_1": "pariññeyyo,",
  "tika-abh09t:2249_2": "na pahātabbo,",
  "tika-abh09t:2249_3": "na bhāvetabbo,",
  "tika-abh09t:2249_4": "na sacchikātabbo.",
  "tika-abh09t:2249_5": "Cattāro khandhā abhiññeyyā pariññeyyā,",
  "tika-abh09t:2249_6": "siyā pahātabbā,",
  "tika-abh09t:2249_7": "siyā bhāvetabbā,",
  "tika-abh09t:2249_8": "siyā sacchikātabbā,",
  "tika-abh09t:2249_9": "siyā na pahātabbā na bhāvetabbā na sacchikātabbā”tiādinā –",
  "tika-abh09t:2250_0": "Dvādasapi koṭṭhāsā vitthārato vibhattā.",
  "tika-abh09t:2250_1": "Tattha lakkhaṇapariggāhikāya paññāya khandhādayo sabbe dhammā abhiññeyyā.",
  "tika-abh09t:2250_2": "Ñātatīraṇapahānapariññāsu yathāyogaṃ yāya kāyaci pariññāya vasena sabbepi dhammā pariññeyyā.",
  "tika-abh09t:2250_3": "Lokuttaradhammāpi ñātapariññeyyāva.",
  "tika-abh09t:2250_4": "Akusalā pana pahātabbā.",
  "tika-abh09t:2250_5": "Maggo bhāvetabbo, phalaṃ,",
  "tika-abh09t:2250_6": "nibbānañca sacchikātabbaṃ.",
  "tika-abh09t:2250_7": "Tattha rūpakkhandho ñātatīraṇavasena pariññeyyo.",
  "tika-abh09t:2250_8": "Vipassanāvisaye hi sabbaṃ tīraṇapariññāya pariññeyyanti.",
  "tika-abh09t:2250_9": "Iminā nayena sabbattha abhiññeyyādibhāvo veditabbo.",
  "tika-abh09t:2251_0": "Aṭṭhamo pana vāro tesaṃ sārammaṇatāvibhāvanavasena pavatto,",
  "tika-abh09t:2251_1": "navamo panesaṃ diṭṭhasutamutaviññātesu saṅgahadassanavasena.",
  "tika-abh09t:2251_2": "Dasamo kusalattikādīhi saraṇadukapariyosānehi tikadukehi vibhāgadassanavasena pavatto,",
  "tika-abh09t:2251_3": "tepi heṭṭhā vuttanayāvāti ayamettha saṅkhepo,",
  "tika-abh09t:2251_4": "vitthāro panettha heṭṭhā vuttoyeva.",
  "tika-abh09t:2251_5": "Ādito paṭṭhāya sabbattha vibhaṅgapāḷiaṭṭhakathāsu gahetabboti.",
  "tika-abh09t:2252_0": "Dhammahadayavibhaṅgamātikatthavaṇṇanā niṭṭhitā.",
  "tika-abh09t:2253_0": "Mohavicchedaniyā abhidhammamātikatthavaṇṇanāya",
  "tika-abh09t:2254_0": "Vibhaṅgamātikatthavaṇṇanā niṭṭhitā.",
  "tika-abh09t:2255_0": "3. Dhātukathāmātikā",
  "tika-abh09t:2256_0": "Idāni vibhaṅgamātikānantaraṃ –",
  "tika-abh09t:2257_0": "Ayaṃ dhātukathādīnaṃ, sampattā atthavaṇṇanā;",
  "tika-abh09t:2258_0": "Mātikānaṃ yato tasmā, pañcannampi yathārahaṃ.",
  "tika-abh09t:2259_0": "Anuttānatthato ceva, saṅkhepenatthanicchayā;",
  "tika-abh09t:2260_0": "Vibhaṅganayato ceva, hoti saṃvaṇṇanānayo.",
  "tika-abh09t:2261_0": "Tattha dhātukathāmātikāya tāva saṃvaṇṇanā hoti.",
  "tika-abh09t:2261_1": "Sā panesā nikkhepato pañcadhā ṭhitā –",
  "tika-abh09t:2261_2": "nayamātikā abbhantaramātikā nayamukhamātikā lakkhaṇamātikā bāhiramātikāti.",
  "tika-abh09t:2261_3": "Tattha “saṅgaho,",
  "tika-abh09t:2261_4": "asaṅgaho…pe…",
  "tika-abh09t:2261_5": "vippayuttena saṅgahitaṃ asaṅgahita”nti ayaṃ cuddasahi padehi nikkhittā saṅgahādikena nayena dhātukathāya",
  "tika-abh09t:2261_6": "dhammā vibhattāti dassetuṃ ṭhapitattā nayamātikā nāma,",
  "tika-abh09t:2261_7": "yā “mūlamātikā”tipi vuccati.",
  "tika-abh09t:2262_0": "“Pañcakkhandhā…pe…",
  "tika-abh09t:2262_1": "manasikāro”ti ayaṃ pañcavīsādhikena padasatena nikkhittā saṅgahādinayena vibhajitabbabhāvena dhātukathāya",
  "tika-abh09t:2262_2": "abbhantare eva ṭhapitattā abbhantaramātikā nāma,",
  "tika-abh09t:2262_3": "yā “dhātukathāmātikā”tipi vuccati.",
  "tika-abh09t:2263_0": "“Tīhi saṅgaho,",
  "tika-abh09t:2263_1": "tīhi asaṅgaho,",
  "tika-abh09t:2263_2": "catūhi sampayogo,",
  "tika-abh09t:2263_3": "catūhi vippayogo”ti ayaṃ catūhi padehi nikkhittā khandhādīsu ca kusalattikādīsu ca mātikādhammesu tīhi",
  "tika-abh09t:2263_4": "khandhāyatanadhātupadeheva saṅgaho asaṅgaho ca,",
  "tika-abh09t:2263_5": "tathā catūhi arūpakkhandhehi sampayogo,",
  "tika-abh09t:2263_6": "vippayogo cāti imesaṃ saṅgahāsaṅgahādīnaṃ nayānaṃ mukhānīti dassetuṃ ṭhapitattā nayamukhamātikā nāma.",
  "tika-abh09t:2264_0": "“Sabhāgo visabhāgo”ti ayaṃ dvīhi padehi nikkhittā sabhāgavisabhāgalakkhaṇavaseneva saṅgahāsaṅgahanayā",
  "tika-abh09t:2264_1": "ceva sampayogavippayoganayā ca hontīti dassetuṃ ṭhapitattā lakkhaṇamātikā nāma.",
  "tika-abh09t:2264_2": "Sabbāpi dhammasaṅgaṇī dhātukathāya mātikāti ayaṃ chasaṭṭhi tikapadāni,",
  "tika-abh09t:2264_3": "dve ca dukapadasatāni saṅkhipitvā nikkhittā dhātukathā mātikāto bahi ṭhapitattā bāhiramātikā nāma.",
  "tika-abh09t:2264_4": "Evametissā pañcavidhāya mātikāya ayamanuttānatthavaṇṇanā.",
  "tika-abh09t:2265_0": "Saṅgahotiādīsu hi saṅgaho tāva jātisañjātikiriyāgaṇanavasena catubbidho.",
  "tika-abh09t:2265_1": "Tattha “sabbe khattiyā āgacchantu,",
  "tika-abh09t:2265_2": "yā cāvuso visākha,",
  "tika-abh09t:2265_3": "sammāvācā,",
  "tika-abh09t:2265_4": "yo ca sammākammanto,",
  "tika-abh09t:2265_5": "yo ca sammāājīvo,",
  "tika-abh09t:2265_6": "ime dhammā sīlakkhandhe saṅgahitā”ti ayaṃ jātisaṅgaho nāma.",
  "tika-abh09t:2265_7": "“Sabbe kosalakā āgacchantu,",
  "tika-abh09t:2265_8": "yo cāvuso visākha,",
  "tika-abh09t:2265_9": "sammāvāyāmo,",
  "tika-abh09t:2265_10": "yā ca sammāsati,",
  "tika-abh09t:2265_11": "yo ca sammāsamādhi,",
  "tika-abh09t:2265_12": "ime dhammā samādhikkhandhe saṅgahitā”ti ayaṃ sañjātisaṅgaho nāma,",
  "tika-abh09t:2265_13": "ekaṭṭhāne jātisambandhabhāvena saṅgahoti attho.",
  "tika-abh09t:2265_14": "“Sabbe hatthārohā āgacchantu,",
  "tika-abh09t:2265_15": "yā cāvuso visākha,",
  "tika-abh09t:2265_16": "sammādiṭṭhi,",
  "tika-abh09t:2265_17": "yo ca sammāsaṅkappo,",
  "tika-abh09t:2265_18": "ime dhammā paññākkhandhe saṅgahitā”ti ayaṃ kiriyāsaṅgaho nāma.",
  "tika-abh09t:2265_19": "“Hañci cakkhāyatanaṃ rūpakkhandhagaṇanaṃ gacchati,",
  "tika-abh09t:2265_20": "tena vata re vattabbe ‘cakkhāyatanaṃ rūpakkhandhena saṅgahita”’nti ayaṃ gaṇanasaṅgaho nāma,",
  "tika-abh09t:2265_21": "ayamidha adhippeto.",
  "tika-abh09t:2265_22": "Tappaṭipakkhena asaṅgaho veditabbo.",
  "tika-abh09t:2265_23": "Tesaṃ vikappato saṅgahitena asaṅgahitādīni,",
  "tika-abh09t:2265_24": "ekuppādekanirodhaekavatthukaekārammaṇatāvasena sampayogo,",
  "tika-abh09t:2265_25": "tappaṭipakkhato vippayogo,",
  "tika-abh09t:2265_26": "tesaṃ vikappato sampayuttena vippayuttādīni,",
  "tika-abh09t:2265_27": "tadubhayasaṃsaggavikappato saṅgahitena sampayuttaṃ vippayuttantiādīni ca veditabbāni.",
  "tika-abh09t:2265_28": "Sesaṃ vuttatthameva.",
  "tika-abh09t:2265_29": "Ayaṃ tāvettha anuttānapadattho.",
  "tika-abh09t:2266_0": "Saṅgahāsaṅgahapadatthavaṇṇanā",
  "tika-abh09t:2267_0": "Atthavinicchayato pana yasmā abbhantaramātikāya rūpakkhandhādīni,",
  "tika-abh09t:2267_1": "bāhiramātikāya kusalādīni ca “saṅgaho asaṅgaho”tiādikehi nayamātikāpadehi “tīhi saṅgaho,",
  "tika-abh09t:2267_2": "tīhi asaṅgaho”tiādinayamukhamātikāvasena yathārahaṃ niddesatthāya bhagavatā ṭhapitāni,",
  "tika-abh09t:2267_3": "tasmā khandhādīnaṃ saṅgahādīnaṃ pāḷiyaṃ vuttānusāreneva saṅkhepato atthavinicchayo hoti.",
  "tika-abh09t:2267_4": "Iminā nayena vibhaṅganayo sakkā ñātunti taṃ visuṃ na vakkhāma.",
  "tika-abh09t:2268_0": "Tattha saṅgahāsaṅgahavāre khandhānaṃ tāva ayaṃ niddese nayo –",
  "tika-abh09t:2268_1": "rūpakkhandho ekena khandhena ekādasahi āyatanehi ekādasahi dhātūhi saṅgahito.",
  "tika-abh09t:2268_2": "Catūhi khandhehi ekenāyatanena sattahi dhātūhi asaṅgahito.",
  "tika-abh09t:2268_3": "Tattha ekādasahīti manāyatanavajjehi.",
  "tika-abh09t:2268_4": "Dhammāyatanenāpi hi keci rūpadhammā saṅgahitā.",
  "tika-abh09t:2268_5": "Ekādasahīti sattaviññāṇadhātuvajjāhi.",
  "tika-abh09t:2268_6": "Sesaṃ suviññeyyameva.",
  "tika-abh09t:2269_0": "Vedanādayo tayo khandhā yathāsakaṃ ekena khandhena ekenāyatanena ekāya dhātuyā saṅgahitā,",
  "tika-abh09t:2269_1": "catūhi khandhehi ekādasahi āyatanehi sattarasahi dhātūhi asaṅgahitā,",
  "tika-abh09t:2269_2": "tathā viññāṇakkhandhopi.",
  "tika-abh09t:2269_3": "Kevalaṃ panettha sattahi viññāṇadhātūhi saṅgahito,",
  "tika-abh09t:2269_4": "ekādasahi dhātūhi asaṅgahitoti ettakameva viseso.",
  "tika-abh09t:2269_5": "Tattha hi vedanādīnaṃ tiṇṇaṃ khandhānaṃ ekena dhammāyatanena ca ekāya dhammadhātuyā ca saṅgahitatā veditabbā.",
  "tika-abh09t:2269_6": "Pāḷiyaṃ panettha khandhapadaniddese,",
  "tika-abh09t:2269_7": "upari āyatanādiniddesesu ca “rūpakkhandho ca vedanākkhandho ca dvīhi khandhehi ekādasahāyatanehi ekādasahi",
  "tika-abh09t:2269_8": "dhātūhi saṅgahitā”tiādinā dvimūlakādinayenāpi vitthāranayo vibhatto,",
  "tika-abh09t:2269_9": "sopi iminā ekamūlanayānusārena sabbattha suviññeyyoti na vitthārayimhā.",
  "tika-abh09t:2269_10": "Ayaṃ khandhapadaniddesanayo.",
  "tika-abh09t:2270_0": "Āyatanadhātupadānampi khandhapade vuttānusāreneva tīhi saṅgaho,",
  "tika-abh09t:2270_1": "tīhi asaṅgaho ca yathāyogaṃ yojetvā ñātabbo.",
  "tika-abh09t:2270_2": "Kevalaṃ panettha dhammāyatanadhammadhātūsu asaṅkhatassa khandhasaṅgahābhāvā taṃ ṭhapetvā sesānaṃ khandhesu saṅgaho veditabbo.",
  "tika-abh09t:2271_0": "Saccesu dukkhasaccaṃ sabbehi khandhāyatanadhātūhi.",
  "tika-abh09t:2271_1": "Samudayamaggasaccāni saṅkhārakkhandhena,",
  "tika-abh09t:2271_2": "dhammāyatanadhammadhātūhi ca saṅgahitāni.",
  "tika-abh09t:2271_3": "Nirodhasaccaṃ khandhena asaṅgahitaṃ,",
  "tika-abh09t:2271_4": "dhammāyatanadhammadhātūhi eva saṅgahitaṃ.",
  "tika-abh09t:2272_0": "Indriyesu jīvitindriyaṃ dvīhi rūpakkhandhasaṅkhārakkhandhehi.",
  "tika-abh09t:2272_1": "Sukhindriyādīni pañca vedanākkhandhena,",
  "tika-abh09t:2272_2": "saddhādīni saṅkhārakkhandhena,",
  "tika-abh09t:2272_3": "sabbāni cetāni jīvitindriyādīni,",
  "tika-abh09t:2272_4": "itthindriyapurisindriyādīnipi dhammāyatanadhammadhātūhi saṅgahitāni.",
  "tika-abh09t:2272_5": "Sesindriyāni suviññeyyāni.",
  "tika-abh09t:2273_0": "Paṭiccasamuppādesu nāmarūpaṃ viññāṇavajjitehi catūhi khandhehi,",
  "tika-abh09t:2273_1": "ekādasahi āyatanadhātūhi ca saṅgahitaṃ.",
  "tika-abh09t:2273_2": "Ettha hi pavattiyaṃ nāmarūpassāpi gahitattā saddāyatanampi gahitanti veditabbaṃ.",
  "tika-abh09t:2273_3": "Saḷāyatanaṃ dvīhi khandhehi,",
  "tika-abh09t:2273_4": "pasādaviññāṇabhūtehi chahi āyatanehi,",
  "tika-abh09t:2273_5": "dvādasahi dhātūhi saṅgahitaṃ.",
  "tika-abh09t:2273_6": "Upapattibhavo pana kāmabhavabhūto pañcahi khandhehi,",
  "tika-abh09t:2273_7": "saddāyatanavajjitehi ekādasahi āyatanehi,",
  "tika-abh09t:2273_8": "sattarasahi dhātūhi.",
  "tika-abh09t:2273_9": "Rūpabhavo pañcahi khandhehi,",
  "tika-abh09t:2273_10": "saddādicatukkaghānādittayatabbiññāṇavajjehi pañcahāyatanehi,",
  "tika-abh09t:2273_11": "aṭṭhahi dhātūhi saṅgahito.",
  "tika-abh09t:2273_12": "Asaññībhavo ekena rūpakkhandhena,",
  "tika-abh09t:2273_13": "rūpadhammavasena dvīhi āyatanadhātūhi saṅgahito.",
  "tika-abh09t:2273_14": "Ghānādittayaṃ panettha āyatanādikiccākaraṇato āyatanadhātūhi asaṅgahitampi rūpakkhandhena saṅgahitanti daṭṭhabbaṃ.",
  "tika-abh09t:2273_15": "Bhavassa ca ekantamupādinnattā pavattivipākānaṃ cakkhuviññāṇādīnaṃ gahaṇepi anupādinnasaddāyatanassa idha aggahaṇaṃ daṭṭhabbaṃ.",
  "tika-abh09t:2273_16": "Arūpabhavo catūhi khandhehi dvīhi āyatanadhātūhi.",
  "tika-abh09t:2273_17": "Jātijarāmaraṇāni nāmarūpadhammānaṃ lakkhaṇattā dvīhi rūpakkhandhasaṅkhārakkhandhehi.",
  "tika-abh09t:2273_18": "Sokadukkhadomanassāni vedanākkhandhena.",
  "tika-abh09t:2273_19": "Upāyāso saṅkhārakkhandhena,",
  "tika-abh09t:2273_20": "dhammāyatanadhammadhātūhi ca saṅgahito.",
  "tika-abh09t:2273_21": "Paridevo rūpakkhandhasaddāyatanasaddadhātūhi.",
  "tika-abh09t:2273_22": "Sesāni panettha paṭiccasamuppādaṅgāni,",
  "tika-abh09t:2273_23": "satipaṭṭhānasammappadhānā ca suviññeyyāva.",
  "tika-abh09t:2274_0": "Iddhipādā dvīhi khandhehi,",
  "tika-abh09t:2274_1": "āyatanehi,",
  "tika-abh09t:2274_2": "dhātūhi saṅgahitā.",
  "tika-abh09t:2274_3": "Ettha ca cittiddhipādassa dhammadhātumanoviññāṇadhātuniyamato soḷasahi dhātūhi asaṅgaho veditabbo.",
  "tika-abh09t:2274_4": "Jhānāni dvīhi vedanāsaṅkhārakkhandhehi,",
  "tika-abh09t:2274_5": "ekenāyatanena,",
  "tika-abh09t:2274_6": "ekāya dhātuyā ca saṅgahitāni.",
  "tika-abh09t:2274_7": "Appamaññā ekena khandhena,",
  "tika-abh09t:2274_8": "ekena āyatanena,",
  "tika-abh09t:2274_9": "ekāya dhātuyā saṅgahitā.",
  "tika-abh09t:2274_10": "Evaṃ pañcindriyādīnipi.",
  "tika-abh09t:2274_11": "Kevalaṃ pana cittaṃ sattahi viññāṇadhātūhi saṅgahitanti ettakameva viseso.",
  "tika-abh09t:2274_12": "Sabbesampi cesa vuttāvasesehi khandhāyatanadhātūhi asaṅgahitabhāvo veditabbo.",
  "tika-abh09t:2275_0": "Iminā nayena bāhiramātikāyapi “kusalā dhammā,",
  "tika-abh09t:2275_1": "akusalā dhammā catūhi khandhehi,",
  "tika-abh09t:2275_2": "dvīhi āyatanehi,",
  "tika-abh09t:2275_3": "dhātūhi saṅgahitā.",
  "tika-abh09t:2275_4": "Abyākatā pana asaṅkhataṃ khandhato ṭhapetvā pañcahi khandhehi dvādasahi āyatanehi aṭṭhārasahi dhātūhi",
  "tika-abh09t:2275_5": "saṅgahitā”tiādinā yojetvā saṅgahāsaṅgaho ñātabboti ayamettha saṅkhepo,",
  "tika-abh09t:2275_6": "vitthāro pana dhātukathāpāḷiaṭṭhakathāsu gahetabboti.",
  "tika-abh09t:2276_0": "Niṭṭhito “saṅgaho asaṅgaho”ti padassa",
  "tika-abh09t:2277_0": "Atthavinicchayo.",
  "tika-abh09t:2278_0": "Saṅgahitenaasaṅgahitapadatthavaṇṇanā",
  "tika-abh09t:2279_0": "Saṅgahitenaasaṅgahitapade sabbesaṃ rūpakkhandhādipadānaṃ niddeso na sambhavati.",
  "tika-abh09t:2279_1": "Yāni panettha padāni rūpekadesaṃ,",
  "tika-abh09t:2279_2": "arūpena asammissaṃ viññāṇekadesañca aññena asammissaṃ dīpenti,",
  "tika-abh09t:2279_3": "tesamidha niddeso.",
  "tika-abh09t:2279_4": "Tāni pana manāyatanadhammāyatanavajjitānaṃ dasāyatanānaṃ,",
  "tika-abh09t:2279_5": "dhammadhātuvajjitānaṃ sattarasannaṃ dhātūnaṃ,",
  "tika-abh09t:2279_6": "sattarūpindriyānañca vasena veditabbāni,",
  "tika-abh09t:2279_7": "na rūpakkhandhādīnaṃ.",
  "tika-abh09t:2279_8": "Teneva pāḷiyaṃ –",
  "tika-abh09t:2280_0": "“Dasāyatanā sattarasa dhātuyo,",
  "tika-abh09t:2281_0": "Sattindriyā asaññābhavo ekavokārabhavo;",
  "tika-abh09t:2282_0": "Paridevo sanidassanasappaṭighaṃ,",
  "tika-abh09t:2283_0": "Anidassanaṃ punadeva sappaṭighaṃ upādā”ti. –",
  "tika-abh09t:2284_0": "Evaṃ uddānagāthā vuttā.",
  "tika-abh09t:2284_1": "Rūpakkhandhena hi rūpakkhandhova saṅgahito,",
  "tika-abh09t:2284_2": "evaṃ vedanākkhandhādīhi ca vedanākkhandhādayova.",
  "tika-abh09t:2284_3": "Tepi ca yehi kehici āyatanadhātūhi asaṅgahitā nāma natthīti tesaṃ saṅgahitena asaṅgahitattābhāvā yathāvuttāyatanānaṃ",
  "tika-abh09t:2284_4": "vasenevettha atthavinicchayo hoti.",
  "tika-abh09t:2284_5": "Idaṃ hettha lakkhaṇaṃ –",
  "tika-abh09t:2284_6": "yaṃ khandhapadena saṅgahitaṃ hutvā āyatanadhātupadehi asaṅgahitaṃ,",
  "tika-abh09t:2284_7": "khandhāyatanapadehi vā saṅgahitaṃ hutvā dhātupadena asaṅgahitaṃ,",
  "tika-abh09t:2284_8": "tassa khandhāyatanadhātūhi asaṅgaho vuccati. Kathaṃ?",
  "tika-abh09t:2284_9": "Cakkhāyatanena ye dhammā khandhasaṅgahena saṅgahitā,",
  "tika-abh09t:2284_10": "āyatanasaṅgahena,",
  "tika-abh09t:2284_11": "dhātusaṅgahena ca asaṅgahitā,",
  "tika-abh09t:2284_12": "te dhammā katihi khandhehi,",
  "tika-abh09t:2284_13": "āyatanehi,",
  "tika-abh09t:2284_14": "dhātūhi asaṅgahitā?",
  "tika-abh09t:2284_15": "Te dhammā catūhi khandhehi dvīhi āyatanehi aṭṭhahi dhātūhi asaṅgahitā.",
  "tika-abh09t:2284_16": "Evaṃ rūpāyatanādīsupi pasādavisayabhūtesu dhātūsu,",
  "tika-abh09t:2284_17": "rūpindriyādīsu ca yojanakkamo veditabbo.",
  "tika-abh09t:2285_0": "Tatrāyaṃ nayo –",
  "tika-abh09t:2285_1": "cakkhāyatanena ye rūpadhammā khandhasaṅgahena rūpakkhandhoti saṅgahitā,",
  "tika-abh09t:2285_2": "āyatanadhātusaṅgahena cakkhāyatanena asaṅgahitā,",
  "tika-abh09t:2285_3": "cakkhudhātuyā asaṅgahitā,",
  "tika-abh09t:2285_4": "cakkhāyatanacakkhudhātūhi ekassevetassa cakkhussa visuṃ āyatanadhātūsu saṅgahitattā te cakkhāyatanavirahitā",
  "tika-abh09t:2285_5": "sabbe rūpadhammā catūhi arūpakkhandhehi cakkhāyatanaṃ manāyatananti dvīhi āyatanehi cakkhudhātu sattaviññāṇadhātūti",
  "tika-abh09t:2285_6": "aṭṭhahi dhātūhi asaṅgahitā.",
  "tika-abh09t:2285_7": "Upari rūpāyatanādīsupi eseva nayo.",
  "tika-abh09t:2285_8": "Imasmiṃ hi vāre cakkhāyatanassa attano tīhipi khandhāyatanadhātusaṅgahehi saṅgahitatāya asaṅgahitattābhāvā khandhasaṅgahena saṅgahitaṃ,",
  "tika-abh09t:2285_9": "āyatanasaṅgahena asaṅgahitaṃ,",
  "tika-abh09t:2285_10": "dhātusaṅgahena asaṅgahitanti evaṃ tīhipi saṅgahitāsaṅgahitavisesanehi visiṭṭhasseva “katihi khandhehī”tiādinā",
  "tika-abh09t:2285_11": "khandhādīhi asaṅgahassa vuccamānattā ca arūpakkhandhehi saha bahibhūtatā veditabbā.",
  "tika-abh09t:2285_12": "Yathā cettha cakkhāyatanena upalakkhitānaṃ rūpadhammānaṃyeva saṅgahitena asaṅgahitatā,",
  "tika-abh09t:2285_13": "na cakkhāyatanassa,",
  "tika-abh09t:2285_14": "evaṃ upari rūpāyatanādīhi upalakkhitavārepi yathārahaṃ ñātabbā.",
  "tika-abh09t:2286_0": "Sesesu pana cakkhuviññāṇadhātuyā ye dhammā khandhasaṅgahena saṅgahitā,",
  "tika-abh09t:2286_1": "āyatanasaṅgahena saṅgahitā,",
  "tika-abh09t:2286_2": "dhātusaṅgahena asaṅgahitā,",
  "tika-abh09t:2286_3": "te dhammā catūhi khandhehi ekādasahi āyatanehi dvādasahi dhātūhi asaṅgahitā.",
  "tika-abh09t:2286_4": "Evaṃ sesaviññāṇadhātūsupi.",
  "tika-abh09t:2286_5": "Paṭiccasamuppādaṅgesu asaññībhavena ye dhammā…pe…",
  "tika-abh09t:2286_6": "te dhammā catūhi khandhehi dasahāyatanehi soḷasahi dhātūhi asaṅgahitā.",
  "tika-abh09t:2286_7": "Upādādhammehi ye dhammā…pe…",
  "tika-abh09t:2286_8": "te dhammā catūhi khandhehi ekādasahāyatanehi sattarasahi dhātūhi asaṅgahitāti ime cattāro vārā apubbavisesā samāyeva.",
  "tika-abh09t:2286_9": "Tattha cakkhuviññāṇavāre dvādasahīti cha viññāṇadhātuyo vajjetvā avasesāhi dhātūhi sesā cha viññāṇadhātuyova khandhāyatanasaṅgahehi saṅgahitā,",
  "tika-abh09t:2286_10": "dhātusaṅgaheneva asaṅgahitā.",
  "tika-abh09t:2286_11": "Avasesāhi dvādasahi dhātūhi asaṅgahitāti.",
  "tika-abh09t:2286_12": "Esa nayo sesaviññāṇadhātūsupi.",
  "tika-abh09t:2287_0": "Dutiye tīhāyatanehīti rūpāyatanadhammāyatanamanāyatanehi.",
  "tika-abh09t:2287_1": "Asaññibrahmaloke hi rūpāyatanadhammāyatanavasena dve āyatanāni upapattibhavabhāvena pāḷiyaṃ āgatāni,",
  "tika-abh09t:2287_2": "te pana khandhehi saṅgahitāni,",
  "tika-abh09t:2287_3": "āyatanadhātūsu asaṅgahitāni.",
  "tika-abh09t:2287_4": "Tadavasesāni nava rūpāyatanāni,",
  "tika-abh09t:2287_5": "tāni teheva ca dvīhi manāyatanadhammāyatanehi ca asaṅgahitāni nāma honti.",
  "tika-abh09t:2287_6": "Navahi dhātūhīti rūpadhātudhammadhātūhi saddhiṃ sattahi viññāṇadhātūhi.",
  "tika-abh09t:2288_0": "Tatiye dasahīti rūpāyatanadhammāyatanavajjehi.",
  "tika-abh09t:2288_1": "Soḷasahīti rūpadhātudhammadhātuvajjāhi.",
  "tika-abh09t:2288_2": "Anidassanasappaṭighāni nāma nava oḷārikāyatanāni,",
  "tika-abh09t:2288_3": "tāni tehi khandhasaṅgahena saṅgahitāni,",
  "tika-abh09t:2288_4": "āyatanadhātusaṅgahehi ca asaṅgahitāni,",
  "tika-abh09t:2288_5": "rūpāyatanadhammāyatanāni dvepi sesehi āyatanadhātūhi asaṅgahitāni nāma honti.",
  "tika-abh09t:2289_0": "Catutthe ekādasahīti phoṭṭhabbāyatanavajjehi phoṭṭhabbāyatanassa upādādhammehi āyatanādīsu asaṅgahitattā.",
  "tika-abh09t:2289_1": "Sesaṃ suviññeyyameva.",
  "tika-abh09t:2289_2": "Ayaṃ saṅgahitenaasaṅgahitapade nayo.",
  "tika-abh09t:2290_0": "Asaṅgahitenasaṅgahitapadatthavaṇṇanā",
  "tika-abh09t:2291_0": "Asaṅgahitenasaṅgahitapade pana yāni padāni viññāṇena vā oḷārikarūpena vā asammissaṃ dhammāyatanekadesaṃ dīpenti,",
  "tika-abh09t:2291_1": "tāneva niddisīyanti,",
  "tika-abh09t:2291_2": "tāni pana vedanādīnaṃ tiṇṇaṃ khandhānaṃ,",
  "tika-abh09t:2291_3": "dukkhasaccavajjitānaṃ tiṇṇaṃ saccānaṃ,",
  "tika-abh09t:2291_4": "pasādamanovajjitānaṃ soḷasannaṃ indriyānaṃ,",
  "tika-abh09t:2291_5": "avijjāsaṅkhāraphassavedanātaṇhupādānakammabhavajātijarāmaraṇasokadukkhadomanassupāyāsavasena cuddasapaccayākārapadānañca vasena veditabbāni,",
  "tika-abh09t:2291_6": "na rūpakkhandhādīnaṃ.",
  "tika-abh09t:2291_7": "Teneva aṭṭhakathāyaṃ –",
  "tika-abh09t:2292_0": "“Tayo khandhā tathā saccā, indriyāni ca soḷasa;",
  "tika-abh09t:2293_0": "Padāni paccayākāre, cuddasūpari cuddasa.",
  "tika-abh09t:2294_0": "“Samatiṃsa padā honti, gocchakesu dasasvatha;",
  "tika-abh09t:2295_0": "Duve cūḷantaradukā, aṭṭha honti mahantarā”ti. –",
  "tika-abh09t:2296_0": "Evaṃ uddānagāthā vuttā.",
  "tika-abh09t:2296_1": "Idaṃ hettha lakkhaṇaṃ –",
  "tika-abh09t:2296_2": "yaṃ khandhapadena asaṅgahitaṃ,",
  "tika-abh09t:2296_3": "āyatanadhātupadehi saṅgahitaṃ,",
  "tika-abh09t:2296_4": "tasseva tīhi visesanehi visiṭṭhassa khandhādīhi saṅgaho vuccati. Kathaṃ?",
  "tika-abh09t:2296_5": "Vedanākkhandhena ye dhammā khandhasaṅgahena asaṅgahitā,",
  "tika-abh09t:2296_6": "āyatanadhātusaṅgahehi saṅgahitā,",
  "tika-abh09t:2296_7": "te dhammā katihi khandhehi,",
  "tika-abh09t:2296_8": "āyatanehi,",
  "tika-abh09t:2296_9": "dhātūhi saṅgahitā?",
  "tika-abh09t:2296_10": "Te dhammā asaṅkhataṃ khandhato ṭhapetvā tīhi khandhehi ekenāyatanena ekāya dhātuyā saṅgahitāti.",
  "tika-abh09t:2297_0": "Tatrāyaṃ nayo –",
  "tika-abh09t:2297_1": "vedanākkhandhena hi nibbānaṃ,",
  "tika-abh09t:2297_2": "sukhumarūpaṃ,",
  "tika-abh09t:2297_3": "saññāsaṅkhārā ca khandhasaṅgahena asaṅgahitā hutvā dhammāyatanadhammadhātusaṅgahena saṅgahitā.",
  "tika-abh09t:2297_4": "Tesu nibbānaṃ khandhasaṅgahaṃ na gacchati,",
  "tika-abh09t:2297_5": "sesā tīhi rūpasaññāsaṅkhārakkhandhehi saṅgahaṃ gacchanti,",
  "tika-abh09t:2297_6": "āyatanadhātuyo panettha dhammāyatanadhammadhātūnaṃ vaseneva sabbattha veditabbā itarāsaṃ asambhavā,",
  "tika-abh09t:2297_7": "imesu ca nibbānampi saṅgahaṃ gacchati.",
  "tika-abh09t:2297_8": "Teneva hi “asaṅkhataṃ khandhato ṭhapetvā”ti vuttaṃ.",
  "tika-abh09t:2297_9": "Tassāyamattho –",
  "tika-abh09t:2297_10": "khandhasaṅgahe eva asaṅkhataṃ ṭhapetvā,",
  "tika-abh09t:2297_11": "na itarasaṅgahesūti evaṃ saññākkhandhādīsupi yojanā veditabbā.",
  "tika-abh09t:2297_12": "Ayaṃ pana viseso –",
  "tika-abh09t:2297_13": "jīvitindriyena ye dhammā…pe…",
  "tika-abh09t:2297_14": "te dhammā dvīhi vedanāsaññākkhandhehi saṅgahitā,",
  "tika-abh09t:2297_15": "rūpārūpajīvitindriyehi nibbānavedanāsaññāviññāṇakkhandhā khandhasaṅgahena asaṅgahitā,",
  "tika-abh09t:2297_16": "tesu ca nibbānavedanāsaññāva āyatanadhātusaṅgahena saṅgahitāti.",
  "tika-abh09t:2297_17": "Sesaṃ suviññeyyameva.",
  "tika-abh09t:2297_18": "Ayaṃ asaṅgahitenasaṅgahitapade nayo.",
  "tika-abh09t:2298_0": "Saṅgahitenasaṅgahitapadatthavaṇṇanā",
  "tika-abh09t:2299_0": "Saṅgahitenasaṅgahitapade pana yāni padāni saṅkhārekadesaṃ aññena asammissaṃ dīpenti vedanekadesaṃ vā sukhumarūpaṃ vā saddekadesaṃ vā,",
  "tika-abh09t:2299_1": "tāneva niddisīyanti.",
  "tika-abh09t:2299_2": "Khandhāyatanadhātūsu ekampi koṭṭhāsaṃ sakalena gahetvā ṭhitapadāni na yujjanti.",
  "tika-abh09t:2299_3": "Tāni pana dvinnaṃ samudayamaggasaccānaṃ,",
  "tika-abh09t:2299_4": "pannarasindriyānaṃ,",
  "tika-abh09t:2299_5": "ekādasapaṭiccapadādīnañca vasena veditabbāni.",
  "tika-abh09t:2299_6": "Idaṃ hettha lakkhaṇaṃ –",
  "tika-abh09t:2299_7": "yaṃ attanā khandhādivasena saṅgahitehi khandhādito saṅgahitaṃ,",
  "tika-abh09t:2299_8": "tasseva paṭhamaṃ uddhaṭapadassa puna khandhādīhi saṅgaho vuccati.",
  "tika-abh09t:2300_0": "Tatrāyaṃ ādipade nayo –",
  "tika-abh09t:2300_1": "samudayasaccena ye dhammā khandhādīhi tīhi saṅgahehipi saṅgahitā,",
  "tika-abh09t:2300_2": "tehi dhammehi ye dhammā khandhādīhi tīhipi saṅgahitā,",
  "tika-abh09t:2300_3": "te dhammā ekena khandhena ekenāyatanena ekāya dhātuyā saṅgahitāti.",
  "tika-abh09t:2300_4": "Samudayasaccena hi taṇhāvajjā sesā saṅkhārā khandhādīhi saṅgahehi saṅgahitā,",
  "tika-abh09t:2300_5": "puna tehi ca taṇhāva saṅgahitā,",
  "tika-abh09t:2300_6": "sā ca puna saṅkhārakkhandhadhammāyatanadhammadhātūhi saṅgahitā.",
  "tika-abh09t:2300_7": "Sesesupi eseva nayo.",
  "tika-abh09t:2300_8": "Ayaṃ saṅgahitenasaṅgahitapade nayo.",
  "tika-abh09t:2301_0": "Asaṅgahitenaasaṅgahitapadatthavaṇṇanā",
  "tika-abh09t:2302_0": "Asaṅgahitenaasaṅgahitapade pana yāni padāni pañcakkhandhagāhakehi dukkhasaccādīhi,",
  "tika-abh09t:2302_1": "viññāṇena saddhiṃ sukhumarūpagāhakehi acetasikādīhi ca padehi vivajjitāni rūpakkhandhādīni,",
  "tika-abh09t:2302_2": "tāneva niddisīyanti.",
  "tika-abh09t:2302_3": "Idaṃ hettha lakkhaṇaṃ –",
  "tika-abh09t:2302_4": "yaṃ paṭhamaṃ uddhaṭena rūpakkhandhādipadena khandhādito asaṅgahitaṃ,",
  "tika-abh09t:2302_5": "yaṃ tehi asaṅgahitaṃ,",
  "tika-abh09t:2302_6": "tasseva puna khandhādīhi asaṅgaho vuccati.",
  "tika-abh09t:2303_0": "Tatrāyaṃ ekapadayojanā –",
  "tika-abh09t:2303_1": "rūpakkhandhena ye dhammā khandhādīhi tīhipi asaṅgahehi asaṅgahitā,",
  "tika-abh09t:2303_2": "tehi dhammehi ye dhammā khandhādīhi tīhi asaṅgahitā,",
  "tika-abh09t:2303_3": "te dhammā ekena khandhena ekenāyatanena sattahi dhātūhi asaṅgahitā.",
  "tika-abh09t:2303_4": "Rūpakkhandhena hi cattāro khandhā,",
  "tika-abh09t:2303_5": "nibbānañca khandhasaṅgahena asaṅgahitā,",
  "tika-abh09t:2303_6": "āyatanādīhi pana viññāṇameva ṭhapetvā vedanādayo dhammāyatanena rūpakkhandhekadesena saṅgahitāti viññāṇameva",
  "tika-abh09t:2303_7": "tīhipi khandhasaṅgahādīhi rūpakkhandhena asaṅgahitaṃ nāma.",
  "tika-abh09t:2303_8": "Tena puna viññāṇena saddhiṃ sanibbānā cattāro khandhā khandhādīhi asaṅgahitā,",
  "tika-abh09t:2303_9": "te sabbepi puna viññāṇabhūtena ekena khandhena ekenāyatanena sattahi dhātūhi asaṅgahitāti.",
  "tika-abh09t:2303_10": "Ayaṃ asaṅgahitenaasaṅgahitapade nayo.",
  "tika-abh09t:2304_0": "Sampayogavippayogapadatthavaṇṇanā",
  "tika-abh09t:2305_0": "Sampayogavippayogapade pana yāni padāni nibbānena,",
  "tika-abh09t:2305_1": "rūpena vā missesu sattasu viññāṇadhātūsu ekāyapi avippayutte arūpadhamme pakāsenti,",
  "tika-abh09t:2305_2": "tesaṃ dhammāyatanadukkhasaccādīnaṃ niddeso na sambhavati.",
  "tika-abh09t:2305_3": "Kāhici pana viññāṇadhātūhi vippayuttānaṃ rūpamissārūpadhammānaṃ,",
  "tika-abh09t:2305_4": "kevalānārammaṇānaṃ vā sakalarūpakkhandhānaṃ vā pakāsakānaṃ rūpabhavarūpakkhandhakusalādipadānaṃ sampayogapade eva niddeso na sambhavati,",
  "tika-abh09t:2305_5": "vippayogapade pana sambhavati.",
  "tika-abh09t:2305_6": "Arūpakkhandhānaṃ pana paccekaṃ, dvinnaṃ, tiṇṇaṃ,",
  "tika-abh09t:2305_7": "tadekadesānaṃ vā tadubhayepi sambhavati.",
  "tika-abh09t:2305_8": "“Catūhi sampayogo,",
  "tika-abh09t:2305_9": "catūhi vippayogo,",
  "tika-abh09t:2305_10": "sabhāgo visabhāgo”ti hi vacanato catūhi arūpakkhandheheva sabhāgānaṃ ekasantāne ekakkhaṇeva uppannānaṃ",
  "tika-abh09t:2305_11": "arūpakkhandhānaṃ eva aññamaññaṃ sampayogo labbhati.",
  "tika-abh09t:2305_12": "Rūpadhammānaṃ pana rūpena,",
  "tika-abh09t:2305_13": "nibbānena vā,",
  "tika-abh09t:2305_14": "nibbānassa ca rūpena saddhiṃ sampayogo nāma natthi,",
  "tika-abh09t:2305_15": "tathā rūpanibbānānaṃ arūpakkhandhehi.",
  "tika-abh09t:2305_16": "Visabhāgā hi te tesaṃ yathā arūpakkhandhānaṃ rūpanibbānehi,",
  "tika-abh09t:2305_17": "evaṃ bhinnasantānikehi nānakkhaṇikehi arūpadhammehipi saddhiṃ natthiyeva.",
  "tika-abh09t:2305_18": "Tepi hi tesaṃ santānakkhaṇavisabhāgatāya visabhāgā eva.",
  "tika-abh09t:2305_19": "Ayaṃ pana visabhāgatā idha sāmaññato na gahitā tesaṃ avisesena sampayogassāpi sambhavā.",
  "tika-abh09t:2305_20": "Yattha pana visesetvā cakkhuviññāṇataṃsampayuttādayo nikkhittā,",
  "tika-abh09t:2305_21": "tatthāyampi visabhāgatā gahitā.",
  "tika-abh09t:2305_22": "Yattha pana ye aniddhāritavisesanā,",
  "tika-abh09t:2305_23": "tatthāpi sabbathā sampayogalakkhaṇaṃ na sambhavati.",
  "tika-abh09t:2305_24": "So ca tassa ekantena visabhāgoti idha gayhati.",
  "tika-abh09t:2306_0": "Tatrāyaṃ nayo –",
  "tika-abh09t:2306_1": "rūpakkhandho kenaci sampayuttoti? Natthi.",
  "tika-abh09t:2306_2": "Katihi vippayutto?",
  "tika-abh09t:2306_3": "Catūhi khandhehi ekenāyatanena sattahi dhātūhi vippayutto,",
  "tika-abh09t:2306_4": "ekenāyatanena ekāya dhātuyā kehici vippayutto.",
  "tika-abh09t:2306_5": "Esa nayo cakkhāyatanādianārammaṇesupi.",
  "tika-abh09t:2306_6": "Sārammaṇesu pana vedanākkhandho tīhi khandhehi ekenāyatanena sattahi dhātūhi sampayutto,",
  "tika-abh09t:2306_7": "ekenāyatanena ekāya dhātuyā kehici sampayutto.",
  "tika-abh09t:2306_8": "Ekena khandhena dasahi āyatanehi dasahi dhātūhi vippayutto,",
  "tika-abh09t:2306_9": "ekenāyatanena ekāya dhātuyā kehici vippayutto.",
  "tika-abh09t:2306_10": "Esa nayo saññākkhandhādīsupi.",
  "tika-abh09t:2307_0": "Tattha ekenāti manāyatanena.",
  "tika-abh09t:2307_1": "Sattahīti viññāṇadhātūhi.",
  "tika-abh09t:2307_2": "Kehicīti dhammāyatanadhammadhātupariyāpannehi vedanāsaññāsaṅkhārehi.",
  "tika-abh09t:2307_3": "Dutiyanaye tīhīti attānaṃ ṭhapetvā sesehi arūpakkhandhehi.",
  "tika-abh09t:2307_4": "Kehici vippayuttoti dhammāyatanadhammadhātūsu saññāsaṅkhārehi.",
  "tika-abh09t:2307_5": "Kehici vippayuttoti rūpanibbānehi.",
  "tika-abh09t:2307_6": "Evaṃ uparipi sabbattha yathānurūpaṃ ñātabbaṃ.",
  "tika-abh09t:2307_7": "Sesaṃ vuttanayameva.",
  "tika-abh09t:2307_8": "Ayaṃ pana viseso “samudayamaggasaccādayo ekāya manoviññāṇadhātuyā sampayuttā,",
  "tika-abh09t:2307_9": "adhimokkho pana manodhātumanoviññāṇadhātūhi dvīhevā”ti.",
  "tika-abh09t:2307_10": "Ayaṃ sampayogavippayogapade nayo.",
  "tika-abh09t:2308_0": "Sampayuttenavippayuttapadatthavaṇṇanā",
  "tika-abh09t:2309_0": "Sampayuttenavippayuttapade pana sampayogārahapadesu yāni padāni dhammadhātuyā sampayutte dhamme,",
  "tika-abh09t:2309_1": "viññāṇañca aññena asammissaṃ dīpenti,",
  "tika-abh09t:2309_2": "tesameva niddeso.",
  "tika-abh09t:2309_3": "Tāni pana catunnaṃ arūpakkhandhapadānaṃ,",
  "tika-abh09t:2309_4": "manāyatanassa,",
  "tika-abh09t:2309_5": "sattannaṃ viññāṇadhātūnaṃ,",
  "tika-abh09t:2309_6": "manopekkhāvasena dvinnaṃ indriyānaṃ,",
  "tika-abh09t:2309_7": "viññāṇaphassavedanānaṃ tiṇṇaṃ paṭiccasamuppādapadānaṃ,",
  "tika-abh09t:2309_8": "phassasattakassa,",
  "tika-abh09t:2309_9": "adukkhamasukhasavitakkasavicāraupekkhāsahagatānaṃ vasena tiṇṇaṃ tikapadānaṃ,",
  "tika-abh09t:2309_10": "sattamahantaradukapadādīnañca vasena veditabbāni,",
  "tika-abh09t:2309_11": "na itaresaṃ asambhavā.",
  "tika-abh09t:2309_12": "Teneva aṭṭhakathāyaṃ –",
  "tika-abh09t:2310_0": "“Cattāro khandhāyatanañca ekaṃ,",
  "tika-abh09t:2311_0": "Dve indriyā dhātupadāni satta;",
  "tika-abh09t:2312_0": "Tayo paṭiccā atha phassasattakaṃ,",
  "tika-abh09t:2313_0": "Tike tayo satta mahantare ca;",
  "tika-abh09t:2314_0": "Ekaṃ savitakkaṃ savicāramekaṃ,",
  "tika-abh09t:2315_0": "Yuttaṃ upekkhāya ca ekamevā”ti. –",
  "tika-abh09t:2316_0": "Uddānagāthā vuttā.",
  "tika-abh09t:2316_1": "Idaṃ hettha lakkhaṇaṃ –",
  "tika-abh09t:2316_2": "ye dhammā paṭhamaṃ uddhaṭapadena sampayuttā,",
  "tika-abh09t:2316_3": "tehi ye dhammā vippayuttā,",
  "tika-abh09t:2316_4": "tesaṃ khandhādīhi vippayogo vuccati.",
  "tika-abh09t:2317_0": "Tatrāyaṃ nayo –",
  "tika-abh09t:2317_1": "vedanākkhandhena ye dhammā sampayuttā,",
  "tika-abh09t:2317_2": "tehi dhammehi ye dhammā vippayuttā,",
  "tika-abh09t:2317_3": "te dhammā catūhi khandhehi ekenāyatanena sattahi dhātūhi vippayuttā,",
  "tika-abh09t:2317_4": "ekenāyatanena ekāya dhātuyā kehici vippayuttā.",
  "tika-abh09t:2317_5": "Cakkhuviññāṇadhātuyā ye dhammā sampayuttā,",
  "tika-abh09t:2317_6": "tehi dhammehi ye dhammā vippayuttā,",
  "tika-abh09t:2317_7": "te dhammā na kehici khandhāyatanehi vippayuttā,",
  "tika-abh09t:2317_8": "ekāya pana dhātuyā vippayuttāti evaṃ sabbattha yojanā veditabbā.",
  "tika-abh09t:2318_0": "Tattha te dhammāti rūpanibbānadhammā,",
  "tika-abh09t:2318_1": "te vedanāya sampayuttehi vippayuttā.",
  "tika-abh09t:2318_2": "Ekenāti manāyatanena.",
  "tika-abh09t:2318_3": "Dutiyanaye te dhammāti sappītikā te dhammā.",
  "tika-abh09t:2318_4": "Na kehicīti paṭhamaṃ uddhaṭaṃ cakkhuviññāṇadhātuṃ ṭhapetvā sesā chaviññāṇadhātū,",
  "tika-abh09t:2318_5": "taṃsampayuttā, rūpaṃ,",
  "tika-abh09t:2318_6": "nibbānañca.",
  "tika-abh09t:2318_7": "Tehi sabbesaṃ khandhāyatanānaṃ saṅgahitattā na kehici khandhehi,",
  "tika-abh09t:2318_8": "āyatanehi vā vippayuttā.",
  "tika-abh09t:2318_9": "Na hi sayaṃ attanā vippayujjati,",
  "tika-abh09t:2318_10": "sampayujjati vāti.",
  "tika-abh09t:2318_11": "Ekāyāti cakkhuviññāṇadhātuyā.",
  "tika-abh09t:2318_12": "Sesaṃ suviññeyyameva.",
  "tika-abh09t:2318_13": "Ayaṃ sampayuttenavippayuttapade nayo.",
  "tika-abh09t:2319_0": "Vippayuttenasampayuttapadatthavaṇṇanā",
  "tika-abh09t:2320_0": "Vippayuttenasampayuttapade pana vippayuttena sampayutto nāma dhammo natthi,",
  "tika-abh09t:2320_1": "desanāsampadamattāya pana moghampetaṃ padaṃ uddhaṭaṃ,",
  "tika-abh09t:2320_2": "teneva pāḷiyaṃ sabbavāresupi “natthi natthi” icceva vuttaṃ.",
  "tika-abh09t:2320_3": "Rūpakkhandhādianārammaṇadhammehi vippayuttā cattāro khandhā,",
  "tika-abh09t:2320_4": "tesañca aññehi sampayogo natthi.",
  "tika-abh09t:2320_5": "Vedanādīhipi rūpanibbānādīni vippayuttāni,",
  "tika-abh09t:2320_6": "tesañca kenaci sampayogova natthīti.",
  "tika-abh09t:2320_7": "Ayaṃ vippayuttenasampayuttapade nayo.",
  "tika-abh09t:2321_0": "Sampayuttenasampayuttapadatthavaṇṇanā",
  "tika-abh09t:2322_0": "Sampayuttenasampayuttapade pana yāni padāni rūpena asammissaṃ arūpakkhandhekadesameva dīpenti,",
  "tika-abh09t:2322_1": "tesameva niddeso,",
  "tika-abh09t:2322_2": "na rūpārūpasammissānaṃ,",
  "tika-abh09t:2322_3": "sabbarūpakkhandhadīpakānaṃ tesaṃ sampayuttatāyogābhāvā.",
  "tika-abh09t:2322_4": "Sabbārūpakkhandhenāpi hi kusalādinā añño sampayutto nāma natthi.",
  "tika-abh09t:2322_5": "Idaṃ hettha lakkhaṇaṃ –",
  "tika-abh09t:2322_6": "ye dhammā paṭhamaṃ uddhaṭā,",
  "tika-abh09t:2322_7": "attanā sampayuttena puna sampayuttā,",
  "tika-abh09t:2322_8": "tesaññeva khandhādīhi sampayogo vuccati.",
  "tika-abh09t:2323_0": "Tatrāyaṃ nayo –",
  "tika-abh09t:2323_1": "vedanākkhandhena ye dhammā sampayuttā,",
  "tika-abh09t:2323_2": "tehi dhammehi ye dhammā sampayuttā,",
  "tika-abh09t:2323_3": "te dhammā tīhi khandhehi ekenāyatanena sattahi dhātūhi sampayuttā,",
  "tika-abh09t:2323_4": "ekenāyatanena…pe…",
  "tika-abh09t:2323_5": "kehici sampayuttā.",
  "tika-abh09t:2323_6": "Samudayasaccena ye dhammā sampayuttā,",
  "tika-abh09t:2323_7": "tehi dhammehi ye dhammā sampayuttā,",
  "tika-abh09t:2323_8": "te dhammā tīhi khandhehi ekenāyatanena ekāya manoviññāṇadhātuyā sampayuttā,",
  "tika-abh09t:2323_9": "ekena khandhena ekenāyatanena ekāya dhātuyā kehici sampayuttāti.",
  "tika-abh09t:2323_10": "Sesaṃ suviññeyyameva.",
  "tika-abh09t:2323_11": "Ayaṃ sampayuttenasampayuttapade nayo.",
  "tika-abh09t:2324_0": "Vippayuttenavippayuttapadatthavaṇṇanā",
  "tika-abh09t:2325_0": "Vippayuttenavippayuttapade pana sampayogapade vuttapadāneva niddisīyanti.",
  "tika-abh09t:2325_1": "Idaṃ hettha lakkhaṇaṃ –",
  "tika-abh09t:2325_2": "ye dhammā paṭhamaṃ uddhaṭapadena vippayuttehi puna vippayuttā,",
  "tika-abh09t:2325_3": "tesaṃ khandhādīhi vippayogo vuccati.",
  "tika-abh09t:2326_0": "Tatrāyaṃ nayo –",
  "tika-abh09t:2326_1": "rūpakkhandhena ye dhammā vippayuttā,",
  "tika-abh09t:2326_2": "tehi dhammehi ye dhammā vippayuttā,",
  "tika-abh09t:2326_3": "te dhammā catūhi khandhehi ekenāyatanena sattahi dhātūhi vippayuttā,",
  "tika-abh09t:2326_4": "ekenāyatanena…pe…",
  "tika-abh09t:2326_5": "kehici vippayuttā.",
  "tika-abh09t:2326_6": "Vedanākkhandhena ye dhammā vippayuttā,",
  "tika-abh09t:2326_7": "tehi dhammehi ye dhammā vippayuttā,",
  "tika-abh09t:2326_8": "te dhammā ekena khandhena dasahāyatanehi dasahi dhātūhi vippayuttā, ekena…pe…",
  "tika-abh09t:2326_9": "kehici vippayuttāti.",
  "tika-abh09t:2326_10": "Sesaṃ suviññeyyameva.",
  "tika-abh09t:2326_11": "Ayaṃ vippayuttenavippayuttapade nayo.",
  "tika-abh09t:2327_0": "Saṅgahitenasampayuttavippayuttapadatthavaṇṇanā",
  "tika-abh09t:2328_0": "Saṅgahitenasampayuttavippayuttapade pana saṅgahitenasaṅgahitapade niddiṭṭhāni samudayasaccādipadāneva niddisīyanti.",
  "tika-abh09t:2328_1": "Idaṃ hettha lakkhaṇaṃ –",
  "tika-abh09t:2328_2": "ye dhammā paṭhamaṃ uddhaṭapadena khandhādīhi tīhipi saṅgahitā,",
  "tika-abh09t:2328_3": "tesaṃ khandhādīhi sampayogo,",
  "tika-abh09t:2328_4": "vippayogo ca vuccati.",
  "tika-abh09t:2329_0": "Tatrāyaṃ nayo –",
  "tika-abh09t:2329_1": "samudayasaccena ye dhammā khandhādīhi tīhipi saṅgahehi saṅgahitā,",
  "tika-abh09t:2329_2": "te dhammā tīhi khandhehi ekenāyatanena sattahi dhātūhi sampayuttā,",
  "tika-abh09t:2329_3": "ekena khandhena ekenāyatanena ekāya dhātuyā kehici sampayuttā.",
  "tika-abh09t:2329_4": "Ekena khandhena dasahāyatanadhātūhi vippayuttā,",
  "tika-abh09t:2329_5": "ekenāyatanena ekāya dhātuyā kehici vippayuttā.",
  "tika-abh09t:2329_6": "Itthindriyena ye dhammā khandhādīhi tīhipi saṅgahitā,",
  "tika-abh09t:2329_7": "te dhammā na kehici sampayuttā,",
  "tika-abh09t:2329_8": "catūhi khandhehi ekenāyatanena sattahi dhātūhi vippayuttā, ekena…pe…",
  "tika-abh09t:2329_9": "kehici vippayuttāti.",
  "tika-abh09t:2330_0": "Tattha ekenāti manāyatanena.",
  "tika-abh09t:2330_1": "Ekena khandhenāti saṅkhārakkhandhena.",
  "tika-abh09t:2330_2": "Kehicīti saṅkhārakkhandhe taṇhāya dhammāyatanadhammadhātūsu taṇhāvedanāsaññāhi.",
  "tika-abh09t:2330_3": "Sesaṃ suviññeyyameva.",
  "tika-abh09t:2330_4": "Ayaṃ saṅgahitenasampayuttavippayuttapade nayo.",
  "tika-abh09t:2331_0": "Sampayuttenasaṅgahitāsaṅgahitapadatthavaṇṇanā",
  "tika-abh09t:2332_0": "Sampayuttenasaṅgahitāsaṅgahitapade pana sampayuttenasampayuttapade niddiṭṭhāni vedanākkhandhādipadāneva niddisīyanti.",
  "tika-abh09t:2332_1": "Idaṃ hettha lakkhaṇaṃ –",
  "tika-abh09t:2332_2": "ye dhammā paṭhamaṃ uddhaṭapadena sampayuttā,",
  "tika-abh09t:2332_3": "tesaṃ khandhādīhi saṅgaho,",
  "tika-abh09t:2332_4": "asaṅgaho ca vuccati.",
  "tika-abh09t:2333_0": "Tatrāyaṃ nayo –",
  "tika-abh09t:2333_1": "vedanākkhandhena ye dhammā sampayuttā,",
  "tika-abh09t:2333_2": "te dhammā tīhi khandhehi dvīhi āyatanehi aṭṭhahi dhātūhi saṅgahitā,",
  "tika-abh09t:2333_3": "sesehi asaṅgahitā.",
  "tika-abh09t:2333_4": "Viññāṇakkhandhena ye dhammā sampayuttā,",
  "tika-abh09t:2333_5": "te dhammā tīhi khandhehi ekenāyatanena ekāya dhātuyā saṅgahitā,",
  "tika-abh09t:2333_6": "sesehi asaṅgahitāti.",
  "tika-abh09t:2334_0": "Tattha tīhīti saññākkhandhādīhi tīhi.",
  "tika-abh09t:2334_1": "Tehi vedanāya sampayuttā.",
  "tika-abh09t:2334_2": "Dvīhīti dhammāyatanamanāyatanehi.",
  "tika-abh09t:2334_3": "Sesaṃ suviññeyyameva.",
  "tika-abh09t:2334_4": "Ayaṃ sampayuttenasaṅgahitāsaṅgahitapade nayo.",
  "tika-abh09t:2335_0": "Asaṅgahitenasampayuttavippayuttapadatthavaṇṇanā",
  "tika-abh09t:2336_0": "Asaṅgahitenasampayuttavippayuttapade pana yāni padāni sukhumarūpaṃ aviññāṇaṃ,",
  "tika-abh09t:2336_1": "arūpaṃ saviññāṇaṃ vā,",
  "tika-abh09t:2336_2": "kevalaṃ arūpaṃ vā thūlarūpassapi kevalaṃ vā,",
  "tika-abh09t:2336_3": "sukhumarūpaṃ dīpenti,",
  "tika-abh09t:2336_4": "tesameva niddeso.",
  "tika-abh09t:2336_5": "Idaṃ hettha lakkhaṇaṃ –",
  "tika-abh09t:2336_6": "ye dhammā paṭhamaṃ uddhaṭadhammehi khandhādīhi tīhipi asaṅgahitā,",
  "tika-abh09t:2336_7": "tesaṃ khandhādīhi sampayogo,",
  "tika-abh09t:2336_8": "vippayogo ca vuccati.",
  "tika-abh09t:2337_0": "Tatrāyaṃ nayo –",
  "tika-abh09t:2337_1": "rūpakkhandhena ye dhammā khandhādīhi asaṅgahitā,",
  "tika-abh09t:2337_2": "te dhammā tīhi khandhehi sampayuttā,",
  "tika-abh09t:2337_3": "ekenāyatanena ekāya dhātuyā kehici sampayuttā,",
  "tika-abh09t:2337_4": "ekena khandhena dasahi āyatanadhātūhi vippayuttā,",
  "tika-abh09t:2337_5": "ekenāyatanena ekāya dhātuyā kehici vippayuttā.",
  "tika-abh09t:2337_6": "Evaṃ dhammāyatanaitthindriyādīsupi yojanā.",
  "tika-abh09t:2338_0": "Arūpabhavena ye dhammā khandhādīhi asaṅgahitā,",
  "tika-abh09t:2338_1": "te sampayuttāti natthi.",
  "tika-abh09t:2338_2": "Te catūhi khandhehi ekenāyatanena sattahi dhātūhi vippayuttā,",
  "tika-abh09t:2338_3": "ekenāyatanena ekāya dhātuyā kehici vippayuttā.",
  "tika-abh09t:2338_4": "Evaṃ iddhipādakusalādipadesupi yojanā.",
  "tika-abh09t:2339_0": "Tattha rūpakkhandhena viññāṇasseva tīhipi asaṅgahitattā tassa tīhi vedanādīhi sampayogo,",
  "tika-abh09t:2339_1": "itarehi ca vippayogo ñātabbo.",
  "tika-abh09t:2339_2": "Sesaṃ suviññeyyameva.",
  "tika-abh09t:2339_3": "Ayaṃ asaṅgahitenasampayuttavippayuttapade nayo.",
  "tika-abh09t:2340_0": "Vippayuttenasaṅgahitāsaṅgahitapadatthavaṇṇanā",
  "tika-abh09t:2341_0": "Vippayuttenasaṅgahitāsaṅgahitapade pana yāni padāni kevalānaṃ sārammaṇānaṃ,",
  "tika-abh09t:2341_1": "anārammaṇānaṃ vā dhammānaṃ pakāsakāni ca sabhāvajātibhūmikālasantānavasena bhinnatāya kehici arūpakkhandhehi",
  "tika-abh09t:2341_2": "vippayuttānaṃ anārammaṇadhammamissārūpakkhandhānaṃ pakāsakāni dukkhasaccaabyākataparittaatītaajjhattādipadāni,",
  "tika-abh09t:2341_3": "tesameva niddeso itaresaṃ dhammāyatanajīvitindriyanāmarūpasaḷāyatanajātijarāmaraṇaajjhattabahiddhāanidassanaappaṭighanahetuādīnaṃ",
  "tika-abh09t:2341_4": "tesaṃ kenaci vippayogāsambhavā.",
  "tika-abh09t:2341_5": "Idaṃ hettha lakkhaṇaṃ –",
  "tika-abh09t:2341_6": "ye dhammā paṭhamaṃ uddhaṭapadena vippayuttā,",
  "tika-abh09t:2341_7": "tesaṃ khandhādīhi saṅgaho,",
  "tika-abh09t:2341_8": "asaṅgaho ca vuccati.",
  "tika-abh09t:2342_0": "Tatrāyaṃ nayo –",
  "tika-abh09t:2342_1": "rūpakkhandhena ye dhammā vippayuttā,",
  "tika-abh09t:2342_2": "te dhammā catūhi khandhehi dvīhāyatanehi aṭṭhahi dhātūhi saṅgahitā,",
  "tika-abh09t:2342_3": "ekena khandhena dasahi āyatanadhātūhi asaṅgahitā.",
  "tika-abh09t:2342_4": "Dukkhasaccena ye dhammā vippayuttā,",
  "tika-abh09t:2342_5": "te dhammā catūhi khandhehi dvīhāyatanehi dvīhi dhātūhi saṅgahitā.",
  "tika-abh09t:2342_6": "Tattha dukkhasaccena vippayuttā nāma lokuttaracittacetasikāni,",
  "tika-abh09t:2342_7": "te ca dhammā vedanākkhandhādicatukkhandhehi manoviññāṇadhammadhātuvasena dvīhi dhātūhi saṅgahitāti.",
  "tika-abh09t:2342_8": "Sesaṃ suviññeyyameva.",
  "tika-abh09t:2342_9": "Ayaṃ vippayuttenasaṅgahitāsaṅgahitapade nayo.",
  "tika-abh09t:2342_10": "Ayamettha saṅkhepato vibhaṅganayena saddhiṃ atthanicchayo,",
  "tika-abh09t:2342_11": "vitthāro pana dhātukathāpāḷiaṭṭhakathāsu gahetabboti.",
  "tika-abh09t:2343_0": "Mohavicchedaniyā abhidhammamātikatthavaṇṇanāya",
  "tika-abh09t:2344_0": "Dhātukathāmātikatthavaṇṇanā niṭṭhitā.",
  "tika-abh09t:2345_0": "4. Puggalapaññattimātikā",
  "tika-abh09t:2346_0": "Ekakamātikatthavaṇṇanā",
  "tika-abh09t:2347_0": "Idāni puggalapaññattimātikāsaṃvaṇṇanānayo hoti.",
  "tika-abh09t:2347_1": "Tattha anuttānatthato tāva cha paññattiyoti ettha “ācikkhati deseti paññapeti paṭṭhapetī”ti āgataṭṭhāne sandassanā pakāsanā paññatti nāma.",
  "tika-abh09t:2347_2": "“Supaññattaṃ mañcapīṭha”nti āgataṭṭhāne ṭhapanā nikkhipanā paññatti nāma,",
  "tika-abh09t:2347_3": "idha ubhayampi vaṭṭati.",
  "tika-abh09t:2347_4": "Cha paññattiyoti hi cha paññāpanā cha sandassanā pakāsanātipi,",
  "tika-abh09t:2347_5": "cha ṭhapanā nikkhipanātipi vuttaṃ hoti.",
  "tika-abh09t:2347_6": "Nāmapaññattiyeva hi te te vijjamānāvijjamāne dhamme sandassetītipi.",
  "tika-abh09t:2347_7": "Tena tena koṭṭhāsena ṭhapetītipi.",
  "tika-abh09t:2347_8": "Khandhapaññattītiādi pana saṅkhepato tāsaṃ paññattīnaṃ sarūpadassanaṃ.",
  "tika-abh09t:2347_9": "Tattha khandhānaṃ “khandhā”ti paññāpanā sandassanā pakāsanā ca ṭhapanā nikkhipanā ca khandhapaññatti nāma…pe…",
  "tika-abh09t:2347_10": "puggalānaṃ “puggalā”ti paññāpanā sandassanā pakāsanā ca ṭhapanā nikkhipanā ca puggalapaññatti nāma.",
  "tika-abh09t:2347_11": "Imā eva cha paññattiyo vijjanti.",
  "tika-abh09t:2347_12": "Aññāsampi sammutiparamatthakathānaṃ paññattīnaṃ anantattā,",
  "tika-abh09t:2347_13": "upalakkhaṇavasena pana padhānabhāvato ca etāva vuttā.",
  "tika-abh09t:2347_14": "Pāḷimuttakanayena pana sabbasaṅgāhikā vijjamānapaññattiādayo cha nāmapaññattiyo aṭṭhakathāsu āgatā,",
  "tika-abh09t:2347_15": "tā ca heṭṭhā vuttāti idha na vuttā.",
  "tika-abh09t:2347_16": "Tāsu idha puggalapaññattipadena avijjamānapaññatti,",
  "tika-abh09t:2347_17": "sesehi vijjamānapaññatti cāti dve eva labbhanti.",
  "tika-abh09t:2348_0": "Aṭṭhakathāmuttakena pana ācariyanayena aparāpi cha paññattiyo –",
  "tika-abh09t:2348_1": "upādāpaññatti upanidhāpaññatti samodhānapaññatti upanikkhittapaññatti tajjāpaññatti santatipaññattīti,",
  "tika-abh09t:2348_2": "yā “atthapaññattī”ti vuccati.",
  "tika-abh09t:2348_3": "Tattha yā khandhapañcakaṃ upādāya nissāya sammatā sattādikā,",
  "tika-abh09t:2348_4": "aṅgāni upādāya rathādikā,",
  "tika-abh09t:2348_5": "candādiparivattādayo upādāya kāladisādikā,",
  "tika-abh09t:2348_6": "taṃtaṃbhūtanimittaṃ,",
  "tika-abh09t:2348_7": "bhāvanāvisesañca upādāya kasiṇādiuggahapaṭibhāganimittādikāti ayaṃ evarūpā sabhāvadhammehi ekattena vā",
  "tika-abh09t:2348_8": "sacchikaṭṭhaparamatthena anupalabbhasabhāvā upādāpaññatti nāma.",
  "tika-abh09t:2348_9": "Paññāpetabbaṭṭhena cesā paññatti vuttā,",
  "tika-abh09t:2348_10": "na pana paññāpanaṭṭhena.",
  "tika-abh09t:2348_11": "Yā tassa tassatthassa paññāpanā,",
  "tika-abh09t:2348_12": "sā avijjamānapaññattiyeva.",
  "tika-abh09t:2349_0": "Yā pana aññaṃ paṭhamādiṃ upanidhāya apekkhitvā dutiyaṃ rassaṃ dīghaṃ dūraṃ santikantiādikā tadaññāpekkhūpanidhā,",
  "tika-abh09t:2349_1": "chattapāṇītiādikā hatthagatūpanidhā,",
  "tika-abh09t:2349_2": "kuṇḍalītiādikā sampayuttūpanidhā,",
  "tika-abh09t:2349_3": "dhaññasakaṭanti ādikā samāropitūpanidhā,",
  "tika-abh09t:2349_4": "indasālaguhātiādikā avidūragatūpanidhā,",
  "tika-abh09t:2349_5": "suvaṇṇavaṇṇotiādikā paṭibhāgūpanidhā,",
  "tika-abh09t:2349_6": "brāhmaṇagāmotiādikā tabbahulūpanidhā,",
  "tika-abh09t:2349_7": "maṇikaṭakantiādikā tabbisiṭṭhūpanidhāti evamādi anekappakārā paññāpanā,",
  "tika-abh09t:2349_8": "ayaṃ upanidhāpaññatti nāma.",
  "tika-abh09t:2350_0": "Dhaññarāsītiādikā pana samodhānapaññatti nāma.",
  "tika-abh09t:2350_1": "Purimassa purimassa upanikkhipitvā dve tīṇītiādikā upanikkhittapaññatti nāma.",
  "tika-abh09t:2350_2": "Taṃtaṃsabhāvanissitā pathavīādikā tajjāpaññatti nāma.",
  "tika-abh09t:2350_3": "Āsītikotiādikā pana santatipaññatti nāma.",
  "tika-abh09t:2351_0": "Aṭṭhakathāmuttakeneva ācariyanayena aparāpi dhammakathikādikā kiccapaññatti,",
  "tika-abh09t:2351_1": "kisathūlādikā saṇṭhānapaññatti,",
  "tika-abh09t:2351_2": "itthipurisādikā liṅgapaññatti,",
  "tika-abh09t:2351_3": "kāmāvacarādikā,",
  "tika-abh09t:2351_4": "kosalakādikā ca bhūmipaññatti,",
  "tika-abh09t:2351_5": "tisso nāgotiādikā paccattapaññatti,",
  "tika-abh09t:2351_6": "nirodhādikā asaṅkhatapaññatti cāti cha paññattiyo.",
  "tika-abh09t:2352_0": "Etāsu pana dvādasasu tajjāpaññatti,",
  "tika-abh09t:2352_1": "ekaccā bhūmipaññatti,",
  "tika-abh09t:2352_2": "asaṅkhatapaññatti ca vijjamānapaññattisaṅkhātā nāmapaññatti,",
  "tika-abh09t:2352_3": "tadaññā paramatthāvasesā,",
  "tika-abh09t:2352_4": "pana atthapaññattīti dīpitā avijjamānādipaññattiyo cāti.",
  "tika-abh09t:2352_5": "Ayaṃ tāvettha anuttānatthato saṃvaṇṇanā.",
  "tika-abh09t:2353_0": "Atthanicchayo panetthāpi pāḷinayeneva saddhiṃ hoti,",
  "tika-abh09t:2353_1": "na vinā pāḷiṃ tassa vattumasakkuṇeyyattā.",
  "tika-abh09t:2353_2": "Pāḷiyañca yasmā ādito pañca paññattiyo,",
  "tika-abh09t:2353_3": "tadatthabhūtā khandhādayo ca heṭṭhā vibhaṅgappakaraṇe nippadesato kathitāti tā idha “kittāvatā khandhānaṃ khandhapaññatti,",
  "tika-abh09t:2353_4": "yāvatā pañcakkhandhā rūpakkhandho”tiādinā saṅkhepeneva niddiṭṭhā,",
  "tika-abh09t:2353_5": "tā cetthāpi vuttatthā.",
  "tika-abh09t:2353_6": "Puggalapaññatti pana heṭṭhā na vuttāti “kittāvatā puggalānaṃ puggalapaññatti?",
  "tika-abh09t:2353_7": "Samayavimutto,",
  "tika-abh09t:2353_8": "asamayavimutto”tiādinā ekakādibhedena yāva dasakā dasadhā mātikaṃ ṭhapetvā vitthāreneva vibhattā,",
  "tika-abh09t:2353_9": "sā ca ñātabbapabhedato avuccamānā dubbiññeyyā,",
  "tika-abh09t:2353_10": "tasmā puggalapaññattiyā eva cettha pāḷinayānusārena saṅkhepato atthanicchayo hoti,",
  "tika-abh09t:2353_11": "so cettha mātikāyaṃ vutte sabbapuggale anuddharitvā ñātabbānaṃ dubbiññeyyānaṃ puggalānaṃ ekakādibhedatova",
  "tika-abh09t:2353_12": "mātikaṃ uddharitvā vibhajanavasena saṅkhepatova hoti. Kathaṃ?",
  "tika-abh09t:2353_13": "“Samayavimutto asamayavimutto,",
  "tika-abh09t:2353_14": "kuppadhammo akuppadhammo,",
  "tika-abh09t:2353_15": "cetanābhabbo anurakkhaṇābhabbo,",
  "tika-abh09t:2353_16": "bhayūparato abhayūparato,",
  "tika-abh09t:2353_17": "bhabbāgamano abhabbāgamano,",
  "tika-abh09t:2353_18": "niyato aniyato,",
  "tika-abh09t:2353_19": "paṭipannako phale ṭhito,",
  "tika-abh09t:2353_20": "samasīsī ṭhitakappī,",
  "tika-abh09t:2353_21": "sotāpanno sattakkhattuparamo kolaṃkolo ekabījī,",
  "tika-abh09t:2353_22": "sakadāgāmī,",
  "tika-abh09t:2353_23": "anāgāmī antarāparinibbāyī upahaccaparinibbāyī asaṅkhāraparinibbāyī sasaṅkhāraparinibbāyī uddhaṃsoto akaniṭṭhagāmī,",
  "tika-abh09t:2353_24": "arahā”ti ekakamātikā.",
  "tika-abh09t:2354_0": "Tattha yo appanaṃ nibbattetuṃ yuttapattakāle rūpārūpasamāpattisaṅkhātehi aṭṭhahi vimokkhehi paccanīkadhammato",
  "tika-abh09t:2354_1": "vimuccitvā tīsu maggesu yena kenaci yathāsakaṃ āsave khepetvā vuṭṭhito,",
  "tika-abh09t:2354_2": "ayaṃ samayavimutto nāma.",
  "tika-abh09t:2354_3": "“Ekacce āsavā parikkhīṇā”tiādivacanato hi aṭṭhasamāpattilābhī puthujjano vā khīṇāsavo vā idha na gahito,",
  "tika-abh09t:2354_4": "samāpattilābhino pana phalaṭṭhasekhāva gahitāti veditabbā.",
  "tika-abh09t:2354_5": "Sukkhavipassakakhīṇāsavo,",
  "tika-abh09t:2354_6": "sabbepi ca ariyā maggavimokkhaṃ sandhāya asamayavimuttā nāma.",
  "tika-abh09t:2354_7": "Bāhirānañhi aṭṭhannaṃ samāpattīnaṃ samāpajjantassa pavivekaṭṭhānalābhādisamayopi atthi,",
  "tika-abh09t:2354_8": "vattakaraṇakālādiasamayopi atthi.",
  "tika-abh09t:2354_9": "Maggavimokkhena vimuccanassa pana tādiso samayo vā asamayo vā natthi,",
  "tika-abh09t:2354_10": "yassa saddhā balavatī,",
  "tika-abh09t:2354_11": "vipassanā ca āraddhā,",
  "tika-abh09t:2354_12": "tassa gacchantassa vā bhuñjantassa vā maggaphalapaṭivedho nāma na hotīti natthi,",
  "tika-abh09t:2354_13": "tasmā sabbe ariyā ariyavimokkhe asamayavimuttāti veditabbā.",
  "tika-abh09t:2354_14": "Purimapadepi lokiyasamāpattiññeva sandhāya sekhā samayavimuttā nāma jātā.",
  "tika-abh09t:2355_0": "Avasibhāvā aṭṭhasamāpattilābhī pana puthujjano,",
  "tika-abh09t:2355_1": "sotāpannasakadāgāmino dve sekhā aṭṭhasamāpattiṃ sandhāya kuppadhammo nāma.",
  "tika-abh09t:2355_2": "Parihānadhammotipi duvidhā eva.",
  "tika-abh09t:2355_3": "Anāgāmiādayo suppahīnasamādhipāripanthikattā vasibhāvā samāpattilābhī puthujjano,",
  "tika-abh09t:2355_4": "ariyā ca lokuttaradhammepi sandhāya akuppadhammo nāma.",
  "tika-abh09t:2355_5": "Aparihānadhammoti te eva.",
  "tika-abh09t:2355_6": "Cetanābhabboti cetanāsaṅkhātena jhānasamāpattivaḷañjanena aparihāniṃ āpajjituṃ bhabbo.",
  "tika-abh09t:2355_7": "Yo hi rūpārūpajjhānesu āciṇṇavasitāya cetanāsaṅkhātāya jhānasamāpattiyā nirantaraṃ vaḷañjamāno tehi na parihāyati,",
  "tika-abh09t:2355_8": "avaḷañjamāno ca parihāyati,",
  "tika-abh09t:2355_9": "ayaṃ vaḷañjamāno cetanābhabbo nāma.",
  "tika-abh09t:2355_10": "Anurakkhaṇābhabboti jhānassa upakārānupakāradhamme jānitvā anurakkhaṇāya avaḷañjamānopi aparihāniṃ āpajjituṃ bhabbo,",
  "tika-abh09t:2355_11": "eso ca purimato balavataro,",
  "tika-abh09t:2355_12": "āciṇṇavasino paññāsampadāya upakārānupakāradhamme jānitvā tadanurūpaṃ paṭipajjanatoti veditabbo.",
  "tika-abh09t:2356_0": "Bhayūparatoti bhayena pāpato uparato virato sekho,",
  "tika-abh09t:2356_1": "kalyāṇaputhujjano ca.",
  "tika-abh09t:2356_2": "Tesu pacchimo duggativaṭṭakilesaupavādasaṅkhātehi catūhi bhayehi pāpato oramati,",
  "tika-abh09t:2356_3": "sekho duggativajjehi,",
  "tika-abh09t:2356_4": "apāyehi muttattā.",
  "tika-abh09t:2356_5": "Khīṇāsavo pana abhayūparato nāma samucchinnabhayattā,",
  "tika-abh09t:2356_6": "upavādato pana oramitabbo.",
  "tika-abh09t:2357_0": "Abhabbāgamanoti sammattaniyāmāgamanassa abhabbo,",
  "tika-abh09t:2357_1": "ye ānantariyasaṅkhātena kammāvaraṇena,",
  "tika-abh09t:2357_2": "niyatamicchādiṭṭhisaṅkhātena kilesāvaraṇena,",
  "tika-abh09t:2357_3": "ahetukaduhetukapaṭisandhisaṅkhātena vipākāvaraṇena ca samannāgatā,",
  "tika-abh09t:2357_4": "buddhādīsu ca saddhārahitā,",
  "tika-abh09t:2357_5": "maggabhāvanāya ca uttarakurukādayo viya acchandikā,",
  "tika-abh09t:2357_6": "pubbūpanissayarahitā ca,",
  "tika-abh09t:2357_7": "sabbete abhabbāgamanā nāma.",
  "tika-abh09t:2357_8": "Viparītā bhabbāgamanā nāma.",
  "tika-abh09t:2357_9": "Pañcānantariyaniyatamicchādiṭṭhikā nirayagamane,",
  "tika-abh09t:2357_10": "aṭṭha ariyapuggalā anupādāparinibbānādīsu niyatā nāma.",
  "tika-abh09t:2357_11": "Avasesapuggalā anibaddhagatikatāya aniyatā nāma,",
  "tika-abh09t:2357_12": "uttarakurukā pana sugatiniyatāpi micchattasammattaniyāmasseva idhādhippetattā “niyatā”ti na vuttā.",
  "tika-abh09t:2357_13": "Maggasamaṅgī puggalo maggakkhaṇe phalatthāya paṭipannako nāma,",
  "tika-abh09t:2357_14": "phalasamaṅgī phalānuppattiyampi phale ṭhito nāma.",
  "tika-abh09t:2358_0": "Yassa pana apubbācarimaṃ āsavapariyādānañca hoti jīvitapariyādānañca,",
  "tika-abh09t:2358_1": "ayaṃ samasīsī nāma.",
  "tika-abh09t:2358_2": "So ca tividho hoti iriyāpathasamasīsī rogasamasīsī jīvitasamasīsīti.",
  "tika-abh09t:2358_3": "Tattha yo catūsu iriyāpathesu ekasmiṃ vipassanaṃ paṭṭhapetvā arahattaṃ patvā tasmiññeva iriyāpathe parinibbāti,",
  "tika-abh09t:2358_4": "ayaṃ iriyāpathasamasīsī nāma.",
  "tika-abh09t:2358_5": "Yo pana ekaṃ rogaṃ patvā antoroge eva vipassanaṃ paṭṭhapetvā arahattaṃ patvā teneva rogena parinibbāti,",
  "tika-abh09t:2358_6": "ayaṃ rogasamasīsī nāma.",
  "tika-abh09t:2358_7": "Yassa pana kilesasīsasaṅkhātā avijjā,",
  "tika-abh09t:2358_8": "arahattamaggena pavattasīsasaṅkhātaṃ jīvitindriyañca cuticittena samaṃ pariyādānaṃ gacchati,",
  "tika-abh09t:2358_9": "ayaṃ jīvitasamasīsī nāma.",
  "tika-abh09t:2358_10": "Kathamidaṃ samaṃ hotīti?",
  "tika-abh09t:2358_11": "Vārasamatāya.",
  "tika-abh09t:2358_12": "Yasmiṃ hi vāre maggena kilese khepite paccavekkhaṇañāṇāni pavattanti,",
  "tika-abh09t:2358_13": "tassānantarameva parinibbāyato imāya vārasamatāya idaṃ ubhayasīsapariyādānampi samaṃ hoti nāma,",
  "tika-abh09t:2358_14": "ayameva jīvitasamasīsī idhādhippeto.",
  "tika-abh09t:2359_0": "Ṭhitakappīti ṭhito kappo ṭhitakappo,",
  "tika-abh09t:2359_1": "svāssa atthīti ṭhitakappī,",
  "tika-abh09t:2359_2": "kappamhi vinassamānamhi kappaṃ ṭhapetuṃ samatthoti attho.",
  "tika-abh09t:2360_0": "Sace hi yesaṃ maggasamaṅgikkhaṇe kappavināso bhaveyya,",
  "tika-abh09t:2360_1": "neva tāva kappo vinasseyya,",
  "tika-abh09t:2360_2": "yāvāyaṃ yathāsakaṃ phalaṃ na sacchikarotīti te vinassamānampi kappaṃ ṭhapentīti ṭhitakappino nāma jātāti.",
  "tika-abh09t:2360_3": "Kiñcāpi kappavināsanakāle sāsanaṃ natthi,",
  "tika-abh09t:2360_4": "gatakoṭike hi kāle kappavināso hoti,",
  "tika-abh09t:2360_5": "evaṃ santepi maggānantaraphalassa anantarāyaṃ dīpetuṃ idaṃ abhūtampi kāraṇaṃ āhaṭaṃ.",
  "tika-abh09t:2361_0": "Sotāpannoti nibbānasamuddaninnatāya sotasaṅkhātassa maggassa paṭhamasamaṅgī vuccati,",
  "tika-abh09t:2361_1": "idha pana phalaṭṭho adhippeto.",
  "tika-abh09t:2361_2": "Tasseva ca pabhedadassanatthaṃ “sattakkhattuparamo”tiādi vuttaṃ.",
  "tika-abh09t:2361_3": "Sattavārā paramā assa bhavūpapattīti sattakkhattuparamo,",
  "tika-abh09t:2361_4": "tato paraṃ aṭṭhamaṃ bhavaṃ nādiyatīti attho.",
  "tika-abh09t:2361_5": "Sotāpanno hi yo sattakkhattuṃ devesu,",
  "tika-abh09t:2361_6": "manussesu ca paṭisandhiṃ gahetvā sattame bhave dukkhassantaṃ karoti,",
  "tika-abh09t:2361_7": "ayaṃ sattakkhattuparamo nāma.",
  "tika-abh09t:2361_8": "Kulato kulaṃ bhavato bhavaṃ gacchatīti kolaṃkolo.",
  "tika-abh09t:2361_9": "So hi devamanussavasena dve gatiyo bhave saṃsaritvā dukkhassantaṃ karoti,",
  "tika-abh09t:2361_10": "ayaṃ kolaṃkolo nāma.",
  "tika-abh09t:2361_11": "Kammapaṭisandhiyā ekaṃ kammaṃ kilesabījaṃ assāti ekabījī.",
  "tika-abh09t:2361_12": "So hi ekasmiññeva bhave khīṇāsavo hoti.",
  "tika-abh09t:2361_13": "Kiṃ panassa bhedassa niyāmakanti?",
  "tika-abh09t:2361_14": "Vipassanābhiññābhedā.",
  "tika-abh09t:2361_15": "Sotāpannesu hi yo vipassanāya pamatto,",
  "tika-abh09t:2361_16": "so sattakkhattuparamo hoti.",
  "tika-abh09t:2361_17": "Yo kiñci appamatto,",
  "tika-abh09t:2361_18": "so kolaṃkolo.",
  "tika-abh09t:2361_19": "Yo pana vipassanāya ativiya appamatto,",
  "tika-abh09t:2361_20": "so ekabījī hoti.",
  "tika-abh09t:2361_21": "Ye pana abhiviya pamattā vaṭṭajjhāsayā anāthapiṇḍikavisākhāsakkādayo,",
  "tika-abh09t:2361_22": "te punappunaṃ vaṭṭasmiṃyeva vicarantā ādito paṭṭhāya cha devaloke osāpetvā brahmalokesupi yathākkamaṃ nibbattitvā akaniṭṭhe ṭhatvā parinibbanti,",
  "tika-abh09t:2361_23": "na te idha gahitā.",
  "tika-abh09t:2361_24": "Te hi manussagatiṃ punappunaṃ ādiyanti.",
  "tika-abh09t:2361_25": "Ye pana manussagatiyampi bhavaṃ ādiyanti,",
  "tika-abh09t:2361_26": "tesaṃ vasena sattakkhattuparamo kolaṃkolo mānusikabhavanibbattako eva ekabījī gahito.",
  "tika-abh09t:2361_27": "Te pana saddhādhurena āgatā tayo,",
  "tika-abh09t:2361_28": "paññādhurena āgatā tayoti sotāpanno chabbidho hotīti veditabbo.",
  "tika-abh09t:2362_0": "Paṭisandhivasena pana sakiṃ imaṃ manussagatiṃ āgacchatīti sakadāgāmī,",
  "tika-abh09t:2362_1": "dutiyamaggaphalasamaṅgī.",
  "tika-abh09t:2362_2": "Iminā pañcasu sakadāgāmīsu cattāro vajjetvā ekova gahito.",
  "tika-abh09t:2362_3": "Ekacco hi sakadāgāmiphale ṭhatvā puna dutiyabhave idheva parinibbāti,",
  "tika-abh09t:2362_4": "ekacco idha patvā devaloke parinibbāti,",
  "tika-abh09t:2362_5": "ekacco devaloke patvā dutiyabhave tattheva parinibbāti,",
  "tika-abh09t:2362_6": "ekacco devaloke patvā idhūpapajjitvā parinibbāti,",
  "tika-abh09t:2362_7": "ime cattāropi idha na gahitā.",
  "tika-abh09t:2362_8": "Yo pana idha patvā devaloke nibbattitvā puna idhūpapajjitvā parinibbāti,",
  "tika-abh09t:2362_9": "ayamekova idha gahito.",
  "tika-abh09t:2362_10": "Imassa ca dve paṭisandhiyo,",
  "tika-abh09t:2362_11": "ekabījissa pana ekāvāti idaṃ tesaṃ nānākaraṇanti veditabbaṃ.",
  "tika-abh09t:2363_0": "Paṭisandhivasena kāmabhavaṃ nāgacchatīti anāgāmī,",
  "tika-abh09t:2363_1": "tatiyamaggaphalasamaṅgī.",
  "tika-abh09t:2363_2": "Tasseva pana pabhedadassanatthaṃ “antarāparinibbāyī”tiādi vuttaṃ.",
  "tika-abh09t:2363_3": "Tattha antarāparinibbāyīti āyuvemajjhassa antarā eva arahattamaggaṃ uppādetvā kilesaparinibbānena parinibbāyanasīlo eko anāgāmī.",
  "tika-abh09t:2363_4": "So ca uppannasamanantaraṃ parinibbāyī,",
  "tika-abh09t:2363_5": "āyuvemajjhaṃ appatvā parinibbāyī,",
  "tika-abh09t:2363_6": "āyuvemajjhaṃ patvā parinibbāyīti tividho hoti.",
  "tika-abh09t:2363_7": "Upahaccaparinibbāyīti āyuvemajjhaṃ upahacca atikkamitvā,",
  "tika-abh09t:2363_8": "maraṇasamayaṃ vā upahacca upagantvā parinibbāyī,",
  "tika-abh09t:2363_9": "āyuvemajjhaṃ atikkamitvā yāva maraṇasamayā parinibbāyīti attho.",
  "tika-abh09t:2363_10": "Asaṅkhāraparinibbāyīti asaṅkhārena appadukkhena adhimattappayogaṃ akatvā parinibbāyanasīlo.",
  "tika-abh09t:2363_11": "Sasaṅkhāraparinibbāyīti sasaṅkhārena dukkhena kasirena adhimattappayogena parinibbāyanasīlo.",
  "tika-abh09t:2363_12": "Uddhaṃsototi uddhaṃvāhibhāvena uddhamassa taṇhāsotaṃ vaṭṭasotañca,",
  "tika-abh09t:2363_13": "uddhaṃ vā gantvā paṭilabhitabbato uddhaṃ maggasotamassātipi uddhaṃsoto.",
  "tika-abh09t:2363_14": "Akaniṭṭhaṃ gacchatīti akaniṭṭhagāmī.",
  "tika-abh09t:2363_15": "Imesaṃ pana anāgāmīnaṃ pabhedadassanatthampettha uddhaṃsoto akaniṭṭhagāmītiādi catukkaṃ veditabbaṃ.",
  "tika-abh09t:2364_0": "Tattha yo avihato paṭṭhāya catūsu yathākkamaṃ uppajjitvā yāvatāyukaṃ ṭhatvā cuto akaniṭṭhe uppajjitvā parinibbāti,",
  "tika-abh09t:2364_1": "ayaṃ uddhaṃsoto akaniṭṭhagāmī nāma.",
  "tika-abh09t:2364_2": "Yo pana akaniṭṭhaṃ appatvā antarā parinibbāti,",
  "tika-abh09t:2364_3": "ayaṃ uddhaṃsoto na akaniṭṭhagāmī nāma.",
  "tika-abh09t:2364_4": "Yo manussaloko akaniṭṭhameva gantvā parinibbāti,",
  "tika-abh09t:2364_5": "ayaṃ na uddhaṃsoto akaniṭṭhagāmī nāma.",
  "tika-abh09t:2364_6": "Yo pana heṭṭhā catūsu suddhāvāsesu aññatarasmiṃ uppajjitvā tattheva parinibbāti,",
  "tika-abh09t:2364_7": "ayaṃ na uddhaṃsoto na akaniṭṭhagāmī nāma.",
  "tika-abh09t:2364_8": "Evamete anāgāmino aṭṭhacattālīsavidhā honti. Kathaṃ?",
  "tika-abh09t:2364_9": "Avihesu tāva tayo antarāparinibbāyino,",
  "tika-abh09t:2364_10": "eko upahaccaparinibbāyī,",
  "tika-abh09t:2364_11": "eko uddhaṃsototi pañca,",
  "tika-abh09t:2364_12": "te asaṅkhāraparinibbāyisasaṅkhāraparinibbāyivasena dasa honti,",
  "tika-abh09t:2364_13": "evaṃ atappasudassasudassīsūti cattālīsaṃ,",
  "tika-abh09t:2364_14": "akaniṭṭhe pana uddhaṃsoto natthi,",
  "tika-abh09t:2364_15": "tasmā tattha taṃ sasaṅkhārāsaṅkhāravasena duvidhaṃ uddhaṃsotaṃ vajjetvā aṭṭha cāti aṭṭhacattālīsa honti.",
  "tika-abh09t:2365_0": "Arahāti kilesārīnaṃ hatattādinā khīṇāsavo arahā nāma.",
  "tika-abh09t:2365_1": "So suññatādivimokkhattayavasena tividho hutvā puna paccekaṃ paṭipadācatukkavasena dvādasavidhā honti.",
  "tika-abh09t:2365_2": "Yathā ca arahā dvādasavidho,",
  "tika-abh09t:2365_3": "evaṃ dvādaseva sakadāgāmino,",
  "tika-abh09t:2365_4": "catuvīsati sotāpannā aṭṭhacattālīsa anāgāminova paccekanti veditabbaṃ.",
  "tika-abh09t:2365_5": "Ime ca sabbe ariyā imasmiṃ sāsane eva uppajjanti,",
  "tika-abh09t:2365_6": "no bahiddhāti.",
  "tika-abh09t:2365_7": "Ekakanayo.",
  "tika-abh09t:2366_0": "Dukādimātikatthavaṇṇanā",
  "tika-abh09t:2367_0": "Dukādīsu “dve puggalā –",
  "tika-abh09t:2367_1": "kodhano ca upanāhī ca makkhī ca paḷāsī cā”tiādinā dukañca,",
  "tika-abh09t:2367_2": "“tayo puggalā –",
  "tika-abh09t:2367_3": "nirāso āsaṃso vigatāso”tiādinā tikañca,",
  "tika-abh09t:2367_4": "“cattāro puggalā –",
  "tika-abh09t:2367_5": "asappuriso,",
  "tika-abh09t:2367_6": "asappurisenaasappurisataro,",
  "tika-abh09t:2367_7": "sappuriso,",
  "tika-abh09t:2367_8": "sappurisenasappurisataro”tiādinā catukkañca,",
  "tika-abh09t:2367_9": "“pañca puggalā –",
  "tika-abh09t:2367_10": "atthekacco puggalo ārabhati ca vippaṭisārī ca hoti,",
  "tika-abh09t:2367_11": "tañca cetovimuttiṃ paññāvimuttiṃ yathābhūtaṃ nappajānāti.",
  "tika-abh09t:2367_12": "Yatthassa te uppannā pāpakā akusalā dhammā aparisesā nirujjhanti,",
  "tika-abh09t:2367_13": "atthekacco puggalo ārabhati na vippaṭisārī ca hoti…pe…",
  "tika-abh09t:2367_14": "aparisesā nirujjhanti,",
  "tika-abh09t:2367_15": "atthekacco puggalo nārabhati vippaṭisārī ca hoti…pe…",
  "tika-abh09t:2367_16": "aparisesā nirujjhanti.",
  "tika-abh09t:2367_17": "Atthekacco puggalo nārabhati na vippaṭisārī hoti…pe…",
  "tika-abh09t:2367_18": "aparisesā nirujjhantī”tiādinā pañcakañca vitthārato mātikaṃ nikkhipitvā sabbepi te puggalā niddiṭṭhā,",
  "tika-abh09t:2367_19": "idha pana te ganthavitthārabhayena sabbe na uddiṭṭhā,",
  "tika-abh09t:2367_20": "pāḷiyā eva ñātabbāti.",
  "tika-abh09t:2368_0": "Tattha tike nirāsoti arahattāsāya virahito dussīlo.",
  "tika-abh09t:2368_1": "Tassa hi attano abhabbatāya bhabbasahāyakassa sīlavato arahattappattiṃ sutvā,",
  "tika-abh09t:2368_2": "caṇḍālaputtassa viya kassaci rājaputtassa rajjābhisekaṃ sutvā abhisekappattiyaṃ,",
  "tika-abh09t:2368_3": "“kudāssu nāmāhampi arahattaṃ pāpuṇeyya”nti arahattappattiyaṃ patthanāpi na uppajjati.",
  "tika-abh09t:2368_4": "Āsaṃsoti arahattaṃ āsīsamāno patthayamāno sīlavā.",
  "tika-abh09t:2368_5": "Tassa hi arahattapatthanāya sīlasampattiyā ṭhitattā kassaci arahattappattiṃ sutvā,",
  "tika-abh09t:2368_6": "ubhatosujātassa rājakumārassa viya tādisassa kassaci rajjābhisekaṃ sutvā abhisekappattiyaṃ,",
  "tika-abh09t:2368_7": "arahattappattiyaṃ patthanā uppajjati.",
  "tika-abh09t:2368_8": "Vigatāsoti arahā.",
  "tika-abh09t:2368_9": "So hi pattaarahattatāya tattha vigatāso hoti pattābhiseko viya khattiyo abhisekappattiyanti veditabbaṃ.",
  "tika-abh09t:2369_0": "Catukke pana pāṇātipātādiakusalakammapathasamannāgato asappuriso nāma.",
  "tika-abh09t:2369_1": "Yo pana sayampi pāṇātipātādīni katvā parañca tattha samādapeti,",
  "tika-abh09t:2369_2": "ayaṃ asappurisenaasappurisataro,",
  "tika-abh09t:2369_3": "asappurisatopi asappurisataroti attho.",
  "tika-abh09t:2369_4": "Vuttapaṭipakkhakusalavasena sappuriso,",
  "tika-abh09t:2369_5": "sappurisenasappurisataro ca veditabbo.",
  "tika-abh09t:2370_0": "Pañcake ārabhati ca vippaṭisārī ca hotīti ettha ārambha-",
  "tika-abh09t:2370_1": "saddo āpattivītikkame vattati,",
  "tika-abh09t:2370_2": "tasmā āpattivītikkamavasena ārabhati ceva tappaccayā ca vippaṭisārī hotīti attho.",
  "tika-abh09t:2370_3": "Cetovimuttinti phalasampayuttasamādhiṃ.",
  "tika-abh09t:2370_4": "Paññāvimuttinti phalasampayuttañāṇaṃ.",
  "tika-abh09t:2370_5": "Yathābhūtaṃ nappajānātīti anadhigatattā yathāsabhāvato nappajānāti.",
  "tika-abh09t:2370_6": "Yatthassāti yasmiṃ arahattaphalasaṅkhāte jhāne adhigate assa puggalassa sabbe pāpakā akusalā dhammā niravasesā nirujjhanti,",
  "tika-abh09t:2370_7": "te nappajānātīti sambandho.",
  "tika-abh09t:2370_8": "Kiñcāpi te maggakkhaṇe eva nirujjhanti nāma,",
  "tika-abh09t:2370_9": "phalakkhaṇe pana niruddhā nāma honti,",
  "tika-abh09t:2370_10": "idha pana maggakiccavasena “phalakkhaṇe nirujjhantī”ti vuttāti veditabbā.",
  "tika-abh09t:2371_0": "Ārabhati na vippaṭisārī ca hotīti āpattiṃ āpajjati,",
  "tika-abh09t:2371_1": "taṃ pana desetuṃ sabhāgapuggalaṃ pariyesati,",
  "tika-abh09t:2371_2": "vuṭṭhāpeti vā,",
  "tika-abh09t:2371_3": "tasmā na vippaṭisārī hoti.",
  "tika-abh09t:2371_4": "Nārabhati vippaṭisārī ca hotīti āpattiṃ nāpajjati,",
  "tika-abh09t:2371_5": "vinayapaññattiyaṃ pana akovidattā anāpattiyā āpattisaññitāya vuṭṭhitāyapi taṃ āpattiyā vippaṭisāraṃ vinodetuṃ asakkuṇeyyatāya vippaṭisārī hoti.",
  "tika-abh09t:2371_6": "Nārabhati na vippaṭisārī hotīti nārabhati neva āpattiṃ āpajjati,",
  "tika-abh09t:2371_7": "na vippaṭisārī hoti.",
  "tika-abh09t:2371_8": "Arahattañca na pāpuṇāti.",
  "tika-abh09t:2371_9": "Kataro panesa puggaloti?",
  "tika-abh09t:2371_10": "Sīlavā ossaṭṭhavīriyo puggalo.",
  "tika-abh09t:2371_11": "So hi “kiṃ me imasmiṃ buddhakāle parinibbānena,",
  "tika-abh09t:2371_12": "anāgate metteyyasammāsambuddhakāle parinibbāyissāmī”ti visuddhasīlopi paṭipattiṃ na pūreti.",
  "tika-abh09t:2371_13": "Ime cattāropi puggalā tathā tathā ovaditvā āsavakkhaye patiṭṭhāpetabbā.",
  "tika-abh09t:2371_14": "Evaṃ hi tepi yvāyaṃ pañcamo puggalo nārabhati na vippaṭisārī āraddhavīriyo arahattaṃ pāpuṇāti,",
  "tika-abh09t:2371_15": "tena samasamāva bhavissantīti.",
  "tika-abh09t:2372_0": "Chakkādīsu –",
  "tika-abh09t:2373_0": "“Cha puggalā –",
  "tika-abh09t:2373_1": "atthekacco puggalo pubbe ananussutesu dhammesu sāmaṃ saccāni abhisambujjhati,",
  "tika-abh09t:2373_2": "tattha ca sabbaññutaṃ pāpuṇāti balesu ca vasībhāvaṃ.",
  "tika-abh09t:2373_3": "Atthekacco puggalo…pe…",
  "tika-abh09t:2373_4": "abhisambujjhati,",
  "tika-abh09t:2373_5": "na ca tattha sabbaññutaṃ pāpuṇāti,",
  "tika-abh09t:2373_6": "na ca balesu vasibhāvaṃ.",
  "tika-abh09t:2373_7": "Atthekacco puggalo…pe…",
  "tika-abh09t:2373_8": "anabhisambujjhati,",
  "tika-abh09t:2373_9": "diṭṭheva dhamme dukkhassantakaro hoti,",
  "tika-abh09t:2373_10": "sāvakapāramiñca pāpuṇāti.",
  "tika-abh09t:2373_11": "Atthekacco puggalo…pe…",
  "tika-abh09t:2373_12": "dukkhassantakaro hoti,",
  "tika-abh09t:2373_13": "na ca sāvakapāramiṃ pāpuṇāti.",
  "tika-abh09t:2373_14": "Atthekacco puggalo…pe…",
  "tika-abh09t:2373_15": "anabhisambujjhati,",
  "tika-abh09t:2373_16": "na ca diṭṭheva dhamme dukkhassantakaro hoti,",
  "tika-abh09t:2373_17": "anāgāmī hoti anāgantā itthattaṃ.",
  "tika-abh09t:2373_18": "Atthekacco puggalo…pe…",
  "tika-abh09t:2373_19": "anabhisambujjhati,",
  "tika-abh09t:2373_20": "na ca diṭṭheva dhamme dukkhassantakaro hoti,",
  "tika-abh09t:2373_21": "āgāmī hoti āgantā itthatta”nti –",
  "tika-abh09t:2374_0": "Chakkaṃ,",
  "tika-abh09t:2374_1": "“satta puggalā –",
  "tika-abh09t:2374_2": "satta udakūpamā puggalā sakiṃ nimuggo nimuggova hoti,",
  "tika-abh09t:2374_3": "ummujjitvā nimujjati,",
  "tika-abh09t:2374_4": "ummujjitvā ṭhito hoti,",
  "tika-abh09t:2374_5": "ummujjitvā vipassati viloketi,",
  "tika-abh09t:2374_6": "ummujjitvā patarati,",
  "tika-abh09t:2374_7": "ummujjitvā paṭigādhappatto hoti,",
  "tika-abh09t:2374_8": "ummujjitvā tiṇṇo hoti pāraṅgato,",
  "tika-abh09t:2374_9": "thale tiṭṭhati brāhmaṇo”tiādinā sattakaṃ,",
  "tika-abh09t:2374_10": "“aṭṭha puggalā –",
  "tika-abh09t:2374_11": "cattāro maggasamaṅgino,",
  "tika-abh09t:2374_12": "cattāro phalasamaṅgino puggalā”ti aṭṭhakaṃ,",
  "tika-abh09t:2374_13": "“nava puggalā –",
  "tika-abh09t:2374_14": "sammāsambuddho paccekasambuddho ubhatobhāgavimutto paññāvimutto kāyasakkhī diṭṭhippatto saddhāvimutto dhammānusārī saddhānusārī”ti navakaṃ,",
  "tika-abh09t:2374_15": "“dasa puggalā –",
  "tika-abh09t:2374_16": "pañcannaṃ idha niṭṭhā,",
  "tika-abh09t:2374_17": "pañcannaṃ idha vihāya niṭṭhā”ti dasakañca mātikaṃ nikkhipitvā pāḷiyaṃ niddeso kato.",
  "tika-abh09t:2374_18": "Tattha chakke paṭhamena padena sammāsambuddho daṭṭhabbo.",
  "tika-abh09t:2374_19": "So hi anācariyako attanā uppāditena sabbaññutaññāṇapadaṭṭhānena arahattamaggañāṇena sabbākārato saccāni abhisambujjhitvā sabbaññutaṃ pāpuṇi,",
  "tika-abh09t:2374_20": "dasañāṇabalesu ca vasibhāvanti.",
  "tika-abh09t:2374_21": "Dutiyena pana paccekasambuddho daṭṭhabbo.",
  "tika-abh09t:2374_22": "Tatiyena aggasāvako,",
  "tika-abh09t:2374_23": "catutthena avasesā arahanto,",
  "tika-abh09t:2374_24": "pañcamena anāgāmī,",
  "tika-abh09t:2374_25": "chaṭṭhena sotāpannasakadāgāmino daṭṭhabbā.",
  "tika-abh09t:2374_26": "Te hi “āgantā itthatta”nti vuttāti.",
  "tika-abh09t:2375_0": "Sattake paṭhamena padena sāsane aniviṭṭhasaddho niyatamicchādiṭṭhidhammehi ekantakāḷakehi samannāgato gahito.",
  "tika-abh09t:2375_1": "So hi samudde udakabhīrukapuriso viya saṃsāre apāye nimuggo nimuggova hoti,",
  "tika-abh09t:2375_2": "na puna bhavato vuṭṭhāti,",
  "tika-abh09t:2375_3": "anantampi kālaṃ bhave eva vicarati sāsanasamāyogābhāvā.",
  "tika-abh09t:2375_4": "Dutiyena padena sāsane paṭiladdhasaddhopi devadattādayo viya saddhādiparihāniyaṃ ṭhito dussīlo gahito.",
  "tika-abh09t:2375_5": "So hi samudde kenaci kāraṇena ummujjitvā puna nimuggo viya sāsanasaddhāya ummujjitvāpi apāye nimujjati eva,",
  "tika-abh09t:2375_6": "ayaṃ pana cirakālātikkamena buddhādīhi,",
  "tika-abh09t:2375_7": "attanā eva vā paccekabodhiñāṇena bhavato uddharaṇīyo hoti sāsane sakiṃ uppannāyapi saddhāya mokkhabhāvena niyamena nibbānāvahattā.",
  "tika-abh09t:2375_8": "Ayameva hissa purimapuggalato viseso,",
  "tika-abh09t:2375_9": "itarathā tassa visuṃ gahaṇe payojanameva na siyāti gahetabbaṃ.",
  "tika-abh09t:2375_10": "Tatiyena sāsane uppannasaddho ṭhitibhāgiyehi sīlādiguṇehi samannāgato gahito.",
  "tika-abh09t:2375_11": "So hi ummujjitvā tīraṃ adisvāva samuddamajjhe nāvādiāgamanaṃ olokento puna animujjitvā uṇṇatappadese",
  "tika-abh09t:2375_12": "ṭhito viya sāsanasaddhāya ummujjitvā nibbānaṃ adisvāva buddhādiṃ olokayamāno sagge,",
  "tika-abh09t:2375_13": "sīlādimhi ṭhito hoti.",
  "tika-abh09t:2375_14": "Catutthena pana sotāpanno gahito.",
  "tika-abh09t:2375_15": "So hi ummujjitvā ṭhito tīraṃ disvā uttaraṇūpāyaṃ vilokayamāno viya lokuttarasaddhāya ummujjitvā nibbānatīraṃ disvā uttaraṇopāyaṃ viloketi.",
  "tika-abh09t:2375_16": "Pañcamena sakadāgāmī gahito.",
  "tika-abh09t:2375_17": "So hi samudde tīraṃ disvā tadabhimukhaṃ pataramāno viya paṭhamamaggena nibbānatīraṃ disvā tadabhimukhaṃ dutiyamaggena patarati nāma.",
  "tika-abh09t:2375_18": "Chaṭṭhena anāgāmī gahito.",
  "tika-abh09t:2375_19": "So hi pataritvā tīraṃ upaggamma kaṭippamāṇe udake ṭhito viya arahattasamīpe satikavāṭapatitthe anāvattidhammatāya tatiyamaggena tiṭṭhati.",
  "tika-abh09t:2375_20": "Sattamena pana arahā gahito,",
  "tika-abh09t:2375_21": "so hi taritvā pāraṃ patvā ṭhitapuriso viya cattāro oghe taritvā nibbānatthale ṭhito khīṇāsavabrāhmaṇo nāma hotīti.",
  "tika-abh09t:2376_0": "Navake ubhatobhāgavimuttoti rūpārūpasamāpattiyā vikkhambhanavimokkhena,",
  "tika-abh09t:2376_1": "ariyamaggena samucchedavimokkhena kilesato vimutto,",
  "tika-abh09t:2376_2": "arūpasamāpattiyā vā rūpakāyato,",
  "tika-abh09t:2376_3": "maggena ca nāmakāyatoti imehi ubhatobhāgehi vimuttotipi ubhatobhāgavimutto,",
  "tika-abh09t:2376_4": "so catunnaṃ arūpasamāpattīnaṃ ekekato vuṭṭhāya saṅkhāre sammasitvā arahattappattānaṃ catunnaṃ,",
  "tika-abh09t:2376_5": "nirodhā vuṭṭhāya arahattappattaanāgāmino ca vasena pañcavidho,",
  "tika-abh09t:2376_6": "tesu pacchimova nippariyāyato ubhatobhāgavimutto nāma,",
  "tika-abh09t:2376_7": "sesā pariyāyena.",
  "tika-abh09t:2376_8": "Ettha ca rūpāvacaracatutthajjhānaṃ kilesakāyato vimuttampi rūpakāyato avimuttaṃ,",
  "tika-abh09t:2376_9": "arūpāvacaraṃ pana tadabhayatopi vimuttaṃ,",
  "tika-abh09t:2376_10": "tasmā tadeva pādakaṃ katvā arahattappattova ubhatobhāgavimutto hoti,",
  "tika-abh09t:2376_11": "na rūpāvacaranti veditabbaṃ.",
  "tika-abh09t:2376_12": "Paññāvimuttoti arahattamaggapaññāya āsavehi vimutto.",
  "tika-abh09t:2376_13": "So hi sukkhavipassako,",
  "tika-abh09t:2376_14": "catūhi rūpāvacarajjhānehi vuṭṭhāya arahattappattā cattāro cāti pañcavidho.",
  "tika-abh09t:2376_15": "Arūpāvacarajjhānesu hi ekasmimpi sati ubhatobhāgavimuttova nāma hoti.",
  "tika-abh09t:2377_0": "Kāyasakkhīti rūpārūpajjhānalābhī ariyo.",
  "tika-abh09t:2377_1": "So hi sotāpattimaggaṭṭhavajjitānaṃ channaṃ sekhānaṃ vasena chabbidho.",
  "tika-abh09t:2377_2": "Teneva hissa “ekacce āsavā parikkhīṇā”ti niddese vuttaṃ.",
  "tika-abh09t:2377_3": "Sotāpattimaggaṭṭhassa ca na kecipi āsavā parikkhīṇāti vattabbā,",
  "tika-abh09t:2377_4": "parikkhīyissantīti pana vattabbā,",
  "tika-abh09t:2377_5": "arahato pana sabbepi āsavā parikkhīṇā,",
  "tika-abh09t:2377_6": "na ekacceti.",
  "tika-abh09t:2377_7": "So hi phuṭṭhantaṃ sacchikarotīti kāyasakkhī,",
  "tika-abh09t:2377_8": "phuṭṭhānaṃ paṭiladdhānaṃ jhānānaṃ anantaraṃ nāmakāyena nirodhaṃ sacchikarotītipi kāyasakkhī,",
  "tika-abh09t:2377_9": "kāyenāti cettha “nāmakāyena ceva paramatthasaccaṃ sacchikaroti,",
  "tika-abh09t:2377_10": "paññāya ca ativijjha passatī”ti vacanato arahattaphalaṃ ṭhapetvā sesamaggaphalānametaṃ adhivacanaṃ,",
  "tika-abh09t:2377_11": "tena kāyena paṭhamajjhānānantaraṃ nibbānassa sacchikaraṇatopi kāyasakkhīti keci.",
  "tika-abh09t:2377_12": "Diṭṭhippattoti sukkhavipassako,",
  "tika-abh09t:2377_13": "rūpajjhānalābhī ca yathāvutto chabbidho sekho ca,",
  "tika-abh09t:2377_14": "ayaṃ diṭṭhantappattoti diṭṭhippatto.",
  "tika-abh09t:2377_15": "Dassanaṃ diṭṭhi,",
  "tika-abh09t:2377_16": "paṭhamamaggo,",
  "tika-abh09t:2377_17": "tassa anantaraṃ nirodhappattoti attho.",
  "tika-abh09t:2377_18": "Diṭṭhappattotipi pāṭho,",
  "tika-abh09t:2377_19": "tassa paṭhamamaggena diṭṭhaṃ nibbānaṃ puna pattoti attho.",
  "tika-abh09t:2378_0": "Saddhāvimuttoti sukkhavipassako,",
  "tika-abh09t:2378_1": "rūpajjhānalābhī ca yathāvutto chabbidho sekho ca.",
  "tika-abh09t:2378_2": "Ayaṃ hi saddahanto vimuttoti saddhāvimutto.",
  "tika-abh09t:2378_3": "Kathaṃ panetassa diṭṭhippattato nānattanti?",
  "tika-abh09t:2378_4": "Āgamanīyapaṭipadāya.",
  "tika-abh09t:2378_5": "Diṭṭhippatto hi paññāsampadāya pubbabhāge vipassanāya kilese appadukkhena vikkhambhento āgato,",
  "tika-abh09t:2378_6": "saddhāvimutto pana saddhābahulatāya kilese dukkhena vikkhambhento āgato.",
  "tika-abh09t:2378_7": "Etameva hi bhedaṃ sandhāya niddese “ekacce āsavā parikkhīṇā honti,",
  "tika-abh09t:2378_8": "no ca kho yathādiṭṭhippattassā”ti vuttaṃ.",
  "tika-abh09t:2379_0": "Dhammānusārīti yassa sotāpattimaggakkhaṇe paññindriyaṃ adhimattaṃ hoti,",
  "tika-abh09t:2379_1": "ayaṃ paññāsaṅkhātena dhammena sarati anussaratīti dhammānusārī,",
  "tika-abh09t:2379_2": "sotāpattimaggaṭṭhassetaṃ nāmaṃ.",
  "tika-abh09t:2379_3": "Phale pana patte diṭṭhippatto nāma hoti.",
  "tika-abh09t:2379_4": "Saddhānusārīti yassa sotāpattimaggakkhaṇe saddhindriyaṃ adhimattaṃ hoti,",
  "tika-abh09t:2379_5": "ayaṃ saddhāya sarati anussaratīti saddhānusārī,",
  "tika-abh09t:2379_6": "sotāpattimaggaṭṭhassetaṃ nāmaṃ.",
  "tika-abh09t:2379_7": "Phale pana patte saddhāvimutto nāma hoti.",
  "tika-abh09t:2380_0": "Lokuttaradhammaṃ hi nibbattentānaṃ dve dhurāni nāma,",
  "tika-abh09t:2380_1": "dve abhinivesā nāma,",
  "tika-abh09t:2380_2": "dve sīsāni nāma.",
  "tika-abh09t:2380_3": "Tattha saddhādhuraṃ paññādhuranti dve dhurāni nāma.",
  "tika-abh09t:2380_4": "Eko pana samathābhiniveso,",
  "tika-abh09t:2380_5": "eko vipassanābhinivesoti dve abhinivesā.",
  "tika-abh09t:2380_6": "Eko ca arahattaṃ matthakaṃ pāpuṇanto ubhatobhāgavimutto hoti,",
  "tika-abh09t:2380_7": "eko paññāvimuttoti imāni dve sīsāni nāma.",
  "tika-abh09t:2380_8": "Ye hi keci lokuttaraṃ dhammaṃ nibbattenti,",
  "tika-abh09t:2380_9": "sabbe te dve ime dhamme dhuraṃ katvā imesu dvīsu ṭhānesu abhinivisitvā imehi dvīhi ṭhānehi vimuccanti.",
  "tika-abh09t:2380_10": "Tesu yo bhikkhu aṭṭhasamāpattilābhī paññaṃ dhuraṃ katvā samathavasena abhiniviṭṭho aññataraṃ arūpasamāpattiṃ",
  "tika-abh09t:2380_11": "padaṭṭhānaṃ katvā vipassanaṃ paṭṭhapetvā arahattaṃ pāpuṇāti,",
  "tika-abh09t:2380_12": "ayaṃ sotāpattimaggakkhaṇe dhammānusārī nāma.",
  "tika-abh09t:2380_13": "Parato pana chasu ṭhānesu kāyasakkhī nāma.",
  "tika-abh09t:2380_14": "Arahattaphalaṃ patte ubhatobhāgavimutto nāma.",
  "tika-abh09t:2381_0": "Aparo paññameva dhuraṃ katvā vipassanāvasena abhiniviṭṭho suddhasaṅkhāre vā rūpāvacarajjhānesu vā aññataraṃ sammasitvā arahattaṃ pāpuṇāti,",
  "tika-abh09t:2381_1": "ayampi sotāpattimaggakkhaṇe dhammānusārī nāma.",
  "tika-abh09t:2381_2": "Parato pana chasu ṭhānesu diṭṭhippatto nāma,",
  "tika-abh09t:2381_3": "arahattaṃ patte paññāvimutto nāma.",
  "tika-abh09t:2382_0": "Aparo pana aṭṭhasamāpattilābhī saddhaṃ dhuraṃ katvā samādhivasena abhiniviṭṭho aññataraṃ arūpasamāpattiṃ",
  "tika-abh09t:2382_1": "padaṭṭhānaṃ katvā vipassanaṃ paṭṭhapetvā arahattaṃ pāpuṇāti,",
  "tika-abh09t:2382_2": "ayaṃ sotāpattimaggakkhaṇe saddhānusārī nāma,",
  "tika-abh09t:2382_3": "parato chasu ṭhānesu kāyasakkhīyeva nāma.",
  "tika-abh09t:2382_4": "Arahattaṃ patte ubhatobhāgavimuttoyeva nāma.",
  "tika-abh09t:2382_5": "Aparo saddhameva dhuraṃ katvā vipassanāvasena abhiniviṭṭho suddhasaṅkhāre vā rūpāvacarajjhānesu vā aññataraṃ sammasitvā arahattaṃ pāpuṇāti,",
  "tika-abh09t:2382_6": "ayampi sotāpattimaggakkhaṇe saddhānusārī nāma,",
  "tika-abh09t:2382_7": "parato chasu ṭhānesu saddhāvimutto nāma.",
  "tika-abh09t:2382_8": "Arahattappatte paññāvimutto nāma.",
  "tika-abh09t:2382_9": "Ime satta puggalā sammāsambuddhapaccekasambuddhehi saddhiṃ nava loke aggadakkhiṇeyyā nāmāti.",
  "tika-abh09t:2383_0": "Dasake pañcannaṃ idha niṭṭhāti sattakkhattuparamo,",
  "tika-abh09t:2383_1": "kolaṃkolo, ekabījī,",
  "tika-abh09t:2383_2": "sakadāgāmī kāmāvacarapaṭisandhiko,",
  "tika-abh09t:2383_3": "arahā cāti imesaṃ pañcannaṃ idha kāmāvacarabhūmiyaññeva anupādisesanibbānasaṅkhātā niṭṭhāti attho.",
  "tika-abh09t:2383_4": "Kāmāvacarattabhāve eva hi ete parinibbāyanti,",
  "tika-abh09t:2383_5": "nāññasmiṃ.",
  "tika-abh09t:2383_6": "Pañcannaṃ idha vihāya niṭṭhāti antarāparinibbāyī upahaccaparinibbāyī asaṅkhāraparinibbāyī sasaṅkhāraparinibbāyī",
  "tika-abh09t:2383_7": "uddhaṃsoto akaniṭṭhagāmī cāti imesaṃ pañcannaṃ idha kāmāvacare attabhāvaṃ vihāya vijahitvā brahmattabhāve",
  "tika-abh09t:2383_8": "ṭhitānaññeva niṭṭhāti attho.",
  "tika-abh09t:2383_9": "Sesamettha uttānatthamevāti.",
  "tika-abh09t:2383_10": "Ayamettha saṅkhepato pāḷinayena saddhiṃ atthanicchayo,",
  "tika-abh09t:2383_11": "vitthāro pana puggalapaññattipāḷiaṭṭhakathāsu gahetabboti.",
  "tika-abh09t:2384_0": "Mohavicchedaniyā abhidhammamātikatthavaṇṇanāya",
  "tika-abh09t:2385_0": "Puggalapaññattimātikatthavaṇṇanā niṭṭhitā.",
  "tika-abh09t:2386_0": "5. Kathāvatthumātikā",
  "tika-abh09t:2387_0": "Puggalakathāvaṇṇanā",
  "tika-abh09t:2388_0": "Idāni kathāvatthumātikāya atthasaṃvaṇṇanānayo hoti.",
  "tika-abh09t:2388_1": "Tattha anuttānatthato tāva “puggalo upalabbhati saccikaṭṭhaparamatthenā”ti ayaṃ pucchā,",
  "tika-abh09t:2388_2": "“āmantā”ti ayaṃ paṭijānanā.",
  "tika-abh09t:2388_3": "Kassa panāyaṃ pucchā,",
  "tika-abh09t:2388_4": "kassa paṭijānanāti?",
  "tika-abh09t:2388_5": "“Asukassā”ti na vattabbā.",
  "tika-abh09t:2388_6": "Na hi bhagavā paravādīhi saddhiṃ viggāhikakathaṃ kathento imaṃ mātikaṃ ṭhapesi,",
  "tika-abh09t:2388_7": "puggalapaññattidesanādiṃ pana nissāya “paramatthato attā nāma atthī”tiādinā anāgate vipallāsagāhibhikkhūnaṃ,",
  "tika-abh09t:2388_8": "paravādīnañca nānappakāradiṭṭhiṭṭhānavisodhanatthaṃ moggaliputtatissattherassa vādanayadassanavasena",
  "tika-abh09t:2388_9": "puggalavādametaṃ ārabbha tantivasena mātikaṃ ṭhapento sakavādiparavādīnaṃ pucchāvisajjanadosāropananiggahapāpanādivacanapaṭivacanavaseneva ṭhapesi,",
  "tika-abh09t:2388_10": "tasmā tadatthassa sukhāvadhāraṇatthaṃ sakavādīpucchā paravādīpucchā sakavādīpaṭiññā paravādīpaṭiññāti evaṃ vibhāgaṃ dassetvā atthavaṇṇanaṃ karissāma.",
  "tika-abh09t:2389_0": "“Puggalo upalabbhati saccikaṭṭhaparamatthenā”ti ayaṃ sakavādīpucchā,",
  "tika-abh09t:2389_1": "tāya ca “ye ‘atthi puggalo’ti evaṃladdhikā puggalavādino,",
  "tika-abh09t:2389_2": "te evaṃ pucchitabbā”ti dīpeti.",
  "tika-abh09t:2389_3": "Ke pana te puggalavādinoti?",
  "tika-abh09t:2389_4": "Sāsane vajjiputtakā ceva sammitiyā ca bahiddhā bahū aññatitthiyā ca.",
  "tika-abh09t:2389_5": "Kadā panete sāsane uppannāti?",
  "tika-abh09t:2389_6": "Parinibbānato dutiye vassasate.",
  "tika-abh09t:2389_7": "Bhagavati kira parinibbute mahākassapattherena samussāhitehi tappamukhehi vasigaṇehi subhaddavuḍḍhapabbajitādīnaṃ",
  "tika-abh09t:2389_8": "pāpabhikkhūnaṃ pavesokāsanisedhanatthaṃ ajātasatturājānaṃ sahāyaṃ labhitvā dhammavinayasarīraṃ saṅgahaṃ",
  "tika-abh09t:2389_9": "āropetvā sāsane acale pavattāpite tato vassasatassa accayena vesāliyaṃ vajjiputtakehi dīpitāni dasa vatthūni",
  "tika-abh09t:2389_10": "madditvā te ca bhikkhū niggahetvā yasattherasamussāhitehi vasigaṇehi puna dhammavinayasaṅgahe kate tehi",
  "tika-abh09t:2389_11": "niggahitā dasasahassā vajjiputtakā kañci dubbalarājānaṃ balaṃ labhitvā mūlasaṅgahaṃ bhinditvā attano",
  "tika-abh09t:2389_12": "anācārānukūlavacanaṃ pakkhipitvā buddhavacanañca chaḍḍetvā mahāsaṅgītīhi visuṃ dhammavinayasaṅgahaṃ katvā",
  "tika-abh09t:2389_13": "mahāsaṅghikācariyakulaṃ nāma akaṃsu.",
  "tika-abh09t:2389_14": "Parisuddhasāsanaṃ pana therehi paripālitattā “theravādo”ti paññāyi,",
  "tika-abh09t:2389_15": "imesu pana dvīsu vādesu mahāsaṅghikato bhijjitvā ekabyohārikā,",
  "tika-abh09t:2389_16": "gokulikā ca,",
  "tika-abh09t:2389_17": "tato paṇṇattivādā, bahuliyā,",
  "tika-abh09t:2389_18": "cetiyavādā cāti pañca vādā,",
  "tika-abh09t:2389_19": "mahāsaṅghikehi pana saddhiṃ cha ācariyakulāni nāma jātāni.",
  "tika-abh09t:2389_20": "Tathā theravādato bhijjitvā mahisāsakā,",
  "tika-abh09t:2389_21": "vajjiputtakā ca,",
  "tika-abh09t:2389_22": "tato dhammuttariyā,",
  "tika-abh09t:2389_23": "bhadrayānikā,",
  "tika-abh09t:2389_24": "channāgārikā,",
  "tika-abh09t:2389_25": "sammitiyā ca,",
  "tika-abh09t:2389_26": "mahisāsakato dhammaguttikā,",
  "tika-abh09t:2389_27": "sabbatthikā ca,",
  "tika-abh09t:2389_28": "tato kassapikā,",
  "tika-abh09t:2389_29": "tato saṅkantikā,",
  "tika-abh09t:2389_30": "tato suttavādā cāti ime ekādasa vādā jātā.",
  "tika-abh09t:2389_31": "Te purimehi chahi saddhiṃ sattarasa bhinnavādā dutiye vassasate uppannā,",
  "tika-abh09t:2389_32": "theravādo pana ekova asambhinnako,",
  "tika-abh09t:2389_33": "tena saddhiṃ sāsane aṭṭhārasa nikāyā jātāti veditabbā,",
  "tika-abh09t:2389_34": "ye “aṭṭhārasācariyakulānī”ti pavuccanti.",
  "tika-abh09t:2389_35": "Imesaṃ pana aṭṭhārasannaṃ ācariyavādānaṃ vasena āyatiṃ sāsanassa āluḷanaṃ ñatvā sammāsambuddho dvinnaṃ",
  "tika-abh09t:2389_36": "vassasatānaṃ accayena sāsane paṭiladdhasaddhena asokena dhammaraññā bāhirake anoloketvā sāsane eva lābhasakkāre",
  "tika-abh09t:2389_37": "pavattante lābhasakkāratthāya sāsanavesaṃ gahetvā sakāni sakāni diṭṭhigatāni tathato dīpentesu dvāsaṭṭhidiṭṭhigatikesu",
  "tika-abh09t:2389_38": "yathāvuttasattarasācariyakulesu ca samayakusalatāya vicinitvā setakāni datvā uppabbājitesu parisuddhe",
  "tika-abh09t:2389_39": "mahābhikkhusaṅghe nisīditvā moggaliputtatissattherassa yāni tadā uppannāni vatthūni,",
  "tika-abh09t:2389_40": "yāni ca āyatiṃ uppajjissanti,",
  "tika-abh09t:2389_41": "sabbānipi tāni attano satthārā dinnamātikāmukhamattena paṭibāhitvā suttasahassapaṭimaṇḍitaṃ parappavādamathanaṃ",
  "tika-abh09t:2389_42": "āyatilakkhaṇaṃ kathāvatthuppakaraṇaṃ mātikāvibhajanavasena bhāsitvā taṃ tatiyasaṅgītiyaṃ saṅgahaṃ āropetvā",
  "tika-abh09t:2389_43": "āluḷitaṃ sāsanaṃ paggahetuṃ samatthabhāvaṃ bhikkhusaṅghe pakāsanatthaṃ āyativādappaṭibāhananayadassanavasena",
  "tika-abh09t:2389_44": "imaṃ kathāvatthumātikaṃ vatvā therassa okāsaṃ ṭhapento tassā vibhaṅgaṃ na avocāti veditabbaṃ.",
  "tika-abh09t:2390_0": "Tattha puggaloti attā jīvo satto.",
  "tika-abh09t:2390_1": "Upalabbhatīti paññāya upagantvā labbhati,",
  "tika-abh09t:2390_2": "ñāyatīti attho.",
  "tika-abh09t:2390_3": "Saccikaṭṭhaparamatthenāti ettha saccikaṭṭhoti māyāmarīciādayo viya abhūtākārena aggahetabbo bhūtaṭṭho.",
  "tika-abh09t:2390_4": "Paramatthoti anussavādivasena aggahetabbo uttamattho.",
  "tika-abh09t:2390_5": "Ubhayenāpi yathā rūpavedanādayo dhammā bhūtena sabhāvena upalabbhanti,",
  "tika-abh09t:2390_6": "evaṃ tāva “puggalo upalabbhatī”ti pucchati.",
  "tika-abh09t:2390_7": "Paravādī “āmantā”ti paṭijānāti.",
  "tika-abh09t:2390_8": "Paṭijānanañhi katthaci “āma bhante”ti āgacchati,",
  "tika-abh09t:2390_9": "katthaci “āmo”ti āgacchati,",
  "tika-abh09t:2390_10": "idha pana “āmantā”ti āgataṃ.",
  "tika-abh09t:2390_11": "Tatrāyaṃ adhippāyo –",
  "tika-abh09t:2390_12": "paravādī hi yasmā bhagavatā “atthi puggalo attahitāya paṭipanno”tiādinā puggalo pakāsito,",
  "tika-abh09t:2390_13": "bhagavā ca avitathavādī,",
  "tika-abh09t:2390_14": "tasmā so “saccikaṭṭhaparamattheneva atthī”ti laddhiṃ gahetvā “āmantā”ti paṭijānāti.",
  "tika-abh09t:2391_0": "Athassa tādisassa lesavacanassa chalavādassa okāsaṃ adadamāno sakavādī “yo saccikaṭṭho”tiādimāha.",
  "tika-abh09t:2391_1": "Tatrāyaṃ adhippāyo –",
  "tika-abh09t:2391_2": "yvāyaṃ heṭṭhā rūpavedanādiko dhammappabhedo āgato,",
  "tika-abh09t:2391_3": "na sammutisaccavasena,",
  "tika-abh09t:2391_4": "nāpi anussavādivasena gahetabbo,",
  "tika-abh09t:2391_5": "attano pana bhūtatāya eva saccikaṭṭho,",
  "tika-abh09t:2391_6": "attapaccakkhatāya ca paramattho,",
  "tika-abh09t:2391_7": "so tathāpaṭiññāto puggalo tato tena saccikaṭṭhaparamatthena ākārena upalabbhati,",
  "tika-abh09t:2391_8": "yathā ruppanānubhavanādinā sakiyenākārena puna saccikaṭṭhaparamattho upalabbhati,",
  "tika-abh09t:2391_9": "kiṃ tava puggalopi evaṃ upalabbhatīti vuttaṃ hoti.",
  "tika-abh09t:2391_10": "Na hevaṃ vattabbeti avajānanā paravādissa.",
  "tika-abh09t:2391_11": "So hi tathārūpaṃ puggalaṃ anicchanto avajānāti.",
  "tika-abh09t:2391_12": "Na hi attā nāma khandhādivimutto koci dissati aññatra byāmohamattā.",
  "tika-abh09t:2391_13": "Tatrāyaṃ padacchedo –",
  "tika-abh09t:2391_14": "na hi evaṃ vattabbeti.",
  "tika-abh09t:2391_15": "“Na ha eva”ntipi paṭhanti,",
  "tika-abh09t:2391_16": "dvinnampi evaṃ na vattabboti attho.",
  "tika-abh09t:2392_0": "Ājānāhi niggahanti sakavādivacanaṃ.",
  "tika-abh09t:2392_1": "Yasmā te purimāya vattabbapaṭiññāya pacchimā navattabbapaṭiññā,",
  "tika-abh09t:2392_2": "pacchimāya ca purimā na sandhīyati,",
  "tika-abh09t:2392_3": "tasmā niggahaṃ patto,",
  "tika-abh09t:2392_4": "taṃ niggahaṃ dosaṃ aparādhaṃ ājānāhi,",
  "tika-abh09t:2392_5": "sampaṭicchāhīti attho.",
  "tika-abh09t:2392_6": "Evaṃ niggahaṃ ājānāpetvā idāni taṃ ṭhapanāya ceva anulomapaṭilomato pāpanāropanānañca vasena pākaṭaṃ karonto “hañci puggalo”tiādimāha.",
  "tika-abh09t:2392_7": "Tattha hañcīti yadi,",
  "tika-abh09t:2392_8": "sace puggalo upalabbhatīti attho.",
  "tika-abh09t:2392_9": "Ayaṃ tāva paravādīpakkhassa anuvadanena ṭhapanato niggahapatiṭṭhāpanato niggahapāpanāropanānaṃ lakkhaṇabhūtā anulomaṭṭhapanā nāma.",
  "tika-abh09t:2392_10": "Tena vata retiādi anulomapakkhe niggahassa pāpikattā anulomapāpanā nāma.",
  "tika-abh09t:2392_11": "Tattha tenāti kāraṇavacanaṃ.",
  "tika-abh09t:2392_12": "Vatāti okappanavacanaṃ niyamavacanaṃ.",
  "tika-abh09t:2392_13": "Reti āmantanavacanaṃ.",
  "tika-abh09t:2392_14": "Idaṃ vuttaṃ hoti –",
  "tika-abh09t:2392_15": "tena vata re vattabbe vata re hambho bhadramukha tena kāraṇena vattabbo evāti attho.",
  "tika-abh09t:2392_16": "Yaṃ tattha vadesītiādi anulomapakkhe niggahassa āropitattā anulomaropanā nāma.",
  "tika-abh09t:2392_17": "Yañcassa pariyosāne “micchā”ti padaṃ,",
  "tika-abh09t:2392_18": "tassa purato “idaṃ te”ti āharitabbaṃ.",
  "tika-abh09t:2392_19": "Idaṃ te micchāti ayañhettha attho.",
  "tika-abh09t:2392_20": "Evaṃ uparipi.",
  "tika-abh09t:2392_21": "Parato pāḷiyampi etaṃ āgatameva.",
  "tika-abh09t:2392_22": "No ce pana vattabbetiādi “na hevaṃ vattabbe”ti paṭikkhittapakkhassa anuvadanena ṭhapitattā paṭilomato",
  "tika-abh09t:2392_23": "niggahapāpanāropanānaṃ lakkhaṇabhūtā paṭilomaṭṭhapanā nāma.",
  "tika-abh09t:2392_24": "No ca vata retiādi paṭilomapakkhe niggahassa pāpitattā paṭilomapāpanā nāma.",
  "tika-abh09t:2392_25": "Puna yaṃ tattha vadesītiādi paṭilomapakkhe niggahassa āropitattā paṭilomaropanā nāma.",
  "tika-abh09t:2393_0": "Tatrāyaṃ ādito paṭṭhāya saṅkhepattho –",
  "tika-abh09t:2393_1": "yadi puggalo upalabbhati saccikaṭṭhaparamatthena,",
  "tika-abh09t:2393_2": "tena vata bho so upalabbhatīti vattabbo.",
  "tika-abh09t:2393_3": "Yaṃ pana tattha vadesi “vattabbo kho purimapañhe ‘saccikaṭṭhaparamatthena upalabbhatī’ti no ca vattabbo dutiyapañhe ‘tato so puggalo upalabbhatī”’ti,",
  "tika-abh09t:2393_4": "idaṃ te micchāti evaṃ tāva anulomato ṭhapanāpāpanāropanā honti.",
  "tika-abh09t:2394_0": "Atha na vattabbo dutiyapañhe “tato so puggalo upalabbhatī”ti,",
  "tika-abh09t:2394_1": "purimapañhepi na vattabbova.",
  "tika-abh09t:2394_2": "Yaṃ pana tattha vadesi “vattabbo kho purimapañhe ‘saccikaṭṭhaparamatthena upalabbhatī’ti,",
  "tika-abh09t:2394_3": "no ca vattabbo dutiyapañhe ‘tato so puggalo upalabbhatī”’ti,",
  "tika-abh09t:2394_4": "idaṃ te micchāti evaṃ paṭilomato ṭhapanāpāpanāropanā honti.",
  "tika-abh09t:2394_5": "Evametaṃ niggahassa ca anulomato dvinnaṃ,",
  "tika-abh09t:2394_6": "paṭilomato dvinnanti catunnaṃ pāpanāropanānañca vuttattā upalabbhatītiādikaṃ anulomapañcakaṃ nāma.",
  "tika-abh09t:2394_7": "Ettha ca kiñcāpi anulomato pāpanāropanāhi eko,",
  "tika-abh09t:2394_8": "paṭilomato pāpanāropanāhi ekoti dve niggahā katā,",
  "tika-abh09t:2394_9": "ājānāhi niggahanti etasseva pana paṭhamassa niggahassa dvīhākārehi āropitattā ekovāyaṃ niggahoti gahetabbo.",
  "tika-abh09t:2394_10": "Paṭhamo niggaho.",
  "tika-abh09t:2395_0": "Idāni paccanīkanayo hoti.",
  "tika-abh09t:2395_1": "Tattha puggalo nupalabbhatīti pucchā paravādissa.",
  "tika-abh09t:2395_2": "Sakavādī yathā rūpavedanādayo dhammā upalabbhanti,",
  "tika-abh09t:2395_3": "evaṃ anupalabbhanīyato “āmantā”ti paṭijānāti.",
  "tika-abh09t:2395_4": "Puna itaro attanā adhippetaṃ saccikaṭṭhaṃyeva sandhāya “yo saccikaṭṭho”tiādimāha.",
  "tika-abh09t:2395_5": "Sammutisaccaparamatthasaccāni vā ekato katvāpi paravādī evamāha.",
  "tika-abh09t:2395_6": "Sakavādī puggalo hi upādāyapaññattisabbhāvatopi dvinnaṃ saccānaṃ ekato katvā pucchitattāpi “na heva”nti paṭikkhipati.",
  "tika-abh09t:2395_7": "Idāni kiñcāpi tena paṭhamaṃ paramatthasaccavasena nupalabbhanīyatā sampaṭicchitā,",
  "tika-abh09t:2395_8": "pacchā pana sammutisaccavasena vā vomissakavasena vā paṭikkhittā.",
  "tika-abh09t:2395_9": "Paravādī pana “nupalabbhatī”ti vacanasāmaññamattaṃ chalavādaṃ nissāya “yaṃ tayā paṭhamaṃ paṭiññātaṃ,",
  "tika-abh09t:2395_10": "taṃ pacchā paṭikkhitta”nti bhaṇḍanassa paṭibhaṇḍanaṃ viya attano katassa niggahakammassa paṭikammaṃ karonto “ājānāhi paṭikamma”nti āha.",
  "tika-abh09t:2395_11": "Idāni yathāssa anulomapañcake sakavādinā vādaṭṭhapanaṃ katvā anulomapaṭilomato pāpanāropanāhi paravādiniggaho pākaṭo kato,",
  "tika-abh09t:2395_12": "evaṃ paṭikammaṃ pākaṭaṃ karonto “hañci puggalo”tiādimāha.",
  "tika-abh09t:2395_13": "Taṃ heṭṭhā vuttanayeneva atthato veditabbaṃ.",
  "tika-abh09t:2395_14": "Yasmā panettha ṭhapanā nāma paravādipakkhassa ṭhapanato “ayaṃ tava doso”ti dassetuṃ ṭhapanamattameva hoti,",
  "tika-abh09t:2395_15": "na niggahassa vā paṭikammassa vā pākaṭībhāvakaraṇaṃ,",
  "tika-abh09t:2395_16": "pāpanāropanāhi panassa pākaṭīkaraṇaṃ hoti,",
  "tika-abh09t:2395_17": "tasmā idaṃ anulomapaṭilomato pāpanāropanānaṃ vasena catūhākārehi paṭikammassa katattā paṭikammacatukkaṃ nāmāti ekaṃ catukkaṃ veditabbaṃ.",
  "tika-abh09t:2396_0": "Evaṃ paṭikammaṃ katvā idāni yvāssa anulomapañcake sakavādinā niggaho kato,",
  "tika-abh09t:2396_1": "tassa tameva chalavādaṃ nissāya dukkaṭabhāvaṃ dassento “tvaṃ ce pana maññasī”tiādimāha.",
  "tika-abh09t:2396_2": "Tattha tvaṃ ce pana maññasīti yadi tvaṃ maññasi.",
  "tika-abh09t:2396_3": "“Vattabbe kho”ti idaṃ paccanīke “āmantā”ti paṭijānanaṃ sandhāya vuttaṃ,",
  "tika-abh09t:2396_4": "“no ca vattabbe”ti idaṃ pana “na hevā”ti avajānanaṃ sandhāya vuttaṃ.",
  "tika-abh09t:2396_5": "Tena tava tatthāti tena kāraṇena tvaṃyeva tasmiṃ “yo nupalabbhatī”ti pakkhe hevaṃ paṭijānanti “āmantā”ti evaṃ paṭijānanto.",
  "tika-abh09t:2396_6": "Hevaṃ niggahetabbeti puna “na hevā”ti avajānanto evaṃ niggahetabbo.",
  "tika-abh09t:2396_7": "Atha taṃ niggaṇhāmāti athevaṃ niggaṇhanārahaṃ taṃ niggaṇhāma,",
  "tika-abh09t:2396_8": "suniggahito ca hosīti sakena matena niggahitattā suniggahito ca bhavasi.",
  "tika-abh09t:2396_9": "Evamassa niggahetabbabhāvaṃ dassetvā idāni taṃ niggaṇhanto “hañcī”tiādimāha.",
  "tika-abh09t:2396_10": "Tattha ṭhapanāpāpanāropanā heṭṭhā vuttanayeneva veditabbā.",
  "tika-abh09t:2396_11": "Pariyosāne pana idaṃ te micchāti idaṃ tava vacanaṃ micchā hotīti attho.",
  "tika-abh09t:2396_12": "Idaṃ chalavādena catūhi ākārehi niggahassa katattā niggahacatukkaṃ nāma.",
  "tika-abh09t:2397_0": "Evaṃ niggahaṃ katvāpi idāni “yadi ayaṃ mayā tava matena kato niggaho dunniggaho,",
  "tika-abh09t:2397_1": "yopi mama tayā heṭṭhā anulomapañcake kato niggaho,",
  "tika-abh09t:2397_2": "sopi dunniggaho”ti dassento “ese ce dunniggahite”tiādimāha.",
  "tika-abh09t:2397_3": "Tattha ese ce dunniggahiteti eso ce tava vādo mayā dunniggahito,",
  "tika-abh09t:2397_4": "atha vā eso ce tava mayā kato niggaho dunniggaho.",
  "tika-abh09t:2397_5": "Hevamevaṃ tattha dakkhāti tatthāpi tayā mama heṭṭhā kate niggahe evamevaṃ passa.",
  "tika-abh09t:2397_6": "Idāni yvāssa heṭṭhā sakavādinā niggaho kato,",
  "tika-abh09t:2397_7": "taṃ “vattabbe kho”tiādivacanena dassetvā puna taṃ niggahaṃ aniggahabhāvaṃ upanento “no ca mayaṃ tayā”tiādimāha.",
  "tika-abh09t:2397_8": "Tattha no ca mayaṃ tayā tattha hetāya paṭiññāyātiādīsu ayamattho –",
  "tika-abh09t:2397_9": "yasmā so tayā mama kato niggaho dunniggaho,",
  "tika-abh09t:2397_10": "tasmā mayaṃ tayā tattha anulomapañcake “āmantā”ti etāya paṭiññāya evaṃ paṭijānantā puna “na hevā”ti paṭikkhepe",
  "tika-abh09t:2397_11": "katepi “ājānāhi niggaha”nti evaṃ niggahetabbāyeva,",
  "tika-abh09t:2397_12": "evaṃ aniggahetabbampi maṃ niggaṇhāsi,",
  "tika-abh09t:2397_13": "īdisena pana niggahena dunniggahitā mayaṃ homa.",
  "tika-abh09t:2397_14": "Idāni yaṃ niggahaṃ sandhāya dunniggahitā ca homāti avoca,",
  "tika-abh09t:2397_15": "taṃ dassetuṃ “hañci puggalo…pe…",
  "tika-abh09t:2397_16": "idaṃ te micchā”ti āha.",
  "tika-abh09t:2397_17": "Evamidaṃ anulomapaṭilomato catūhi pāpanāropanāhi niggahassa upanītattā upanayanacatukkaṃ nāma hoti.",
  "tika-abh09t:2398_0": "Idāni na hevaṃ niggahetabbetiādikaṃ niggamanacatukkaṃ nāma hoti.",
  "tika-abh09t:2398_1": "Tattha na hevaṃ niggahetabbeti yathāhaṃ tayā niggahito,",
  "tika-abh09t:2398_2": "na hi evaṃ niggahetabbo,",
  "tika-abh09t:2398_3": "etassa hi niggahassa dunniggahabhāvo mayā sādhito.",
  "tika-abh09t:2398_4": "Tena hīti tena kāraṇena.",
  "tika-abh09t:2398_5": "Yasmā esa niggaho dunniggaho,",
  "tika-abh09t:2398_6": "tasmā yaṃ maṃ niggaṇhāsi.",
  "tika-abh09t:2398_7": "Hañci puggalo…pe…",
  "tika-abh09t:2398_8": "idaṃ te micchāti idaṃ niggaṇhanaṃ tava micchāti attho.",
  "tika-abh09t:2398_9": "Tena hi ye kate niggaheti yena kāraṇena idaṃ micchā,",
  "tika-abh09t:2398_10": "tena kāraṇena yo tayā niggaho kato,",
  "tika-abh09t:2398_11": "so dukkaṭo.",
  "tika-abh09t:2398_12": "Yaṃ mayā paṭikammaṃ kataṃ,",
  "tika-abh09t:2398_13": "tadeva sukataṃ.",
  "tika-abh09t:2398_14": "Yāpi cesā paṭikammacatukkādivasena kathāmaggasampaṭipādanā katā,",
  "tika-abh09t:2398_15": "sāpi sukatāti.",
  "tika-abh09t:2398_16": "Tadeva puggalo upalabbhatītiādikassa anulomapañcakassa nupalabbhatītiādikānaṃ paṭikammaniggahopanayananiggamanacatukkānañca",
  "tika-abh09t:2398_17": "vasena anulomapaccanīkaṃ nāma niddiṭṭhanti veditabbaṃ.",
  "tika-abh09t:2398_18": "Ettāvatā sakavādino pubbapakkhe sati paravādino vacanasāmaññamattena chalavādena jayo hoti.",
  "tika-abh09t:2399_0": "Idāni yathā paravādino pubbapakkhe sati sakavādino dhammeneva tathena jayo hoti,",
  "tika-abh09t:2399_1": "tathā vāduppattiṃ dassetuṃ “puggalo nupalabbhatī”ti paccanīkānulomapañcakaṃ āraddhaṃ.",
  "tika-abh09t:2399_2": "Tattha paccanīke pucchā paravādissa,",
  "tika-abh09t:2399_3": "rūpādibhedaṃ saccikaṭṭhaparamatthaṃ sandhāya paṭiññā sakavādissa,",
  "tika-abh09t:2399_4": "suddhasammutisaccaṃ vā paramatthamissakaṃ vā sammutisaccaṃ sandhāya “yo saccikaṭṭho”ti puna anuyogo paravādissa,",
  "tika-abh09t:2399_5": "sammutivasena “puggalo nupalabbhatī”ti navattabbattā missakavasena vā anuyogassa saṃkiṇṇattā “na heva”nti paṭikkhepo sakavādissa,",
  "tika-abh09t:2399_6": "paṭiññātaṃ paṭikkhipatīti vacanasāmaññamattena “ājānāhi niggaha”ntiādivacanaṃ paravādissa.",
  "tika-abh09t:2399_7": "Evamayaṃ puggalo nupalabbhatīti dutiyavādaṃ nissāya dutiyo niggaho hotīti veditabbo.",
  "tika-abh09t:2399_8": "Evaṃ tena chalena niggaho āropito.",
  "tika-abh09t:2400_0": "Idāni dhammena samena paravādipaṭiññāya attano vāde jayaṃ dassetuṃ anulomanaye pucchā sakavādissa,",
  "tika-abh09t:2400_1": "attano laddhiṃ nissāya paṭiññā paravādissa,",
  "tika-abh09t:2400_2": "laddhiyā okāsaṃ adatvā paramatthavasena puna anuyogo sakavādissa,",
  "tika-abh09t:2400_3": "paramatthavasena puggalassa anupalabbhanato paṭikkhepo paravādissa,",
  "tika-abh09t:2400_4": "tato paraṃ dhammena samena attano jayadassanatthaṃ “ājānāhi paṭikamma”ntiādi sabbaṃ sakavādivacanameva hoti.",
  "tika-abh09t:2400_5": "Tattha sabbesaṃ paṭikammaniggahopanayananiggamanacatukkānaṃ heṭṭhā vuttanayeneva attho veditabbo.",
  "tika-abh09t:2400_6": "Evamidaṃ “puggalo nupalabbhatī”tiādikassa paccanīkapañcakassa “upalabbhatī”tiādīnaṃ paṭikammaniggahopanayananiggamanacatukkānañca",
  "tika-abh09t:2400_7": "vasena paccanīkānulomapañcakaṃ nāma niddiṭṭhaṃ hoti.",
  "tika-abh09t:2400_8": "Evametāni paṭhamasaccikaṭṭhe dve pañcakāni niddiṭṭhāni,",
  "tika-abh09t:2400_9": "tatthetaṃ vuccati –",
  "tika-abh09t:2401_0": "“Niggaho paravādissa, suddho paṭhamapañcake;",
  "tika-abh09t:2402_0": "Asuddho pana tasseva, paṭikammajayo tahiṃ.",
  "tika-abh09t:2403_0": "“Niggaho sakavādissa, asuddho dutiyapañcake;",
  "tika-abh09t:2404_0": "Visuddho pana tasseva, paṭikammajayo tahiṃ.",
  "tika-abh09t:2405_0": "“Tasmā dvīsupi ṭhānesu, jayova sakavādino;",
  "tika-abh09t:2406_0": "Dhammena hi jayo nāma, adhammena kuto jayo.",
  "tika-abh09t:2407_0": "“Saccikaṭṭhe yathā cettha, pañcakadvayamaṇḍite;",
  "tika-abh09t:2408_0": "Dhammādhammavaseneva, vutto jayaparājayo.",
  "tika-abh09t:2409_0": "“Ito paresu sabbesu, saccikaṭṭhesu paṇḍito;",
  "tika-abh09t:2410_0": "Evameva vibhāveyya, ubho jayaparājaye”ti. ;",
  "tika-abh09t:2411_0": "Paṭhamo suddhikasaccikaṭṭho niṭṭhito.",
  "tika-abh09t:2412_0": "Evaṃ suddhikasaccikaṭṭhaṃ vitthāretvā idāni tameva aparehipi okāsādīhi nayehi vitthāretuṃ puna “puggalo upalabbhatī”tiādi āraddhaṃ.",
  "tika-abh09t:2412_1": "Tattha pucchā sakavādissa,",
  "tika-abh09t:2412_2": "paṭiññā paravādissa.",
  "tika-abh09t:2412_3": "Puna sabbatthāti sarīraṃ sandhāya anuyogo sakavādissa,",
  "tika-abh09t:2412_4": "rūpasmiṃ attānaṃ samanupassanādosañca “aññaṃ jīvaṃ aññaṃ sarīra”nti āpajjanadosañca disvā paṭikkhepo paravādissa.",
  "tika-abh09t:2412_5": "Sesamettha anulomapaccanīkapañcake heṭṭhā vuttanayeneva veditabbaṃ.",
  "tika-abh09t:2412_6": "Pāṭho pana saṃkhitto.",
  "tika-abh09t:2412_7": "Tattha yasmā sarīraṃ sandhāya “sabbattha nupalabbhatī”ti vutte sarīrato bahi upalabbhatīti āpajjati,",
  "tika-abh09t:2412_8": "tasmā paccanīke paṭikkhepo sakavādissa,",
  "tika-abh09t:2412_9": "paṭhamaṃ anujānitvā pacchā avajānātīti chalavādassa vasena paṭikammaṃ paravādissa,",
  "tika-abh09t:2412_10": "sesaṃ pākaṭameva.",
  "tika-abh09t:2413_0": "Dutiyanaye sabbadāti purimapacchimajātikālañca dharamānaparinibbutakālañca sandhāya anuyogo sakavādissa,",
  "tika-abh09t:2413_1": "sveva khattiyo so brāhmaṇotiādīnaṃ āpattidosañca dharamānaparinibbutānaṃ visesābhāvadosañca disvā paṭikkhepo paravādissa.",
  "tika-abh09t:2413_2": "Sesaṃ paṭhamanaye vuttasadisameva.",
  "tika-abh09t:2414_0": "Tatiyanaye sabbesūti khandhāyatanādīni sandhāya pucchā sakavādissa,",
  "tika-abh09t:2414_1": "rūpasmiṃ attā,",
  "tika-abh09t:2414_2": "cakkhusmiṃ attātiādidosabhayena paṭikkhepo paravādissa.",
  "tika-abh09t:2414_3": "Sesaṃ tādisamevāti.",
  "tika-abh09t:2415_0": "Evamimāni tīṇi mukhāni anulomapaccanīkapañcake anulomamattavaseneva tāva paṭipāṭiyā bhājetvā puna paccanīkānulomapañcake",
  "tika-abh09t:2415_1": "paccanīkamattavaseneva bhājetuṃ “puggalo nupalabbhatī”tiādi āraddhaṃ.",
  "tika-abh09t:2415_2": "Tattha heṭṭhā vuttanayena attho veditabbo.",
  "tika-abh09t:2415_3": "Ettāvatā suddhikassa ceva imesañca tiṇṇanti catunnaṃ saccikaṭṭhānaṃ ekekasmiṃ saccikaṭṭhe anulomapaccanīkassa,",
  "tika-abh09t:2415_4": "paccanīkānulomassa cāti dvinnaṃ dvinnaṃ paccanīkānaṃ vasena ayaṃ aṭṭhamukhā nāma vādayutti niddiṭṭhā hotīti veditabbā.",
  "tika-abh09t:2415_5": "Yā ekekasmiṃ mukhe ekekassa niggahassa vasena vuccati.",
  "tika-abh09t:2415_6": "Tatthetaṃ vuccati –",
  "tika-abh09t:2416_0": "“Evaṃ catubbidhe pañhe, pañcakadvayabhedato;",
  "tika-abh09t:2417_0": "Esā aṭṭhamukhā nāma, vādayutti pakāsitā.",
  "tika-abh09t:2418_0": "“Aṭṭheva niggahā tattha, cattāro tesu dhammikā;",
  "tika-abh09t:2419_0": "Adhammikā ca cattāro, sabbattha sakavādino;",
  "tika-abh09t:2420_0": "Jayo parājayo ceva, sabbattha paravādino”ti. ;",
  "tika-abh09t:2421_0": "Ayaṃ tāvettha anuttānatthato saṃvaṇṇanā.",
  "tika-abh09t:2422_0": "Atthavinicchayo panetthāpi moggaliputtatissattherena kataniddesassa nayamukhamattadassanavaseneva hoti.",
  "tika-abh09t:2422_1": "Therena hi bhagavatā ṭhapitāya etissā mātikāya paduddhāravasena niddesaṃ akatvā bhagavatā dinnaaṭṭhamukhavādayuttinaye",
  "tika-abh09t:2422_2": "ṭhatvā aparehi pariyāyehi puggalavādaṃ,",
  "tika-abh09t:2422_3": "tadaññaṃ nānappakāraṃ micchāgāhañca nirākaronteneva puggalakathaṃ ādiṃ katvā sādhikadvisatakathāhi niddeso kato.",
  "tika-abh09t:2423_0": "Tattha puggalavādanirākaraṇatthaṃ tāva khandhāyatanadhātuindriyavasena sattapaññāsāya dhammesu ekekena",
  "tika-abh09t:2423_1": "saddhiṃ “puggalo upalabbhati saccikaṭṭhaparamatthena,",
  "tika-abh09t:2423_2": "rūpañca upalabbhati saccikaṭṭhaparamatthena…pe…",
  "tika-abh09t:2423_3": "puggalo upalabbhati saccikaṭṭhaparamatthena,",
  "tika-abh09t:2423_4": "vedanāpi upalabbhati saccikaṭṭhaparamatthenā”tiādinā nayena puggalasaṃsandanavasappavattaṃ suddhikasaṃsandanaṃ,",
  "tika-abh09t:2423_5": "yathā rūpavedanādayo sattapaññāsa dhammā aññamaññā visadisā upalabbhanti,",
  "tika-abh09t:2423_6": "evaṃ rūpādīhi visadiso puggalo upalabbhatīti pucchanavasappavattaṃ opammasaṃsandanaṃ,",
  "tika-abh09t:2423_7": "“rūpaṃ puggalo,",
  "tika-abh09t:2423_8": "rūpasmiṃ puggalo,",
  "tika-abh09t:2423_9": "aññatra rūpā puggalo,",
  "tika-abh09t:2423_10": "puggalasmiṃ rūpa”nti evaṃ catukkanayena sattapaññāsāya dhammehi pucchanavasappavattaṃ catukkanayasaṃsandananti tividhā saṃsandananayā vuttā.",
  "tika-abh09t:2423_11": "Tattha puggalassa rūpādisabhāvatte niccasassatucchedādippasaṅgato yathānurūpaṃ nirākaraṇaṃ veditabbaṃ,",
  "tika-abh09t:2423_12": "ativitthārabhayenettha upari cetaṃ na vitthārīyati.",
  "tika-abh09t:2424_0": "Tato “yathā rūpādayo sappaccayā,",
  "tika-abh09t:2424_1": "appaccayādayo vā honti,",
  "tika-abh09t:2424_2": "evaṃ tava puggalopi sappaccayatādilakkhaṇayutto”ti pucchanavasappavattā lakkhaṇayuttikathā,",
  "tika-abh09t:2424_3": "“puggalo”ti,",
  "tika-abh09t:2424_4": "“upalabbhatī”ti ca padadvayādisodhanatthaṃ “yo puggalo,",
  "tika-abh09t:2424_5": "so upalabbhati.",
  "tika-abh09t:2424_6": "Yo vā upalabbhati,",
  "tika-abh09t:2424_7": "so puggalo”tiādipucchanavasappavattaṃ vacanasodhanaṃ,",
  "tika-abh09t:2424_8": "“rūpadhātuyā rūpī”tiādi nāmapaññattisodhanavasappavatto paññattānuyogo ca,",
  "tika-abh09t:2424_9": "“sova puggalo sandhāvati asmā lokā paraṃ lokaṃ, añño vā,",
  "tika-abh09t:2424_10": "na añño vā,",
  "tika-abh09t:2424_11": "neva añño nānañño vā”tiādinā gatiparivattanamukhena cutipaṭisandhānuyogo,",
  "tika-abh09t:2424_12": "“rukkhaṃ upādāya chāyādīnaṃ viya khandhādiṃ upādāya paramatthato puggalapaññattī”ti vāde tassa aniccasaṅkhatatādippasaṅgadīpako upādāpaññattānuyogo,",
  "tika-abh09t:2424_13": "“kalyāṇapāpakānaṃ kammānaṃ kārako puggalo”ti vāde tassa vaṭṭadukkhānupacchedādippasaṅgadīpako purisakārānuyogo ca,",
  "tika-abh09t:2424_14": "“yo iddhivikubbako,",
  "tika-abh09t:2424_15": "so puggalo”tiādivādabhedako abhiññānuyogo,",
  "tika-abh09t:2424_16": "“mātāpitādayo nāma atthi,",
  "tika-abh09t:2424_17": "tena puggalo atthī”ti vādabhedako ñātakānuyogo,",
  "tika-abh09t:2424_18": "“evaṃ khattiyo”tiādi jātyānuyogo,",
  "tika-abh09t:2424_19": "“gahaṭṭho pabbajito”tiādi paṭipattānuyogo,",
  "tika-abh09t:2424_20": "“devo manusso”tiādi upapattānuyogo,",
  "tika-abh09t:2424_21": "“sotāpanno”tiādi paṭivedhānuyogo,",
  "tika-abh09t:2424_22": "“aṭṭha purisapuggalā”tiādi saṅghānuyogo,",
  "tika-abh09t:2424_23": "“puggalo saṅkhato”tiādivasappavatto saccikaṭṭhasabhāgānuyogo,",
  "tika-abh09t:2424_24": "“sukhaṃ vedanaṃ vediyamāno”tiādi vedakānuyogo,",
  "tika-abh09t:2424_25": "“kāye kāyānupassī”tiādi kiccānuyogo,",
  "tika-abh09t:2424_26": "“atthi puggalo attahitāya paṭipanno”tiādinā puggalasabhāvasādhakasuttesu sannissitesu –",
  "tika-abh09t:2425_0": "Sabbe dhammā anattā, dukkhameva uppajjamānaṃ uppajjati.",
  "tika-abh09t:2426_0": "Kinnu sattoti paccesi, māra diṭṭhigataṃ nu te;",
  "tika-abh09t:2427_0": "Suddhasaṅkhārapuñjoyaṃ, nayidha sattūpalabbhati.",
  "tika-abh09t:2428_0": "Dukkhameva hi sambhoti, dukkhaṃ tiṭṭhati veti ca;",
  "tika-abh09t:2429_0": "Nāññatra dukkhā sambhoti, nāññaṃ dukkhā nirujjhati. ;",
  "tika-abh09t:2430_0": "Yasmā ca kho, ānanda, suññaṃ attena vā attaniyena vā…pe… tasmā suñño lokoti vuccati.",
  "tika-abh09t:2431_0": "“Attani vā,",
  "tika-abh09t:2431_1": "bhikkhave,",
  "tika-abh09t:2431_2": "sati attaniyaṃ meti assāti…pe…",
  "tika-abh09t:2431_3": "attani ca bhikkhave attaniye ca saccato thetato anupalabbhaniyamāne yampi taṃ diṭṭhiṭṭhānaṃ, so loko, so attā,",
  "tika-abh09t:2431_4": "so pecca bhavissāmi,",
  "tika-abh09t:2431_5": "nicco dhuvo sassato avipariṇāmadhammo,",
  "tika-abh09t:2431_6": "sassatisamaṃ tatheva ṭhassāmīti, nanāyaṃ,",
  "tika-abh09t:2431_7": "bhikkhave,",
  "tika-abh09t:2431_8": "kevalo paripūro bāladhammo”ti, “tatra, seniya,",
  "tika-abh09t:2431_9": "yvāyaṃ satthā diṭṭhe ceva dhamme attānaṃ saccato thetato na paññāpeti,",
  "tika-abh09t:2431_10": "abhisamparāye ca…pe…",
  "tika-abh09t:2431_11": "ayaṃ vuccati, seniya,",
  "tika-abh09t:2431_12": "satthā sammāsambuddho”tiādinā puggalābhāvadīpakasuttasandassanavasappavatto suttasandassanānuyogo cāti",
  "tika-abh09t:2431_13": "ettakena kathāmaggena vitthārato paṭhamā puggalakathā vibhattā.",
  "tika-abh09t:2431_14": "Tattha “atthi puggalo attahitāya paṭipanno”tiādīsu yathā rūpādayo dhammā paccattalakkhaṇasāmaññalakkhaṇavasena labbhanti,",
  "tika-abh09t:2431_15": "na evaṃ puggalo,",
  "tika-abh09t:2431_16": "rūpādīsu pana sati lokavohāramattena “atthi puggalo”ti vuccatīti.",
  "tika-abh09t:2431_17": "Vuttampi cetaṃ bhagavatā – “imā kho, citta…pe…",
  "tika-abh09t:2431_18": "lokavohārā lokapaññattiyo”ti.",
  "tika-abh09t:2431_19": "Dvidhāpi buddhānaṃ kathā sammutikathā,",
  "tika-abh09t:2431_20": "paramatthakathā ca.",
  "tika-abh09t:2431_21": "Tattha “satto puggalo gāmo pabbato”tiādikā sammutikathā nāma,",
  "tika-abh09t:2431_22": "“aniccaṃ dukkhaṃ anattā khandhā āyatanānī”tiādikā paramatthakathā nāma.",
  "tika-abh09t:2431_23": "Buddhā hi ye ye sattā yathā yathā bujjhitvā catusaccapaṭivedhaṃ kātuṃ sakkonti,",
  "tika-abh09t:2431_24": "tesaṃ tesaṃ tathā tathā sammutivasena vā paramatthavasena vā vomissakavasena vā desetvā nāmarūpaparicchedadassanavaseneva amataṃ maggaṃ pakāsenti. Ayañhi –",
  "tika-abh09t:2432_0": "Duve saccāni akkhāsi, sambuddho vadataṃ varo;",
  "tika-abh09t:2433_0": "Sammutiṃ paramatthañca, tatiyaṃ nupalabbhati.",
  "tika-abh09t:2434_0": "Tattha –",
  "tika-abh09t:2435_0": "Saṅketavacanaṃ saccaṃ, lokasammutikāraṇaṃ;",
  "tika-abh09t:2436_0": "Paramatthavacanaṃ saccaṃ, dhammānaṃ tathalakkhaṇaṃ.",
  "tika-abh09t:2437_0": "Tasmā viññū akatvāna, byañjanebhinivesanaṃ;",
  "tika-abh09t:2438_0": "Paramatthe patiṭṭhāya, puggalādiṃ vivajjaye.",
  "tika-abh09t:2439_0": "Paññattiṃ anatikkamma, paramattho pakāsito;",
  "tika-abh09t:2440_0": "Vināyakena so yasmā, tasmā aññopi paṇḍito;",
  "tika-abh09t:2441_0": "Paramatthaṃ pakāsento, samaññaṃ nātidhāvayeti. ;",
  "tika-abh09t:2442_0": "Ayaṃ puggalakathānayo.",
  "tika-abh09t:2443_0": "Parihānikathādivaṇṇanā",
  "tika-abh09t:2444_0": "Puggalakathāto paraṃ “parihāyati arahā arahattā”tiādinā asekhā,",
  "tika-abh09t:2444_1": "sotāpannavajjitasekhā ca aggamaggaphalato parihāyantīti pavattā parihānikathā.",
  "tika-abh09t:2444_2": "Pabbajjā viya paṭivedhasaṅkhāto brahmacariyavāsopi manussesu eva bhavati,",
  "tika-abh09t:2444_3": "natthi devesu brahmacariyavāsoti pavattā brahmacariyakathā.",
  "tika-abh09t:2444_4": "Dukkhadassanena ekadesato kilesā pahīyanti,",
  "tika-abh09t:2444_5": "tathā samudayadassanādīhīti evaṃ nānābhisamayavasena odhiso kilesā pahīyantīti pavattā odhisokathā.",
  "tika-abh09t:2444_6": "Jhānalābhī puthujjano kāmarāgabyāpāde samucchedavasena jahati,",
  "tika-abh09t:2444_7": "so catusaccābhisamayā paṭhamameva anāgāmī hotīti pavattā jahatikathā.",
  "tika-abh09t:2444_8": "Atītādibhedaṃ sabbaṃ khandhādikaṃ kālattayepi khandhādisabhāvena atthīti pavattā sabbamatthītikathā. Atītaṃ,",
  "tika-abh09t:2444_9": "anāgatañca khandhādikaṃ atthīti pavattā atītakkhandhādikathā.",
  "tika-abh09t:2444_10": "Atītesu vipākadhammadhammesu ekaccaṃ avipakkavipākameva atthi,",
  "tika-abh09t:2444_11": "na itaranti pavattā ekaccamatthītikathā.",
  "tika-abh09t:2444_12": "Sabbe dhammā satipaṭṭhānāti pavattā satipaṭṭhānakathā.",
  "tika-abh09t:2444_13": "Atītānāgatādivasena natthi,",
  "tika-abh09t:2444_14": "sakabhāvena vā atthi,",
  "tika-abh09t:2444_15": "parabhāvena natthīti pavattā hevatthikathā.",
  "tika-abh09t:2444_16": "Tattha hevatthīti evaṃ iminā pakārena atthīti attho.",
  "tika-abh09t:2445_0": "Adhimānikānaṃ,",
  "tika-abh09t:2445_1": "kuhakānaṃ vā arahattapaṭiññānaṃ sukkavissaṭṭhiṃ disvā mārakāyikā devatā upasaṃharantīti pavattā parūpahārakathā.",
  "tika-abh09t:2445_2": "Arahato paresaṃ nāmagottādīsu atthi aññāṇaṃ,",
  "tika-abh09t:2445_3": "atthi kaṅkhā,",
  "tika-abh09t:2445_4": "parehi ñāpanīyato atthi paravitaraṇāti tisso kathā.",
  "tika-abh09t:2445_5": "Sotāpattimaggakkhaṇe dukkhanti vācā bhijjatīti pavattā vacībhedakathā.",
  "tika-abh09t:2445_6": "Dukkhanti vācaṃ bhāsanto dukkhe ñāṇaṃ āharati,",
  "tika-abh09t:2445_7": "tañca lokuttaranti pavattā dukkhāhārakathā.",
  "tika-abh09t:2445_8": "Samāpattiyaṃ,",
  "tika-abh09t:2445_9": "bhavaṅge ca cittaṃ ciraṃ tiṭṭhatīti pavattā cittaṭṭhitikathā.",
  "tika-abh09t:2445_10": "Sabbe saṅkhārā nippariyāyena ādittā kukkuḷanirayasadisāti pavattā kukkuḷakathā.",
  "tika-abh09t:2445_11": "Paccekaṃ catusaccadassanavasena ekekassa maggassa catukkhattuṃ uppattivasena soḷasahi koṭṭhāsehi arahattappattīti pavattā anupubbābhisamayakathā.",
  "tika-abh09t:2445_12": "Buddhānaṃ vohāravacanaṃ lokuttaranti pavattā vohārakathā.",
  "tika-abh09t:2445_13": "Suddhasattānaṃ appaṭisaṅkhāya maggena vinā kilesanirodhasaṅkhāto appaṭisaṅkhānirodho,",
  "tika-abh09t:2445_14": "paṭisaṅkhāya tena maggena kilesanirodhoti dve nirodhāti pavattā nirodhakathā.",
  "tika-abh09t:2446_0": "Tathāgatabalaṃ sāvakasādhāraṇanti pavattā balakathā.",
  "tika-abh09t:2446_1": "Āsavakkhayañāṇavirahitaṃ navabalaṃ lokuttaranti pavattā ariyantikathā.",
  "tika-abh09t:2446_2": "Sarāgaṃ cittaṃ nibbānaṃ ārabbha rāgato vimuccatīti pavattā vimuttikathā.",
  "tika-abh09t:2446_3": "Jhānena vikkhambhanavimuttiyā paṭhamaṃ vimuttaṃ cittaṃ maggakkhaṇe samucchedavimuttiyā vimuccamānaṃ nāma hotīti pavattā vimuccamānakathā.",
  "tika-abh09t:2446_4": "Aṭṭhamakasaṅkhātassa sotāpattimaggaṭṭhassa anulomagotrabhukkhaṇe diṭṭhivicikicchā pahīyanti nāma,",
  "tika-abh09t:2446_5": "maggakkhaṇe pahīnā nāmāti pavattā aṭṭhamakakathā.",
  "tika-abh09t:2446_6": "Aṭṭhamakassa maggakkhaṇe saddhindriyādīni paṭilabhanti,",
  "tika-abh09t:2446_7": "na paṭiladdhānīti pavattā aṭṭhamakassa indriyakathā.",
  "tika-abh09t:2446_8": "Catutthajjhānadhammupatthaddhaṃ maṃsacakkhumeva dibbacakkhu nāmāti pavattā dibbacakkhukathā.",
  "tika-abh09t:2446_9": "Tathā maṃsasote dibbasotakathā.",
  "tika-abh09t:2446_10": "Yathākammūpagatañāṇameva dibbacakkhūti pavattā yathākammūpagatañāṇakathā.",
  "tika-abh09t:2446_11": "Devabrahmānaṃ pāṇātipātādiasaṃvarābhāvamattena sampattaviratiyā abhāvepi saṃvaro atthīti pavattā saṃvarakathā.",
  "tika-abh09t:2446_12": "Asaññīnampi cutipaṭisandhikkhaṇe saññā atthīti pavattā asaññakathā.",
  "tika-abh09t:2446_13": "Nevasaññānāsaññāyatanabhūmiyaṃ saññā nappavattatīti pavattā nevasaññānāsaññāyatanakathā.",
  "tika-abh09t:2447_0": "Arahā gihī assāti pavattā gihissa arahātikathā.",
  "tika-abh09t:2447_1": "Anāgāmino suddhāvāsesu paṭisandhicittena upapattikkhaṇe arahanto hontīti pavattā upapattikathā.",
  "tika-abh09t:2447_2": "Arahato lokiyadhammāpi anāsavāti pavattā anāsavakathā.",
  "tika-abh09t:2447_3": "Paccuppannakkhaṇe samaṅgibhāvasamannāgamo ca rūpāvacarādibhūmantarapaṭilābhasamannāgamo cāti dve samannāgamā,",
  "tika-abh09t:2447_4": "yesaṃ pana ime dve samannāgame ṭhapetvā aññopi hettha upapattidhammavasena eko samannāgamo nāma atthi,",
  "tika-abh09t:2447_5": "tena arahā catūhi phalehi samannāgatoti pavattā samannāgatakathā.",
  "tika-abh09t:2447_6": "Imināva nayena arahā chahi upekkhāhi samannāgatoti pavattā upekkhāsamannāgatakathā.",
  "tika-abh09t:2447_7": "Maggañāṇasabbaññutaññāṇasaṅkhātabodhiyā sadā sannihitabhāvena buddhoti pavattā bodhiyā buddhotikathā.",
  "tika-abh09t:2447_8": "Mahāpurisalakkhaṇayuttāva bodhisattāti pavattā lakkhaṇakathā.",
  "tika-abh09t:2447_9": "Bodhisattānampi magganiyāmo atthīti pavattā niyāmokkantikathā.",
  "tika-abh09t:2447_10": "Catutthamaggaṭṭho tīhi phalehi samannāgatotiādinā pavattā aparāpi samannāgatakathā.",
  "tika-abh09t:2447_11": "Paṭhamamaggādīhi pahīnehi saddhiṃ nippariyāyato arahattaṃ sabbasaṃyojanappahānanti pavattā sabbasaṃyojanapahānakathā.",
  "tika-abh09t:2448_0": "Nippariyāyato phalaṃ vimutti nāma,",
  "tika-abh09t:2448_1": "vipassanāmaggapaccavekkhaṇañāṇāni pana pariyāyato.",
  "tika-abh09t:2448_2": "Evaṃ pana aggahetvā yaṃ kiñci kilesavippayuttaṃ ñāṇaṃ vimuttīti pavattā vimuttikathā.",
  "tika-abh09t:2448_3": "Buddhādiasekhārammaṇaṃ asekhañāṇanti pavattā asekhañāṇakathā.",
  "tika-abh09t:2448_4": "Pathavīkasiṇādisamāpattiyo paramatthato avijjamāne paññattārammaṇe pavattattā viparītañāṇanti pavattā viparītakathā.",
  "tika-abh09t:2448_5": "Tattha anicce niccantiādinā catubbidho vipallāso veditabbo.",
  "tika-abh09t:2448_6": "Sabbesaṃ puthujjanānaṃ niyāmagamanāya ñāṇaṃ atthīti pavattā niyāmakathā.",
  "tika-abh09t:2448_7": "Sabbaṃ ñāṇaṃ paṭisambhidāti pavattā paṭisambhidākathā.",
  "tika-abh09t:2448_8": "Sammutivisayampi ñāṇaṃ bhūtārammaṇamevāti pavattā sammutiñāṇakathā.",
  "tika-abh09t:2448_9": "Cetopariyañāṇaṃ cittārammaṇameva,",
  "tika-abh09t:2448_10": "na taṃsampayuttarāgādicetasikārammaṇanti pavattā cittārammaṇakathā.",
  "tika-abh09t:2448_11": "Sabbasmiṃ anāgatadhamme sabbesaṃ ñāṇaṃ atthīti pavattā anāgatañāṇakathā.",
  "tika-abh09t:2448_12": "Paccuppanne attano ñāṇepi ñāṇaṃ pavattatīti pavattā paṭuppannañāṇakathā.",
  "tika-abh09t:2448_13": "Buddhā viya sāvakāpi tena tena veneyyajanena pattabbaphalaṃ ñatvāva tadatthāya dhammaṃ desentīti pavattā phalañāṇakathā.",
  "tika-abh09t:2449_0": "Sammattaniyāmo niyamato niccaṭṭhena asaṅkhatoti pavattā niyāmakathā.",
  "tika-abh09t:2449_1": "“Dhammaṭṭhitatā dhammaniyāmatā”tiādivacanato paṭiccasamuppādo asaṅkhatoti pavattā paṭiccasamuppādakathā.",
  "tika-abh09t:2449_2": "“Saccāni tathāni avitathānī”tiādivacanato catusaccāni asaṅkhatānīti pavattā saccakathā.",
  "tika-abh09t:2449_3": "“Cattāro āruppā āneñjā”ti vacanato asaṅkhatāti pavattā āruppakathā.",
  "tika-abh09t:2449_4": "Nirodhasamāpatti asaṅkhatāti pavattā nirodhasamāpattikathā.",
  "tika-abh09t:2449_5": "Asaṅkhato ākāsoti ākāsakathā.",
  "tika-abh09t:2449_6": "Ākāso sanidassanotikathā.",
  "tika-abh09t:2449_7": "Pathavīdhātu sanidassanātiādiṃ katvā kāyakammaṃ sanidassananti pariyosānakathā.",
  "tika-abh09t:2450_0": "Natthi keci dhammā kehici dhammehi saṅgahitā,",
  "tika-abh09t:2450_1": "tena ekavidhena rūpasaṅgahotiādi niratthakanti pavattā saṅgahitakathā.",
  "tika-abh09t:2450_2": "Vedanādayo arūpadhammā aññamaññaṃ na sampayuttāti pavattā sampayuttakathā.",
  "tika-abh09t:2450_3": "Cetasikaṃ natthīti pavattā cetasikakathā.",
  "tika-abh09t:2450_4": "Cetanādhammova dānaṃ,",
  "tika-abh09t:2450_5": "na deyyadhammoti pavattā dānakathā.",
  "tika-abh09t:2450_6": "Paṭiggāhakānaṃ paribhogamayaṃ puññaṃ atthīti pavattā paribhogakathā.",
  "tika-abh09t:2450_7": "Petā ito dinnacīvarādīheva yāpentīti pavattā itodinnakathā.",
  "tika-abh09t:2450_8": "Pathavīkammavipākotikathā.",
  "tika-abh09t:2450_9": "Jarāmaraṇaṃ vipākotikathā.",
  "tika-abh09t:2450_10": "Kilesappahānamattameva sāmaññaphalaṃ,",
  "tika-abh09t:2450_11": "na cittacetasikā dhammāti pavattā ariyadhammavipākakathā.",
  "tika-abh09t:2450_12": "Aññamaññādipaccayatāya vipāko vipākadhammadhammotikathā.",
  "tika-abh09t:2451_0": "Asurakāyena saddhiṃ cha gatiyoti pavattā gatikathā.",
  "tika-abh09t:2451_1": "Matasatto mātuutusamayañca mātāpitusaṃyogañca olokayamāno sattāhaṃ,",
  "tika-abh09t:2451_2": "atirekasattāhaṃ vā yasmiṃ bhave tiṭṭhati,",
  "tika-abh09t:2451_3": "so antarābhavo nāma atthīti pavattā antarābhavakathā.",
  "tika-abh09t:2451_4": "Rūpādipañcakāmaguṇāva kāmadhātu nāma,",
  "tika-abh09t:2451_5": "na tu vatthukāmakilesakāmāti pavattā kāmaguṇakathā.",
  "tika-abh09t:2451_6": "Pañcevāyatanāni kāmātikathā.",
  "tika-abh09t:2451_7": "Rūpadhammāva rūpadhātūtikathā.",
  "tika-abh09t:2451_8": "Arūpadhammāva arūpadhātūtikathā.",
  "tika-abh09t:2451_9": "Rūpadhātuyā sattā ghānādīhi saddhiṃ saḷāyatanikāti pavattā rūpadhātuyāāyatanakathā.",
  "tika-abh09t:2451_10": "Āruppepi atthi sukhumarūpantikathā.",
  "tika-abh09t:2451_11": "Kāyavacīviññattivasena rūpaṃ kammantikathā.",
  "tika-abh09t:2451_12": "Cittavippayutto arūpadhammova jīvitindriyaṃ,",
  "tika-abh09t:2451_13": "rūpajīvitindriyaṃ natthīti pavattā jīvitindriyakathā.",
  "tika-abh09t:2451_14": "Ariyupavādakammena arahattā parihāyatīti pavattā kammahetukathā.",
  "tika-abh09t:2452_0": "Aniccādivasena saṅkhāre ādīnavato apassitvā nibbānaṃ ānisaṃsato passantassa saṃyojanappahānaṃ hotīti pavattā ānisaṃsadassāvikathā.",
  "tika-abh09t:2452_1": "Nibbānārammaṇampi saṃyojanaṃ atthīti pavattā amatārammaṇakathā.",
  "tika-abh09t:2452_2": "Rūpaṃ sārammaṇantikathā.",
  "tika-abh09t:2452_3": "Anusayā anārammaṇātikathā.",
  "tika-abh09t:2452_4": "Ñāṇaṃ anārammaṇantikathā.",
  "tika-abh09t:2452_5": "Atītārammaṇañca anāgatārammaṇañca cittaṃ anārammaṇantikathādvayaṃ.",
  "tika-abh09t:2452_6": "Sabbaṃ cittaṃ vitakkānupatitantikathā.",
  "tika-abh09t:2452_7": "Vitakkavipphārova saddo,",
  "tika-abh09t:2452_8": "so ca na sotaviññeyyoti pavattā vitakkavipphārasaddakathā.",
  "tika-abh09t:2452_9": "Vināpi cittena vācā pavattatīti pavattā nayathācittassavācātikathā.",
  "tika-abh09t:2452_10": "Vināpi cittena kāyakammaṃ pavattatīti pavattā nayathācittassakāyakammantikathā.",
  "tika-abh09t:2452_11": "Atītehipi jhānehi,",
  "tika-abh09t:2452_12": "anāgatehipi yogino samannāgatāti pavattā atītānāgatasamannāgatakathā.",
  "tika-abh09t:2453_0": "Bhavaṅgacitte aniruddhe eva kusalākusalacittāni uppajjanti,",
  "tika-abh09t:2453_1": "tadabhāve ca santatinirodho siyāti pavattā nirodhakathā.",
  "tika-abh09t:2453_2": "Saha vācāhi viññattirūpaṃ maggotikathā.",
  "tika-abh09t:2453_3": "Pañcaviññāṇasamaṅgissāpi maggabhāvanā atthīti pavattā pañcaviññāṇasamaṅgissamaggakathā.",
  "tika-abh09t:2453_4": "Pañcaviññāṇā kusalāpi akusalāpītikathā.",
  "tika-abh09t:2453_5": "Pañcaviññāṇā sābhogātikathā.",
  "tika-abh09t:2453_6": "Maggakkhaṇe lokiyena,",
  "tika-abh09t:2453_7": "lokuttarena cāti dvīhi sīlehi yuttātikathā.",
  "tika-abh09t:2453_8": "Sīlaṃ acetasikantikathā.",
  "tika-abh09t:2453_9": "Sīlaṃ na cittānuparivattītikathā.",
  "tika-abh09t:2453_10": "Samādānahetucittavippayutto puññopacayo hotīti pavattā samādānahetukakathā.",
  "tika-abh09t:2453_11": "Viññatti sīlantikathā.",
  "tika-abh09t:2453_12": "Pāṇātipātādayo vināpi viññattiṃ hontīti pavattā aviññattidussīlyakathā.",
  "tika-abh09t:2454_0": "Anusayā abyākatā, ahetukā,",
  "tika-abh09t:2454_1": "cittavippayuttāti tissopi anusayakathā.",
  "tika-abh09t:2454_2": "Asekhassa ñāṇavippayuttappavattiyā so ñāṇīti navattabboti pavattā ñāṇakathā.",
  "tika-abh09t:2454_3": "Ñāṇaṃ cittavippayuttantikathā.",
  "tika-abh09t:2454_4": "Maggakkhaṇe idaṃ dukkhanti ñāṇaṃ pavattanti pavattā idaṃ dukkhantikathā.",
  "tika-abh09t:2454_5": "Buddhā iddhibalena āyukappaṃ vināpi mahākappaṃ tiṭṭhantīti pavattā iddhibalakathā.",
  "tika-abh09t:2454_6": "Cittasantati samādhi,",
  "tika-abh09t:2454_7": "na ekacittakkhaṇikoti pavattā samādhikathā.",
  "tika-abh09t:2454_8": "Avijjādipaṭiccasamuppādaṅgehi aññā dhammaṭṭhitatāti pavattā dhammaṭṭhitatākathā.",
  "tika-abh09t:2454_9": "Rūpādīhi aññā aniccatāti pavattā aniccatākathā.",
  "tika-abh09t:2455_0": "Viññattiyo vināpi indriyasaṃvaro kāyavacīkammanti pavattā kathā.",
  "tika-abh09t:2455_1": "Sabbaṃ kammaṃ vipākajanakanti pavattā kammakathā.",
  "tika-abh09t:2455_2": "Saddo vipākoti pavattā kathā.",
  "tika-abh09t:2455_3": "Saḷāyatanaṃ vipākoti pavattā kathā.",
  "tika-abh09t:2455_4": "Maggaṃ vināpi sattakkhattuparamotikathā.",
  "tika-abh09t:2455_5": "Tathā kolaṃkolaekabījikathāsupi.",
  "tika-abh09t:2455_6": "Diṭṭhisampanno jīvitā voropetītikathā.",
  "tika-abh09t:2455_7": "Diṭṭhisampannassa apāyaduggatiyā saddhiṃ rūpāditaṇhāsaṅkhātaduggatipahīnāti pavattā duggatikathā.",
  "tika-abh09t:2455_8": "Sattamabhavikassa taṇhāsambhavato duggati appahīnāti pavattā sattamabhavikakathā.",
  "tika-abh09t:2456_0": "Saṅghabhedādikappaṭṭhaṃ kammaṃ katvā tena mahākappaṃ asītibhāgaṃ katvā tato ekabhāgamattaṃ kālaṃ āyukappaṃ",
  "tika-abh09t:2456_1": "niraye paccantīti aggahetvā sakalaṃ mahākappaṃ paccanti,",
  "tika-abh09t:2456_2": "vinassamānepi kappe cakkavāḷantaresu paccantīti pavattā kappaṭṭhakathā.",
  "tika-abh09t:2456_3": "Saṅghabhedako appanākusalāni viya kāmāvacarakusalampi na paṭilabhatīti pavattā kusalapaṭilābhakathā.",
  "tika-abh09t:2456_4": "Aṅgasampannāya āṇattiyā abhāvepi mātughātādiānantariyakammapayojako micchattaniyato evāti pavattā anantarāpayuttakathā.",
  "tika-abh09t:2456_5": "Aniyatadhammesupi keci kusalasampayuttāniyatā atthīti pavattā niyatassa niyāmakathā.",
  "tika-abh09t:2456_6": "Nīvaraṇehi nivutena paṭicchanneneva cittena nīvaraṇaṃ pajahantīti pavattā nivutakathā.",
  "tika-abh09t:2456_7": "Sammukhībhūtaṃ saṃyojanameva jahatīti pavattā sammukhībhūtakathā.",
  "tika-abh09t:2456_8": "Samāpanno ca jhānārammaṇanikantiyā jhānaṃ assādetīti pavattā samāpanno assādetītikathā.",
  "tika-abh09t:2456_9": "Dukkhavedanāyapi rāgassādavedanā hotīti pavattā assātarāgakathā.",
  "tika-abh09t:2456_10": "Dhammataṇhā abyākatātikathā.",
  "tika-abh09t:2456_11": "Dhammataṇhā na dukkhasamudayotikathā.",
  "tika-abh09t:2457_0": "Kusalaṃ vā akusalassa,",
  "tika-abh09t:2457_1": "akusalaṃ vā kusalassa anantarā uppajjantīti pavattā kusalākusalapaṭisandahanakathā.",
  "tika-abh09t:2457_2": "Gabbhaseyyakānampi bījamattaṃ saḷāyatanaṃ paṭisandhikkhaṇe uppajjatīti pavattā saḷāyatanuppattikathā.",
  "tika-abh09t:2457_3": "Pañcaviññāṇāni aññamaññassa anantarā uppajjantīti pavattā anantarapaccayakathā.",
  "tika-abh09t:2457_4": "Sammāvācākammantaviññattiyo ariyarūpantikathā.",
  "tika-abh09t:2457_5": "Kāmarāgādito añño anusayotikathā.",
  "tika-abh09t:2457_6": "Kilesapariyuṭṭhānaṃ cittavippayuttantikathā.",
  "tika-abh09t:2457_7": "Yathā kāmarāgo kāmadhātuyaṃ pariyāpanno,",
  "tika-abh09t:2457_8": "evaṃ rūparāgaarūparāgā rūpārūpabhūmiyaṃ pariyāpannāti pavattā pariyāpannakathā.",
  "tika-abh09t:2457_9": "Dvayaṃ diṭṭhigataṃ abyākatantikathā.",
  "tika-abh09t:2457_10": "Diṭṭhigataṃ apariyāpannantikathā.",
  "tika-abh09t:2457_11": "Yo yesaṃ hetupaccayo,",
  "tika-abh09t:2457_12": "so puna tesaṃ sahajātādipaccayo na hoti,",
  "tika-abh09t:2457_13": "ekadhāva ekassa paccayo hotīti pavattā paccayatākathā.",
  "tika-abh09t:2457_14": "Avijjāva saṅkhārānaṃ paccayo,",
  "tika-abh09t:2457_15": "na pana saṅkhārā avijjāyāti pavattā aññamaññapaccayakathā.",
  "tika-abh09t:2457_16": "Kāladdhānā ime parinipphannena paññattimattāti pavattā addhākathā.",
  "tika-abh09t:2457_17": "Evaṃ khaṇalayamuhuttakathā.",
  "tika-abh09t:2457_18": "Aññassa āsavassa abhāvā āsavā anāsavāti pavattā āsavakathā.",
  "tika-abh09t:2457_19": "Lokuttarānaṃ dhammānaṃ jarāmaraṇaṃ lokuttaranti pavattā jarāmaraṇakathā.",
  "tika-abh09t:2457_20": "Nirodhasamāpatti lokuttarāti pavattā saññāvedayitakathā.",
  "tika-abh09t:2457_21": "Sā lokiyāti pavattā dutiyasaññāvedayitakathā.",
  "tika-abh09t:2457_22": "Nirodhasamāpannopi kālaṃ kareyyāti pavattā tatiyasaññāvedayitakathā.",
  "tika-abh09t:2457_23": "Nirodhasamāpatti asaññasattupikātikathā.",
  "tika-abh09t:2457_24": "Kammato añño cittavippayutto kammūpacayotikathā.",
  "tika-abh09t:2458_0": "Balappattā buddhādayo iddhibalena sattānaṃ cittaṃ rāgādianuppattiyā niggaṇhantīti pavattā niggahakathā.",
  "tika-abh09t:2458_1": "Evaṃ kusaluppattiyā paracittapaggahanakathā.",
  "tika-abh09t:2458_2": "Buddhā iddhiyā paresaṃ sukhaṃ dentīti pavattā sukhānuppadānakathā.",
  "tika-abh09t:2458_3": "“Saṅkhārā aniccā”ti manasikaroto atītādibhedabhinne sabbe saṅkhāre ārammaṇavasena ekato adhigaṇhātīti pavattā adhigayhamanasikārakathā.",
  "tika-abh09t:2458_4": "Rūpaṃ hetukantikathā.",
  "tika-abh09t:2458_5": "Evaṃ rūpaṃ sahetukantikathā.",
  "tika-abh09t:2458_6": "Rūpaṃ kusalākusalantikathā.",
  "tika-abh09t:2458_7": "Rūpaṃ vipākotikathā,",
  "tika-abh09t:2458_8": "yathā kāmāvacarakammena jātaṃ rūpaṃ kāmāvacaraṃ,",
  "tika-abh09t:2458_9": "evaṃ rūpāvacarārūpāvacarakammehi jātaṃ rūpaṃ rūpāvacarārūpāvacarantikathā.",
  "tika-abh09t:2458_10": "Rūparāgo rūpadhātuyā,",
  "tika-abh09t:2458_11": "arūparāgo ca arūpadhātuyā pariyāpannotikathā.",
  "tika-abh09t:2459_0": "Atthi arahato puññūpacayotikathā.",
  "tika-abh09t:2459_1": "Natthi arahato akālamaccūtikathā.",
  "tika-abh09t:2459_2": "Yaṃ kiñci uppajjati,",
  "tika-abh09t:2459_3": "sabbamidaṃ kammatotikathā.",
  "tika-abh09t:2459_4": "Indriyabaddhameva dukkhaṃ,",
  "tika-abh09t:2459_5": "na sabbe saṅkhārāti pavattā indriyabaddhakathā.",
  "tika-abh09t:2459_6": "Sabbe saṅkhārā dukkhā ṭhapetvā ariyamaggantikathā.",
  "tika-abh09t:2459_7": "Maggaphalāneva saṅgho nāma,",
  "tika-abh09t:2459_8": "na ca tāni dakkhiṇaṃ paṭiggaṇhanti,",
  "tika-abh09t:2459_9": "tasmā na vattabbaṃ saṅgho dakkhiṇaṃ paṭiggaṇhātītikathā.",
  "tika-abh09t:2459_10": "Tathā na vattabbaṃ saṅgho dakkhiṇaṃ visodhetītikathā.",
  "tika-abh09t:2459_11": "Na vattabbaṃ saṅgho bhuñjatītikathā.",
  "tika-abh09t:2459_12": "Na vattabbaṃ saṅghassa dinnaṃ mahapphalantikathā.",
  "tika-abh09t:2459_13": "Buddhā na kiñci bhuñjanti,",
  "tika-abh09t:2459_14": "tasmā na vattabbaṃ buddhassa dinnaṃ mahapphalantikathā.",
  "tika-abh09t:2459_15": "Dāyakato dānaṃ visujjhati,",
  "tika-abh09t:2459_16": "na paṭiggāhakatoti pavattā dakkhiṇāvisuddhikathā.",
  "tika-abh09t:2460_0": "Buddhā tusitaloke eva nibbattanti,",
  "tika-abh09t:2460_1": "na manussaloke.",
  "tika-abh09t:2460_2": "Ettha hi nimmitarūpamattaṃ dassentīti pavattā manussalokakathā.",
  "tika-abh09t:2460_3": "Nimmitarūpaṃ dhammaṃ deseti,",
  "tika-abh09t:2460_4": "na buddhoti pavattā dhammadesanākathā.",
  "tika-abh09t:2460_5": "Rāgova karuṇā nāma,",
  "tika-abh09t:2460_6": "tato natthi buddhānaṃ karuṇātikathā.",
  "tika-abh09t:2460_7": "Buddhānaṃ uccārapassāvo aññe gandhajāte ativiya adhigaṇhātīti pavattā gandhajātakathā.",
  "tika-abh09t:2460_8": "Buddhā ekena maggena cattāri sāmaññaphalāni sacchikarontīti pavattā ekamaggakathā.",
  "tika-abh09t:2460_9": "Parikammādiṃ vināva paṭhamādijjhānā dutiyādijjhānaṃ saṅkamatīti pavattā jhānasaṅkantikathā.",
  "tika-abh09t:2460_10": "Pañcakanaye avitakkavicāramattaṃ jhānaṃ visuṃ jhānaṃ nāma na hoti,",
  "tika-abh09t:2460_11": "jhānantarikaṃ nāma hotīti pavattā jhānantarikakathā.",
  "tika-abh09t:2460_12": "Samāpanno saddaṃ suṇātītikathā.",
  "tika-abh09t:2460_13": "Viññāṇaṃ vinā pasādacakkhunā rūpaṃ passatītikathā.",
  "tika-abh09t:2461_0": "Tekālike kilese pajahatīti pavattā kilesappajahanakathā.",
  "tika-abh09t:2461_1": "Nibbānasaṅkhātāpi suññatā saṅkhārakkhandhapariyāpannāti pavattā suññatakathā.",
  "tika-abh09t:2461_2": "Asaṅkhatameva sāmaññaphalantikathā.",
  "tika-abh09t:2461_3": "Yesaṃ kesañci dhammānaṃ paṭilābhā asaṅkhatāti pavattā pattikathā.",
  "tika-abh09t:2461_4": "Sabbadhammānaṃ sabhāvasaṅkhātā tathatā asaṅkhatāti pavattā tathatākathā.",
  "tika-abh09t:2461_5": "Anavajjaṭṭhena nibbānampi kusalantikathā.",
  "tika-abh09t:2461_6": "Ānantariyādiṃ vināpi atthi puthujjanassa accantaniyāmatātikathā.",
  "tika-abh09t:2461_7": "Lokiyasaddhādayo na indriyānīti pavattā indriyakathā.",
  "tika-abh09t:2462_0": "Asañciccāpi ānantariko hotīti pavattā asañciccakathā.",
  "tika-abh09t:2462_1": "Natthi puthujjanassa ñāṇanti pavattā ñāṇakathā.",
  "tika-abh09t:2462_2": "Nerayikānaṃ kammāneva nirayapālarūpena vadhenti,",
  "tika-abh09t:2462_3": "na nirayapālāti pavattā nirayapālakathā.",
  "tika-abh09t:2462_4": "Atthi devesu tiracchānātikathā.",
  "tika-abh09t:2462_5": "Viratittayaṃ cittavippayuttaṃ,",
  "tika-abh09t:2462_6": "pañcaṅgikova maggoti pavattā maggakathā.",
  "tika-abh09t:2462_7": "Paṭiccasamuppādesu ñāṇaṃ lokuttaranti pavattā ñāṇakathā.",
  "tika-abh09t:2463_0": "Tisso saṅgītiyo ārabbha sāsanaṃ navaṃ katanti pavattā sāsanakathā.",
  "tika-abh09t:2463_1": "Puthujjano ekakkhaṇe tedhātukehi dhammehi avivittoti pavattā avivittakathā.",
  "tika-abh09t:2463_2": "Ñeyyāvaraṇahetukaṃ kiñci saṃyojanaṃ appahāyapi arahā hotīti pavattā saṃyojanakathā.",
  "tika-abh09t:2463_3": "“Saṅkhārā niccā hontu,",
  "tika-abh09t:2463_4": "rukkhā niccapupphaphalādiyuttā khemino hontū”tiādinā yathādhippāyaṃ iddhi pavattatīti pavattā iddhikathā.",
  "tika-abh09t:2463_5": "Buddhānaṃ sarīraāyupabhāvemattato aññāpi vemattatā atthīti pavattā buddhakathā.",
  "tika-abh09t:2463_6": "Ekasmiṃ khaṇe sabbalokadhātūsu aneke buddhā santīti pavattā sabbadisākathā.",
  "tika-abh09t:2463_7": "Sabbe dhammā niyatāti pavattā dhammakathā.",
  "tika-abh09t:2463_8": "Sabbakammāni phaladāne niyatānīti pavattā kammakathā.",
  "tika-abh09t:2464_0": "Arahā asabbaññubhāvena sabbaññuvisaye kiñci saṃyojanaṃ appahāya parinibbātīti pavattā parinibbānakathā.",
  "tika-abh09t:2464_1": "Arahā kusalacitto parinibbāyatīti pavattā kusalacittakathā.",
  "tika-abh09t:2464_2": "Arahā āneñje saṇṭhito parinibbāyatīti pavattā āneñjakathā.",
  "tika-abh09t:2464_3": "Atthi gabbhaseyyāya dhammābhisamayo,",
  "tika-abh09t:2464_4": "atthi gabbhaseyyāya arahattappatti,",
  "tika-abh09t:2464_5": "supinante dhammābhisamayo,",
  "tika-abh09t:2464_6": "arahattappatti cāti pavattā tissopi kathā.",
  "tika-abh09t:2464_7": "Sabbaṃ supinacittaṃ abyākatantikathā.",
  "tika-abh09t:2464_8": "Khaṇikatāya cittānaṃ natthi āsevanapaccayatātikathā.",
  "tika-abh09t:2464_9": "Sabbe saṅkhatā ekacittakkhaṇikāti pavattā khaṇikakathā.",
  "tika-abh09t:2465_0": "Itthiyā saddhiṃ ekato sampattiṃ anubhavissāmāti pūjādiṃ katvā ekādhippāyappattassa bhikkhuno methuno dhammo paṭisevitabboti pavattā ekādhippāyakathā.",
  "tika-abh09t:2465_1": "Pāpabhikkhūsu methunaṃ paṭisevantesu arahantānaṃ vaṇṇena amanussā methunaṃ paṭisevantīti pavattā arahantavaṇṇakathā.",
  "tika-abh09t:2465_2": "Keci sattā attano issariyena kāmakārikāvasena vinipātaṃ gacchanti,",
  "tika-abh09t:2465_3": "na kammavasenāti pavattā issariyakāmakārikākathā.",
  "tika-abh09t:2465_4": "Na rāgo rāgapatirūpakotiādi patirūpakathā.",
  "tika-abh09t:2465_5": "Khandhāyatanādayo aparinipphannāti pavattā aparinipphannakathāti sādhikadvisatakathā.",
  "tika-abh09t:2465_6": "Pāḷiyaṃ aṭṭhamukhavādayuttivaseneva sammitiyādīnaṃ bhinnaladdhikānaṃ laddhibhedavasena nānāpakārato vibhattā,",
  "tika-abh09t:2465_7": "tā pana sabbakathā puggalakathāva.",
  "tika-abh09t:2465_8": "Tā taṃtaṃladdhibhedavasena saṅkhepatopi vuccamānā atibhāriyaṃ ganthaṃ karonti,",
  "tika-abh09t:2465_9": "tasmā na vitthāritā.",
  "tika-abh09t:2465_10": "Taṃ pana nayaṃ icchantehi pāḷiaṭṭhakathāsu eva vitthārato gahetabboti ayamettha pāḷinayena saddhiṃ atthavinicchayo.",
  "tika-abh09t:2466_0": "Mohavicchedaniyā abhidhammamātikatthavaṇṇanāya",
  "tika-abh09t:2467_0": "Kathāvatthumātikatthavaṇṇanā niṭṭhitā.",
  "tika-abh09t:2468_0": "6. Yamakamātikā",
  "tika-abh09t:2469_0": "Mūlayamakamātikatthavaṇṇanā",
  "tika-abh09t:2470_0": "Idāni yamakamātikāya saṃvaṇṇanānayo hoti.",
  "tika-abh09t:2470_1": "Sā panesā mūlayamakamātikā khandhaāyatanadhātusaccasaṅkhāraanusayacittadhammaindriyayamakamātikāti dasavidhā hoti.",
  "tika-abh09t:2470_2": "Kenaṭṭhena cettha yamakanti?",
  "tika-abh09t:2470_3": "Yugaḷaṭṭhena.",
  "tika-abh09t:2470_4": "Yugaḷaṃ hi “yamakapāṭihāriyaṃ”,",
  "tika-abh09t:2470_5": "“yamakasālā”tiādīsu “yamaka”nti vuccati,",
  "tika-abh09t:2470_6": "iti yugaḷasaṅkhātānaṃ yamakānaṃ vasena desitattā imesu dasasu ekekampi,",
  "tika-abh09t:2470_7": "etesaṃ vibhajanattā niddesopi,",
  "tika-abh09t:2470_8": "sabbesaṃ samūhattā pakaraṇampi yamakaṃ nāma.",
  "tika-abh09t:2470_9": "Idha panetā niddesayamakaṃ upādāya “yamakamātikā”tveva vuttā,",
  "tika-abh09t:2470_10": "tāsaṃ pana dasannaṃ yamakamātikānaṃ mūlayamakamātikā ādi.",
  "tika-abh09t:2470_11": "Tatthāpi “ye keci kusalā dhammā,",
  "tika-abh09t:2470_12": "sabbe te kusalamūlā.",
  "tika-abh09t:2470_13": "Ye vā pana kusalamūlā,",
  "tika-abh09t:2470_14": "sabbe te dhammā kusalā”ti idaṃ yamakaṃ ādi.",
  "tika-abh09t:2470_15": "Tassa kusalamūlasaṅkhātānaṃ dvinnaṃ atthānaṃ vasena atthayamakanti vā,",
  "tika-abh09t:2470_16": "tesaññeva atthānaṃ anulomato paṭilomato pavattapāḷidhammavasena dhammayamakanti vā,",
  "tika-abh09t:2470_17": "anulomapaṭilomato pavattapucchāvasena pucchāyamakanti vā tidhā yamakabhāvo veditabbo.",
  "tika-abh09t:2470_18": "Sesesupi eseva nayo.",
  "tika-abh09t:2471_0": "Idāni imesaṃ yamakānaṃ vasena desitāya imissā mūlayamakamātikāya tāva nayayamakapucchāatthavārappabhedavasena pāḷivavatthānaṃ evaṃ veditabbaṃ –",
  "tika-abh09t:2471_1": "kusalattikamātikāya hi “kusalā dhammā”ti idaṃ ādipadaṃ nissāya mūlanayo mūlamūlanayo mūlakanayo mūlamūlakanayoti ime cattāro nayā honti.",
  "tika-abh09t:2471_2": "Tesu ekekasmiṃ naye mūlayamakaṃ ekamūlayamakaṃ aññamaññamūlayamakanti tīṇi tīṇi yamakānīti dvādasa yamakāni.",
  "tika-abh09t:2471_3": "Ekekasmiṃ yamake anulomapaṭilomavasena dve dve pucchāti catuvīsati pucchā,",
  "tika-abh09t:2471_4": "ekekapucchāya sanniṭṭhānasaṃsayavasena dve dve atthāti aṭṭhacattālīsa atthā.",
  "tika-abh09t:2472_0": "Tattha ye keci kusalāti kusalesu “kusalā nu kho,",
  "tika-abh09t:2472_1": "na kusalā nu kho”ti sandehābhāvato imasmiṃ pade sanniṭṭhānattho veditabbo.",
  "tika-abh09t:2472_2": "Sabbe te kusalamūlāti “sabbe te kusalā dhammā kusalamūlā nu kho,",
  "tika-abh09t:2472_3": "na nu kho”ti evaṃ vimativasena pucchitattā imasmiṃ pade saṃsayattho veditabbo.",
  "tika-abh09t:2472_4": "So ca kho veneyyānaṃ saṃsayaṭṭhāne saṃsayaṃ dīpetvā taṃvinodanatthaṃ bhagavatā vutto,",
  "tika-abh09t:2472_5": "tathāgatassa pana saṃsayaṭṭhānaṃ nāma natthi.",
  "tika-abh09t:2472_6": "Ito paresupi pucchāpadesu eseva nayo.",
  "tika-abh09t:2472_7": "Yathā ca kusalapadaṃ nissāya ime catunayādayo honti,",
  "tika-abh09t:2472_8": "akusalapadaṃ nissāyapi tatheva,",
  "tika-abh09t:2472_9": "abyākatapadaṃ nissāyapi tatheva,",
  "tika-abh09t:2472_10": "kusalādīni tīṇipi padāni ekato katvā niddiṭṭhaṃ nāmapadaṃ nissāya tathevāti kusalattikamātikāya catūsu padesu sabbepi soḷasa nayā,",
  "tika-abh09t:2472_11": "aṭṭhacattālīsa yamakāni,",
  "tika-abh09t:2472_12": "channavuti pucchā,",
  "tika-abh09t:2472_13": "dvānavutisataṃ atthā ca uddesavasena vuttāti veditabbā.",
  "tika-abh09t:2472_14": "Ettāvatā mūlavāro hetuvāro nidānavāro sambhavavāro pabhavavāro samuṭṭhānavāro āhāravāro ārammaṇavāro",
  "tika-abh09t:2472_15": "paccayavāro samudayavāroti sabbepi dasa vārā honti.",
  "tika-abh09t:2472_16": "Tattha mūlavāre āgataparicchedeneva avasesesupi nayādayo veditabbā.",
  "tika-abh09t:2472_17": "Pāḷi panettha atisaṃkhittā.",
  "tika-abh09t:2472_18": "Iti sabbesupi dasasu vāresu saṭṭhisataṃ nayā,",
  "tika-abh09t:2472_19": "asītiadhikāni cattāri yamakasatāni,",
  "tika-abh09t:2472_20": "saṭṭhiadhikāni nava pucchāsatāni,",
  "tika-abh09t:2472_21": "vīsādhikāni ekūnavīsati atthasatāni ca uddiṭṭhānīti veditabbāni.",
  "tika-abh09t:2473_0": "Evamettha nayayamakapucchā atthavārappabhedavasena pāḷivavatthānaṃ viditvā idāni tassā anuttānapadatthānusāreneva",
  "tika-abh09t:2473_1": "vibhaṅganayasahito saṅkhepatthavaṇṇanānayo evaṃ veditabbo –",
  "tika-abh09t:2473_2": "tattha ye kecīti anavasesavacanaṃ.",
  "tika-abh09t:2473_3": "Kusalā dhammāti anavajjasukhavipākā nissattasabhāvā.",
  "tika-abh09t:2473_4": "Sabbe te kusalamūlāti kiṃ te sabbeyeva kusalamūlā hontīti pucchā.",
  "tika-abh09t:2473_5": "Imāni pana vissajjanamātikāya natthi.",
  "tika-abh09t:2473_6": "Yamakamātikāya hi sabbattha pucchāpadāneva uddhaṭāni,",
  "tika-abh09t:2473_7": "na vissajjanānīti.",
  "tika-abh09t:2473_8": "Vissajjanāni pana niddeseyeva vuttāni,",
  "tika-abh09t:2473_9": "tasmā sabbattha niddesanayeneva vissajjanamukhaṃ dassayissāma.",
  "tika-abh09t:2473_10": "Imissāva “ye keci kusalā dhammā,",
  "tika-abh09t:2473_11": "sabbe te kusalamūlā”ti pucchāya vibhaṅganayena idaṃ vissajjanamukhaṃ.",
  "tika-abh09t:2473_12": "“Tīṇeva kusalamūlāni,",
  "tika-abh09t:2473_13": "avasesā kusalā dhammā na kusalamūlā”ti tassā cāyamattho –",
  "tika-abh09t:2473_14": "na te sabbe kusalā dhammā kusalamūlāni honti,",
  "tika-abh09t:2473_15": "alobhādīni pana tīṇeva kusalamūlānīti.",
  "tika-abh09t:2473_16": "Ye vā pana kusalamūlā tayo alobhādayo kusalānaṃ mūlāti vuttā,",
  "tika-abh09t:2473_17": "sabbe te kusalā dhammāti kiṃ te sabbe tayopi dhammā kusalāti pucchā.",
  "tika-abh09t:2473_18": "Tassā niddese “āmantā”ti vissajjanaṃ.",
  "tika-abh09t:2473_19": "Tassa tesaṃ tiṇṇaṃ mūlānaṃ kusalabhāvampi sampaṭicchāmīti attho.",
  "tika-abh09t:2473_20": "Ayaṃ tāva mūlanaye mūlayamakanayo.",
  "tika-abh09t:2474_0": "Ekamūlayamake pana sabbe te kusalamūlena ekamūlāti gaṇanaṭṭhena ekamūlakaṃ aggahetvā samānatthena gahetabbā,",
  "tika-abh09t:2474_1": "ayaṃ hettha attho –",
  "tika-abh09t:2474_2": "“sabbe te kusalamūlena ekaṃ samānaṃ mūlaṃ etesanti ekamūlā”ti.",
  "tika-abh09t:2474_3": "Yaṃ phassassa mūlaṃ,",
  "tika-abh09t:2474_4": "kiṃ tadeva vedanādīnanti ayaṃ pucchā.",
  "tika-abh09t:2474_5": "Atha nesaṃ tathābhāvaṃ sampaṭicchanavasena “āmantā”ti vibhaṅge vissajjanaṃ.",
  "tika-abh09t:2474_6": "Ye vā pana kusalamūlena ekamūlā,",
  "tika-abh09t:2474_7": "sabbe te dhammā kusalāti pucchā.",
  "tika-abh09t:2474_8": "Tassā pana kusalacittasamuṭṭhānaṃ rūpaṃ kusalamūlena ekamūlameva,",
  "tika-abh09t:2474_9": "na kusalaṃ,",
  "tika-abh09t:2474_10": "phassādidhammajātaṃ pana kusalamūlena ekamūlañceva kusalañcāti idaṃ vissajjanaṃ.",
  "tika-abh09t:2474_11": "Yatheva hi phassādīnaṃ alobhādayo suppatiṭṭhitabhāvasādhanena hetupaccayattā mūlaṃ,",
  "tika-abh09t:2474_12": "tathā taṃsamuṭṭhānarūpassāpīti taṃrūpampi arūpadhammehi saddhiṃ samānamūlanti vuccati,",
  "tika-abh09t:2474_13": "na pana kusalaṃ anavajjasukhavipākattābhāvā.",
  "tika-abh09t:2474_14": "Ekamūlayamakanayo.",
  "tika-abh09t:2475_0": "Aññamaññamūlayamake pana “ye keci kusalā”ti apucchitvā “ye keci kusalamūlena ekamūlā”ti pucchā katā. Kasmā?",
  "tika-abh09t:2475_1": "Imināpi byañjanena tassevatthassa sambhavadassanatthaṃ,",
  "tika-abh09t:2475_2": "kusalasamuṭṭhānarūpassāpi sampiṇḍanatthañca.",
  "tika-abh09t:2475_3": "Aññamaññamūlāti sabbeva te kiṃ aññamaññassa hetupaccayaṭṭhena mūlāni hontīti pucchā.",
  "tika-abh09t:2475_4": "Tassā yāni dve tīṇi mūlāni ekato uppajjanti,",
  "tika-abh09t:2475_5": "tāneva ekamūlāni ceva aññamaññamūlāni ca,",
  "tika-abh09t:2475_6": "avasesā kusalamūlasahajātā rūpārūpadhammā kusalamūlena ekamūlāva,",
  "tika-abh09t:2475_7": "na ca aññamaññamūlāti vissajjanaṃ.",
  "tika-abh09t:2475_8": "Tasseva paṭilomanaye sabbe te aññamaññamūlā alobhādayo kusalāti pucchā.",
  "tika-abh09t:2475_9": "Āmantāti vissajjanaṃ. Mūlanayo.",
  "tika-abh09t:2476_0": "Yathā ca mūlanaye mūlayamakaekamūlayamakaaññamaññamūlayamakavasena chabbidhā pucchāvissajjananayā vuttā,",
  "tika-abh09t:2476_1": "evaṃ mūlamūlanayādīsupi veditabbā.",
  "tika-abh09t:2476_2": "Ayaṃ panettha viseso –",
  "tika-abh09t:2476_3": "sabbe te kusalamūlamūlāti sabbe te kusalamūlasaṅkhātā mūlā,",
  "tika-abh09t:2476_4": "kusalamūlamūlātveva attho.",
  "tika-abh09t:2476_5": "Ekamūlamūlāti samānaṭṭhena ekameva mūlamūlaṃ etesanti ekamūlamūlā,",
  "tika-abh09t:2476_6": "samānamūlamūlātveva attho.",
  "tika-abh09t:2476_7": "Aññamaññamūlamūlāti aññamaññassa mūlaṃ aññamaññamūlaṃ,",
  "tika-abh09t:2476_8": "taṃ hetupaccayaṭṭhena mūlaṃ etesanti aññamaññamūlamūlā,",
  "tika-abh09t:2476_9": "aññamaññamūlamūlātveva attho.",
  "tika-abh09t:2476_10": "Sesaṃ tādisamevāti.",
  "tika-abh09t:2476_11": "Mūlamūlanayo.",
  "tika-abh09t:2477_0": "Mūlakanaye pana sabbe te kusalamūlakāti sabbe te kusalā hetupaccayaṭṭhena kusalabhūtaṃ mūlaṃ etesanti kusalamūlakāti pucchā.",
  "tika-abh09t:2477_1": "Āmantāti vissajjanaṃ.",
  "tika-abh09t:2477_2": "“Ye vā pana kusalamūlakā,",
  "tika-abh09t:2477_3": "sabbe te dhammā kusalā”ti pucchā.",
  "tika-abh09t:2477_4": "Yaṃ rūpaṃ,",
  "tika-abh09t:2477_5": "taṃ ṭhapetvā sesaṃ kusalanti vissajjanaṃ,",
  "tika-abh09t:2477_6": "sesaṃ tādisamevāti.",
  "tika-abh09t:2477_7": "Mūlakanayo.",
  "tika-abh09t:2478_0": "Mūlamūlakanaye pana kusalamūlamūlakāti kusalamūlasaṅkhātaṃ mūlaṃ etesanti kusalamūlamūlakā.",
  "tika-abh09t:2478_1": "Sesaṃ tādisamevāti.",
  "tika-abh09t:2479_0": "Ayaṃ tāva kusalapadesu pucchāvissajjananayo.",
  "tika-abh09t:2479_1": "Akusalapadādīsupi eseva nayo.",
  "tika-abh09t:2479_2": "Ayaṃ pana viseso –",
  "tika-abh09t:2479_3": "akusalapadamūlesu ekamūlayamake “ye keci akusalā dhammā,",
  "tika-abh09t:2479_4": "sabbe te akusalamūlena ekamūlā”ti paṭhamapucchāya “ahetukaṃ akusalaṃ akusalamūlena ekamūla”nti niddese vissajjanaṃ kataṃ.",
  "tika-abh09t:2479_5": "Tattha ahetukaṃ akusalanti dvīsu mohamūlacittesu mohaṃ sandhāya vuttaṃ,",
  "tika-abh09t:2479_6": "abyākatapadamūlesu ekamūlayamake “ye keci abyākatā dhammā,",
  "tika-abh09t:2479_7": "sabbe te abyākatamūlena ekamūlā”ti pucchāya “ahetukaṃ abyākataṃ ṭhapetvā sesā abyākatamūlena ekamūlakā”ti vissajjanaṃ.",
  "tika-abh09t:2479_8": "Tattha ahetukaṃ abyākatanti aṭṭhārasāhetukacittuppādā, rūpaṃ,",
  "tika-abh09t:2479_9": "nibbānañca.",
  "tika-abh09t:2479_10": "Ettha ca kiñcāpi sahetukaabyākatacittasamuṭṭhānarūpampi abyākatamūlena ekamūlameva,",
  "tika-abh09t:2479_11": "taṃ pana abbohārikaṃ katvā niddese ekato labbhamānakavasenapetaṃ vissajjanaṃ katanti veditabbaṃ.",
  "tika-abh09t:2480_0": "Nāmapadamūlesu ca “ye keci nāmā dhammā,",
  "tika-abh09t:2480_1": "sabbe te nāmamūlā”ti pucchāya “naveva nāmamūlāni,",
  "tika-abh09t:2480_2": "avasesā nāmā dhammā,",
  "tika-abh09t:2480_3": "na nāmamūlā”ti vissajjanaṃ.",
  "tika-abh09t:2480_4": "Ekamūlanaye panettha “ye keci nāmā dhammā,",
  "tika-abh09t:2480_5": "sabbe te nāmamūlena ekamūlā”ti pucchā.",
  "tika-abh09t:2480_6": "“Ahetukaṃ nāmaṃ ṭhapetvā sesaṃ nāmamūlena ekamūla”nti vissajjanaṃ.",
  "tika-abh09t:2480_7": "Tattha ahetukacittuppādavicikicchuddhaccasampayuttamohanibbānavasena ahetukaṃ nāmaṃ veditabbaṃ.",
  "tika-abh09t:2480_8": "Sesaṃ sabbattha kusalapade vuttānusārena suviññeyyamevāti.",
  "tika-abh09t:2480_9": "Ayaṃ mūlavāre nayo.",
  "tika-abh09t:2481_0": "Ito paresu hetuvārādīsu navasu vāresu mūlavārasadisova sabbattha saṃvaṇṇanānayo.",
  "tika-abh09t:2481_1": "Hetuādipadamattameva hettha viseso,",
  "tika-abh09t:2481_2": "tāni ca mūla-",
  "tika-abh09t:2481_3": "saddapariyāyato alobhādihetukāneva.",
  "tika-abh09t:2481_4": "Alobhādayo hi sahajātadhammasaṅkhātassa attano phalassa patiṭṭhānaṭṭhena mūlaṃ.",
  "tika-abh09t:2481_5": "Tassa nipphādanatthaṃ hinoti pavattatīti hetu,",
  "tika-abh09t:2481_6": "“handa naṃ gaṇhathā”ti dassentaṃ viya attano phalaṃ nidetīti nidānaṃ.",
  "tika-abh09t:2481_7": "Etasmā phalaṃ sambhavatīti sambhavo.",
  "tika-abh09t:2481_8": "Pabhavatīti pabhavo.",
  "tika-abh09t:2481_9": "Samuṭṭhāti taṃ ettha,",
  "tika-abh09t:2481_10": "etenāti vā samuṭṭhānaṃ.",
  "tika-abh09t:2481_11": "Taṃ āharatīti āhāro.",
  "tika-abh09t:2481_12": "Apaṭikkhipitabbaṭṭhena tena ālambīyatīti ālambaṇaṃ.",
  "tika-abh09t:2481_13": "Etaṃ paṭicca taṃ etīti paccayo.",
  "tika-abh09t:2481_14": "Etasmā taṃ samudetīti samudayo.",
  "tika-abh09t:2481_15": "Sabbaṃ kāraṇapariyāyena vuttā “mūlaṃ hetu nidānañcā”ti gāthā dasannampi vārānaṃ uddānagāthā nāma.",
  "tika-abh09t:2481_16": "Ayaṃ mūlayamakamātikatthavaṇṇanānayo.",
  "tika-abh09t:2482_0": "Khandhayamakamātikatthavaṇṇanā",
  "tika-abh09t:2483_0": "Khandhayamakapāḷiyā pana pāḷivavatthānaṃ tāva evaṃ veditabbaṃ –",
  "tika-abh09t:2483_1": "“pañcakkhandhā”ti padaṃ ādiṃ katvā yāva “na khandhā na saṅkhārā”ti padaṃ,",
  "tika-abh09t:2483_2": "tāva pavattā ayaṃ khandhayamakamātikā nāma.",
  "tika-abh09t:2483_3": "Sā paṇṇattivārassa “uddesavāro”tipi “pucchāvāro”tipi vuccati.",
  "tika-abh09t:2483_4": "So ca padasodhanavāro padasodhanamūlacakkavāro suddhakhandhavāro suddhakhandhamūlacakkavāroti catūhi nayavārehi paṭimaṇḍito.",
  "tika-abh09t:2483_5": "Tattha “rūpaṃ rūpakkhandho,",
  "tika-abh09t:2483_6": "rūpakkhandho rūpa”ntiādinā nayena padameva sodhetvā gato padasodhanavāro nāma.",
  "tika-abh09t:2483_7": "So anulomapaṭilomavasena duvidho hoti.",
  "tika-abh09t:2483_8": "Tassa anulomavāre “rūpaṃ rūpakkhandho,",
  "tika-abh09t:2483_9": "rūpakkhandho rūpa”ntiādīni pañca yamakāni.",
  "tika-abh09t:2483_10": "Paṭilomavārepi “na rūpaṃ na rūpakkhandho,",
  "tika-abh09t:2483_11": "na rūpakkhandho na rūpa”ntiādinā pañca vārā.",
  "tika-abh09t:2484_0": "Tato paraṃ tesaññeva padasodhanavāre sodhitānaṃ khandhānaṃ “rūpaṃ rūpakkhandho,",
  "tika-abh09t:2484_1": "khandhā vedanākkhandho”tiādinā nayena ekekakhandhamūlakāni cattāri cattāri cakkāni bandhitvā gato padasodhanamūlakānaṃ",
  "tika-abh09t:2484_2": "cakkānaṃ atthitāya padasodhanamūlacakkavāro nāma.",
  "tika-abh09t:2484_3": "Sopi anulomapaṭilomavasena duvidho hoti.",
  "tika-abh09t:2484_4": "Tassa anulomavāre “rūpaṃ rūpakkhandho,",
  "tika-abh09t:2484_5": "khandhā vedanākkhandho”tiādīni ekekakhandhamūlakāni cattāri cattāri katvā vīsati yamakāni.",
  "tika-abh09t:2484_6": "Paṭilomavārepi “na rūpaṃ na rūpakkhandho,",
  "tika-abh09t:2484_7": "na khandhā na vedanākkhandho”tiādīni vīsatimeva.",
  "tika-abh09t:2485_0": "Tato paraṃ “rūpaṃ khandho,",
  "tika-abh09t:2485_1": "khandhā rūpa”ntiādinā nayena suddhakhandhavaseneva gato suddhakhandhavāro nāma.",
  "tika-abh09t:2485_2": "Sopi anulomapaṭilomavasena duvidho hoti.",
  "tika-abh09t:2485_3": "Tassa anulomavāre “rūpaṃ khandho,",
  "tika-abh09t:2485_4": "khandhā rūpa”ntiādīni pañca yamakāni.",
  "tika-abh09t:2485_5": "Paṭilomavārepi “na rūpaṃ na khandho,",
  "tika-abh09t:2485_6": "na khandhā na rūpa”ntiādīni pañceva.",
  "tika-abh09t:2486_0": "Tato paraṃ tesaññeva suddhakhandhānaṃ “rūpaṃ khandho,",
  "tika-abh09t:2486_1": "khandhā vedanā”tiādinā nayena ekekakhandhamūlakāni cattāri cattāri cakkāni bandhitvā gato suddhakhandhamūlakānaṃ",
  "tika-abh09t:2486_2": "cakkānaṃ atthitāya suddhakhandhamūlacakkavāro nāma.",
  "tika-abh09t:2486_3": "Sopi anulomapaṭilomavasena duvidho hoti.",
  "tika-abh09t:2486_4": "Tassa anulomavāre “rūpaṃ khandho,",
  "tika-abh09t:2486_5": "khandhā vedanā”tiādīni ekekakhandhamūlakāni cattāri cattāri katvā vīsati yamakāni.",
  "tika-abh09t:2486_6": "Paṭilomavārepi “na rūpaṃ na khandho,",
  "tika-abh09t:2486_7": "na khandhā na vedanā”tiādīni vīsatimeva.",
  "tika-abh09t:2486_8": "Evamettha catūsu nayavāresu ekaṃ yamakasataṃ,",
  "tika-abh09t:2486_9": "dve pucchāsatāni,",
  "tika-abh09t:2486_10": "ekekapucchāya sanniṭṭhānasaṃsayavasena dve dve atthe katvā cattāri ca atthasatāni uddiṭṭhānīti veditabbāni.",
  "tika-abh09t:2487_0": "Evametissā pāḷivavatthānaṃ viditvā idāni anuttānapadatthānusārena vibhaṅganayasahitasaṅkhepatthavaṇṇanānayo evaṃ veditabbo.",
  "tika-abh09t:2487_1": "Pañcakkhandhāti ayaṃ yamakavasena pucchitabbānaṃ khandhānaṃ uddeso.",
  "tika-abh09t:2487_2": "Rūpakkhandho…pe…",
  "tika-abh09t:2487_3": "viññāṇakkhandhoti tesaññeva pabhedato nāmavavatthānaṃ.",
  "tika-abh09t:2487_4": "Tato paraṃ padasodhanavārādayo cattāro nayavārā.",
  "tika-abh09t:2487_5": "Tattha rūpaṃ rūpakkhandhoti yaṃ kiñci “rūpa”nti vuccati,",
  "tika-abh09t:2487_6": "sabbaṃ taṃ “rūpakkhandho”ti pucchatīti vacanasodhanatthaṃ pucchā.",
  "tika-abh09t:2487_7": "Tassā ca “piyarūpaṃ sātarūpaṃ rūpaṃ na rūpakkhandho,",
  "tika-abh09t:2487_8": "rūpakkhandho rūpañceva rūpakkhandho cā”ti idaṃ niddesanayena vissajjanaṃ.",
  "tika-abh09t:2487_9": "Tattha piyarūpaṃ sātarūpantiādīsu yaṃ “rūpa”nti vuttaṃ,",
  "tika-abh09t:2487_10": "taṃ rūpameva na rūpakkhandho.",
  "tika-abh09t:2487_11": "Yo pana “rūpakkhandho”ti vutto,",
  "tika-abh09t:2487_12": "so “rūpa”ntipi “rūpakkhandho”tipi vattuṃ vaṭṭatīti attho.",
  "tika-abh09t:2487_13": "Rūpakkhandho rūpanti ettha pana “āmantā”ti vissajjanaṃ rūpakkhandhassa niyamena rūpanti vattabbattā.",
  "tika-abh09t:2487_14": "Vedanā vedanākkhandhoti pucchāya,",
  "tika-abh09t:2487_15": "vedanākkhandho vedanāti pucchāya ca “āmantā”ti vissajjanaṃ.",
  "tika-abh09t:2487_16": "Saññāsaññākkhandhoti pucchāya “papañcasaññā”tiādīsu āgatā diṭṭhisaññā saññā na saññākkhandho,",
  "tika-abh09t:2487_17": "saññākkhandho saññā ceva saññākkhandho cāti vissajjanaṃ.",
  "tika-abh09t:2487_18": "Saññākkhandho saññāti pucchāya ca “āmantā”ti vissajjanaṃ.",
  "tika-abh09t:2487_19": "Saṅkhārā saṅkhārakkhandhoti pucchāya “aniccā vata saṅkhārā”tiādīsu āgato saṅkhārakkhandho,",
  "tika-abh09t:2487_20": "tato avasesā saṅkhatadhammā saṅkhārā na saṅkhārakkhandhoti vissajjanaṃ.",
  "tika-abh09t:2487_21": "Saṅkhārakkhandho saṅkhārāti pucchāya “āmantā”ti vissajjanaṃ.",
  "tika-abh09t:2487_22": "Viññāṇaṃ viññāṇakkhandhoti pucchāya,",
  "tika-abh09t:2487_23": "viññāṇakkhandho viññāṇanti pucchāya ca “āmantā”ti vissajjanaṃ.",
  "tika-abh09t:2488_0": "Paṭilomavāre na rūpaṃ na rūpakkhandhoti pucchāya “āmantā”ti vissajjanaṃ.",
  "tika-abh09t:2488_1": "Tassa rūpa-",
  "tika-abh09t:2488_2": "saddavacanīyā dhammā rūpakkhandho na hontīti attho.",
  "tika-abh09t:2488_3": "Na rūpakkhandho na rūpanti pucchāya rūpakkhandhavirahitā “piyarūpaṃ sātarūpa”nti vuttā dhammā na rūpakkhandho, rūpaṃ,",
  "tika-abh09t:2488_4": "piyarūpasātarūparūpakkhandhavirahitā pana dhammā na rūpakkhandho ceva na rūpañcāti vissajjanaṃ.",
  "tika-abh09t:2488_5": "Na vedanā na vedanākkhandhoti pucchāya,",
  "tika-abh09t:2488_6": "na vedanākkhandho na vedanāti pucchāya,",
  "tika-abh09t:2488_7": "na saññā na saññākkhandhoti pucchāya ca “āmantā”ti vissajjanaṃ.",
  "tika-abh09t:2488_8": "Na saṅkhārā na saṅkhārakkhandhoti pucchāya “āmantā”ti vissajjanaṃ.",
  "tika-abh09t:2488_9": "Na saññākkhandho na saññāti pucchāya pana diṭṭhisaññā na saññākkhandho, saññā,",
  "tika-abh09t:2488_10": "taṃ diṭṭhisaññaṃ,",
  "tika-abh09t:2488_11": "saññākkhandhañca ṭhapetvā avasesā na ceva saññā na ca saññākkhandhoti vissajjanaṃ.",
  "tika-abh09t:2488_12": "Na saṅkhārā na saṅkhārakkhandhoti pucchāya “āmantā”ti vissajjanaṃ.",
  "tika-abh09t:2488_13": "Na saṅkhārakkhandho na saṅkhārāti pucchāya saṅkhārakkhandhaṃ ṭhapetvā avasesasaṅkhatadhammā na saṅkhārakkhandho, saṅkhārā,",
  "tika-abh09t:2488_14": "asaṅkhatā pana dhātu na ceva saṅkhārā na ca saṅkhārakkhandhoti vissajjanaṃ.",
  "tika-abh09t:2488_15": "Na viññāṇaṃ na viññāṇakkhandhoti pucchāya,",
  "tika-abh09t:2488_16": "na viññāṇakkhandho na viññāṇanti pucchāya ca “āmantā”ti vissajjanaṃ.",
  "tika-abh09t:2488_17": "Imināva nayena ito paresupi sabbattha vissajjananayo veditabbo,",
  "tika-abh09t:2488_18": "visesamattameva pana vakkhāma.",
  "tika-abh09t:2489_0": "Padasodhanamūlacakkavāre pana ayaṃ viseso –",
  "tika-abh09t:2489_1": "khandhā vedanākkhandhoti ye keci khandhā,",
  "tika-abh09t:2489_2": "sabbe te vedanākkhandhoti pucchā.",
  "tika-abh09t:2489_3": "Tassā “vedanākkhandho khandho ceva vedanākkhandho ca,",
  "tika-abh09t:2489_4": "avasesā pana khandhā,",
  "tika-abh09t:2489_5": "na vedanākkhandho”ti vissajjanaṃ.",
  "tika-abh09t:2489_6": "Sesesupi eseva nayo.",
  "tika-abh09t:2489_7": "Paṭilome pana na khandhā na vedanākkhandhoti pucchāya “āmantā”ti vissajjanaṃ.",
  "tika-abh09t:2489_8": "Ettha ca ye paññattinibbānasaṅkhātā dhammā khandhāpi na honti,",
  "tika-abh09t:2489_9": "te yasmā vedanākkhandhopi na hoti,",
  "tika-abh09t:2489_10": "tasmā “āmantā”ti vissajjanaṃ,",
  "tika-abh09t:2489_11": "sesaṃ suviññeyyameva.",
  "tika-abh09t:2489_12": "Padasodhanamūlacakkavāro.",
  "tika-abh09t:2490_0": "Suddhakhandhavāre pana “rūpaṃ khandho”ti pucchāya “āmantā”ti vissajjanaṃ piyarūpādīnañca pañcasu khandhesu saṅgahitattā.",
  "tika-abh09t:2490_1": "“Khandhā rūpa”ntiādīsu ye keci khandhā,",
  "tika-abh09t:2490_2": "sabbe te rūpakkhandhotiādinā attho gahetabbo.",
  "tika-abh09t:2490_3": "Teneva hissa niddese “khandhā rūpa”ntiādinā padaṃ anuddharitvā “khandhā rūpakkhandho”tiādinā atthavaseneva",
  "tika-abh09t:2490_4": "padaṃ uddharitvā “rūpakkhandho khandho ceva rūpakkhandho ca,",
  "tika-abh09t:2490_5": "avasesā khandhā,",
  "tika-abh09t:2490_6": "na rūpakkhandho”ti vissajjanaṃ kataṃ.",
  "tika-abh09t:2490_7": "Teneva ca kāraṇena suddhakhandhavāroti vutto.",
  "tika-abh09t:2490_8": "Vacanasodhane viya hi ettha na vacanaṃ pamāṇaṃ,",
  "tika-abh09t:2490_9": "yathā pana suddhakhandhā labbhanti,",
  "tika-abh09t:2490_10": "tathā tathā atthova pamāṇaṃ.",
  "tika-abh09t:2490_11": "Parato āyatanayamakamātikādīsupi eseva nayo.",
  "tika-abh09t:2490_12": "Paṭilome “na rūpaṃ na khandho”ti yaṃ dhammajātaṃ rūpaṃ na hoti,",
  "tika-abh09t:2490_13": "taṃ khandhopi na hotīti pucchā,",
  "tika-abh09t:2490_14": "tassā “rūpakkhandhavirahitā khandhā, na rūpaṃ,",
  "tika-abh09t:2490_15": "tathā nibbānaṃ na pana rūpañceva na khandho cā”ti vissajjanaṃ.",
  "tika-abh09t:2490_16": "Sesaṃ suviññeyyameva.",
  "tika-abh09t:2490_17": "Suddhakhandhavāro.",
  "tika-abh09t:2491_0": "Suddhakhandhamūlacakkavārepi “khandhā vedanākkhandho”tiādinā heṭṭhā vuttanayena attho veditabboti ayaṃ paṇṇattivāre nayo.",
  "tika-abh09t:2492_0": "Yasmā pana niddese imissā pana mātikāya paṇṇattivārasaṅkhātaṃ niddesaṃ vatvā tato imaṃ mātikākkamaṃ muñcitvā",
  "tika-abh09t:2492_1": "aparena pariyāyena aññepi uddesavāravirahitā “pavattivāro pariññāvāro”ti dve mahāvārā pucchāvissajjanavasena vuttā,",
  "tika-abh09t:2492_2": "tasmā tesaṃ dvinnampi vārānaṃ nayo dassetabbo.",
  "tika-abh09t:2492_3": "Tato pavattivāre tāva pāḷivavatthānapubbikā mukhamattappakāsanā –",
  "tika-abh09t:2492_4": "imasmiṃ hi uppādavāro nirodhavāro uppādanirodhavāroti tayo antaravārā honti.",
  "tika-abh09t:2492_5": "Tattha uppādavāre tāva tiṇṇaṃ addhānaṃ vasena cha kālabhedā honti paccuppanno, atīto, anāgato,",
  "tika-abh09t:2492_6": "paccuppannenātīto,",
  "tika-abh09t:2492_7": "paccuppannenānāgato,",
  "tika-abh09t:2492_8": "atītenānāgatoti.",
  "tika-abh09t:2492_9": "Evametesu chasu kālabhedesu yvāyaṃ paṭhamo paccuppanno,",
  "tika-abh09t:2492_10": "tattha puggalato okāsato puggalokāsatoti tayo vārā honti.",
  "tika-abh09t:2493_0": "Tattha “yassa rūpakkhandho uppajjati,",
  "tika-abh09t:2493_1": "tassa vedanākkhandho uppajjatīti?",
  "tika-abh09t:2493_2": "Asaññasattaṃ upapajjantānaṃ tesaṃ rūpakkhandho uppajjati,",
  "tika-abh09t:2493_3": "no ca tesaṃ vedanākkhandho uppajjati.",
  "tika-abh09t:2493_4": "Pañcavokāraṃ upapajjantānaṃ tesaṃ rūpakkhandho ca uppajjati,",
  "tika-abh09t:2493_5": "vedanākkhandho ca uppajjati.",
  "tika-abh09t:2493_6": "Yassa vā pana vedanākkhandho uppajjati,",
  "tika-abh09t:2493_7": "tassa rūpakkhandho uppajjatīti?",
  "tika-abh09t:2493_8": "Arūpaṃ upapajjantānaṃ tesaṃ vedanākkhandho uppajjati,",
  "tika-abh09t:2493_9": "no ca tesaṃ rūpakkhandho uppajjati.",
  "tika-abh09t:2493_10": "Pañcavokāraṃ upapajjantānaṃ tesaṃ vedanākkhandho ca uppajjati,",
  "tika-abh09t:2493_11": "rūpakkhandho ca uppajjati.",
  "tika-abh09t:2493_12": "Yassa rūpakkhandho uppajjati…pe…",
  "tika-abh09t:2493_13": "tassa viññāṇakkhandho uppajjati…pe…",
  "tika-abh09t:2493_14": "yassa vā pana viññāṇakkhandho uppajjati,",
  "tika-abh09t:2493_15": "tassa rūpakkhandho uppajjatīti…pe…",
  "tika-abh09t:2493_16": "pañcavokāraṃ …pe…",
  "tika-abh09t:2493_17": "uppajjatī”ti evaṃ rūpakkhandhamūlakāni cattāri,",
  "tika-abh09t:2493_18": "“yassa vedanākkhandho uppajjati,",
  "tika-abh09t:2493_19": "tassa saññākkhandho uppajjatī”tiādinā ca vedanākkhandhamūlakāni tīṇi,",
  "tika-abh09t:2493_20": "saññākkhandhamūlakāni dve,",
  "tika-abh09t:2493_21": "saṅkhārakkhandhamūlakaṃ ekanti evametāni paccuppannakāle puggalavāre anulomanaye dasa yamakāni honti.",
  "tika-abh09t:2493_22": "Tattha rūpakkhandhamūlakesu catūsu ādito ekameva pāḷiyaṃ vissajjitaṃ,",
  "tika-abh09t:2493_23": "sesāni tena sadisavissajjanānīti tantiyā lahubhāvatthaṃ saṃkhittāni.",
  "tika-abh09t:2494_0": "Vedanākkhandhamūlake pana sabbattha “āmantā”ti ekasadisameva vissajjanaṃ.",
  "tika-abh09t:2494_1": "Vedanādīsu uppannesu niyamena saññādīnaṃ uppajjanato tattha sabbāni saṃkhittāni.",
  "tika-abh09t:2494_2": "Yathā ca puggalavāre dasa yamakāni,",
  "tika-abh09t:2494_3": "evaṃ okāsavārepi “yattha rūpakkhandho uppajjati,",
  "tika-abh09t:2494_4": "tattha vedanākkhandho uppajjatīti?",
  "tika-abh09t:2494_5": "Asaññasatte tattha…pe…",
  "tika-abh09t:2494_6": "pañcavokāre tattha…pe…",
  "tika-abh09t:2494_7": "uppajjatī”tiādinā,",
  "tika-abh09t:2494_8": "puggalokāsavārepi “yassa yattha rūpakkhandho uppajjati,",
  "tika-abh09t:2494_9": "tassa tattha vedanākkhandho uppajjatīti?",
  "tika-abh09t:2494_10": "Asaññasattaṃ…pe…",
  "tika-abh09t:2494_11": "pañcavokāraṃ…pe…",
  "tika-abh09t:2494_12": "uppajjatī”tiādinā.",
  "tika-abh09t:2494_13": "Paccuppannakāle tīsu vāresu anulomanaye tiṃsa yamakā honti.",
  "tika-abh09t:2494_14": "Yathā anulomanaye tiṃsa,",
  "tika-abh09t:2494_15": "evaṃ paṭilomanayepi “yassa rūpakkhandho nuppajjati,",
  "tika-abh09t:2494_16": "tassa vedanākkhandho nuppajjatīti?",
  "tika-abh09t:2494_17": "Arūpaṃ upapajjantānaṃ tesaṃ rūpakkhandho nuppajjati,",
  "tika-abh09t:2494_18": "no ca tesaṃ vedanākkhandho nuppajjati.",
  "tika-abh09t:2494_19": "Sabbesaṃ cavantānaṃ tesaṃ rūpakkhandho ca nuppajjati vedanākkhandho ca nuppajjati.",
  "tika-abh09t:2494_20": "Yassa vā pana vedanākkhandho nuppajjati,",
  "tika-abh09t:2494_21": "tassa rūpakkhandho nuppajjatīti?",
  "tika-abh09t:2494_22": "Asaññasattaṃ upapajjantānaṃ tesaṃ vedanākkhandho nuppajjati,",
  "tika-abh09t:2494_23": "no ca tesaṃ rūpakkhandho nuppajjati.",
  "tika-abh09t:2494_24": "Sabbesaṃ cavantānaṃ tesaṃ vedanākkhandho ca nuppajjati rūpakkhandho ca nuppajjatī”tiādinā,",
  "tika-abh09t:2494_25": "“yattha rūpakkhandho nuppajjati,",
  "tika-abh09t:2494_26": "tattha vedanākkhandho nuppajjatīti?",
  "tika-abh09t:2494_27": "Uppajjati.",
  "tika-abh09t:2494_28": "Yattha vā pana…pe…",
  "tika-abh09t:2494_29": "nuppajjatīti?",
  "tika-abh09t:2494_30": "Uppajjatī”tiādinā ca,",
  "tika-abh09t:2494_31": "“yassa yattha rūpakkhandho nuppajjati,",
  "tika-abh09t:2494_32": "tassa tattha vedanākkhandho nuppajjatīti…pe…",
  "tika-abh09t:2494_33": "sabbesaṃ cavantānaṃ tadubhayaṃ nuppajjatī”tiādinā cāti tiṃsa yamakā.",
  "tika-abh09t:2494_34": "Evaṃ paccuppannakāle saṭṭhi yamakāni,",
  "tika-abh09t:2494_35": "taddiguṇā pucchā,",
  "tika-abh09t:2494_36": "taddiguṇā ca atthā veditabbā.",
  "tika-abh09t:2495_0": "Tattha yassa rūpakkhandho uppajjatīti yassa puggalassa paṭisandhikkhaṇe rūpakkhandho uppajjati.",
  "tika-abh09t:2495_1": "Tassa vedanākkhandhoti vedanākkhandhopi tassa tasmiṃyeva khaṇe uppajjatīti attho imināva nayena.",
  "tika-abh09t:2495_2": "Tattha asaññasattanti asaññattabhavaṃ paṭisandhivasena upapajjantānaṃ tesaṃ uppajjanakkhaṇe rūpakkhandho uppajjati,",
  "tika-abh09t:2495_3": "no ca tesaṃ acittakattā vedanākkhandho uppajjatīti attho.",
  "tika-abh09t:2495_4": "Imināva nayena “yassa vā pana vedanākkhandho”tiādikesu pucchāvissajjanesu,",
  "tika-abh09t:2495_5": "tato paresupi sabbattha attho veditabbo.",
  "tika-abh09t:2496_0": "Idaṃ panettha uppādanirodhesu niyamalakkhaṇaṃ –",
  "tika-abh09t:2496_1": "sakalepi hi imasmiṃ khandhayamake tattha tattha uppannānaṃ sattānaṃ pavatte yāva maraṇā vā khandhānaṃ",
  "tika-abh09t:2496_2": "apariyantesu uppādanirodhesu vijjamānesupi lahuparivattānaṃ dhammānaṃ vinibbhogaṃ katvā uppādanirodhe",
  "tika-abh09t:2496_3": "dassetuṃ na sukaranti pavattiyaṃ uppādanirodhe anāmasitvā paṭisandhiuppādavaseneva uppādavāro,",
  "tika-abh09t:2496_4": "nirodhamaraṇakāle nirodhavaseneva ca nirodhavāro kathito.",
  "tika-abh09t:2496_5": "Evamettha uppādanirodhesu niyamalakkhaṇaṃ viditvā paṭisandhiuppādameva ca cutinirodhameva ca gahetvā",
  "tika-abh09t:2496_6": "tesu tesu ṭhānesu āgatānaṃ pucchāvissajjanānaṃ atthavinicchayo veditabbo.",
  "tika-abh09t:2497_0": "Paṭilomanaye pana sabbesaṃ cavantānanti maraṇacittassa bhaṅgakkhaṇasamannāgatānaṃ.",
  "tika-abh09t:2497_1": "Tesaṃ hi tattha rūpakkhandho nuppajjati,",
  "tika-abh09t:2497_2": "vedanākkhandho ca cuticittassa uppattikkhaṇe eva uppannattā.",
  "tika-abh09t:2497_3": "“Yattha rūpakkhandho nuppajjati,",
  "tika-abh09t:2497_4": "tattha vedanākkhandho nuppajjatī”ti pucchāya arūpabhavaṃ sandhāya “uppajjatī”ti idaṃ vissajjanaṃ kataṃ,",
  "tika-abh09t:2497_5": "anantarapucchāya asaññibhavaṃ sandhāya “uppajjatī”ti idaṃ vissajjananti veditabbaṃ.",
  "tika-abh09t:2497_6": "Sesaṃ suviññeyyamevāti ayaṃ paccuppannakāle nayo.",
  "tika-abh09t:2498_0": "Yathā ca paccuppannakāle saṭṭhi yamakādīni,",
  "tika-abh09t:2498_1": "evaṃ sesesupi pañcasu kālabhedesu paccekanti gahetabbaṃ.",
  "tika-abh09t:2498_2": "Pucchāvissajjanesu panettha kiñcāpi “yassa rūpakkhandho uppajjittha,",
  "tika-abh09t:2498_3": "tassa vedanākkhandho uppajjitthāti?",
  "tika-abh09t:2498_4": "Āmantā”tiādinā,",
  "tika-abh09t:2498_5": "“yattha rūpakkhandho uppajjittha,",
  "tika-abh09t:2498_6": "tattha vedanākkhandho uppajjitthāti?",
  "tika-abh09t:2498_7": "Pañcavokāre uppajjittha,",
  "tika-abh09t:2498_8": "nāññatthā”tiādinā ca,",
  "tika-abh09t:2498_9": "“yassa yattha rūpakkhandho uppajjittha,",
  "tika-abh09t:2498_10": "tassa tattha vedanākkhandho uppajjitthāti?",
  "tika-abh09t:2498_11": "Pañcavokārānaṃ tesaṃ tattha uppajjittha,",
  "tika-abh09t:2498_12": "nāññatthā”tiādinā ca atītakāle anulomanaye,",
  "tika-abh09t:2498_13": "“yassa rūpakkhandho nuppajjittha,",
  "tika-abh09t:2498_14": "tassa vedanākkhandho nuppajjitthāti?",
  "tika-abh09t:2498_15": "Natthī”tiādinā,",
  "tika-abh09t:2498_16": "“yattha rūpakkhandho nuppajjittha,",
  "tika-abh09t:2498_17": "tattha vedanākkhandho nuppajjitthāti?",
  "tika-abh09t:2498_18": "Uppajjitthā”tiādinā,",
  "tika-abh09t:2498_19": "“yassa yattha rūpakkhandho nuppajjittha,",
  "tika-abh09t:2498_20": "tassa tattha vedanākkhandho nuppajjitthāti?",
  "tika-abh09t:2498_21": "Arūpānaṃ tesaṃ tattha rūpakkhandho nuppajjittha,",
  "tika-abh09t:2498_22": "no ca tesaṃ…pe…",
  "tika-abh09t:2498_23": "suddhāvāsānaṃ tesaṃ tattha tadubhayaṃ nuppajjitthā”tiādinā tīsu vāresu paṭilomanaye ca,",
  "tika-abh09t:2499_0": "“Yassa rūpakkhandho uppajjissati,",
  "tika-abh09t:2499_1": "tassa vedanākkhandho uppajjissatīti?",
  "tika-abh09t:2499_2": "Āmantā”tiādinā,",
  "tika-abh09t:2499_3": "“yattha rūpakkhandho uppajjissati,",
  "tika-abh09t:2499_4": "tattha vedanākkhandho uppajjissatīti…pe…",
  "tika-abh09t:2499_5": "pañcavokāre uppajjissatī”tiādinā,",
  "tika-abh09t:2499_6": "“yassa yattha rūpakkhandho uppajjissati,",
  "tika-abh09t:2499_7": "tassa tattha vedanākkhandho uppajjissati…pe…",
  "tika-abh09t:2499_8": "pañcavokārānaṃ tesaṃ tattha uppajjissatī”tiādinā ca anāgatakāle anulomanaye,",
  "tika-abh09t:2499_9": "“yassa rūpakkhandho nuppajjissati,",
  "tika-abh09t:2499_10": "tassa vedanākkhandho nuppajjissatīti?",
  "tika-abh09t:2499_11": "Ye arūpaṃ upapajjitvā parinibbāyissanti,",
  "tika-abh09t:2499_12": "tesaṃ rūpakkhandho nuppajjissati, netaro,",
  "tika-abh09t:2499_13": "pacchimabhavikānaṃ tadubhayaṃ nuppajjissatī”tiādinā,",
  "tika-abh09t:2499_14": "“yattha rūpakkhandho nuppajjissati,",
  "tika-abh09t:2499_15": "tattha vedanākkhandho nuppajjissatī”tiādinā,",
  "tika-abh09t:2499_16": "“yassa yattha rūpakkhandho nuppajjissati,",
  "tika-abh09t:2499_17": "tassa tattha vedanākkhandho nuppajjissatīti?",
  "tika-abh09t:2499_18": "Arūpānaṃ tesaṃ tattha rūpakkhandho nuppajjissati, netaro,",
  "tika-abh09t:2499_19": "pacchimabhavikānaṃ tadubhayaṃ nuppajjissatī”tiādinā paṭilomanaye ca,",
  "tika-abh09t:2500_0": "“Yassa rūpakkhandho uppajjati,",
  "tika-abh09t:2500_1": "tassa vedanākkhandho uppajjitthā”tiādinā,",
  "tika-abh09t:2500_2": "“yattha rūpakkhandho uppajjati,",
  "tika-abh09t:2500_3": "tattha vedanākkhandho uppajjitthāti…pe…",
  "tika-abh09t:2500_4": "pañcavokāre uppajjatī”tiādinā,",
  "tika-abh09t:2500_5": "“yassa yattha rūpakkhandho uppajjati,",
  "tika-abh09t:2500_6": "tassa tattha vedanākkhandho uppajjitthāti?",
  "tika-abh09t:2500_7": "Suddhāvāsaṃ asaññasattaṃ upapajjantānaṃ tesaṃ tattha rūpakkhandho uppajjati,",
  "tika-abh09t:2500_8": "no ca tesaṃ tattha vedanākkhandho uppajjittha,",
  "tika-abh09t:2500_9": "pañcavokāre pana uppajjitthā”tiādinā paccuppannena atītakāle anulomanaye,",
  "tika-abh09t:2500_10": "“yassa rūpakkhandho nuppajjati,",
  "tika-abh09t:2500_11": "tassa vedanākkhandho nuppajjitthā”tiādinā,",
  "tika-abh09t:2500_12": "“yattha rūpakkhandho nuppajjati,",
  "tika-abh09t:2500_13": "tattha vedanākkhandho nuppajjitthāti?",
  "tika-abh09t:2500_14": "Uppajjitthā”tiādinā,",
  "tika-abh09t:2500_15": "“yassa yattha rūpakkhandho nuppajjati,",
  "tika-abh09t:2500_16": "tassa tattha vedanākkhandho nuppajjitthāti?",
  "tika-abh09t:2500_17": "Pañcavokārā cavantānaṃ arūpānañca tesaṃ tattha rūpakkhandho nuppajjati,",
  "tika-abh09t:2500_18": "no ca tesaṃ tattha vedanākkhandho nuppajjittha,",
  "tika-abh09t:2500_19": "suddhāvāse parinibbantānaṃ asaññasattā cavantānaṃ tesaṃ tattha rūpakkhandho ca nuppajjati vedanākkhandho ca nuppajjitthā”tiādinā paṭilomanaye ca,",
  "tika-abh09t:2501_0": "“Yassa rūpakkhandho uppajjati,",
  "tika-abh09t:2501_1": "tassa vedanākkhandho uppajjissatīti?",
  "tika-abh09t:2501_2": "Pacchimabhavikānaṃ pañcavokāraṃ upapajjantānaṃ tesaṃ rūpakkhandho uppajjatī”tiādinā,",
  "tika-abh09t:2501_3": "“yattha rūpakkhandho uppajjati,",
  "tika-abh09t:2501_4": "tattha vedanākkhandho uppajjissatīti?",
  "tika-abh09t:2501_5": "Pañcavokāre…pe…",
  "tika-abh09t:2501_6": "uppajjissatī”tiādinā ca,",
  "tika-abh09t:2501_7": "“yassa yattha rūpakkhandho uppajjati,",
  "tika-abh09t:2501_8": "tassa tattha vedanākkhandho uppajjissatīti?",
  "tika-abh09t:2501_9": "Pacchimabhavikānaṃ pañcavokāre…pe…",
  "tika-abh09t:2501_10": "uppajjissatī”tiādinā ca paccuppannena anāgatakāle anulomanaye,",
  "tika-abh09t:2501_11": "“yassa rūpakkhandho nuppajjati,",
  "tika-abh09t:2501_12": "tassa vedanākkhandho nuppajjissatīti pañcavokāre parinibbantānaṃ arūpe pacchimabhavikānaṃ…pe…",
  "tika-abh09t:2501_13": "nuppajjissatī”tiādinā,",
  "tika-abh09t:2501_14": "“yattha rūpakkhandho nuppajjati,",
  "tika-abh09t:2501_15": "tattha vedanākkhandho nuppajjissatīti?",
  "tika-abh09t:2501_16": "Uppajjissatī”tiādinā,",
  "tika-abh09t:2501_17": "“yassa yattha rūpakkhandho nuppajjati,",
  "tika-abh09t:2501_18": "tassa tattha vedanākkhandho nuppajjissatīti…pe…",
  "tika-abh09t:2501_19": "pañcavokāre parinibbantānaṃ arūpe pacchimabhavikānaṃ asaññasattā cavantānaṃ tesaṃ tattha…pe…",
  "tika-abh09t:2501_20": "nuppajjissatī”tiādinā paṭilomanaye ca,",
  "tika-abh09t:2502_0": "“Yassa rūpakkhandho uppajjittha,",
  "tika-abh09t:2502_1": "tassa vedanākkhandho uppajjissatīti?",
  "tika-abh09t:2502_2": "Pacchimabhavikānaṃ uppajjissatī”tiādinā,",
  "tika-abh09t:2502_3": "“yattha rūpakkhandho uppajjittha,",
  "tika-abh09t:2502_4": "tattha vedanākkhandho uppajjissatīti…pe…",
  "tika-abh09t:2502_5": "pañcavokāre uppajjissatī”tiādinā,",
  "tika-abh09t:2502_6": "“yassa yattha rūpakkhandho uppajjittha,",
  "tika-abh09t:2502_7": "tassa tattha vedanākkhandho uppajjissatīti?",
  "tika-abh09t:2502_8": "Pañcavokāre pacchimabhavikānaṃ asaññasattānaṃ…pe…",
  "tika-abh09t:2502_9": "uppajjissatī”tiādinā atītena anāgatakāle anulomanaye,",
  "tika-abh09t:2502_10": "“yassa rūpakkhandho uppajjittha,",
  "tika-abh09t:2502_11": "tassa vedanākkhandho uppajjissatīti?",
  "tika-abh09t:2502_12": "Natthī”tiādinā,",
  "tika-abh09t:2502_13": "“yattha rūpakkhandho nuppajjittha,",
  "tika-abh09t:2502_14": "tattha vedanākkhandho nuppajjissatīti?",
  "tika-abh09t:2502_15": "Uppajjissatī”tiādinā,",
  "tika-abh09t:2502_16": "“yassa yattha rūpakkhandho nuppajjittha,",
  "tika-abh09t:2502_17": "tassa tattha vedanākkhandho nuppajjissatīti…pe…",
  "tika-abh09t:2502_18": "suddhāvāsānaṃ arūpe pacchimabhavikānaṃ tesaṃ tattha rūpakkhandho ca nuppajjittha vedanākkhandho ca nuppajjissatī”tiādinā",
  "tika-abh09t:2502_19": "paṭilomanaye ca suddhā atthavisesā upalabbhanti.",
  "tika-abh09t:2502_20": "Tathāpi ganthavitthārabhayena anavasesato na dassayissāma,",
  "tika-abh09t:2502_21": "dassitanayeneva sabbattha pucchāvissajjanaṃ sakkā paṇḍitena ñātunti ayaṃ uppādavāre nayo.",
  "tika-abh09t:2503_0": "Yathā ca uppādavāre chasu kālabhedesu paccekaṃ puggalādibhedato anulomapaṭilomanayubhayena cha cha vārā,",
  "tika-abh09t:2503_1": "ekekasmiṃ vāre dasa dasa katvā saṭṭhi saṭṭhi yamakāni,",
  "tika-abh09t:2503_2": "sabbānipi saṭṭhiadhikāni tīṇi yamakasatāni,",
  "tika-abh09t:2503_3": "tato dviguṇā pucchā,",
  "tika-abh09t:2503_4": "dviguṇā atthā ca honti,",
  "tika-abh09t:2503_5": "evaṃ nirodhavāre uppādanirodhavārepi veditabbā.",
  "tika-abh09t:2503_6": "Tattha ca “yassa rūpakkhandho nirujjhati,",
  "tika-abh09t:2503_7": "tassa vedanākkhandho nirujjhatīti…pe…",
  "tika-abh09t:2503_8": "pañcavokārā cavantānaṃ…pe…",
  "tika-abh09t:2503_9": "nirujjhatī”tiādinā,",
  "tika-abh09t:2503_10": "“yassa rūpakkhandho na nirujjhati,",
  "tika-abh09t:2503_11": "tassa vedanākkhandho na nirujjhatīti…pe…",
  "tika-abh09t:2503_12": "sabbesaṃ upapajjantānaṃ…pe…",
  "tika-abh09t:2503_13": "na nirujjhatī”tiādinā nirodhavāre,",
  "tika-abh09t:2503_14": "“yassa rūpakkhandho uppajjati,",
  "tika-abh09t:2503_15": "tassa vedanākkhandho nirujjhatīti? No.",
  "tika-abh09t:2503_16": "Yassa rūpakkhandho nuppajjati,",
  "tika-abh09t:2503_17": "tassa vedanākkhandho na nirujjhatīti…pe…",
  "tika-abh09t:2503_18": "arūpaṃ upapajjantānaṃ asaññasattā cavantānaṃ tesaṃ rūpakkhandho ca nuppajjati,",
  "tika-abh09t:2503_19": "vedanākkhandho ca na nirujjhatī”tiādinā uppādanirodhavāre ca heṭṭhā vuttānusārena sabbattha pucchāvissajjananayo ñātabboti ayaṃ pavattivāre nayo.",
  "tika-abh09t:2504_0": "Pariññāvāre pana puggalavārādīsu tīsu puggalavāro ekova labbhati,",
  "tika-abh09t:2504_1": "na okāsapuggalokāsavārā sadisavissajjanattā.",
  "tika-abh09t:2504_2": "Yo hi koci puggalo rūpādiṃ parijānantova,",
  "tika-abh09t:2504_3": "yattha katthaci niruddhopi tādisova hoti,",
  "tika-abh09t:2504_4": "tasmā chasu kālabhedesu anulomato puggalavasena dve dve vārā,",
  "tika-abh09t:2504_5": "ekekasmiṃ vāre dasa dasa katvā vīsati vīsati yamakānīti vīsaṃ yamakasataṃ,",
  "tika-abh09t:2504_6": "taddiguṇā pucchā,",
  "tika-abh09t:2504_7": "taddiguṇā ca atthā veditabbā.",
  "tika-abh09t:2504_8": "Tattha ca “yo rūpakkhandhaṃ parijānāti,",
  "tika-abh09t:2504_9": "so vedanākkhandhaṃ parijānātīti?",
  "tika-abh09t:2504_10": "Āmantā”tiādinā ca,",
  "tika-abh09t:2504_11": "“yo rūpakkhandhaṃ na parijānāti,",
  "tika-abh09t:2504_12": "so vedanākkhandhaṃ na parijānātīti?",
  "tika-abh09t:2504_13": "Āmantā”ti ādinā ca anulomapaṭilomato ādito tīsu kālesu sabbapucchānaṃ “āmantā āmantā”tveva vissajjanaṃ.",
  "tika-abh09t:2504_14": "Itaresu pana tīsu missakakālesu “yo rūpakkhandhaṃ parijānāti,",
  "tika-abh09t:2504_15": "so vedanākkhandhaṃ parijānitthāti? No.",
  "tika-abh09t:2504_16": "Yo vā pana…pe…",
  "tika-abh09t:2504_17": "no”ti evaṃ itarakāladvayepi anulomanaye “no no”tveva vissajjanaṃ.",
  "tika-abh09t:2505_0": "Paṭilomanaye pana “yo rūpakkhandhaṃ na parijānāti,",
  "tika-abh09t:2505_1": "so vedanākkhandhaṃ na parijānitthāti?",
  "tika-abh09t:2505_2": "Arahā rūpakkhandhaṃ na parijānāti,",
  "tika-abh09t:2505_3": "no ca so vedanākkhandhaṃ na parijānittha.",
  "tika-abh09t:2505_4": "Aggamaggasamaṅgiñca arahantañca ṭhapetvā avasesā puggalā rūpakkhandhañca na parijānanti,",
  "tika-abh09t:2505_5": "vedanākkhandhañca na parijāniṃsū”tiādinā,",
  "tika-abh09t:2505_6": "“yo rūpakkhandhaṃ na parijānāti,",
  "tika-abh09t:2505_7": "so vedanākkhandhaṃ na parijānissatīti?",
  "tika-abh09t:2505_8": "Ye maggaṃ paṭilabhissanti,",
  "tika-abh09t:2505_9": "te rūpakkhandhaṃ na parijānanti,",
  "tika-abh09t:2505_10": "no ca vedanākkhandhaṃ na parijānissanti.",
  "tika-abh09t:2505_11": "Arahā ye ca puthujjanā maggaṃ na paṭilabhissanti,",
  "tika-abh09t:2505_12": "te rūpakkhandhañca na parijānanti,",
  "tika-abh09t:2505_13": "vedanākkhandhañca na parijānissantī”tiādinā ca,",
  "tika-abh09t:2505_14": "“yo rūpakkhandhaṃ na parijānittha,",
  "tika-abh09t:2505_15": "so vedanākkhandhaṃ na parijānissantīti?",
  "tika-abh09t:2505_16": "Ye maggaṃ paṭilabhissanti,",
  "tika-abh09t:2505_17": "te rūpakkhandhaṃ na parijāniṃsu,",
  "tika-abh09t:2505_18": "no ca vedanākkhandhaṃ na parijānissanti.",
  "tika-abh09t:2505_19": "Aggamaggasamaṅgī ye ca puthujjanā maggaṃ na paṭilabhissanti,",
  "tika-abh09t:2505_20": "te rūpakkhandhañca na parijāniṃsu,",
  "tika-abh09t:2505_21": "vedanākkhandhañca na parijānissantī”tiādinā ca pucchāvissajjananayo veditabbo.",
  "tika-abh09t:2506_0": "Ettha ca atītānāgatapaccuppannasaṅkhātā tayo addhā pavattivāre cutipaṭisandhivasena na labbhanti,",
  "tika-abh09t:2506_1": "pavatte cittakkhaṇavaseneva labbhanti.",
  "tika-abh09t:2506_2": "Lokuttaramaggakkhaṇasmiṃ hi nibbānārammaṇena cittena pañcasu khandhesu pariññākiccanipphattiyā yaṃ kañci",
  "tika-abh09t:2506_3": "ekaṃ khandhaṃ parijānanto itarampi “parijānātī”ti anulomapañhesu pariññākiccassa matthakappattaṃ aggamaggasamaṅgiṃ",
  "tika-abh09t:2506_4": "sandhāya “āmantā”ti vissajjanaṃ vuttaṃ.",
  "tika-abh09t:2506_5": "“Na parijānātī”ti paṭilomapañhesu puthujjanādayo sandhāya “āmantā”ti vissajjanaṃ vuttanti veditabbaṃ.",
  "tika-abh09t:2506_6": "“Parijānitthā”ti imasmiṃ pana atītakālavāre maggānantare aggaphale ṭhitopi pariññākiccassa niṭṭhitattā parijānitthayeva nāma.",
  "tika-abh09t:2506_7": "“Parijānātī”ti ca aggamaggasamaṅgī vuccati,",
  "tika-abh09t:2506_8": "“parijānissantī”ti puthujjanādayo,",
  "tika-abh09t:2506_9": "tasmā yo na parijānāti,",
  "tika-abh09t:2506_10": "so parijānitthāti vā,",
  "tika-abh09t:2506_11": "parijānissatītiādinā vā vattuṃ asakkuṇeyyatāya “āmantā”ti vissajjanaṃ kataṃ.",
  "tika-abh09t:2507_0": "Paṭilomanaye pana “aggamaggasamaṅgiñca arahantañca ṭhapetvā”ti idaṃ aggamaggasamaṅgino “na parijānātī”ti vacanaṃ,",
  "tika-abh09t:2507_1": "arahato ca “na parijānitthā”ti vattuṃ asakkuṇeyyatāya vuttaṃ,",
  "tika-abh09t:2507_2": "“ye ca puthujjanā maggaṃ na paṭilabhissantī”ti iminā atīte viya anāgatepi anantakālaṃ amuccanakā sattā nāma atthīti dasseti,",
  "tika-abh09t:2507_3": "te ca arahatā niṭṭhitapariññākiccena,",
  "tika-abh09t:2507_4": "“na parijānissantī”ti vattabbataṃ vā āpannena samakā jātā,",
  "tika-abh09t:2507_5": "sabbattha ca ekaṃ khandhaṃ parijānanto sabbaṃ parijānāti,",
  "tika-abh09t:2507_6": "aparijānantopi ca sabbaṃ na parijānātīti veditabbanti ayaṃ khandhayamakamātikatthasaṃvaṇṇanānayo.",
  "tika-abh09t:2508_0": "Āyatanayamakamātikatthavaṇṇanā",
  "tika-abh09t:2509_0": "Āyatanayamakamātikāya pana pāḷivavatthānādikaṃ sabbaṃ khandhayamakamātikāya vuttanayeneva veditabbaṃ aññatra visesā,",
  "tika-abh09t:2509_1": "tatrāyaṃ viseso –",
  "tika-abh09t:2509_2": "“dvādasāyatanānī”ti padaṃ ādiṃ katvā yāva “nāyatanā na mano”ti,",
  "tika-abh09t:2509_3": "tāva pavattā ayaṃ āyatanamātikā nāma.",
  "tika-abh09t:2509_4": "Tattha dvādasāyatanāni uddisitvā yamakavasena pucchāsu khandhapadaṃ ṭhapetvā cakkhādīni pañca ajjhattikāyatanāni paṭhamaṃ vuttāni,",
  "tika-abh09t:2509_5": "pacchā rūpādipañcabāhirāyatanāni,",
  "tika-abh09t:2509_6": "pariyosāne manāyatanadhammāyatanānīti evaṃ pāḷivavatthāne pañhe.",
  "tika-abh09t:2509_7": "Vissajjane pana “cakkhu cakkhāyatananti?",
  "tika-abh09t:2509_8": "Dibbacakkhu paññācakkhu cakkhumeva,",
  "tika-abh09t:2509_9": "na cakkhāyatanaṃ,",
  "tika-abh09t:2509_10": "cakkhāyatanaṃ cakkhu ceva cakkhāyatanañca.",
  "tika-abh09t:2509_11": "Sotaṃ sotāyatananti?",
  "tika-abh09t:2509_12": "Dibbasotaṃ taṇhāsotaṃ sotameva,",
  "tika-abh09t:2509_13": "na sotāyatanaṃ.",
  "tika-abh09t:2509_14": "Ghānaṃ ghānāyatananti?",
  "tika-abh09t:2509_15": "Āmantā…pe…",
  "tika-abh09t:2509_16": "kāyo kāyāyatananti?",
  "tika-abh09t:2509_17": "Nāmakāyo cittakāyotiādi kāyo,",
  "tika-abh09t:2509_18": "na kāyāyatanaṃ.",
  "tika-abh09t:2509_19": "Rūpaṃ rūpāyatananti? Bhūtādi,",
  "tika-abh09t:2509_20": "piyarūpādi ca rūpaṃva,",
  "tika-abh09t:2509_21": "na rūpāyatanaṃ.",
  "tika-abh09t:2509_22": "Saddo saddāyatananti? Āmantā.",
  "tika-abh09t:2509_23": "Gandho gandhāyatananti?",
  "tika-abh09t:2509_24": "Sīlagandhādayo gandhova,",
  "tika-abh09t:2509_25": "na gandhāyatanaṃ.",
  "tika-abh09t:2509_26": "Raso rasāyatananti?",
  "tika-abh09t:2509_27": "Attharasādayo rasova,",
  "tika-abh09t:2509_28": "na rasāyatanaṃ.",
  "tika-abh09t:2509_29": "Dhammo dhammāyatananti?",
  "tika-abh09t:2509_30": "Pariyattidhammādayo dhammova,",
  "tika-abh09t:2509_31": "na dhammāyatanaṃ.",
  "tika-abh09t:2509_32": "Dhammāyatanaṃ dhammoti?",
  "tika-abh09t:2509_33": "Āmantā”ti ayaṃ paṇṇattivāre viseso.",
  "tika-abh09t:2510_0": "Pavattivāre pana “yassa cakkhāyatanaṃ uppajjati,",
  "tika-abh09t:2510_1": "tassa sotāyatanaṃ uppajjatīti?",
  "tika-abh09t:2510_2": "Sacakkhukānaṃ asotakānaṃ upapajjantānaṃ tesaṃ cakkhāyatanaṃ uppajjati,",
  "tika-abh09t:2510_3": "no ca tesaṃ sotāyatanaṃ uppajjati.",
  "tika-abh09t:2510_4": "Sacakkhukānaṃ sasotakānaṃ upapajjantānaṃ tesaṃ cakkhāyatanañca uppajjati,",
  "tika-abh09t:2510_5": "sotāyatanañca uppajjati…pe…",
  "tika-abh09t:2510_6": "yassa rūpāyatanaṃ uppajjati,",
  "tika-abh09t:2510_7": "tassa manāyatanaṃ uppajjatīti?",
  "tika-abh09t:2510_8": "Acittakānaṃ rūpāyatanaṃ uppajjati,",
  "tika-abh09t:2510_9": "no ca tesaṃ manāyatanaṃ uppajjati.",
  "tika-abh09t:2510_10": "Pañcavokāre uppādakkhaṇe tadubhayaṃ uppajjati.",
  "tika-abh09t:2510_11": "Yassa vā pana manāyatanaṃ uppajjati,",
  "tika-abh09t:2510_12": "tassa rūpāyatanaṃ uppajjatīti?",
  "tika-abh09t:2510_13": "Arūpabhavavajjite saññābhave upapajjantānaṃ…pe…",
  "tika-abh09t:2510_14": "uppajjati.",
  "tika-abh09t:2510_15": "Yassa rūpāyatanaṃ uppajjati,",
  "tika-abh09t:2510_16": "tassa dhammāyatanaṃ uppajjatīti? Āmantā.",
  "tika-abh09t:2510_17": "Yassa vā pana…pe…",
  "tika-abh09t:2510_18": "uppajjatīti?",
  "tika-abh09t:2510_19": "Arūpabhavavajjite sabbattha uppajjati.",
  "tika-abh09t:2510_20": "Yassa manāyatanaṃ uppajjati,",
  "tika-abh09t:2510_21": "tassa dhammāyatanaṃ uppajjatīti? Āmantā,",
  "tika-abh09t:2510_22": "yassa vā pana…pe…",
  "tika-abh09t:2510_23": "uppajjatīti?",
  "tika-abh09t:2510_24": "Asaññabhavavajjite sabbattha uppajjatī”ti evaṃ saddāyatanavajjitā sesāyatanamātikāyamakayojanā yathānurūpaṃ veditabbā.",
  "tika-abh09t:2510_25": "Saddāyatanaṃ hi paṭisandhikkhaṇe na labbhati,",
  "tika-abh09t:2510_26": "ayaṃ uppādavāre viseso,",
  "tika-abh09t:2510_27": "iminā nayena nirodhavārādīsu,",
  "tika-abh09t:2510_28": "pariññāvāre ca yojanāviseso veditabbo,",
  "tika-abh09t:2510_29": "sabbattha ca khandhato āyatanānaṃ bahutā ca yamakavārabahutā ca veditabbā.",
  "tika-abh09t:2510_30": "Sesaṃ tādisamevāti ayaṃ āyatanayamakamātikatthasaṃvaṇṇanānayo.",
  "tika-abh09t:2511_0": "Dhātuyamakamātikatthavaṇṇanā",
  "tika-abh09t:2512_0": "Dhātuyamakamātikāya pana pāḷivavatthānaṃ sabbaṃ āyatanayamakamātikāya vuttanayeneva veditabbanti ayaṃ dhātuyamakamātikatthasaṃvaṇṇanānayo.",
  "tika-abh09t:2513_0": "Saccayamakamātikatthavaṇṇanā",
  "tika-abh09t:2514_0": "Saccayamakamātikāya pana khandhayamake vuttanayena vārabhedā,",
  "tika-abh09t:2514_1": "kālādibhedā ca veditabbā,",
  "tika-abh09t:2514_2": "pāḷivavatthāne panettha catunnaṃ saccānaṃ vasena padasodhanavāro padasodhanamūlacakkavāro suddhasaccavāro",
  "tika-abh09t:2514_3": "suddhasaccamūlacakkavāroti imesu catūsu vāresu yamakagaṇanā veditabbā.",
  "tika-abh09t:2514_4": "Pucchāvissajjanesu pana “dukkhaṃ dukkhasaccanti? Āmantā.",
  "tika-abh09t:2514_5": "Dukkhasaccaṃ dukkhanti?",
  "tika-abh09t:2514_6": "Kāyikacetasikaṃ dukkhaṃ ṭhapetvā avasesaṃ dukkhasaccaṃ,",
  "tika-abh09t:2514_7": "na dukkhaṃ.",
  "tika-abh09t:2514_8": "Kāyikacetasikaṃ dukkhaṃ pana dukkhañceva dukkhasaccañca.",
  "tika-abh09t:2514_9": "Samudayo samudayasaccanti?",
  "tika-abh09t:2514_10": "Taṇhaṃ ṭhapetvā avasesā saccavibhaṅge niddiṭṭhā kusalādidhammā samudayo,",
  "tika-abh09t:2514_11": "na samudayasaccaṃ.",
  "tika-abh09t:2514_12": "Taṇhā pana samudayo ceva samudayasaccañca.",
  "tika-abh09t:2514_13": "Samudayasaccaṃ samudayoti? Āmantā.",
  "tika-abh09t:2514_14": "Nirodho nirodhasaccanti?",
  "tika-abh09t:2514_15": "Tadaṅganirodhādayo,",
  "tika-abh09t:2514_16": "khaṇikanirodho ca nirodhova,",
  "tika-abh09t:2514_17": "na nirodhasaccaṃ.",
  "tika-abh09t:2514_18": "Nibbānaṃ pana nirodho ceva nirodhasaccañca.",
  "tika-abh09t:2514_19": "Nirodhasaccaṃ nirodhoti? Āmantā.",
  "tika-abh09t:2514_20": "Maggo maggasaccanti?",
  "tika-abh09t:2514_21": "Micchāmaggaṅgādayo maggo,",
  "tika-abh09t:2514_22": "na maggasaccaṃ.",
  "tika-abh09t:2514_23": "Ariyamaggo pana maggo ceva maggasaccañca.",
  "tika-abh09t:2514_24": "Maggasaccaṃ maggoti?",
  "tika-abh09t:2514_25": "Āmantā”tiādinā paṇṇattivāre nayo veditabbo.",
  "tika-abh09t:2515_0": "Pavattivāre pana “yassa dukkhasaccaṃ uppajjati,",
  "tika-abh09t:2515_1": "tassa samudayasaccaṃ uppajjatīti?",
  "tika-abh09t:2515_2": "Sabbesaṃ upapajjantānaṃ pavatte taṇhāvippayuttacittassa uppādakkhaṇe tesaṃ dukkhasaccaṃ uppajjati,",
  "tika-abh09t:2515_3": "no ca tesaṃ samudayasaccaṃ uppajjati.",
  "tika-abh09t:2515_4": "Taṇhāya uppādakkhaṇe tadubhayaṃ uppajjati.",
  "tika-abh09t:2515_5": "Yassa dukkhasaccaṃ uppajjati,",
  "tika-abh09t:2515_6": "tassa maggasaccaṃ uppajjatīti…pe…",
  "tika-abh09t:2515_7": "pañcavokāre maggassa uppādakkhaṇe tadubhayaṃ uppajjati.",
  "tika-abh09t:2515_8": "Yassa vā pana…pe…",
  "tika-abh09t:2515_9": "uppajjatīti?",
  "tika-abh09t:2515_10": "Arūpe maggassa uppādakkhaṇe tesaṃ maggasaccaṃ uppajjati,",
  "tika-abh09t:2515_11": "no ca tesaṃ dukkhasaccaṃ uppajjati.",
  "tika-abh09t:2515_12": "Pañcavokāre tadubhayaṃ uppajjati.",
  "tika-abh09t:2515_13": "Yassa samudayasaccaṃ uppajjati,",
  "tika-abh09t:2515_14": "tassa maggasaccaṃ uppajjatīti? No,",
  "tika-abh09t:2515_15": "yassa vā pana…pe…",
  "tika-abh09t:2515_16": "no”tiādinā puggalavāre,",
  "tika-abh09t:2515_17": "“yattha dukkhasaccaṃ uppajjati,",
  "tika-abh09t:2515_18": "tattha samudayasaccaṃ uppajjatīti?",
  "tika-abh09t:2515_19": "Asaññasatte tattha dukkhasaccaṃ uppajjati,",
  "tika-abh09t:2515_20": "no ca tattha tadaññaṃ,",
  "tika-abh09t:2515_21": "aññattha tadubhayampi.",
  "tika-abh09t:2515_22": "Yattha dukkhasaccaṃ uppajjati,",
  "tika-abh09t:2515_23": "tattha maggasaccaṃ uppajjatīti? Apāye,",
  "tika-abh09t:2515_24": "asaññasatte ca dukkhameva,",
  "tika-abh09t:2515_25": "no ca tattha tadaññaṃ,",
  "tika-abh09t:2515_26": "aññattha tadubhayampī”tiādinā okāsavāre,",
  "tika-abh09t:2515_27": "puggalokāsavārepīti evaṃ anulomanaye,",
  "tika-abh09t:2516_0": "“Yassa dukkhasaccaṃ nuppajjati,",
  "tika-abh09t:2516_1": "tassa samudayasaccaṃ nuppajjatīti? Āmantā.",
  "tika-abh09t:2516_2": "Yassa vā pana…pe…",
  "tika-abh09t:2516_3": "nuppajjatīti?",
  "tika-abh09t:2516_4": "Sabbesaṃ upapajjantānaṃ pavatte taṇhāvippayuttacittassa uppādakkhaṇe samudayasaccaṃ nuppajjati,",
  "tika-abh09t:2516_5": "no ca tesaṃ dukkhasaccaṃ nuppajjati.",
  "tika-abh09t:2516_6": "Sabbesaṃ cavantānaṃ pavatte cittassa bhaṅgakkhaṇe arūpe maggassa ca phalassa ca uppādakkhaṇe tesaṃ samudayasaccañca nuppajjati,",
  "tika-abh09t:2516_7": "dukkhasaccañca nuppajjatī”tiādinā,",
  "tika-abh09t:2516_8": "“yattha dukkhasaccaṃ nuppajjati,",
  "tika-abh09t:2516_9": "tattha samudayasaccaṃ nuppajjatīti? Natthi.",
  "tika-abh09t:2516_10": "Yattha vā pana samudayasaccaṃ nuppajjati,",
  "tika-abh09t:2516_11": "tattha dukkhasaccaṃ nuppajjatīti?",
  "tika-abh09t:2516_12": "Uppajjatī”tiādinā ca,",
  "tika-abh09t:2516_13": "“yassa yattha dukkhasaccaṃ nuppajjati,",
  "tika-abh09t:2516_14": "tassa tattha samudayasaccaṃ nuppajjatīti? Āmantā.",
  "tika-abh09t:2516_15": "Yassa vā pana yattha samudayasaccaṃ nuppajjati,",
  "tika-abh09t:2516_16": "tassa tattha dukkhasaccaṃ nuppajjatīti?",
  "tika-abh09t:2516_17": "Sabbesaṃ upapajjantānaṃ pavatte taṇhāvippayuttacittassa uppādakkhaṇe tesaṃ tattha samudayasaccaṃ eva nuppajjati, netaraṃ,",
  "tika-abh09t:2516_18": "sabbesaṃ pana cavantānaṃ pavatte cittassa bhaṅgakkhaṇe arūpe maggassa ca phalassa ca uppādakkhaṇe tesaṃ",
  "tika-abh09t:2516_19": "tattha tadubhayampi nuppajjatī”tiādinā ca sabbattha paṭilomanaye ca,",
  "tika-abh09t:2517_0": "“Yassa dukkhasaccaṃ uppajjittha,",
  "tika-abh09t:2517_1": "tassa samudayasaccaṃ uppajjitthāti? Āmantā.",
  "tika-abh09t:2517_2": "Yassa dukkhasaccaṃ uppajjittha,",
  "tika-abh09t:2517_3": "tassa maggasaccaṃ uppajjitthāti?",
  "tika-abh09t:2517_4": "Abhisametāvīnaṃ uppajjittha,",
  "tika-abh09t:2517_5": "na itaresa”ntiādinā,",
  "tika-abh09t:2517_6": "“yassa yattha dukkhasaccaṃ uppajjittha,",
  "tika-abh09t:2517_7": "tassa tattha samudayasaccaṃ uppajjitthāti?",
  "tika-abh09t:2517_8": "Suddhāvāsānaṃ dutiye citte vattamāne asaññasattānaṃ tattha dukkhasaccaṃ uppajjittha, netaraṃ,",
  "tika-abh09t:2517_9": "itaresaṃ tadubhayaṃ uppajjitthā”tiādinā,",
  "tika-abh09t:2517_10": "“yassa dukkhasaccaṃ uppajjissati,",
  "tika-abh09t:2517_11": "tassa samudayasaccaṃ uppajjissatīti?",
  "tika-abh09t:2517_12": "Aggamaggasamaṅgīnaṃ arahantānaṃ yassa cittassa anantarā aggamaggaṃ paṭilabhissanti,",
  "tika-abh09t:2517_13": "tesaṃ dukkhasaccaṃ uppajjissati, netaraṃ,",
  "tika-abh09t:2517_14": "itaresaṃ tadubhayaṃ uppajjissatī”tiādinā ca,",
  "tika-abh09t:2517_15": "“yassa dukkhasaccaṃ uppajjati,",
  "tika-abh09t:2517_16": "tassa samudayasaccaṃ uppajjitthāti? Āmantā,",
  "tika-abh09t:2517_17": "yassa vā pana…pe…",
  "tika-abh09t:2517_18": "uppajjatīti?",
  "tika-abh09t:2517_19": "Sabbesaṃ cavantānaṃ pavatte cittassa bhaṅgakkhaṇe arūpe maggaphaluppattikkhaṇe tesaṃ samudayasaccaṃ uppajjittha,",
  "tika-abh09t:2517_20": "no ca tesaṃ dukkhasaccaṃ uppajjati.",
  "tika-abh09t:2517_21": "Sabbesaṃ upapajjantānaṃ pavatte cittassa uppādakkhaṇe samudayasaccañca uppajjittha,",
  "tika-abh09t:2517_22": "dukkhasaccañca uppajjatī”tiādinā ca sesakālabhedesu ca anulomapaṭilomādīsu ca vuttānusārena uppādavāre sabbattha vissajjananayo yathānurūpaṃ ñātabbo.",
  "tika-abh09t:2517_23": "“Yassa dukkhasaccaṃ nirujjhati,",
  "tika-abh09t:2517_24": "tassa samudayasaccaṃ nirujjhatīti…pe…",
  "tika-abh09t:2517_25": "taṇhāya bhaṅgakkhaṇe tesaṃ tadubhayaṃ nirujjhatī”tiādinā nirodhavāre,",
  "tika-abh09t:2517_26": "uppādanirodhavārepīti evaṃ pavattivāre sabbattha yathānurūpato yojanā veditabbā.",
  "tika-abh09t:2518_0": "Tathā “yo dukkhasaccaṃ parijānāti,",
  "tika-abh09t:2518_1": "so samudayasaccaṃ pajahatīti?",
  "tika-abh09t:2518_2": "Āmantā”tiādinā pariññāvārepīti evamettha pāḷinayo ñātabbo.",
  "tika-abh09t:2519_0": "Atthavinicchaye panettha idaṃ lakkhaṇaṃ –",
  "tika-abh09t:2519_1": "pavatti vāre tāvettha nirodhasaccaṃ na labbhateva,",
  "tika-abh09t:2519_2": "sesesu pana tīsu saccesu samudayamaggasaccāni ekantena pavattiyaṃ eva labbhanti.",
  "tika-abh09t:2519_3": "Dukkhasaccaṃ cutipaṭisandhīsupi pavattepīti evamettha yaṃ yaṃ sabbattha labbhati,",
  "tika-abh09t:2519_4": "tassa tassa vasena atthavinicchayo veditabbo.",
  "tika-abh09t:2519_5": "Tatridaṃ nayamukhaṃ –",
  "tika-abh09t:2519_6": "sabbesaṃ upapajjantānanti antamaso suddhāvāsānampi.",
  "tika-abh09t:2519_7": "Tepi hi dukkhasacceneva uppajjanti.",
  "tika-abh09t:2519_8": "Taṇhāvippayuttacittassāti idaṃ dukkhasaccasamudayasaccesu ekakoṭṭhāsassa uppattidassanatthaṃ vuttaṃ,",
  "tika-abh09t:2519_9": "tasmā pañcavokāravaseneva gahetabbaṃ.",
  "tika-abh09t:2519_10": "Catuvokāre pana taṇhāvippayuttaphalasamāpattiyā uppādakkhaṇe ekampi saccaṃ nuppajjati.",
  "tika-abh09t:2519_11": "Tadubhayanti dukkhasamudayasaccadvayaṃ.",
  "tika-abh09t:2519_12": "Tasmiṃ hi khaṇe taṇhaṃ ṭhapetvā sesaṃ dukkhasaccaṃ nāma hotīti taṃ sandhāyetaṃ vuttaṃ.",
  "tika-abh09t:2519_13": "Maggassa uppādakkhaṇe pana rūpameva dukkhasaccaṃ nāma,",
  "tika-abh09t:2519_14": "sesā maggasahajātā dhammā saccavinimuttāva.",
  "tika-abh09t:2519_15": "Teneva kāraṇena “arūpe maggassa uppādakkhaṇe tesaṃ maggasaccaṃ uppajjati,",
  "tika-abh09t:2519_16": "no ca tesaṃ dukkhasaccaṃ uppajjatī”ti vuttaṃ.",
  "tika-abh09t:2519_17": "Sabbesaṃ upapajjantānaṃ pavatte taṇhāvippayuttacittassa uppādakkhaṇe.",
  "tika-abh09t:2519_18": "Tesaṃ tatthāti tesaṃ tasmiṃ upapattikkhaṇe taṇhāvippayuttacittuppattikkhaṇe cāti evamettha khaṇavasena okāso veditabbo.",
  "tika-abh09t:2519_19": "Aññesupi evarūpesu eseva nayo.",
  "tika-abh09t:2519_20": "Anabhisametāvīnanti anabhisamitasaccānanti iminā nayamukhena sabbattha atthavinicchayo veditabbo.",
  "tika-abh09t:2520_0": "Pariññāvāre pana ñātatīraṇapahānavasena tissopi pariññāyo labbhanti.",
  "tika-abh09t:2520_1": "Yasmā pana lokuttaradhammesu pariññānāma natthi,",
  "tika-abh09t:2520_2": "tasmā idha dve eva saccāni gahitāni.",
  "tika-abh09t:2520_3": "Tattha “dukkhasaccaṃ parijānātī”ti ñātatīraṇapariññāvasena vuttaṃ,",
  "tika-abh09t:2520_4": "“samudayasaccaṃ pajahatī”ti ñātapahānapariññāvasena,",
  "tika-abh09t:2520_5": "iti imāsaṃ pariññānaṃ vasena sabbattha attho veditabbo.",
  "tika-abh09t:2520_6": "Ayaṃ saccayamakamātikatthasaṃvaṇṇanānayo.",
  "tika-abh09t:2521_0": "Saṅkhārayamakamātikatthavaṇṇanā",
  "tika-abh09t:2522_0": "Saṅkhārayamakamātikāya pana heṭṭhā vuttanayeneva mahāvārantarādibhedā veditabbā.",
  "tika-abh09t:2522_1": "Ayaṃ panettha viseso –",
  "tika-abh09t:2522_2": "mātikāya tāva yathā heṭṭhā khandhādayo dhamme uddisitvā “rūpaṃ rūpakkhandho”tiādinā padasodhanavāro āraddho,",
  "tika-abh09t:2522_3": "tathā anārabhitvā “assāsapassāsā kāyasaṅkhāro”tiādinā paṭhamaṃ tayopi saṅkhārā vibhajitvā dassitā.",
  "tika-abh09t:2522_4": "Tattha kāyassa saṅkhāro kāyasaṅkhāro,",
  "tika-abh09t:2522_5": "assāsapassāsā.",
  "tika-abh09t:2522_6": "“Kāyikā ete dhammā kāyapaṭibaddhā”ti vacanato kāraṇabhūtassa karajakāyassa phalabhūto esa saṅkhāroti kāyasaṅkhāro.",
  "tika-abh09t:2522_7": "Aparo nayo –",
  "tika-abh09t:2522_8": "saṅkharīyatīti saṅkhāro.",
  "tika-abh09t:2522_9": "Kena saṅkharīyati? Kāyena.",
  "tika-abh09t:2522_10": "Ayaṃ hi vāto viya bhastāya karajakāyena saṅkharīyati,",
  "tika-abh09t:2522_11": "evampi kāyassa saṅkhāroti kāyasaṅkhāro,",
  "tika-abh09t:2522_12": "kāyena kato assāsapassāsavātoti attho.",
  "tika-abh09t:2522_13": "Cetasā vitakketvā vicāretvā pacchā vācaṃ bhindati,",
  "tika-abh09t:2522_14": "tasmā “vitakkavicārā vacīsaṅkhāro”ti vacanato pana saṅkharotīti saṅkhāro,",
  "tika-abh09t:2522_15": "kiṃ saṅkharoti? Vaciṃ.",
  "tika-abh09t:2522_16": "Vaciyā saṅkhāroti vacīsaṅkhāro,",
  "tika-abh09t:2522_17": "vacībhedasamuṭṭhāpakassa vitakkavicāradvayassetaṃ nāmaṃ.",
  "tika-abh09t:2522_18": "“Saññā ca vedanā ca cetasikā ete dhammā cittapaṭibaddhā”ti vacanatoyeva pana tatiyapade saṅkharīyatīti saṅkhāro,",
  "tika-abh09t:2522_19": "kena saṅkharīyati? Cittena,",
  "tika-abh09t:2522_20": "iti cittassa saṅkhāroti cittasaṅkhāro,",
  "tika-abh09t:2522_21": "sabbesampi cittasamuṭṭhānānaṃ cetasikānaṃ dhammānaṃ etaṃ adhivacanaṃ.",
  "tika-abh09t:2522_22": "Vitakkavicārānaṃ pana vacīsaṅkhārabhāvena visuṃ gahitattā “ṭhapetvā vitakkavicāre”ti vuttaṃ.",
  "tika-abh09t:2523_0": "Idāni “kāyo kāyasaṅkhāro”ti padasodhanavāro āraddho,",
  "tika-abh09t:2523_1": "tassa anulomanaye tīṇi,",
  "tika-abh09t:2523_2": "paṭilomanaye tīṇīti cha yamakāni.",
  "tika-abh09t:2523_3": "Padasodhanamūlacakkavāre ekekasaṅkhāramūlakāni dve dve katvā anulomanaye cha,",
  "tika-abh09t:2523_4": "paṭilomanaye chāti dvādasa yamakāni.",
  "tika-abh09t:2523_5": "Suddhasaṅkhāravāre pana yathā suddhakhandhavārādīsu “rūpaṃ khandho,",
  "tika-abh09t:2523_6": "khandhā rūpa”ntiādinā nayena yamakānivuttāni,",
  "tika-abh09t:2523_7": "evaṃ “kāyo saṅkhāro,",
  "tika-abh09t:2523_8": "saṅkhārā kāyo”ti avatvā “kāyasaṅkhāro vacīsaṅkhāro”tiādinā nayena kāyasaṅkhāramūlakāni dve,",
  "tika-abh09t:2523_9": "vacīsaṅkhāramūlakaṃ ekanti anulome tīṇi,",
  "tika-abh09t:2523_10": "paṭilome tīṇīti cha yamakāni vuttāni.",
  "tika-abh09t:2523_11": "Kiṃ kāraṇā?",
  "tika-abh09t:2523_12": "Suddhikaekekapadavasena atthabhedābhāvato,",
  "tika-abh09t:2523_13": "kāyasaṅkhāroti pana dvīhipi padehi ekova attho labbhatīti ayaṃ visesova,",
  "tika-abh09t:2523_14": "tasmā ekekapadavasena na vuttaṃ,",
  "tika-abh09t:2523_15": "“kāyo kāyasaṅkhāro”tiādi pana vattabbaṃ siyā,",
  "tika-abh09t:2523_16": "sopi nayo padasodhanavāre vināpi atthena vacanaṃ yujjatīti tattheva vutto,",
  "tika-abh09t:2523_17": "idha pana kāyasaṅkhārādīnaṃ vacīsaṅkhārādīhi aññattā “kāyasaṅkhāro vacīsaṅkhāro”tiādināpi yamakāni vuttāni.",
  "tika-abh09t:2523_18": "Suddhasaṅkhāramūlacakkavāro panettha na gahitoti ayaṃ tāvettha pāḷivavatthāne viseso.",
  "tika-abh09t:2524_0": "Pañhavissajjanesu pana “kāyo kāyasaṅkhāroti? No,",
  "tika-abh09t:2524_1": "kāyasaṅkhāro kāyoti?",
  "tika-abh09t:2524_2": "No”ti vā evaṃ sabbattha paṭisedho.",
  "tika-abh09t:2524_3": "Vissajjanānaṃ kāyādīnaṃ eva kāyasaṅkhārādināmattā.",
  "tika-abh09t:2524_4": "Na hi kāyādayo viya kāyasaṅkhārādīnaṃ nāmaṃ hoti,",
  "tika-abh09t:2524_5": "paṭilome pana na kāyo na kāyasaṅkhāroti yo kāyo na hoti,",
  "tika-abh09t:2524_6": "so kāyasaṅkhāropi na hotīti pucchāya attho,",
  "tika-abh09t:2524_7": "tassā kāyasaṅkhāro na kāyo kāyasaṅkhāroti kāyasaṅkhāro kāyo na hoti,",
  "tika-abh09t:2524_8": "kāyasaṅkhāroyeva paneso hoti,",
  "tika-abh09t:2524_9": "kāyañca kāyasaṅkhārañca ṭhapetvā avasesaṃ saṅkhatāsaṅkhatādibhedaṃ sabbaṃ na ca kāyo,",
  "tika-abh09t:2524_10": "na ca kāyasaṅkhāroti vissajjanaṃ.",
  "tika-abh09t:2524_11": "Sesesupi eseva nayo,",
  "tika-abh09t:2524_12": "itaresu ca anulomapaṭilomesu “kāyo kāyasaṅkhāroti? No,",
  "tika-abh09t:2524_13": "saṅkhārā vacīsaṅkhāroti?",
  "tika-abh09t:2524_14": "Vacīsaṅkhāro saṅkhāro ceva vacīsaṅkhāro ca,",
  "tika-abh09t:2524_15": "avasesā saṅkhārā,",
  "tika-abh09t:2524_16": "na vacīsaṅkhāro,",
  "tika-abh09t:2524_17": "na saṅkhārā na vacīsaṅkhāroti?",
  "tika-abh09t:2524_18": "Āmantā”tiādinā sabbattha pucchāvissajjananayo veditabbo.",
  "tika-abh09t:2525_0": "Pavattivāre pana “yassa kāyasaṅkhāro uppajjati,",
  "tika-abh09t:2525_1": "tassa vacīsaṅkhāro uppajjatīti?",
  "tika-abh09t:2525_2": "Vinā vitakkavicārehi assāsapassāsānaṃ uppādakkhaṇe tesaṃ kāyasaṅkhāro uppajjati, netaro,",
  "tika-abh09t:2525_3": "savitakkasavicāracittasamaṅgīnaṃ pana kāmāvacarasattānaṃ tadubhayampi uppajjati.",
  "tika-abh09t:2525_4": "Yassa vā pana…pe…",
  "tika-abh09t:2525_5": "uppajjatīti?",
  "tika-abh09t:2525_6": "Rūpārūpabhavikānaṃ vitakkavicāruppādakkhaṇe vacīsaṅkhārova uppajjati,",
  "tika-abh09t:2525_7": "netaro…pe…",
  "tika-abh09t:2525_8": "yathāvuttakāmāvacarānaṃ pana tadubhayaṃ uppajjati.",
  "tika-abh09t:2525_9": "Yassa kāyasaṅkhāro uppajjati,",
  "tika-abh09t:2525_10": "tassa cittasaṅkhāro uppajjatīti?",
  "tika-abh09t:2525_11": "Āmantā…pe…",
  "tika-abh09t:2525_12": "yassa vā pana…pe…",
  "tika-abh09t:2525_13": "uppajjatīti…pe…",
  "tika-abh09t:2525_14": "assāsapassāsānaṃ uppādakkhaṇe tadubhayaṃ uppajjati.",
  "tika-abh09t:2525_15": "Yassa vacīsaṅkhāro uppajjati,",
  "tika-abh09t:2525_16": "tassa cittasaṅkhāro uppajjatīti?",
  "tika-abh09t:2525_17": "Āmantā…pe…",
  "tika-abh09t:2525_18": "yattha kāyasaṅkhāro uppajjati,",
  "tika-abh09t:2525_19": "tattha vacīsaṅkhāro uppajjatīti?",
  "tika-abh09t:2525_20": "Kāmāvacarasattānaṃ dutiyajjhāne tatiyajjhāne tattha kāyasaṅkhārova uppajjati, netaro,",
  "tika-abh09t:2525_21": "paṭhamajjhānādīsu pana tadubhayaṃ uppajjati.",
  "tika-abh09t:2525_22": "Yattha vā pana …pe…",
  "tika-abh09t:2525_23": "uppajjatīti?",
  "tika-abh09t:2525_24": "Kāmāvacare uppajjati,",
  "tika-abh09t:2525_25": "na rūpārūpabhavesu.",
  "tika-abh09t:2525_26": "Yattha kāyasaṅkhāro uppajjati,",
  "tika-abh09t:2525_27": "tattha cittasaṅkhāro uppajjatīti? Āmantā.",
  "tika-abh09t:2525_28": "Yattha vā pana…pe…",
  "tika-abh09t:2525_29": "uppajjatīti?",
  "tika-abh09t:2525_30": "Kāmāvacarasattānaṃ catutthajjhāne rūpārūpabhave ca tattha cittasaṅkhārova uppajjati, netaro,",
  "tika-abh09t:2525_31": "itarajjhānādīsu pana tadubhayaṃ uppajjatī”tiādinā,",
  "tika-abh09t:2526_0": "“Yassa kāyasaṅkhāro nuppajjati,",
  "tika-abh09t:2526_1": "tassa vacīsaṅkhāro nuppajjatīti?",
  "tika-abh09t:2526_2": "Vinā assāsapassāsehi vitakkavicārānaṃ uppādakkhaṇe tesaṃ kāyasaṅkhārova nuppajjati, netaro,",
  "tika-abh09t:2526_3": "sabbesaṃ cittassa bhaṅgakkhaṇe vinā assāsapassāsehi avitakkaavicāracittassa uppādakkhaṇe nirodhasamāpannānaṃ",
  "tika-abh09t:2526_4": "asaññasattānañca tadubhayampi nuppajjati…pe…",
  "tika-abh09t:2526_5": "yassa kāyasaṅkhāro nuppajjati,",
  "tika-abh09t:2526_6": "tassa cittasaṅkhāro nuppajjatīti…pe…",
  "tika-abh09t:2526_7": "sabbacittānaṃ bhaṅgakkhaṇe nirodhasamāpannānaṃ asaññasattānañca nuppajjatī”tiādinā ca,",
  "tika-abh09t:2526_8": "“yattha kāyasaṅkhāro nuppajjati,",
  "tika-abh09t:2526_9": "tattha vacīsaṅkhāro nuppajjatīti…pe…",
  "tika-abh09t:2526_10": "catutthajjhānakkhaṇe rūpabhavādīsu nuppajjatī”tiādinā ca,",
  "tika-abh09t:2526_11": "“yassa kāyasaṅkhāro uppajjittha,",
  "tika-abh09t:2526_12": "tassa vacīsaṅkhāro uppajjitthāti?",
  "tika-abh09t:2526_13": "Āmantā”tiādinā,",
  "tika-abh09t:2526_14": "“yassa kāyasaṅkhāro nuppajjittha,",
  "tika-abh09t:2526_15": "tassa cittasaṅkhāro nuppajjitthāti?",
  "tika-abh09t:2526_16": "Natthī”tiādinā,",
  "tika-abh09t:2526_17": "“yassa yattha kāyasaṅkhāro nuppajjittha,",
  "tika-abh09t:2526_18": "tassa tattha vacīsaṅkhāro nuppajjitthāti…pe…",
  "tika-abh09t:2526_19": "catutthajjhānaṃ samāpannānaṃ suddhāvāsānaṃ dutiye citte vattamāne asaññasattānaṃ tesaṃ tattha kāyasaṅkhāro ca nuppajjittha vacīsaṅkhāro cā”tiādinā ca,",
  "tika-abh09t:2527_0": "“Yassa kāyasaṅkhāro uppajjissati,",
  "tika-abh09t:2527_1": "tassa vacīsaṅkhāro uppajjissatīti? Āmantā.",
  "tika-abh09t:2527_2": "Yassa vā pana…pe…",
  "tika-abh09t:2527_3": "uppajjissatīti?",
  "tika-abh09t:2527_4": "Yassa cittassa anantarā kāmāvacarānaṃ pacchimacittaṃ uppajjissati,",
  "tika-abh09t:2527_5": "rūpārūpabhave pacchimabhavikānaṃ vacīsaṅkhārova uppajjissati,",
  "tika-abh09t:2527_6": "na kāyasaṅkhāro,",
  "tika-abh09t:2527_7": "aññesaṃ pana tadubhayaṃ uppajjissatī”tiādinā ca,",
  "tika-abh09t:2527_8": "“yassa kāyasaṅkhāro nuppajjissati,",
  "tika-abh09t:2527_9": "tassa vacīsaṅkhāro nuppajjissatīti…pe…",
  "tika-abh09t:2527_10": "pacchimacittasamaṅgīnaṃ yassa cittassa anantarā avitakkaavicāraṃ pacchimacittaṃ uppajjissati,",
  "tika-abh09t:2527_11": "tesaṃ tadubhayaṃ nuppajjissatī”tiādinā sabbakālabhedesu yathānurūpato uppādavāre yojanānayo veditabbo.",
  "tika-abh09t:2527_12": "“Yassa kāyasaṅkhāro nirujjhati,",
  "tika-abh09t:2527_13": "tassa vacīsaṅkhāro nirujjhatīti…pe…",
  "tika-abh09t:2527_14": "paṭhamajjhānaṃ samāpannānaṃ kāmāvacarānaṃ assāsapassāsānaṃ bhaṅgakkhaṇe tadubhayaṃ nirujjhati.",
  "tika-abh09t:2527_15": "Yassa kāyasaṅkhāro nirujjhati,",
  "tika-abh09t:2527_16": "tassa cittasaṅkhāro nirujjhatīti?",
  "tika-abh09t:2527_17": "Āmantā”tiādinā nirodhavāre,",
  "tika-abh09t:2527_18": "“yassa kāyasaṅkhāro uppajjati,",
  "tika-abh09t:2527_19": "tassa vacīsaṅkhāro nirujjhatīti?",
  "tika-abh09t:2527_20": "No”tiādinā uppādanirodhavāre ca,",
  "tika-abh09t:2528_0": "“Yo kāyasaṅkhāraṃ parijānāti,",
  "tika-abh09t:2528_1": "so vacīsaṅkhāraṃ parijānātīti?",
  "tika-abh09t:2528_2": "Āmantā”tiādinā pariññāvāre ca heṭṭhā vuttānusārena sabbattha pāḷinayo veditabbo.",
  "tika-abh09t:2529_0": "Pavattivāre panettha paccuppannakāle puggalavārassa anulomanaye kāyasaṅkhāramūlakāni dve,",
  "tika-abh09t:2529_1": "vacīsaṅkhāramūlakaṃ ekanti tīṇeva yamakāni labbhanti.",
  "tika-abh09t:2529_2": "Tassa paṭilomanayepi okāsavārādīsupi eseva nayo.",
  "tika-abh09t:2529_3": "Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "tika-abh09t:2529_4": "Atthavinicchaye panettha idaṃ lakkhaṇaṃ –",
  "tika-abh09t:2529_5": "imasmiṃ hi saṅkhārayamake “assāsapassāsānaṃ uppādakkhaṇe,",
  "tika-abh09t:2529_6": "vitakkavicārānaṃ uppādakkhaṇe”tiādivacanato paccuppannādikālabhedo pavattivasenāpi gahetabbo,",
  "tika-abh09t:2529_7": "na cutipaṭisandhivaseneva.",
  "tika-abh09t:2529_8": "“Dutiyajjhāne tatiyajjhāne tattha kāyasaṅkhāro uppajjatī”tiādivacanato ca jhānampi okāsavasena gahitanti veditabbaṃ.",
  "tika-abh09t:2529_9": "Evamettha yaṃ yaṃ labbhati,",
  "tika-abh09t:2529_10": "tassa tassa vasena atthavinicchayo veditabbo.",
  "tika-abh09t:2529_11": "Tatridaṃ nayamukhaṃ –",
  "tika-abh09t:2529_12": "“vinā vitakkavicārehī”ti dutiyatatiyajjhānavasena vuttaṃ,",
  "tika-abh09t:2529_13": "na catutthajjhānavasena tattha assāsapassāsānaṃ abhāvato.",
  "tika-abh09t:2529_14": "“Cittassa bhaṅgakkhaṇe”ti idaṃ kāyasaṅkhārassa ekantacittasamuṭṭhānattā vuttaṃ,",
  "tika-abh09t:2529_15": "uppajjamānameva hi cittaṃ rūpaṃ,",
  "tika-abh09t:2529_16": "arūpaṃ vā samuṭṭhāpeti,",
  "tika-abh09t:2529_17": "na bhijjamānaṃ,",
  "tika-abh09t:2529_18": "ṭhitaṃ vā.",
  "tika-abh09t:2529_19": "“Pacchimacittasamaṅgīna”nti sabbapacchimena appaṭisandhikacittena samaṅgīnaṃ khīṇāsavānaṃ.",
  "tika-abh09t:2529_20": "“Avitakkaavicāraṃ pacchimacitta”nti ettha rūpāvacarānaṃ dutiyajjhānikādicuticittavasena,",
  "tika-abh09t:2529_21": "arūpāvacarānañca catutthajjhānikacuticittavasena attho gahetabbo.",
  "tika-abh09t:2530_0": "“Yassa kāyasaṅkhāro nirujjhati,",
  "tika-abh09t:2530_1": "tassa cittasaṅkhāro nirujjhatī”ti ettha niyamato kāyasaṅkhārassa cittasaṅkhārena saddhiṃ ekakkhaṇe nirujjhanato",
  "tika-abh09t:2530_2": "“āmantā”ti paṭivacanaṃ dinnaṃ na ekacittakkhaṇikattā.",
  "tika-abh09t:2530_3": "Cittasaṅkhāro hi kāyasaṅkhārena vināpi uppajjati ca nirujjhati ca.",
  "tika-abh09t:2530_4": "Kāyasaṅkhāro pana cittasamuṭṭhānattā yena cittena saddhiṃ uppajjati,",
  "tika-abh09t:2530_5": "tato paṭṭhāya sattarasamena saddhiṃ nirujjhati,",
  "tika-abh09t:2530_6": "esā cittasamuṭṭhānarūpassa dhammatā.",
  "tika-abh09t:2530_7": "Yaṃ pana vibhaṅgappakaraṇassa sīhaḷaṭṭhakathāya “cittasamuṭṭhānarūpaṃ sattarasamacittassa uppādakkhaṇe nirujjhatī”ti vuttaṃ,",
  "tika-abh09t:2530_8": "taṃ imāya pāḷiyā virujjhati.",
  "tika-abh09t:2530_9": "“Yassa kāyasaṅkhāro uppajjati,",
  "tika-abh09t:2530_10": "tassa vacīsaṅkhāro nirujjhatī”ti ettha yasmā kāyasaṅkhāro cittassa uppādakkhaṇe uppajjati,",
  "tika-abh09t:2530_11": "na ca tasmiṃ khaṇe vitakkavicārā nirujjhanti,",
  "tika-abh09t:2530_12": "tasmā “no”ti paṭisedho kato.",
  "tika-abh09t:2530_13": "Iminā nayamukhena sabbattha vinicchayo veditabbo.",
  "tika-abh09t:2530_14": "Ayaṃ saṅkhārayamakamātikatthasaṃvaṇṇanānayo.",
  "tika-abh09t:2531_0": "Anusayayamakamātikatthavaṇṇanā",
  "tika-abh09t:2532_0": "Anusayayamakamātikāya pana pāḷivavatthānaṃ tāva evaṃ veditabbaṃ.",
  "tika-abh09t:2532_1": "Anusayayamakepi khandhayamakamātikādīsu viya desanaṃ akatvā aññena nayena pāḷidesanā katā. Kathaṃ?",
  "tika-abh09t:2532_2": "Paṭhamaṃ tāva paricchedavāro paricchinnuddesavāroti dve vārā uddesavasena desitā,",
  "tika-abh09t:2532_3": "tato uppattiṭṭhānavāroti eko khuddakavāro.",
  "tika-abh09t:2532_4": "Tato anusayavāro sānusayavāro pajahanavāro pariññāvāro pahīnavāro uppajjanavāro dhātuvāroti anusaye yojetvā",
  "tika-abh09t:2532_5": "yamakavasena papañcato niddiṭṭhā satta mahāvārāti aṭṭhakaniddesavasena desitā,",
  "tika-abh09t:2532_6": "evaṃ dasahi vārehi anusayayamakadesanā katā.",
  "tika-abh09t:2532_7": "Tesu ye ime hi paricchedavārotiādinā dve vārā uddesavasena vuttā,",
  "tika-abh09t:2532_8": "te idha anusayayamakamātikāti gahetabbā.",
  "tika-abh09t:2533_0": "Tattha hi satta anusayāti ayaṃ gaṇanāya paricchinditvā anusayānaṃ desitattā paricchedavāro nāma.",
  "tika-abh09t:2533_1": "Kāmarāgānusayo…pe…",
  "tika-abh09t:2533_2": "avijjānusayoti ayaṃ paricchedavasena paricchinnānaṃ nāmamattaṃ uddisitvā “ime nāma te”ti desitattā paricchinnuddesavāro nāma.",
  "tika-abh09t:2533_3": "Tattha anuttānatthato tāva anusayāti kenaṭṭhena anusayā?",
  "tika-abh09t:2533_4": "Anusayanaṭṭhena.",
  "tika-abh09t:2533_5": "Ko esa anusayanaṭṭho nāmāti?",
  "tika-abh09t:2533_6": "Appahīnaṭṭho.",
  "tika-abh09t:2533_7": "Kāmarāgānusayādayo hi appahīnaṭṭhena tassa tassa santāne anusenti nāma,",
  "tika-abh09t:2533_8": "tasmā “anusayā”ti vuccanti,",
  "tika-abh09t:2533_9": "anusentīti ca taṃ taṃ anurūpaṃ kāraṇaṃ labhitvā uppajjantīti attho.",
  "tika-abh09t:2533_10": "Athāpi siyā –",
  "tika-abh09t:2533_11": "anusayanaṭṭho nāma appahīnākāro,",
  "tika-abh09t:2533_12": "appahīnākāro ca na uppajjati,",
  "tika-abh09t:2533_13": "tasmā anusayā na uppajjantīti.",
  "tika-abh09t:2533_14": "Tatridaṃ paṭivacanaṃ –",
  "tika-abh09t:2533_15": "appahīnākāro anusayo,",
  "tika-abh09t:2533_16": "anusayoti pana appahīnaṭṭhena thāmagatakileso vuccati,",
  "tika-abh09t:2533_17": "so cittasampayutto sārammaṇo sappaccayaṭṭhena sahetuko ekantākusalova hoti kathāvatthusmiṃ anusayānaṃ cittavippayuttabhāvassa paṭisedhitattā,",
  "tika-abh09t:2533_18": "so ca atītopi hoti,",
  "tika-abh09t:2533_19": "anāgatopi paccuppannopi,",
  "tika-abh09t:2533_20": "tasmā uppajjatīti vattuṃ yuttaṃ.",
  "tika-abh09t:2533_21": "Tathā hi dhammasaṅgahe mohassa padabhājane 317 “avijjānusayo avijjāpariyuṭṭhānaṃ…pe…",
  "tika-abh09t:2533_22": "ayaṃ tasmiṃ samaye moho hotī”ti.",
  "tika-abh09t:2533_23": "Imasmiñca yamake uppajjanavāre “yassa kāmarāgānusayo uppajjati,",
  "tika-abh09t:2533_24": "tassa paṭighānusayo uppajjatī”tiādi vuttaṃ,",
  "tika-abh09t:2533_25": "tasmā “anusentīti taṃ taṃ anurūpaṃ kāraṇaṃ labhitvā uppajjantī”ti yaṃ vuttaṃ,",
  "tika-abh09t:2533_26": "taṃ suvuttanti veditabbaṃ.",
  "tika-abh09t:2533_27": "Kāmarāgānusayoti kāmarāgo ca so appahīnaṭṭhena anusayo cāti kāmarāgānusayo.",
  "tika-abh09t:2533_28": "Sesapadesupi eseva nayo.",
  "tika-abh09t:2533_29": "Ayaṃ tāvettha anuttānattho.",
  "tika-abh09t:2533_30": "Atthavinicchayo panetthāpi niddesanayamukhadassanavaseneva hoti,",
  "tika-abh09t:2533_31": "niddeso cettha heṭṭhā vutto.",
  "tika-abh09t:2534_0": "Uppattiṭṭhānavārādayo aṭṭha vārā ca,",
  "tika-abh09t:2534_1": "tatrāyaṃ pāḷivavatthānānupubbikāmukhamattappakāsanā.",
  "tika-abh09t:2534_2": "Tesaṃ hi paṭhamo anusayānaṃ uppattiṭṭhānavāro nāma.",
  "tika-abh09t:2534_3": "Tattha vārabhedo yamakayojanavāre natthi,",
  "tika-abh09t:2534_4": "itaresu pana sattasu mahāvāresu atthi.",
  "tika-abh09t:2534_5": "Tesu hi paṭhamo anusayavāro anulomapaṭilomanayavasena duvidho hoti.",
  "tika-abh09t:2534_6": "Tattha anulomanaye “yassa yattha…pe…",
  "tika-abh09t:2534_7": "anusetī”ti puggalokāsatadubhayanāmavasena tayo antaravārā honti,",
  "tika-abh09t:2534_8": "tesu ekekasmiṃ ekamūlakadvimūlakatimūlakacatumūlakapañcamūlakachamūlakānaṃ vasena yamakabhedā honti.",
  "tika-abh09t:2534_9": "Yathā ca anulomanaye,",
  "tika-abh09t:2534_10": "evaṃ paṭilomanayepi veditabbā.",
  "tika-abh09t:2534_11": "Yathā cettha anusayavāre,",
  "tika-abh09t:2534_12": "evaṃ sānusayavārapajahanavārapariññāvārapahīnavārauppajjanavāresu pañcasupi.",
  "tika-abh09t:2534_13": "Ayaṃ panettha purimesu tīsu vāresu viseso.",
  "tika-abh09t:2534_14": "Okāsavāre “yattha tatthā”ti avatvā “yato tato”ti nissakkavacanena desanā katā.",
  "tika-abh09t:2534_15": "Sesaṃ tādisameva.",
  "tika-abh09t:2534_16": "Yo panāyaṃ sabbapacchimo dhātuvāro nāma,",
  "tika-abh09t:2534_17": "so pucchāvāro vissajjanavāroti dvidhā ṭhito.",
  "tika-abh09t:2534_18": "Tattha pucchāvāro anulomapaṭilomavasena duvidho.",
  "tika-abh09t:2534_19": "Tassāvasāne pucchānukkamena vissajjanaṃ katanti.",
  "tika-abh09t:2534_20": "Evaṃ tāvettha pāḷivavatthānaṃ veditabbaṃ.",
  "tika-abh09t:2535_0": "Tatridaṃ aṭṭhannaṃ vārānaṃ ādito paṭṭhāya mukhamattadassanaṃ.",
  "tika-abh09t:2535_1": "“Kattha kāmarāgānusayo anuseti?",
  "tika-abh09t:2535_2": "Kāmadhātuyā dvīsu vedanāsu ettha kāmarāgānusayo anuseti.",
  "tika-abh09t:2535_3": "Kattha paṭighānusayo anuseti?",
  "tika-abh09t:2535_4": "Dukkhāya vedanāya…pe…",
  "tika-abh09t:2535_5": "mānānusayo kāmadhātuyā dvīsu vedanāsu rūpadhātuyā arūpadhātuyā ca anuseti.",
  "tika-abh09t:2535_6": "Diṭṭhānusayo,",
  "tika-abh09t:2535_7": "vicikicchānusayo ca sabbasakkāyapariyāpannesu dhammesu,",
  "tika-abh09t:2535_8": "bhavarāgānusayo rūpārūpadhātūsu,",
  "tika-abh09t:2535_9": "avijjānusayo sabbasakkāyapariyāpannesu dhammesu anusetī”ti ayaṃ tāva paṭhamavāre pāḷinayo.",
  "tika-abh09t:2536_0": "Tattha kāmadhātuyā dvīsu vedanāsūti kāmāvacarabhūmiyaṃ sukhāya ceva upekkhāya cāti dvīsu vedanāsu,",
  "tika-abh09t:2536_1": "kāmarāgānusayo pana sahajātavasena,",
  "tika-abh09t:2536_2": "ārammaṇavasena cāti dvīhākārehi anuseti uppajjati,",
  "tika-abh09t:2536_3": "tattha akusalāhi sukhaupekkhāhi sahajātopi hutvā tā ārammaṇaṃ katvāpi uppajjati.",
  "tika-abh09t:2536_4": "Avasesā pana kāmāvacarakusalavipākakiriyavedanā ārammaṇameva katvā uppajjati,",
  "tika-abh09t:2536_5": "imāsu vedanāsu anusayamāno cesa tāhi vedanāhi sampayuttesu saññāsaṅkhāraviññāṇesupi anusetiyeva.",
  "tika-abh09t:2536_6": "Imāsaṃ pana vedanānaṃ assādaṭṭhena kāmarāgānusayuppattiyā sesasampayuttehi padhānattā,",
  "tika-abh09t:2536_7": "oḷārikattena veneyyānaṃ subodhattā ca dvīsu vedanāsuyeva anusetīti vuttaṃ,",
  "tika-abh09t:2536_8": "evaṃ uparipi.",
  "tika-abh09t:2536_9": "Na kevalañcesa anusayamāno imāsu dvīsu vedanāsuyeva,",
  "tika-abh09t:2536_10": "vedanāsampayuttesu dhammesu ca anuseti,",
  "tika-abh09t:2536_11": "iṭṭhesu pana rūpādīsupi anuseti eva.",
  "tika-abh09t:2536_12": "Vuttampi cetaṃ vibhaṅgappakaraṇe “yaṃ loke piyarūpaṃ sātarūpaṃ,",
  "tika-abh09t:2536_13": "ettha sattānaṃ kāmarāgānusayo anusetī”ti,",
  "tika-abh09t:2536_14": "etthānusayayamakepi vuttaṃ “dukkhāya vedanāya rūpadhātuyā ettha kāmarāgānusayo nānusetī”tiādi.",
  "tika-abh09t:2536_15": "Etena vuttāvasesarūpādīsu chasupi ārammaṇesu anusetīti vuttaṃ hoti.",
  "tika-abh09t:2536_16": "Idha pana taṃ sabbaṃ avatvā kiñcideva padhānattādinā kāraṇena vuttanti gahetabbaṃ.",
  "tika-abh09t:2537_0": "Dukkhāyāti ettha paṭighacittasampayuttā dve domanassavedanā,",
  "tika-abh09t:2537_1": "kāyaviññāṇasampayuttā dukkhavedanā cāti tisso vedanā,",
  "tika-abh09t:2537_2": "taṃ sampayuttā ca dhammā,",
  "tika-abh09t:2537_3": "aniṭṭhā cha rūpādayo dhammā paṭighānusayasahajātavasena,",
  "tika-abh09t:2537_4": "ārammaṇavasena ca yathārahaṃ anusayanaṭṭhānaṃ.",
  "tika-abh09t:2537_5": "Kiṃ pana itarā dve vedanā iṭṭhārammaṇaṃ vā paṭighassa ārammaṇaṃ na hontīti?",
  "tika-abh09t:2537_6": "No na honti.",
  "tika-abh09t:2537_7": "Parihīnajjhānassa hi naṭṭhaṃ iṭṭhaṃ sasampayuttadhammaṃ jhānamārabbha domanassaṃ uppajjati,",
  "tika-abh09t:2537_8": "taṃ pana ārammaṇamattameva,",
  "tika-abh09t:2537_9": "nānusayanaṭṭhānaṃ iṭṭhattā.",
  "tika-abh09t:2537_10": "Aniṭṭhameva hi iṭṭhato paṭihanananimittaṃ,",
  "tika-abh09t:2537_11": "yaṃ pana tatthuppannaṃ,",
  "tika-abh09t:2537_12": "tassa paṭighamattameva hoti,",
  "tika-abh09t:2537_13": "na paṭighānusayoti.",
  "tika-abh09t:2537_14": "Paṭighānusayo hi aniṭṭhārammaṇe paṭihananavasena uppanno thāmagato kileso,",
  "tika-abh09t:2537_15": "itaro domanassena saddhiṃ uppannopi attano paṭihananakiccassa akaraṇato paṭighānusayo na hoti,",
  "tika-abh09t:2537_16": "abbohārikattaṃ gacchati.",
  "tika-abh09t:2537_17": "Yathā hi pāṇātipātacetanāya saddhiṃ uppannopi byāpādo manokammaṃ nāma na hoti,",
  "tika-abh09t:2537_18": "abbohārikattaṃ gacchati,",
  "tika-abh09t:2537_19": "evanti gahetabbaṃ.",
  "tika-abh09t:2537_20": "Teneva nekkhammassitaṃ domanassaṃ sevitabbaṃ vuttaṃ.",
  "tika-abh09t:2537_21": "Mānānusayassa pana dukkhadomanassavajjitā sabbe lokiyā dhammā anusayanaṭṭhānaṃ.",
  "tika-abh09t:2537_22": "“Dukkhāya vedanāya apariyāpanne ettha…pe…",
  "tika-abh09t:2537_23": "mānānusayo ca nānusetī”ti hi vuttaṃ.",
  "tika-abh09t:2537_24": "Diṭṭhānusayavicikicchānusayānaṃ pana lokuttaravajjitā sabbepi dhammā anusayanaṭṭhānaṃ.",
  "tika-abh09t:2537_25": "Tena vuttaṃ “sabbasakkāyapariyāpannesu dhammesū”ti.",
  "tika-abh09t:2537_26": "Tattha saṃsāravaṭṭanissitaṭṭhena sakkāyapariyāpannesu sabbadhammesūti attho.",
  "tika-abh09t:2537_27": "Evaṃ avijjānusayopi veditabbo.",
  "tika-abh09t:2537_28": "Sabbattha ca sahajātārammaṇabhedo heṭṭhā vuttanayeneva veditabbo.",
  "tika-abh09t:2538_0": "Bhavarāgānusayo pana kiñcāpi diṭṭhivippayuttesu catūsu cittesu uppajjanato sahajātavasena kāmadhātuyā dvīsu vedanāsu anusetīti vattabbo bhaveyya,",
  "tika-abh09t:2538_1": "so pana yasmā rūpārūpāvacaramevārammaṇaṃ labhati,",
  "tika-abh09t:2538_2": "na kāmāvacarārammaṇameva,",
  "tika-abh09t:2538_3": "anusayānaṃ pana taṃ na anusayanaṭṭhānaṃ,",
  "tika-abh09t:2538_4": "tasmā ārammaṇavasena niyamaṃ akatvā “rūpadhātuyā arūpadhātuyā ettha bhavarāgānusayo anusetī”ti vuttaṃ.",
  "tika-abh09t:2538_5": "Taṃ rāgavasena so ca sabbopi rāgo kāmarāgānusayo gahetabboti ayaṃ uppattiṭṭhānavāre nayo.",
  "tika-abh09t:2539_0": "Itaresu pana sattasu mahāvāresu tāva “yassa kāmarāgānusayo anuseti,",
  "tika-abh09t:2539_1": "tassa paṭighānusayo anusetīti? Āmantā.",
  "tika-abh09t:2539_2": "Yassa vā pana paṭighānusayo anuseti,",
  "tika-abh09t:2539_3": "tassa kāmarāgānusayo anusetīti? Āmantā.",
  "tika-abh09t:2539_4": "Yassa kāmarāgānusayo anuseti,",
  "tika-abh09t:2539_5": "tassa mānānusayo anusetīti? Āmantā.",
  "tika-abh09t:2539_6": "Yassa vā pana mānānusayo anuseti,",
  "tika-abh09t:2539_7": "tassa kāmarāgānusayo anusetīti?",
  "tika-abh09t:2539_8": "Anāgāmissa mānānusayo anuseti,",
  "tika-abh09t:2539_9": "no ca tassa kāmarāgānusayo anuseti,",
  "tika-abh09t:2539_10": "tiṇṇaṃ puggalānaṃ mānānusayo ca anuseti,",
  "tika-abh09t:2539_11": "kāmarāgānusayo ca anuseti.",
  "tika-abh09t:2539_12": "Yassa kāmarāgānusayo anuseti,",
  "tika-abh09t:2539_13": "tassa diṭṭhānusayo anusetīti?",
  "tika-abh09t:2539_14": "Dvinnaṃ puggalānaṃ kāmarāgānusayo anuseti, no ca…pe…",
  "tika-abh09t:2539_15": "diṭṭhānusayo ca anuseti,",
  "tika-abh09t:2539_16": "yassa vā pana…pe… āmantā.",
  "tika-abh09t:2539_17": "Yassa kāmarāgānusayo anuseti,",
  "tika-abh09t:2539_18": "tassa vicikicchānusayo anusetī”ti pucchāyapi diṭṭhānusayasadisameva vissajjanaṃ.",
  "tika-abh09t:2539_19": "Yassa kāmarāgānusayo anuseti,",
  "tika-abh09t:2539_20": "tassa bhavarāgānusayo anusetīti? Āmantā.",
  "tika-abh09t:2539_21": "Yassa vā pana…pe…",
  "tika-abh09t:2539_22": "anusetīti…pe…",
  "tika-abh09t:2539_23": "tiṇṇaṃ puggalānaṃ bhavarāgānusayo ca anuseti,",
  "tika-abh09t:2539_24": "kāmarāgānusayo ca anuseti.",
  "tika-abh09t:2539_25": "Avijjānusayepi eseva nayo.",
  "tika-abh09t:2539_26": "Iminā nayena paṭighānusayādimūlikāsu pucchāsu vissajjananayo veditabbo.",
  "tika-abh09t:2539_27": "Ayaṃ ekamūlake nayo.",
  "tika-abh09t:2540_0": "Yassa kāmarāgānusayo ca paṭighānusayo ca anuseti,",
  "tika-abh09t:2540_1": "tassa mānānusayo anusetīti? Āmantā.",
  "tika-abh09t:2540_2": "Dvinnaṃ dvimūlikā…pe…",
  "tika-abh09t:2540_3": "pañcamūlikānaṃ pana ekamūle vuttānusārena vissajjananayo ñātabbo.",
  "tika-abh09t:2540_4": "Tatrāyaṃ pacchimānusaye yojanā –",
  "tika-abh09t:2540_5": "“yassa kāmarāgānusayo ca paṭighānusayo ca mānānusayo ca diṭṭhānusayo ca vicikicchānusayo ca bhavarāgānusayo ca anuseti,",
  "tika-abh09t:2540_6": "tassa avijjānusayo anusetīti? Āmantā.",
  "tika-abh09t:2540_7": "Yassa vā pana avijjānusayo anuseti,",
  "tika-abh09t:2540_8": "tassa kāmarāgānusayo ca…pe…",
  "tika-abh09t:2540_9": "bhavarāgānusayo ca anusetīti?",
  "tika-abh09t:2540_10": "Anāgāmissa avijjānusayo ca mānānusayo ca bhavarāgānusayo ca anuseti, na itare,",
  "tika-abh09t:2540_11": "dvinnaṃ puggalānaṃ avijjānusayo ca kāmarāgapaṭighamānabhavarāgānusayā ca anusenti,",
  "tika-abh09t:2540_12": "na diṭṭhivicikicchānusayā,",
  "tika-abh09t:2540_13": "puthujjanassa pana sabbepi anusentī”ti ayaṃ puggalavāre nayo.",
  "tika-abh09t:2541_0": "Okāsavāre pana “yattha kāmarāgānusayo anuseti,",
  "tika-abh09t:2541_1": "tattha paṭighānusayo anusetīti? No.",
  "tika-abh09t:2541_2": "Yattha vā pana…pe…",
  "tika-abh09t:2541_3": "anusetīti? No.",
  "tika-abh09t:2541_4": "Yattha kāmarāgānusayo anuseti,",
  "tika-abh09t:2541_5": "tattha mānānusayo anusetīti? Āmantā.",
  "tika-abh09t:2541_6": "Yattha vā pana mānānusayo anuseti,",
  "tika-abh09t:2541_7": "tattha kāmarāgānusayo anusetīti?",
  "tika-abh09t:2541_8": "Rūpadhātuyā arūpadhātuyā ettha mānānusayo anuseti,",
  "tika-abh09t:2541_9": "na kāmarāgānusayo,",
  "tika-abh09t:2541_10": "kāmadhātuyā dvīsu vedanāsu tadubhayaṃ anuseti.",
  "tika-abh09t:2541_11": "Yattha kāmarāgānusayo…pe…",
  "tika-abh09t:2541_12": "anusetīti? Āmantā.",
  "tika-abh09t:2541_13": "Yattha vā pana…pe…",
  "tika-abh09t:2541_14": "anusetīti?",
  "tika-abh09t:2541_15": "Dukkhāya vedanāya rūpadhātuyā arūpadhātuyā ettha vicikicchānusayo anuseti,",
  "tika-abh09t:2541_16": "na kāmarāgānusayo,",
  "tika-abh09t:2541_17": "kāmadhātuyā dvīsu vedanāsu tadubhayaṃ anuseti.",
  "tika-abh09t:2541_18": "Yattha kāmarāgānusayo…pe… anuseti,",
  "tika-abh09t:2541_19": "tattha bhavarāgānusayo anusetīti? No.",
  "tika-abh09t:2541_20": "Yattha vā pana…pe… no.",
  "tika-abh09t:2541_21": "Yattha kāmarāgānusayo anuseti,",
  "tika-abh09t:2541_22": "tattha avijjānusayo anusetīti? Āmantā.",
  "tika-abh09t:2541_23": "Yattha vā pana…pe…",
  "tika-abh09t:2541_24": "anusetīti?",
  "tika-abh09t:2541_25": "Dukkhāya vedanāya rūpārūpadhātuyā ettha avijjānusayo anuseti,",
  "tika-abh09t:2541_26": "na kāmarāgānusayo,",
  "tika-abh09t:2541_27": "kāmadhātuyā dvīsu vedanāsu tadubhayaṃ anuseti.",
  "tika-abh09t:2542_0": "Yattha paṭighānusayo anuseti,",
  "tika-abh09t:2542_1": "tattha mānānusayo anusetīti? No.",
  "tika-abh09t:2542_2": "Yattha vā pana…pe… no.",
  "tika-abh09t:2542_3": "Yattha paṭighānusayo anuseti,",
  "tika-abh09t:2542_4": "tattha diṭṭhānusayo vicikicchānusayo anusetīti? Āmantā.",
  "tika-abh09t:2542_5": "Yattha vā pana…pe…",
  "tika-abh09t:2542_6": "anusetīti?",
  "tika-abh09t:2542_7": "Kāmadhātuyā dvīsu vedanāsu rūpārūpadhātuyā ettha vicikicchānusayo anuseti,",
  "tika-abh09t:2542_8": "na paṭighānusayo,",
  "tika-abh09t:2542_9": "dukkhāya pana vedanāya tadubhayaṃ anuseti.",
  "tika-abh09t:2542_10": "Yattha paṭighānusayo anuseti,",
  "tika-abh09t:2542_11": "tattha bhavarāgānusayo anusetīti? No.",
  "tika-abh09t:2542_12": "Yattha vā pana…pe… no.",
  "tika-abh09t:2542_13": "Yattha paṭighānusayo anuseti,",
  "tika-abh09t:2542_14": "tattha avijjānusayo anusetīti? Āmantā.",
  "tika-abh09t:2542_15": "Yattha vā pana…pe…",
  "tika-abh09t:2542_16": "anusetīti…pe…",
  "tika-abh09t:2542_17": "dukkhāya vedanāya tadubhayaṃ anuseti,",
  "tika-abh09t:2542_18": "aññattha avijjānusayo ca.",
  "tika-abh09t:2543_0": "Yattha mānānusayo anuseti,",
  "tika-abh09t:2543_1": "tattha diṭṭhānusayo vicikicchānusayo anusetīti? Āmantā.",
  "tika-abh09t:2543_2": "Yattha vā pana…pe…",
  "tika-abh09t:2543_3": "anusetīti?",
  "tika-abh09t:2543_4": "Dukkhāya vedanāya diṭṭhānusayova, netaro,",
  "tika-abh09t:2543_5": "tadaññesu sabbattha anuseti.",
  "tika-abh09t:2543_6": "Yattha mānānusayo anuseti,",
  "tika-abh09t:2543_7": "tattha bhavarāgānusayo anusetīti?",
  "tika-abh09t:2543_8": "Kāmadhātuyā dvīsu vedanāsu mānānusayo, netaro,",
  "tika-abh09t:2543_9": "rūpārūpadhātuyā pana tadubhayaṃ anuseti.",
  "tika-abh09t:2543_10": "Yattha vā pana…pe… āmantā.",
  "tika-abh09t:2543_11": "Yattha mānānusayo anuseti,",
  "tika-abh09t:2543_12": "tattha avijjānusayo…pe… āmantā.",
  "tika-abh09t:2543_13": "Yattha vā pana…pe…",
  "tika-abh09t:2543_14": "anusetīti?",
  "tika-abh09t:2543_15": "Dukkhavedanaṃ ṭhapetvā tadaññāsu sabbattha tadubhayaṃ anuseti.",
  "tika-abh09t:2543_16": "Yattha diṭṭhānusayo,",
  "tika-abh09t:2543_17": "tattha vicikicchānusayo…pe… āmantā.",
  "tika-abh09t:2543_18": "Yattha diṭṭhānusayo,",
  "tika-abh09t:2543_19": "tattha bhavarāgānusayo anusetīti?",
  "tika-abh09t:2543_20": "Kāmadhātuyā tīsu vedanāsu diṭṭhānusayova,",
  "tika-abh09t:2543_21": "rūpārūpabhavesu tadubhayaṃ anuseti.",
  "tika-abh09t:2543_22": "Yattha vā pana…pe… āmantā.",
  "tika-abh09t:2543_23": "Yattha diṭṭhānusayo anuseti,",
  "tika-abh09t:2543_24": "tattha avijjānusayo…pe… āmantā.",
  "tika-abh09t:2543_25": "Yattha vā pana…pe… āmantā.",
  "tika-abh09t:2543_26": "Esa nayo vicikicchāmūlakesupi.",
  "tika-abh09t:2543_27": "Yattha bhavarāgānusayo,",
  "tika-abh09t:2543_28": "tattha avijjānusayo anusetīti? Āmantā.",
  "tika-abh09t:2543_29": "Yattha vā pana…pe… anuseti,",
  "tika-abh09t:2543_30": "tattha kāmadhātuyā tīsu vedanāsu avijjānusayova,",
  "tika-abh09t:2543_31": "rūpārūpabhavesu pana tadubhayaṃ anusetī”ti ayamettha ekamūlanayo.",
  "tika-abh09t:2544_0": "“Yassa…pe… nānuseti. Yassa…pe…",
  "tika-abh09t:2544_1": "nānuseti mānānusayo,",
  "tika-abh09t:2544_2": "arahato pana tadubhayampi nānuseti.",
  "tika-abh09t:2544_3": "Yassa vā pana…pe… āmantā.",
  "tika-abh09t:2544_4": "Yassa kāmarāgānusayo nānuseti,",
  "tika-abh09t:2544_5": "tassa diṭṭhānusayo vicikicchānusayo nānusetīti? Āmantā.",
  "tika-abh09t:2544_6": "Yassa vā pana…pe…",
  "tika-abh09t:2544_7": "nānusetīti?",
  "tika-abh09t:2544_8": "Dvinnaṃ puggalānaṃ vicikicchānusayova nānuseti, netaro,",
  "tika-abh09t:2544_9": "anāgāmiarahantānaṃ tadubhayampi nānusetī”tiādinā nayena puggalavāre,",
  "tika-abh09t:2545_0": "“Yattha kāmarāgānusayo nānuseti,",
  "tika-abh09t:2545_1": "tattha paṭighānusayo nānusetīti?",
  "tika-abh09t:2545_2": "Dukkhāya vedanāya kāmarāgānusayova nānuseti, netaro,",
  "tika-abh09t:2545_3": "rūpārūpadhātupariyāpannesu tadubhayaṃ nānuseti.",
  "tika-abh09t:2545_4": "Yattha vā pana…pe…",
  "tika-abh09t:2545_5": "nānusetīti?",
  "tika-abh09t:2545_6": "Kāmadhātuyā dvīsu vedanāsu paṭighānusayova,",
  "tika-abh09t:2545_7": "rūpārūpapariyāpannesu pana tadubhayaṃ nānuseti.",
  "tika-abh09t:2545_8": "Yattha kāmarāgānusayo nānuseti,",
  "tika-abh09t:2545_9": "tattha mānānusayo nānusetīti?",
  "tika-abh09t:2545_10": "Rūpārūpadhātūsu kāmarāgānusayova,",
  "tika-abh09t:2545_11": "dukkhāya pana vedanāya,",
  "tika-abh09t:2545_12": "apariyāpannesu ca tadubhayaṃ nānuseti.",
  "tika-abh09t:2545_13": "Yattha vā pana…pe… āmantā.",
  "tika-abh09t:2545_14": "Yattha kāmarāgānusayo nānuseti,",
  "tika-abh09t:2545_15": "tattha diṭṭhānusayo,",
  "tika-abh09t:2545_16": "vicikicchānusayo nānusetīti?",
  "tika-abh09t:2545_17": "Dukkhāya vedanāya rūpārūpadhātūsu kāmarāgānusayova,",
  "tika-abh09t:2545_18": "apariyāpanne pana tadubhayaṃ nānusetī”tiādinā nayena okāsavāre ca,",
  "tika-abh09t:2546_0": "“Yassa yattha kāmarāgānusayo nānuseti,",
  "tika-abh09t:2546_1": "tassa tattha paṭighānusayo nānusetīti?",
  "tika-abh09t:2546_2": "Tiṇṇaṃ puggalānaṃ dukkhāya vedanāya kāmarāgānusayova,",
  "tika-abh09t:2546_3": "rūpārūpapariyāpannesu tadubhayaṃ nānuseti,",
  "tika-abh09t:2546_4": "dvinnaṃ puggalānaṃ sabbattha tadubhayaṃ nānuseti.",
  "tika-abh09t:2546_5": "Yassa vā pana yattha…pe…",
  "tika-abh09t:2546_6": "nānusetīti?",
  "tika-abh09t:2546_7": "Tiṇṇaṃ puggalānaṃ kāmadhātuyā dvīsu vedanāsu paṭighānusayova,",
  "tika-abh09t:2546_8": "rūpārūpapariyāpannesu tadubhayaṃ nānuseti,",
  "tika-abh09t:2546_9": "dvinnaṃ puggalānaṃ sabbattha tadubhayaṃ nānuseti.",
  "tika-abh09t:2546_10": "Yassa yattha kāmarāgānusayo nānuseti,",
  "tika-abh09t:2546_11": "tassa tattha mānānusayo nānusetīti?",
  "tika-abh09t:2546_12": "Tiṇṇaṃ puggalānaṃ rūpārūpadhātuyā kāmarāgānusayova, netaro,",
  "tika-abh09t:2546_13": "dukkhāya vedanāya,",
  "tika-abh09t:2546_14": "apariyāpanne ca tadubhayaṃ nānuseti,",
  "tika-abh09t:2546_15": "anāgāmissa kāmadhātuyā dvīsu vedanāsu rūpārūpadhātuyā kāmarāgānusayova,",
  "tika-abh09t:2546_16": "arahato pana sabbattha tadubhayaṃ nānusetī”tiādinā puggalokāsavāre ca vuttānusārena nayo ñātabboti ayaṃ pāḷinayo.",
  "tika-abh09t:2547_0": "Tattha “yassa kāmarāgānusayo anuseti,",
  "tika-abh09t:2547_1": "tassa paṭighānusayo anusetī”ti ettha yadetaṃ “āmantā”ti paṭivacanaṃ dinnaṃ,",
  "tika-abh09t:2547_2": "taṃ duddinnaṃ viya khāyati. Kasmā?",
  "tika-abh09t:2547_3": "Kāmarāgapaṭighānaṃ ekakkhaṇe anuppattito.",
  "tika-abh09t:2547_4": "Yathā hi “yassa manāyatanaṃ uppajjati,",
  "tika-abh09t:2547_5": "tassa dhammāyatanaṃ uppajjatī”tiādīsu manāyatanadhammāyatanādīni ekakkhaṇe uppajjanti,",
  "tika-abh09t:2547_6": "na tathā kāmarāgapaṭighā,",
  "tika-abh09t:2547_7": "visuññeva uppajjanato,",
  "tika-abh09t:2547_8": "tasmā ettha “no”ti paṭisedho kattabbo siyā,",
  "tika-abh09t:2547_9": "taṃ pana akatvā “āmantā”ti paṭivacanassa dinnattā heṭṭhā yamakesu viya ettha khaṇapaccuppannavasena vattamānavohāraṃ aggahetvā aññathā gahetabbo.",
  "tika-abh09t:2547_10": "Kathaṃ gahetabbo?",
  "tika-abh09t:2547_11": "Appahīnavasena.",
  "tika-abh09t:2547_12": "Appahīnataṃ hi sandhāya ayaṃ anusetīti vattamānavohāro vutto,",
  "tika-abh09t:2547_13": "na khaṇapaccuppannataṃ,",
  "tika-abh09t:2547_14": "tasmā imissā pucchāya yassa kāmarāgānusayo appahīno,",
  "tika-abh09t:2547_15": "na anuppattidhammataṃ āpādito,",
  "tika-abh09t:2547_16": "tassa paṭighānusayo appahīno,",
  "tika-abh09t:2547_17": "na anuppattidhammataṃ āpādito,",
  "tika-abh09t:2547_18": "tassa paṭighānusayo appahīnoti evamattho gahetabbo.",
  "tika-abh09t:2547_19": "Yasmā ca tesu kāmarāgapaṭighesu yasseko appahīno,",
  "tika-abh09t:2547_20": "tassa itaropi appahīnova hoti,",
  "tika-abh09t:2547_21": "tasmā “āmantā”ti vuttaṃ.",
  "tika-abh09t:2547_22": "Ito paresupi evarūpesu uppajjativārādivissajjanesu eseva nayo.",
  "tika-abh09t:2547_23": "Tiṇṇaṃ puggalānanti puthujjanasotāpannasakadāgāmīnaṃ.",
  "tika-abh09t:2547_24": "Dvinnanti sotāpannasakadāgāmīnaṃ.",
  "tika-abh09t:2547_25": "Evaṃ uppajjanaṃ dīpitaṃ.",
  "tika-abh09t:2547_26": "Okāsavārassa paṭhamadutiyapucchāsu yasmā kāmarāgapaṭighā ekacitte na uppajjanti,",
  "tika-abh09t:2547_27": "tasmā “no”ti paṭisedho kato.",
  "tika-abh09t:2547_28": "Dukamūlādīsu ca yasmā kāmarāgapaṭighādayo ekasmiṃ ṭhānasaṅkhāte citte,",
  "tika-abh09t:2547_29": "ārammaṇe vā na uppajjanti,",
  "tika-abh09t:2547_30": "tasmā “natthī”ti tattha paṭikkhepo kato,",
  "tika-abh09t:2547_31": "ayaṃ pucchā apubbā evāti adhippāyo.",
  "tika-abh09t:2547_32": "Puggalokāsavāre catunnanti puthujjanasotāpannasakadāgāmianāgāmīnaṃ.",
  "tika-abh09t:2547_33": "Paṭilome dvinnanti anāgāmiarahante sandhāya vuttanti ayaṃ anusayavāre nayo.",
  "tika-abh09t:2548_0": "Sānusayavāre pana “yo kāmarāgānusayena sānusayo,",
  "tika-abh09t:2548_1": "so paṭighānusayena sānusayoti?",
  "tika-abh09t:2548_2": "Āmantā…pe…",
  "tika-abh09t:2548_3": "mānānusayena sānusayoti? Āmantā.",
  "tika-abh09t:2548_4": "Yo vā pana mānānusayena sānusayo,",
  "tika-abh09t:2548_5": "so kāmarāgānusayena sānusayoti?",
  "tika-abh09t:2548_6": "Anāgāmī mānānusayeneva,",
  "tika-abh09t:2548_7": "na kāmarāgānusayena,",
  "tika-abh09t:2548_8": "tayo pana puggalā tadubhayenāpi anusayenā”ti iminā nayena sesesu dukamūlādīsu pucchāvissajjananayo ñātabbo,",
  "tika-abh09t:2548_9": "ayaṃ puggalavāre nayo.",
  "tika-abh09t:2549_0": "“Yato kāmarāgānusayena sānusayo,",
  "tika-abh09t:2549_1": "tato paṭighānusayena sānusayoti? No…pe…",
  "tika-abh09t:2549_2": "mānānusayena sānusayoti? Āmantā.",
  "tika-abh09t:2549_3": "Yato vā pana mānānusayena sānusayo,",
  "tika-abh09t:2549_4": "tato kāmarāgānusayena sānusayoti?",
  "tika-abh09t:2549_5": "Rūpārūpadhātuyā mānānusayeneva, netarena,",
  "tika-abh09t:2549_6": "kāmadhātuyā dvīsu vedanāsu tadubhayenāpī”tiādinā okāsavāre ca,",
  "tika-abh09t:2550_0": "“Yo yato kāmarāgānusayena sānusayo,",
  "tika-abh09t:2550_1": "so tato paṭighānusayena sānusayoti?",
  "tika-abh09t:2550_2": "No”tiādinā puggalokāsavāre cāti evaṃ anulomanaye ca,",
  "tika-abh09t:2550_3": "“yo kāmarāgānusayena niranusayo,",
  "tika-abh09t:2550_4": "so paṭighānusayena niranusayoti?",
  "tika-abh09t:2550_5": "Āmantā”tiādinā paṭilomanayepi sabbattha anusayavāre vuttānusārato pucchāvissajjananayo ñātabbo.",
  "tika-abh09t:2551_0": "Tattha yato kāmarāgānusayena sānusayoti yato kāraṇato uppannena kāmarāgānusayena sānusayo,",
  "tika-abh09t:2551_1": "kiṃ so tato kāraṇato uppannapaṭighānusayenapi sānusayoti vuccati.",
  "tika-abh09t:2551_2": "Yasmā panete dve ekasmā ṭhānā na uppajjanti,",
  "tika-abh09t:2551_3": "tasmā “no”ti paṭisedho kato sesaṃ tādisamevāti ayaṃ sānusayavāre nayo.",
  "tika-abh09t:2552_0": "Pajahanavāre pana “yo kāmarāgānusayaṃ pajahati,",
  "tika-abh09t:2552_1": "so paṭighānusayaṃ pajahatīti?",
  "tika-abh09t:2552_2": "Āmantā…pe…",
  "tika-abh09t:2552_3": "mānānusayaṃ pajahatīti?",
  "tika-abh09t:2552_4": "Tadekaṭṭhaṃ pajahati.",
  "tika-abh09t:2552_5": "Yo vā pana mānānusayaṃ pajahati,",
  "tika-abh09t:2552_6": "so kāmarāgānusayaṃ pajahatīti? No…pe…",
  "tika-abh09t:2552_7": "so diṭṭhānusayaṃ vicikicchānusayaṃ pajahatīti? No.",
  "tika-abh09t:2552_8": "Yo vā pana vicikicchānusayaṃ pajahati,",
  "tika-abh09t:2552_9": "so kāmarāgānusayaṃ pajahatīti?",
  "tika-abh09t:2552_10": "Tadekaṭṭhaṃ pajahati. Yo…pe…",
  "tika-abh09t:2552_11": "bhavarāgānusayaṃ avijjānusayaṃ pajahatīti?",
  "tika-abh09t:2552_12": "Tadekaṭṭhaṃ pajahati…pe…",
  "tika-abh09t:2552_13": "yo kāmarāgānusayañca paṭighānusayañca mānānusayañca…pe…",
  "tika-abh09t:2552_14": "pajahatīti?",
  "tika-abh09t:2552_15": "Natthī”tiādinā puggalavāre,",
  "tika-abh09t:2553_0": "“Yato kāmarāgānusayaṃ pajahati,",
  "tika-abh09t:2553_1": "tato paṭighānusayaṃ pajahatīti? No…pe…",
  "tika-abh09t:2553_2": "yato kāmarāgānusayaṃ pajahati,",
  "tika-abh09t:2553_3": "tato mānānusayaṃ pajahatīti? Āmantā.",
  "tika-abh09t:2553_4": "Yato vā pana mānānusayaṃ pajahati,",
  "tika-abh09t:2553_5": "tato kāmarāgānusayaṃ pajahatīti?",
  "tika-abh09t:2553_6": "Rūpārūpadhātuyā tato mānānusayameva,",
  "tika-abh09t:2553_7": "kāmadhātuyā pana dvīsu vedanāsu tato mānānusayaṃ pajahatī”tiādinā okāsavāre ca,",
  "tika-abh09t:2554_0": "“Yo yato kāmarāgānusayaṃ pajahati,",
  "tika-abh09t:2554_1": "so tato paṭighānusayaṃ pajahatīti? No…pe…",
  "tika-abh09t:2554_2": "mānānusayaṃ pajahatīti?",
  "tika-abh09t:2554_3": "Tadekaṭṭhaṃ pajahati…pe…",
  "tika-abh09t:2554_4": "vicikicchānusayaṃ pajahatīti? No.",
  "tika-abh09t:2554_5": "Yo vā pana yato vicikicchānusayaṃ pajahati,",
  "tika-abh09t:2554_6": "so tato kāmarāgānusayaṃ pajahatīti?",
  "tika-abh09t:2554_7": "Aṭṭhamako dukkhāya vedanāya rūpārūpadhātuyā so tato vicikicchānusayaṃ pajahati,",
  "tika-abh09t:2554_8": "no ca so tato kāmarāgānusayaṃ pajahati,",
  "tika-abh09t:2554_9": "sveva puggalo kāmadhātuyā dvīsu vedanāsu so tato vicikicchānusayaṃ pajahati,",
  "tika-abh09t:2554_10": "kāmarāgānusayaṃ tadekaṭṭhaṃ pajahatī”tiādinā puggalokāsavāre cāti evaṃ anulomanaye ca,",
  "tika-abh09t:2554_11": "“yo kāmarāgānusayaṃ na pajahati,",
  "tika-abh09t:2554_12": "so paṭighānusayaṃ na pajahatīti?",
  "tika-abh09t:2554_13": "Āmantā…pe…",
  "tika-abh09t:2554_14": "vicikicchānusayaṃ na pajahatīti?",
  "tika-abh09t:2554_15": "Aṭṭhamako kāmarāgānusayaṃ na pajahati, netaraṃ,",
  "tika-abh09t:2554_16": "anāgāmimaggasamaṅgiṃ,",
  "tika-abh09t:2554_17": "aṭṭhamakañca ṭhapetvā avasesā puggalā tadubhayaṃ na pajahantī”tiādinā paṭilomanaye ca sabbattha pucchāvissajjananayo ñātabbo.",
  "tika-abh09t:2555_0": "Tattha pajahatīti tena tena maggena pahānapariññāvasena pajahati.",
  "tika-abh09t:2555_1": "Tadekaṭṭhanti pahānekaṭṭhataṃ sandhāya vuttaṃ.",
  "tika-abh09t:2555_2": "Paṭhamamaggādinā hi na kevalaṃ diṭṭhādikā eva dhammā pahīyanti,",
  "tika-abh09t:2555_3": "atha kho apāyagamaniyā tena kāmarāgapaṭighamānādayopi pahīyanti eva.",
  "tika-abh09t:2555_4": "Paṭhamamaggavajjhā hi kāmarāgā,",
  "tika-abh09t:2555_5": "apāyagamaniyā ca mānāvijjādayopi,",
  "tika-abh09t:2555_6": "tatiyamaggavajjhāti pahānekaṭṭhā hutvā pahīyanti evāti “no”ti arahattamaggaṭṭhaṃ sandhāya vuttaṃ.",
  "tika-abh09t:2555_7": "So hi kāmarāgānusayaṃyeva pahīnattā na pajahatīti.",
  "tika-abh09t:2555_8": "Yato kāmarāgānusayaṃ pajahatīti yato uppajjanakaṃ kāmarāgānusayaṃ pajahatīti attho,",
  "tika-abh09t:2555_9": "aṭṭhamakoti sotāpattimaggaṭṭho.",
  "tika-abh09t:2555_10": "So hi dakkhiṇeyyakkamena arahattaphalaṭṭhato paṭṭhāya gaṇiyamāno aṭṭhamako nāma.",
  "tika-abh09t:2555_11": "Paṭilomanaye anāgāmimaggasamaṅgiñca aṭṭhamakañca ṭhapetvā avasesāti puthujjanasesasekhāsekhā.",
  "tika-abh09t:2555_12": "Tesu hi puthujjanā pahānapariññāya abhāvena na pajahanti,",
  "tika-abh09t:2555_13": "sesā tesaṃ pahīnattāti iminā nayena sabbattha vinicchayo veditabboti ayaṃ pajahanavāre nayo.",
  "tika-abh09t:2556_0": "Pariññāvāro pana “yo kāmarāgānusayaṃ parijānāti,",
  "tika-abh09t:2556_1": "so paṭighānusayaṃ parijānātī”tiādinā pajahanavārasadisova.",
  "tika-abh09t:2556_2": "Ayampi hi pajahanavāro viya maggaṭṭhānaññeva vasena vissajjito.",
  "tika-abh09t:2556_3": "Tattha parijānātīti tīhi pariññāhi parijānātīti attho.",
  "tika-abh09t:2556_4": "Ayaṃ pariññāvāre nayo.",
  "tika-abh09t:2557_0": "Pahīnavāre pana “yassa kāmarāgānusayo pahīno,",
  "tika-abh09t:2557_1": "tassa paṭighānusayo pahīnoti?",
  "tika-abh09t:2557_2": "Āmantā…pe…",
  "tika-abh09t:2557_3": "mānānusayo pahīnoti?",
  "tika-abh09t:2557_4": "Anāgāmissa kāmarāgānusayova,",
  "tika-abh09t:2557_5": "arahato pana mānānusayopi pahīno”tiādinā puggalavāre,",
  "tika-abh09t:2557_6": "“yattha kāmarāgānusayo pahīno,",
  "tika-abh09t:2557_7": "tattha paṭighānusayo pahīnoti?",
  "tika-abh09t:2557_8": "Na vattabbo pahīnoti vā appahīnoti vā.",
  "tika-abh09t:2557_9": "Yattha vā pana…pe…",
  "tika-abh09t:2557_10": "na vattabbo…pe…",
  "tika-abh09t:2557_11": "tattha mānānusayo pahīnoti? Āmantā.",
  "tika-abh09t:2557_12": "Yattha vā pana…pe… pahīnoti?",
  "tika-abh09t:2557_13": "Rūpārūpadhātuyā ettha mānānusayo pahīno,",
  "tika-abh09t:2557_14": "kāmarāgānusayo na vattabbo,",
  "tika-abh09t:2557_15": "kāmadhātuyā dvīsu vedanāsu ettha tadubhayaṃ pahīna”ntiādinā okāsavāre,",
  "tika-abh09t:2557_16": "puggalokāsavāreti evaṃ anulomanaye,",
  "tika-abh09t:2557_17": "“yassa kāmarāgānusayo appahīno,",
  "tika-abh09t:2557_18": "tassa paṭighānusayo appahīnoti? Āmantā.",
  "tika-abh09t:2557_19": "Yassa vā pana…pe…",
  "tika-abh09t:2557_20": "āmantā…pe…",
  "tika-abh09t:2557_21": "yassa vā pana mānānusayo appahīno,",
  "tika-abh09t:2557_22": "tassa kāmarāgānusayo appahīnoti?",
  "tika-abh09t:2557_23": "Anāgāmissa mānānusayova,",
  "tika-abh09t:2557_24": "tiṇṇaṃ puggalānaṃ tadubhayaṃ appahīna”ntiādinā paṭilomanaye ca vuttanayeneva pucchāvissajjananayo ñātabbo.",
  "tika-abh09t:2558_0": "Ettha ca phalaṭṭhavaseneva attho gahetabbo maggaṭṭhānaṃ pahīnakilesattābhāvā.",
  "tika-abh09t:2558_1": "Tesaṃ hi anusayā pahīyanti eva,",
  "tika-abh09t:2558_2": "na pana pahīnāti anāgāmiādayo phalaṭṭhāva gahetabbā,",
  "tika-abh09t:2558_3": "okāsavāre pana “na vattabbo”ti idaṃ ubhinnaṃ uppattiṭṭhānassa asādhāraṇattā vuttaṃ.",
  "tika-abh09t:2558_4": "Aññaṃ hi kāmarāgānusayassa uppattiṭṭhānaṃ,",
  "tika-abh09t:2558_5": "aññaṃ paṭighānusayassa.",
  "tika-abh09t:2558_6": "Abhāvitamaggassa ca yattha anusayo uppajjati,",
  "tika-abh09t:2558_7": "magge bhāvite tattheva so pahīno nāma hoti,",
  "tika-abh09t:2558_8": "tasmā so tattha pahīnoti vā,",
  "tika-abh09t:2558_9": "appahīnoti vā na vattabbo,",
  "tika-abh09t:2558_10": "sabbatthāpi pana sayaṃ abhāvena tattha appahīnoti na vattabbo.",
  "tika-abh09t:2558_11": "Ubhinnaṃ pana sādhāraṇaṭṭhānaṃ sandhāya “āmantā”ti vuttaṃ.",
  "tika-abh09t:2558_12": "Mānānusayo hi kāmadhātuyā vedanādvayasaṅkhāte sādhāraṇaṭṭhāne kāmarāgena saddhiṃ pahīno nāma hoti.",
  "tika-abh09t:2558_13": "Yassa kāmarāgānusayo appahīnoti puthujjanassa,",
  "tika-abh09t:2558_14": "sotāpattisakadāgāmiphalaṭṭhānañca vasena attho gahetabbo.",
  "tika-abh09t:2558_15": "“Tiṇṇaṃ puggalāna”nti hi vuttaṃ.",
  "tika-abh09t:2558_16": "Sesaṃ suviññeyyamevāti ayaṃ pahīnavāre nayo.",
  "tika-abh09t:2559_0": "Uppajjanavāre pana “yassa kāmarāgānusayo uppajjati,",
  "tika-abh09t:2559_1": "tassa paṭighānusayo uppajjatī”tiādinā sabbattha anusayavārasadisovāti ayaṃ uppajjanavāre nayo.",
  "tika-abh09t:2560_0": "Dhātuvāre pana “kāmadhātuyā cutassa kāmadhātuṃ upapajjantassa kati anusayā anusenti,",
  "tika-abh09t:2560_1": "kati anusayā nānusenti,",
  "tika-abh09t:2560_2": "kati anusayā bhaṅgā?",
  "tika-abh09t:2560_3": "Kāmadhātuyā cutassa rūpadhātuṃ upapajjantassa…pe…",
  "tika-abh09t:2560_4": "kati bhaṅgā?",
  "tika-abh09t:2560_5": "Kāmadhātuyā cutassa arūpadhātuṃ upapajjantassa…pe…",
  "tika-abh09t:2560_6": "rūpadhātuṃ upapajjantassa na arūpadhātuṃ upapajjantassa…pe…",
  "tika-abh09t:2560_7": "kati bhaṅgaṃ?",
  "tika-abh09t:2560_8": "Kāmadhātuyā cutassa na kāmadhātuṃ,",
  "tika-abh09t:2560_9": "na arūpadhātuṃ upapajjantassa…pe…",
  "tika-abh09t:2560_10": "na rūpadhātuṃ na arūpadhātuṃ upapajjantassa.",
  "tika-abh09t:2560_11": "Na kāmadhātuṃ na rūpadhātuṃ upapajjantassa kati bhaṅgā”ti evaṃ kāmadhātumūlakā nava pucchā,",
  "tika-abh09t:2560_12": "tathā “rūpadhātuyā cutassā”tiādinā rūpadhātumūlakā nava,",
  "tika-abh09t:2560_13": "arūpadhātuyā nava cāti sattavīsati anulomapucchā,",
  "tika-abh09t:2560_14": "tathā “na kāmadhātuyā cutassā”tiādinā sattavīsati paṭilomapucchā ca,",
  "tika-abh09t:2560_15": "tathā “na kāmadhātuyā na arūpadhātuyā cutassa kāmadhātuṃ upapajjantassā”tiādinā sattavīsati dukamūlakā",
  "tika-abh09t:2560_16": "pucchā cāti evaṃ pucchāvāre ekāsīti pucchā veditabbā.",
  "tika-abh09t:2561_0": "Tattha anusentīti cittasantāne anugatā hutvā kati anusenti,",
  "tika-abh09t:2561_1": "bhaṅgāti anusenti ca nānusenti cāti evaṃ kati vibhajitabbāti attho.",
  "tika-abh09t:2561_2": "Na kāmadhātuṃ upapajjantassāti kāmadhātuvirahitā dve rūpārūpadhātuyo upapajjantassa.",
  "tika-abh09t:2561_3": "Na kāmadhātuṃ na rūpadhātunti arūpadhātuṃ upapajjantassa.",
  "tika-abh09t:2561_4": "Na kāmadhātuyāti rūpārūpadhātūhi cutassa,",
  "tika-abh09t:2561_5": "evaṃ sesesupi sabbattha paṭisandhivasena,",
  "tika-abh09t:2561_6": "dhātuvasena ca attho veditabboti ayaṃ uddesavāre nayo.",
  "tika-abh09t:2562_0": "Niddesavāre panassa “kāmadhātuyā cutassa kāmadhātuṃ upapajjantassa kassaci satta anusayā anusenti,",
  "tika-abh09t:2562_1": "kassaci pañca anusayā anusenti,",
  "tika-abh09t:2562_2": "anusayā bhaṅgā natthi,",
  "tika-abh09t:2562_3": "kāmadhātuyā cutassa rūpadhātuṃ upapajjantassa kassaci satta anusayā anusenti,",
  "tika-abh09t:2562_4": "kassaci pañca,",
  "tika-abh09t:2562_5": "kassaci tayo …pe…",
  "tika-abh09t:2562_6": "bhaṅgā natthī”ti iminā nayena sabbattha vissajjanaṃ veditabbaṃ,",
  "tika-abh09t:2562_7": "ayaṃ panettha viseso –",
  "tika-abh09t:2562_8": "rūpadhātuyā cutassa kāmadhātuṃ upapajjantassa satteva anusayā anusenti,",
  "tika-abh09t:2562_9": "tathā “arūpadhātuyā cutassa kāmadhātuṃ upapajjantassā”tiādīsupi,",
  "tika-abh09t:2562_10": "arūpadhātuyā pana cutassa rūpadhātuyā upapatti natthi,",
  "tika-abh09t:2562_11": "heṭṭhā upapajjamāno kāmadhātuṃ eva upapajjati,",
  "tika-abh09t:2562_12": "satteva anusayā anusentīti evaṃ aññesupi evarūpesu vissajjananayo veditabboti ayaṃ viseso,",
  "tika-abh09t:2562_13": "sesaṃ vuttanayamevāti ayamettha pāḷinayo.",
  "tika-abh09t:2563_0": "Tattha kassaci sattāti puthujjanavasena vuttaṃ,",
  "tika-abh09t:2563_1": "pañcāti sotāpannasakadāgāmīnaṃ vasena.",
  "tika-abh09t:2563_2": "Tesaṃ hi diṭṭhivicikicchānusayā pahīnāti,",
  "tika-abh09t:2563_3": "kāmadhātuyā pana anāgāmīnaṃ upapattiabhāvato paṭhamavāre “kassaci tayo”ti na vuttaṃ,",
  "tika-abh09t:2563_4": "rūpārūpadhātūsu uppajjanavāresu eva vuttaṃ…pe…",
  "tika-abh09t:2563_5": "anāgāmīnaṃ hi kāmarāgapaṭighānampi pahīnattā tayova anusayā anusenti,",
  "tika-abh09t:2563_6": "idha ca anusayānaṃ uppattivasena nayo,",
  "tika-abh09t:2563_7": "anusayānaṃ anusayanaṃ aggahetvā appahīnabhāvena paṭisandhikkhaṇe api anusayanaṃ gahetabbaṃ.",
  "tika-abh09t:2563_8": "Sattevāti ariyasāvakassa rūpārūpadhātuyā cutassa heṭṭhā kāmabhavādīsu upapatti nāma natthi,",
  "tika-abh09t:2563_9": "puthujjanasseva hoti,",
  "tika-abh09t:2563_10": "tasmā “sattevā”ti niyametvā vuttaṃ,",
  "tika-abh09t:2563_11": "arūpadhātuyā cutassa rūpadhātuyā upapatti natthīti.",
  "tika-abh09t:2563_12": "Kasmā natthi?",
  "tika-abh09t:2563_13": "Arūpīnaṃ rūpajjhānassa abhāvā.",
  "tika-abh09t:2563_14": "Te hi sabbaso rūpasaññānaṃ samatikkamanarūpadhātuṃ upapannāti.",
  "tika-abh09t:2563_15": "Sesaṃ nayato suviññeyyamevāti ayaṃ dhātuvāre nayo.",
  "tika-abh09t:2563_16": "Ayaṃ anusayayamakamātikatthasaṃvaṇṇanānayo.",
  "tika-abh09t:2564_0": "Cittayamakamātikatthavaṇṇanā",
  "tika-abh09t:2565_0": "Cittayamakamātikāyaṃ pana pāḷivavatthānaṃ tāva evaṃ veditabbaṃ.",
  "tika-abh09t:2565_1": "Imissaṃ hi mātikāyaṃ puggalavāro dhammavāro puggaladhammavāroti āditova tayo suddhikamahāvārā honti,",
  "tika-abh09t:2565_2": "tattha “yassa cittaṃ uppajjati na nirujjhatī”ti evaṃ puggalavasena cittassa uppajjananirujjhanādibhedaṃ dīpento gato puggalavāro nāma.",
  "tika-abh09t:2565_3": "“Yaṃ cittaṃ uppajjati na nirujjhatī”ti evaṃ dhammavaseneva cittassa uppajjananirujjhanādibhedaṃ dīpento gato dhammavāro nāma.",
  "tika-abh09t:2565_4": "“Yassa yaṃ cittaṃ uppajjati na nirujjhatī”ti evaṃ ubhayavaseneva cittassa uppajjananirujjhanādibhedaṃ dīpento gato puggaladhammavāro nāma.",
  "tika-abh09t:2566_0": "Tato “yassa sarāgaṃ citta”ntiādīnaṃ soḷasannaṃ padānaṃ vasena apare sarāgādipadavisesitā soḷasa puggalavārā,",
  "tika-abh09t:2566_1": "soḷasa dhammavārā,",
  "tika-abh09t:2566_2": "soḷasa puggaladhammavārāti aṭṭhacattālīsa missakavārā honti,",
  "tika-abh09t:2566_3": "te sarāgādipadamattaṃ dassetvā saṃkhittā.",
  "tika-abh09t:2566_4": "Tato “yassa kusalaṃ citta”ntiādinā nayena chasaṭṭhidvisatasaṅkhātānaṃ abhidhammamātikāpadānaṃ vasena",
  "tika-abh09t:2566_5": "apare kusalādipadavisesitā chasaṭṭhidvisatapuggalavārā,",
  "tika-abh09t:2566_6": "chasaṭṭhidvisatadhammavārā,",
  "tika-abh09t:2566_7": "chasaṭṭhidvisatapuggaladhammavārāti aṭṭhanavutisattasatā missakavārā honti,",
  "tika-abh09t:2566_8": "tepi kusalādipadamattaṃ dassetvā saṃkhittāyeva,",
  "tika-abh09t:2566_9": "yānipettha sanidassanādīni padāni cittena saddhiṃ na yujjanti,",
  "tika-abh09t:2566_10": "tāni moghapucchāvasena gahitānīti.",
  "tika-abh09t:2567_0": "Tesu pana tīsu vāresu sabbapaṭhame suddhikapuggalamahāvāre tāva uppādanirodhakālasambhedavāro uppāduppannavāro",
  "tika-abh09t:2567_1": "nirodhuppannavāro uppādavāro nirodhavāro uppādanirodhavāro uppajjamānananirodhavāro uppajjamānuppannavāro",
  "tika-abh09t:2567_2": "nirujjhamānuppannavāro uppannuppādavāro atītānāgatavāro uppannuppajjamānavāro niruddhanirujjhamānavāro",
  "tika-abh09t:2567_3": "atikkantakālavāro cāti cuddasa antaravārā,",
  "tika-abh09t:2567_4": "tesu uppādavāro nirodhavāro uppādanirodhavāroti imesu tīsu vāresu paccekaṃ vattamānātītassa,",
  "tika-abh09t:2567_5": "vattamānānāgatassa,",
  "tika-abh09t:2567_6": "atītānāgatassa cāti tiṇṇaṃ kālabhedānaṃ vasena anulomapaṭilomato cha cha katvā aṭṭhārasa yamakāni,",
  "tika-abh09t:2567_7": "uppannuppādavāre atītānāgatakālavasena anulomato dve,",
  "tika-abh09t:2567_8": "paṭilomato dveti cattāri yamakāni,",
  "tika-abh09t:2567_9": "sesesu ādito niddiṭṭhesu tīsu,",
  "tika-abh09t:2567_10": "antare niddiṭṭhesu tīsu,",
  "tika-abh09t:2567_11": "avasāne niddiṭṭhesu catūsūti dasasu vāresu anulomato ekaṃ,",
  "tika-abh09t:2567_12": "paṭilomato ekanti dve dve katvā vīsati yamakāni,",
  "tika-abh09t:2567_13": "evaṃ sabbesupi cuddasasu antaravāresu dvācattālīsa yamakāni,",
  "tika-abh09t:2567_14": "caturāsīti pucchā,",
  "tika-abh09t:2567_15": "aṭṭhasaṭṭhiatthasataṃ hoti.",
  "tika-abh09t:2567_16": "Yathā ca ekasmiṃ suddhikapuggalamahāvāre,",
  "tika-abh09t:2567_17": "tathā suddhikadhammamahāvāre,",
  "tika-abh09t:2567_18": "suddhikapuggaladhammamahāvārepīti tīsu mahāvāresu chabbīsatiyamakasataṃ,",
  "tika-abh09t:2567_19": "tato diguṇā pucchā,",
  "tika-abh09t:2567_20": "diguṇā atthā ca veditabbā,",
  "tika-abh09t:2567_21": "idaṃ pana vārattayaṃ sarāgādivasena soḷasaguṇaṃ,",
  "tika-abh09t:2567_22": "kusalādivasena chasaṭṭhidvisataguṇaṃ katvā imissā cittayamakamātikāya anekāni yamakasahassāni,",
  "tika-abh09t:2567_23": "taddiguṇā pucchā,",
  "tika-abh09t:2567_24": "taddiguṇā atthā ca honti,",
  "tika-abh09t:2567_25": "pāṭho pana saṃkhitto.",
  "tika-abh09t:2567_26": "Evamettha pāḷivavatthānaṃ viditvā idāni anuttānapadatthānusārena vibhaṅganayasahito saṅkhepatthavaṇṇanānayo evaṃ veditabbo.",
  "tika-abh09t:2568_0": "Yassa cittaṃ uppajjatīti yassa puggalassa cittaṃ uppādakkhaṇasamaṅgitāya uppajjati.",
  "tika-abh09t:2568_1": "Na nirujjhatīti nirodhakkhaṇaṃ appattatāya na nirujjhati.",
  "tika-abh09t:2568_2": "Tassa cittanti kiṃ tassa puggalassa tato paṭṭhāya cittaṃ nirujjhissatīti pucchā, tassā ca,",
  "tika-abh09t:2568_3": "“pacchimacittassa uppādakkhaṇe tesaṃ cittaṃ uppajjati na nirujjhati,",
  "tika-abh09t:2568_4": "nirujjhissati nuppajjissati,",
  "tika-abh09t:2568_5": "itaresaṃ cittassa uppādakkhaṇe tesaṃ cittaṃ uppajjati na nirujjhati,",
  "tika-abh09t:2568_6": "nirujjhissati ceva uppajjissati cā”ti vissajjanaṃ.",
  "tika-abh09t:2568_7": "Tattha tesaṃ cittanti yesaṃ khīṇāsavānaṃ pacchimacittasaṅkhātassa cuticittassa uppādakkhaṇe vattati,",
  "tika-abh09t:2568_8": "tesaṃ tadeva cuticittaṃ uppādappattatāya uppajjati nāma,",
  "tika-abh09t:2568_9": "bhaṅgaṃ appattatāya na nirujjhati nāma,",
  "tika-abh09t:2568_10": "idāni pana bhaṅgaṃ patvā taṃ tesaṃ cittaṃ nirujjhissati,",
  "tika-abh09t:2568_11": "tato appaṭisandhikattā aññaṃ nuppajjissati.",
  "tika-abh09t:2568_12": "Itaresanti pacchimacittasamaṅgiṃ khīṇāsavaṃ ṭhapetvā avasesānaṃ sekhāsekhaputhujjanānaṃ nirujjhissati",
  "tika-abh09t:2568_13": "ceva aññaṃ pana tasmiṃ vā attabhāve uppajjissati cāti attho.",
  "tika-abh09t:2569_0": "“Yassa vā pana cittaṃ nirujjhissati nuppajjissati,",
  "tika-abh09t:2569_1": "tassa cittaṃ uppajjati na nirujjhatī”ti imissā dutiyapucchāya pacchimacittasamaṅgino khīṇāsavassa cittaṃ sandhāya “āmantā”ti vissajjanaṃ.",
  "tika-abh09t:2569_2": "“Yassa cittaṃ nuppajjati nirujjhati,",
  "tika-abh09t:2569_3": "tassa cittaṃ na nirujjhissati uppajjissatī”ti pucchāya “no”ti paṭisedhova vissajjanaṃ.",
  "tika-abh09t:2569_4": "Na uppajjati nirujjhatīti hi bhaṅgakkhaṇe arahato pacchimacittampi sesānaṃ bhijjamānacittampi pucchati,",
  "tika-abh09t:2569_5": "tato paṭṭhāya pana arahato tāva cittaṃ na nirujjhissatīti sakkā vattuṃ,",
  "tika-abh09t:2569_6": "uppajjissatīti pana na sakkā,",
  "tika-abh09t:2569_7": "tasmā “no”ti ettha paṭisedho kato,",
  "tika-abh09t:2569_8": "“yassa vā pana cittaṃ na nirujjhissati uppajjissati,",
  "tika-abh09t:2569_9": "tassa cittaṃ nuppajjati nirujjhatī”ti pucchāya “natthī”ti paṭikkhepova vissajjanaṃ.",
  "tika-abh09t:2569_10": "Yassa hi cittaṃ na nirujjhissati uppajjissati,",
  "tika-abh09t:2569_11": "so ca puggalo natthīti.",
  "tika-abh09t:2570_0": "Yassa cittaṃ uppajjati,",
  "tika-abh09t:2570_1": "tassa cittaṃ uppannanti? Āmantā,",
  "tika-abh09t:2570_2": "yassa vā pana…pe…",
  "tika-abh09t:2570_3": "uppajjatīti?",
  "tika-abh09t:2570_4": "Sabbesaṃ cittassa bhaṅgakkhaṇe taṃ cittaṃ uppannaṃ,",
  "tika-abh09t:2570_5": "no ca uppajjati,",
  "tika-abh09t:2570_6": "sabbesaṃ cittassa uppādakkhaṇe tesaṃ cittaṃ uppannañceva uppajjati ca,",
  "tika-abh09t:2570_7": "yassa cittaṃ nuppajjati,",
  "tika-abh09t:2570_8": "tassa cittaṃ nuppannanti?",
  "tika-abh09t:2570_9": "Cittassa bhaṅgakkhaṇe cittaṃ nuppajjati,",
  "tika-abh09t:2570_10": "no ca nuppannaṃ,",
  "tika-abh09t:2570_11": "nirodhasamāpannānaṃ asaññasattānaṃ cittaṃ nuppajjati ceva nuppannañca.",
  "tika-abh09t:2570_12": "Yassa vā pana…pe…",
  "tika-abh09t:2570_13": "nuppajjatīti? Āmantā.",
  "tika-abh09t:2570_14": "Ettha ca uppannanti uppādasamaṅginopetaṃ nāmaṃ,",
  "tika-abh09t:2570_15": "uppajjatīti ca uppādasamaṅginova.",
  "tika-abh09t:2571_0": "Yassa cittaṃ nirujjhati,",
  "tika-abh09t:2571_1": "tassa cittaṃ uppannanti? Āmantā.",
  "tika-abh09t:2571_2": "Yassa vā pana…pe…",
  "tika-abh09t:2571_3": "nirujjhatīti?",
  "tika-abh09t:2571_4": "Bhaṅgakkhaṇe tathā.",
  "tika-abh09t:2571_5": "Yassa cittaṃ na nirujjhati,",
  "tika-abh09t:2571_6": "tassa cittaṃ nuppannanti?",
  "tika-abh09t:2571_7": "Nirodhasamāpannādīnaṃ cittaṃ.",
  "tika-abh09t:2571_8": "Yassa vā pana…pe… āmantā.",
  "tika-abh09t:2572_0": "Yassa cittaṃ uppajjati,",
  "tika-abh09t:2572_1": "tassa cittaṃ uppajjitthāti? Āmantā.",
  "tika-abh09t:2572_2": "Yassa vā pana…pe…",
  "tika-abh09t:2572_3": "uppajjatīti?",
  "tika-abh09t:2572_4": "Sabbesaṃ cittassa uppādakkhaṇe tathā.",
  "tika-abh09t:2572_5": "Ettha ca uppādappattattā uppajjittha,",
  "tika-abh09t:2572_6": "taṃ anatītattā uppajjati nāmāti atthoti aṭṭhakathāyaṃ khaṇapaccuppannavasena attho vutto.",
  "tika-abh09t:2572_7": "Uppajjitthāti pana imassa atītacittakkhaṇavasena atthe gayhamāne eva uparipāḷiyā na virujjhati,",
  "tika-abh09t:2572_8": "na aññathāti paññāyati,",
  "tika-abh09t:2572_9": "tasmā pubbāparaṃ oloketvā pāḷiavirodhena attho gahetabbo.",
  "tika-abh09t:2573_0": "Yassa cittaṃ nuppajjati,",
  "tika-abh09t:2573_1": "tassa cittaṃ nuppajjitthāti?",
  "tika-abh09t:2573_2": "Uppajjittha.",
  "tika-abh09t:2573_3": "Yassa vā pana…pe…",
  "tika-abh09t:2573_4": "nuppajjatīti? Natthi.",
  "tika-abh09t:2573_5": "Yassa cittaṃ uppajjati,",
  "tika-abh09t:2573_6": "tassa cittaṃ uppajjissatīti?",
  "tika-abh09t:2573_7": "Pacchimacittasamaṅgikhīṇāsavavirahitānaṃ cittaṃ tathā.",
  "tika-abh09t:2573_8": "Yassa vā pana…pe…",
  "tika-abh09t:2573_9": "uppajjatīti?",
  "tika-abh09t:2573_10": "Uppādakkhaṇe tathā.",
  "tika-abh09t:2573_11": "Yassa cittaṃ…pe…",
  "tika-abh09t:2573_12": "nuppajjissatīti?",
  "tika-abh09t:2573_13": "Asekhānaṃ pacchimacittassa bhaṅgakkhaṇe tathā.",
  "tika-abh09t:2573_14": "Yassa vā pana…pe…",
  "tika-abh09t:2573_15": "nuppajjatīti?",
  "tika-abh09t:2573_16": "Pacchimacittassa bhaṅgakkhaṇe tathā.",
  "tika-abh09t:2573_17": "Yassa cittaṃ uppajjittha,",
  "tika-abh09t:2573_18": "tassa cittaṃ uppajjissatīti?",
  "tika-abh09t:2573_19": "Pacchimacittasamaṅgiṃ ṭhapetvā sesānaṃ tathā.",
  "tika-abh09t:2573_20": "Yassa vā pana…pe… āmantā.",
  "tika-abh09t:2573_21": "Yassa cittaṃ nuppajjittha,",
  "tika-abh09t:2573_22": "tassa cittaṃ nuppajjissatīti? Natthi.",
  "tika-abh09t:2573_23": "Yassa vā pana…pe…",
  "tika-abh09t:2573_24": "nuppajjitthāti?",
  "tika-abh09t:2573_25": "Uppajjittha.",
  "tika-abh09t:2574_0": "Yassa cittaṃ nirujjhati,",
  "tika-abh09t:2574_1": "tassa cittaṃ nirujjhitthāti? Āmantā.",
  "tika-abh09t:2574_2": "Yassa vā pana…pe…",
  "tika-abh09t:2574_3": "nirujjhatīti?",
  "tika-abh09t:2574_4": "Bhaṅgakkhaṇe tathā.",
  "tika-abh09t:2574_5": "Yassa cittaṃ…pe…",
  "tika-abh09t:2574_6": "na nirujjhitthāti?",
  "tika-abh09t:2574_7": "Nirujjhittha.",
  "tika-abh09t:2574_8": "Yassa vā pana…pe… natthi.",
  "tika-abh09t:2574_9": "Yassa cittaṃ nirujjhati,",
  "tika-abh09t:2574_10": "tassa cittaṃ nirujjhissatīti?",
  "tika-abh09t:2574_11": "Pacchimacittasamaṅgiṃ ṭhapetvā sesānaṃ cittassa bhaṅgakkhaṇe tathā.",
  "tika-abh09t:2574_12": "Yassa vā pana…pe…",
  "tika-abh09t:2574_13": "sesānaṃ bhaṅgakkhaṇe tathā.",
  "tika-abh09t:2574_14": "Yassa cittaṃ…pe…",
  "tika-abh09t:2574_15": "nirujjhissati.",
  "tika-abh09t:2574_16": "Yassa vā pana…pe…",
  "tika-abh09t:2574_17": "nirujjhati.",
  "tika-abh09t:2575_0": "Yassa cittaṃ nirujjhittha,",
  "tika-abh09t:2575_1": "tassa cittaṃ nirujjhissatīti?",
  "tika-abh09t:2575_2": "Pacchimacittassa bhaṅgakkhaṇe ṭhapetvā sesānaṃ cittaṃ tathā.",
  "tika-abh09t:2575_3": "Yassa vā pana…pe… āmantā.",
  "tika-abh09t:2575_4": "Yassa cittaṃ na nirujjhittha,",
  "tika-abh09t:2575_5": "tassa cittaṃ na nirujjhissatīti? Natthi.",
  "tika-abh09t:2575_6": "Yassa vā pana…pe…",
  "tika-abh09t:2575_7": "na nirujjhitthāti?",
  "tika-abh09t:2575_8": "Nirujjhittha.",
  "tika-abh09t:2576_0": "Yassa cittaṃ uppajjati,",
  "tika-abh09t:2576_1": "tassa cittaṃ nirujjhitthāti? Āmantā.",
  "tika-abh09t:2576_2": "Yassa vā pana…pe…",
  "tika-abh09t:2576_3": "uppajjatīti?",
  "tika-abh09t:2576_4": "Sabbesaṃ cittassa uppādakkhaṇe tathā.",
  "tika-abh09t:2576_5": "Yassa cittaṃ nuppajjati,",
  "tika-abh09t:2576_6": "tassa cittaṃ na nirujjhitthāti?",
  "tika-abh09t:2576_7": "Nirujjhittha.",
  "tika-abh09t:2576_8": "Yassa vā pana…pe… natthi,",
  "tika-abh09t:2576_9": "yassa cittaṃ uppajjati,",
  "tika-abh09t:2576_10": "tassa cittaṃ nirujjhissatīti? Āmantā.",
  "tika-abh09t:2576_11": "Yassa vā pana…pe…",
  "tika-abh09t:2576_12": "uppajjatīti?",
  "tika-abh09t:2576_13": "Sabbesaṃ cittassa uppādakkhaṇe tathā.",
  "tika-abh09t:2576_14": "Yassa cittaṃ nuppajjati,",
  "tika-abh09t:2576_15": "tassa cittaṃ na nirujjhissatīti?",
  "tika-abh09t:2576_16": "Pacchimacittassa bhaṅgakkhaṇe tathā.",
  "tika-abh09t:2576_17": "Yassa vā pana…pe… āmantā.",
  "tika-abh09t:2576_18": "Yassa cittaṃ uppajjittha,",
  "tika-abh09t:2576_19": "tassa cittaṃ nirujjhissatīti?",
  "tika-abh09t:2576_20": "Nirujjhamānaṃ pacchimacittaṃ ṭhapetvā tathā.",
  "tika-abh09t:2576_21": "Yassa vā pana…pe… āmantā.",
  "tika-abh09t:2576_22": "Yassa cittaṃ nuppajjittha,",
  "tika-abh09t:2576_23": "tassa cittaṃ na nirujjhissatīti? Natthi.",
  "tika-abh09t:2576_24": "Yassa vā pana…pe…",
  "tika-abh09t:2576_25": "nuppajjitthāti?",
  "tika-abh09t:2576_26": "Uppajjittha.",
  "tika-abh09t:2577_0": "Yassa cittaṃ uppajjati,",
  "tika-abh09t:2577_1": "tassa cittaṃ na nirujjhatīti? Āmantā.",
  "tika-abh09t:2577_2": "Yassa vā pana…pe…",
  "tika-abh09t:2577_3": "uppajjatīti?",
  "tika-abh09t:2577_4": "Sabbesaṃ cittassa uppādakkhaṇe tathā.",
  "tika-abh09t:2577_5": "Yassa cittaṃ nuppajjati,",
  "tika-abh09t:2577_6": "tassa cittaṃ nirujjhatīti?",
  "tika-abh09t:2577_7": "Sabbesaṃ cittassa bhaṅgakkhaṇe tathā.",
  "tika-abh09t:2577_8": "Yassa vā pana…pe…",
  "tika-abh09t:2577_9": "nuppajjatīti? Āmantā.",
  "tika-abh09t:2578_0": "Yassa cittaṃ uppajjamānaṃ,",
  "tika-abh09t:2578_1": "tassa cittaṃ uppannanti? Āmantā.",
  "tika-abh09t:2578_2": "Yassa vā pana…pe…",
  "tika-abh09t:2578_3": "uppajjamānanti?",
  "tika-abh09t:2578_4": "Sabbesaṃ cittassa uppādakkhaṇe tathā.",
  "tika-abh09t:2578_5": "Yassa cittaṃ nuppajjamānaṃ,",
  "tika-abh09t:2578_6": "tassa cittaṃ nuppannanti?",
  "tika-abh09t:2578_7": "Nirodhasamāpannādīnaṃ cittaṃ tathā.",
  "tika-abh09t:2578_8": "Yassa vā pana…pe… āmantā.",
  "tika-abh09t:2579_0": "Yassa cittaṃ nirujjhamānaṃ,",
  "tika-abh09t:2579_1": "tassa cittaṃ uppannanti? Āmantā.",
  "tika-abh09t:2579_2": "Yassa vā pana…pe…",
  "tika-abh09t:2579_3": "bhaṅgakkhaṇe tathā.",
  "tika-abh09t:2579_4": "Yassa cittaṃ na nirujjhamānaṃ,",
  "tika-abh09t:2579_5": "tassa cittaṃ nuppannanti?",
  "tika-abh09t:2579_6": "Nirodhasamāpannādīnaṃ cittaṃ tathā.",
  "tika-abh09t:2579_7": "Yassa vā pana…pe… āmantā.",
  "tika-abh09t:2580_0": "Yassa cittaṃ uppannaṃ,",
  "tika-abh09t:2580_1": "tassa cittaṃ uppajjitthāti? Āmantā.",
  "tika-abh09t:2580_2": "Yassa vā pana…pe…",
  "tika-abh09t:2580_3": "uppannanti?",
  "tika-abh09t:2580_4": "Cittasamaṅgīnaṃ tathā.",
  "tika-abh09t:2580_5": "Yassa cittaṃ nuppannaṃ,",
  "tika-abh09t:2580_6": "tassa cittaṃ nuppajjitthāti?",
  "tika-abh09t:2580_7": "Uppajjittha.",
  "tika-abh09t:2580_8": "Yassa vā pana…pe…",
  "tika-abh09t:2580_9": "nuppannanti?",
  "tika-abh09t:2580_10": "Natthi…pe…",
  "tika-abh09t:2580_11": "yassa cittaṃ nuppannaṃ,",
  "tika-abh09t:2580_12": "tassa cittaṃ nuppajjissatīti?",
  "tika-abh09t:2580_13": "Uppajjissati.",
  "tika-abh09t:2580_14": "Yassa vā pana…pe…",
  "tika-abh09t:2580_15": "nuppannanti? Uppannaṃ.",
  "tika-abh09t:2581_0": "Yassa cittaṃ uppajjittha no ca tassa cittaṃ uppannaṃ,",
  "tika-abh09t:2581_1": "tassa cittaṃ uppajjissatīti? Āmantā.",
  "tika-abh09t:2581_2": "Yassa vā pana cittaṃ uppajjissati no ca tassa cittaṃ uppannaṃ,",
  "tika-abh09t:2581_3": "tassa cittaṃ uppajjitthāti? Āmantā.",
  "tika-abh09t:2581_4": "Ettha “no ca tassa cittaṃ nuppanna”nti idaṃ asaññādiacittake sandhāya vuttaṃ.",
  "tika-abh09t:2581_5": "Tesaṃ niyamena cittuppattiyā abhāvato “āmantā”ti ubhayattha vissajjanaṃ vuttaṃ.",
  "tika-abh09t:2581_6": "Ayañca vāro kālattaye gahetvā samatthitoti gahetabbo.",
  "tika-abh09t:2582_0": "“Yassa cittaṃ nuppajjittha no ca tassa cittaṃ nuppannaṃ,",
  "tika-abh09t:2582_1": "tassa cittaṃ nuppajjissatīti? Natthi.",
  "tika-abh09t:2582_2": "Yassa vā pana cittaṃ nuppajjissati no ca tassa cittaṃ nuppannaṃ,",
  "tika-abh09t:2582_3": "tassa cittaṃ nuppajjitthāti?",
  "tika-abh09t:2582_4": "Uppajjittha.",
  "tika-abh09t:2583_0": "Uppannaṃ uppajjamānanti?",
  "tika-abh09t:2583_1": "Uppādakkhaṇe cittaṃ tathā.",
  "tika-abh09t:2583_2": "Uppajjamānaṃ uppannanti? Āmantā.",
  "tika-abh09t:2583_3": "Nuppannaṃ nuppajjamānanti? Āmantā.",
  "tika-abh09t:2583_4": "Nuppajjamānaṃ nuppannanti?",
  "tika-abh09t:2583_5": "Atītānāgatacittaṃ tathā.",
  "tika-abh09t:2584_0": "Niruddhaṃ nirujjhamānanti? No,",
  "tika-abh09t:2584_1": "nirujjhamānaṃ niruddhanti? No,",
  "tika-abh09t:2584_2": "naniruddhaṃ nanirujjhamānanti?",
  "tika-abh09t:2584_3": "Uppādakkhaṇe anāgatañca cittaṃ tathā.",
  "tika-abh09t:2584_4": "Nanirujjhamānaṃ naniruddhantipi tatheva.",
  "tika-abh09t:2585_0": "Yassa cittaṃ uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:2585_1": "nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:2585_2": "tassa cittanti?",
  "tika-abh09t:2585_3": "No ca bhaṅgakkhaṇaṃ vītikkantaṃ,",
  "tika-abh09t:2585_4": "atītaṃ cittaṃ tadubhayaṃ vītikkantaṃ,",
  "tika-abh09t:2585_5": "yassa vā pana cittaṃ nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:2585_6": "uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:2585_7": "tassa cittanti?",
  "tika-abh09t:2585_8": "Atītaṃ citta”nti iminā nayena puggalavāre sabbattha vissajjananayo veditabbo.",
  "tika-abh09t:2586_0": "Tattha uppajjamānaṃ khaṇanti uppajjamānassa khaṇaṃ,",
  "tika-abh09t:2586_1": "uppādakkhaṇanti attho.",
  "tika-abh09t:2586_2": "Khaṇaṃ vītikkantaṃ atikkantakālanti na ciraṃ vītikkantaṃ,",
  "tika-abh09t:2586_3": "tameva pana uppādakkhaṇaṃ vītikkantaṃ hutvā atikkantakālanti saṅkhaṃ gacchati,",
  "tika-abh09t:2586_4": "nirujjhamānaṃ khaṇanti nirujjhamānassa khaṇaṃ,",
  "tika-abh09t:2586_5": "bhaṅgakkhaṇanti attho.",
  "tika-abh09t:2586_6": "Khaṇaṃ vītikkantaṃ atikkantakālanti kiṃ tassa cittaṃ evaṃ nirodhakkhaṇampi vītikkantaṃ hutvā atikkantakālaṃ nāma hotīti pucchati.",
  "tika-abh09t:2586_7": "Yassa bhaṅgakkhaṇe cittaṃ uppādakkhaṇaṃ khaṇaṃ vītikkantaṃ hutvā atikkantakālaṃ nāma hoti,",
  "tika-abh09t:2586_8": "nirodhakkhaṇaṃ vītikkantaṃ hutvā atikkantakālaṃ nāma hoti,",
  "tika-abh09t:2586_9": "atītaṃ pana cittaṃ ubhopi khaṇe khaṇaṃ vītikkantaṃ hutvā atikkantakālaṃ nāma hotīti atītacittavasena vissajjanaṃ kataṃ.",
  "tika-abh09t:2586_10": "Imināva upāyena uparimesu atthadhammavārādīsu ca sabbavissajjanesu attho veditabbo.",
  "tika-abh09t:2586_11": "Ayaṃ atikkantakālavāre nayo.",
  "tika-abh09t:2587_0": "Yaṃ cittaṃ uppajjati nanirujjhati,",
  "tika-abh09t:2587_1": "taṃ cittaṃ nirujjhissati nuppajjissatīti? Āmantā.",
  "tika-abh09t:2587_2": "Yaṃ vā pana…pe… āmantā.",
  "tika-abh09t:2587_3": "Yaṃ cittaṃ nuppajjati nirujjhati,",
  "tika-abh09t:2587_4": "taṃ cittaṃ nanirujjhissati uppajjissatīti? No.",
  "tika-abh09t:2587_5": "Yaṃ vā pana cittaṃ nanirujjhissati uppajjissati,",
  "tika-abh09t:2587_6": "taṃ cittaṃ nuppajjati nirujjhatīti? Natthi.",
  "tika-abh09t:2588_0": "Yaṃ cittaṃ uppajjati,",
  "tika-abh09t:2588_1": "taṃ cittaṃ uppannanti? Āmantā.",
  "tika-abh09t:2588_2": "Yaṃ vā pana…pe…",
  "tika-abh09t:2588_3": "uppajjatīti?",
  "tika-abh09t:2588_4": "Uppādakkhaṇe cittaṃ tathā,",
  "tika-abh09t:2588_5": "evaṃ paṭilomapucchāsupi tato sesāsupi.",
  "tika-abh09t:2588_6": "“Yaṃ cittaṃ nuppajjati,",
  "tika-abh09t:2588_7": "taṃ cittaṃ nuppannanti?",
  "tika-abh09t:2588_8": "Atītānāgataṃ cittaṃ tathā.",
  "tika-abh09t:2588_9": "Yaṃ vā pana…pe…",
  "tika-abh09t:2588_10": "āmantā…pe…",
  "tika-abh09t:2588_11": "bhaṅgakkhaṇe citta”ntiādinā,",
  "tika-abh09t:2588_12": "“yaṃ cittaṃ uppajjati,",
  "tika-abh09t:2588_13": "taṃ cittaṃ uppajjitthāti? No.",
  "tika-abh09t:2588_14": "Yaṃ cittaṃ nuppajjati,",
  "tika-abh09t:2588_15": "taṃ cittaṃ nuppajjitthāti?",
  "tika-abh09t:2588_16": "Bhaṅgakkhaṇe cittaṃ anāgatañcā”tiādinā,",
  "tika-abh09t:2588_17": "“yaṃ cittaṃ uppajjati,",
  "tika-abh09t:2588_18": "taṃ cittaṃ uppajjissatīti? No.",
  "tika-abh09t:2588_19": "Yaṃ vā pana…pe… no,",
  "tika-abh09t:2588_20": "yaṃ cittaṃ nuppajjati,",
  "tika-abh09t:2588_21": "taṃ cittaṃ nuppajjissatīti?",
  "tika-abh09t:2588_22": "Anāgataṃ cittaṃ nuppajjati,",
  "tika-abh09t:2588_23": "no ca taṃ cittaṃ nuppajjissati,",
  "tika-abh09t:2588_24": "bhaṅgakkhaṇe cittaṃ atītaṃ citta”ntiādinā ca,",
  "tika-abh09t:2588_25": "“yaṃ cittaṃ uppajjittha,",
  "tika-abh09t:2588_26": "taṃ cittaṃ uppajjissatīti? No.",
  "tika-abh09t:2588_27": "Yaṃ vā pana…pe… no,",
  "tika-abh09t:2588_28": "yaṃ cittaṃ nuppajjittha,",
  "tika-abh09t:2588_29": "taṃ cittaṃ nuppajjissatīti?",
  "tika-abh09t:2588_30": "Anāgataṃ citta”ntiādinā ca,",
  "tika-abh09t:2589_0": "“Yaṃ cittaṃ nirujjhati,",
  "tika-abh09t:2589_1": "taṃ cittaṃ nirujjhitthāti?",
  "tika-abh09t:2589_2": "No”tiādinā ca,",
  "tika-abh09t:2589_3": "“yaṃ cittaṃ uppajjati,",
  "tika-abh09t:2589_4": "taṃ cittaṃ nirujjhitthāti?",
  "tika-abh09t:2589_5": "No”tiādinā ca,",
  "tika-abh09t:2589_6": "“yaṃ cittaṃ uppajjati,",
  "tika-abh09t:2589_7": "taṃ cittaṃ nirujjhissatīti?",
  "tika-abh09t:2589_8": "Āmantā”tiādinā ca,",
  "tika-abh09t:2589_9": "“yaṃ cittaṃ uppajjittha,",
  "tika-abh09t:2589_10": "taṃ cittaṃ nirujjhissatīti?",
  "tika-abh09t:2589_11": "No”tiādinā ca,",
  "tika-abh09t:2590_0": "“Yaṃ cittaṃ uppajjamānaṃ,",
  "tika-abh09t:2590_1": "taṃ cittaṃ uppannanti? Āmantā.",
  "tika-abh09t:2590_2": "Yaṃ vā pana…pe…",
  "tika-abh09t:2590_3": "uppajjamānanti…pe…",
  "tika-abh09t:2590_4": "uppādakkhaṇe citta”ntiādinā ca,",
  "tika-abh09t:2590_5": "“yaṃ cittaṃ nirujjhamānaṃ,",
  "tika-abh09t:2590_6": "taṃ cittaṃ uppannanti?",
  "tika-abh09t:2590_7": "Āmantā”tiādinā ca,",
  "tika-abh09t:2590_8": "“yaṃ cittaṃ uppannaṃ,",
  "tika-abh09t:2590_9": "taṃ cittaṃ uppajjitthāti? No.",
  "tika-abh09t:2590_10": "Yaṃ vā pana…pe…",
  "tika-abh09t:2590_11": "no”tiādinā ca,",
  "tika-abh09t:2591_0": "“Yaṃ cittaṃ uppajjittha no ca taṃ cittaṃ uppannaṃ,",
  "tika-abh09t:2591_1": "taṃ cittaṃ uppajjissatīti? No.",
  "tika-abh09t:2591_2": "Yaṃ vā pana…pe… no.",
  "tika-abh09t:2591_3": "Yaṃ cittaṃ nuppajjittha no ca taṃ cittaṃ nuppannaṃ,",
  "tika-abh09t:2591_4": "taṃ cittaṃ nuppajjissatīti?",
  "tika-abh09t:2591_5": "Āmantā”tiādinā ca,",
  "tika-abh09t:2591_6": "“uppannaṃ uppajjamānanti…pe…",
  "tika-abh09t:2591_7": "uppādakkhaṇe uppannañceva uppajjamānañca.",
  "tika-abh09t:2591_8": "Uppajjamānaṃ uppannanti?",
  "tika-abh09t:2591_9": "Āmantā”tiādinā ca,",
  "tika-abh09t:2591_10": "“niruddhaṃ nirujjhamānanti?",
  "tika-abh09t:2591_11": "No”tiādinā ca,",
  "tika-abh09t:2592_0": "“Yaṃ cittaṃ uppajjamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:2592_1": "nirujjhamānaṃ khaṇaṃ khaṇaṃ vītikkantaṃ atikkantakālaṃ,",
  "tika-abh09t:2592_2": "taṃ cittanti…pe…",
  "tika-abh09t:2592_3": "atītaṃ citta”ntiādinā ca dhammavāre,",
  "tika-abh09t:2593_0": "“Yassa yaṃ cittaṃ uppajjati na nirujjhati,",
  "tika-abh09t:2593_1": "tassa taṃ cittaṃ nirujjhissati nuppajjissatīti?",
  "tika-abh09t:2593_2": "Āmantā”tiādinā ca puggaladhammavāre ca,",
  "tika-abh09t:2593_3": "sarāgādipadehi,",
  "tika-abh09t:2593_4": "kusalādipadehi ca missesu sabbavāresu ca pucchāsu heṭṭhā vuttānusārena vissajjananayo veditabbo.",
  "tika-abh09t:2593_5": "Ayaṃ cittayamakamātikatthasaṃvaṇṇanānayo.",
  "tika-abh09t:2594_0": "Dhammayamakamātikatthavaṇṇanā",
  "tika-abh09t:2595_0": "Dhammayamakamātikāya pana khandhayamake vuttanayeneva pāḷivavatthānaṃ veditabbaṃ.",
  "tika-abh09t:2595_1": "“Yo kusalaṃ dhammaṃ bhāveti,",
  "tika-abh09t:2595_2": "so akusalaṃ dhammaṃ pajahatī”ti āgatattā panettha pariññāvāro bhāvanāvāro nāma.",
  "tika-abh09t:2595_3": "Tattha yasmā abyākato dhammo neva bhāvetabbo na pahātabbo,",
  "tika-abh09t:2595_4": "tasmā padameva na uddhaṭanti veditabbaṃ.",
  "tika-abh09t:2595_5": "Pucchāvissajjane panettha “kusalākusalā dhammāti?",
  "tika-abh09t:2595_6": "Āmantā”tiādinā,",
  "tika-abh09t:2595_7": "“dhammā akusalā dhammāti?",
  "tika-abh09t:2595_8": "Akusalā dhammā dhammā ceva akusalā dhammā ca,",
  "tika-abh09t:2595_9": "avasesā dhammā na akusalā dhammā”tiādinā ca paṇṇattivāre vissajjananayo ñātabbo.",
  "tika-abh09t:2596_0": "“Yassa kusalā dhammā uppajjanti,",
  "tika-abh09t:2596_1": "tassa akusalā dhammā uppajjantīti? No.",
  "tika-abh09t:2596_2": "Yassa vā pana…pe…",
  "tika-abh09t:2596_3": "yassa kusalā dhammā uppajjanti,",
  "tika-abh09t:2596_4": "tassa abyākatā dhammā uppajjantīti?",
  "tika-abh09t:2596_5": "Pañcavokāre kusalānaṃ uppādakkhaṇe…pe…",
  "tika-abh09t:2596_6": "uppajjantī”tiādinā ca,",
  "tika-abh09t:2596_7": "“yattha kusalā dhammā uppajjanti,",
  "tika-abh09t:2596_8": "tattha akusalā dhammā uppajjantīti?",
  "tika-abh09t:2596_9": "Āmantā…pe…",
  "tika-abh09t:2596_10": "tattha abyākatā dhammā uppajjantīti? Āmantā.",
  "tika-abh09t:2596_11": "Yattha vā pana abyākatā dhammā uppajjanti,",
  "tika-abh09t:2596_12": "tattha kusalā dhammā uppajjantīti …pe…",
  "tika-abh09t:2596_13": "catuvokāre…pe…",
  "tika-abh09t:2596_14": "uppajjantī”tiādinā ca,",
  "tika-abh09t:2596_15": "“yassa yattha kusalā dhammā…pe…",
  "tika-abh09t:2596_16": "uppajjantīti?",
  "tika-abh09t:2596_17": "No”tiādinā ca,",
  "tika-abh09t:2597_0": "“Yassa kusalā dhammā nuppajjanti,",
  "tika-abh09t:2597_1": "tassa akusalā dhammā nuppajjantīti…pe…",
  "tika-abh09t:2597_2": "sabbesaṃ cittassa bhaṅgakkhaṇe abyākatacittassa uppādakkhaṇe nirodhasamāpannānaṃ asaññasattānaṃ tesaṃ kusalā ca dhammā nuppajjanti,",
  "tika-abh09t:2597_3": "akusalā ca dhammā nuppajjantī”tiādinā ca,",
  "tika-abh09t:2597_4": "“yassa kusalā dhammā nuppajjanti,",
  "tika-abh09t:2597_5": "tassa abyākatā dhammā nuppajjantīti…pe…",
  "tika-abh09t:2597_6": "sabbesaṃ cavantānaṃ pavatte cittassa bhaṅgakkhaṇe āruppe akusalānaṃ uppādakkhaṇe ca nuppajjantī”tiādinā ca,",
  "tika-abh09t:2597_7": "“yattha kusalā dhammā nuppajjanti,",
  "tika-abh09t:2597_8": "tattha akusalā dhammā nuppajjantīti?",
  "tika-abh09t:2597_9": "Āmantā…pe…",
  "tika-abh09t:2597_10": "tattha abyākatā dhammā nuppajjantīti?",
  "tika-abh09t:2597_11": "Uppajjanti.",
  "tika-abh09t:2597_12": "Yattha vā pana abyākatā dhammā nuppajjanti,",
  "tika-abh09t:2597_13": "tattha akusalā dhammā nuppajjantīti?",
  "tika-abh09t:2597_14": "Natthī”tiādinā ca uppādavāre,",
  "tika-abh09t:2598_0": "“Yassa kusalā dhammā nirujjhanti, tassa akusalā dhammā nirujjhantīti? No”tiādinā nirodhavāre ca,",
  "tika-abh09t:2599_0": "“Yassa kusalā dhammā uppajjanti,",
  "tika-abh09t:2599_1": "tassa akusalā dhammā nirujjhantīti?",
  "tika-abh09t:2599_2": "No”tiādinā uppādanirodhavāre ca,",
  "tika-abh09t:2600_0": "“Yo kusalaṃ dhammaṃ bhāveti,",
  "tika-abh09t:2600_1": "so akusalaṃ dhammaṃ pajahitthāti? No…pe…",
  "tika-abh09t:2600_2": "yo kusalaṃ dhammaṃ na bhāveti,",
  "tika-abh09t:2600_3": "so akusalaṃ dhammaṃ nappajahitthāti?",
  "tika-abh09t:2600_4": "Aggamaggasamaṅgiñca arahantañca ṭhapetvā avasesā puggalā”tiādinā bhāvanāvāre ca pucchāvissajjananayo heṭṭhā vuttānusārena ñātabbo.",
  "tika-abh09t:2601_0": "Atthavinicchaye panettha idaṃ lakkhaṇaṃ.",
  "tika-abh09t:2601_1": "Imassa hi dhammayamakassa pavattimahāvāre uppajjanti nirujjhantīti imesu uppādanirodhesu kusalākusaladhammā tāva ekantena pavattiyaṃyeva labbhanti,",
  "tika-abh09t:2601_2": "na cutipaṭisandhīsu,",
  "tika-abh09t:2601_3": "abyākatadhammā pana pavatte ca cutipaṭisandhīsu cāti tīsupi kālesu labbhanti,",
  "tika-abh09t:2601_4": "evamettha yaṃ yattha yattha labbhati,",
  "tika-abh09t:2601_5": "tassa vasena tattha tattha vinicchayo veditabbo.",
  "tika-abh09t:2602_0": "Tatridaṃ nayamukhaṃ –",
  "tika-abh09t:2602_1": "kusalākusalānaṃ tāva ekakkhaṇe anuppajjanato “no”ti paṭisedho kato.",
  "tika-abh09t:2602_2": "Abyākatā cāti idaṃ cittasamuṭṭhānarūpaṃ sandhāya vuttaṃ.",
  "tika-abh09t:2602_3": "Yattha kusalā dhammā nuppajjantīti asaññabhavaṃ sandhāya vuttaṃ,",
  "tika-abh09t:2602_4": "abyākatānaṃ dhammānaṃ anuppattiṭṭhānassābhāvā “natthī”ti paṭikkhepo kato,",
  "tika-abh09t:2602_5": "nirodhavāre kusalākusalānaṃ ekato anirujjhanato “no”ti vuttanti imināva nayamukhena sabbattha vinicchayo veditabbo.",
  "tika-abh09t:2602_6": "Ayaṃ dhammayamakamātikatthasaṃvaṇṇanānayo.",
  "tika-abh09t:2603_0": "Indriyayamakamātikatthavaṇṇanā",
  "tika-abh09t:2604_0": "Indriyayamakamātikāyaṃ pana khandhayamakamātikādīsu vuttanayeneva pāḷivavatthānādiko sabbo atthasaṃvaṇṇanānayo veditabbo.",
  "tika-abh09t:2604_1": "Manindriyaṃ panettha yathā cakkhundriyādimūlakehi,",
  "tika-abh09t:2604_2": "tatheva itthindriyādimūlakehi saddhiṃ sampayogaṃ gacchati,",
  "tika-abh09t:2604_3": "tasmā nikkhittapaṭipāṭiyā ayojetvā sabbehipi cakkhundriyamūlādīhi saddhiṃ pariyosāne yojitaṃ,",
  "tika-abh09t:2604_4": "cakkhundriyena ca saddhiṃ sukhindriyadukkhindriyadomanassindriyāni,",
  "tika-abh09t:2604_5": "lokuttarindriyāni ca paṭisandhiyaṃ natthīti na gahitāni.",
  "tika-abh09t:2604_6": "Yathā cettha,",
  "tika-abh09t:2604_7": "evaṃ sesindriyamūlakesupi yathānurūpaṃ ñātabbaṃ.",
  "tika-abh09t:2604_8": "Indriyānaṃ pana bahukatāya dhātuyamakatopi bahutarāni yamakāni honti ayaṃ viseso,",
  "tika-abh09t:2604_9": "sesaṃ heṭṭhā vuttānusārena ñātabbanti.",
  "tika-abh09t:2604_10": "Ayaṃ indriyayamakamātikatthasaṃvaṇṇanānayo.",
  "tika-abh09t:2605_0": "Mohavicchedaniyā abhidhammamātikatthavaṇṇanāya",
  "tika-abh09t:2606_0": "Yamakamātikatthavaṇṇanā niṭṭhitā.",
  "tika-abh09t:2607_0": "7. Paṭṭhānamātikatthavaṇṇanā",
  "tika-abh09t:2608_0": "Idāni paṭṭhānamātikāya atthasaṃvaṇṇanānayo hoti.",
  "tika-abh09t:2608_1": "Kenaṭṭhena paṭṭhānanti?",
  "tika-abh09t:2608_2": "Nānappakārapaccayaṭṭhena. Pa-",
  "tika-abh09t:2608_3": "saddo hi nānappakāratthaṃ dīpeti, ṭhāna-",
  "tika-abh09t:2608_4": "saddo paccayatthaṃ.",
  "tika-abh09t:2608_5": "Atha vā vibhajanaṭṭhena paṭṭhānaṃ.",
  "tika-abh09t:2608_6": "Yathā hi paññāpanā paṭṭhapanā vivaraṇā vibhajanā uttānīkammanti āgataṭṭhāne vibhajanaṭṭho paṭṭhānasaddasamānattho paṭṭhapanā-",
  "tika-abh09t:2608_7": "saddo dissati,",
  "tika-abh09t:2608_8": "evamidhāpi kusalādīnaṃ dhammānaṃ hetupaccayādīhi vibhajanato vibhajanaṭṭhena paṭṭhānaṃ nāma.",
  "tika-abh09t:2608_9": "Atha vā paṭṭhitaṭṭhena paṭṭhānaṃ,",
  "tika-abh09t:2608_10": "gamanaṭṭhenāti attho.",
  "tika-abh09t:2608_11": "Sabbadhammesu hi asaṅgagamanassa sabbaññutaññāṇassa hetupaccayādibhedabhinnesu kusalādīsu vitthāritanayalābhato",
  "tika-abh09t:2608_12": "nissaṅgavasena pavattagamanattā gamanaṭṭhena paṭṭhānaṃ nāma,",
  "tika-abh09t:2608_13": "iti nānappakārapaccayaṭṭhena,",
  "tika-abh09t:2608_14": "vibhajanaṭṭhena,",
  "tika-abh09t:2608_15": "gamanaṭṭhena ca tikapaṭṭhānādīsu catuvīsatiyā paṭṭhānesu ekekampi paṭṭhānaṃ nāma,",
  "tika-abh09t:2608_16": "tesaṃ pana samūhato pakaraṇaṃ paṭṭhānaṃ nāma,",
  "tika-abh09t:2608_17": "tesaṃ paṭṭhānānaṃ mātikā.",
  "tika-abh09t:2608_18": "Sayampi vā paṭṭhānabhūtā mātikā,",
  "tika-abh09t:2608_19": "sabbampetaṃ paṭṭhānamātikā.",
  "tika-abh09t:2608_20": "Yā sā “hetupaccayo,",
  "tika-abh09t:2608_21": "ārammaṇapaccayo…pe…",
  "tika-abh09t:2608_22": "avigatapaccayo”ti evaṃ tikapaṭṭhānādicatuvīsatippabhedasamantapaṭṭhānadesanāya mūlabhūtapaccayabhedassa vasena bhagavatā pakaraṇassa ādimhi ṭhapitā,",
  "tika-abh09t:2608_23": "ayaṃ idha paṭṭhānamātikā nāma.",
  "tika-abh09t:2609_0": "Tattha anuttānatthādisahito saṅkhepatthavinicchayo tāva evaṃ veditabbo –",
  "tika-abh09t:2609_1": "hetupaccayotiādīsu hi hetu ca so paccayo cāti hetupaccayo,",
  "tika-abh09t:2609_2": "hetu hutvā paccayo hetupaccayo,",
  "tika-abh09t:2609_3": "hetubhāvena paccayoti vuttaṃ hoti.",
  "tika-abh09t:2609_4": "Tattha hetūti vacanāvayavakāraṇamūlānametaṃ adhivacanaṃ.",
  "tika-abh09t:2609_5": "“Paṭiññāhetū”tiādīsu hi loke vacanāvayavo “hetū”ti vuccati,",
  "tika-abh09t:2609_6": "sāsane pana “ye dhammā hetuppabhavā”tiādīsu kāraṇaṃ,",
  "tika-abh09t:2609_7": "“tayo kusalā hetū,",
  "tika-abh09t:2609_8": "tayo akusalā hetū”tiādīsu mūlaṃ,",
  "tika-abh09t:2609_9": "idaṃ idha adhippetaṃ,",
  "tika-abh09t:2609_10": "taṃ paṭicca etasmā etīti paccayo,",
  "tika-abh09t:2609_11": "apaccakkhāya naṃ vattatīti attho.",
  "tika-abh09t:2609_12": "Yo hi dhammo yaṃ dhammaṃ paṭicca apaccakkhāya tiṭṭhati vā uppajjati vā,",
  "tika-abh09t:2609_13": "so tassa upakārakalakkhaṇena paccayo nāma.",
  "tika-abh09t:2609_14": "Iti mūlaṭṭhena hetu,",
  "tika-abh09t:2609_15": "upakārakaṭṭhena paccayoti saṅkhepato mūlaṭṭhena upakārako dhammo hetupaccayo,",
  "tika-abh09t:2609_16": "kusalādīnaṃ kusalādibhāvasādhakoti keci,",
  "tika-abh09t:2609_17": "evaṃ sante pana taṃsamuṭṭhānarūpesu hetupaccayatā na sampajjati,",
  "tika-abh09t:2609_18": "ahetukacittānañca vinā etehi abyākatabhāvo siddho,",
  "tika-abh09t:2609_19": "sahetukānampi ca yonisomanasikārādipaṭibaddho kusalādibhāvo,",
  "tika-abh09t:2609_20": "na sampayuttahetupaṭibaddho.",
  "tika-abh09t:2609_21": "Yadi ca siyā,",
  "tika-abh09t:2609_22": "hetūsupi kusalādibhāvasādhakena aññena bhavitabbaṃ,",
  "tika-abh09t:2609_23": "kusalādibhāvasādhanavasena pana hetūnaṃ mūlaṭṭhaṃ aggahetvā suppatiṭṭhitabhāvasādhanavasena gayhamāne na kiñci virujjhati.",
  "tika-abh09t:2609_24": "Laddhahetupaccayā hi dhammā viruḷhamūlā viya pādapā thirā honti suppatiṭṭhitā,",
  "tika-abh09t:2609_25": "itare pana tilabījakādisevālā viya na suppatiṭṭhitā,",
  "tika-abh09t:2609_26": "iti mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti veditabbo.",
  "tika-abh09t:2610_0": "Niddese “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti vuttaṃ,",
  "tika-abh09t:2610_1": "tattha “cittasamuṭṭhānāna”nti avatvā “taṃsamuṭṭhānāna”nti idaṃ acittasamuṭṭhānānampi saṅgaṇhanatthaṃ.",
  "tika-abh09t:2610_2": "Pañhāvārasmiṃ hi “paṭisandhikkhaṇe vipākābyākatā hetū sampayuttakānaṃ khandhānaṃ kaṭattā ca rūpānaṃ hetupaccayena paccayo”ti āgataṃ,",
  "tika-abh09t:2610_3": "kasmā panāyaṃ hetu paṭisandhiyameva kaṭattārūpānaṃ hetupaccayena paccayo hoti,",
  "tika-abh09t:2610_4": "na pavatteti?",
  "tika-abh09t:2610_5": "Paṭisandhiyaṃ kammajarūpānaṃ cittapaṭibaddhavuttitāya,",
  "tika-abh09t:2610_6": "bhavapaṭhamanipātato cittajāti.",
  "tika-abh09t:2610_7": "Itararūpasantatiuppatthambhābhāvena eva dubbalavatthuṃ cittameva nissāya uppajjati ceva tiṭṭhati ca.",
  "tika-abh09t:2610_8": "Taṃ cittampi hi paṭisandhikkhaṇe kammavegakkhittatāya ceva apurejātavatthukatāya ca appatiṭṭhitaṃ,",
  "tika-abh09t:2610_9": "papāte patitamattako puriso na kiñci sippaṃ kātuṃ viya cittajarūpaṃ janetuṃ na sakkoti,",
  "tika-abh09t:2610_10": "tameva kaṭattārūpaṃ nissāya patiṭṭhāti.",
  "tika-abh09t:2610_11": "Paṭisandhicittāni hi rūpaṃ na janenti,",
  "tika-abh09t:2610_12": "kammajarūpameva pana tesaṃ cittasamuṭṭhānarūpaṭṭhāne tiṭṭhati,",
  "tika-abh09t:2610_13": "pavattiyaṃ pana paṭiladdhupatthambhatāya taṃ rūpaṃ vināpi kammapaṭibaddhāva pavatti,",
  "tika-abh09t:2610_14": "hetupaccayassa panettha kusalādibhedato,",
  "tika-abh09t:2610_15": "bhūmibhedato ca vibhāgo heṭṭhā vuttanayeneva veditabboti ayaṃ hetupaccaye nayo.",
  "tika-abh09t:2611_0": "Tato paresu ārammaṇabhāvena upakārako dhammo ārammaṇapaccayo,",
  "tika-abh09t:2611_1": "so niddese “rūpāyatanaṃ cakkhuviññāṇadhātuyā…pe…",
  "tika-abh09t:2611_2": "phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ…pe…",
  "tika-abh09t:2611_3": "rūpāyatanaṃ saddagandharasaphoṭṭhabbāyatanaṃ manodhātuyā…pe…",
  "tika-abh09t:2611_4": "sabbe dhammā manoviññāṇadhātuyā…pe…",
  "tika-abh09t:2611_5": "yaṃ yaṃ dhammaṃ ārabbha ye ye dhammā uppajjanti cittacetasikā dhammā,",
  "tika-abh09t:2611_6": "te te dhammā tesaṃ tesaṃ dhammānaṃ ārammaṇapaccayena paccayo”ti evaṃ niddiṭṭhattā na koci dhammo na hoti.",
  "tika-abh09t:2611_7": "Yathā hi dubbalapuriso daṇḍaṃ vā rajjuṃ vā ālambitvā uṭṭhahati ceva tiṭṭhati ca,",
  "tika-abh09t:2611_8": "evaṃ cittacetasikā dhammā rūpādīsu chasu yaṃ kiñci ālambitvā uppajjanti ceva tiṭṭhanti ca,",
  "tika-abh09t:2611_9": "tasmā lokiyalokuttarādibhedā sabbepi dhammā yathāyogaṃ cittacetasikānaṃ ārammaṇapaccayoti veditabboti ayaṃ ārammaṇapaccaye nayo.",
  "tika-abh09t:2612_0": "Jeṭṭhakaṭṭhena upakārako dhammo adhipatipaccayo,",
  "tika-abh09t:2612_1": "so niddese “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ…pe…",
  "tika-abh09t:2612_2": "vīriyacittavīmaṃsādhipati…pe…",
  "tika-abh09t:2612_3": "adhipatipaccayena paccayo,",
  "tika-abh09t:2612_4": "yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,",
  "tika-abh09t:2612_5": "te te dhammā tesaṃ tesaṃ dhammānaṃ adhipatipaccayena paccayo”ti evaṃ dvidhā niddiṭṭho.",
  "tika-abh09t:2612_6": "Tattha chandādayo sahajātādhipatibhāvena vuttā,",
  "tika-abh09t:2612_7": "garukātabbaṃ ārammaṇādhipatibhāvena.",
  "tika-abh09t:2612_8": "Tattha ca lokiyakusalabhūto ārammaṇādhipati lokiyakusalānañceva lobhasahagatacittānañca ārammaṇādhipati hoti, nāññassa,",
  "tika-abh09t:2612_9": "akusalabhūto pana lobhasahagatacittuppādoti vuccati itaresu garukātabbatāya abhāvato,",
  "tika-abh09t:2612_10": "so dvihetukāhetukādilokiyavipākarūpakkhandhabhūto ca lobhasahagatasseva, nāññassa,",
  "tika-abh09t:2612_11": "tathā kiriyabhūtopīti aṭṭhakathāyaṃ āgataṃ,",
  "tika-abh09t:2612_12": "taṃ ñāṇasampayuttakiriyānaṃ sabbaññutaññāṇābhiññādipubbavasappavattānaṃ kāmāvacarakusalehi garukātabbabhāvassāvirodhabhāvassa dassanato vīmaṃsitabbaṃ.",
  "tika-abh09t:2612_13": "Lokuttarakusalāni pana kāmāvacarañāṇasampayuttajavanānameva ārammaṇādhipatipaccayā honti,",
  "tika-abh09t:2612_14": "nibbānaṃ pana tesaññeva lokuttarakusalavipākānañcāti veditabbanti ayaṃ adhipatipaccaye nayo.",
  "tika-abh09t:2613_0": "Anantarabhāvena upakārako dhammo anantarapaccayo,",
  "tika-abh09t:2613_1": "sova samanantarapaccayo,",
  "tika-abh09t:2613_2": "byañjanamattameva nānaṃ “upacayasantatī”tiādīsu viya.",
  "tika-abh09t:2613_3": "Yampi “atthānantaratāya anantarapaccayo,",
  "tika-abh09t:2613_4": "kālānantaratāya samanantarapaccayo”ti ācariyānaṃ mataṃ,",
  "tika-abh09t:2613_5": "taṃ “nirodhā vuṭṭhahantassa nevasaññānāsaññāyatanakusalaṃ phalasamāpattiyā samanantarapaccayena paccayo”tiādīhi virujjhati,",
  "tika-abh09t:2613_6": "taṃniddese “cakkhuviññāṇadhātu taṃsampayuttakā ca dhammā manodhātuyā…pe…",
  "tika-abh09t:2613_7": "kāyaviññāṇadhātu…pe…",
  "tika-abh09t:2613_8": "manodhātu…pe…",
  "tika-abh09t:2613_9": "manoviññāṇadhātuyā…pe…",
  "tika-abh09t:2613_10": "purimā purimā kusalā dhammā pacchimānaṃ pacchimānaṃ kusalānaṃ dhammānaṃ…pe…",
  "tika-abh09t:2613_11": "abyākatānaṃ dhammānaṃ…pe…",
  "tika-abh09t:2613_12": "purimā purimā akusalā dhammā pacchimānaṃ pacchimānaṃ akusalānaṃ…pe…",
  "tika-abh09t:2613_13": "abyākatānaṃ…pe…",
  "tika-abh09t:2613_14": "yesaṃ yesaṃ dhammānaṃ anantarā ye ye dhammā uppajjanti cittacetasikā dhammā,",
  "tika-abh09t:2613_15": "te te dhammā tesaṃ tesaṃ dhammānaṃ anantarapaccayena paccayo”ti iminā anantarapaccayaniddesasamako eva",
  "tika-abh09t:2613_16": "samanantarapaccayo niddiṭṭho aññatra nāmanānāttāti ayaṃ anantarasamanantarapaccayadvaye nayo.",
  "tika-abh09t:2614_0": "Uppajjamānova saha uppajjamānabhāvena upakārako dhammo sahajātapaccayo,",
  "tika-abh09t:2614_1": "so niddese “cattāro khandhā arūpino aññamaññaṃ sahajātapaccayena paccayo,",
  "tika-abh09t:2614_2": "cattāro mahābhūtā aññamaññaṃ…pe…",
  "tika-abh09t:2614_3": "okkantikkhaṇe nāmarūpaṃ aññamaññaṃ…pe…",
  "tika-abh09t:2614_4": "cittacetasikā dhammā cittasamuṭṭhānānaṃ rūpānaṃ…pe…",
  "tika-abh09t:2614_5": "mahābhūtā upādārūpānaṃ…pe…",
  "tika-abh09t:2614_6": "rūpino dhammā arūpīnaṃ dhammānaṃ kiñcikāle sahajātapaccayena paccayo,",
  "tika-abh09t:2614_7": "kiñcikāle nasahajātapaccayena paccayo”ti evaṃ chabbidho niddiṭṭho.",
  "tika-abh09t:2614_8": "Tattha aññamaññanti iminā tesaṃ dhammānaṃ ekakkhaṇe paccayabhāvañceva paccayuppannabhāvañca dīpeti,",
  "tika-abh09t:2614_9": "paṭisandhikkhaṇe vatthurūpaṃ rūpaṃ nāma.",
  "tika-abh09t:2614_10": "Cittacetasikāti pavattiyaṃ cattāro khandhā,",
  "tika-abh09t:2614_11": "paṭisandhiyampīti keci tattha kaṭattārūpānampi cittasamuṭṭhāne paviṭṭhattā.",
  "tika-abh09t:2614_12": "Tesaṃ hi paṭisandhicittacetasikā sahajātapaccayā hontiyeva,",
  "tika-abh09t:2614_13": "tāni pana vatthuvirahitāni rūpāni pavattiyaṃ cittasamuṭṭhānānaṃ viya cittacetasikānaṃ paccayatthaṃ na pharanti,",
  "tika-abh09t:2614_14": "tasmā “aññamañña”nti na vuttaṃ,",
  "tika-abh09t:2614_15": "tathā bhūtānaṃ upādārūpaṃ.",
  "tika-abh09t:2614_16": "Evaṃ hi agayhamāne paṭisandhiyaṃ kaṭattārūpānaṃ sahajātā nāma nissayatā na vuttāti sahajātapaccayaniddeso aparipuṇṇo eva siyā.",
  "tika-abh09t:2614_17": "Kiñcikāleti idampi okkantikkhaṇe hadayavatthumeva sandhāya vuttattā tatiyakoṭṭhāsameva bhajatīti atthato",
  "tika-abh09t:2614_18": "ayaṃ paccayo pañcavidhoti ayaṃ sahajātapaccaye nayo.",
  "tika-abh09t:2615_0": "Aññamaññaṃ uppādanupatthambhanabhāvena upakārako dhammo aññamaññapaccayo tidaṇḍakaṃ viya.",
  "tika-abh09t:2615_1": "So niddese “cattāro khandhā arūpino aññamaññapaccayena paccayo,",
  "tika-abh09t:2615_2": "cattāro mahābhūtā…pe…",
  "tika-abh09t:2615_3": "okkantikkhaṇe nāmarūpaṃ aññamaññapaccayena paccayo”ti evaṃ tidhā niddiṭṭhoti ayaṃ aññamaññapaccaye nayo.",
  "tika-abh09t:2616_0": "Adhiṭṭhānākārena,",
  "tika-abh09t:2616_1": "nissayākārena ca upakārako dhammo nissayapaccayo tarucittakammādīnaṃ pathavīpaṭādayo viya,",
  "tika-abh09t:2616_2": "so niddese sahajātapaccaye viya chadhāva niddiṭṭho.",
  "tika-abh09t:2616_3": "Chaṭṭho panettha koṭṭhāso “cakkhāyatanaṃ cakkhuviññāṇadhātuyā,",
  "tika-abh09t:2616_4": "sotaghānajivhākāyāyatanaṃ kāyaviññāṇadhātuyā…pe…",
  "tika-abh09t:2616_5": "yaṃ rūpaṃ nissāya manodhātu ca manoviññāṇadhātu ca vattanti,",
  "tika-abh09t:2616_6": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti evaṃ purejātanissayadassanavasena vibhatto,",
  "tika-abh09t:2616_7": "sesaṃ tādisameva.",
  "tika-abh09t:2616_8": "Tattha rūpanti hadayavatthu.",
  "tika-abh09t:2617_0": "Upanissayapaccayoti ettha panāyaṃ vacanattho –",
  "tika-abh09t:2617_1": "tadadhīnavuttitāya attano phalena nissito,",
  "tika-abh09t:2617_2": "nappaṭikkhittoti nissayo,",
  "tika-abh09t:2617_3": "yathā pana bhuso āyāso upāyāso,",
  "tika-abh09t:2617_4": "evaṃ bhuso nissayo upanissayo,",
  "tika-abh09t:2617_5": "balavakāraṇassetaṃ adhivacanaṃ,",
  "tika-abh09t:2617_6": "tasmā balavakāraṇabhāvena upakārako dhammo upanissayapaccayoti veditabbo.",
  "tika-abh09t:2617_7": "So ārammaṇūpanissayo anantarūpanissayo pakatūpanissayoti tividho hoti.",
  "tika-abh09t:2617_8": "Tattha ārammaṇūpanissayo tāva ārammaṇādhipatinā saddhiṃ nānattaṃ akatvā vibhatto.",
  "tika-abh09t:2617_9": "Tattha yaṃ ārammaṇaṃ garuṃ katvā cittacetasikā uppajjanti,",
  "tika-abh09t:2617_10": "taṃ niyamato tesaṃ ārammaṇesu balavārammaṇaṃ hoti,",
  "tika-abh09t:2617_11": "iti garukātabbamattaṭṭhena ārammaṇādhipati,",
  "tika-abh09t:2617_12": "balavakāraṇaṭṭhena ārammaṇūpanissayoti evametesaṃ nānattaṃ veditabbaṃ.",
  "tika-abh09t:2618_0": "Anantarūpanissayopi anantarapaccayena nānattaṃ akatvāva vibhatto,",
  "tika-abh09t:2618_1": "evaṃ santepi attano attano anantaraṃ anurūpassa cittuppādassa pavattanasamatthatāya anantaratā,",
  "tika-abh09t:2618_2": "purimacittassa pacchimacittuppādane balavatāya anantarūpanissayatā ca veditabbā.",
  "tika-abh09t:2618_3": "Yathā hi hetupaccayādīsu kañci dhammaṃ vināpi cittaṃ uppajjati,",
  "tika-abh09t:2618_4": "na evaṃ anantaracittaṃ vinā cittassa uppatti nāma atthi,",
  "tika-abh09t:2618_5": "tasmā balavapaccayo hoti,",
  "tika-abh09t:2618_6": "iti balavakāraṇaṭṭhena anantarova anantarūpanissayoti evametesaṃ nānattaṃ veditabbaṃ.",
  "tika-abh09t:2619_0": "Pakato upanissayo pakatūpanissayo,",
  "tika-abh09t:2619_1": "pakato nāma attano santāne uppādito vā saddhāsīlādiupasevito vā utubhojanādipakatiyāyeva vā upanissayo pakatūpanissayo,",
  "tika-abh09t:2619_2": "iti parūpanissayena amissoti attho.",
  "tika-abh09t:2619_3": "So ca pakatūpanissayo “saddhaṃ upanissāya dānaṃ deti,",
  "tika-abh09t:2619_4": "sīlaṃ samādiyati,",
  "tika-abh09t:2619_5": "uposathakammaṃ karoti,",
  "tika-abh09t:2619_6": "jhānaṃ uppādeti;",
  "tika-abh09t:2619_7": "vipassanaṃ, maggaṃ, abhiññaṃ,",
  "tika-abh09t:2619_8": "samāpattiṃ uppādeti; sīlaṃ, sutaṃ, cāgaṃ,",
  "tika-abh09t:2619_9": "paññaṃ upanissāya dānaṃ deti…pe…",
  "tika-abh09t:2619_10": "samāpattiṃ uppādetī”tiādinā imesaṃ saddhādīnaṃ vasena bahudhā vibhatto,",
  "tika-abh09t:2619_11": "evaṃ upanissayapaccayo tividho.",
  "tika-abh09t:2619_12": "Niddese panāyaṃ “purimā purimā kusalā dhammā pacchimānaṃ pacchimānaṃ kusalānaṃ dhammānaṃ …pe…",
  "tika-abh09t:2619_13": "akusalānaṃ kesañci…pe…",
  "tika-abh09t:2619_14": "abyākatānaṃ dhammānaṃ…pe…",
  "tika-abh09t:2619_15": "purimā purimā akusalā dhammā pacchimānaṃ pacchimānaṃ akusalānaṃ…pe…",
  "tika-abh09t:2619_16": "kusalānaṃ kesañci…pe…",
  "tika-abh09t:2619_17": "abyākatānaṃ dhammānaṃ…pe…",
  "tika-abh09t:2619_18": "purimā purimā abyākatā dhammā…pe…",
  "tika-abh09t:2619_19": "abyākatānaṃ,",
  "tika-abh09t:2619_20": "kusalānaṃ,",
  "tika-abh09t:2619_21": "akusalānaṃ upanissayapaccayena paccayo,",
  "tika-abh09t:2619_22": "puggalopi upanissayapaccayena paccayo,",
  "tika-abh09t:2619_23": "senāsanampī”ti evaṃ niddiṭṭho.",
  "tika-abh09t:2619_24": "Tattha purimāti anantarūpanissaye samanantarātītāva labbhanti.",
  "tika-abh09t:2620_0": "Ārammaṇūpanissayapakatūpanissayesu pana nānāvidhivasena purimatarāvāti tayopi rāsī kusalena kusalapade labbhanti.",
  "tika-abh09t:2620_1": "Kusalena panākusale samanantarātītā na labbhanti,",
  "tika-abh09t:2620_2": "tenāha “kesañcī”ti.",
  "tika-abh09t:2620_3": "Idaṃ hi “kusalo dhammo akusalassa dhammassa ārammaṇūpanissayo pakatūpanissayo,",
  "tika-abh09t:2620_4": "ārammaṇūpanissayo pana dānaṃ datvā…pe…",
  "tika-abh09t:2620_5": "taṃ garuṃ katvā rāgo uppajjati…pe…",
  "tika-abh09t:2620_6": "pakatūpanissayo saddhaṃ upanissāya mānaṃ jappetī”tiādinā pañhāvāre āgataṃ imaṃ nayaṃ sandhāya vuttaṃ.",
  "tika-abh09t:2621_0": "Akusalena kusalapade hi samanantarātītā na labbhanti,",
  "tika-abh09t:2621_1": "tenāha “kesañcī”ti.",
  "tika-abh09t:2621_2": "Idaṃ pana “akusalo dhammo kusalassa dhammassa pakatūpanissayo.",
  "tika-abh09t:2621_3": "Rāgaṃ upanissāya dānaṃ deti…pe…",
  "tika-abh09t:2621_4": "pāṇaṃ hantvā tassa paṭighātatthāya dānaṃ detī”tiādinā nayena pañhāvāre āgataṃ pakatūpanissayameva sandhāya vuttaṃ.",
  "tika-abh09t:2621_5": "Yathā hi akusalaṃ kusalassa anantarūpanissayo na hoti,",
  "tika-abh09t:2621_6": "tathā ārammaṇūpanissayopi na hoti.",
  "tika-abh09t:2621_7": "Na hi taṃ garuṃ katvā kusalaṃ pavattati.",
  "tika-abh09t:2622_0": "Akusalena abyākatapade pana ārammaṇūpanissayova na labbhati.",
  "tika-abh09t:2622_1": "Na hi taṃ abyākatā garuṃ karonti,",
  "tika-abh09t:2622_2": "anantarā panassa honti.",
  "tika-abh09t:2622_3": "Tenevettha “kesañcī”ti na vuttaṃ.",
  "tika-abh09t:2622_4": "Sesapadesu tayopi upanissayā labbhanteva.",
  "tika-abh09t:2622_5": "“Puggalopi,",
  "tika-abh09t:2622_6": "senāsanampī”ti idampi dvayaṃ pakatūpanissayavasenevettha vuttaṃ,",
  "tika-abh09t:2622_7": "utubhojanādayo cettha saṅgahetabbā.",
  "tika-abh09t:2622_8": "Imasmiñca paccaye ekaccāya paññattiyā saddhiṃ sabbepi catubhūmakā dhammā saṅgahitāti veditabbāti ayaṃ upanissayapaccaye nayo.",
  "tika-abh09t:2623_0": "Paṭhamataraṃ uppajjitvā vattamānabhāvena upakārakā rūpadhammā purejātapaccayo,",
  "tika-abh09t:2623_1": "so pasādatabbisayahadayavatthuvasena ekādasavidho.",
  "tika-abh09t:2623_2": "Niddese ca “cakkhāyatanaṃ cakkhuviññāṇadhātuyā taṃsampayuttakānañca dhammānaṃ purejātapaccayena paccayo…pe…",
  "tika-abh09t:2623_3": "kāyāyatanaṃ kāyaviññāṇadhātuyā …pe…",
  "tika-abh09t:2623_4": "rūpāyatanaṃ cakkhuviññāṇadhātuyā…pe…",
  "tika-abh09t:2623_5": "phoṭṭhabbāyatanaṃ kāyaviññāṇadhātuyā…pe…",
  "tika-abh09t:2623_6": "rūpāyatanaṃ saddagandharasaphoṭṭhabbāyatanaṃ manodhātuyā…pe…",
  "tika-abh09t:2623_7": "yaṃ rūpaṃ nissāya…pe…",
  "tika-abh09t:2623_8": "taṃ rūpaṃ manodhātuyā ca manoviññāṇadhātuyā ca kiñcikāle purejātapaccayena paccayo,",
  "tika-abh09t:2623_9": "kiñcikāle na purejātapaccayena paccayo”ti evaṃ sabbathāpi pañcadvāre vatthārammaṇavasena,",
  "tika-abh09t:2623_10": "manodvāre vatthuvaseneva cāyaṃ niddiṭṭho.",
  "tika-abh09t:2623_11": "Pañhāvāre pana ārammaṇapurejātaṃ “arahā cakkhuṃ aniccato dukkhato anattato vipassatī”ti āgatattā manodvārepi",
  "tika-abh09t:2623_12": "aṭṭhārasannaṃ rūpānaṃ vasena ārammaṇapurejātampi labbhatevāti ayaṃ purejātapaccaye nayo.",
  "tika-abh09t:2624_0": "Purejātānaṃ rūpadhammānaṃ upatthambhakaṭṭhena upakārako arūpadhammo pacchājātapaccayo gijjhapotakasarīrānaṃ āhārāsā cetanā viya.",
  "tika-abh09t:2624_1": "Niddesepi cassa “pacchājātā cittacetasikā dhammā purejātassa imassa kāyassa pacchājātapaccayena paccayo”ti evaṃ vuttaṃ.",
  "tika-abh09t:2624_2": "Tattha imassa kāyassāti catusamuṭṭhānikatisamuṭṭhānikabhūtupādāyarūpakāyassa.",
  "tika-abh09t:2624_3": "Dhammato cāyaṃ ṭhapetvā paṭisandhivipāke āruppavipāke avasesā sabbe catubhūmakā arūpadhammāti veditabbāti ayaṃ pacchājātapaccaye nayo.",
  "tika-abh09t:2625_0": "Āsevanaṭṭhena anantarānaṃ paguṇabalavabhāvena upakārako dhammo āsevanapaccayo ganthādipurimābhiyogo viya.",
  "tika-abh09t:2625_1": "So kusalākusalakiriyajavanavasena tividho.",
  "tika-abh09t:2625_2": "Niddese panassa “purimā purimā kusalā dhammā pacchimānaṃ pacchimānaṃ kusalānaṃ dhammānaṃ…pe…",
  "tika-abh09t:2625_3": "akusalānaṃ dhammānaṃ…pe…",
  "tika-abh09t:2625_4": "kiriyābyākatānaṃ dhammānaṃ āsevanapaccayena paccayo”ti niddiṭṭho.",
  "tika-abh09t:2625_5": "Tattha purimā purimāti sabbattha samanantarātītāva daṭṭhabbā,",
  "tika-abh09t:2625_6": "tatthāpi kusalādayo abyākatādīnaṃ bhinnajātikānaṃ samanantarānampi vāsanāsaṅkhātena āsevanena paguṇatarabalavabhāvavisiṭṭhaṃ",
  "tika-abh09t:2625_7": "attano kusalādibhāvasaṅkhātagatiṃ gāhāpetuṃ asamatthatāya āsevanapaccayā na honti, bhūmito,",
  "tika-abh09t:2625_8": "pana ārammaṇato ca bhinnāpi kāmāvacaratihetukakusalakiriyā attanā sadisavedanānameva mahaggatalokuttarakusalakiriyānampi,",
  "tika-abh09t:2625_9": "saṅkhārārammaṇañca anulomakusalaṃ nibbānārammaṇassa gotrabhukusalassa āsevanapaccayā hontiyeva.",
  "tika-abh09t:2625_10": "Lokuttaro pana āsevanapaccayo natthi,",
  "tika-abh09t:2625_11": "tathā vipāko kammapariṇāmitattāti ayaṃ āsevanapaccaye nayo.",
  "tika-abh09t:2626_0": "Cittappayogasaṅkhātena kiriyabhāvena upakārako dhammo kammapaccayo.",
  "tika-abh09t:2626_1": "So nānakkhaṇikāya kusalākusalacetanāya ceva sahajātāya ca sabbāyapi cetanāya vasena duvidho hoti.",
  "tika-abh09t:2626_2": "Niddesepi cassa “kusalākusalaṃ kammaṃ vipākānaṃ khandhānaṃ kaṭattā ca rūpānaṃ…pe…",
  "tika-abh09t:2626_3": "cetanā sampayuttakānaṃ dhammānaṃ taṃsamuṭṭhānānañca rūpānaṃ kammapaccayena paccayo”ti dvidhāva vutto.",
  "tika-abh09t:2626_4": "Tattha kammanti cetanākammameva.",
  "tika-abh09t:2626_5": "Kaṭattā ca rūpānanti kammassa kaṭattā upacitattā nipphāditattā uppannānaṃ kammajānaṃ rūpānaṃ kaṭattā eva,",
  "tika-abh09t:2626_6": "kammampi kālantareyeva avasesapaccayasamāyoge sati attano phalaṃ uppādeti,",
  "tika-abh09t:2626_7": "na tu vinaṭṭhattā ṭhitattā taṃ vā ṭhitaṃ pana kammaṃ na janeti.",
  "tika-abh09t:2626_8": "Evaṃ taṃsamuṭṭhānanti iminā paṭisandhiyaṃ kaṭattārūpaggahaṇaṃ daṭṭhabbanti ayaṃ kammapaccaye nayo.",
  "tika-abh09t:2627_0": "Nirussāhasantabhāvena nirussāhasantabhāvāya upakārako vipākadhammo vipākapaccayo.",
  "tika-abh09t:2627_1": "So pavatte cittasamuṭṭhānānaṃ,",
  "tika-abh09t:2627_2": "paṭisandhikkhaṇe kaṭattārūpānaṃ,",
  "tika-abh09t:2627_3": "sabbattha ca sampayuttadhammānaṃ paccayo hoti.",
  "tika-abh09t:2627_4": "Yathāha sabbapañhāvāre –",
  "tika-abh09t:2627_5": "“vipākābyākato eko khandho tiṇṇannaṃ khandhānaṃ cittasamuṭṭhānānañca rūpānaṃ paṭisandhikkhaṇe…pe…",
  "tika-abh09t:2627_6": "kaṭattā ca rūpānaṃ vipākapaccayena paccayo”tiādi.",
  "tika-abh09t:2627_7": "Niddese panassa “vipākā cattāro khandhā arūpino aññamaññaṃ vipākapaccayena paccayo”ti ettakameva vuttaṃ.",
  "tika-abh09t:2627_8": "Taṃ pañhāvāre vuttavidhānaṃ sandhāya sāvasesaṃ vuttanti ayaṃ vipākapaccaye nayo.",
  "tika-abh09t:2628_0": "Rūpārūpānaṃ upatthambhakaṭṭhena upakārakā cattāro āhārā āhārapaccayo.",
  "tika-abh09t:2628_1": "Niddese pana “kabaḷīkāro āhāro imassa kāyassa…pe…",
  "tika-abh09t:2628_2": "arūpino āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti evaṃ niddiṭṭho.",
  "tika-abh09t:2628_3": "Tattha catusamuṭṭhānamupagatā ojā kabaḷīkāro āhāro nāma.",
  "tika-abh09t:2628_4": "So yasmā āhārūpasevīnaññeva ajjhohaṭāhārautujāhārūpatthaddho eva ca kammajādiāhāro imassa kāyassa ṭhitiyā pavattati,",
  "tika-abh09t:2628_5": "na aññathā,",
  "tika-abh09t:2628_6": "tasmā kabaḷīkātabbautujavatthusannissitatādassanatthaṃ kabaḷīkāro āhāroti vutto.",
  "tika-abh09t:2628_7": "Kiñcāpi cāyaṃ “imassa kāyassā”ti avisesena vutto,",
  "tika-abh09t:2628_8": "visesato pana āhārajarūpassa janako ceva anupālako ca hutvā sesatisantatisamuṭṭhānarūpassa anupālako eva hutvā āhārapaccayo hoti.",
  "tika-abh09t:2628_9": "Taṃsamuṭṭhānānanti iminā paṭisandhiyaṃ kammasamuṭṭhānāni gahitāneva.",
  "tika-abh09t:2628_10": "Pañhāvāre hi “paṭisandhikkhaṇe vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena",
  "tika-abh09t:2628_11": "paccayo”ti vuttanti ayaṃ āhārapaccaye nayo.",
  "tika-abh09t:2629_0": "Adhipatiyaṭṭhena upakārakā itthindriyapurisindriyavajjā vīsati indriyā indriyapaccayo.",
  "tika-abh09t:2629_1": "Itthindriyapurisindriyāni hi kiñcāpi itthipurisaliṅgākappādīnaṃ bījabhūtāni,",
  "tika-abh09t:2629_2": "neva pana tesaṃ,",
  "tika-abh09t:2629_3": "na aññesaṃ indriyādipaccayataṃ pharanti.",
  "tika-abh09t:2629_4": "Suttantikapariyāyena pana tesaṃ pakatūpanissayabhāvaṃ pharantīti bāvīsateva indriyāni.",
  "tika-abh09t:2629_5": "Tattha cakkhundriyādayo pañca arūpadhammānameva indriyapaccayo,",
  "tika-abh09t:2629_6": "rūpajīvitindriyaṃ kaṭattārūpānameva,",
  "tika-abh09t:2629_7": "sesā rūpārūpānaṃ.",
  "tika-abh09t:2629_8": "Niddese “cakkhundriyaṃ cakkhuviññāṇadhātuyā taṃsampayuttakānañca dhammānaṃ…pe…",
  "tika-abh09t:2629_9": "kāyaviññāṇadhātuyā…pe…",
  "tika-abh09t:2629_10": "rūpajīvitindriyaṃ kaṭattārūpānaṃ,",
  "tika-abh09t:2629_11": "arūpino indriyā sampayuttakānaṃ dhammānaṃ taṃsamuṭṭhānānañca rūpānaṃ indriyapaccayena paccayo”ti evaṃ niddiṭṭho.",
  "tika-abh09t:2629_12": "Taṃsamuṭṭhānānanti etthāpi kaṭattārūpampi saṅgahitaṃ.",
  "tika-abh09t:2629_13": "Pañhāvāre hi “paṭisandhikkhaṇe vipākābyākatā indriyā sampayuttakānaṃ khandhānaṃ kaṭattā ca rūpāna”nti vuttanti ayaṃ indriyapaccaye nayo.",
  "tika-abh09t:2630_0": "Upanijjhāyanaṭṭhena upakārakāni ṭhapetvā dvipañcaviññāṇesu vedanāttayaṃ,",
  "tika-abh09t:2630_1": "ekaggatañca sesāni kusalādibhedāni satta jhānaṅgāni jhānapaccayo.",
  "tika-abh09t:2630_2": "Dvipañcaviññāṇānaṃ hi abhinipātamattattā tesu vedanekaggatā upanijjhāyanākārassa abhāvena jhānaṅgesu na uddhaṭā,",
  "tika-abh09t:2630_3": "niddese panassa “jhānaṅgāni jhānasampayuttakānaṃ dhammānaṃ taṃsamuṭṭhānānañca rūpānaṃ jhānapaccayena paccayo”ti niddiṭṭho.",
  "tika-abh09t:2630_4": "Idhāpi taṃsamuṭṭhānānanti iminā ca kaṭattārūpampi gahitaṃ.",
  "tika-abh09t:2630_5": "Pañhāvārehi “paṭisandhikkhaṇe vipākābyākatāni jhānaṅgāni sampayuttakānaṃ khandhānaṃ kaṭattā ca rūpāna”nti vuttanti ayaṃ jhānapaccaye nayo.",
  "tika-abh09t:2631_0": "Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo.",
  "tika-abh09t:2631_1": "Niddese pana “maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena paccayo”ti niddiṭṭho.",
  "tika-abh09t:2631_2": "Etthāpi taṃsamuṭṭhānānanti iminā kaṭattārūpaggahaṇaṃ.",
  "tika-abh09t:2631_3": "Pañhāvāre hi “paṭisandhikkhaṇe vipākābyākatāni maggaṅgāni sampayuttakānaṃ khandhānaṃ kaṭattā ca rūpāna”nti vuttaṃ,",
  "tika-abh09t:2631_4": "ahetukacittesu cettha vijjamānāni maggaṅgāni maggapaccayā na honti.",
  "tika-abh09t:2631_5": "Ayaṃ maggapaccaye nayo.",
  "tika-abh09t:2632_0": "Ekavatthukaekārammaṇaekuppādaekanirodhasaṅkhātena sampayuttabhāvena upakārakā arūpino dhammā sampayuttapaccayo.",
  "tika-abh09t:2632_1": "Niddese pana “cattāro khandhā arūpino dhammā aññamaññaṃ sampayuttapaccayena paccayo”ti niddiṭṭhoti ayaṃ sampayuttapaccaye nayo.",
  "tika-abh09t:2633_0": "Ekavatthukādibhāvānupagamena upakārakā rūpino dhammā arūpīnaṃ,",
  "tika-abh09t:2633_1": "arūpino dhammā rūpīnaṃ vippayuttapaccayo,",
  "tika-abh09t:2633_2": "so sahajātapurejātapacchājātavasena tividho hoti.",
  "tika-abh09t:2633_3": "Vuttaṃ hetaṃ “sahajātā kusalā khandhā cittasamuṭṭhānānaṃ rūpānaṃ…pe…",
  "tika-abh09t:2633_4": "pacchājātā kusalā khandhā purejātassa imassa kāyassa vippayuttapaccayena paccayo”tiādi.",
  "tika-abh09t:2633_5": "Purejātaṃ pana chavatthuvaseneva veditabbaṃ.",
  "tika-abh09t:2633_6": "Niddese panassa “rūpino dhammā arūpīnaṃ…pe…",
  "tika-abh09t:2633_7": "arūpino dhammā rūpīnaṃ dhammānaṃ vippayuttapaccayena paccayo”ti evaṃ sāmaññato niddiṭṭho.",
  "tika-abh09t:2633_8": "Tattha rūpinoti idaṃ chavatthūnaṃ vasena vuttaṃ,",
  "tika-abh09t:2633_9": "rūpādayo pana ārammaṇadhammā sampayogāsaṅkāyābhāvena vippayuttapaccayā na vuttā.",
  "tika-abh09t:2633_10": "Cakkhādīnaṃ hi vatthūnaṃ abbhantarato arūpadhammā nikkhamantā viya uppajjanti,",
  "tika-abh09t:2633_11": "tattha sampayogāsaṅkā hoti.",
  "tika-abh09t:2633_12": "Pañhāvārepi hi “vatthu kusalānaṃ khandhānaṃ…pe…",
  "tika-abh09t:2633_13": "cakkhāyatanaṃ cakkhuviññāṇadhātuyā”tiādinā cha vatthūneva uddhaṭāni,",
  "tika-abh09t:2633_14": "arūpino dhammā rūpīnanti etthāpi nibbānaṃ arūpampi samānaṃ rūpassa vippayuttapaccayo na hoti sabbathā sampayogāsaṅkābhāvato,",
  "tika-abh09t:2633_15": "“catūhi sampayogo catūhi vippayogo”ti hi vuttanti ayaṃ vippayuttapaccaye nayo.",
  "tika-abh09t:2634_0": "Paccuppannalakkhaṇena atthibhāvena tādisasseva dhammassa upatthambhakaṭṭhena upakārako dhammo atthipaccayo,",
  "tika-abh09t:2634_1": "so niddese “cattāro khandhā arūpino aññamaññaṃ…pe…",
  "tika-abh09t:2634_2": "cattāro mahābhūtā aññamaññaṃ,",
  "tika-abh09t:2634_3": "okkantikkhaṇe nāmarūpaṃ aññamaññaṃ,",
  "tika-abh09t:2634_4": "cittacetasikā dhammā cittasamuṭṭhānānaṃ rūpānaṃ,",
  "tika-abh09t:2634_5": "mahābhūtā upādārūpānaṃ,",
  "tika-abh09t:2634_6": "cakkhāyatanaṃ cakkhuviññāṇadhātuyā…pe…",
  "tika-abh09t:2634_7": "rūpāyatanaṃ cakkhuviññāṇadhātuyā taṃsampayuttakānañca dhammānaṃ…pe…",
  "tika-abh09t:2634_8": "rūpāyatanaṃ…pe…",
  "tika-abh09t:2634_9": "phoṭṭhabbāyatanaṃ manodhātuyā…pe…",
  "tika-abh09t:2634_10": "manodhātuyā ca manoviññāṇadhātuyā ca taṃsampayuttakānañca dhammānaṃ atthipaccayena paccayo”ti evaṃ sahajātapurejātavasena ca bahudhā niddiṭṭho,",
  "tika-abh09t:2634_11": "pañhāvāre pana “sahajātaṃ purejātaṃ pacchājātaṃ āhāraṃ indriya”nti imesaṃ pañcannampi vasena āgatattā",
  "tika-abh09t:2634_12": "pacchājātakabaḷīkāraāhārarūpajīvitindriyānaṃ vasenāpi atthipaccayo gahetabbovāti ayaṃ atthipaccaye nayo.",
  "tika-abh09t:2635_0": "Attano anantaraṃ uppajjamānānaṃ arūpadhammānaṃ pavattiokāsadānavasena upakārakā samanantaraniruddhā arūpadhammā natthipaccayo,",
  "tika-abh09t:2635_1": "niddese pana “samanantaraniruddhā cittacetasikā dhammā paṭuppannānaṃ cittacetasikānaṃ dhammānaṃ natthipaccayena paccayo”ti evaṃ sāmaññatova niddiṭṭho.",
  "tika-abh09t:2635_2": "Sabbathā anantarapaccayasadisatāya tattha niddiṭṭhanayenevettha viseso ñātabboti ayaṃ natthipaccaye nayo.",
  "tika-abh09t:2636_0": "Natthipaccayadhammāva vigatabhāvena upakārakattā vigatapaccayoti saha niddesena natthipaccayasadisovāti.",
  "tika-abh09t:2637_0": "Avigatapaccayopi sabbathā atthipaccayasadisova,",
  "tika-abh09t:2637_1": "desanāvilāsena,",
  "tika-abh09t:2637_2": "veneyyavasena vā ayaṃ duko vuttoti ayaṃ avigatapaccaye nayo.",
  "tika-abh09t:2638_0": "Pakiṇṇakavinicchayo",
  "tika-abh09t:2639_0": "Imesu pana catuvīsatiyā paccayesu ñāṇacārassa visadabhāvatthaṃ –",
  "tika-abh09t:2640_0": "Dhammato kālato ceva, ekassānekapaccayā;",
  "tika-abh09t:2641_0": "Anekesañca dhammānaṃ, ekapaccayabhāvato.",
  "tika-abh09t:2642_0": "Sabhāgā visabhāgā ca, yugaḷā janakādito;",
  "tika-abh09t:2643_0": "Sabbaṭṭhānādibhedā ca, rūpārūpavikappato;",
  "tika-abh09t:2644_0": "Bhavato saṅgahā ñeyyo, pakiṇṇakavinicchayo.",
  "tika-abh09t:2645_0": "Tattha dhammatoti imesu hi paccayesu hetupaccayo tāva nāmarūpadhammesu nāmadhammekadeso,",
  "tika-abh09t:2645_1": "tathā sahajātādhipatikammajhānamaggapaccayā,",
  "tika-abh09t:2645_2": "tathā āsevanavipākapaccayā,",
  "tika-abh09t:2645_3": "catukkhandhasaṅgahitāpi vipākadhammā anantarasamanantarapacchājātasampayuttanatthivigatapaccayā.",
  "tika-abh09t:2645_4": "Nibbānassa asaṅgahato nāmekadesotipi vattuṃ vaṭṭati.",
  "tika-abh09t:2645_5": "Purejātapaccayo rūpadhammova,",
  "tika-abh09t:2645_6": "sesā yathālābhavasena nāmarūpadhammā.",
  "tika-abh09t:2645_7": "Tattha ca ārammaṇādhipatiārammaṇūpanissayapakatūpanissayesu paññattipi saṅgahitāti ayaṃ dhammato vinicchayo.",
  "tika-abh09t:2646_0": "Kālato pana hetusahajātaaññamaññanissayapurejātapacchājātavipākaāhāraindriyajhānamaggasampayuttavippayuttaatthiavigatapaccayā",
  "tika-abh09t:2646_1": "pannarasa paccuppannāva hutvā attano phalassa paccayā honti,",
  "tika-abh09t:2646_2": "anantarasamanantaraāsevananatthivigatapaccayā pañca atītā eva hutvā,",
  "tika-abh09t:2646_3": "kammapaccayo paneko paccuppannopi atītopi hutvā,",
  "tika-abh09t:2646_4": "sesā ārammaṇaadhipatiupanissayapaccayā tayopi tekālikāpi,",
  "tika-abh09t:2646_5": "nibbānapaññattivasena kālavimuttāpi hutvā attano phalassa paccayā hontīti ayaṃ kālato vinicchayo.",
  "tika-abh09t:2647_0": "Ekassānekapaccayāti ekadhammassa,",
  "tika-abh09t:2647_1": "ekapaccayassa ca anekapaccayabhāvato. Kathaṃ?",
  "tika-abh09t:2647_2": "Hetupaccaye tāva amoho eko dhammo,",
  "tika-abh09t:2647_3": "so purejātakammaāhārajhānavajjānaṃ vīsatiyā paccayānaṃ vasena anekapaccayo hoti,",
  "tika-abh09t:2647_4": "hetupaccayattaṃ avijahantova adhipatisahajātaaññamaññanissayavipākindriyamaggasampayuttavippayuttaatthiavigatānaṃ",
  "tika-abh09t:2647_5": "aññesaṃ ekādasannaṃ vasena vā anekapaccayo hoti,",
  "tika-abh09t:2647_6": "tathā alobhādayo,",
  "tika-abh09t:2647_7": "tesu pana alobhādosā indriyamaggapaccayā na honti,",
  "tika-abh09t:2647_8": "te tayo avipākabhūtā lobhadosamohā vipākapaccayāpi na honti,",
  "tika-abh09t:2647_9": "te pana amohavajjitā pañca adhipatipaccayā na honti,",
  "tika-abh09t:2647_10": "tathā sesāpi avipākabhūtā.",
  "tika-abh09t:2648_0": "Ārammaṇapaccaye rūpāyatanaṃ cakkhuviññāṇadhātuyā ārammaṇapurejātaatthiavigatānaṃ catunnaṃ vasena anekapaccayo hoti,",
  "tika-abh09t:2648_1": "tathā manodhātuyā,",
  "tika-abh09t:2648_2": "ahetukamanoviññāṇadhātuyā ca.",
  "tika-abh09t:2648_3": "Sahetukāya pana ārammaṇādhipatiārammaṇūpanissayānampi vasena,",
  "tika-abh09t:2648_4": "saddādīsupi eseva nayo.",
  "tika-abh09t:2648_5": "Dhammāyatanaṃ pana nissayavippayuttānaṃ vasenāpi anekapaccayo hoti,",
  "tika-abh09t:2648_6": "tathā ārammaṇapaccayattaṃ avijahantova ārammaṇādhipatinissayaupanissayapurejātavippayuttaatthiavigatānaṃ",
  "tika-abh09t:2648_7": "vasena aparesampi sattannaṃ vasena anekapaccayo hotīti ayamettha ukkaṭṭhaparicchedo.",
  "tika-abh09t:2648_8": "Tattha arūpānaṃ pana rūpānaṃ vā atītānāgatānaṃ ārammaṇapaccayabhāve sati ārammaṇādhipatiupanissayamattameva uttari labbhati.",
  "tika-abh09t:2649_0": "Adhipatipaccaye ārammaṇādhipati vuttanayova.",
  "tika-abh09t:2649_1": "Sahajātādhipatīsu cittaṃ hetupurejātakammajhānamaggavajjānaṃ ekūnavīsatiyā paccayānaṃ vasena anekapaccayo hoti,",
  "tika-abh09t:2649_2": "adhipatipaccayattaṃ avijahanto aparesaṃ sahajātaaññamaññanissayavipākāhārindriyasampayuttavippayuttaatthiavigatānaṃ dasannaṃ vaseneva,",
  "tika-abh09t:2649_3": "tathā vīriyaṃ āhārapaccayavajjānaṃ maggapaccayasahitānaṃ vasena,",
  "tika-abh09t:2649_4": "chando āhārindriyavajjānaṃ vasena anekapaccayo hoti,",
  "tika-abh09t:2649_5": "vīmaṃsā hetupaccaye vuttanayāva.",
  "tika-abh09t:2650_0": "Anantarapaccaye catūsu khandhesu vedanākkhandho tāva hetupurejātakammāhāramaggapaccayavajjānaṃ ekūnavīsatiyā vasena,",
  "tika-abh09t:2650_1": "saññākkhandho tesu indriyajhānavajjānaṃ sattarasannaṃ vasena,",
  "tika-abh09t:2650_2": "saṅkhārakkhandho hetupurejātakammindriyajhānamaggavajjānaṃ aṭṭhārasannaṃ vasena,",
  "tika-abh09t:2650_3": "tathā cetanā kammasahitānaṃ,",
  "tika-abh09t:2650_4": "vitakko hetupurejātakammaāhārindriyavajjānaṃ jhānamaggasahitānaṃ, vicāro,",
  "tika-abh09t:2650_5": "pīti ca ānantariyānaṃ maggavajjānaṃ,",
  "tika-abh09t:2650_6": "ekaggatā hetupurejātakammāhāravajjānaṃ vīsatiyā paccayānaṃ vasena, saddhā,",
  "tika-abh09t:2650_7": "jīvitindriyañca anantarānaṃ hetupurejātakammāhārajhānamaggavajjānaṃ aṭṭhārasannaṃ,",
  "tika-abh09t:2650_8": "sati maggasahitānaṃ ekūnavīsatiyā,",
  "tika-abh09t:2650_9": "hiriottappakāyapassaddhādichayugā,",
  "tika-abh09t:2650_10": "yevāpanakesu adhimokkhamanasikāratatramajjhattatā,",
  "tika-abh09t:2650_11": "karuṇāmuditā ca hetupurejātakammāhārajhānamaggindriyavajjānaṃ sattarasannaṃ,",
  "tika-abh09t:2650_12": "viratiyo pana maggasahitānaṃ aṭṭhārasannaṃ,",
  "tika-abh09t:2650_13": "micchādiṭṭhi tato vipākavajjānaṃ sattarasannaṃ vasena,",
  "tika-abh09t:2650_14": "micchāvācākammantājīvā tehi ceva kammāhārapaccayehi cāti ekūnavīsatiyā paccayānaṃ vasena,",
  "tika-abh09t:2650_15": "ahirikaṃ anottappaṃ māno thinaṃ middhaṃ uddhaccanti ime hetupurejātakammavipākāhārindriyajhānamaggavajjānaṃ soḷasannaṃ,",
  "tika-abh09t:2650_16": "vicikicchā issāmacchariyakukkuccāni tato adhipativajjānaṃ pannarasannaṃ vasena anekapaccayā honti.",
  "tika-abh09t:2650_17": "Anantarapaccayattaṃ avijahantānaṃ panetesaṃ samanantaraupanissayakammanatthivigatānaṃ aparesaṃ channaṃ vasena ca.",
  "tika-abh09t:2650_18": "Viññāṇakkhandhassa adhipatipaccayeneva anekapaccayabhāvo veditabbo.",
  "tika-abh09t:2651_0": "Sahajātapaccaye mahābhūtāni ārammaṇaārammaṇādhipatisahajātaaññamaññanissayaupanissayapurejātaatthiavigatānaṃ navannaṃ,",
  "tika-abh09t:2651_1": "hadayavatthu tesaññeva vippayuttasahitānaṃ vasena.",
  "tika-abh09t:2651_2": "Nissayapaccaye cakkhāyatanādīni ārammaṇaārammaṇādhipatinissayaupanissayapurejātaindriyavippayuttaatthiavigatānaṃ navannaṃ vasena.",
  "tika-abh09t:2651_3": "Purejātapaccaye rūpasaddagandharasāyatanādīni ārammaṇaārammaṇādhipatiupanissayapurejātaatthiavigatānaṃ channaṃ vasena.",
  "tika-abh09t:2651_4": "Āhārapaccaye ojā ārammaṇaārammaṇādhipatiupanissayāhāraatthiavigatānaṃ channaṃ paccayānaṃ vasena anekadhā paccayo hoti.",
  "tika-abh09t:2651_5": "Taṃtaṃpaccayattaṃ avijahantānaṃ tesaṃ tesaṃ sabbattha ārammaṇādhipatianantarasamanantarūpanissayādipaccayatā vuttanayena veditabbā.",
  "tika-abh09t:2651_6": "Sesaṃ suviññeyyamevāti ayaṃ ekassānekapaccayato vinicchayo.",
  "tika-abh09t:2652_0": "Anekesañca dhammānaṃ,",
  "tika-abh09t:2652_1": "ekapaccayabhāvatoti etesu hi ṭhapetvā kammapaccayaṃ sesesu tevīsatiyā paccayesu aneke anekesaṃ dhammānaṃ ekato ekekaṃ paccayā honti.",
  "tika-abh09t:2652_2": "Kammapaccayo pana cetanā ekadhammovāti ayaṃ anekadhammānaṃ ekapaccayabhāvato vinicchayo.",
  "tika-abh09t:2653_0": "Sabhāgā visabhāgā cāti etesu hi anantarasamanantaraanantarūpanissayāsevananatthivigatapaccayā sabhāgā,",
  "tika-abh09t:2653_1": "tathā ārammaṇaārammaṇādhipatiārammaṇūpanissayā.",
  "tika-abh09t:2653_2": "Purejātapaccayo panettha pacchājātena visabhāgo,",
  "tika-abh09t:2653_3": "tathā sampayutto vippayuttena,",
  "tika-abh09t:2653_4": "atthi natthinā,",
  "tika-abh09t:2653_5": "vigato avigatenāti ayaṃ sabhāgavisabhāgato vinicchayo.",
  "tika-abh09t:2654_0": "Yugaḷāti ettha atthasarikkhatāya saddasarikkhatāya kālapaṭipakkhatāya hetuphalatāya aññamaññapaṭipakkhatāyāti imehi kāraṇehi yugaḷaṃ veditabbaṃ.",
  "tika-abh09t:2654_1": "Anantarasamanantarā hi atthasarikkhatāya ekaṃ yugaḷaṃ nāma.",
  "tika-abh09t:2654_2": "Nissayūpanissayā saddasarikkhatāya,",
  "tika-abh09t:2654_3": "purejātapacchājātā kālapaṭipakkhatāya,",
  "tika-abh09t:2654_4": "kammavipākā hetuphalatāya,",
  "tika-abh09t:2654_5": "sampayuttavippayuttā aññamaññapaṭipakkhatāya ekaṃ yugaḷaṃ,",
  "tika-abh09t:2654_6": "tathā atthinatthipaccayā,",
  "tika-abh09t:2654_7": "vigataavigatapaccayāti ayaṃ yugaḷato vinicchayo.",
  "tika-abh09t:2655_0": "Janakāditoti janakopatthambhakato.",
  "tika-abh09t:2655_1": "Etesu hi anantarasamanantarūpanissayapakatūpanissayāsevanapaccayā,",
  "tika-abh09t:2655_2": "nānakkhaṇiko kammapaccayo,",
  "tika-abh09t:2655_3": "natthivigatapaccayā cāti ime janakā eva,",
  "tika-abh09t:2655_4": "na upatthambhakā.",
  "tika-abh09t:2655_5": "Pacchājātapaccayo upatthambhako eva,",
  "tika-abh09t:2655_6": "na janako.",
  "tika-abh09t:2655_7": "Sesā janakā ceva upatthambhakā cāti ayaṃ janakādito vinicchayo.",
  "tika-abh09t:2656_0": "Sabbaṭṭhānādibhedāti sabbaṭṭhānikaasabbaṭṭhānikabhedato.",
  "tika-abh09t:2656_1": "Etesu hi sahajātanissayaatthiavigatapaccayā sabbaṭṭhānikā.",
  "tika-abh09t:2656_2": "Sabbesu paccayuppannesu icchitabbā.",
  "tika-abh09t:2656_3": "Etehi vinā uppajjamāno ekadhammopi natthi.",
  "tika-abh09t:2656_4": "Sesā asabbaṭṭhānikā.",
  "tika-abh09t:2656_5": "Tattha ca ārammaṇaārammaṇādhipatianantarasamanantarānantarūpanissayapakatūpanissayapurejātāsevanasampayutta",
  "tika-abh09t:2656_6": "atthinatthivigatapaccayā arūpadhammānaññeva kāraṇato asabbaṭṭhānikā.",
  "tika-abh09t:2656_7": "Tathā pacchājātapaccayo rūpānaññeva kāraṇato,",
  "tika-abh09t:2656_8": "sesā ekaccānaṃ rūpārūpadhammānaṃ kāraṇato asabbaṭṭhānikā.",
  "tika-abh09t:2656_9": "Ayaṃ sabbaṭṭhānādibhedato vinicchayo.",
  "tika-abh09t:2657_0": "Rūpārūpavikappatoti rūpaṃ rūpassa,",
  "tika-abh09t:2657_1": "rūpaṃ arūpassātiādi vikappato.",
  "tika-abh09t:2657_2": "Etesu hi ekopi paccayo rūpameva hutvā rūpasseva paccayo bhavanto nāma natthi,",
  "tika-abh09t:2657_3": "rūpameva pana arūpasseva atthi,",
  "tika-abh09t:2657_4": "so purejātapaccayo eko eva.",
  "tika-abh09t:2657_5": "Rūpameva hutvā rūpārūpasseva paccayo nāmātipi natthi,",
  "tika-abh09t:2657_6": "arūpameva hutvā arūpasseva paccayopi atthi,",
  "tika-abh09t:2657_7": "so anantarasamanantaraāsevanasampayuttanatthivigatavasena chabbidho.",
  "tika-abh09t:2657_8": "Arūpameva pana rūpasseva paccayopi atthi,",
  "tika-abh09t:2657_9": "so pacchājātapaccayo eko eva.",
  "tika-abh09t:2657_10": "Arūpameva hutvā rūpārūpānampi atthi,",
  "tika-abh09t:2657_11": "so hetukammavipākajhānamaggavasena pañcavidho.",
  "tika-abh09t:2657_12": "Rūpārūpapaññatti hutvā arūpasseva paccayopi atthi,",
  "tika-abh09t:2657_13": "so ārammaṇaupanissayavasena duvidho.",
  "tika-abh09t:2657_14": "Rūpārūpaṃ pana rūpārūpassāpi atthi,",
  "tika-abh09t:2657_15": "so adhipatisahajātaaññamaññanissayāhārindriyavippayuttaatthiavigatavasena navavidhoti ayaṃ rūpārūpavikappato vinicchayo.",
  "tika-abh09t:2658_0": "Bhavatoti imesu hi paccayesu pañcavokārabhave tāva na koci paccayo na labbhati nāma,",
  "tika-abh09t:2658_1": "sabbepi labbhanti.",
  "tika-abh09t:2658_2": "Catuvokārabhave pana purejātapacchājātavippayuttapaccaye apanetvā sesā ekavīsatimeva.",
  "tika-abh09t:2658_3": "Ekavokārabhave sahajātaaññamaññanissayakammindriyaatthiavigatavasena satteva.",
  "tika-abh09t:2658_4": "Bāhire pana anindriyabaddharūpe tesu kammindriyavajjā pañceva labbhantīti ayaṃ bhavato vinicchayo.",
  "tika-abh09t:2659_0": "Saṅgahāti sabbepi hi ime catuvīsati paccayā ārammaṇasahajātaupanissayapurejātapacchājātakammāhārindriyesu aṭṭhasu ca paccayesu saṅgahaṃ gacchanti. Kathaṃ?",
  "tika-abh09t:2659_1": "Tesu hi hetuaññamaññavipākajhānamaggasampayuttapaccayā cha sahajātapaccaye saṅgahaṃ gacchanti.",
  "tika-abh09t:2659_2": "Anantarasamanantarāsevananatthivigatapaccayā pañca anantarūpanissaye upanissayapaccaye.",
  "tika-abh09t:2659_3": "Nissayapaccayo sahajātapurejātabhedato duvidho.",
  "tika-abh09t:2659_4": "Tattha sahajāto sahajātapaccaye,",
  "tika-abh09t:2659_5": "purejāto purejātapaccaye.",
  "tika-abh09t:2659_6": "Adhipatipaccayopi ārammaṇabhūto ārammaṇūpanissaye,",
  "tika-abh09t:2659_7": "sahajātabhūto sahajātapaccaye.",
  "tika-abh09t:2659_8": "Vippayuttapaccayopi sahajātapurejātapacchājātabhūtatāya tattha tattha saṅgahaṃ gacchati.",
  "tika-abh09t:2659_9": "Atthiavigatapaccayāpi sahajātapurejātapacchājātāhārindriyabhūtatāya tattha tattha paccayesu saṅgahaṃ gacchanti.",
  "tika-abh09t:2659_10": "Evaṃ imesu paccayesu sabbapaccayānaṃ saṅgaho veditabbo.",
  "tika-abh09t:2659_11": "Teneva tikapaṭṭhānapāḷiyaṃ paccanīyanaye imesaṃ aṭṭhannaṃ paccayānaṃ vaseneva katipayapañhā vissajjitā.",
  "tika-abh09t:2659_12": "Imesaṃ pana aṭṭhannampi aññamaññasaṅgahopi atthiyeva.",
  "tika-abh09t:2659_13": "Tesu hi ārammaṇapaccayo adhipatibhūto upanissaye,",
  "tika-abh09t:2659_14": "anadhipatibhūto na katthacīti ārammaṇapaccayo hutvā visuññeva tiṭṭhati.",
  "tika-abh09t:2659_15": "Kammapaccayopi sahajāto sahajāte.",
  "tika-abh09t:2659_16": "Nānakkhaṇiko pana balavā vipākadhammānaṃ upanissayo hotīti upanissayapaccaye saṅgahaṃ gacchati.",
  "tika-abh09t:2659_17": "Balavāpi pana kammajarūpānaṃ,",
  "tika-abh09t:2659_18": "dubbalo arūpānaṃ nānakkhaṇikakammapaccayo hutvā visuññeva tiṭṭhati.",
  "tika-abh09t:2659_19": "Āhārapaccayopi arūpabhūto sahajāte,",
  "tika-abh09t:2659_20": "rūpabhūto na katthacīti visuññeva tiṭṭhati,",
  "tika-abh09t:2659_21": "indriyapaccayopi arūpabhūto sahajāte,",
  "tika-abh09t:2659_22": "pasādindriyā purejāte,",
  "tika-abh09t:2659_23": "rūpajīvitindriyaṃ na katthaci saṅgahaṃ gacchatīti indriyapaccayo hutvā visuññeva tiṭṭhatīti evamevaṃ aññamaññasaṅgahopi attheva.",
  "tika-abh09t:2659_24": "Sabbepi panete catuvīsati paccayā ārammaṇaupanissayakammaatthipaccayesu catūsupi saṅgahaṃ gacchantīti ayaṃ saṅgahato vinicchayo.",
  "tika-abh09t:2659_25": "Ayaṃ anuttānapadatthasahito saṅkhepatthavinicchayo.",
  "tika-abh09t:2660_0": "Pakiṇṇakavinicchayo niṭṭhito.",
  "tika-abh09t:2661_0": "Vibhaṅganaye panettha pāḷivavatthānaṃ tāva saṅkhepato evaṃ veditabbaṃ.",
  "tika-abh09t:2661_1": "Paṭṭhānapāḷiyaṃ hi “hetupaccayo…pe…",
  "tika-abh09t:2661_2": "avigatapaccayo”ti paccayapadāni mātikāvasena nikkhipitvā tesaṃ paccayānaṃ –",
  "tika-abh09t:2661_3": "“hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”tiādinā nayena paccayabhājanīyasaṅkhāto",
  "tika-abh09t:2661_4": "niddesavāro paṭhamaṃ vutto.",
  "tika-abh09t:2661_5": "Sopi ca anantarasaṅkhepatthavinicchayo tattha tattha dassito eva.",
  "tika-abh09t:2661_6": "Tadanantaraṃ tesaṃ catuvīsatiyā paccayānaṃ kusalattikādayo dvāvīsatitike,",
  "tika-abh09t:2661_7": "hetudukādayo sataṃ duke ca nissāya nānānayato vibhajanavasena catuvīsatisamantapaṭṭhānasamodhānaṃ anantanayasamantapaṭṭhānaṃ vibhattaṃ. Kathaṃ?",
  "tika-abh09t:2661_8": "Catubbidhaṃ hi paṭṭhānaṃ –",
  "tika-abh09t:2661_9": "anulomapaṭṭhānaṃ,",
  "tika-abh09t:2661_10": "paccanīkapaṭṭhānaṃ,",
  "tika-abh09t:2661_11": "anulomapaccanīkapaṭṭhānaṃ,",
  "tika-abh09t:2661_12": "paccanīkānulomapaṭṭhānanti.",
  "tika-abh09t:2661_13": "Tattha “kusalaṃ dhammaṃ paṭicca kusalo dhammo uppajjati hetupaccayā”tiādinā,",
  "tika-abh09t:2661_14": "“hetuṃ dhammaṃ paṭicca hetudhammo uppajjati hetupaccayā”tiādinā kusalādīnaṃ,",
  "tika-abh09t:2661_15": "hetuādīnañca dhammānaṃ anulomavasena pavattaṃ anulomapaṭṭhānaṃ nāma.",
  "tika-abh09t:2661_16": "“Nakusalaṃ dhammaṃ paṭicca nakusalo dhammo uppajjati hetupaccayā…pe…",
  "tika-abh09t:2661_17": "nahetuṃ dhammaṃ paṭicca nahetudhammo uppajjati hetupaccayā”tiādinā kusalādīnaṃ,",
  "tika-abh09t:2661_18": "hetuādīnañca dhammānaṃ paccanīkavasena pavattaṃ paccanīkapaṭṭhānaṃ nāma.",
  "tika-abh09t:2661_19": "“Kusalaṃ dhammaṃ paṭicca nakusalo dhammo uppajjati hetupaccayā…pe…",
  "tika-abh09t:2661_20": "hetuṃ dhammaṃ paṭicca nahetudhammo uppajjati hetupaccayā”tiādinā pavattaṃ anulomapaccanīkapaṭṭhānaṃ nāma.",
  "tika-abh09t:2661_21": "“Nakusalaṃ dhammaṃ paṭicca kusalo dhammo…pe…",
  "tika-abh09t:2661_22": "nahetuṃ dhammaṃ paṭicca hetudhammo uppajjati hetupaccayā”tiādinā pavattaṃ paccanīkānulomapaṭṭhānaṃ nāma.",
  "tika-abh09t:2662_0": "Evametesu catūsu paṭṭhānesu yaṃ dhammaṃ anulomapaṭṭhānaṃ nāma,",
  "tika-abh09t:2662_1": "taṃ tāva chabbidhaṃ hoti –",
  "tika-abh09t:2662_2": "tikapaṭṭhānaṃ dukapaṭṭhānaṃ dukatikapaṭṭhānaṃ tikadukapaṭṭhānaṃ tikatikapaṭṭhānaṃ dukadukapaṭṭhānanti.",
  "tika-abh09t:2662_3": "Yathā cetaṃ,",
  "tika-abh09t:2662_4": "evaṃ paccanīkapaṭṭhānādīnipi tīṇi tīṇi paccekanti catuvīsatisamantapaṭṭhānasamodhānaṃ paṭṭhānappakaraṇaṃ veditabbaṃ.",
  "tika-abh09t:2662_5": "Sammāsambuddhena hi anulomapaṭṭhāne dvāvīsatitike nissāya tikapaṭṭhānaṃ nāma niddiṭṭhaṃ.",
  "tika-abh09t:2662_6": "Sataṃ duke nissāya dukapaṭṭhānaṃ nāma.",
  "tika-abh09t:2662_7": "Tato tike dukesu pakkhipitvā dukatikapaṭṭhānaṃ nāma.",
  "tika-abh09t:2662_8": "Tato duke tikesu pakkhipitvā tikadukapaṭṭhānaṃ nāma.",
  "tika-abh09t:2662_9": "Tike pana tikesuyeva pakkhipitvā tikatikapaṭṭhānaṃ nāma.",
  "tika-abh09t:2662_10": "Duke ca dukesu eva pakkhipitvā dukadukapaṭṭhānaṃ nāma niddiṭṭhaṃ.",
  "tika-abh09t:2662_11": "Paṭhamaṃ tāvettha anulomapaṭṭhāne tikapaṭṭhānanayo niddiṭṭho.",
  "tika-abh09t:2662_12": "Evaṃ paccanīkapaṭṭhāne,",
  "tika-abh09t:2662_13": "anulomapaccanīkapaṭṭhāne,",
  "tika-abh09t:2662_14": "paccanīkānulomapaṭṭhāneti catuvīsatisamantapaṭṭhānaṃ desitaṃ.",
  "tika-abh09t:2663_0": "Ettha ca duvidhaṃ anulomaṃ,",
  "tika-abh09t:2663_1": "paccanīkañca dhammānulomaṃ dhammapaccanīkaṃ,",
  "tika-abh09t:2663_2": "paccayānulomaṃ paccayapaccanīkanti.",
  "tika-abh09t:2663_3": "Tattha “kusalaṃ dhammaṃ paṭicca kusalo dhammo”tiādinā kusalādīnaṃ tikadhammānaṃ,",
  "tika-abh09t:2663_4": "hetuādīnaṃ dukadhammānañca anulomadesanāvasena dhammānulomaṃ veditabbaṃ.",
  "tika-abh09t:2663_5": "“Nakusalaṃ dhammaṃ paṭicca nakusalo dhammo”tiādinā tikadukadhammānaṃ paccanīkavasena dhammapaccanīkaṃ veditabbaṃ.",
  "tika-abh09t:2663_6": "“Hetupaccayā ārammaṇapaccayā”ti evaṃ catuvīsatiyā paccayānaṃ anulomadesanāvasena paccayānulomaṃ veditabbaṃ.",
  "tika-abh09t:2663_7": "“Nahetupaccayā nārammaṇapaccayā”ti evaṃ paccayānaṃ paccanīkavasena paccayapaccanīkañca veditabbaṃ.",
  "tika-abh09t:2663_8": "Tatra yadidaṃ dhammānulomaṃ dhammapaccanīkañca,",
  "tika-abh09t:2663_9": "tassa vasena catuvīsatisamantapaṭṭhānaṃ veditabbaṃ.",
  "tika-abh09t:2663_10": "Paccayānulomaṃ paccayapaccanīkañca anulomatikapaṭṭhānādīsu catuvīsatiyā paṭṭhānesu ekekatikadukesu evaṃ labbhati.",
  "tika-abh09t:2663_11": "Tañca upari pāḷinayadassane eva pākaṭaṃ bhavissati.",
  "tika-abh09t:2663_12": "Tatrimāni catuvīsati paṭṭhānāni imesaṃ tikadukānaṃ vasena niddiṭṭhattā tikapaṭṭhānaṃ…pe…",
  "tika-abh09t:2663_13": "dukadukapaṭṭhānanti vuccati.",
  "tika-abh09t:2664_0": "Tesu tikadukesu ekekaṃ tikadukaṃ imesaṃ hetupaccayādīnaṃ catuvīsatiyā paccayānaṃ anulomādinayacatukkavasena",
  "tika-abh09t:2664_1": "sattahi sattahi mahāvārehi vitthārato vibhattaṃ.",
  "tika-abh09t:2664_2": "Katamehi sattahi?",
  "tika-abh09t:2664_3": "Paṭiccavāro sahajātavāro paccayavāro nissayavāro saṃsaṭṭhavāro sampayuttavāro pañhāvāroti imehi.",
  "tika-abh09t:2664_4": "Tattha “kusalaṃ dhammaṃ paṭicca kusalo dhammo”tiādinā paṭiccābhidhānena vutto paṭiccavāro nāma.",
  "tika-abh09t:2664_5": "“Kusalaṃ dhammaṃ sahajāto,",
  "tika-abh09t:2664_6": "kusalaṃ dhammaṃ paccayā,",
  "tika-abh09t:2664_7": "kusalaṃ dhammaṃ nissāya,",
  "tika-abh09t:2664_8": "kusalaṃ dhammaṃ saṃsaṭṭho,",
  "tika-abh09t:2664_9": "kusalaṃ dhammaṃ sampayutto”ti evaṃ sahajātādiabhidhānehi vuttā pañca vārā sahajātādivārāni.",
  "tika-abh09t:2664_10": "Parato ca saṃsaṭṭhasampayuttavāresu dvīsu arūpadhammavaseneva paccayapaccayuppannā ca,",
  "tika-abh09t:2664_11": "sesesu catūsu vāresu,",
  "tika-abh09t:2664_12": "sattameva pañhāvāre ca rūpārūpavasena,",
  "tika-abh09t:2664_13": "paccayavāre,",
  "tika-abh09t:2664_14": "nissayavāre ca sahajātapacchājātapurejātavasena,",
  "tika-abh09t:2664_15": "sesesu sahajātavasena paccayapaccayuppannā ca kathitāti ayaṃ viseso.",
  "tika-abh09t:2664_16": "Sattamavāre pana yasmā “kusalo dhammo kusalassa dhammassa hetupaccayena paccayo”tiādinā nayena te te",
  "tika-abh09t:2664_17": "pañhe uddharitvā puna “kusalā hetū sampayuttakānaṃ khandhāna”ntiādinā nayena sabbepi te pañhā nijjaṭā,",
  "tika-abh09t:2664_18": "niggumbā ca katvā vibhattā,",
  "tika-abh09t:2664_19": "tasmā so vāro pañhānaṃ sādhukaṃ vibhattattā pañhāvārotveva saṅkhaṃ gato.",
  "tika-abh09t:2664_20": "Iti imehi sattahi mahāvārehi catuvīsatiyā samantapaṭṭhānesu sabbepi tikadukā catuvīsatiyā paccayānaṃ anulomādivasena vitthārato vibhattā. Kathaṃ?",
  "tika-abh09t:2664_21": "Anulomapaṭṭhāne hi yadidaṃ dvāvīsatitike nissāya tikapaṭṭhānaṃ nāma sabbapaṭhamaṃ niddiṭṭhaṃ.",
  "tika-abh09t:2664_22": "Tattha kusalattikaṃ tāva imehi paṭiccavārādīhi mahāvārehi paccayānulomādinayacatukkato vibhattaṃ.",
  "tika-abh09t:2664_23": "Tattha yo tāvesa sabbapaṭhamo paṭiccavāro nāma,",
  "tika-abh09t:2664_24": "so uddesaniddesato duvidho hoti.",
  "tika-abh09t:2665_0": "Tattha uddesavāro kusalādayo paṭicca hetupaccayādivasena kusalādīnaṃ yuttānaṃ,",
  "tika-abh09t:2665_1": "akusalādīnaṃ ayuttakānañca dhammānaṃ uppattipucchanavaseneva pavattattā “pucchāvāro”tipi,",
  "tika-abh09t:2665_2": "pucchānaññeva paññāpanato “paṇṇattivāro”tipi vuccati.",
  "tika-abh09t:2665_3": "Na hi tattha vissajjanaṃ atthi.",
  "tika-abh09t:2665_4": "Niddesavāro pana pucchāvāre paripucchitesu pañhesu “siyā akusalaṃ dhammaṃ paṭicca akusalo dhammo uppajjeyyā”tiādikaṃ",
  "tika-abh09t:2665_5": "ayuttaṃ pañhaṃ anuddharitvā labbhamānānaññeva pañhānaṃ vasena pavatto.",
  "tika-abh09t:2665_6": "Itaresu pana sahajātādīsu,",
  "tika-abh09t:2665_7": "sesesu ca tikesu,",
  "tika-abh09t:2665_8": "sesapaṭṭhānesu ca sabbattha pucchāvāro natthi,",
  "tika-abh09t:2665_9": "labbhamānavasena sabbavissajjanameva dassitanti idamettha saṅkhepato pāḷivavatthānaṃ.",
  "tika-abh09t:2666_0": "Idāni panettha ādito paṭṭhāya evaṃ vibhaṅganayo veditabbo.",
  "tika-abh09t:2666_1": "Anulomapaṭṭhānasmiñhi tikapaṭṭhāne kusalattikassa sattasu mahāvāresu paṭhamassa paṭiccavārassa pucchāvāre tāva –",
  "tika-abh09t:2666_2": "“siyā kusalaṃ dhammaṃ paṭicca kusalo dhammo uppajjeyya hetupaccayā…pe…",
  "tika-abh09t:2666_3": "akusalo dhammo…pe…",
  "tika-abh09t:2666_4": "abyākato…pe…",
  "tika-abh09t:2666_5": "kusalo ca abyākato ca…pe…",
  "tika-abh09t:2666_6": "akusalo ca abyākato ca…pe…",
  "tika-abh09t:2666_7": "kusalo ca akusalo ca…pe…",
  "tika-abh09t:2666_8": "kusalo ca akusalo ca abyākato ca dhammā uppajjeyyuṃ hetupaccayā”ti kusalapadamūlā satta pucchā uddhaṭā.",
  "tika-abh09t:2667_0": "Evaṃ akusalapadamūlā,",
  "tika-abh09t:2667_1": "abyākatapadamūlā ca.",
  "tika-abh09t:2667_2": "“Siyā kusalañca abyākatañca dhammaṃ paṭicca akusalo…pe…",
  "tika-abh09t:2667_3": "siyā akusalañca abyākatañca…pe…",
  "tika-abh09t:2667_4": "siyā kusalañca akusalañca…pe…",
  "tika-abh09t:2667_5": "siyā kusalañca akusalañca abyākatañca dhammaṃ paṭiccā”ti dvimūlakā,",
  "tika-abh09t:2667_6": "timūlakā ca satta satta pucchāti ekūnapaññāsa pucchā hetupaccayamūlakā uddhaṭā.",
  "tika-abh09t:2668_0": "Imināva nayena “siyā kusalaṃ dhammaṃ paṭicca kusalo dhammo uppajjeyya ārammaṇapaccayā…pe…",
  "tika-abh09t:2668_1": "avigatapaccayā”ti evaṃ sesapaccayamūlakāpi pucchāveditabbā.",
  "tika-abh09t:2668_2": "Ekamūlakanayo.",
  "tika-abh09t:2669_0": "Yathā ca ekamūlake,",
  "tika-abh09t:2669_1": "evaṃ “siyā kusalaṃ dhammaṃ paṭicca kusalo dhammo uppajjeyya hetupaccayā ārammaṇapaccayā…pe…",
  "tika-abh09t:2669_2": "hetupaccayā avigatapaccayā”tiādinā dvimūlakepi.",
  "tika-abh09t:2669_3": "“Hetupaccayā ārammaṇapaccayā adhipatipaccayā…pe…",
  "tika-abh09t:2669_4": "hetupaccayā ārammaṇapaccayā anantarapaccayā…pe…",
  "tika-abh09t:2669_5": "hetupaccayā ārammaṇapaccayā avigatapaccayā”tiādinā timūlakādīsu sabbamūlakapariyosānesu vāresu nayā veditabbā.",
  "tika-abh09t:2669_6": "Hetupaccayamūlakanayo.",
  "tika-abh09t:2670_0": "Yathā ca hetumūlake,",
  "tika-abh09t:2670_1": "evaṃ “siyā kusalaṃ dhammaṃ paṭicca kusalo dhammo uppajjeyya ārammaṇapaccayā”tiādinā sesapaccayamūlakesupi nayo ñātabbo.",
  "tika-abh09t:2670_2": "Paccayānulomavāro.",
  "tika-abh09t:2670_3": "Eteneva upāyena “siyā kusalaṃ dhammaṃ paṭicca kusalo dhammo uppajjeyya nahetupaccayā”tiādinā sabbappakārayutto paccayapaccanīkavāropi.",
  "tika-abh09t:2670_4": "“Siyā kusalaṃ dhammaṃ…pe…",
  "tika-abh09t:2670_5": "uppajjati hetupaccayā nārammaṇapaccayā”tiādinā anulomapaccanīkapaccayavāropi.",
  "tika-abh09t:2670_6": "“Siyā kusalaṃ dhammaṃ…pe…",
  "tika-abh09t:2670_7": "uppajjeyya nahetupaccayā ārammaṇapaccayā”tiādinā paccanīyānulomavāropi sabbattha netabboti ayaṃ tāvettha pucchāvāre nayo.",
  "tika-abh09t:2671_0": "Niddesavāro pana uddesavāre dassitāsu pucchāsu kusalākusalādīnaṃ sahuppattiyā abhāvato yā etā “kusalaṃ",
  "tika-abh09t:2671_1": "dhammaṃ paṭicca kusalo dhammo uppajjatī”tiādikā pucchā sabbaso vissajjanaṃ labhanti,",
  "tika-abh09t:2671_2": "tā pahāya yā vissajjanaṃ labhanti,",
  "tika-abh09t:2671_3": "tāsameva vissajjanavasena pavatto.",
  "tika-abh09t:2671_4": "Tatrāyaṃ nayo –",
  "tika-abh09t:2671_5": "“kusalaṃ dhammaṃ paṭicca kusalo dhammo uppajjati hetupaccayā.",
  "tika-abh09t:2671_6": "Kusalaṃ ekaṃ khandhaṃ paṭicca tayo khandhā.",
  "tika-abh09t:2671_7": "Tayo khandhe paṭicca eko khandho.",
  "tika-abh09t:2671_8": "Dve khandhe paṭicca dve khandhā.",
  "tika-abh09t:2671_9": "Kusalaṃ dhammaṃ paṭicca abyākato dhammo uppajjati hetupaccayā.",
  "tika-abh09t:2671_10": "Kusale khandhe paṭicca cittasamuṭṭhānaṃ rūpaṃ.",
  "tika-abh09t:2671_11": "Kusalaṃ dhammaṃ paṭicca kusalo ca abyākato ca dhammā uppajjanti hetupaccayā.",
  "tika-abh09t:2671_12": "Kusalaṃ ekaṃ khandhaṃ paṭicca tayo khandhā cittasamuṭṭhānañca rūpaṃ.",
  "tika-abh09t:2671_13": "Tayo khandhe paṭicca eko khandho cittasamuṭṭhānañca rūpaṃ.",
  "tika-abh09t:2671_14": "Dve khandhe paṭicca dve khandhā cittasamuṭṭhānañca rūpa”nti evaṃ kusalapadamūlāsu sattasu pucchāsu tissova labbhamānā vissajjitā.",
  "tika-abh09t:2671_15": "Tathā akusalapadamūlāsupi tissova.",
  "tika-abh09t:2671_16": "Abyākatapadamūlāsu pana “abyākataṃ dhammaṃ paṭicca abyākato dhammo uppajjati hetupaccayā.",
  "tika-abh09t:2671_17": "Vipākābyākataṃ kiriyābyākataṃ ekaṃ khandhaṃ paṭicca tayo khandhā cittasamuṭṭhānañca rūpaṃ…pe…",
  "tika-abh09t:2671_18": "dve khandhe paṭicca dve khandhā cittasamuṭṭhānañca rūpaṃ.",
  "tika-abh09t:2671_19": "Paṭisandhikkhaṇe vipākābyākataṃ ekaṃ khandhaṃ paṭicca tayo khandhā kaṭattā ca rūpaṃ…pe…",
  "tika-abh09t:2671_20": "dve khandhā kaṭattā ca rūpaṃ.",
  "tika-abh09t:2671_21": "Khandhe paṭicca vatthu,",
  "tika-abh09t:2671_22": "vatthuṃ paṭicca khandhā.",
  "tika-abh09t:2671_23": "Ekaṃ mahābhūtaṃ paṭicca tayo mahābhūtā…pe…",
  "tika-abh09t:2671_24": "dve mahābhūte paṭicca dve mahābhūtā.",
  "tika-abh09t:2671_25": "Mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa”nti ekāva.",
  "tika-abh09t:2671_26": "Dvimūlikādīsu ca “kusalañca abyākatañca dhammaṃ paṭicca abyākato dhammo uppajjati hetupaccayā.",
  "tika-abh09t:2671_27": "Kusale khandhe ca mahābhūte ca paṭicca cittasamuṭṭhānaṃ rūpa”nti ekā.",
  "tika-abh09t:2671_28": "Tathā “akusalañca abyākatañca paṭiccā”ti,",
  "tika-abh09t:2671_29": "evaṃ hetupaccayamūlikāsu ekūnapaññāsāya pucchāsu naveva labbhamānā vissajjitā.",
  "tika-abh09t:2671_30": "Sesā cattālīsa moghapucchāti na vissajjitā.",
  "tika-abh09t:2671_31": "Evaṃ upari ārammaṇapaccayādīsu vissajjitāvasesā moghapucchāti gahetabbā.",
  "tika-abh09t:2671_32": "Vijānanasukhatthaṃ pana bhagavatā pucchāvāre labbhamānā,",
  "tika-abh09t:2671_33": "alabbhamānā ca sabbāpi tā dassitāti veditabbāti.",
  "tika-abh09t:2672_0": "Tattha kusalaṃ dhammaṃ paṭiccāti sahajātesu vedanākkhandhādibhedaṃ ekaṃ kusalaṃ dhammaṃ paṭicca paṭigantvā,",
  "tika-abh09t:2672_1": "sahuppattisaṅkhātena sadisabhāvena patvāti attho.",
  "tika-abh09t:2672_2": "Sadisattho hi ettha paṭisaddo “paṭipuggalo”tiādīsu viya.",
  "tika-abh09t:2672_3": "Kusalo dhammoti saññākkhandhādibhedo sahuppanno kusalo dhammo.",
  "tika-abh09t:2672_4": "Uppajjatīti pākaṭabhāvato uddhaṃ uppādādiṃ pāpuṇāti,",
  "tika-abh09t:2672_5": "attānaṃ vā paṭilabhati.",
  "tika-abh09t:2672_6": "Hetupaccayāti na kevalaṃ kusaladhammamattameva paṭicca uppajjati,",
  "tika-abh09t:2672_7": "atha kho kusalahetunā hetupaccayataṃ sādhentena ca uppajjatīti evamattho gahetabbo.",
  "tika-abh09t:2673_0": "Evamidaṃ “uppajjeyyā”ti pucchāya “uppajjatī”ti avisesena vissajjanaṃ vatvā idāni yaṃ dhammaṃ paṭicca ye dhammā uppajjanti,",
  "tika-abh09t:2673_1": "te paccayapaccayuppanne khandhavasena visesetvā dassetuṃ “kusalaṃ ekaṃ khandha”ntiādi vuttaṃ.",
  "tika-abh09t:2673_2": "Yasmā panettha eko khandho ekasseva,",
  "tika-abh09t:2673_3": "dvinnaṃyeva vā,",
  "tika-abh09t:2673_4": "dve vā pana ekasseva paccayā nāma na honti,",
  "tika-abh09t:2673_5": "tasmā te pakārena anāmasitvā “ekaṃ khandhaṃ paṭicca tayo khandhā”tiādinā paccayabhāvena gahitāvasesaṃ",
  "tika-abh09t:2673_6": "sabbaṃ paccayuppannaṃ katvā dassitanti veditabbaṃ.",
  "tika-abh09t:2673_7": "Evaṃ uparipi sabbattha.",
  "tika-abh09t:2673_8": "Cittasamuṭṭhānaṃ rūpanti idaṃ paṭiccatthassa sahajātatthattā yaṃ kusalena sahajātañceva hetupaccayañca labhati,",
  "tika-abh09t:2673_9": "taṃ dassetuṃ vuttaṃ “vipākābyākataṃ kiriyābyākata”nti.",
  "tika-abh09t:2673_10": "Ettha hetupaccayādhikāre ahetukā na gahetabbā.",
  "tika-abh09t:2673_11": "Khandhe paṭicca vatthūtiādi kaṭattārūpaggahaṇena vatthusmiṃ gahitepi vatthuṃ paṭicca arūpakkhandhānaṃ uppattidassanatthaṃ vuttaṃ.",
  "tika-abh09t:2673_12": "Ekaṃ mahābhūtantiādi pana rūpābyākataṃ paṭicca rūpābyākatassa uppattidassanatthaṃ.",
  "tika-abh09t:2673_13": "Hetupaccaye upatthambhakānameva cettha cittajānaṃ,",
  "tika-abh09t:2673_14": "paṭisandhiyaṃ kammajānañca aññamaññaṃ paccayapaccayuppannatā gahetabbā,",
  "tika-abh09t:2673_15": "na ahetukacittajautujādīnaṃ tesaṃ hetupaccayā uppattiyā abhāvato.",
  "tika-abh09t:2673_16": "Mahābhūte paṭicca cittasamuṭṭhānantiādi mahābhūte paṭicca upādādīnaṃ uppattidassanatthaṃ vuttaṃ.",
  "tika-abh09t:2673_17": "Iminā upāyena ārammaṇapaccayādīsupi vissajjanānaṃ attho veditabbo.",
  "tika-abh09t:2674_0": "Ārammaṇapaccaye “kusalaṃ dhammaṃ paṭicca kusalo dhammo uppajjati ārammaṇapaccayā.",
  "tika-abh09t:2674_1": "Ekaṃ khandhaṃ…pe…",
  "tika-abh09t:2674_2": "dve khandhe paṭicca dve khandhā.",
  "tika-abh09t:2674_3": "Akusalaṃ dhammaṃ paṭicca akusalo dhammo…pe…",
  "tika-abh09t:2674_4": "abyākataṃ dhammaṃ paṭicca abyākato dhammo uppajjati ārammaṇapaccayā.",
  "tika-abh09t:2674_5": "Vipākābyākataṃ kiriyābyākataṃ ekaṃ khandhaṃ…pe…",
  "tika-abh09t:2674_6": "dve khandhā.",
  "tika-abh09t:2674_7": "Paṭisandhikkhaṇe vipākābyākataṃ ekaṃ khandhaṃ…pe…",
  "tika-abh09t:2674_8": "dve khandhā.",
  "tika-abh09t:2674_9": "Vatthuṃ paṭicca khandhā”ti evaṃ tisso vissajjitā.",
  "tika-abh09t:2674_10": "Sesā rūpamissakattā,",
  "tika-abh09t:2674_11": "rūpassa ca ārammaṇapaccayena anuppattito na gahitā.",
  "tika-abh09t:2674_12": "Teneva “vatthuṃ paṭicca khandhā”ti vatvā “khandhe paṭicca vatthū”ti na vuttaṃ.",
  "tika-abh09t:2674_13": "Ettha ca ārammaṇapaccayāti sahajātaṃ kusalaṃ dhammaṃ paṭicca uppajjamāno kusalo dhammo tato aññena asahajātena",
  "tika-abh09t:2674_14": "chabbidhena ārammaṇabhūtena paccayenāti evaṃ attho gahetabbo.",
  "tika-abh09t:2674_15": "Na hi attanā sahajātaṃ ārammaṇaṃ katvā cittacetasikā uppajjanti.",
  "tika-abh09t:2675_0": "Adhipatipaccaye hetupaccayasadisaṃ vissajjanaṃ.",
  "tika-abh09t:2675_1": "Anantarasamanantaresu pana rūpābhāvato ārammaṇapaccayasadisaṃ.",
  "tika-abh09t:2675_2": "Sahajātapaccayepi hetupaccayasadisaṃ.",
  "tika-abh09t:2675_3": "Abyākataṃ paṭicca abyākatuppattiyā pana “bāhiraṃ ekaṃ mahābhūtaṃ paṭicca…pe…",
  "tika-abh09t:2675_4": "dve mahābhūtā.",
  "tika-abh09t:2675_5": "Mahābhūte paṭicca upādārūpaṃ…pe…",
  "tika-abh09t:2675_6": "āhārasamuṭṭhānaṃ ekaṃ mahābhūtaṃ…pe…",
  "tika-abh09t:2675_7": "dve mahābhūtā…pe…",
  "tika-abh09t:2675_8": "utusamuṭṭhānaṃ ekaṃ…pe…",
  "tika-abh09t:2675_9": "dve mahābhūtā…pe…",
  "tika-abh09t:2675_10": "asaññasattānaṃ ekaṃ mahābhūtaṃ paṭicca…pe…",
  "tika-abh09t:2675_11": "dve mahābhūtā…pe…",
  "tika-abh09t:2675_12": "kaṭattārūpaṃ upādārūpa”nti idaṃ adhikaṃ.",
  "tika-abh09t:2675_13": "Evaṃ aññamaññapaccayepi.",
  "tika-abh09t:2675_14": "Kevalaṃ tattha kaṭattārūpaṃ upādārūpañca na gahitaṃ tesaṃ aññamaññapaccayattābhāvā.",
  "tika-abh09t:2675_15": "Nissayapaccayepi sahajātapaccayasadisaṃ vissajjanaṃ.",
  "tika-abh09t:2675_16": "Paṭiccatthassa pana sahajātatthattā cakkhādīsu purejātanissayā idha na gahitāti.",
  "tika-abh09t:2675_17": "Upanissayapaccayepi rūpassa upanissayapaccayuppannattābhāvā ārammaṇapaccayasadisameva vissajjanaṃ.",
  "tika-abh09t:2676_0": "Purejātapaccaye pana “kusalaṃ dhammaṃ paṭicca kusalo dhammo uppajjati purejātapaccayā.",
  "tika-abh09t:2676_1": "Kusalaṃ ekaṃ…pe…",
  "tika-abh09t:2676_2": "dve khandhā.",
  "tika-abh09t:2676_3": "Vatthuṃ purejātapaccayā.",
  "tika-abh09t:2676_4": "Akusalaṃ dhammaṃ paṭicca akusalo…pe…",
  "tika-abh09t:2676_5": "abyākataṃ dhammaṃ paṭicca abyākato…pe…",
  "tika-abh09t:2676_6": "purejātapaccayā.",
  "tika-abh09t:2676_7": "Vipākābyākataṃ kiriyābyākataṃ ekaṃ khandhaṃ…pe…",
  "tika-abh09t:2676_8": "dve khandhā.",
  "tika-abh09t:2676_9": "Vatthuṃ purejātapaccayā”ti evaṃ tisso pucchā vissajjitā.",
  "tika-abh09t:2676_10": "Tattha vatthuṃ purejātapaccayāti idaṃ ārammaṇapurejātanivattanatthaṃ vuttaṃ.",
  "tika-abh09t:2676_11": "Taṃ hi cakkhuviññāṇādīnaṃyeva purejātapaccayataṃ sādhayati,",
  "tika-abh09t:2676_12": "na manoviññāṇadhātuyāti idha na gahitaṃ.",
  "tika-abh09t:2677_0": "Pacchājātapaccayo idha arūpadhammesu na labbhati.",
  "tika-abh09t:2677_1": "Rūpadhammesu ca upatthambhakova,",
  "tika-abh09t:2677_2": "na janako,",
  "tika-abh09t:2677_3": "tasmā “abyākataṃ dhammaṃ paṭicca abyākato dhammo uppajjatī”tiādi na vattabbovāti ayaṃ na gahito.",
  "tika-abh09t:2677_4": "Āsevanapaccayepi ārammaṇapaccaye viya tissova pucchā vissajjitā.",
  "tika-abh09t:2678_0": "Kammapaccaye “kusalaṃ dhammaṃ paṭicca kusalo dhammo uppajjati kammapaccayā.",
  "tika-abh09t:2678_1": "Kusalaṃ ekaṃ khandhaṃ…pe…",
  "tika-abh09t:2678_2": "abyākato dhammo uppajjati…pe…",
  "tika-abh09t:2678_3": "cittasamuṭṭhānañca rūpaṃ…pe…",
  "tika-abh09t:2678_4": "kusalo ca abyākato ca dhammā…pe…",
  "tika-abh09t:2678_5": "cittasamuṭṭhānaṃ rūpa”nti kusalapade tisso,",
  "tika-abh09t:2678_6": "tathā akusalapade.",
  "tika-abh09t:2678_7": "Abyākatapade pana “abyākataṃ dhammaṃ paṭicca abyākato…pe…",
  "tika-abh09t:2678_8": "vipākābyākataṃ kiriyābyākataṃ ekaṃ khandhaṃ paṭicca…pe…",
  "tika-abh09t:2678_9": "mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpaṃ,",
  "tika-abh09t:2678_10": "asaññasattānaṃ…pe…",
  "tika-abh09t:2678_11": "kaṭattārūpaṃ upādārūpa”nti evaṃ tisso.",
  "tika-abh09t:2678_12": "“Kusalañca abyākatañca dhammaṃ paṭicca abyākato…pe…",
  "tika-abh09t:2678_13": "kusale khandhe ca mahābhūte ca paṭicca cittasamuṭṭhānaṃ rūpa”ntiādinā sahajātasadisaṃ vissajjanaṃ.",
  "tika-abh09t:2678_14": "Natthivigatapaccayesu ārammaṇasadisaṃ.",
  "tika-abh09t:2679_0": "Evaṃ sabbapaccayesu labbhamānapañhe vissajjanaṃ dassetvā tato hetuadhipatijhānamaggapaccayā ekasadisā.",
  "tika-abh09t:2679_1": "Ārammaṇānantarasamanantarūpanissayāsevananatthivigatapaccayā ekasadisā.",
  "tika-abh09t:2679_2": "Sahajātaaññamaññanissayaatthiavigatā ekasadisā.",
  "tika-abh09t:2679_3": "Āsevanapaccaye vipāko na labbhati.",
  "tika-abh09t:2679_4": "Aññamaññapaccaye cittajarūpaṃ,",
  "tika-abh09t:2679_5": "upādārūpañca na labbhatītiādinā paccayānaṃ aññamaññasadisattaṃ vatvā puna tesaṃ “hetuyā nava.",
  "tika-abh09t:2679_6": "Ārammaṇe tīṇi.",
  "tika-abh09t:2679_7": "Adhipatiyā nava.",
  "tika-abh09t:2679_8": "Anantarasamanantaresu tīṇi.",
  "tika-abh09t:2679_9": "Sahajāte nava.",
  "tika-abh09t:2679_10": "Aññamaññe tīṇi.",
  "tika-abh09t:2679_11": "Nissaye nava.",
  "tika-abh09t:2679_12": "Upanissaye tīṇi.",
  "tika-abh09t:2679_13": "Purejāte tīṇi.",
  "tika-abh09t:2679_14": "Āsevane tīṇi.",
  "tika-abh09t:2679_15": "Kamme nava.",
  "tika-abh09t:2679_16": "Vipāke ekaṃ.",
  "tika-abh09t:2679_17": "Āhāre nava.",
  "tika-abh09t:2679_18": "Indriye nava.",
  "tika-abh09t:2679_19": "Jhāne nava.",
  "tika-abh09t:2679_20": "Magge nava.",
  "tika-abh09t:2679_21": "Sampayutte tīṇi.",
  "tika-abh09t:2679_22": "Vippayutte nava.",
  "tika-abh09t:2679_23": "Atthiyā nava.",
  "tika-abh09t:2679_24": "Natthiyā tīṇi.",
  "tika-abh09t:2679_25": "Vigate tīṇi.",
  "tika-abh09t:2679_26": "Avigate navā”ti evaṃ hetupaccayādīnaṃ ekekasmiṃ pucchāvissajjanavāragaṇanā vuttāti ayaṃ ekamūlakanayo.",
  "tika-abh09t:2680_0": "Yathā ca ekamūlake,",
  "tika-abh09t:2680_1": "evaṃ “hetupaccayā ārammaṇapaccayā”tiādinā dvimūlakādīsupi sabbamūlakapariyosānesu yathānurūpaṃ nayo netabbo.",
  "tika-abh09t:2680_2": "Pāḷiyampi vitthāranayaṃ adassetvā “hetupaccayā ārammaṇe tīṇī”tiādinā vissajjanavāragaṇanabhedo dassitoti ayaṃ paccayānulome nayo.",
  "tika-abh09t:2681_0": "Paccayapaccanīye pana “akusalaṃ dhammaṃ paṭicca akusalo dhammo uppajjati nahetupaccayā.",
  "tika-abh09t:2681_1": "Vicikicchāsahagate uddhaccasahagate khandhe paṭicca vicikicchāsahagato uddhaccasahagato moho.",
  "tika-abh09t:2681_2": "Abyākataṃ dhammaṃ paṭicca abyākato dhammo uppajjati nahetupaccayā.",
  "tika-abh09t:2681_3": "Ahetukaṃ vipākābyākataṃ kiriyābyākataṃ ekaṃ khandhaṃ…pe…",
  "tika-abh09t:2681_4": "dve khandhā cittasamuṭṭhānañca rūpaṃ.",
  "tika-abh09t:2681_5": "Ahetukapaṭisandhikkhaṇe vipākābyākataṃ ekaṃ khandhaṃ…pe…",
  "tika-abh09t:2681_6": "dve khandhā kaṭattā ca rūpaṃ…pe…",
  "tika-abh09t:2681_7": "vatthuṃ paṭicca khandhā.",
  "tika-abh09t:2681_8": "Ekaṃ mahābhūtaṃ paṭicca…pe…",
  "tika-abh09t:2681_9": "mahābhūte paṭicca cittasamuṭṭhānaṃ rūpaṃ,",
  "tika-abh09t:2681_10": "kaṭattārūpaṃ upādārūpaṃ…pe…",
  "tika-abh09t:2681_11": "ekaṃ mahābhūtaṃ paṭicca…pe…",
  "tika-abh09t:2681_12": "upādārūpa”nti imā dve vissajjitā.",
  "tika-abh09t:2682_0": "Nārammaṇapaccaye “kusalaṃ dhammaṃ paṭicca abyākato…pe…",
  "tika-abh09t:2682_1": "kusale…pe…",
  "tika-abh09t:2682_2": "akusalaṃ dhammaṃ paṭicca abyākato…pe…",
  "tika-abh09t:2682_3": "akusale…pe…",
  "tika-abh09t:2682_4": "abyākataṃ dhammaṃ paṭicca abyākato…pe…",
  "tika-abh09t:2682_5": "kusalañca abyākatañca dhammaṃ paṭicca abyākato…pe…",
  "tika-abh09t:2682_6": "cittasamuṭṭhānaṃ rūpaṃ,",
  "tika-abh09t:2682_7": "akusalañca abyākatañca dhammaṃ paṭicca abyākato…pe…",
  "tika-abh09t:2682_8": "mahābhūte paṭicca cittasamuṭṭhānaṃ rūpa”nti imā pañca vissajjitā.",
  "tika-abh09t:2683_0": "Nādhipatipaccaye “kusalaṃ dhammaṃ paṭicca kusalo…pe…",
  "tika-abh09t:2683_1": "kusalaṃ ekaṃ khandhaṃ…pe…",
  "tika-abh09t:2683_2": "dve khandhā.",
  "tika-abh09t:2683_3": "Kusalaṃ dhammaṃ paṭicca abyākato…pe…",
  "tika-abh09t:2683_4": "kusale khandhe paṭicca cittasamuṭṭhānaṃ rūpaṃ.",
  "tika-abh09t:2683_5": "Kusalaṃ dhammaṃ paṭicca kusalo ca abyākato ca dhammā uppajjanti…pe…",
  "tika-abh09t:2683_6": "akusalaṃ dhammaṃ paṭicca akusalo…pe…",
  "tika-abh09t:2683_7": "dve khandhe paṭicca dve khandhā,",
  "tika-abh09t:2683_8": "akusalaṃ dhammaṃ paṭicca abyākato…pe…",
  "tika-abh09t:2683_9": "akusale khandhe paṭicca cittasamuṭṭhānaṃ rūpaṃ.",
  "tika-abh09t:2683_10": "Akusalaṃ dhammaṃ paṭicca akusalo ca abyākato ca dhammā…pe…",
  "tika-abh09t:2683_11": "abyākataṃ dhammaṃ paṭicca abyākato …pe…",
  "tika-abh09t:2683_12": "mahābhūte paṭicca…pe…",
  "tika-abh09t:2683_13": "kaṭattārūpaṃ upādārūpaṃ.",
  "tika-abh09t:2683_14": "Kusalañca abyākatañca dhammaṃ paṭicca abyākato…pe…",
  "tika-abh09t:2683_15": "kusale khandhe ca mahābhūte ca paṭicca cittasamuṭṭhānaṃ rūpaṃ.",
  "tika-abh09t:2683_16": "Akusalañca abyākatañca dhammaṃ paṭicca abyākato…pe…",
  "tika-abh09t:2683_17": "akusale khandhe ca mahābhūte ca paṭicca cittasamuṭṭhānaṃ rūpa”nti nava pucchā vissajjitā.",
  "tika-abh09t:2683_18": "Nānantaranasamanantarapaccayā nārammaṇapaccayasadisā.",
  "tika-abh09t:2684_0": "Nāññamaññapaccaye “kusalaṃ dhammaṃ paṭicca abyākato…pe…",
  "tika-abh09t:2684_1": "kusale…pe…",
  "tika-abh09t:2684_2": "cittasamuṭṭhānaṃ rūpaṃ.",
  "tika-abh09t:2684_3": "Akusalaṃ dhammaṃ paṭicca abyākato…pe…",
  "tika-abh09t:2684_4": "akusale…pe…",
  "tika-abh09t:2684_5": "cittasamuṭṭhānaṃ rūpaṃ.",
  "tika-abh09t:2684_6": "Abyākataṃ dhammaṃ paṭicca abyākato…pe…",
  "tika-abh09t:2684_7": "vipākābyākate kiriyābyākate khandhe paṭicca cittasamuṭṭhānaṃ rūpaṃ.",
  "tika-abh09t:2684_8": "Paṭisandhikkhaṇe vipākābyākate…pe…",
  "tika-abh09t:2684_9": "kaṭattā rūpaṃ.",
  "tika-abh09t:2684_10": "Mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpaṃ.",
  "tika-abh09t:2684_11": "Bāhire mahābhūte paṭicca upādārūpaṃ.",
  "tika-abh09t:2684_12": "Āhārasamuṭṭhāne mahābhūte paṭicca upādārūpaṃ.",
  "tika-abh09t:2684_13": "Utusamuṭṭhāne…pe…",
  "tika-abh09t:2684_14": "upādārūpaṃ.",
  "tika-abh09t:2684_15": "Asaññasattānaṃ mahābhūte paṭicca kaṭattārūpaṃ upādārūpaṃ.",
  "tika-abh09t:2684_16": "Kusalañca abyākatañca dhammaṃ paṭicca abyākato…pe…",
  "tika-abh09t:2684_17": "kusale khandhe ca mahābhūte ca paṭicca cittasamuṭṭhānaṃ rūpaṃ.",
  "tika-abh09t:2684_18": "Akusalañca abyākatañca dhammaṃ paṭicca abyākato…pe…",
  "tika-abh09t:2684_19": "akusale khandhe ca mahābhūte ca paṭicca cittasamuṭṭhānaṃ rūpa”nti pañca vissajjitā.",
  "tika-abh09t:2684_20": "Tattha vipākābyākate khandhe paṭicca kaṭattārūpanti hadayavatthuvajjaṃ veditabbaṃ.",
  "tika-abh09t:2684_21": "Naupanissayapaccayo nārammaṇapaccayasadiso.",
  "tika-abh09t:2685_0": "Napurejātapaccaye “kusalaṃ dhammaṃ paṭicca kusalo…pe…",
  "tika-abh09t:2685_1": "arūpe kusalaṃ…pe…",
  "tika-abh09t:2685_2": "dve khandhā.",
  "tika-abh09t:2685_3": "Kusalaṃ paṭicca abyākato…pe…",
  "tika-abh09t:2685_4": "cittasamuṭṭhānaṃ rūpa”nti kusalapade dve,",
  "tika-abh09t:2685_5": "tathā akusalapadepi.",
  "tika-abh09t:2685_6": "“Abyākataṃ paṭicca abyākato…pe…",
  "tika-abh09t:2685_7": "arūpe vipākābyākataṃ kiriyābyākataṃ…pe…",
  "tika-abh09t:2685_8": "bāhiraṃ…pe…",
  "tika-abh09t:2685_9": "upādārūpaṃ.",
  "tika-abh09t:2685_10": "Kusalañca abyākatañca dhammaṃ paṭicca abyākato.",
  "tika-abh09t:2685_11": "Kusale khandhe ca mahābhūte ca paṭicca cittasamuṭṭhānaṃ rūpaṃ.",
  "tika-abh09t:2685_12": "Akusalañca abyākatañca…pe…",
  "tika-abh09t:2685_13": "akusale khandhe ca…pe…",
  "tika-abh09t:2685_14": "rūpa”nti imā tissoti satta vissajjitā.",
  "tika-abh09t:2685_15": "Napacchājātanāsevanapaccayā nādhipatipaccayasadisā.",
  "tika-abh09t:2685_16": "Tattha kusalākusalakiriyānaṃ paṭhamajavanavasena nāsevanapaccayappavatti veditabbā.",
  "tika-abh09t:2686_0": "Nakammapaccaye “kusalaṃ paṭicca kusalo,",
  "tika-abh09t:2686_1": "kusalā cetanā.",
  "tika-abh09t:2686_2": "Akusalaṃ paṭicca akusalo,",
  "tika-abh09t:2686_3": "akusalā cetanā.",
  "tika-abh09t:2686_4": "Abyākataṃ paṭicca abyākato,",
  "tika-abh09t:2686_5": "vipākakiriyā cetanā. Bāhiraṃ,",
  "tika-abh09t:2686_6": "āhārasamuṭṭhānaṃ,",
  "tika-abh09t:2686_7": "utusamuṭṭhāna”nti tisso vissajjitā.",
  "tika-abh09t:2687_0": "Navipākapaccaye “kusalaṃ paṭicca kusalo, abyākato.",
  "tika-abh09t:2687_1": "Kusalo ca abyākato cā”ti kusalapade tisso,",
  "tika-abh09t:2687_2": "tathā akusalapadepi.",
  "tika-abh09t:2687_3": "“Abyākataṃ paṭicca abyākato…pe…",
  "tika-abh09t:2687_4": "bāhiraṃ āhārasamuṭṭhānaṃ utusamuṭṭhānaṃ asañña…pe…",
  "tika-abh09t:2687_5": "upādārūpaṃ…pe…",
  "tika-abh09t:2687_6": "akusalañca abyākatañca abyākato”ti imā tissoti nava vissajjitā.",
  "tika-abh09t:2688_0": "Nāhārapaccaye “abyākataṃ paṭicca abyākato. Bāhiraṃ utusamuṭṭhānaṃ, asañña…pe… upādārūpa”nti ekāva.",
  "tika-abh09t:2689_0": "Naindriyapaccaye “abyākataṃ paṭicca abyākato.",
  "tika-abh09t:2689_1": "Bāhiraṃ āhārasamuṭṭhānaṃ…pe…",
  "tika-abh09t:2689_2": "utusamuṭṭhānaṃ…pe…",
  "tika-abh09t:2689_3": "asaññasattānaṃ mahābhūte paṭicca rūpajīvitindriya”nti ekāva.",
  "tika-abh09t:2690_0": "Najhānapaccaye “abyākataṃ paṭicca abyākato.",
  "tika-abh09t:2690_1": "Pañcaviññāṇasahagataṃ…pe…",
  "tika-abh09t:2690_2": "bāhiraṃ āhārautuasaññaupādārūpa”nti ekāva.",
  "tika-abh09t:2691_0": "Namaggapaccaye “abyākataṃ paṭicca abyākato.",
  "tika-abh09t:2691_1": "Ahetukaṃ vipākābyākataṃ kiriyābyākataṃ…pe…",
  "tika-abh09t:2691_2": "cittasamuṭṭhānaṃ…pe…",
  "tika-abh09t:2691_3": "ahetukapaṭisandhikkhaṇe vipākā…pe…",
  "tika-abh09t:2691_4": "kaṭattā ca rūpaṃ…pe…",
  "tika-abh09t:2691_5": "bāhiraṃ āhārautuasaññaupādārūpa”nti ekāva.",
  "tika-abh09t:2692_0": "Nasampayuttapaccayo nārammaṇapaccayasadiso.",
  "tika-abh09t:2693_0": "Navippayuttapaccaye “kusalaṃ paṭicca kusalo.",
  "tika-abh09t:2693_1": "Arūpe kusalova.",
  "tika-abh09t:2693_2": "Akusalaṃ…pe…",
  "tika-abh09t:2693_3": "arūpe akusalo.",
  "tika-abh09t:2693_4": "Abyākataṃ paṭicca abyākato,",
  "tika-abh09t:2693_5": "arūpe vipākakiriyābyākataṃ.",
  "tika-abh09t:2693_6": "Bāhiraṃ asañña…pe…",
  "tika-abh09t:2693_7": "upādārūpa”nti imā tissova pucchā vissajjitā.",
  "tika-abh09t:2693_8": "Nonatthinovigatapaccayā nārammaṇapaccayasadisā.",
  "tika-abh09t:2693_9": "Nasahajātananissayanoatthinoavigatapaccayā panettha cattāropi na labbhantīti.",
  "tika-abh09t:2694_0": "Evaṃ paccanīke labbhamānapañhavissajjanaṃ dassetvā tato “nahetuyā dve.",
  "tika-abh09t:2694_1": "Nārammaṇe pañca.",
  "tika-abh09t:2694_2": "Nādhipatiyā nava.",
  "tika-abh09t:2694_3": "Nānantare nasamanantare nāññamaññe naupanissaye pañca.",
  "tika-abh09t:2694_4": "Napurejāte satta.",
  "tika-abh09t:2694_5": "Napacchājāte nāsevane nava.",
  "tika-abh09t:2694_6": "Nakamme tīṇi.",
  "tika-abh09t:2694_7": "Navipāke nava.",
  "tika-abh09t:2694_8": "Nāhāre naindriye najhāne namagge ekaṃ.",
  "tika-abh09t:2694_9": "Nasampayutte pañca.",
  "tika-abh09t:2694_10": "Navippayutte tīṇi.",
  "tika-abh09t:2694_11": "Nonatthinovigatesu pañcā”ti vissajjanavāragaṇanā vuttāti ayaṃ ekamūlakanayo.",
  "tika-abh09t:2695_0": "Imināva nayena dvimūlakādīsupi yathānurūpaṃ nayo netabbo,",
  "tika-abh09t:2695_1": "pāḷiyaṃ pana “nahetupaccayā nārammaṇe eka”ntiādinā vissajjanavāragaṇanāva dassitāti ayaṃ paccayapaccanīyanayo.",
  "tika-abh09t:2696_0": "Iminā vuttānusāreneva “kusalaṃ dhammaṃ paṭicca abyākato dhammo uppajjati hetupaccayā nārammaṇapaccayā”tiādinā anulomapaccanīyanaye,",
  "tika-abh09t:2696_1": "“akusalaṃ dhammaṃ paṭicca akusalo dhammo uppajjati nahetupaccayā ārammaṇapaccayā”tiādinā paccanīyānulomanaye pañhavissajjananayo veditabbo.",
  "tika-abh09t:2696_2": "Pāḷiyaṃ panettha vissajjanavāragaṇanāva dassitāti ayaṃ anulomapaccanīyakusalattike paṭiccavāranayo.",
  "tika-abh09t:2697_0": "Sahajātavārādīsupi chavāresu paṭiccavāre vuttānusārena sabbattha nayo netabbo.",
  "tika-abh09t:2697_1": "Ye pana tattha tattha pāḷivisesā,",
  "tika-abh09t:2697_2": "atthavisesā ca upalabbhanti,",
  "tika-abh09t:2697_3": "te paṭṭhānapāḷiaṭṭhakathāsu eva sabbākārato gahetabbā.",
  "tika-abh09t:2697_4": "Idha pana te sabbe saṅkhepanayato dassiyamānāpi ganthabhāriyaṃ karontīti na dassitā.",
  "tika-abh09t:2698_0": "Tesu pana vāresu “kusalaṃ dhammaṃ sahajāto kusalo dhammo uppajjati hetupaccayā.",
  "tika-abh09t:2698_1": "Kusalaṃ dhammaṃ paccayā…",
  "tika-abh09t:2698_2": "kusalaṃ dhammaṃ nissāya…",
  "tika-abh09t:2698_3": "kusalaṃ dhammaṃ saṃsaṭṭho…",
  "tika-abh09t:2698_4": "kusalaṃ dhammaṃ sampayutto kusalo dhammo uppajjati hetupaccayā”ti evaṃ ādito pañcasu vāresu pāḷigati ñātabbā.",
  "tika-abh09t:2698_5": "Tesu ca paṭiccasahajātā ekatthā,",
  "tika-abh09t:2698_6": "paccayanissayā ekatthā,",
  "tika-abh09t:2698_7": "saṃsaṭṭhasampayuttā ekatthā.",
  "tika-abh09t:2698_8": "Tattha “kusalaṃ dhammaṃ sahajāto”tiādīsu kusalaṃ dhammaṃ paṭicca tena sahajāto hutvātiādinā yathānurūpaṃ attho veditabbo.",
  "tika-abh09t:2698_9": "Pacchime pana pañhāvāre “kusalo dhammo kusalassa dhammassa hetupaccayena paccayo.",
  "tika-abh09t:2698_10": "Kusalā hetū sampayuttakānaṃ khandhānaṃ hetupaccayena paccayo.",
  "tika-abh09t:2698_11": "Kusalo abyākatassa…pe…",
  "tika-abh09t:2698_12": "kusalassa ca abyākatassa ca…pe…",
  "tika-abh09t:2698_13": "kusalā hetū sampayuttakānaṃ khandhānaṃ cittasamuṭṭhānānañcā”tiādinā hetupaccaye,",
  "tika-abh09t:2699_0": "“Kusalo dhammo kusalassa dhammassa ārammaṇapaccayena paccayo.",
  "tika-abh09t:2699_1": "Dānaṃ datvā sīlaṃ samādiyitvā uposathakammaṃ katvā taṃ paccavekkhati.",
  "tika-abh09t:2699_2": "Pubbe suciṇṇāni…pe…",
  "tika-abh09t:2699_3": "jhānā vuṭṭhahitvā jhānaṃ…",
  "tika-abh09t:2699_4": "sekhā gotrabhuṃ vodānaṃ maggaṃ paccavekkhanti.",
  "tika-abh09t:2699_5": "Sekhā vā puthujjanā vā kusalaṃ aniccato dukkhato anattato vipassanti.",
  "tika-abh09t:2699_6": "Cetopariyañāṇena kusalacittasamaṅgissa cittaṃ jānanti.",
  "tika-abh09t:2699_7": "Ākāsānañcāyatanakusalaṃ viññāṇañcāyatanakusalassa ārammaṇapaccayena paccayo.",
  "tika-abh09t:2699_8": "Ākiñcaññāyatanakusalaṃ nevasaññānāsaññāyatanakusalassa…",
  "tika-abh09t:2699_9": "kusalā khandhā iddhividhañāṇassa cetopariyapubbenivāsayathākammūpagaanāgataṃsañāṇassa ārammaṇapaccayena paccayo.",
  "tika-abh09t:2700_0": "Kusalo akusalassa…pe…",
  "tika-abh09t:2700_1": "dānaṃ datvā…pe…",
  "tika-abh09t:2700_2": "katvā taṃ assādeti abhinandati.",
  "tika-abh09t:2700_3": "Taṃ ārabbha rāgo uppajjati.",
  "tika-abh09t:2700_4": "Diṭṭhi vicikicchā uddhaccaṃ domanassaṃ uppajjati.",
  "tika-abh09t:2700_5": "Pubbe suciṇṇāni assādeti …pe…",
  "tika-abh09t:2700_6": "domanassaṃ uppajjati.",
  "tika-abh09t:2700_7": "Jhānā vuṭṭhahitvā jhānaṃ assādeti…pe…",
  "tika-abh09t:2700_8": "uddhaccaṃ uppajjati.",
  "tika-abh09t:2700_9": "Jhāne parihīne vippaṭisārissa domanassaṃ uppajjati.",
  "tika-abh09t:2701_0": "Kusalo abyākatassa…pe… paccayo.",
  "tika-abh09t:2701_1": "Arahā maggaṃ paccavekkhati.",
  "tika-abh09t:2701_2": "Pubbe suciṇṇāni…",
  "tika-abh09t:2701_3": "kusala…pe…",
  "tika-abh09t:2701_4": "vipassati…pe…",
  "tika-abh09t:2701_5": "vipāko tadārammaṇatā uppajjati.",
  "tika-abh09t:2701_6": "Ākāsānañcāyatanakusalaṃ viññāṇañcāyatanavipākassa…pe…",
  "tika-abh09t:2701_7": "kiriyassa.",
  "tika-abh09t:2701_8": "Ākiñcaññāyatana…pe…",
  "tika-abh09t:2701_9": "vipākassa ca kiriyassa ca.",
  "tika-abh09t:2701_10": "Kusalā khandhā cetopariya…pe…",
  "tika-abh09t:2701_11": "anāgataṃsañāṇassa āvajjanāya.",
  "tika-abh09t:2702_0": "Akusalo akusalassa…pe… paccayo.",
  "tika-abh09t:2702_1": "Rāgaṃ assādeti…pe…",
  "tika-abh09t:2702_2": "uddhaccaṃ uppajjati.",
  "tika-abh09t:2702_3": "Akusalo kusalassa…pe… paccayo.",
  "tika-abh09t:2702_4": "Sekhā pahīne kilese…pe…",
  "tika-abh09t:2702_5": "anāgataṃsañāṇassa.",
  "tika-abh09t:2702_6": "Akusalo abyākatassa…",
  "tika-abh09t:2702_7": "arahā pahīne kilese…pe…",
  "tika-abh09t:2702_8": "āvajjanāya.",
  "tika-abh09t:2703_0": "Abyākato abyākatassa…",
  "tika-abh09t:2703_1": "arahā phalaṃ paccavekkhati. Nibbānaṃ,",
  "tika-abh09t:2703_2": "cakkhuṃ…pe…",
  "tika-abh09t:2703_3": "phoṭṭhabbaṃ vipassati.",
  "tika-abh09t:2703_4": "Dibbena cakkhunā rūpaṃ passati…pe…",
  "tika-abh09t:2703_5": "ākiñcaññāyatanakiriyaṃ…pe…",
  "tika-abh09t:2703_6": "kiriyassa.",
  "tika-abh09t:2703_7": "Rūpāyatanaṃ cakkhuviññāṇassa…pe…",
  "tika-abh09t:2703_8": "āvajjanāya.",
  "tika-abh09t:2703_9": "Abyākato kusalassa…",
  "tika-abh09t:2703_10": "sekhā phalaṃ…pe…",
  "tika-abh09t:2703_11": "anāgataṃsañāṇassa.",
  "tika-abh09t:2703_12": "Abyākato akusalassa…",
  "tika-abh09t:2703_13": "cakkhuṃ assādetī”tiādinā ārammaṇapaccaye ca,",
  "tika-abh09t:2704_0": "“Kusalo kusalassa adhipatipaccayena paccayo.",
  "tika-abh09t:2704_1": "Ārammaṇādhipati,",
  "tika-abh09t:2704_2": "sahajātādhipati.",
  "tika-abh09t:2704_3": "Ārammaṇādhipati –",
  "tika-abh09t:2704_4": "dānaṃ datvā”tiādinā adhipatipaccaye ca,",
  "tika-abh09t:2705_0": "“Kusalo kusalassa anantarapaccayena paccayo”tiādinā vitthārato anantarasamanantarasahajātaaññamaññanissayapaccayesu ca,",
  "tika-abh09t:2706_0": "“Kusalo kusalassa upanissayapaccayena paccayo.",
  "tika-abh09t:2706_1": "Ārammaṇūpanissayo anantarūpanissayo pakatūpanissayo.",
  "tika-abh09t:2706_2": "Ārammaṇūpanissayo –",
  "tika-abh09t:2706_3": "dānaṃ datvā”tiādinā ārammaṇapaccaye vuttanayena,",
  "tika-abh09t:2706_4": "“anantarūpanissayo –",
  "tika-abh09t:2706_5": "purimā purimā kusalā khandhā pacchimānaṃ pacchimāna”ntiādinā anantarapaccaye vuttanayeneva,",
  "tika-abh09t:2706_6": "“pakatūpanissayo –",
  "tika-abh09t:2706_7": "saddhaṃ upanissāya…pe…",
  "tika-abh09t:2706_8": "uposathakammaṃ karoti. Jhānaṃ,",
  "tika-abh09t:2706_9": "vipassanaṃ, maggaṃ, abhiññaṃ,",
  "tika-abh09t:2706_10": "samāpattiṃ uppādeti. Sīlaṃ, sutaṃ, cāgaṃ,",
  "tika-abh09t:2706_11": "paññaṃ upanissāya…pe…",
  "tika-abh09t:2706_12": "paṭhamassa jhānassa parikammaṃ paṭhamassa jhānassa upanissayapaccayena paccayo…pe…",
  "tika-abh09t:2706_13": "ākiñcaññāyatanaṃ nevasaññānāsaññāyatanassa…pe…",
  "tika-abh09t:2706_14": "yathākammūpagañāṇaṃ anāgataṃsañāṇassa…pe…",
  "tika-abh09t:2706_15": "paṭhamassa maggassa parikammaṃ paṭhamassa…pe…",
  "tika-abh09t:2706_16": "tatiyo maggo catutthassa.",
  "tika-abh09t:2706_17": "Maggo sekhānaṃ atthapaṭisambhidāya…pe…",
  "tika-abh09t:2706_18": "ṭhānāṭhānakosallassa upanissaya.",
  "tika-abh09t:2706_19": "Kusalo akusalassa…pe…",
  "tika-abh09t:2706_20": "ārammaṇūpanissayo.",
  "tika-abh09t:2706_21": "Pakatūpa…pe…",
  "tika-abh09t:2706_22": "pakatūpanissayo –",
  "tika-abh09t:2706_23": "saddhaṃ upanissāya mānaṃ jappeti.",
  "tika-abh09t:2706_24": "Diṭṭhiṃ gaṇhāti…pe…",
  "tika-abh09t:2706_25": "saddhā sīlaṃ sutaṃ cāgo paññā rāgassa, dosassa, mohassa, mānassa, diṭṭhiyā.",
  "tika-abh09t:2706_26": "Patthanāya…pe…",
  "tika-abh09t:2706_27": "kusalo abyākatassa…pe…",
  "tika-abh09t:2706_28": "ārammaṇūpanissayo.",
  "tika-abh09t:2706_29": "Anantarūpanissayo.",
  "tika-abh09t:2706_30": "Pakatūpa…pe…",
  "tika-abh09t:2706_31": "pakatūpanissayo –",
  "tika-abh09t:2706_32": "saddhaṃ upanissāya attānaṃ ātāpeti…pe…",
  "tika-abh09t:2706_33": "kāyikassa sukhassa,",
  "tika-abh09t:2706_34": "dukkhassa,",
  "tika-abh09t:2706_35": "phalasamāpattiyā.",
  "tika-abh09t:2706_36": "Kusalaṃ kammaṃ vipākassa…pe…",
  "tika-abh09t:2706_37": "maggo arahato atthapaṭisambhidāya paccayo.",
  "tika-abh09t:2707_0": "Akusalo akusalassa…pe…",
  "tika-abh09t:2707_1": "pakatūpanissayo –",
  "tika-abh09t:2707_2": "rāgaṃ upanissāya pāṇaṃ hanati…pe…",
  "tika-abh09t:2707_3": "samphaṃ palapati…pe…",
  "tika-abh09t:2707_4": "saṅghaṃ bhindati. Dosaṃ, mohaṃ, mānaṃ, diṭṭhiṃ,",
  "tika-abh09t:2707_5": "patthanaṃ upanissāya…pe…",
  "tika-abh09t:2707_6": "saṅghaṃ bhindati…pe…",
  "tika-abh09t:2707_7": "pāṇātipāto pāṇātipātassa…pe…",
  "tika-abh09t:2707_8": "saṅghabhedakammassa…pe… paccayo.",
  "tika-abh09t:2708_0": "Akusalo kusalassa…pe…",
  "tika-abh09t:2708_1": "pakatūpanissayo –",
  "tika-abh09t:2708_2": "rāgaṃ upanissāya dānaṃ deti…pe…",
  "tika-abh09t:2708_3": "maggaṃ uppādeti…pe…",
  "tika-abh09t:2708_4": "samāpattiṃ uppādeti. Rāgo…pe… patthanā. Saddhāya,",
  "tika-abh09t:2708_5": "sīlassa…pe…",
  "tika-abh09t:2708_6": "paññāya upanissaya.",
  "tika-abh09t:2708_7": "Pāṇaṃ hantvā tassa paṭighātatthāya dānaṃ detī”tiādinā ca upanissayapaccaye ca,",
  "tika-abh09t:2709_0": "“Abyākato abyākatassa purejātapaccayena paccayo…pe…",
  "tika-abh09t:2709_1": "ārammaṇapurejātaṃ –",
  "tika-abh09t:2709_2": "arahā cakkhuṃ…pe…",
  "tika-abh09t:2709_3": "phoṭṭhabbe,",
  "tika-abh09t:2709_4": "vatthuṃ vipassati…pe…",
  "tika-abh09t:2709_5": "dibbena cakkhunā rūpaṃ passati…pe…",
  "tika-abh09t:2709_6": "rūpāyatanaṃ cakkhuviññāṇassa…pe…",
  "tika-abh09t:2709_7": "vatthupurejātaṃ –",
  "tika-abh09t:2709_8": "cakkhāyatanaṃ cakkhuviññāṇassa…pe…",
  "tika-abh09t:2709_9": "vatthu vipākābyākatāna”ntiādinā purejātapaccaye ca,",
  "tika-abh09t:2710_0": "“Kusalo abyākatassa…pe…",
  "tika-abh09t:2710_1": "pacchājātā kusalā khandhā purejātassa imassa kāyassā”tiādinā pacchājātapaccaye ca,",
  "tika-abh09t:2711_0": "“Kusalo kusalassa…pe… purimā purimā kusalā khandhā”tiādinā āsevanapaccaye ca,",
  "tika-abh09t:2712_0": "“Sahajātā nānākkhaṇikā,",
  "tika-abh09t:2712_1": "sahajātā kusalā cetanā…pe…",
  "tika-abh09t:2712_2": "sampayuttakānaṃ khandhānaṃ cittasamuṭṭhānānañca rūpānaṃ.",
  "tika-abh09t:2712_3": "Nānākkhaṇikā vipākānaṃ khandhānaṃ kaṭattā ca rūpāna”ntiādinā kammapaccaye ca,",
  "tika-abh09t:2713_0": "“Abyākato abyākatassa…pe… eko khandho tiṇṇanna”ntiādinā vipākapaccaye ca,",
  "tika-abh09t:2714_0": "“Kusalo kusalassā”tiādinā āhārapaccayādīsu ca,",
  "tika-abh09t:2714_1": "“kusalo abyākatassa,",
  "tika-abh09t:2714_2": "sahajātaṃ,",
  "tika-abh09t:2714_3": "pacchājātaṃ,",
  "tika-abh09t:2714_4": "sahajātā cittasamuṭṭhānānaṃ rūpānaṃ.",
  "tika-abh09t:2714_5": "Pacchājātā imassa kāyassa…pe…",
  "tika-abh09t:2714_6": "abyākato kusalassa…pe…",
  "tika-abh09t:2714_7": "purejātaṃ vatthu kusalānaṃ khandhānaṃ vippayuttapaccayena paccayo”tiādinā vippayuttapaccayādīsu ca pāḷigati veditabbā.",
  "tika-abh09t:2715_0": "Tattha kusaladhammo nāmesa yasmā uppajjanto ṭhapetvā pacchājātapaccayaṃ,",
  "tika-abh09t:2715_1": "vipākapaccayañca sesehi dvāvīsatiyā paccayehi uppajjati.",
  "tika-abh09t:2715_2": "Kusalassa ca paccayo honto ṭhapetvā purejātapacchājātavipākavippayuttapaccaye sesehi vīsatiyā paccayehi paccayo hoti.",
  "tika-abh09t:2715_3": "Evaṃ kusalo kusalādīnaṃ,",
  "tika-abh09t:2715_4": "akusalo ca akusalādīnaṃ yathānurūpaṃ paccayā honti,",
  "tika-abh09t:2715_5": "tasmā kusalādīnaṃ taṃtaṃpaccayuppannavibhāgaṃ dassetuṃ pañhāvāro vutto.",
  "tika-abh09t:2715_6": "Tattha sekhā gotrabhunti sotāpannaṃ sandhāya vuttaṃ,",
  "tika-abh09t:2715_7": "vodānanti sakadāgāmianāgāmino.",
  "tika-abh09t:2715_8": "Tesaṃ hi gotrabhucittaṃ vodānaṃ nāma.",
  "tika-abh09t:2715_9": "Maggā vuṭṭhahitvāti maggavīthito vuṭṭhāya.",
  "tika-abh09t:2715_10": "Na hi maggānantarā paccavekkhaṇā nāma atthīti ayaṃ anulomapaṭṭhāne kusalattikanayo.",
  "tika-abh09t:2716_0": "Vedanāttikādīsu “sukhāya vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati hetupaccayā.",
  "tika-abh09t:2716_1": "Sukhāya vedanāya sampayuttaṃ ekaṃ khandhaṃ paṭicca dve khandhā.",
  "tika-abh09t:2716_2": "Dve khandhe paṭicca eko khandho”tiādinā kusalattike vuttānusārena paṭiccavārādīsu pañhāvārapariyosānesu",
  "tika-abh09t:2716_3": "sattasu vāresu ekekasmiṃ paccayānulomādīhi ca ekamūlādīhi nayehi ca sabbattikesu labbhamānapadavasena",
  "tika-abh09t:2716_4": "gaṇanānayo yojetvā ñātabbo.",
  "tika-abh09t:2716_5": "Tattha vedanāttike vedanākkhandhassa alabbhanato “ekaṃ khandhaṃ nissāya dve khandhā”tiādi vuttaṃ.",
  "tika-abh09t:2716_6": "Sabbattha viseso pāḷiaṭṭhakathānusāreneva ñātabboti ayaṃ anulomapaṭilome tikapaṭṭhānanayo.",
  "tika-abh09t:2717_0": "Dukapaṭṭhāne pana “hetuṃ dhammaṃ paṭicca hetu dhammo uppajjati hetupaccayā.",
  "tika-abh09t:2717_1": "Alobhaṃ paṭicca adoso. Amoho.",
  "tika-abh09t:2717_2": "Adosaṃ amohaṃ paṭicca alobho. Adoso.",
  "tika-abh09t:2717_3": "Lobhaṃ paṭicca moho.",
  "tika-abh09t:2717_4": "Mohaṃ paṭicca lobho.",
  "tika-abh09t:2717_5": "Dosaṃ paṭicca moho.",
  "tika-abh09t:2717_6": "Mohaṃ paṭicca doso.",
  "tika-abh09t:2717_7": "Paṭisandhikkhaṇe hetuṃ dhammaṃ paṭicca nahetu dhammo uppajjati…pe…",
  "tika-abh09t:2717_8": "hetū ca nahetū ca.",
  "tika-abh09t:2717_9": "Nahetuṃ paṭicca nahetu dhammo na…pe…",
  "tika-abh09t:2717_10": "hetū ca nahetū cā”tiādinā hetuduke,",
  "tika-abh09t:2718_0": "“Sahetukaṃ dhammaṃ paṭicca sahetuko dhammo uppajjati hetupaccayā.",
  "tika-abh09t:2718_1": "Sahetukaṃ ekaṃ khandhaṃ…pe…",
  "tika-abh09t:2718_2": "sahetukaṃ dhammaṃ paṭicca.",
  "tika-abh09t:2718_3": "Ahetuko…pe…",
  "tika-abh09t:2718_4": "cittasamuṭṭhānaṃ rūpaṃ.",
  "tika-abh09t:2718_5": "Paṭisandhikkhaṇe…pe…",
  "tika-abh09t:2718_6": "sahetuko ca,",
  "tika-abh09t:2718_7": "ahetuko ca…pe…",
  "tika-abh09t:2718_8": "ahetukaṃ khandhaṃ paṭicca ahetuko.",
  "tika-abh09t:2718_9": "Vicikicchāsahagataṃ uddhaccasahagataṃ mohaṃ paṭicca sampayuttakā khandhā…pe…",
  "tika-abh09t:2718_10": "cittasamuṭṭhānaṃ.",
  "tika-abh09t:2718_11": "Āhārasamuṭṭhāna”ntiādinā sahetukadukādīsu ca kenaciviññeyyadukavajjitesu sabbadukesu paccekaṃ paṭiccavārādīsu",
  "tika-abh09t:2718_12": "sattasu mahāvāresu ekekasmiṃ paccayānulomādīsu catūsu nayesu ekamūlakādīhi sabbavārehi kusalattike vuttānusārena",
  "tika-abh09t:2718_13": "yathānurūpaṃ vibhaṅganayo yojetvā ñātabbo.",
  "tika-abh09t:2718_14": "Sabbasmimpi hi paṭṭhāne kenaciviññeyyadukaṃ na labbhatīti ayaṃ dukapaṭṭhānanayo.",
  "tika-abh09t:2719_0": "Dukatikapaṭṭhāne pana “hetuṃ kusalaṃ dhammaṃ paṭicca hetu kusalo dhammo uppajjati hetupaccayā”tiādinā",
  "tika-abh09t:2719_1": "hetudukena saddhiṃ kusalattike kusalaṃ padaṃ yojetvā paṭiccavārādīsu sattasu vāresu paccayānulomādīnaṃ",
  "tika-abh09t:2719_2": "catunnaṃ nayānaṃ vasena labbhamānakapaccayā ekamūlakādinayehi dassitā.",
  "tika-abh09t:2719_3": "Yathā ca kusalaṃ padaṃ,",
  "tika-abh09t:2719_4": "evaṃ akusalaṃ padaṃ,",
  "tika-abh09t:2719_5": "abyākatañca hetudukena yojetvā vuttanayena dassetvā hetukusaladukatikanti ṭhapitaṃ.",
  "tika-abh09t:2719_6": "Pāḷi pana atisaṃkhittā.",
  "tika-abh09t:2719_7": "Yathā kusalattikaṃ,",
  "tika-abh09t:2719_8": "evaṃ “hetuṃ sukhāya vedanāya sampayuttaṃ dhammaṃ paṭicca hetu sukhāya vedanāya sampayutto dhammo uppajjati",
  "tika-abh09t:2719_9": "hetupaccayā”tiādinā labbhamānakapadavasena vedanāttikādayopi hetudukena yojetvā hetuvedanadukatikādīni",
  "tika-abh09t:2719_10": "ekavīsatidukatikāni dassitānīti.",
  "tika-abh09t:2719_11": "Yathā ca hetudukena saddhiṃ labbhamānakapadavasena dvāvīsatitikā yojitā,",
  "tika-abh09t:2719_12": "evaṃ sahetukadukādīhi sabbehi saddhiṃ paccekaṃ dvāvīsatitikā yojetabbā.",
  "tika-abh09t:2719_13": "Pāḷi panettha ito paresupi sabbattha atisaṃkhittā.",
  "tika-abh09t:2719_14": "Evaṃ dvāvīsatitike gahetvā dukasate pakkhipitvā dukatikapaṭṭhānaṃ desitanti ayaṃ dukatikapaṭṭhānanayo.",
  "tika-abh09t:2720_0": "Tikadukapaṭṭhānepi “kusalaṃ hetuṃ dhammaṃ paṭicca kusalo hetu dhammo uppajjati hetupaccayā”tiādinā kusalattikena",
  "tika-abh09t:2720_1": "saddhiṃ hetupadaṃ yojetvā paṭiccavārādīsu sattasu mahāvāresu paccayānulomādinayacatukkavasena labbhamānakapaccayā",
  "tika-abh09t:2720_2": "ekamūlādīhi sabbavārehi dassitā.",
  "tika-abh09t:2720_3": "Yathā hetupadaṃ,",
  "tika-abh09t:2720_4": "evaṃ nahetupadampi kusalattikena saddhiṃ yojetvā kusalahetu tikadukanti ṭhapitaṃ.",
  "tika-abh09t:2720_5": "Yathā ca kusalattikena saddhiṃ hetudukaṃ,",
  "tika-abh09t:2720_6": "evaṃ “sukhāya vedanāya sampayuttaṃ hetuṃ kusalaṃ dhammaṃ paṭiccā”tiādinā vedanāttikādīhipi taṃ yojetvā",
  "tika-abh09t:2720_7": "vedanāttikadukādīni ekavīsatitikadukādīni dassitāni.",
  "tika-abh09t:2720_8": "Yathā ca hetudukaṃ,",
  "tika-abh09t:2720_9": "evaṃ sahetukādayopi sabbe paccekaṃ dvāvīsatiyā tikehi labbhamānapadavaseneva yojitā.",
  "tika-abh09t:2720_10": "Evaṃ dukasataṃ dvāvīsatiyā tikesu pakkhipitvā tikadukapaṭṭhānaṃ desitanti ayaṃ tikadukapaṭṭhānanayo.",
  "tika-abh09t:2721_0": "Tikatikapaṭṭhānepi “kusalaṃ sukhāya vedanāya sampayuttaṃ dhammaṃ paṭicca kusalo sukhāya vedanāya sampayutto",
  "tika-abh09t:2721_1": "dhammo uppajjati hetupaccayā”tiādinā kusalattikaṃ vedanāttikādīhi sabbattikehi,",
  "tika-abh09t:2721_2": "vedanāttikādayo ca kusalattikādīhi vuttanayena yojetvā paccayā dassitā.",
  "tika-abh09t:2721_3": "Evaṃ tikesu eva tike pakkhipitvā tikatikapaṭṭhānaṃ desitanti ayaṃ tikatikapaṭṭhānanayo.",
  "tika-abh09t:2722_0": "Dukadukapaṭṭhānepi “hetuṃ sahetukaṃ dhammaṃ paṭicca hetu sahetuko dhammo uppajjati hetupaccayā”tiādinā hetudukaṃ sahetukādīhi,",
  "tika-abh09t:2722_1": "sahetukañca hetudukādīhi yojetvā heṭṭhā vuttanayehi paccayā dassitā.",
  "tika-abh09t:2722_2": "Evaṃ dukesu eva duke pakkhipitvā dukadukapaṭṭhānaṃ desitanti ayaṃ dukadukapaṭṭhānanayo.",
  "tika-abh09t:2722_3": "Evaṃ tāva anulomapaṭṭhāne –",
  "tika-abh09t:2723_0": "“Tikañca paṭṭhānavaraṃ dukuttamaṃ,",
  "tika-abh09t:2724_0": "Dukatikañceva tikadukañca;",
  "tika-abh09t:2725_0": "Tikatikañceva dukadukañca,",
  "tika-abh09t:2726_0": "Cha anulomamhi nayā sugambhīrā”ti. –",
  "tika-abh09t:2727_0": "Vuttā cha nayā veditabbā.",
  "tika-abh09t:2727_1": "Paccayavasena panetesu chasu ekekasmiṃ paṭṭhāne paccayānulomādīnaṃ catunnaṃ nayānaṃ vasena etena pariyāyena",
  "tika-abh09t:2727_2": "catuvīsatinayapaṭimaṇḍitamidaṃ dhammānulomapaṭṭhānanti veditabbaṃ.",
  "tika-abh09t:2727_3": "Ayaṃ anulomapaṭṭhānanayo.",
  "tika-abh09t:2728_0": "Paccanīyapaṭṭhāne pana “nakusalaṃ dhammaṃ paṭicca nakusalo dhammo uppajjati hetupaccayā.",
  "tika-abh09t:2728_1": "Akusalaṃ abyākataṃ ekaṃ khandhaṃ paṭicca…pe…",
  "tika-abh09t:2728_2": "dve khandhā,",
  "tika-abh09t:2728_3": "cittasamuṭṭhānañca rūpa”ntiādinā tikapaṭṭhāne,",
  "tika-abh09t:2728_4": "“nahetuṃ dhammaṃ paṭicca nahetu dhammo uppajjati hetupaccayā.",
  "tika-abh09t:2728_5": "Nahetuṃ ekaṃ khandhaṃ paṭicca…pe…",
  "tika-abh09t:2728_6": "cittasamuṭṭhānañca rūpa”ntiādinā dukapaṭṭhāne ca,",
  "tika-abh09t:2728_7": "“nahetuṃ nakusalaṃ dhammaṃ paṭicca nahetu nakusalo dhammo uppajjati hetupaccayā.",
  "tika-abh09t:2728_8": "Nahetuṃ nakusalaṃ abyākataṃ ekaṃ khandhaṃ paṭicca tayo khandhā”tiādinā dukatikapaṭṭhāne ca,",
  "tika-abh09t:2728_9": "“nakusalaṃ nahetuṃ dhammaṃ paṭicca nakusalo nahetu dhammo uppajjatī”tiādinā tikadukapaṭṭhāne ca,",
  "tika-abh09t:2728_10": "“nakusalaṃ nasukhāya vedanāya sampayuttaṃ dhammaṃ paṭicca nakusalo nasukhāya vedanāya sampayutto dhammo uppajjatī”tiādinā tikatikapaṭṭhāne ca,",
  "tika-abh09t:2728_11": "“nahetuṃ nasahetukaṃ dhammaṃ paṭicca nahetu nasahetuko dhammo uppajjati hetupaccayā”tiādinā dukadukapaṭṭhāne",
  "tika-abh09t:2728_12": "cāti chasu paccanīyapaṭṭhānesu anulomatikapaṭṭhānādīsu chasu paṭṭhānesu vuttena sabbena pakārena pāḷinayo",
  "tika-abh09t:2728_13": "veditabbo.",
  "tika-abh09t:2728_14": "Idañca kusalādīnaṃ,",
  "tika-abh09t:2728_15": "hetuādīnañca dhammānaṃ paccayuppannabhāvapaṭikkhepavasena pavattattā dhammapaccanīyapaṭṭhānaṃ nāma jātaṃ.",
  "tika-abh09t:2728_16": "Tattha hi nakusalaṃ dhammaṃ paṭiccāti kusalassa paccayapaṭikkhepo.",
  "tika-abh09t:2728_17": "Nakusalo dhammo uppajjatīti kusalassa paccayuppannabhāvapaṭikkhepo.",
  "tika-abh09t:2728_18": "Tathā “akusalaṃ abyākataṃ ekaṃ khandhaṃ paṭicca…pe… akusalā,",
  "tika-abh09t:2728_19": "abyākatā khandhā cittasamuṭṭhānañca rūpaṃ uppajjatī”ti evamādinā nayenettha attho veditabbo.",
  "tika-abh09t:2728_20": "Evamettha paccanīyapaṭṭhāne –",
  "tika-abh09t:2729_0": "“Tikañca paṭṭhānavaraṃ dukuttamaṃ,",
  "tika-abh09t:2730_0": "Dukatikañceva tikadukañca;",
  "tika-abh09t:2731_0": "Tikatikañceva dukadukañca,",
  "tika-abh09t:2732_0": "Cha paccanīyamhi nayā sugambhīrā”ti. –",
  "tika-abh09t:2733_0": "Vuttā cha nayā veditabbā.",
  "tika-abh09t:2733_1": "Paccayavasena panetthāpi ekekasmiṃ paccayānulomādīnaṃ catunnaṃ catunnaṃ nayānaṃ vasena catuvīsatinayapaṭimaṇḍitamidaṃ",
  "tika-abh09t:2733_2": "dhammapaccanīyapaṭṭhānanti veditabbanti ayaṃ paccanīyapaṭṭhānanayo.",
  "tika-abh09t:2734_0": "Anulomapaccanīyapaṭṭhāne pana “kusalaṃ dhammaṃ paṭicca nakusalo dhammo uppajjati hetupaccayā.",
  "tika-abh09t:2734_1": "Kusale khandhe paṭicca cittasamuṭṭhānaṃ rūpa”ntiādinā tikapaṭṭhāne,",
  "tika-abh09t:2734_2": "“hetuṃ dhammaṃ paṭicca nahetu dhammo uppajjati hetupaccayā”tiādinā dukapaṭṭhāne ca,",
  "tika-abh09t:2734_3": "“hetuṃ kusalaṃ dhammaṃ paṭicca nahetu nakusalo dhammo uppajjatī”tiādinā dukatikapaṭṭhāne ca,",
  "tika-abh09t:2734_4": "“kusalaṃ hetuṃ dhammaṃ paṭicca nakusalo nahetu dhammo uppajjatī”tiādinā tikadukapaṭṭhāne ca,",
  "tika-abh09t:2734_5": "“kusalaṃ sukhāya vedanāya sampayuttaṃ dhammaṃ paṭicca nakusalo nasukhāya vedanāya sampayutto dhammo uppajjatī”tiādinā tikatikapaṭṭhāne ca,",
  "tika-abh09t:2734_6": "“hetuṃ sahetukaṃ dhammaṃ paṭicca nahetu nasahetuko dhammo uppajjatī”tiādinā dukadukapaṭṭhāne ca heṭṭhā",
  "tika-abh09t:2734_7": "vuttanayena sabbena pakārena pāḷinayo veditabbo.",
  "tika-abh09t:2734_8": "Idaṃ kusalādīnaṃ dhammānaṃ paccayattaṃ appaṭikkhipitvā paccayuppannānaṃ kusalādibhāvapaṭikkhepavasena",
  "tika-abh09t:2734_9": "pavattattā dhammānulomapaccanīyapaṭṭhānaṃ nāma jātaṃ.",
  "tika-abh09t:2734_10": "Tattha hi kusalaṃ dhammaṃ paṭiccāti kusalassa paccayabhāvavidhānaṃ.",
  "tika-abh09t:2734_11": "Nakusalo dhammo uppajjatīti kusalassa paccayuppannabhāvanivāraṇaṃ,",
  "tika-abh09t:2734_12": "tasmā “kusale khandhe paṭicca cittasamuṭṭhānaṃ rūpa”ntiādinā vissajjanaṃ vuttanti veditabbanti evamettha anulomapaccanīyapaṭṭhāne –",
  "tika-abh09t:2735_0": "“Tikañca paṭṭhānavaraṃ dukuttamaṃ,",
  "tika-abh09t:2736_0": "Dukatikañceva tikadukañca;",
  "tika-abh09t:2737_0": "Tikatikañceva dukadukañca,",
  "tika-abh09t:2738_0": "Cha anulomapaccanīyamhi nayā sugambhīrā”ti. –",
  "tika-abh09t:2739_0": "Vuttā cha nayā veditabbā.",
  "tika-abh09t:2739_1": "Paccayavasena panetthāpi ekekasmiṃ paccayānulomādīnaṃ catunnaṃ catunnaṃ nayānaṃ vasena catuvīsatinayapaṭimaṇḍitamidaṃ",
  "tika-abh09t:2739_2": "dhammānulomapaccanīyapaṭṭhānanti veditabbanti ayaṃ anulomapaccanīyapaṭṭhānanayo.",
  "tika-abh09t:2740_0": "Paccanīyānulomapaṭṭhāne “nakusalaṃ dhammaṃ paṭicca akusalo dhammo…pe…",
  "tika-abh09t:2740_1": "nakusalaṃ dhammaṃ paṭicca abyākato dhammo uppajjati hetupaccayā”tiādinā tikapaṭṭhāne,",
  "tika-abh09t:2740_2": "“nahetuṃ dhammaṃ paṭicca hetu dhammo uppajjatī”tiādinā dukapaṭṭhāne ca,",
  "tika-abh09t:2740_3": "“nahetuṃ nakusalaṃ dhammaṃ paṭicca hetu akusalo dhammo…pe…",
  "tika-abh09t:2740_4": "hetu abyākato dhammo uppajjatīti”ādinā dukatikapaṭṭhāne ca,",
  "tika-abh09t:2740_5": "“nakusalaṃ nahetuṃ dhammaṃ paṭicca akusalo hetu dhammo…pe…",
  "tika-abh09t:2740_6": "abyākato hetu dhammo uppajjatī”tiādinā tikadukapaṭṭhāne ca,",
  "tika-abh09t:2740_7": "“nakusalaṃ nasukhāya vedanāya sampayuttaṃ dhammaṃ paṭicca akusalo sukhāya vedanāya sampayutto dhammo…pe…",
  "tika-abh09t:2740_8": "abyākato sukhāya vedanāya sampayutto dhammo uppajjatī”tiādinā tikatikapaṭṭhāne ca,",
  "tika-abh09t:2740_9": "“nahetuṃ nasahetukaṃ dhammaṃ paṭicca hetu sahetuko dhammo uppajjatī”tiādinā dukadukapaṭṭhāne ca,",
  "tika-abh09t:2740_10": "heṭṭhā vuttena pakārena pāḷinayo veditabbo.",
  "tika-abh09t:2740_11": "Idañca kusalādidhammānaṃ paccayattaṃ paṭikkhipitvā tesaṃ paccayuppannabhāvaappaṭikkhepavasena pavattattā dhammapaccanīyānulomapaṭṭhānaṃ nāma jātaṃ.",
  "tika-abh09t:2740_12": "Tattha nakusalaṃ dhammanti kusalassa paccayabhāvanivāraṇaṃ.",
  "tika-abh09t:2740_13": "Akusalo dhammo uppajjatīti akusalassa uppattividhānaṃ.",
  "tika-abh09t:2740_14": "Kusalaṃ pana paṭicca kusalassa uppattiabhāvato “kusalo dhammo uppajjatī”ti avatvā “akusalo dhammo uppajjatī”ti labbhamānapadavasena vuttaṃ. Kusalaṃ,",
  "tika-abh09t:2740_15": "hi akusalaṃ,",
  "tika-abh09t:2740_16": "abyākataṃ vā sahajātapaccayaṃ katvā uppajjamāno kusalo nāma natthi,",
  "tika-abh09t:2740_17": "tasmā akusalassa ca abyākatassa ca vasena desanā katā.",
  "tika-abh09t:2740_18": "Evamaññattha.",
  "tika-abh09t:2740_19": "Evamettha dhammapaccanīyānulomapaṭṭhāne –",
  "tika-abh09t:2741_0": "“Tikañca paṭṭhānavaraṃ dukuttamaṃ,",
  "tika-abh09t:2742_0": "Dukatikañceva tikadukañca;",
  "tika-abh09t:2743_0": "Tikatikañceva dukadukañca,",
  "tika-abh09t:2744_0": "Cha paccanīyānulomamhi nayā sugambhīrā”ti. –",
  "tika-abh09t:2745_0": "Vuttā cha nayā veditabbā.",
  "tika-abh09t:2745_1": "Paccayavasena panetthāpi tikapaṭṭhānādīsu ekekasmiṃ paccayānulomādīnaṃ catunnaṃ catunnaṃ nayānaṃ vasena",
  "tika-abh09t:2745_2": "ekena pariyāyena catuvīsatinayapaṭimaṇḍitamidaṃ dhammapaccanīyānulomapaṭṭhānanti veditabbanti ayaṃ paccanīyānulomapaṭṭhānanayo.",
  "tika-abh09t:2746_0": "Evamidaṃ bhagavatā anulomapaṭṭhānādīsu catūsu ekekasmiṃ paṭṭhāne tikadukādīnaññeva channaṃ channaṃ nayānaṃ",
  "tika-abh09t:2746_1": "vasena catuvīsatinayapaṭimaṇḍitaṃ samantapaṭṭhānamahāpakaraṇaṃ desitaṃ.",
  "tika-abh09t:2746_2": "Paccayavasena panetesu catuvīsatiyā paṭṭhānesu ekekasmiṃ paccayānulomādīnaṃ catunnaṃ catunnaṃ nayānaṃ vasenetaṃ channavutinayapaṭimaṇḍitaṃ hoti,",
  "tika-abh09t:2746_3": "dhammavaseneva cetaṃ pakaraṇaṃ catuvīsatisamantapaṭṭhānaṃ vuttanti ayamettha vibhaṅganayo.",
  "tika-abh09t:2747_0": "Mohavicchedaniyā abhidhammamātikatthavaṇṇanāya",
  "tika-abh09t:2748_0": "Paṭṭhānamātikatthavaṇṇanā niṭṭhitā.",
  "tika-abh09t:2749_0": "Nigamanakathā",
  "tika-abh09t:2750_0": "Ettāvatā ca –",
  "tika-abh09t:2751_0": "1.",
  "tika-abh09t:2752_0": "Mātikāyābhidhammassa, āraddhā atthavaṇṇanā;",
  "tika-abh09t:2753_0": "Mohavicchedanī nāma, yā sā niṭṭhamupāgatā.",
  "tika-abh09t:2754_0": "2.",
  "tika-abh09t:2755_0": "Niṭṭhaṃ yathāyaṃ sampattā, lajjīhi abhipatthitā;",
  "tika-abh09t:2756_0": "Sabbe niṭṭhaṃ tathā santā, samentu sumanorathā.",
  "tika-abh09t:2757_0": "3.",
  "tika-abh09t:2758_0": "Yo gambhīro sasādīnaṃ, samuddova bhayāvaho;",
  "tika-abh09t:2759_0": "Kālesmiṃ dhīmatañcāpi, api ganthāvalokane.",
  "tika-abh09t:2760_0": "4.",
  "tika-abh09t:2761_0": "Paṭhamantaradhānassa, abhidhammassa tassa yaṃ;",
  "tika-abh09t:2762_0": "Silālekhā nidhīnaṃva, dhammatthānaṃ pakāsikā.",
  "tika-abh09t:2763_0": "5.",
  "tika-abh09t:2764_0": "Nāvā viya samuddassa, sukhotaraṇapaddhati;",
  "tika-abh09t:2765_0": "Pāḷiaṭṭhakathā cesā, parisuddhā anākulā.",
  "tika-abh09t:2766_0": "6.",
  "tika-abh09t:2767_0": "Nayatopi avikkiṇṇā, asaṃkiṇṇā nikāyato;",
  "tika-abh09t:2768_0": "Yato sakkacca sotabbā, saddhammaṭṭhitiyā satā.",
  "tika-abh09t:2769_0": "7.",
  "tika-abh09t:2770_0": "Saddhammaṭṭhitikāmena, anattukkaṃsanādito;",
  "tika-abh09t:2771_0": "Mayāpi vaṇṇayantena, racitā suddhacetasā;",
  "tika-abh09t:2772_0": "Tettiṃsabhāṇavārāya, parimāṇena tantiyā.",
  "tika-abh09t:2773_0": "8.",
  "tika-abh09t:2774_0": "Mātikāvaṇṇanā yā sā, yāva niṭṭhaṃ yathābalaṃ;",
  "tika-abh09t:2775_0": "Sabbatthasaṅgahā esā, anākulapadakkamā.",
  "tika-abh09t:2776_0": "9.",
  "tika-abh09t:2777_0": "Yaṃ pattaṃ kusalaṃ tena, patvā sambodhimuttamaṃ;",
  "tika-abh09t:2778_0": "Niṭṭhaṃ pāpeyyamakhile, pāṇino hitacetasā.",
  "tika-abh09t:2779_0": "10.",
  "tika-abh09t:2780_0": "Nānājanādhiramaṇīyatarassa,",
  "tika-abh09t:2781_0": "Coḷaraṭṭhassa bhāramadhivāhakulandharassa;",
  "tika-abh09t:2782_0": "Kāveripūtasalilena hitālayassa,",
  "tika-abh09t:2783_0": "Rājādhirājavaravaṃsasupīṇitassa.",
  "tika-abh09t:2784_0": "11.",
  "tika-abh09t:2785_0": "Majjhamhi coḷakakalaṅkanibhena maggaṃ,",
  "tika-abh09t:2786_0": "Pūraṃ visālavibhavehi mahākulehi;",
  "tika-abh09t:2787_0": "Pākāracakkaparikhāhi ca gopurehi,",
  "tika-abh09t:2788_0": "Yuttaṃ janākulasusajjitarājamaggaṃ.",
  "tika-abh09t:2789_0": "12.",
  "tika-abh09t:2790_0": "Sabbūpabhogaparibhogadhanehi nānā-",
  "tika-abh09t:2791_0": "Vaṇṇehi puṇṇavividhāpaṇikehi sobhaṃ;",
  "tika-abh09t:2792_0": "Coḷādhināgapuranandananāthabhūtaṃ,",
  "tika-abh09t:2793_0": "Ye tattha sogatavihāravarābhirāmā.",
  "tika-abh09t:2794_0": "13.",
  "tika-abh09t:2795_0": "Tesaṃ mukhe janamanoharasatthubimba-",
  "tika-abh09t:2796_0": "Sambhāvite mahati sajjanamānanīye;",
  "tika-abh09t:2797_0": "Vijjālayehi udayācalasannibhehi,",
  "tika-abh09t:2798_0": "Kelāsakūṭasikharopamacetiyehi.",
  "tika-abh09t:2799_0": "14.",
  "tika-abh09t:2800_0": "Pāsādahammiyavarehi ca maṇḍapehi,",
  "tika-abh09t:2801_0": "Jambambatālapanasāditarāvalīhi;",
  "tika-abh09t:2802_0": "Nandopanandabhujagassa varassa bhoga-",
  "tika-abh09t:2803_0": "Cakkāvalīsamasudhākatagopurehi.",
  "tika-abh09t:2804_0": "15.",
  "tika-abh09t:2805_0": "Yutte visālasikatāsitamāḷakehi,",
  "tika-abh09t:2806_0": "Yutte susīlayatisaṅghanisevitamhi;",
  "tika-abh09t:2807_0": "Kalyāṇakammaniratehi haṭūpahāre,",
  "tika-abh09t:2808_0": "Nāgajjunavhayavihāravare vasanto.",
  "tika-abh09t:2809_0": "16.",
  "tika-abh09t:2810_0": "Nāmena yo dhutadharaggasamānanāmo,",
  "tika-abh09t:2811_0": "Candova pākaṭanabhoditavītapañño;",
  "tika-abh09t:2812_0": "Satthantaresu nipuṇo piṭakattaye ca,",
  "tika-abh09t:2813_0": "Vādībhayūthavipine migarājalīlo.",
  "tika-abh09t:2814_0": "17.",
  "tika-abh09t:2815_0": "Yo sāgarova na vilaṅghati sīlavela-",
  "tika-abh09t:2816_0": "Mappicchatādiguṇasāravibhūsitatto;",
  "tika-abh09t:2817_0": "Joteti sāsanamalaṃ nikhilaṃ jahanto,",
  "tika-abh09t:2818_0": "Sakkacca dhammavinayaṃ paridīpayanto.",
  "tika-abh09t:2819_0": "18.",
  "tika-abh09t:2820_0": "Tenābhidhammapiṭakaṇṇavavippakiṇṇa-",
  "tika-abh09t:2821_0": "Sārattharatnanikareva samuddharitvā;",
  "tika-abh09t:2822_0": "Sammāpajānagaḷalaṅkaraṇāya moha-",
  "tika-abh09t:2823_0": "Vicchedanī viracitā ratanāvalī yā.",
  "tika-abh09t:2824_0": "19.",
  "tika-abh09t:2825_0": "Sāyaṃ pabhāsatu sukittivirājamānā,",
  "tika-abh09t:2826_0": "Dhammesu mohatimiraṃ vinihacca sammā;",
  "tika-abh09t:2827_0": "Ābhātu tāva jinasāsanajoti yāva,",
  "tika-abh09t:2828_0": "Vattissatissa janatāhitamāvahantī.",
  "tika-abh09t:2829_0": "Iti coḷaraṭṭhe mahākassapattherena viracitā",
  "tika-abh09t:2830_0": "Mohavicchedanī nāma",
  "tika-abh09t:2831_0": "Abhidhammamātikatthavaṇṇanā niṭṭhitā."
}