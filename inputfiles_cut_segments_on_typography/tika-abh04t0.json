{
  "tika-abh04t0:0_0": "Namo tassa bhagavato arahato sammāsambuddhassa",
  "tika-abh04t0:1_0": "Abhidhammapiṭake",
  "tika-abh04t0:2_0": "Dhammasaṅgaṇī-anuṭīkā",
  "tika-abh04t0:3_0": "Vīsatigāthāvaṇṇanā",
  "tika-abh04t0:4_0": "1.",
  "tika-abh04t0:4_1": "Abhidhammasaṃvaṇṇanāya atthaṃ saṃvaṇṇetukāmo tassā ādigāthāya tāva payojanasambandhābhidhānapubbaṅgamaṃ",
  "tika-abh04t0:4_2": "atthaṃ niddhārento uḷārajjhāsayānaṃ nisammakārīnaṃ paṭipatti paresaṃ vividhahitasukhanipphādanappayojanāti",
  "tika-abh04t0:4_3": "ācariyassāpi dhammasaṃvaṇṇanāya ādimhi satthari nipaccakārassa antarāyavisosanatthatā viya satthari dhamme",
  "tika-abh04t0:4_4": "ca paresaṃ accantasukhappaṭilābhasaṃvattaniyasaddhāratanuppādanatthatāpi siyāti dassetuṃ “dhammasaṃvaṇṇanāya”ntiādimāha.",
  "tika-abh04t0:4_5": "Tattha yathānusiṭṭhaṃ paṭipajjamāne apāyesu apatamāne dhāretīti dhammoti sāmaññavacanopi dhamma-",
  "tika-abh04t0:4_6": "saddo saddantarasannidhānena idha pariyattivisesavisayo.",
  "tika-abh04t0:4_7": "Saṃvaṇṇīyati attho etāyāti saṃvaṇṇanā,",
  "tika-abh04t0:4_8": "aṭṭhakathā.",
  "tika-abh04t0:5_0": "Tividhayānamukhena vimuttidhammaṃ yathārahamanusāsatīti satthā.",
  "tika-abh04t0:5_1": "Paṇamanaṃ paṇāmo,",
  "tika-abh04t0:5_2": "kāyavācācittehi satthu guṇaninnatā.",
  "tika-abh04t0:5_3": "Kiriyā karaṇaṃ,",
  "tika-abh04t0:5_4": "paṇāmassa karaṇaṃ paṇāmakaraṇaṃ,",
  "tika-abh04t0:5_5": "vandanāpayogo.",
  "tika-abh04t0:5_6": "So ca kiñcāpi “idāni adhippetaṃ paṇāmaṃ karonto”tiādinā “tassa pāde namassitvā”tiādikassa adhippetapaṇāmabhāvaṃ dassessati,",
  "tika-abh04t0:5_7": "“karuṇā viyā”tiādikassa pana sabbassa thomanāvasena vuttassapi vasena veditabbo.",
  "tika-abh04t0:5_8": "So hi satthu mahākaruṇādiguṇavisesakittanavasena pavatto mahākaruṇādiguṇavisesāvinābhāvinā saṃvaṇṇiyamānasaṃvaṇṇanādhammavibhāvitena",
  "tika-abh04t0:5_9": "dhammassa svākkhātabhāvena svākkhātadhamme satthari anuppannasaddhānaṃ saddhājananāya,",
  "tika-abh04t0:5_10": "uppannasaddhānañca bhiyyobhāvāya hoti.",
  "tika-abh04t0:5_11": "Satthuno ca aviparītadhammadesanabhāvena avitathadesanābhūte dhammeti etena satthuno mahākaruṇādiguṇānaṃyeva",
  "tika-abh04t0:5_12": "ca phalavisesanipphādanasamatthatāya pasādāvahataṃ āha.",
  "tika-abh04t0:5_13": "Dhammena hi satthusiddhi,",
  "tika-abh04t0:5_14": "satthārā ca dhammasiddhi,",
  "tika-abh04t0:5_15": "dhammasampattiyāpi satthuguṇatāya satthuguṇavibhāvanena sampajjatīti.",
  "tika-abh04t0:6_0": "Evaṃ satthari paṇāmakaraṇassa ekaṃ payojanaṃ dassetvā idāni sambandhaṃ vibhāveti “tadubhayappasādā hī”tiādinā.",
  "tika-abh04t0:6_1": "Na hi satthari dhamme vā appasanno saṃvaṇṇiyamāne tadadhigantabbe ca dhamme sammā paṭipajjati,",
  "tika-abh04t0:6_2": "nāpi sīlādianupādāparinibbānantaṃ mahantaṃ atthaṃ sādheti,",
  "tika-abh04t0:6_3": "tasmā dhammasaṃvaṇṇanāsu paresaṃ sammāpaṭipattiākaṅkhāya tathārūpadhammapaṭiggāhakehi ca viniyojitena",
  "tika-abh04t0:6_4": "satthari dhamme ca pasāduppādanaṃ satthari paṇāmakaraṇaṃ vihitanti adhippāyo.",
  "tika-abh04t0:7_0": "Bhagavato guṇasaṃkittanaṃ tassa dhammasaṅghānampi thomanā hotiyevāti vuttaṃ “ratanattayapaṇāmavacana”nti.",
  "tika-abh04t0:7_1": "Tathā ca vakkhati “bhagavato thomanenevā”tiādi.",
  "tika-abh04t0:7_2": "Vakkhamānaṃ vā “saddhammañcassa pūjetvā”tiādiṃ sandhāya vuttaṃ.",
  "tika-abh04t0:7_3": "Viññāpanatthaṃ paresaṃ viññūnanti vā sambandhanīyaṃ.",
  "tika-abh04t0:7_4": "Aviññūnaṃ appamāṇatāya abhājanatāya ca viññūnaṃ gahaṇaṃ.",
  "tika-abh04t0:7_5": "Te hi buddhādīsu sagāravassa pamāṇabhūtataṃ jānantā tassa vacanaṃ sotabbaṃ saddhātabbaṃ maññanti,",
  "tika-abh04t0:7_6": "sammadeva ca naṃ anutiṭṭhantā tadadhippāyaṃ pūrenti.",
  "tika-abh04t0:7_7": "Idhāpi purimanayeneva sambandho veditabbo pasādaviññāpanādimukhenapi sammāpaṭipattiākaṅkhāya paveditattā.",
  "tika-abh04t0:8_0": "Ettha ca paṭhamo atthavikappo saddhānusārīnaṃ puggalānaṃ vasena vutto,",
  "tika-abh04t0:8_1": "dutiyo dhammānusārīnaṃ.",
  "tika-abh04t0:8_2": "Paṭhamo vā asaṃsiddhasatthudhammānaṃ vasena vutto,",
  "tika-abh04t0:8_3": "dutiyo saṃsiddhasatthudhammānaṃ.",
  "tika-abh04t0:8_4": "Tathā paṭhamo paṭhame ratane paṇāmakiriyādassanaparo,",
  "tika-abh04t0:8_5": "dutiyo itaresupīti ayaṃ viseso veditabbo.",
  "tika-abh04t0:9_0": "Paṇāmo karīyati etāyāti paṇāmakaraṇaṃ,",
  "tika-abh04t0:9_1": "paṇāmakiriyābhinipphādikā cetanā.",
  "tika-abh04t0:9_2": "Sā hi khettasampattiyā ācariyassa ca ajjhāsayasampattiyā diṭṭhadhammavedanīyabhūtā yathāladdhasampattinimittakassa",
  "tika-abh04t0:9_3": "kammassa balānuppadānavasena purimakammanipphannassa vipākasantānassa antarā vemajjhe āyanti āpatantīti",
  "tika-abh04t0:9_4": "antarāyāti laddhanāmānaṃ rogādianatthānaṃ vidhāyakassa upapīḷakassa upacchedakassa vā kammassa viddhaṃsanasamattho",
  "tika-abh04t0:9_5": "puññātisayoti imamatthaṃ dasseti “ratanattayapaṇāma…pe…",
  "tika-abh04t0:9_6": "visesabhāvato”ti.",
  "tika-abh04t0:9_7": "Evañca katvā rāgādipariyuṭṭhānābhāvavacanena antarāyassa kāraṇabhūtāya payogavipattiyā abhāvassa,",
  "tika-abh04t0:9_8": "atthalābhādivacanena anantarāyatāhetubhūtāya payogasampattiyā sabbhāvassa,",
  "tika-abh04t0:9_9": "“sabyāpajjhāya pajāya abyāpajjho viharatī”ti vacanena diṭṭheva dhamme sukhavihāritāya ca pakāsanaṃ mahānāmasuttaṃyeva udāhaṭaṃ.",
  "tika-abh04t0:10_0": "Guṇavisesadassanatthanti etena satipi kāyamanopaṇāmānaṃ antarāyavisosanasamatthabhāve tehi paṇāmavisayassa",
  "tika-abh04t0:10_1": "paṇāmārahabhāvavibhāvanena sātisayo vacīpaṇāmo vihitoti dasseti.",
  "tika-abh04t0:10_2": "Guṇavisesavā hītiādinā ācariyassa yuttapattakāritaṃ dasseti.",
  "tika-abh04t0:10_3": "Desanā vinayapiṭaketi ettha nanu vinayapiṭakassapi desanābhāvato desanāvinayapiṭakānaṃ bhedavacanaṃ na yuttanti?",
  "tika-abh04t0:10_4": "No na yuttaṃ “tīsupi cetesu ete dhammatthadesanāpaṭivedhā”ti ettha viya samudāyadesanāya avayavadesanānaṃ ādhārabhāvato.",
  "tika-abh04t0:10_5": "Desanākāle vā manasā vavatthāpitāya vinayatantiyā vinayapiṭakabhāvato tadatthapaññāpanassa ca desanābhāvato bhedavacanaṃ.",
  "tika-abh04t0:10_6": "Atha vā desīyati etenāti desanā,",
  "tika-abh04t0:10_7": "desanāsamuṭṭhāpako cittuppādo,",
  "tika-abh04t0:10_8": "tassa ca vinayapiṭakavisayo karuṇāpubbaṅgamo ca soti evamettha bhedavacanopapatti daṭṭhabbā.",
  "tika-abh04t0:10_9": "Suttantapiṭaketiādīsupi eseva nayo.",
  "tika-abh04t0:11_0": "Kathaṃ pana bhagavato desanā vinayapiṭake karuṇāppadhānā,",
  "tika-abh04t0:11_1": "suttābhidhammapiṭakesu ca paññākaruṇāpaññāppadhānāti viññāyatīti?",
  "tika-abh04t0:11_2": "Yato ukkaṃsapariyantagatahirottappopi bhagavā lokiyasādhujanehipi pariharitabbāni “sikharaṇī”tiādīni",
  "tika-abh04t0:11_3": "vacanāni yathāparādhañca garahavacanāni vinayapiṭakadesanāyaṃ mahākaruṇāsañcoditamānaso mahāparisamajjhe abhāsi,",
  "tika-abh04t0:11_4": "taṃtaṃsikkhāpadapaññattikāraṇāpekkhāya verañjādīsu sārīrikañca khedamanubhosi,",
  "tika-abh04t0:11_5": "tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī,",
  "tika-abh04t0:11_6": "tatopi karuṇāya kiccaṃ adhikanti adhippāyena vuttaṃ “vinayapiṭake karuṇāppadhānā”ti.",
  "tika-abh04t0:11_7": "Karuṇābyāpārādhikatāya hi desanāya karuṇāppadhānatā,",
  "tika-abh04t0:11_8": "suttantadesanāya mahākaruṇāsamāpattibahulo veneyyasantānesu tadajjhāsayānulomena gambhīramatthapadaṃ patiṭṭhapesīti karuṇāpaññāppadhānatā,",
  "tika-abh04t0:11_9": "abhidhammadesanāya pana sabbaññutaññāṇassa visayabhāvappahonako rūpārūpaparicchedo dhammasabhāvānurodhena pavattitoti paññāppadhānatā.",
  "tika-abh04t0:11_10": "Teneva ca kāraṇenātiādinā desanānurūpataṃtaṃsaṃvaṇṇanāya thomanā ācariyassa pakatīti dasseti.",
  "tika-abh04t0:12_0": "Kusalā rūpaṃ cakkhumā dasa dāḷimādi samūhavasena atthānavabodhanattho viya atthāvabodhanattho hi saddappayogo attaparādhīno kevalo atthapadatthako,",
  "tika-abh04t0:12_1": "so padatthavipariyesakārinā iti-",
  "tika-abh04t0:12_2": "saddena saddapadatthako jāyatīti āha “karuṇā viyāti nidassanavacana”nti.",
  "tika-abh04t0:12_3": "Nidassanañhi nāma nidassitabbadhamme tena ca sambandhe sati hoti,",
  "tika-abh04t0:12_4": "nāññathāti tassa nidassanabhāvaṃ vibhāvento āha “yassa yathā…pe…",
  "tika-abh04t0:12_5": "pavattitthāti attho”ti.",
  "tika-abh04t0:13_0": "“Tattha karuṇā viyāti nidassanavacana”ntiādinā nidassananidassitabbadhammānaṃ ādhāravisayabyāpārehi savisesanehi",
  "tika-abh04t0:13_1": "saha pakāsanavasena gāthāya atthatatvaṃ dassetvā avayavabhedavasena atthaṃ dassetuṃ “kiratīti karuṇā”tiādi vuttaṃ.",
  "tika-abh04t0:13_2": "Tattha nicchandarāgānaṃ bhūtapubbagatiyā vā sattatā veditabbā.",
  "tika-abh04t0:13_3": "Ekassapi dhammassa anekasāmaññākāravantatāya “yathāsabhāvaṃ pakārehī”ti vuttaṃ.",
  "tika-abh04t0:13_4": "Tathā hi vuttaṃ –",
  "tika-abh04t0:13_5": "“sabbe dhammā sabbākārenā”ti dhammānaṃ aññeyyattaṃ paṭikkhipati ñātuṃ asakkuṇeyyattābhāvato.",
  "tika-abh04t0:13_6": "Etena tassā paññāya akicchavuttitaṃ āha.",
  "tika-abh04t0:13_7": "Yatheva hi “ñeyyesu sabbesu pavattitthā”ti ettāvatā adhippetatthe siddhe tesaṃ attattaniyatāvirahasaṃsūcanatthaṃ",
  "tika-abh04t0:13_8": "paresaṃ sattādimicchāgāhapaṭisedhanena dhamma-",
  "tika-abh04t0:13_9": "saddena ñeyyā visesitabbā,",
  "tika-abh04t0:13_10": "evaṃ “dhammesu sabbesu pavattitthā”ti ettāvatā ca adhippetatthe siddhe dhammesu tassā paññāya ākaṅkhappaṭibaddhatāya",
  "tika-abh04t0:13_11": "akicchavuttitaṃ dassetuṃ aññeyyattapaṭisedhanena ñeyya-",
  "tika-abh04t0:13_12": "saddena dhammā visesitāti.",
  "tika-abh04t0:13_13": "Ñeyyadhamma-",
  "tika-abh04t0:13_14": "saddā nīluppalasaddā viya aññamaññaṃ bhedābhedayuttāti “ñeyyā ca te dhammā cā”ti vuttaṃ.",
  "tika-abh04t0:13_15": "Yā yāti yathā-",
  "tika-abh04t0:13_16": "saddassatthaṃ dasseti.",
  "tika-abh04t0:13_17": "Byāpanicchāyañhi ayaṃ yathā- saddo,",
  "tika-abh04t0:13_18": "tappabhedā paññā pavattitthāti sambandhoti.",
  "tika-abh04t0:14_0": "Bhagavati pavattāvāti idaṃ yebhuyyena upamānopameyyatthānaṃ bhinnādhāratāya bhinnādhārassa ca upamānatthassa idha asambhavato vuttaṃ.",
  "tika-abh04t0:14_1": "Bhagavato karuṇāya aññehi asādhāraṇabhāvo satte saṃsāradukkhato uddharitvā accantasukhe nibbāne patiṭṭhapetuṃ",
  "tika-abh04t0:14_2": "attano sarīrajīvitapariccāgenapi ekantahitajjhāsayatāvasena veditabbo,",
  "tika-abh04t0:14_3": "yato vineyyānaṃ kosohitavatthaguyhapahūtajivhāvidaṃsanampi kataṃ,",
  "tika-abh04t0:14_4": "yañca yadime sattā jāneyyuṃ,",
  "tika-abh04t0:14_5": "bhagavato sāsanena rahadamiva sītalaṃ sampajjalitaṃ aggikkhandhampi samogāheyya.",
  "tika-abh04t0:14_6": "Aññesaṃ passantānanti sambandho.",
  "tika-abh04t0:14_7": "Uddhaṭāti padaṃ apekkhitvā mahoghapakkhandānaṃ sattānanti kammatthe sāmivacanaṃ.",
  "tika-abh04t0:14_8": "Ayañhettha saṅkhepattho –",
  "tika-abh04t0:14_9": "kāmādimahoghapakkhande satte tato uddhaṭā natthañño koci maṃ ṭhapetvāti passato yathā bhagavato karuṇāya āvisanaṃ hoti,",
  "tika-abh04t0:14_10": "na evaṃ aññesaṃ tathādassanasseva abhāvato.",
  "tika-abh04t0:14_11": "Atha vā aññesaṃ passantānanti yadipi pare passeyyuṃ,",
  "tika-abh04t0:14_12": "tathāpi na tesaṃ bhagavato viya karuṇokkamanaṃ atthi appaṭipattito attahitamattapaṭipattito cāti attho.",
  "tika-abh04t0:15_0": "Anāvaraṇā tīsu kālesu sabbattha appaṭihatavuttitāya,",
  "tika-abh04t0:15_1": "asādhāraṇā sabbadhammānaṃ niravasesahetupaccayapariggahavasena tesañca sabhāvakiccādiavatthāvisesādiparijānanena",
  "tika-abh04t0:15_2": "āyūhanavelāyameva taṃtaṃkammānaṃ taṃtaṃphalavisesahīnamajjhimapaṇītādivibhāgassa indriyabaddhesu anindriyabaddhesu",
  "tika-abh04t0:15_3": "ca atisukhumatirohitavidūravuttiatītānāgatādibhedabhinnānaṃ rūpadhammānaṃ taṃtaṃkāraṇasamavāyavibhāvaneneva",
  "tika-abh04t0:15_4": "taṃtaṃphalesu vaṇṇasaṇṭhānagandharasaphassādivisesassa niravasesato paṭivijjhanena veditabbā.",
  "tika-abh04t0:15_5": "Ayañca attho bhagavato anekadhātunānādhātulokaṃ yathābhūtaṃ ñāṇādivasena veditabbo.",
  "tika-abh04t0:15_6": "Yathā ca passantassāti idaṃ rāgaggiādīhi lokasannivāsassa ādittatādiākāradassanaṃ bhagavato mahākaruṇokkamanupāyaṃ sandhāya vuttaṃ.",
  "tika-abh04t0:15_7": "Taṃ pana bahukehi ākārehi passantānaṃ buddhānaṃ bhagavantānaṃ sattesu mahākaruṇā okkamati.",
  "tika-abh04t0:15_8": "“Āditto lokasannivāso…pe…",
  "tika-abh04t0:15_9": "uyyutto…pe…",
  "tika-abh04t0:15_10": "payāto…pe…",
  "tika-abh04t0:15_11": "kummaggappaṭipanno…pe…",
  "tika-abh04t0:15_12": "upanīyati loko adhuvo…pe…",
  "tika-abh04t0:15_13": "atāṇo loko anabhissaro…pe…",
  "tika-abh04t0:15_14": "assako loko sabbaṃ pahāya gamanīyaṃ…pe…",
  "tika-abh04t0:15_15": "ūno loko atitto taṇhādāsoti passantānaṃ buddhānaṃ bhagavantānaṃ sattesu mahākaruṇā okkamatī”tiādinā paṭisambhidāmagge",
  "tika-abh04t0:15_16": "parosataṃ ākārehi dassitanti ganthavitthāraṃ pariharituṃ saṃvaṇṇayituñca upāyaṃ dassetuṃ āha “taṃ sabbaṃ",
  "tika-abh04t0:15_17": "paṭisambhidāmagge mahākaruṇāñāṇavibhaṅgavasena jānitabba”nti.",
  "tika-abh04t0:15_18": "Indriyaparopariyattaāsayānusaya yamakapāṭihāriya sabbaññutānāvaraṇañāṇāni sesāsādhāraṇañāṇāni.",
  "tika-abh04t0:15_19": "Tesampi hi vibhaṅgo “idha tathāgato satte passati apparajakkhe”tiādinā paṭisambhidāmagge nānappakārena dassitoti purimanayeneva atidisati. Ādi-",
  "tika-abh04t0:15_20": "saddena tattha vibhattānaṃ paṭisambhidāsaccañāṇādīnaṃ saṅgaho katoti veditabbo.",
  "tika-abh04t0:16_0": "Nippadesasappadesavisayā karuṇā viya bhagavato paññāpi idha nippadesasappadesavisayā niravasesā adhippetāti",
  "tika-abh04t0:16_1": "tassā katipayabhedadassanena nayato tadavasiṭṭhabhedā gahetabbāti dassento “paññāggahaṇena cā”tiādimāha.",
  "tika-abh04t0:16_2": "Te pana sīlasamādhi paññāvimuttivimuttiñāṇadassana,",
  "tika-abh04t0:16_3": "dvācattālīsasatadukadhamma,",
  "tika-abh04t0:16_4": "bāvīsatitikadhamma,",
  "tika-abh04t0:16_5": "catusatipaṭṭhāna sammappadhāna iddhipāda sāmaññaphala ariyavaṃsādi,",
  "tika-abh04t0:16_6": "pañcagati pañcapadhāniyaṅgapañcaṅgikasamādhi indriya bala nissāraṇīyadhātu vimuttāyatana vimuttiparipācanīyadhammasaññādi,",
  "tika-abh04t0:16_7": "chasāraṇīyadhamma anussatiṭṭhāna agāravagārava nissāraṇiyadhātu satatavihāra anuttariya nibbedhabhāgiyapaññādi,",
  "tika-abh04t0:16_8": "sattaaparihāniyadhamma ariyadhana bojjhaṅga sappurisadhammanijjaravatthu saññā dakkhiṇeyyapuggalakhīṇāsavabalādi,",
  "tika-abh04t0:16_9": "aṭṭhapaññāpaṭilābhahetu micchatta sammatta lokadhamma ariyānariyavohāra ārambhavatthu kusītavatthu akkhaṇa",
  "tika-abh04t0:16_10": "mahāpurisavitakka abhibhāyatana vimokkhādi,",
  "tika-abh04t0:16_11": "navayonisomanasikāramūladhammapārisuddhipadhāniyaṅga sattāvāsa āghātavatthu āghātapaṭivinaya saññānānatta anupubbavihārādi,",
  "tika-abh04t0:16_12": "dasanāthakaradhamma kasiṇāyatana akusalakammapatha kusalakammapatha micchatta sammatta ariyavāsa dasabalañāṇa asekkhadhammādi,",
  "tika-abh04t0:16_13": "ekādasamettānisaṃsa sīlānisaṃsa dhammatā buddhihetu,",
  "tika-abh04t0:16_14": "dvādasāyatanapaṭiccasamuppāda dhammacakkākāra,",
  "tika-abh04t0:16_15": "terasadhutaguṇa,",
  "tika-abh04t0:16_16": "cuddasabuddhañāṇa,",
  "tika-abh04t0:16_17": "pañcadasacaraṇavimuttiparipācanīyadhamma,",
  "tika-abh04t0:16_18": "soḷasaānāpānassati saccākāra suttantapaṭṭhāna,",
  "tika-abh04t0:16_19": "aṭṭhārasa buddhadhammadhātu bhedakaravatthu,",
  "tika-abh04t0:16_20": "ekūnavīsatipaccavekkhaṇa,",
  "tika-abh04t0:16_21": "catuvīsatipaccaya,",
  "tika-abh04t0:16_22": "aṭṭhavīsatisuttantapaṭṭhāna,",
  "tika-abh04t0:16_23": "paṇṇāsaudayabbayadassana,",
  "tika-abh04t0:16_24": "paropaṇṇāsakusaladhamma,",
  "tika-abh04t0:16_25": "dvāsaṭṭhidiṭṭhigata,",
  "tika-abh04t0:16_26": "aṭṭhasatataṇhāvicaritādibhedānaṃ dhammānaṃ paṭivijjhanadesanākārappavattā,",
  "tika-abh04t0:16_27": "ye ca catuvīsatikoṭisatasahassasamāpattisañcārimahāvajirañāṇappabhedā,",
  "tika-abh04t0:16_28": "ye ca anantanayasamantapaṭṭhānapavicayadesanākārappavattā,",
  "tika-abh04t0:16_29": "ye ca anantāsu lokadhātūsu anantānaṃ sattānaṃ āsayānusayacaritādivibhāvanākārappavattāti evaṃpakārā bhagavato paññāpabhedā,",
  "tika-abh04t0:16_30": "sabbepi idha ādi-",
  "tika-abh04t0:16_31": "saddena nayato saṅgayhantīti veditabbaṃ.",
  "tika-abh04t0:16_32": "Ko hi samattho bhagavato paññāya pabhede anupadaṃ niravasesato dassetuṃ.",
  "tika-abh04t0:16_33": "Teneva bhagavantaṃ ṭhapetvā paññavantānaṃ aggabhūto dhammasenāpatisāriputtattheropi buddhaguṇaparicchedanaṃ patianuyutto “apica me, bhante,",
  "tika-abh04t0:16_34": "dhammanvayo vidito”ti āhāti.",
  "tika-abh04t0:17_0": "Saṃsāramahoghapakkhandānaṃ sattānaṃ tato santāraṇatthaṃ paṭipanno tehi payojito nāma hoti asatipi tesaṃ",
  "tika-abh04t0:17_1": "tathāvidhe abhisandhiyanti vuttaṃ “sattā hi mahābodhiṃ payojentī”ti.",
  "tika-abh04t0:17_2": "Etena sabbenāti mahābodhimūlādidassanena.",
  "tika-abh04t0:17_3": "Apagamanaṃ nirupakkilesanti yojetabbaṃ.",
  "tika-abh04t0:17_4": "Jātasaṃvaddhabhāvadassanena “anādi anidhano ca satto”ti evaṃpakārā micchāvādā paṭisedhitā honti.",
  "tika-abh04t0:17_5": "Samaññā…pe…",
  "tika-abh04t0:17_6": "dasseti satte paramatthato asatipi sattapaññattivohārasūcanato.",
  "tika-abh04t0:17_7": "Karuṇā ādipaññā pariyosānanti idaṃ sambharaṇanipphattikālāpekkhāya vuttaṃ,",
  "tika-abh04t0:17_8": "na paricchedavantatāya.",
  "tika-abh04t0:17_9": "Tenevāha “tannidānabhāvato tato uttarikaraṇīyābhāvato”ti.",
  "tika-abh04t0:17_10": "Sabbe buddhaguṇā dassitā honti nayato dassitattā.",
  "tika-abh04t0:17_11": "Eso eva hi anavasesato buddhaguṇadassanupāyo yadidaṃ nayaggāhaṇaṃ.",
  "tika-abh04t0:17_12": "Paradhanaharaṇāditopi virati paresaṃ anatthapariharaṇavasappavattiyā siyā karuṇūpanissayāti karuṇānidānaṃ sīlaṃ.",
  "tika-abh04t0:17_13": "Tato eva “tato pāṇātipātādiviratippavattito”ti vuttaṃ.",
  "tika-abh04t0:18_0": "2.",
  "tika-abh04t0:18_1": "Yassā saṃvaṇṇanantiādinā “dayāyā”tiādithomanāya sambandhaṃ dasseti.",
  "tika-abh04t0:18_2": "Payojanaṃ pana vuttanayena veditabbaṃ.",
  "tika-abh04t0:18_3": "Abbhantaraṃ niyakajjhattaṃ,",
  "tika-abh04t0:18_4": "tato bahibhūtaṃ bāhiraṃ.",
  "tika-abh04t0:18_5": "Dayāti karuṇā adhippetāti dayā-",
  "tika-abh04t0:18_6": "saddassa mettākaruṇānaṃ vācakattā vakkhamānañca anuyogaṃ manasi katvā vuttaṃ.",
  "tika-abh04t0:18_7": "Tāya hi samussāhito,",
  "tika-abh04t0:18_8": "na mettāyāti adhippāyo.",
  "tika-abh04t0:18_9": "Pubbe vuttassa paṭiniddeso hotīti ta-",
  "tika-abh04t0:18_10": "saddassa atthaṃ āha.",
  "tika-abh04t0:18_11": "Tanti paññaṃ visesetvā upamābhāvena vinivattā caritatthatāya.",
  "tika-abh04t0:18_12": "Paṭiniddesaṃ nārahati padhānāpadhānesu padhāne kiccadassanato.",
  "tika-abh04t0:18_13": "Dvinnaṃ padānaṃ…pe…",
  "tika-abh04t0:18_14": "vatoti karuṇāvācinā dayā-",
  "tika-abh04t0:18_15": "saddena ekādhikaraṇabhāvena vuccamāno ta-",
  "tika-abh04t0:18_16": "saddo tato aññadhammavisayo bhavituṃ na yuttoti adhippāyo.",
  "tika-abh04t0:18_17": "Apariyāyasaddānaṃ samānādhikaraṇabhāvo visesanavisesitabbabhāve sati hoti,",
  "tika-abh04t0:18_18": "nāññathāti āha “samānā…pe… hotī”ti.",
  "tika-abh04t0:18_19": "Samānādhikaraṇabhāvena hettha visesanavisesitabbabhāvo sādhīyati,",
  "tika-abh04t0:18_20": "sā ca samānādhikaraṇatā visiṭṭhavibhattikānaṃ na hotīti samānavibhattitāyapi tameva sādhīyatīti “dayā…pe…",
  "tika-abh04t0:18_21": "cida”nti idaṃ dayāya visesitabbabhāve kāraṇavacanaṃ.",
  "tika-abh04t0:18_22": "Padhānatāya hi sāmaññatāya ca sā visesitabbā jātā.",
  "tika-abh04t0:18_23": "Tattha bhagavato tadaññesañca karuṇānaṃ vācakattā sāmaññatā veditabbā.",
  "tika-abh04t0:18_24": "Tassa cāti dayā- saddassa.",
  "tika-abh04t0:18_25": "“Padhānañca pañña”ntiādinā kiñcāpi purimagāthāya paññāppadhānā,",
  "tika-abh04t0:18_26": "“tāyā”ti pana kevalaṃ avatvā dayāvisesanabhāvena vuttattā appadhānāyapi karuṇāya paṭiniddeso yuttoti dasseti.",
  "tika-abh04t0:18_27": "Appadhānatā ca karuṇāya purimagāthāya vasena vuttā,",
  "tika-abh04t0:18_28": "idha pana padhānā eva.",
  "tika-abh04t0:18_29": "Tathā ca vuttaṃ “dayāsamussāhinīti padhānā”ti.",
  "tika-abh04t0:19_0": "Kathaṃ pana…pe…",
  "tika-abh04t0:19_1": "ñātabbāti vakkhamānaññeva atthaṃ hadaye ṭhapetvā codeti.",
  "tika-abh04t0:19_2": "Yadi evanti yadi aṭṭhakathāya adhippāyaṃ aggahetvā vacanamattameva gaṇhasi.",
  "tika-abh04t0:19_3": "Mettāti ca na yujjeyyāti yathā “mettacittataṃ āpanno”ti etissā aṭṭhakathāya vasena na dayā karuṇā,",
  "tika-abh04t0:19_4": "evaṃ “nikkaruṇataṃ āpanno”ti etissā aṭṭhakathāya vasena na dayā mettāti vacanamattaggahaṇe aṭṭhakathānampi virodhaṃ dasseti.",
  "tika-abh04t0:19_5": "“Adhippāyavasena yojetabbo”ti vatvā tameva adhippāyaṃ dayā-",
  "tika-abh04t0:19_6": "saddo hītiādinā vivarati.",
  "tika-abh04t0:19_7": "Akkharacintakā hi dayā-",
  "tika-abh04t0:19_8": "saddaṃ dānagatirakkhaṇesu paṭhanti.",
  "tika-abh04t0:19_9": "Anurakkhaṇañca mettākaruṇānaṃ hitūpasaṃhāradukkhāpanayanākāravuttīnaṃ samānakiccaṃ,",
  "tika-abh04t0:19_10": "tasmā ubhayattha dayā-",
  "tika-abh04t0:19_11": "saddo pavattatīti vuttaṃ.",
  "tika-abh04t0:19_12": "Antonītanti antogadhaṃ,",
  "tika-abh04t0:19_13": "rukkhattho viya dhavakhadirādīnaṃ anurakkhaṇattho mettākaruṇānaṃ sāmaññanti attho,",
  "tika-abh04t0:19_14": "adhippāyo pana “dayāpanno”ti ettha sabbapāṇabhūtahitānukampīti anantaraṃ karuṇāya vuttattā dayā-",
  "tika-abh04t0:19_15": "saddo mettāpariyāyoti viññāyati.",
  "tika-abh04t0:19_16": "Mettāpi hi karuṇā viya pāṇātipātaviratiyā kāraṇanti.",
  "tika-abh04t0:19_17": "“Adayāpanno”ti ettha pana kāruṇiko avihiṃ sajjhāsayattā paresaṃ vihesāmattampi na karoti,",
  "tika-abh04t0:19_18": "ko pana vādo pāṇātipātaneti nikkaruṇatāya pāṇātipātitā dassitāti veditabbā.",
  "tika-abh04t0:19_19": "Etamevatthaṃ sandhāya “evañhi aṭṭhakathānaṃ avirodho hotī”ti āha.",
  "tika-abh04t0:19_20": "Yadi dayā-",
  "tika-abh04t0:19_21": "saddo mettākaruṇānaṃ vācako,",
  "tika-abh04t0:19_22": "evampikathaṃ pana karuṇā “dayā”ti jānitabbāti anuyogo tadavattho evāti codanaṃ manasi katvā karuṇā ca desanāyātiādinā karuṇāya eva gahaṇe kāraṇamāha.",
  "tika-abh04t0:20_0": "Nanu tāyātiādinā sāmatthiyatopi pakaraṇaṃ balavanti pakaraṇavaseneva karuṇāvisayassa ñātataṃ dasseti.",
  "tika-abh04t0:20_1": "Yathāruci pavattitthāti etaṃ purimagāthāya sappadesanippadesasattavisayāya karuṇāya gahitabhāvassa kāraṇavacanaṃ.",
  "tika-abh04t0:20_2": "Yathārucipavatti hi ekasmiṃ anekesu ca icchānurūpappavattīti.",
  "tika-abh04t0:20_3": "“Idha pana nippadesasattavisayataṃ gahetu”nti etena siddhe sati ārambho ñāpakattho hotīti puna “sattesū”ti vacanaṃ imamatthavisesaṃ bodhetīti dasseti.",
  "tika-abh04t0:20_4": "Na devesuyevātiādināpi dayāsādhanassa samussāhanassa sattavisayabhāve sāmatthiyaladdhepi “sattesū”ti",
  "tika-abh04t0:20_5": "vacanaṃ tassa nippadesasattavisayabhāvo adhippetoti imaṃ visesaṃ ñāpetīti dasseti.",
  "tika-abh04t0:21_0": "Kāladesadesakaparisādiparidīpanaṃ bāhiranidānanti kālādīni niddhārento “yasmiṃ kāle”tiādimāha.",
  "tika-abh04t0:21_1": "Avasānamhi vasanto tidasālayeti vacanatoti etena tassa pāṭihāriyassa saddantarasannidhānena avacchinnataṃ dasseti.",
  "tika-abh04t0:21_2": "Tattha pavattavohārena ca na sakkāti puthujjanasantānepi rāgādipaṭipakkhaharaṇassa abhāvato nicchandarāgesu",
  "tika-abh04t0:21_3": "sattavohāro viya puthujjanasantāne rāgādipaṭipakkhaharaṇavasena pavattaṃ tadabhāvepi bhagavato santāne",
  "tika-abh04t0:21_4": "ruḷhīvasena pāṭihāriyantveva vuccatīti na sakkā vattunti adhippāyo.",
  "tika-abh04t0:21_5": "Diṭṭhiharaṇavasena ye sammādiṭṭhikā jātā acelakakassapādayo viya,",
  "tika-abh04t0:21_6": "diṭṭhippakāsane asamatthabhāvena appaṭibhānabhāvādippattiyā saccakādayo viya.",
  "tika-abh04t0:22_0": "3. Sītapabbatā nāma “sineruṃ parivāretvā ṭhitā yugandharo…pe… giri brahā”ti evaṃ vuttapabbatā.",
  "tika-abh04t0:23_0": "4- 5.",
  "tika-abh04t0:23_1": "Sabbaso cakkavāḷasahassehi sabbaso āgamma sabbaso sannisinnenāti sambandhavasena tayo vikappā yuttā,",
  "tika-abh04t0:23_2": "sabbaso cakkavāḷasahassehi dasahi dasahīti pana aniṭṭhasādhanato paṭisedhito.",
  "tika-abh04t0:23_3": "Vajjitabbeti ye vajjetuṃ sakkā “atisammukhā atisamīpaṃ unnatappadeso”ti, ete.",
  "tika-abh04t0:23_4": "Itare pana tassā parisāya mahantabhāvena na sakkā pariharituṃ.",
  "tika-abh04t0:24_0": "“Sabbañeyya…pe…",
  "tika-abh04t0:24_1": "samatthā”ti vatvā tesaṃ desetabbappakārajānanasamatthāti vacanaṃ attanā paṭividdhākārassa dhammasāmināpi paresaṃ desetuṃ asakkuṇeyyattā vuttaṃ.",
  "tika-abh04t0:24_2": "Aññathā sabbepi sattā diṭṭhasaccā eva bhaveyyuṃ.",
  "tika-abh04t0:24_3": "Sabbañeyyadhammānaṃ yathāsabhāvajānanasamatthatādiyeva yathāvuttabalaṃ.",
  "tika-abh04t0:24_4": "Tesaṃ gahaṇasamatthataṃ dīpeti,",
  "tika-abh04t0:24_5": "adhikavacanamaññamatthaṃ bodhetīti adhippāyo.",
  "tika-abh04t0:25_0": "6.",
  "tika-abh04t0:25_1": "Tathāgato vandanīyotiādinā “namassitvā”tiādikiriyāvisesānaṃ taṃtaṃsuttānurodhena pavattitamāha.",
  "tika-abh04t0:25_2": "Sarīrasobhaggādīti ādi-",
  "tika-abh04t0:25_3": "saddena kalyāṇavākkaraṇatāādhipaccaparivārasampattiādi saṅgayhati.",
  "tika-abh04t0:26_0": "7.",
  "tika-abh04t0:26_1": "Antaradhāpetvāti nirodhetvā.",
  "tika-abh04t0:26_2": "Nirodhanañcettha uppādakahetupariharaṇavasena tesaṃ anuppattikaraṇanti veditabbaṃ.",
  "tika-abh04t0:26_3": "Atthaṃ pakāsayissāmīti sambandhoti “sosetvā”ti pubbakālakiriyāya aparakālakiriyāpekkhatāya vuttaṃ.",
  "tika-abh04t0:27_0": "8.",
  "tika-abh04t0:27_1": "Dukkarabhāvaṃ dīpetunti adukkarassa tathāabhiyācetabbatābhāvatoti adhippāyo.",
  "tika-abh04t0:27_2": "Pārājikasaṅghādisesānaṃ sīlavipattibhāvato thullaccayādīnañca yebhuyyena ācāravipattibhāvato ācārasīlānaṃ tathā yojanā katā,",
  "tika-abh04t0:27_3": "tathā cārittasīlassa ācārasabhāvattā itaraṃ sabhāveneva gahetvā dutiyā.",
  "tika-abh04t0:27_4": "Asakkuṇeyyanti visuddhācārādiguṇasamannāgatena sabrahmacārinā saddhammaciraṭṭhitatthaṃ sādaraṃ abhiyācitena",
  "tika-abh04t0:27_5": "tena ca abhidhammatthappakāsane samatthoti yāthāvato pamāṇitena tabbimukhabhāvo na sukaroti adhippāyo.",
  "tika-abh04t0:28_0": "9. Devadeva-saddassa attho paṭṭhānasaṃvaṇṇanāṭīkāyaṃ vipañcitoti na vitthārayimha.",
  "tika-abh04t0:29_0": "13.",
  "tika-abh04t0:29_1": "Paṭhamasaṅgītiyaṃ yā aṭṭhakathā saṅgītāti vacanena sā bhagavato dharamānakālepi aṭṭhakathā saṃvijjati,",
  "tika-abh04t0:29_2": "tena pāṭho viya bhagavaṃmūlikāvāti viññāyati.",
  "tika-abh04t0:29_3": "“Abhidhammassā”ti padaṃ “atthaṃ pakāsayissāmī”ti etadapekkhanti “kassa pana sā aṭṭhakathā”ti pucchitvā",
  "tika-abh04t0:29_4": "adhikāravasena tameva abhidhammapadaṃ ākaḍḍhati.",
  "tika-abh04t0:29_5": "Āvuttiādivasena vā ayamattho vibhāvetabbo.",
  "tika-abh04t0:30_0": "16.",
  "tika-abh04t0:30_1": "Ariyamaggassa bojjhaṅgamaggaṅgajhānaṅgavisesaṃ pādakajjhānameva niyametītiādinayappavatto tipiṭakacūḷanāgattheravādo ādi-",
  "tika-abh04t0:30_2": "saddena vipassanāya ārammaṇabhūtā khandhā niyamenti,",
  "tika-abh04t0:30_3": "puggalajjhāsayo niyametīti evamādayo moravāpivāsimahādattattheratipiṭakacūḷābhayattheravādādayo saṅgayhanti.",
  "tika-abh04t0:30_4": "Tappakāsanenevāti abhidhammassa atthappakāsaneneva.",
  "tika-abh04t0:30_5": "Soti mahāvihāravāsīnaṃ vinicchayo.",
  "tika-abh04t0:30_6": "Tathāti asammissānākulabhāvena.",
  "tika-abh04t0:30_7": "Asammissānākulabhūto vā vinicchayo mahāvihāravāsīnaṃ santakabhāvena,",
  "tika-abh04t0:30_8": "etena abhidhammassa atthappakāsaneneva mahāvihāravāsīnaṃ vinicchayo idha abhinipphādīyatīti dasseti.",
  "tika-abh04t0:30_9": "Atha vā tappakāsanenevāti asammissānākulabhāvappakāsaneneva.",
  "tika-abh04t0:30_10": "Soti pakāsiyamāno abhidhammattho.",
  "tika-abh04t0:30_11": "Tathāti mahāvihāravāsīnaṃ vinicchayabhāvena.",
  "tika-abh04t0:30_12": "Imasmiṃ atthavikappe “asammissaṃ anākulaṃ atthaṃ pakāsayissāmī”ti sambandhanīyaṃ.",
  "tika-abh04t0:31_0": "17.",
  "tika-abh04t0:31_1": "Aññañca sabbaṃ atthappakāsanaṃ hotīti tosanaṃ hotīti attho.",
  "tika-abh04t0:31_2": "Tenevāha “sabbena tena tosanaṃ kataṃ hotī”ti.",
  "tika-abh04t0:31_3": "Yuttarūpā yojanā.",
  "tika-abh04t0:32_0": "Vīsatigāthāvaṇṇanā niṭṭhitā.",
  "tika-abh04t0:33_0": "Nidānakathāvaṇṇanā",
  "tika-abh04t0:34_0": "Paricchedo sattappakaraṇabhāvo.",
  "tika-abh04t0:34_1": "Sanniveso sattannaṃ pakaraṇānaṃ tadavayavānañca vavatthānaṃ.",
  "tika-abh04t0:34_2": "Sāgarehi tathā cintāti “imassa abhidhammassa gambhīrabhāvavijānanatthaṃ cattāro sāgarā veditabbā”tiādinā nayena jalasāgarādīhi saha nayasāgaravicāro.",
  "tika-abh04t0:34_3": "“Satabhāgena sahassabhāgena dhammantarā dhammantaraṃ saṅkamitvā saṅkamitvā desesī”tiādinā desanābhedehi",
  "tika-abh04t0:34_4": "abhidhammassa gambhīrabhāvakathā desanāhi gambhīratā.",
  "tika-abh04t0:35_0": "“Evaṃ temāsaṃ nirantaraṃ desentassā”tiādinā desanākāle bhagavato sarīrassa yāpitākāravicāro desanā…pe… gahaṇaṃ.",
  "tika-abh04t0:35_1": "Tathā therassa…pe…pi cāti “abhidhamme vācanāmaggo nāmā”tiādinā abhidhamme vācanāmaggassa sāriputtattherasambandhitatā tassa ca teneva uppāditatā.",
  "tika-abh04t0:35_2": "Yo hi bhagavatā devatānaṃ desitākāro,",
  "tika-abh04t0:35_3": "so aparicchinnavāranayatantitāya ananto aparimāṇo na bhikkhūnaṃ vācanāyoggo,",
  "tika-abh04t0:35_4": "yo ca therassa desitākāro,",
  "tika-abh04t0:35_5": "so atisaṃkhittatāya.",
  "tika-abh04t0:35_6": "Nātisaṅkhepanātivitthārabhūto pana pāṭhanayo therappabhāvito vācanāmaggoti.",
  "tika-abh04t0:36_0": "Vacanatthavijānanenātiādinā kusalā dhammātiādipadānaññeva atthavaṇṇanaṃ akatvā abhidhamma-",
  "tika-abh04t0:36_1": "saddavicārassa sambandhamāha.",
  "tika-abh04t0:36_2": "“Ye te mayā dhammā abhiññā desitā.",
  "tika-abh04t0:36_3": "Seyyathidaṃ –",
  "tika-abh04t0:36_4": "cattāro satipaṭṭhānā…pe…",
  "tika-abh04t0:36_5": "sikkhitaṃ sikkhiṃsu dve bhikkhū abhidhamme nānāvādā”tiādisuttavasena kiñcāpi bodhipakkhiyadhammā “abhidhammo”ti vuccanti, dhamma-",
  "tika-abh04t0:36_6": "saddo ca samādhiādīsu diṭṭhappayogo,",
  "tika-abh04t0:36_7": "pariyattidhammo eva pana idha adhippetoti dassento “suttantādhikā pāḷīti attho”ti āha.",
  "tika-abh04t0:36_8": "Tattha dhammabyabhicārabhāvena visesato abhidhammo viya suttantopi “dhammo”ti vuccati. “Yo vo, ānanda,",
  "tika-abh04t0:36_9": "mayā dhammo ca vinayo ca desito paññatto”tiādīsu aññattha ca sambhavato abhi-",
  "tika-abh04t0:36_10": "saddena nivattetabbatthaṃ dīpetuṃ “suttantā”ti vuttaṃ.",
  "tika-abh04t0:36_11": "Nanu ca atirekavisesaṭṭhā bhinnasabhāvā yato te yathākkamaṃ adhikavicittapariyāyehi bodhitā,",
  "tika-abh04t0:36_12": "tasmā “dhammātirekadhammavisesaṭṭhehī”ti bahuvacanena bhavitabbaṃ,",
  "tika-abh04t0:36_13": "na ekavacanenāti anuyogaṃ manasi katvā āha “dvinnampi…pe…",
  "tika-abh04t0:36_14": "ekavacananiddeso kato”ti.",
  "tika-abh04t0:37_0": "Payogameva nārahati upasagga-",
  "tika-abh04t0:37_1": "saddānaṃ dhātu-",
  "tika-abh04t0:37_2": "saddasseva purato payojanīyattā.",
  "tika-abh04t0:37_3": "Athāpi payujjeyya atimālādīsu ati-",
  "tika-abh04t0:37_4": "saddādayo viya.",
  "tika-abh04t0:37_5": "Evampi yathā “atimālā”ti ettha samāsavasena anāvibhūtāya kamanakiriyāya visesako ati- saddo,",
  "tika-abh04t0:37_6": "na mālāya,",
  "tika-abh04t0:37_7": "evamidhāpi abhi-",
  "tika-abh04t0:37_8": "saddo na dhammavisesako yuttoti adhippāyo.",
  "tika-abh04t0:37_9": "Aññassapi hi upasaggassāti idaṃ ruḷhīvasena,",
  "tika-abh04t0:37_10": "atthe upasajjatīti vā upasaggassa anvatthasaññataṃ gahetvā vuttaṃ.",
  "tika-abh04t0:37_11": "Atichattādīsu hi ati-",
  "tika-abh04t0:37_12": "saddo idha upasaggoti adhippeto.",
  "tika-abh04t0:37_13": "Tattha yathā kalyāṇo pūjito vā puriso atipurisoti bhavati,",
  "tika-abh04t0:37_14": "evaṃ atirekavisesaṭṭhānampi kalyāṇapūjitatthabhāvasambhavato kalyāṇaṃ vā pūjitaṃ vā chattaṃ atichattanti saddanayo veditabbo.",
  "tika-abh04t0:37_15": "Kalyāṇapūjitabhāvā hi guṇavisesayogena icchitabbā.",
  "tika-abh04t0:37_16": "Guṇaviseso cesa yadidaṃ pamāṇātireko ca vicittarūpatā ca.",
  "tika-abh04t0:37_17": "Evañca pana katvā “akiriyāyapī”ti vacanaṃ samatthitaṃ bhavati.",
  "tika-abh04t0:37_18": "Yathā ca atichattādīsu,",
  "tika-abh04t0:37_19": "evaṃ abhidhamma-",
  "tika-abh04t0:37_20": "saddepi daṭṭhabbaṃ.",
  "tika-abh04t0:37_21": "Anekatthā hi nipātāti.",
  "tika-abh04t0:37_22": "Tabbhāvadīpakattāti atirekavisesabhāvadīpakattā.",
  "tika-abh04t0:38_0": "Ekato anāgatattāti idaṃ suttante ekato āgatānaṃ khandhāyatanādīnaṃ suttantabhājanīyassa diṭṭhattā “cha imāni,",
  "tika-abh04t0:38_1": "bhikkhave,",
  "tika-abh04t0:38_2": "indriyānī”tiādinā cakkhādīnaṃ channaṃ itthindriyādīnaṃ tiṇṇaṃ sukhindriyādīnaṃ pañcannaṃ saddhindriyādīnaṃ",
  "tika-abh04t0:38_3": "pañcannaṃ anaññātaññassāmītindriyādīnañca tiṇṇaṃ vasena visuṃ visuṃ suttantabhāvena āgatattā ekasuttabhāvena",
  "tika-abh04t0:38_4": "anāgatānaṃ bāvīsatiyā indriyānaṃ suttantabhājanīyassa adiṭṭhattā ca vuttaṃ,",
  "tika-abh04t0:38_5": "na suttante ekato āgamanassa suttantabhājanīyassa kāraṇattā.",
  "tika-abh04t0:38_6": "Suttante ekato sabbena sabbañca anāgatā hi bhūmantaraparicchedapaṭisambhidā suttantabhājanīyavasena vibhattā dissanti,",
  "tika-abh04t0:38_7": "ekato āgatāni ca sikkhāpadāni tathā na vibhattāni.",
  "tika-abh04t0:38_8": "Veramaṇīnaṃ viya pana sabhāvakiccādivibhāgavinimutto bāvīsatiyā indriyānaṃ samāno vibhajanappakāro natthi,",
  "tika-abh04t0:38_9": "yo suttantabhājanīyaṃ siyāti indriyavibhaṅge suttantabhājanīyaṃ natthīti yuttaṃ siyā.",
  "tika-abh04t0:39_0": "Yadipi paccayadhammavinimutto paccayabhāvo nāma natthi,",
  "tika-abh04t0:39_1": "yathā pana pavatto paccayadhammo paccayuppannadhammānaṃ paccayo hoti,",
  "tika-abh04t0:39_2": "so tassa pavattiākāraviseso hetuādibhāvo tato añño viya paccayadhammassa paccayabhāvoti vutto,",
  "tika-abh04t0:39_3": "so ca “avijjāpaccayā saṅkhārā sambhavantī”tiādīsu padhānabhāvena vutto.",
  "tika-abh04t0:39_4": "Tattha ca guṇībhūtā hetuhetuphalabhūtā avijjāsaṅkhārādayoti vuttaṃ “paccayabhāvo uddiṭṭho”ti.",
  "tika-abh04t0:39_5": "Uddiṭṭhadhammānantiādi uddesena paricchinnānaṃyeva khandhādīnaṃ khandhavibhaṅgādīsu pañhapucchakanayo dassito,",
  "tika-abh04t0:39_6": "na ito aññathāti katvā vuttaṃ.",
  "tika-abh04t0:40_0": "Suttante saṅgītisuttantādike.",
  "tika-abh04t0:40_1": "Pañca sikkhāpadāni pāṇātipātā…pe…",
  "tika-abh04t0:40_2": "pamādaṭṭhānā veramaṇīti evaṃ uddiṭṭhāni.",
  "tika-abh04t0:40_3": "Añño pana veramaṇīnaṃ vibhajitabbappakāro natthīti idaṃ atītāniccādivibhāgo veramaṇīnaṃ khandhāyatanādīsu antogadhattā tabbaseneva vijānitabbo,",
  "tika-abh04t0:40_4": "tato pana añño abhidhammanayavidhuro veramaṇīnaṃ vibhajitabbappakāro natthīti adhippāyena vuttaṃ.",
  "tika-abh04t0:40_5": "Tathā ca paṭisambhidāmagge “cakkhuṃ aniccaṃ…pe…",
  "tika-abh04t0:40_6": "jarāmaraṇaṃ anicca”nti anupadadhammasammasanakathāyaṃ na veramaṇiyo uddhaṭā.",
  "tika-abh04t0:41_0": "Nanu dhammasaṅgaṇīdhātukathādīnampi vasena abhidhammapāḷiyā atirekavisesabhāvo dassetabboti?",
  "tika-abh04t0:41_1": "Saccametaṃ,",
  "tika-abh04t0:41_2": "so pana ekantaabhidhammanayanissito avuttopi siddhoti katvā na dassito.",
  "tika-abh04t0:41_3": "Etena vā nidassanena sopi sabbo netabbo.",
  "tika-abh04t0:41_4": "Abhidhammanayasāmaññena vā abhidhammabhājanīyapañhapucchakehi so vutto evāti na vuttoti daṭṭhabbo.",
  "tika-abh04t0:42_0": "Pañhavārāti pucchanavissajjanavasena pavattā pāḷinayā.",
  "tika-abh04t0:42_1": "Etthevāti dhammahadayavibhaṅge eva.",
  "tika-abh04t0:42_2": "Apekkhāvasikattā appamahantabhāvassa yato appamattikā mahādhātukathātanti dhammahadayavibhaṅgavacanavasena avasesā,",
  "tika-abh04t0:42_3": "taṃ dassanatthaṃ “dhammahadayavibhaṅge anāgantvā mahādhammahadaye āgatatantito”ti vuttaṃ.",
  "tika-abh04t0:42_4": "Dhammahadaya…pe…",
  "tika-abh04t0:42_5": "āgatatantito rūpakaṇḍadhātuvibhaṅgādīsu anāgantvā mahādhātukathāyaṃ āgatatanti appamattikāvāti sambandho.",
  "tika-abh04t0:42_6": "Atha dhātukathāya vitthārakathā mahādhātukathā dhammahadayavibhaṅge anāgantvā mahādhammahadaye āgatatantito",
  "tika-abh04t0:42_7": "dhātukathāyaṃ anāgantvā mahādhātukathāya āgatatanti appamattikāvāti yojetabbaṃ.",
  "tika-abh04t0:43_0": "Upalabbhatīti anulomapaccanīyapañcakassa,",
  "tika-abh04t0:43_1": "nupalabbhatīti paccanīyānulomapañcakassa upalakkhaṇavasena vuttaṃ.",
  "tika-abh04t0:43_2": "Saccikaṭṭhaṃ nissayanti “sabbatthā”tiādinā desādianāmasanena rūpādisattapaññāsadhammappabhedaṃ saccikaṭṭhameva nissayabhūtaṃ.",
  "tika-abh04t0:43_3": "Sabbatthāti etthāpi “upalabbhati nupalabbhatīti paṭiññāya gahitāya paṭikkhepaggahaṇattha”nti ānetvā sambandhanīyaṃ,",
  "tika-abh04t0:43_4": "tathā sabbadā sabbesūti etthāpi.",
  "tika-abh04t0:43_5": "Yadi khandhāyatanādayo gahitā aṭṭhakathāyaṃ āgatanayena,",
  "tika-abh04t0:43_6": "atha pana vuttanti sambandho.",
  "tika-abh04t0:43_7": "Yo saccikaṭṭhoti saccikaṭṭhanissayaṃ upalakkheti.",
  "tika-abh04t0:43_8": "Etehīti etehi vacanehi.",
  "tika-abh04t0:43_9": "Saccikaṭṭhadesakālappadesehi kathaṃ saccikaṭṭhādīnaṃ padeso ekadesabhūto sabboti vuccati?",
  "tika-abh04t0:43_10": "Padesānaṃ puthuttā.",
  "tika-abh04t0:43_11": "“Sabbesu padesesū”ti paccekaṃ bhedāmasanavasena cāyaṃ pañho pavattoti na purimehi avaseso.",
  "tika-abh04t0:44_0": "Upalabbhati…pe…",
  "tika-abh04t0:44_1": "micchāti ekanti upalabbhatīti paṭiññāggahaṇapaṭikkhepaggahaṇaniggaṇhanānaṃ anulomapaṭilomato paṭiññāṭhapananiggahapāpanāropanānañca",
  "tika-abh04t0:44_2": "vasena pavattā tanti paṭhamapañcakassa ekaṃ aṅgaṃ eko avayavoti attho.",
  "tika-abh04t0:44_3": "Evaṃ sesesupi netabbaṃ.",
  "tika-abh04t0:44_4": "Niggahassa suniggahabhāvaṃ icchato sakavādino “tvaṃ ce pana maññasi vattabbe kho puggalo nupalabbhatī”tiādinā paṭiññāṭhapanena,",
  "tika-abh04t0:44_5": "tena “tava tattha hetāya paṭiññāya hevaṃ paṭijānanto hevaṃ niggahetabbe atha taṃ niggaṇhāma suniggahito",
  "tika-abh04t0:44_6": "ca hotī”ti vatvā “hañci puggalo nupalabbhatī”tiādinā paravādino attano paṭikammaṃ yathā sakavādī na nibbeṭheti,",
  "tika-abh04t0:44_7": "evaṃ karaṇaṃ paṭikammaveṭhanaṃ.",
  "tika-abh04t0:44_8": "Paravādino paṭikammassa duppaṭikammabhāvaṃ icchato sakavādino taṃnidassanena “eso ce dunniggahito heva”nti paṭikammanidassanena,",
  "tika-abh04t0:44_9": "“vattabbe kho puggalo upalabbhati…pe…",
  "tika-abh04t0:44_10": "paramatthenāti.",
  "tika-abh04t0:44_11": "No ca mayaṃ tayā tattha hetāya paṭiññāya hevaṃ paṭijānanto hevaṃ niggahetabbā.",
  "tika-abh04t0:44_12": "Atha amhe niggaṇhāsi dunniggahitā ca homā”ti vatvā “hañci puggalo upalabbhatī”tiādinā niggahassa dunniggahitabhāvadassanena",
  "tika-abh04t0:44_13": "aniggahitabhāvakaraṇaṃ niggahanibbeṭhanaṃ.",
  "tika-abh04t0:44_14": "“Tena hi yaṃ niggaṇhāsi hañci puggalo upalabbhatī”tiādiṃ vatvā “tena hi ye kate niggahe se niggahe dukkaṭe",
  "tika-abh04t0:44_15": "sukate paṭikamme sukatā paṭipādanā”ti sakavādino niggahassa,",
  "tika-abh04t0:44_16": "aniggahabhāvāropanena attano paṭikammassa supaṭikammabhāvakaraṇena ca sakavādino niggahassa chedo vināsanaṃ puggalavādanisedhanavasena samuṭṭhitattā.",
  "tika-abh04t0:44_17": "Dhammatāya anulomanavasena uṭṭhahitvā tabbilomanavasena pavatto anulomapaccanīkapañcako vuttavipariyāyena dutiyapañcako veditabbo.",
  "tika-abh04t0:45_0": "Tadādhāroti te saccikaṭṭhaparamatthā rūpādayo ādhārā etassāti tadādhāro.",
  "tika-abh04t0:45_1": "Etena “rūpasmiṃ attā”ti evaṃpakāro puggalavādo dassito hoti.",
  "tika-abh04t0:45_2": "Tesaṃ vā ādhārabhūtoti etena “attani rūpa”nti evaṃpakāro.",
  "tika-abh04t0:45_3": "Aññatra vā tehīti tehi rūpādīhi vinā.",
  "tika-abh04t0:45_4": "Ādhārādheyyādibhāvena asaṃsaṭṭho visuṃyeva vinā.",
  "tika-abh04t0:45_5": "Tena sattādiguṇehi avokiṇṇo purisoti evamādiko.",
  "tika-abh04t0:45_6": "Taṃsāmibhūtatāya vā tadadhīnabhāvena “aññatra vā tehī”ti vuttanti “rūpavā attā”ti evaṃpakāro puggalavādo dassitoti veditabbo.",
  "tika-abh04t0:45_7": "Anaññoti etena “rūpaṃ attā”ti evaṃpakāro.",
  "tika-abh04t0:45_8": "Ruppanādisabhāvo rūpakkhandhādīnaṃ visesalakkhaṇaṃ,",
  "tika-abh04t0:45_9": "sappaccayādisabhāvo sāmaññalakkhaṇaṃ.",
  "tika-abh04t0:45_10": "Rūpādito añño anañño vā aññatte ca tadādhārādibhūto upalabbhamāno āpajjatīti anuyuñjati sakavādī pakārantarassa asambhavato.",
  "tika-abh04t0:45_11": "Puggalavādī puggalassa rūpādīhi na aññattaṃ icchati rūpādi viya paccakkhato anumānato vā gāhayituṃ asakkuṇeyyattā",
  "tika-abh04t0:45_12": "tassa ca kārakavedakabhāvassa ayujjamānakattā.",
  "tika-abh04t0:45_13": "Nāpi anaññattaṃ ruppanasappaccayādisabhāvappasaṅgato puggalasseva abhāvappasaṅgato ca.",
  "tika-abh04t0:45_14": "Yatheva hi na vinā indhanena aggi paññāpiyati,",
  "tika-abh04t0:45_15": "na ca aññaṃ indhanato aggiṃ sakkā paṭijānituṃ,",
  "tika-abh04t0:45_16": "nāpi anaññaṃ.",
  "tika-abh04t0:45_17": "Yadi hi añño siyā,",
  "tika-abh04t0:45_18": "na uṇhaṃ indhanaṃ siyā.",
  "tika-abh04t0:45_19": "Atha anañño,",
  "tika-abh04t0:45_20": "niddahitabbaṃyeva dāhakaṃ siyā.",
  "tika-abh04t0:45_21": "Evameva na vinā rūpādīhi puggalo paññāpiyati,",
  "tika-abh04t0:45_22": "na ca tehi añño,",
  "tika-abh04t0:45_23": "nāpi anañño sassatucchedabhāvappasaṅgatoti laddhiyaṃ ṭhatvā puggalavādī “na hevā”ti paṭikkhipati.",
  "tika-abh04t0:45_24": "Tattha aggindhanopamā tāva yadi lokavohārena vuttā,",
  "tika-abh04t0:45_25": "apaḷittaṃ kaṭṭhādiindhanaṃ niddahitabbañca,",
  "tika-abh04t0:45_26": "paḷittaṃ bhāsuruṇhaṃ aggi dāhakañca,",
  "tika-abh04t0:45_27": "tañca ojaṭṭhamakarūpaṃ purimapacchimakālikaṃ aniccaṃ saṅkhataṃ paṭiccasamuppannaṃ,",
  "tika-abh04t0:45_28": "yadi evaṃ puggalo rūpādīhi añño anicco ca āpanno.",
  "tika-abh04t0:45_29": "Atha paramatthato,",
  "tika-abh04t0:45_30": "tasmiṃyeva kaṭṭhādike paḷitte yaṃ usumaṃ so aggi,",
  "tika-abh04t0:45_31": "taṃsahajātāni tīṇi bhūtāni indhanaṃ,",
  "tika-abh04t0:45_32": "evampi siddhaṃ lakkhaṇabhedato aggindhanānaṃ aññattanti aggi viya indhanato rūpādīhi añño puggalo anicco ca āpannoti byāhatāti veditabbaṃ.",
  "tika-abh04t0:46_0": "Puggalo upalabbhatīti paṭijānantassa pakārantarassa asambhavato vuttesu pakāresu ekena pakārena upalabbhamāno",
  "tika-abh04t0:46_1": "upalabbhatīti “āpanna”nti vuttaṃ “paṭiññāya ekattāpanna”nti.",
  "tika-abh04t0:46_2": "Ekattāpannattā eva appaṭikkhipitabbaṃ,",
  "tika-abh04t0:46_3": "puggale paṭisiddhe tadabhinivesopi ayāthāvato puggalavādino gahitākārasuññatāvibhāvanena sakaṭṭhānato",
  "tika-abh04t0:46_4": "cāvito paṭisedhito eva nāma hotīti vuttaṃ “puggaladiṭṭhiṃ paṭisedhento”ti.",
  "tika-abh04t0:46_5": "Puggaloyeva vā tathā passitabbattā diṭṭhi.",
  "tika-abh04t0:46_6": "“Sāmī nivāsī kārako vedako nicco dhuvo”ti abhinivesavisayabhūto hi parikappamattasiddho puggalo idha paṭikkhipīyati,",
  "tika-abh04t0:46_7": "“na cattārome,",
  "tika-abh04t0:46_8": "bhikkhave,",
  "tika-abh04t0:46_9": "puggalā”tiādinā vuttavohārapuggaloti ananuyogo ākāsakusumassa rattanīlādibhāvavicāraṇā viyāti attho.",
  "tika-abh04t0:46_10": "Pubbe “nupalabbhatī”ti paṭijānitvā visesacodanāya anāpajjanato puna “na hevā”ti paṭikkhepo paṭiññāya āpajjanaleso.",
  "tika-abh04t0:46_11": "Vañjhāputtakassa dīgharassatānuyogassa viya sabbena sabbaṃ paramatthato anupalabbhamānassa puggalassa",
  "tika-abh04t0:46_12": "rūpādīhi aññānaññatānuyogassa ananuyogabhāvo eva idha aviparītattho.",
  "tika-abh04t0:47_0": "Yaṃkāraṇāti etena “yatonidāna”nti ettha vibhattialopo daṭṭhabboti dasseti.",
  "tika-abh04t0:47_1": "Ajjhācarantīti abhibhavanti.",
  "tika-abh04t0:47_2": "Abhinandanādayo taṇhādīhi yathāsaṅkhyaṃ yojetabbā,",
  "tika-abh04t0:47_3": "taṇhādiṭṭhīhi vā abhinandanajjhosānāni,",
  "tika-abh04t0:47_4": "tīhipi abhivadanaṃ avisesena vā tīhipi tayo yojetabbā.",
  "tika-abh04t0:47_5": "Ettha ce natthi abhinanditabbantiādinā abhinandanādīnaṃ abhāvasūcanena phalūpacārato abhinandanādīnaṃ",
  "tika-abh04t0:47_6": "samucchedapaṭippassaddhibhūtaṃ maggaphalaṃ vuccati,",
  "tika-abh04t0:47_7": "taṃ paccāmasanañca esevāti idanti katvā vuttaṃ “abhi…pe…",
  "tika-abh04t0:47_8": "phalaṃ vā”ti.",
  "tika-abh04t0:48_0": "“Ñāyatīti jāna”nti ukkaṃsagativijānanena niravasesaṃ ñeyyajātaṃ pariggayhatīti tabbisayāya jānātikiriyāya",
  "tika-abh04t0:48_1": "sabbaññutaññāṇameva karaṇaṃ bhavitumarahatīti “sabbaññutaññāṇena jānitabbaṃ jānātī”ti vuttaṃ.",
  "tika-abh04t0:48_2": "Atha vā pakaraṇavasena,",
  "tika-abh04t0:48_3": "“bhagavā”ti saddantarasannidhānena vā ayaṃ attho vibhāvetabbo.",
  "tika-abh04t0:48_4": "Passaṃ passatīti etthāpi eseva nayo.",
  "tika-abh04t0:48_5": "Jānantāpi vipallāsavasena jānanti titthiyā paṭhamajjhānaarūpajjhānehi kāmarūpapariññāvādino.",
  "tika-abh04t0:48_6": "Jānanto jānātiyeva bhagavā anāgāmiarahattamaggehi taṃpariññāvāditāya.",
  "tika-abh04t0:48_7": "Ayañca attho dukkhakkhandhasuttavasena vibhāvetabbo.",
  "tika-abh04t0:48_8": "Paññācakkhunā uppannattā vā cakkhubhūto.",
  "tika-abh04t0:48_9": "Ñāṇabhūtotiādīsupi eseva nayo.",
  "tika-abh04t0:48_10": "Atha vā dibbacakkhuādikaṃ pañcavidhampi cakkhuṃ bhūto pattoti cakkhubhūto.",
  "tika-abh04t0:48_11": "Evaṃ ñāṇabhūtotiādīsupi daṭṭhabbaṃ.",
  "tika-abh04t0:48_12": "Sāmukkaṃsikāya dhammadesanāya sātisayo bhagavato vattuādibhāvoti vuttaṃ “catusaccadhamme vadatīti vattā”tiādi.",
  "tika-abh04t0:48_13": "“Pavattā”ti ettha pa-",
  "tika-abh04t0:48_14": "kārassa pakaṭṭhatthataṃ dassetuṃ “ciraṃ…pe…",
  "tika-abh04t0:48_15": "pavattā”ti āha.",
  "tika-abh04t0:48_16": "Niddhāretvā netā ninnetā.",
  "tika-abh04t0:49_0": "“Ekūnanavuti cittānī”ti vuttā cittasahacariyāya yathā “kuntā pacarantī”ti.",
  "tika-abh04t0:49_1": "Tesañca pāḷipadesānaṃ ekekaṃ padaṃ uddharitvāpi kiñcāpi kusalattikapadāniyeva uddharitvā cittuppādakaṇḍe cittāni vibhattāni,",
  "tika-abh04t0:49_2": "kusalattikena pana sabhāvadhammasaṅgahitānaṃ sesattikadukapadānaṃ asaṅgahitānaṃ abhāvato kusalattikapaduddhārena",
  "tika-abh04t0:49_3": "nayadassanabhūtena itarattikadukapadānipi uddhaṭānevāti vuttaṃ.",
  "tika-abh04t0:49_4": "Evañca katvā mātikāggahaṇaṃ samatthitaṃ bhavati.",
  "tika-abh04t0:50_0": "So ca dhammoti “tayo kusalahetū”tiādīsu purimāya purimāya pāḷiyā pacchimā pacchimā atthaniddesoti vuttaṃ.",
  "tika-abh04t0:50_1": "“Samānentī”tisaddassa paṭapaṭāyati-",
  "tika-abh04t0:50_2": "saddassa viya saddanayo daṭṭhabboti dassetuṃ “samānaṃ karontī”ti vuttaṃ.",
  "tika-abh04t0:50_3": "Samānakaraṇañca ūnapakkhipanena adhikāpanayanena vā hoti,",
  "tika-abh04t0:50_4": "idha ūnapakkhipanenāti dassetuṃ “pūrentī”ti vuttaṃ.",
  "tika-abh04t0:50_5": "Samānetabbanti etthāpīti “paṭṭhānaṃ samānetabba”nti ettha.",
  "tika-abh04t0:51_0": "Balavatā ñāṇavegena abhidhammapaccavekkhaṇavasappavattena.",
  "tika-abh04t0:51_1": "Balavato ñāṇavegassa sabbakilesakkhepanavasappavattassa.",
  "tika-abh04t0:51_2": "Gambhīrameva gambhīragataṃ diṭṭhigatantiādīsu viya.",
  "tika-abh04t0:51_3": "Niravasesenāti na kañci avasesetvā.",
  "tika-abh04t0:51_4": "Pañcakhīlarahitenāti pañcacetokhīlarahitena.",
  "tika-abh04t0:52_0": "Ekādhikesu aṭṭhasu kilesasatesūti “jātimado”tiādinā ekakavasena āgatā tesattati,",
  "tika-abh04t0:52_1": "“kodho ca upanāho cā”tiādinā dukavasena chattiṃsa,",
  "tika-abh04t0:52_2": "“tīṇi akusalamūlānī”tiādinā tikavasena pañcādhikaṃ sataṃ,",
  "tika-abh04t0:52_3": "“cattāro āsavā”tiādinā catukkavasena chappaññāsa,",
  "tika-abh04t0:52_4": "“pañcorambhāgiyāni saṃyojanānī”tiādinā pañcakavasena pañcasattati,",
  "tika-abh04t0:52_5": "“cha vivādamūlānī”tiādinā chakkavasena caturāsīti,",
  "tika-abh04t0:52_6": "“satta anusayā”tiādinā sattakavasena ekūnapaññāsa,",
  "tika-abh04t0:52_7": "“aṭṭha kilesavatthūnī”tiādinā aṭṭhakavasena catusaṭṭhi,",
  "tika-abh04t0:52_8": "“nava āghātavatthūnī”tiādinā navakavasena ekāsīti,",
  "tika-abh04t0:52_9": "“dasa kilesavatthūnī”tiādinā dasakavasena sattati,",
  "tika-abh04t0:52_10": "“ajjhattikassuppādāya aṭṭhārasa taṇhāvicaritānī”tiādinā aṭṭhārasakavasena aṭṭhasatanti evaṃ ekādhikesu aṭṭhasu kilesasatesu.",
  "tika-abh04t0:52_11": "Sesā tenavutādhikaṃ chasataṃ kilesā.",
  "tika-abh04t0:52_12": "Te brahmajālasuttāgatāhi dvāsaṭṭhiyā diṭṭhīhi saha pañcapaññāsādhikaṃ sattasataṃ honti.",
  "tika-abh04t0:53_0": "Atha vā cuddasekantākusalā,",
  "tika-abh04t0:53_1": "pañcavīsati kusalābyākatasādhāraṇā,",
  "tika-abh04t0:53_2": "cuddasa kusalattikasādhāraṇā,",
  "tika-abh04t0:53_3": "upacayādidvayaṃ ekaṃ katvā sattavīsati rūpāni cāti ime asīti dhammā,",
  "tika-abh04t0:53_4": "imesu bhāvadvaye ekaṃ ṭhapetvā ajjhattikā ekūnāsīti,",
  "tika-abh04t0:53_5": "bāhirā ekūnāsītīti sabbepi aṭṭhapaññāsādhikaṃ sataṃ honti.",
  "tika-abh04t0:53_6": "Imesu ekekasmiṃ dasannaṃ dasannaṃ kilesānaṃ uppajjanato asītiadhikaṃ diyaḍḍhakilesasahassaṃ honti.",
  "tika-abh04t0:54_0": "Atha vā tepaññāsa arūpadhammā,",
  "tika-abh04t0:54_1": "aṭṭhārasa rūparūpāni,",
  "tika-abh04t0:54_2": "ākāsadhātu,",
  "tika-abh04t0:54_3": "lakkhaṇarūpāni cāti pañcasattati dhammā ajjhattabahiddhābhedato paññāsasataṃ honti.",
  "tika-abh04t0:54_4": "Tattha ekekasmiṃ dasa dasa kilesātipi diyaḍḍhakilesasahassaṃ.",
  "tika-abh04t0:54_5": "Tathā ettha vedanaṃ sukhindriyādivasena pañcavidhaṃ katvā sattapaññāsa arūpadhammā,",
  "tika-abh04t0:54_6": "aṭṭhārasa rūparūpāni cāti pañcasattati vipassanūpagadhammā ajjhattabahiddhābhedato paññāsasataṃ honti.",
  "tika-abh04t0:54_7": "Etesu ekekasmiṃ dasa dasa kilesātipi diyaḍḍhakilesasahassaṃ.",
  "tika-abh04t0:55_0": "Aparo nayo –",
  "tika-abh04t0:55_1": "dvādasaakusalacittuppādesu paṭhame cha kilesā,",
  "tika-abh04t0:55_2": "dutiye satta,",
  "tika-abh04t0:55_3": "tatiye cha,",
  "tika-abh04t0:55_4": "catutthe satta,",
  "tika-abh04t0:55_5": "pañcame cha,",
  "tika-abh04t0:55_6": "chaṭṭhe satta,",
  "tika-abh04t0:55_7": "sattame cha,",
  "tika-abh04t0:55_8": "aṭṭhame satta,",
  "tika-abh04t0:55_9": "navame pañca,",
  "tika-abh04t0:55_10": "dasame cha,",
  "tika-abh04t0:55_11": "ekādasame pañca,",
  "tika-abh04t0:55_12": "dvādasame cattāroti sabbe dvāsattati,",
  "tika-abh04t0:55_13": "ime pañcadvārikā pañcasu rūpādīsu ārammaṇesu ekekasmiṃ dvāsattatīti saṭṭhiadhikāni tīṇi satāni,",
  "tika-abh04t0:55_14": "manodvārikā pana chasu ārammaṇesu ekekasmiṃ dvāsattati dvāsattatīti katvā dvattiṃsādhikāni cattāri satāni,",
  "tika-abh04t0:55_15": "sabbānipi dvānavutiadhikāni sattasatāni,",
  "tika-abh04t0:55_16": "tāni ajjhattabahiddhāvisayatāya caturāsītiadhikaṃ diyaḍḍhakilesasahassaṃ hontīti veditabbaṃ.",
  "tika-abh04t0:56_0": "Atha vā rūpārammaṇādīni pañca,",
  "tika-abh04t0:56_1": "avasesarūpavedanāsaññāsaṅkhāraviññāṇavasena pañca dhammārammaṇakā sesā cāti dasa,",
  "tika-abh04t0:56_2": "te ajjhattabahiddhābhedato vīsati,",
  "tika-abh04t0:56_3": "paññatti cāti ekavīsatiyā ārammaṇesu dvāsattati dvāsattati kilesāti dvādasādhikaṃ diyaḍḍhakilesasahassaṃ honti.",
  "tika-abh04t0:57_0": "Atha vā dvādasasu akusalacittuppādesu paṭhame vīsati dhammā,",
  "tika-abh04t0:57_1": "dutiye dvāvīsati,",
  "tika-abh04t0:57_2": "tatiye vīsati,",
  "tika-abh04t0:57_3": "catutthe dvāvīsati,",
  "tika-abh04t0:57_4": "pañcame ekūnavīsati,",
  "tika-abh04t0:57_5": "chaṭṭhe ekūnavīsati,",
  "tika-abh04t0:57_6": "sattame ekūnavīsati,",
  "tika-abh04t0:57_7": "aṭṭhame ekavīsati,",
  "tika-abh04t0:57_8": "navame ekūnavīsati,",
  "tika-abh04t0:57_9": "dasame ekavīsati,",
  "tika-abh04t0:57_10": "ekādasame soḷasa,",
  "tika-abh04t0:57_11": "dvādasame soḷasāti sabbe akusaladhammā chattiṃsādhikāni dve satāni,",
  "tika-abh04t0:57_12": "ime chasu ārammaṇesu paccekaṃ chattiṃ sādhikāni dve satāni,",
  "tika-abh04t0:57_13": "sabbe soḷasādhikāni cattāri satāni ca sahassaṃ hontīti evampi diyaḍḍhakilesasahassaṃ veditabbaṃ.",
  "tika-abh04t0:58_0": "Itaresanti taṇhāvicaritānaṃ “atītāni chattiṃsā”tiādinā atītādibhāvāmasanato.",
  "tika-abh04t0:58_1": "Khepaneti ariyamaggena samucchindane.",
  "tika-abh04t0:58_2": "“Diyaḍḍhakilesasahassaṃ khepetvā”ti hi vuttaṃ.",
  "tika-abh04t0:58_3": "Paramatthato atītādīnaṃ maggena appahātabbattā “atītādibhāvāmasanā aggahaṇaṃ khepane”ti vuttaṃ.",
  "tika-abh04t0:58_4": "Yaṃ pana paṭṭhāne “dassanena pahātabbo dhammo dassanena pahātabbassa dhammassa anantarapaccayena paccayo”tiādinā tike,",
  "tika-abh04t0:58_5": "tathā dassanena pahātabbātītatikatike “atītā dassanena pahātabbā”tiādinā ca tīsu kālesu dassanādipahātabbavacanaṃ kataṃ,",
  "tika-abh04t0:58_6": "taṃ atītādīnaṃ saṃkiliṭṭhatāya apāyagamanīyatāya ca dassanapahātabbehi niratisayattā vuttanti daṭṭhabbaṃ.",
  "tika-abh04t0:59_0": "Na bhāsitatthavacananti idaṃ “hitapariyāyavacana”nti etena nivattitassa ekadesakathanaṃ.",
  "tika-abh04t0:59_1": "Yathā hi ayaṃ attha-",
  "tika-abh04t0:59_2": "saddo na bhāsitatthavacanaṃ,",
  "tika-abh04t0:59_3": "evaṃ visayappayojanādivacanampi na hotīti.",
  "tika-abh04t0:59_4": "Yathāvuttassāti hitapariyāyassa.",
  "tika-abh04t0:59_5": "“Na haññadatthatthipasaṃsalābhā”ti padassa niddese “attattho vā parattho vā”tiādinā kiñcāpi suttanirapekkhaṃ",
  "tika-abh04t0:59_6": "attatthādayo vuttā suttatthabhāvena aniddiṭṭhattā,",
  "tika-abh04t0:59_7": "tesu pana ekopi atthappabhedo suttena dīpetabbataṃ nātikkamatīti āha “te suttaṃ sūcetī”ti.",
  "tika-abh04t0:59_8": "Imasmiṃ vikappe attha-",
  "tika-abh04t0:59_9": "saddo bhāsitatthavacanampi hoti.",
  "tika-abh04t0:59_10": "Purimakā hi pañca atthappabhedā hitapariyāyā,",
  "tika-abh04t0:59_11": "tato pare cha bhāsitatthappabhedā,",
  "tika-abh04t0:59_12": "pacchimakā pana ubhayasabhāvā.",
  "tika-abh04t0:59_13": "Tattha duradhigamatāya vibhāvane aladdhagādho gambhīro,",
  "tika-abh04t0:59_14": "na vivaṭo guḷho,",
  "tika-abh04t0:59_15": "mūludakādayo viya paṃsunā akkharasannivesādinā tirohito paṭicchanno,",
  "tika-abh04t0:59_16": "niddhāretvā ñāpetabbo neyyo,",
  "tika-abh04t0:59_17": "yathārutavaseneva veditabbo nīto.",
  "tika-abh04t0:59_18": "Anavajjanikkilesavodānā pariyāyavasena vuttā,",
  "tika-abh04t0:59_19": "kusalavipākakiriyadhammavasena vā.",
  "tika-abh04t0:59_20": "Paramattho nibbānaṃ,",
  "tika-abh04t0:59_21": "aviparītasabhāvo eva vā.",
  "tika-abh04t0:59_22": "Sātisayaṃ pakāsitāni tapparabhāvena pakāsitattā.",
  "tika-abh04t0:59_23": "“Ettakaṃ tassa bhagavato suttāgataṃ suttapariyāpanna”nti,",
  "tika-abh04t0:59_24": "“sakavāde pañcasuttasatānī”ti ca evamādīsu sutta-",
  "tika-abh04t0:59_25": "saddo upacaritoti adhippāyenāha “idameva atthānaṃ sūcanato suttanti vutta”nti.",
  "tika-abh04t0:59_26": "Ekantahitapaṭilābhasaṃvattanikā suttantadesanāti idampi vineyyānaṃ hitasampāpane suttantadesanāya tapparabhāvaṃyeva sandhāya vuttaṃ.",
  "tika-abh04t0:59_27": "Tapparabhāvo ca vineyyajjhāsayānulomato daṭṭhabbo,",
  "tika-abh04t0:59_28": "tathā attatthādippakāsanapadhānatāpi.",
  "tika-abh04t0:59_29": "Itarehīti vinayābhidhammehi.",
  "tika-abh04t0:60_0": "Rattiādīsūti rattirājavinayesu visayabhūtesu.",
  "tika-abh04t0:60_1": "Nanu ca “abhirattī”ti avuttattā rattiggahaṇaṃ na kattabbaṃ,",
  "tika-abh04t0:60_2": "“abhiññātā abhilakkhitā”ti ca ñāṇalakkhaṇakiriyāvisesako abhi- saddoti? Na,",
  "tika-abh04t0:60_3": "“abhiññātā abhilakkhitā”ti abhi-",
  "tika-abh04t0:60_4": "saddavisiṭṭhānaṃ ñātalakkhitasaddānaṃ rattisaddena samānādhikaraṇatāya rattivisayattā.",
  "tika-abh04t0:60_5": "Ettha ca vācakasaddasannidhāne nipātānaṃ tadatthajotakamattattā lakkhitasaddatthajotako abhi-",
  "tika-abh04t0:60_6": "saddo lakkhaṇe vattatīti vutto.",
  "tika-abh04t0:60_7": "Abhilakkhitasaddapariyāyo ca abhiññātasaddoti daṭṭhabbo,",
  "tika-abh04t0:60_8": "abhivinayasaddassa pana abhipurisassa viya samāsasiddhi daṭṭhabbā.",
  "tika-abh04t0:60_9": "Anekatthā hi nipātā,",
  "tika-abh04t0:60_10": "anekatthabhedo ca saddānaṃ payogavisayoti.",
  "tika-abh04t0:61_0": "Kiñcāpi desanādayo desetabbādinirapekkhā na santi,",
  "tika-abh04t0:61_1": "āṇādayo pana visesato desakādiadhīnāti taṃtaṃvisesayogavasena tesaṃ bhedo vutto.",
  "tika-abh04t0:61_2": "Yathā hi āṇāvidhānaṃ visesato āṇārahādhīnaṃ tattha kosallayogato,",
  "tika-abh04t0:61_3": "evaṃ vohāraparamatthavidhānāni ca vidhāyakādhīnānīti āṇādividhino desakāyattatā vuttā.",
  "tika-abh04t0:61_4": "Aparādhajjhāsayānurūpaṃ viya dhammānurūpampi sāsanaṃ visesato tathāvinetabbapuggalāpekkhanti vuttaṃ “sāsitabba…pe…",
  "tika-abh04t0:61_5": "tabbabhāvenā”ti.",
  "tika-abh04t0:61_6": "Saṃvarāsaṃvaranāmarūpānaṃ viya viniveṭhetabbāya diṭṭhiyāpi kathanaṃ sati vācāvatthusmiṃ,",
  "tika-abh04t0:61_7": "nāsatīti visesato tadadhīnanti āha “kathetabbassa…pe… kathā”ti.",
  "tika-abh04t0:61_8": "Upārambhādīti upārambhanissaraṇadhammakosarakkhaṇāni.",
  "tika-abh04t0:61_9": "Pariyāpuṇanādīti pariyāpuṇanasuppaṭipattiduppaṭipattiyo.",
  "tika-abh04t0:62_0": "Tantisamudāyo avayavatantiyā ādhāro yathā “rukkhe sākhā”ti.",
  "tika-abh04t0:62_1": "Na codetabbametaṃ samukhena,",
  "tika-abh04t0:62_2": "visayavisayimukhena vā vinayādīnaṃyeva gambhīrabhāvassa vuttattāti adhippāyo.",
  "tika-abh04t0:62_3": "Dhammo hi vinayādayo,",
  "tika-abh04t0:62_4": "tesañca visayo attho,",
  "tika-abh04t0:62_5": "dhammatthavisayā ca desanāpaṭivedhāti.",
  "tika-abh04t0:62_6": "“Paṭivedhassā”tiādinā dhammatthānaṃ duppaṭividdhattā desanāya uppādetuṃ asakkuṇeyyattā paṭivedhassa uppādetuñca",
  "tika-abh04t0:62_7": "paṭivijjhituñca asakkuṇeyyattā dukkhogāhataṃ dasseti.",
  "tika-abh04t0:63_0": "Dhammānurūpaṃ yathādhammanti ca attho yujjati.",
  "tika-abh04t0:63_1": "Desanāpi hi paṭivedho viya aviparītaṃ savisayavibhāvanato dhammānurūpaṃ pavattati yato “aviparītābhilāpo”ti vuccati.",
  "tika-abh04t0:63_2": "Dhammaniruttiṃ dassetīti etena desanāsaddasabhāvāti dīpeti.",
  "tika-abh04t0:63_3": "Tathā hi niruttipaṭisambhidāya parittārammaṇādibhāvo pāḷiyaṃ vutto,",
  "tika-abh04t0:63_4": "aṭṭhakathāyañca “taṃtaṃsabhāvaniruttisaddaṃ ārammaṇaṃ katvā”tiādinā saddārammaṇatā.",
  "tika-abh04t0:63_5": "Imassa atthassa ayaṃ saddo vācakoti vacanavacanīyaṃ vavatthapetvā taṃtaṃvacanīyavibhāvanavasena pavattito hi saddo desanāti.",
  "tika-abh04t0:63_6": "Nanu ca “dhammo tantī”ti imasmiṃ pakkhe dhammassapi saddasabhāvattā dhammadesanānaṃ viseso na siyāti? Na,",
  "tika-abh04t0:63_7": "tesaṃ tesaṃ atthānaṃ bodhakabhāvena ñāto uggahitādivasena ca pubbe pavattito saddappabandho dhammo,",
  "tika-abh04t0:63_8": "pacchā paresaṃ avabodhanatthaṃ pavattito tadatthappakāsanako saddo desanāti.",
  "tika-abh04t0:63_9": "Atha vā yathāvuttasaddasamuṭṭhāpako cittuppādo desanā musāvādādayo viya.",
  "tika-abh04t0:63_10": "Vacanassa pavattananti ca yathāvuttacittuppādamāha.",
  "tika-abh04t0:63_11": "So hi vacanaṃ pavatteti,",
  "tika-abh04t0:63_12": "taṃ vā etena pavattīyatīti pavattanaṃ.",
  "tika-abh04t0:63_13": "Desīyati attho etenāti desanā.",
  "tika-abh04t0:63_14": "Pakārehi ñāpīyati etena,",
  "tika-abh04t0:63_15": "pakārato ñāpetīti vā paññattīti vuccatīti.",
  "tika-abh04t0:63_16": "Tenevāha “adhippāyo”tiādi.",
  "tika-abh04t0:63_17": "Abhisameti,",
  "tika-abh04t0:63_18": "abhisamīyati vā etenāti abhisamayoti evampi abhisamayattho sambhavati.",
  "tika-abh04t0:63_19": "Abhisametabbato pana abhisamayoti dutiyavikappe paṭivedhoyevāti.",
  "tika-abh04t0:64_0": "Vuttanayena veditabbāti avijjāsaṅkhārādīnaṃ dhammatthānaṃ duppaṭivijjhatāya dukkhogāhatā,",
  "tika-abh04t0:64_1": "tesaṃ paññāpanassa dukkarabhāvato taṃdesanāya paṭivedhanasaṅkhātassa paṭivedhassa uppādanavisayikaraṇānaṃ asakkuṇeyyatāya dukkhogāhatā veditabbā.",
  "tika-abh04t0:65_0": "Kāraṇe phalavohārena te dhammā dukkhāya saṃvattantīti vuttanti āha “upārambha…pe…",
  "tika-abh04t0:65_1": "hetubhāvenā”ti.",
  "tika-abh04t0:65_2": "Aññaṃ atthanti upārambhaṃ nissaraṇañca.",
  "tika-abh04t0:65_3": "Niṭṭhāpetvāti kathanavasena pariyosāpetvā.",
  "tika-abh04t0:65_4": "Tassa “āraddha”nti etena sambandho.",
  "tika-abh04t0:65_5": "Uddānasaṅgahādibhedo saṅgītoti pāṭho yutto,",
  "tika-abh04t0:65_6": "“saṅgītiyā”ti pana likhanti.",
  "tika-abh04t0:65_7": "Purimaṃ vā saṅgītiyāti bhāvena bhāvalakkhaṇe bhummaṃ,",
  "tika-abh04t0:65_8": "pacchimaṃ adhikaraṇe.",
  "tika-abh04t0:65_9": "Piṭakādīti piṭakanikāyaṅgadhammakkhandhāni.",
  "tika-abh04t0:66_0": "Tattha aṅgesu suttaṅgameva na sambhavati “sagāthakaṃ suttaṃ geyyaṃ,",
  "tika-abh04t0:66_1": "niggāthakaṃ suttaṃ veyyākaraṇa”nti vuttattā,",
  "tika-abh04t0:66_2": "maṅgalasuttādīnañca suttaṅgasaṅgaho na siyā gāthābhāvato dhammapadādīnaṃ viya,",
  "tika-abh04t0:66_3": "geyyaṅgasaṅgaho vā siyā sagāthakattā sagāthāvaggassa viya,",
  "tika-abh04t0:66_4": "tathā ubhatovibhaṅgādīsu sagāthakapadesānanti? Vuccate –",
  "tika-abh04t0:67_0": "Suttanti sāmaññavidhi, visesavidhayo pare;",
  "tika-abh04t0:68_0": "Sanimittā niruḷhattā, sahatāññena nāññato. ;",
  "tika-abh04t0:69_0": "Sabbassapi hi buddhavacanassa suttanti ayaṃ sāmaññavidhi.",
  "tika-abh04t0:69_1": "Tenevāha āyasmā mahākaccāyano nettiyaṃ “navavidhasuttantapariyeṭṭhī”ti.",
  "tika-abh04t0:69_2": "“Ettakaṃ tassa bhagavato suttāgataṃ suttapariyāpannaṃ sakavāde pañca suttasatānī”ti evamādi ca etassa atthassa sādhakaṃ,",
  "tika-abh04t0:69_3": "tadekadesesu pana geyyādayo visesavidhayo tena tena nimittena patiṭṭhitattā.",
  "tika-abh04t0:69_4": "Tathā hi geyyassa sagāthakattaṃ tabbhāvanimittaṃ.",
  "tika-abh04t0:69_5": "Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.",
  "tika-abh04t0:69_6": "Gāthāvirahe pana sati pucchaṃ katvā vissajjanabhāvo veyyākaraṇassa.",
  "tika-abh04t0:69_7": "Pucchāvissajjanañhi byākaraṇanti vuccati.",
  "tika-abh04t0:69_8": "Byākaraṇameva veyyākaraṇanti.",
  "tika-abh04t0:70_0": "Evaṃ sante sagāthakānampi pañhavissajjanavasena pavattānaṃ veyyākaraṇabhāvo āpajjatīti?",
  "tika-abh04t0:70_1": "Nāpajjati veyyākaraṇādisaññānaṃ anokāsabhāvato “gāthāvirahe pana satī”ti visesitattā ca.",
  "tika-abh04t0:70_2": "Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāpaṭisaṃyuttesu “vuttañheta”ntiādivacanasambandhesu",
  "tika-abh04t0:70_3": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā patiṭṭhitā,",
  "tika-abh04t0:70_4": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā.",
  "tika-abh04t0:70_5": "Satipi pañhavissajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti",
  "tika-abh04t0:70_6": "evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo",
  "tika-abh04t0:70_7": "suttaṅgato pare geyyaṅgādayo.",
  "tika-abh04t0:70_8": "Yaṃ panettha geyyaṅgādinimittarahitaṃ,",
  "tika-abh04t0:70_9": "taṃ suttaṅgaṃ visesasaññāparihārena sāmaññasaññāya pavattanatoti.",
  "tika-abh04t0:71_0": "Nanu ca sagāthakaṃ suttaṃ geyyaṃ,",
  "tika-abh04t0:71_1": "niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthāti? Na,",
  "tika-abh04t0:71_2": "sodhitattā.",
  "tika-abh04t0:71_3": "Sodhitañhi pubbe gāthāvirahe sati pucchāvissajjanabhāvo veyyākaraṇabhāvassa nimittanti.",
  "tika-abh04t0:71_4": "Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-abh04t0:71_5": "niruḷhattā.",
  "tika-abh04t0:71_6": "Niruḷho hi maṅgalasuttādīsu suttabhāvo.",
  "tika-abh04t0:71_7": "Na hi tāni dhammapadabuddhavaṃsādayo viya gāthābhāvena paññātāni,",
  "tika-abh04t0:71_8": "kintu suttabhāveneva.",
  "tika-abh04t0:71_9": "Teneva hi aṭṭhakathāyaṃ suttanāmakanti nāmaggahaṇaṃ kataṃ.",
  "tika-abh04t0:71_10": "Yaṃ pana vuttaṃ “sagāthakattā geyyaṅgasaṅgaho vā siyā”ti,",
  "tika-abh04t0:71_11": "tadapi natthi.",
  "tika-abh04t0:71_12": "Yasmā sahatāññena.",
  "tika-abh04t0:71_13": "Saha gāthāhīti sagāthakaṃ,",
  "tika-abh04t0:71_14": "sahabhāvo ca nāma attato aññena hoti,",
  "tika-abh04t0:71_15": "na ca maṅgalasuttādīsu gāthāvinimutto koci suttappadeso atthi,",
  "tika-abh04t0:71_16": "yo “saha gāthāhī”ti vucceyya,",
  "tika-abh04t0:71_17": "na ca samudāyo nāma koci atthi.",
  "tika-abh04t0:71_18": "Yadapi vuttaṃ “ubhatovibhaṅgādīsu sagāthakappadesānaṃ geyyaṅgasaṅgaho siyā”ti,",
  "tika-abh04t0:71_19": "tadapi na, aññato.",
  "tika-abh04t0:71_20": "Aññā eva hi tā gāthā jātakādipariyāpannattā.",
  "tika-abh04t0:71_21": "Ato na tāhi ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-abh04t0:72_0": "Jinasāsanaṃ abhidhammo.",
  "tika-abh04t0:72_1": "Paṭividdhaṭṭhānaṃ paṭivedhabhūmi paṭivedhāvatthā,",
  "tika-abh04t0:72_2": "paṭivedhahetu vā.",
  "tika-abh04t0:72_3": "“So evaṃ pajānāmi sammādiṭṭhipaccayāpi vedayita”nti vuttaṃ.",
  "tika-abh04t0:72_4": "Pāḷiyaṃ pana “so evaṃ pajānāmi micchādiṭṭhipaccayāpi vedayitaṃ.",
  "tika-abh04t0:72_5": "Sammādiṭṭhipaccayāpi vedayita”nti āgataṃ.",
  "tika-abh04t0:72_6": "Paccayādīhīti paccayasabhāvavūpasamatadupāyādīhi.",
  "tika-abh04t0:72_7": "Paravādicodanaṃ patvāti aṭṭhakathāyaṃ āgataṃ paravādicodanaṃ patvā.",
  "tika-abh04t0:72_8": "Adhiga…pe…",
  "tika-abh04t0:72_9": "rūpenāti adhigantabbo ca so desetabbo cāti adhigantabbadesetabbo,",
  "tika-abh04t0:72_10": "so eva dhammo,",
  "tika-abh04t0:72_11": "tadanurūpena.",
  "tika-abh04t0:72_12": "Ettha ca yathādhammasāsanattā yathādhigatadhammadesanābhāvato abhidhammassa abhisambodhi adhigamanidānaṃ.",
  "tika-abh04t0:72_13": "Desakālādiyeva desanānidānaṃ.",
  "tika-abh04t0:72_14": "Yaṃ pana aṭṭhakathāyaṃ “desanānidānaṃ yāva dhammacakkappavattanā”ti vuttaṃ,",
  "tika-abh04t0:72_15": "taṃ abhidhammadesanāvisesena dhammacakkappavattananti katvā vuttaṃ.",
  "tika-abh04t0:72_16": "Dhammacakkappavattanasutte vā desitehi ariyasaccehi sakalābhidhammapadatthasaṅgahato,",
  "tika-abh04t0:72_17": "paramatthato abhidhammabhūtānaṃ vā sammādiṭṭhiādīnaṃ tattha desitattā vuttaṃ.",
  "tika-abh04t0:72_18": "Tattakānaṃyeva desanāruḷhatāya aḍḍhachakkesu jātakasatesu paripācanaṃ vuttanti daṭṭhabbaṃ.",
  "tika-abh04t0:72_19": "Na hi ettakāsu eva jātīsu puññādisambhārasambharaṇaṃ,",
  "tika-abh04t0:72_20": "kiṃ pana kāraṇaṃ ettakā eva jātiyo desitāti?",
  "tika-abh04t0:72_21": "Tadaññesaṃ aṭṭhuppattiyā abhāvato.",
  "tika-abh04t0:73_0": "Sumedhakathāvaṇṇanā",
  "tika-abh04t0:74_0": "Uppanne buddhe tato attānaṃ seyyato vā sadisato vā dahanto jhānābhiññāhi parihāyati,",
  "tika-abh04t0:74_1": "na tathā sumedhapaṇḍito aṭṭhāsīti tassa jhānābhiññāhi aparihāni daṭṭhabbā.",
  "tika-abh04t0:74_2": "Tenevāha “tāpasehi asamo”ti.",
  "tika-abh04t0:74_3": "Yathā nibbānaṃ,",
  "tika-abh04t0:74_4": "aññaṃ vā niccābhimataṃ aviparītavuttitāya sabbakālaṃ tathābhāvena “sassata”nti vuccati,",
  "tika-abh04t0:74_5": "evaṃ buddhānaṃ vacananti tassa sassatatā vuttā.",
  "tika-abh04t0:74_6": "Tenevāha “aviparītamevā”ti.",
  "tika-abh04t0:74_7": "Upapāramīādivibhāgena anekappakāratā.",
  "tika-abh04t0:74_8": "Samādānādhiṭṭhānanti samādānassa adhiṭṭhānaṃ pavattanaṃ karaṇanti attho.",
  "tika-abh04t0:74_9": "Ñāṇatejenāti pāramīpavicayañāṇappabhāvena.",
  "tika-abh04t0:74_10": "Mahānubhāvañhi taṃ ñāṇaṃ bodhisambhāresu anāvaraṇaṃ anācariyakaṃ mahābodhisamuppattiyā anurūpapubbanimittabhūtaṃ.",
  "tika-abh04t0:74_11": "Tathā hi taṃ manussapurisabhāvādiādhārameva jātaṃ.",
  "tika-abh04t0:74_12": "Kāyādīsu asubhasaññādibhāvena suddhagocarā.",
  "tika-abh04t0:74_13": "“Aññathā”ti padassa pakaraṇaparicchinnaṃ atthaṃ dassento “līnatā”ti āha.",
  "tika-abh04t0:74_14": "Līnatāti ca saṅkoco vīriyahāni vīriyārambhassa adhippetattā.",
  "tika-abh04t0:74_15": "Tenāha “esā me vīriyapāramī”ti.",
  "tika-abh04t0:75_0": "Nidānakathāvaṇṇanā niṭṭhitā.",
  "tika-abh04t0:76_0": "1. Cittuppādakaṇḍaṃ",
  "tika-abh04t0:77_0": "Tikamātikāpadavaṇṇanā",
  "tika-abh04t0:78_0": "1.",
  "tika-abh04t0:78_1": "Tenāti vedanāsaddena.",
  "tika-abh04t0:78_2": "Sabbapadehīti tīhi padehi laddhanāmo hoti avayavadhammenāpi samudāyassa apadisitabbato yathā “samaṃ cuṇṇa”nti.",
  "tika-abh04t0:78_3": "Codako yathādhippetamatthaṃ appaṭipajjamāno vibhattiantasseva padabhāvaṃ sallakkhetvā “nanu sukhāyā”tiādinā codeti.",
  "tika-abh04t0:78_4": "Itaro “adhippetappakāratthagamakassā”tiādinā attano adhippāyaṃ vivarati.",
  "tika-abh04t0:78_5": "Tena “vākyaṃ idha padanti vutta”nti dasseti.",
  "tika-abh04t0:78_6": "Hetupadasahetukapadādīhīti ādi-",
  "tika-abh04t0:78_7": "saddena nahetupadaahetukapadahetusampayuttapadāni hetuvippayuttapadampi vā saṅgaṇhāti.",
  "tika-abh04t0:79_0": "Ubhayekapadavasenāti ubhayapadavasena hetudukasambandho,",
  "tika-abh04t0:79_1": "ekapadavasena sahetukadukasambandho.",
  "tika-abh04t0:79_2": "Tathāti ubhayekapadavasena.",
  "tika-abh04t0:79_3": "Ettha ca sahetukahetusampayuttadukātiādinā yathā hetugocchake paṭhamadukasambandhā dutiyatatiyadukā,",
  "tika-abh04t0:79_4": "paṭhamadukadutiyadukasambandhā catutthachaṭṭhadukā,",
  "tika-abh04t0:79_5": "paṭhamadukatatiyadukasambandho pañcamo duko,",
  "tika-abh04t0:79_6": "evaṃ āsavagocchakādīsupīti nayaṃ dasseti.",
  "tika-abh04t0:79_7": "Sakkā hi imināva nayena tesupi dukantarasambandho viññātuṃ,",
  "tika-abh04t0:79_8": "kevalaṃ pana āsavagocchakādīsu dutiyadukatatiyadukasambandho osānaduko,",
  "tika-abh04t0:79_9": "kilesagocchake ca dutiyacatutthadukasambandhoti.",
  "tika-abh04t0:79_10": "Dhammānaṃ sāvasesaniravasesabhāvena tikadukānaṃ sappadesanippadesatā vuttāti yehi tikadukā sāvasesāti padissanti apadissanti,",
  "tika-abh04t0:79_11": "te asaṅgahitadhammāpadeso.",
  "tika-abh04t0:79_12": "Evaṃ sati “asaṅgahito”ti visesanaṃ kimatthiyanti?",
  "tika-abh04t0:79_13": "Etassevatthassa pākaṭakaraṇatthaṃ daṭṭhabbaṃ.",
  "tika-abh04t0:79_14": "Atha vā padissati etena samudāyoti padeso, avayavo.",
  "tika-abh04t0:79_15": "“Sāmaññajotanā visese avatiṭṭhatī”ti yathādhippetaṃ visesaṃ dassento “asaṅgahito”ti āha.",
  "tika-abh04t0:80_0": "Anavajjattho avajjavirahattho.",
  "tika-abh04t0:80_1": "Nāmaṃ saññā,",
  "tika-abh04t0:80_2": "kiriyā karaṇaṃ,",
  "tika-abh04t0:80_3": "payojanaṃ ratharathaṅgavibhāvanena tesaṃ pakārato yojanaṃ.",
  "tika-abh04t0:80_4": "Kusena ñāṇena lātabbāti kusalāti ayamattho ñāṇasampayuttānaṃ tāva hotu,",
  "tika-abh04t0:80_5": "ñāṇavippayuttānaṃ kathanti āha “ñāṇavippayuttānampī”tiādi.",
  "tika-abh04t0:80_6": "Ñāṇavippayuttāpi hi ñāṇeneva pavattiyanti hitasukhahetubhūtāya pavattiyā paññavantānaṃ paṭipattibhāvato.",
  "tika-abh04t0:80_7": "Na hi antarena yonisomanasikāraṃ kusaluppatti atthīti.",
  "tika-abh04t0:80_8": "“Yadi kusalassa ubhayabhāgagataṃ saṃkilesalavanaṃ pākaṭaṃ siyā,",
  "tika-abh04t0:80_9": "kusā viya lunantīti kusalāti ayamattho yutto siyā”ti koci vadeyyāti āsaṅkāya āha “sammappadhānadvayaṃ viyā”ti.",
  "tika-abh04t0:81_0": "Na cātiādinā “sabhāvaṃ dhārentī”ti ettha paramatthato kattukammassa ca bhedo natthi,",
  "tika-abh04t0:81_1": "kappanāsiddho eva pana bhedoti dasseti.",
  "tika-abh04t0:81_2": "Tattha nāmavasena viññātāviññāteti yesaṃ “dhammā”ti iminā pariyāyena aviññātā sabhāvā,",
  "tika-abh04t0:81_3": "“sabhāvaṃ dhārentī”ti iminā ca pariyāyena viññātā,",
  "tika-abh04t0:81_4": "tesaṃ vasena evaṃ vuttaṃ.",
  "tika-abh04t0:81_5": "Ettha ca paṭhamo attho saṅkhatāsaṅkhatadhammavasena vutto,",
  "tika-abh04t0:81_6": "dutiyo saṅkhatavasena,",
  "tika-abh04t0:81_7": "tatiyo saṅkhatāsaṅkhatapaññattidhammavasenāti daṭṭhabbaṃ.",
  "tika-abh04t0:82_0": "Kusalapaṭisedhanaṃ kusalābhāvo eva.",
  "tika-abh04t0:82_1": "Abhāvo hi sattāpaṭisedhoti.",
  "tika-abh04t0:82_2": "Dhammoti sabhāvadhammo.",
  "tika-abh04t0:82_3": "Akusalavacanena na koci attho sabhāvadhammassa abodhakattāti adhippāyo.",
  "tika-abh04t0:82_4": "Atha siyā akusalavacanena koci attho asabhāvadhammabodhakattepi “paññattidhammā”tiādīsu viya,",
  "tika-abh04t0:82_5": "evaṃ sati “anabyākatā”ti ca vattabbaṃ siyā,",
  "tika-abh04t0:82_6": "tato cāyaṃ catukko āpajjati, na tiko.",
  "tika-abh04t0:82_7": "Tasmāti yasmā dukacatukkabhāvo anabyākatavohāro ca natthi,",
  "tika-abh04t0:82_8": "so ca vuttanayena abhāvamattavacane āpajjati, tasmā.",
  "tika-abh04t0:82_9": "Sabhāvadhāraṇādīti ādi-",
  "tika-abh04t0:82_10": "saddena “dhārīyanti paccayehī”ti ayamattho saṅgahito.",
  "tika-abh04t0:82_11": "Ñeyyapariyāyena pana dhamma-",
  "tika-abh04t0:82_12": "saddenāyaṃ dosoti nanu añeyyapariyāyepi dhamma-",
  "tika-abh04t0:82_13": "sadde na koci dosoti? Na,",
  "tika-abh04t0:82_14": "vuttadosānativattanato.",
  "tika-abh04t0:83_0": "Pārisesenāti ettha nanu ayamakāro na-",
  "tika-abh04t0:83_1": "atthattayasseva jotako,",
  "tika-abh04t0:83_2": "atha kho “ahetukā dhammā,",
  "tika-abh04t0:83_3": "abhikkhuko āvāso”ti taṃyoganivattiyā,",
  "tika-abh04t0:83_4": "“appaccayā dhammā”ti taṃsambandhibhāvanivattiyā.",
  "tika-abh04t0:83_5": "Paccayuppannañhi paccayasambandhīti appaccayuppannattā asambandhitā ettha jotīyati.",
  "tika-abh04t0:83_6": "“Anidassanā dhammā”ti taṃsabhāvanivattiyā.",
  "tika-abh04t0:83_7": "Nidassanañhi daṭṭhabbatā.",
  "tika-abh04t0:83_8": "Atha cakkhuviññāṇaṃ nidassanaṃ,",
  "tika-abh04t0:83_9": "taggayhabhāvanivattiyā,",
  "tika-abh04t0:83_10": "tathā “anāsavā dhammā”ti.",
  "tika-abh04t0:83_11": "“Appaṭighā dhammā anārammaṇā dhammā”ti taṃkiccanivattiyā.",
  "tika-abh04t0:83_12": "“Arūpino dhammā acetasikā dhammā”ti tabbhāvanivattiyā.",
  "tika-abh04t0:83_13": "Tadaññatā hi ettha pakāsīyati.",
  "tika-abh04t0:83_14": "“Amanusso”ti tabbhāvamattanivattiyā.",
  "tika-abh04t0:83_15": "Manussattamattaṃ natthi aññaṃ samānanti sadisatā hettha sūciyati.",
  "tika-abh04t0:83_16": "“Asamaṇo samaṇapaṭiñño aputto”ti taṃsambhāvanaguṇanivattiyā.",
  "tika-abh04t0:83_17": "Garahā hi ettha ñāyati.",
  "tika-abh04t0:83_18": "“Kacci nu bhoto anāmayā,",
  "tika-abh04t0:83_19": "anudarā kaññā”ti tadappabhāvanivattiyā.",
  "tika-abh04t0:83_20": "“Anuppannā dhammā”ti taṃsadisabhāvanivattiyā.",
  "tika-abh04t0:83_21": "Atītānañhi uppannapubbattā upādidhammānañca paccayekadesanipphattiyā āraddhuppādabhāvato kālavinimuttassa ca vijjamānattā uppannānukūlatā,",
  "tika-abh04t0:83_22": "pageva paccuppannānanti tabbidhurabhāvo ettha viññāyati.",
  "tika-abh04t0:83_23": "“Asekkhā dhammā”ti tadapariyosānanivattiyā.",
  "tika-abh04t0:83_24": "Taṃniṭṭhānañhettha pakāsīyatīti evamanekesaṃ atthānaṃ jotako,",
  "tika-abh04t0:83_25": "tattha kiṃ vuccate atthadvayameva vatvā pārisesenāti?",
  "tika-abh04t0:83_26": "Itaresaṃ ettha suvidūrabhāvato.",
  "tika-abh04t0:83_27": "Na hi kusalavippayuttādīnaṃ dhammānaṃ akusalabhāvo yujjati.",
  "tika-abh04t0:84_0": "Akusalasaddassa uccāraṇānantaraṃ vineyyānaṃ kusalapaṭipakkhabhūte atthe paṭipattibhāvato tattha niruḷhatā daṭṭhabbā.",
  "tika-abh04t0:84_1": "“Viruddhasabhāvattā”ti vuttaṃ kiccavirodhādīnampi tadantogadhattā,",
  "tika-abh04t0:84_2": "viruddhasabhāvattepi vināsakavināsitabbabhāvo kusalākusalesu niyatoti dassetuṃ “tappaheyyabhāvato”ti āha.",
  "tika-abh04t0:84_3": "Itarathā kusalānampi akusalehi pahātabbabhāve accantaṃ samucchinnakusalamūlattā apāyapūrakā eva sattā siyuṃ.",
  "tika-abh04t0:84_4": "Yaṃ pana “dhammāpi vo,",
  "tika-abh04t0:84_5": "bhikkhave,",
  "tika-abh04t0:84_6": "pahātabbā”ti vuttaṃ,",
  "tika-abh04t0:84_7": "taṃ “rūpaṃ,",
  "tika-abh04t0:84_8": "bhikkhave,",
  "tika-abh04t0:84_9": "na tumhākaṃ,",
  "tika-abh04t0:84_10": "taṃ pajahathā”tiādīsu viya tadārammaṇasaṃkilesappahānavasena pariyāyena vuttaṃ.",
  "tika-abh04t0:84_11": "Yathāha “na hi kusalā akusalehi pahātabbā”ti.",
  "tika-abh04t0:85_0": "Phassādivacanehi taṃniddesabhūtehi.",
  "tika-abh04t0:85_1": "Tabbacanīyabhāvenāti tehi “sukhāya vedanāya sampayuttā dhammā”tiādivacanehi abhidheyyabhāvena.",
  "tika-abh04t0:85_2": "Yathā anavajjasukhavipākādiatthā kusalādivacanehi,",
  "tika-abh04t0:85_3": "evaṃ avipākatthā abyākatavacanena bodhitā evāti āha “abyākatavacaneneva cā”ti.",
  "tika-abh04t0:85_4": "Kāraṇaṃ avatvāti idha vuttabhāvena anuvattamānattāti kāraṇaṃ avatvā. Aññā…pe…",
  "tika-abh04t0:85_5": "nivāretabboti etena kusalākusalasaddā viya kusalākusalasabhāvānaṃ tadubhayaviparītasabhāvānaṃ dhammānaṃ abyākatasaddo bodhakoti dasseti.",
  "tika-abh04t0:85_6": "Na hi avipākavacanaṃ vuttaṃ,",
  "tika-abh04t0:85_7": "akusalavacanañca avuttaṃ.",
  "tika-abh04t0:85_8": "Yato avipākavacanassa adhikatabhāvo akusalassa ca tabbacanīyabhāvena akathitabhāvo siyā,",
  "tika-abh04t0:85_9": "tasmā na akusalānaṃ abyākatatāti ayaṃ akusalānaṃ anabyākatabhāve yojanā.",
  "tika-abh04t0:86_0": "Taṃ pariharitunti abyākatanivattanamāha.",
  "tika-abh04t0:86_1": "Yadi evaṃ “sukhavipākānavajjā”ti vattabbaṃ.",
  "tika-abh04t0:86_2": "Anavajjā hi byabhicāritāya visesitabbāti? Na,",
  "tika-abh04t0:86_3": "sukhavipākavacanassa visesanabhāvena aggahitattā.",
  "tika-abh04t0:86_4": "Sukhavipākavacanena hi kusalabhāve samatto viññāyati,",
  "tika-abh04t0:86_5": "anavajjavacanaṃ panettha kusalānaṃ agarahitabbatāsaṅkhātaṃ kañci visesamāha.",
  "tika-abh04t0:86_6": "Teneva ca tassa visesanabhāvena vuttassa pavattisukhatādidassanabhāvaṃ sayameva vakkhatīti.",
  "tika-abh04t0:86_7": "Manosamācāravisesabhūtā phaladhammā visesena paṭippassaddhāvajjā nāma hontīti samācārattayavasena tasmiṃ",
  "tika-abh04t0:86_8": "sutte anavajjadhammānaṃ vuttattā ca te anavasesato saṅgahetvā dassetuṃ “virahitāvajjamattā”ti vuttaṃ.",
  "tika-abh04t0:86_9": "Avajjavināsanabhāvo dassito kaṇhasukkadhammānaṃ vajjhaghātakabhāvassa niyatattā.",
  "tika-abh04t0:86_10": "Savipākatā vipākadhammatā.",
  "tika-abh04t0:86_11": "Sukho vipāko etesanti sukhavipākāti iminā samāsena kusalānaṃ sukhavipākavantatā vuttā.",
  "tika-abh04t0:86_12": "Sā ca nesaṃ na taṃsamaṅgitāya asahavattanatoti taduppādanasamatthatāti viññāyatīti vuttaṃ “sukhavipākavipaccanasabhāvaṃ dassetī”ti.",
  "tika-abh04t0:86_13": "Yuttametanti paramatthato bhedābhāvepi yathāvuttavacanavacanīyabhāvasaṅkhāto bhedo tasmiṃ abhidheyyatthabhūte",
  "tika-abh04t0:86_14": "vatthusmiṃ upacārena hotīti yuttamettha lakkhaṇalakkhitabbabhāvena bhedavacanaṃ.",
  "tika-abh04t0:86_15": "Bhavati hi saddatthavisesamattenapi abhinne vatthusmiṃ bhedavacanaṃ yathā “silāputtakassa sarīra”nti.",
  "tika-abh04t0:87_0": "Vināpi bhāvābhidhāyinā saddena bhāvappadhāno niddeso hotīti vuttaṃ “anavajjavacanena anavajjattaṃ āhā”ti.",
  "tika-abh04t0:87_1": "Evañcettha padaviggaho gahetabbo –",
  "tika-abh04t0:87_2": "na avajjaṃ anavajjaṃ,",
  "tika-abh04t0:87_3": "avajjapaṭipakkhatāya agarahitabbasabhāvo.",
  "tika-abh04t0:87_4": "Sukho vipāko assāti sukhavipākaṃ,",
  "tika-abh04t0:87_5": "sukhavipākavipaccanasamatthatā.",
  "tika-abh04t0:87_6": "Anavajjañca taṃ sukhavipākañcāti anavajjasukhavipākaṃ,",
  "tika-abh04t0:87_7": "taṃ lakkhaṇaṃ etesanti anavajjasukhavipākalakkhaṇā.",
  "tika-abh04t0:87_8": "Atha vā pubbe viya anavajjaṃ,",
  "tika-abh04t0:87_9": "vipaccanaṃ vipāko,",
  "tika-abh04t0:87_10": "sukhassa vipāko sukhavipāko,",
  "tika-abh04t0:87_11": "anavajjañca sukhavipāko ca anavajjasukhavipākaṃ ekattavasena.",
  "tika-abh04t0:87_12": "Taṃ lakkhaṇaṃ etesanti anavajjasukhavipākalakkhaṇā.",
  "tika-abh04t0:87_13": "Kiṃ panettha kāraṇaṃ padadvayapariggahe,",
  "tika-abh04t0:87_14": "nanu ekeneva padena iṭṭhappasiddhi.",
  "tika-abh04t0:87_15": "Yadipi “avajjarahitaṃ anavajja”nti imasmiṃ pana pakkhe abyākatanivattanatthaṃ sukhavipākaggahaṇaṃ kattabbaṃ siyā,",
  "tika-abh04t0:87_16": "sukhavipākaggahaṇe pana kate anavajjaggahaṇaṃ na kattabbameva.",
  "tika-abh04t0:87_17": "“Avajjapaṭipakkhā anavajjā”ti etasmiṃ pana pakkhe sukhavipākaggahaṇañcāti codanaṃ manasi katvā āha “tattha anavajjavacanenā”tiādi.",
  "tika-abh04t0:87_18": "Tena pavattisukhasukhavipākatāattasuddhivisuddhavipākatāakusalaabyākatasabhāvanivattirasapaccupaṭṭhānapadaṭṭhānavisesadīpanato",
  "tika-abh04t0:87_19": "evaṃ vipulappayojanattho padadvayapariggahoti dasseti. Sukha-",
  "tika-abh04t0:87_20": "saddassa iṭṭhapariyāyatā viya “nibbānaparamaṃ sukhaṃ,",
  "tika-abh04t0:87_21": "sukhā virāgatā loke,",
  "tika-abh04t0:87_22": "tesaṃ vūpasamo sukho”tiādīsu saṅkhāradukkhūpasamapariyāyatāpi vijjati,",
  "tika-abh04t0:87_23": "taṃavipākatāya pana idha sukhavipākabhāvo na sakkā vattunti dassento āha “saṅkhā…pe…",
  "tika-abh04t0:87_24": "natthī”ti.",
  "tika-abh04t0:87_25": "Idaṃ vuttaṃ hoti –",
  "tika-abh04t0:87_26": "tebhūmakakusalānampi vivaṭṭasannissayabhāvena pavattisabhāvattā kiñcāpi sabbe kusalā saṅkhāradukkhūpasamasukhanipphādakā sambhavanti,",
  "tika-abh04t0:87_27": "yathāvuttasukhassa pana avipākabhāvato na etena padena kusalānaṃ sukhavipākatā sambhavatīti.",
  "tika-abh04t0:87_28": "Vipakkabhāvamāpannesu arūpadhammesu niruḷhattā vipāka-",
  "tika-abh04t0:87_29": "saddassa “yadi panā”ti sāsaṅkaṃ vadati.",
  "tika-abh04t0:88_0": "Yathāsambhavanti saha avajjenāti sāvajjā,",
  "tika-abh04t0:88_1": "garahitabbabhāvayuttā.",
  "tika-abh04t0:88_2": "Tena nesaṃ garahitabbasabhāvaṃ dasseti.",
  "tika-abh04t0:88_3": "Aññepi atthi dukkhabhāvena garahitabbasabhāvā akusalavipākāti sāvajjavacanamattena tesampi akusalatāpattidosaṃ",
  "tika-abh04t0:88_4": "disvā taṃ pariharituṃ dukkhavipākavacanamāha. Avajja-",
  "tika-abh04t0:88_5": "saddo vā rāgādīsu ekantākusalesu niruḷhoti taṃsahavattidhammānaṃ eva sāvajjabhāve kusalābyākatehi akusalānaṃ viseso sāvajjavacaneneva dassito.",
  "tika-abh04t0:88_6": "Abyākatehi pana visiṭṭhaṃ kusalākusalānaṃ sādhāraṇaṃ savipākatālakkhaṇanti tasmiṃ lakkhaṇe visesadassanatthaṃ dukkhavipākalakkhaṇaṃ vuttaṃ.",
  "tika-abh04t0:88_7": "Ito paraṃ “dukkho vipāko etesanti dukkhavipākā”tiādinā sukhavipākaanavajjakusalapadānaṃ ṭhāne dukkhavipākasāvajjaakusalapadāni",
  "tika-abh04t0:88_8": "ṭhapetvā yathāvuttanayena attho veditabbo.",
  "tika-abh04t0:88_9": "Yojanā ca sāvajjavacanena akusalānaṃ pavattidukkhataṃ dasseti,",
  "tika-abh04t0:88_10": "dukkhavipākavacanena vipākadukkhataṃ.",
  "tika-abh04t0:88_11": "Purimañhi attano pavattisabhāvavasena lakkhaṇavacanaṃ,",
  "tika-abh04t0:88_12": "pacchimaṃ kālantare vipākuppādanasamatthatāyāti.",
  "tika-abh04t0:88_13": "Tathā purimena akusalānaṃ avisuddhasabhāvataṃ dasseti,",
  "tika-abh04t0:88_14": "pacchimena avisuddhavipākataṃ.",
  "tika-abh04t0:88_15": "Purimena ca akusale kusalasabhāvato nivatteti,",
  "tika-abh04t0:88_16": "pacchimena abyākatasabhāvato savipākattadīpakattā pacchimassa.",
  "tika-abh04t0:88_17": "Purimena vā avajjavantatādassanato kiccaṭṭhena rasena anatthajananarasataṃ dasseti,",
  "tika-abh04t0:88_18": "pacchimena sampattiatthena aniṭṭhavipākarasataṃ.",
  "tika-abh04t0:88_19": "Purimena ca upaṭṭhānākāraṭṭhena paccupaṭṭhānena saṃkilesapaccupaṭṭhānataṃ,",
  "tika-abh04t0:88_20": "pacchimena phalaṭṭhena dukkhavipākapaccupaṭṭhānataṃ.",
  "tika-abh04t0:88_21": "Purimena ca ayonisomanasikāraṃ akusalānaṃ padaṭṭhānaṃ pakāseti.",
  "tika-abh04t0:88_22": "Tato hi te sāvajjā jātāti.",
  "tika-abh04t0:88_23": "Pacchimena akusalānaṃ aññesaṃ padaṭṭhānabhāvaṃ vibhāveti.",
  "tika-abh04t0:88_24": "Te hi dukkhavipākassa kāraṇaṃ hotīti.",
  "tika-abh04t0:88_25": "Ettha ca dukkha-",
  "tika-abh04t0:88_26": "saddo aniṭṭhapariyāyavacananti veditabbaṃ.",
  "tika-abh04t0:88_27": "Aniṭṭhacatukkhandhavipākā hi akusalā,",
  "tika-abh04t0:88_28": "na dukkhavedanāvipākāva. Vipāka-",
  "tika-abh04t0:88_29": "saddassa phalapariyāyabhāve pana nissandavipākena aniṭṭharūpenapi dukkhavipākatā yojetabbā.",
  "tika-abh04t0:88_30": "Vipākadhammatāpaṭisedhavasena abyākatānaṃ avipākalakkhaṇāti lakkhaṇaṃ vuttanti tadatthaṃ dassento “avipākārahasabhāvā”ti āha.",
  "tika-abh04t0:88_31": "Evaṃpakārānanti abhiññādike saṅgaṇhāti.",
  "tika-abh04t0:89_0": "Chahi padehi tikesu,",
  "tika-abh04t0:89_1": "catūhi dukesu yathākkamaṃ cha cattāro atthā vuttā.",
  "tika-abh04t0:89_2": "Chakkabhāvo na bhavissatīti etena catukkabhāvābhāvo dassitanayattā coditoyevāti daṭṭhabbaṃ.",
  "tika-abh04t0:89_3": "Atthabhedo upapajjatīti kasmā evaṃ vuttaṃ,",
  "tika-abh04t0:89_4": "nanu tīhi dhammasaddehi vuccamāno sabhāvadhāraṇādiatthena abhinno eva so atthoti? Na,",
  "tika-abh04t0:89_5": "jātiādibhedena bhedasabbhāvato.",
  "tika-abh04t0:89_6": "Bhedakā hi jātiādayo.",
  "tika-abh04t0:89_7": "Māsapadatthatāyāti māsa-",
  "tika-abh04t0:89_8": "saddābhidheyyabhāvena.",
  "tika-abh04t0:89_9": "Tabbacanīyabhinnatthānanti tehi kālasaddādīhi vattabbānaṃ visiṭṭhatthānaṃ.",
  "tika-abh04t0:89_10": "Idaṃ vuttaṃ hoti –",
  "tika-abh04t0:89_11": "“yathā kālasaddādiabhidheyyānaṃ kālādiatthānaṃ bhinnasabhāvānampi māsa-",
  "tika-abh04t0:89_12": "saddābhidheyyabhāvena abhedo,",
  "tika-abh04t0:89_13": "evaṃ jātiādibhedena bhinnānampi tesaṃ tiṇṇaṃ dvinnañca atthānaṃ dhamma-",
  "tika-abh04t0:89_14": "saddābhidheyyabhāvena natthi bhedo”ti. Vini…pe…",
  "tika-abh04t0:89_15": "mānāti dhamma-",
  "tika-abh04t0:89_16": "saddassa rūpābhedepi bhedakāraṇamāha.",
  "tika-abh04t0:89_17": "Bhinnajātiyatthavacanīyatāya hi tassevatthabhedoti.",
  "tika-abh04t0:90_0": "Sādhetunti bodhetuṃ.",
  "tika-abh04t0:90_1": "Hotu asambandho,",
  "tika-abh04t0:90_2": "kā no hānīti kadāci vadeyyāti āsaṅkāya āha “pubbā…pe…",
  "tika-abh04t0:90_3": "nāma hontī”ti.",
  "tika-abh04t0:90_4": "So cāti sabhāvadhāraṇapaccayadhariyamānatāsaṅkhāto attho na sakkā vattunti yathāvuttassa abhāvassa apekkhāvuttitāya vuttaṃ.",
  "tika-abh04t0:90_5": "Na hi apekkhāvuttino antarena apekkhitabbaṃ labhanti.",
  "tika-abh04t0:90_6": "Satipi sabhāvadhāraṇādiatthasāmaññe kusalajātiādivisiṭṭhasseva tassa idha adhippetattā ekatthatā na anuññātāti vuttaṃ,",
  "tika-abh04t0:90_7": "vacanasilesavasena vā.",
  "tika-abh04t0:90_8": "Atha vātiādinā tiṇṇaṃ dhammasaddānaṃ abhāvattaṃ asampaṭicchanto nānatthatābhāvadosaṃ pariharati.",
  "tika-abh04t0:91_0": "Ñāpakahetubhāvato upapatti idha kāraṇanti vuttāti āha “kāraṇaṃ nāma yuttī”ti.",
  "tika-abh04t0:91_1": "Punaruttītiādinā nanu “kusalādīnampi ekattaṃ āpajjatī”ti vuttattā ekattāpattipi vattabbāti?",
  "tika-abh04t0:91_2": "Saccaṃ vattabbā,",
  "tika-abh04t0:91_3": "sā pana abhāvāpattiyaṃ eva antogadhā nānattābhāvacodanāsāmaññena.",
  "tika-abh04t0:91_4": "Bhedābhedanibandhanattā visesanavisesitabbabhāvassa so accantamabhinnesu niyamena natthīti visesanavisesitabbābhāvena accantābhedaṃ dasseti,",
  "tika-abh04t0:91_5": "na pana accantaṃ abhinnesuyeva visesanavisesitabbābhāvaṃ.",
  "tika-abh04t0:91_6": "Atha vā accantaṃ abhinnesu avivaṭasaddatthavivaraṇatthaṃ pavattā. Kasmā?",
  "tika-abh04t0:91_7": "Visesanavisesitabbābhāvatoti evaṃ yojanā kātabbā.",
  "tika-abh04t0:91_8": "Amittaṃ abhibhavituṃ sakkuṇātīti sakko,",
  "tika-abh04t0:91_9": "indatīti indo,",
  "tika-abh04t0:91_10": "purime dadātīti purindadoti evaṃ kiriyāguṇādipariggahavisesena.",
  "tika-abh04t0:92_0": "Bhedābhedavantesūti visesasāmaññavantesu. Nīla-",
  "tika-abh04t0:92_1": "saddo hi uppalasaddasamāyogo rattuppalasetuppalādiuppalajātisāmaññato vinivattetvā nīlaguṇayuttameva uppalajātivisesaṃ joteti. Uppala-",
  "tika-abh04t0:92_2": "saddopi nīla-",
  "tika-abh04t0:92_3": "saddasamāyutto bhamaraṅgārakokilādigatanīlaguṇasāmaññato avacchinditvā uppalavatthugatameva nīlaguṇaṃ",
  "tika-abh04t0:92_4": "pakāsetīti visesatthasāmaññatthayuttatā padadvayassa daṭṭhabbā.",
  "tika-abh04t0:92_5": "Iminā nayena itaratrāpi bhedābhedavantatā yojetabbā.",
  "tika-abh04t0:92_6": "Tāya tāya anumatiyāti tena tena saṅketena.",
  "tika-abh04t0:92_7": "Te te vohārāti accantaṃ abhinne atthe pariyāyabhāvena accantaṃ bhinne yathāsakaṃ atthavivaraṇabhāvena",
  "tika-abh04t0:92_8": "bhedābhedavante visesanavisesitabbabhāvena tā tā samaññā paññattiyo siddhāti attho.",
  "tika-abh04t0:92_9": "Samāneti ekasmiṃ.",
  "tika-abh04t0:92_10": "Kusalādibhāvanti kucchitasalanādibhāvaṃ.",
  "tika-abh04t0:92_11": "Abhidhānatthopi hi anavajjasukhavipākādiabhidheyyattho viya sabhāvadhāraṇādisāmaññatthaṃ visesetīti.",
  "tika-abh04t0:93_0": "Etthāha “kiṃ pana kāraṇaṃ tikā eva paṭhamaṃ vuttā, na dukā,",
  "tika-abh04t0:93_1": "tikesupi kusalattikova,",
  "tika-abh04t0:93_2": "na añño”ti? Vuccate –",
  "tika-abh04t0:93_3": "sukhaggahaṇato appabhedato ca tikā eva paṭhamaṃ vuttā.",
  "tika-abh04t0:93_4": "Yasmā tikehi bodhite kusalādibhede tabbibhāgabhinnā hetuādayo vuccamānā suviññeyyā honti.",
  "tika-abh04t0:93_5": "Tathā hi “tayo kusalahetū”tiādinā kusalādimukhena hetuādayo vibhattā,",
  "tika-abh04t0:93_6": "katipayabhedā ca tikā dvāvīsatiparimāṇattā.",
  "tika-abh04t0:94_0": "Tesu pana sabbasaṅgahaasaṅkaraādikalyāṇabhāvena paṭhamaṃ kusalattikaṃ vuttaṃ.",
  "tika-abh04t0:94_1": "Niravasesā hi rūpārūpadhammā kusalattikena saṅgahitā,",
  "tika-abh04t0:94_2": "na tathā vedanāttikādīhi.",
  "tika-abh04t0:94_3": "Nanu vipākattikādīhipi niravasesā dhammā saṅgahitāti?",
  "tika-abh04t0:94_4": "Saccametaṃ,",
  "tika-abh04t0:94_5": "tesu pana anavajjasāvajjadhammā na asaṅkarato vuttā yathā kusalattike.",
  "tika-abh04t0:94_6": "Nanu ca saṃkiliṭṭhasaṃkilesikattikādīsupi te asaṅkarato vuttāti? Evametaṃ,",
  "tika-abh04t0:94_7": "te pana akalyāṇabhūte pāpadhamme ādiṃ katvā vuttā,",
  "tika-abh04t0:94_8": "na evamayaṃ.",
  "tika-abh04t0:94_9": "Ayaṃ pana kalyāṇabhūte pujjabhavaparinibbutinipphādake puññadhamme ādiṃ katvā vutto.",
  "tika-abh04t0:94_10": "Iti bhagavā saṇhasukhumaṃ rūpārūpadesanaṃ ārabhanto sabbasaṅgahaasaṅkaraādikalyāṇaguṇayogato paṭhamaṃ kusalattikaṃ deseti,",
  "tika-abh04t0:94_11": "kiñca tadaññattikānaṃ sukhaggahaṇato.",
  "tika-abh04t0:94_12": "Tathā hi kusalattikamukhena “kāmāvacarakusalato cattāro somanassasahagatacittuppādā”tiādinā vedanāttikādayo vibhattāti.",
  "tika-abh04t0:95_0": "Kusalattikepi ca padhānapāsaṃsaubhayahitabhāvato kusalā dhammā paṭhamaṃ vuttā.",
  "tika-abh04t0:95_1": "Kusalā hi dhammā sukhavipākattā sabbasaṅkhatadhammānaṃ uttamā avajjavidhamanato viññuppasatthā idhalokaparalokesu atthāvahā nissaraṇāvahā ca,",
  "tika-abh04t0:95_2": "tasmā padhānādibhāvena paṭhamaṃ vuttā,",
  "tika-abh04t0:95_3": "tappaṭipakkhattā tadanantaraṃ akusalā,",
  "tika-abh04t0:95_4": "tadubhayaviparītasabhāvā tadanantaraṃ abyākatā vuttā.",
  "tika-abh04t0:95_5": "Kusalavasena vā assādo,",
  "tika-abh04t0:95_6": "akusalavasena ādīnavo,",
  "tika-abh04t0:95_7": "abyākatadhammesu nibbānavasena nissaraṇanti iminā assādādikkamena,",
  "tika-abh04t0:95_8": "kusalesu patiṭṭhāya paṇḍitā akusale pajahantā abyākatadhammabhūtamaggaphalaṃ nibbānañca sacchikarontīti",
  "tika-abh04t0:95_9": "iminā vā paṭipattikkamena ayamanupubbī ṭhapitāti veditabbā.",
  "tika-abh04t0:96_0": "Kasmā panettha sekkhattikādīsu viya sarūpato purimapadadvayapaṭikkhepavasena tatiyapadaṃ na vuttaṃ “nevakusalā nākusalā”ti?",
  "tika-abh04t0:96_1": "Visesadīpanatthaṃ.",
  "tika-abh04t0:96_2": "Yathā hi sekkhāsekkhasabhāvesu dhammesu kocipi dhammo tadubhayasabhāvena kenacipi pariyāyena kadāci abyākaraṇīyo",
  "tika-abh04t0:96_3": "nāma natthīti sekkhattike padadvayapaṭikkhepavasena “nevasekkhā nāsekkhā”tveva vuttaṃ,",
  "tika-abh04t0:96_4": "na evaṃ idha.",
  "tika-abh04t0:96_5": "Idha pana kusalasabhāvā eva dhammā aggaphaluppattiyā tathā na byākaraṇīyā hontīti imassa visesassa dīpanatthaṃ “abyākatā”ti vuttaṃ.",
  "tika-abh04t0:96_6": "Vacanamatte eva vā idaṃ nānākaraṇaṃ “abyākatā nevakusalā nākusalā”ti byākata-",
  "tika-abh04t0:96_7": "saddena kusalākusalānaṃ bodhitattāti.",
  "tika-abh04t0:97_0": "Ettha ca akusalesu taṇhāya sabbākusalehi,",
  "tika-abh04t0:97_1": "tebhūmakakusalākusalehi vā samudayasaccaṃ,",
  "tika-abh04t0:97_2": "taṃtaṃavasiṭṭhatebhūmakadhammehi dukkhasaccaṃ,",
  "tika-abh04t0:97_3": "lokuttarakusalena maggasaccaṃ,",
  "tika-abh04t0:97_4": "avasiṭṭhaabyākatavisesena nirodhasaccaṃ dassitaṃ hoti.",
  "tika-abh04t0:97_5": "Tattha samudayena assādo,",
  "tika-abh04t0:97_6": "dukkhena ādīnavo,",
  "tika-abh04t0:97_7": "magganirodhehi nissaraṇaṃ.",
  "tika-abh04t0:97_8": "Kiñcāpi nāmarūpaparicchedabhāvato sabhāvadhammaniddhāraṇapadhānā abhidhammakathā,",
  "tika-abh04t0:97_9": "tesaṃ pana kusalādivisese niddhārite tassa upasampādetabbatādipi atthato vuttameva hoti.",
  "tika-abh04t0:97_10": "Akusalānaṃ dhammānaṃ pahānāya kusalānaṃ dhammānaṃ upasampadāya “sabbapāpassa akaraṇaṃ,",
  "tika-abh04t0:97_11": "kusalassa upasampadā”ti evamādivacanato hi kusalādīnaṃ upasampādanādidassanaparaṃ bhagavato sāsanaṃ,",
  "tika-abh04t0:97_12": "tasmā kusalānaṃ upasampādanaṃ akusalānaṃ pahānañca upāyo,",
  "tika-abh04t0:97_13": "abyākatavisesassa sacchikiriyā phalaṃ,",
  "tika-abh04t0:97_14": "kusalādīnaṃ upasampādanādiatthā desanā āṇattīti ayaṃ desanāhāro.",
  "tika-abh04t0:98_0": "Ārogyaṭṭhena anavajjaṭṭhena kosalyasambhūtaṭṭhena ca kusalā,",
  "tika-abh04t0:98_1": "tappaṭipakkhato akusalā,",
  "tika-abh04t0:98_2": "tadubhayaviparītato abyākatā,",
  "tika-abh04t0:98_3": "sabhāvadhāraṇādiatthena dhammāti anupadavicinanaṃ vicayo hāro.",
  "tika-abh04t0:99_0": "Pujjabhavaphalaparinibbutinipphatti kusalehīti yujjati sukhavipākattā,",
  "tika-abh04t0:99_1": "apāyadukkhasaṃsāradukkhuppatti akusalehīti yujjati aniṭṭhaphalattā,",
  "tika-abh04t0:99_2": "tadubhayaphalānaṃ anuppatti abyākatehīti yujjati avipākadhammattāti ayaṃ yutti hāro.",
  "tika-abh04t0:100_0": "Kusalā dhammā sukhavipākassa padaṭṭhānaṃ,",
  "tika-abh04t0:100_1": "akusalā dukkhavipākassa,",
  "tika-abh04t0:100_2": "abyākatā kusalākusalābyākatadhammānanti ayaṃ padaṭṭhāno hāro.",
  "tika-abh04t0:101_0": "Kusalaggahaṇena ye anavajjasukhavipākā sukhāya vedanāya sampayuttā adukkhamasukhāya vedanāya sampayuttā",
  "tika-abh04t0:101_1": "vipākadhammadhammā anupādinnupādāniyā anupādinnaanupādāniyā…pe…",
  "tika-abh04t0:101_2": "araṇā dhammā,",
  "tika-abh04t0:101_3": "te bodhitā bhavanti kusalalakkhaṇena ekalakkhaṇattā.",
  "tika-abh04t0:101_4": "Tathā akusalaggahaṇena ye sāvajjadukkhavipākā sukhāya vedanāya sampayuttā dukkhāya vedanāya sampayuttā",
  "tika-abh04t0:101_5": "adukkhamasukhāya vedanāya sampayuttā vipākadhammadhammā anupādinnupādāniyā saṃkiliṭṭhasaṃkilesikā…pe…",
  "tika-abh04t0:101_6": "saraṇā dhammā,",
  "tika-abh04t0:101_7": "te bodhitā bhavanti akusalalakkhaṇena ekalakkhaṇattā.",
  "tika-abh04t0:101_8": "Tathā abyākataggahaṇena ye avipākārahā sukhāya vedanāya sampayuttā dukkhāya vedanāya sampayuttā adukkhamasukhāya",
  "tika-abh04t0:101_9": "vedanāya sampayuttā vipākā dhammā nevavipākanavipākadhammadhammā upādinnupādāniyā anupādinnupādāniyā",
  "tika-abh04t0:101_10": "anupādinnaanupādāniyā…pe…",
  "tika-abh04t0:101_11": "araṇā dhammā,",
  "tika-abh04t0:101_12": "te bodhitā bhavanti abyākatalakkhaṇena ekalakkhaṇattāti ayaṃ lakkhaṇo hāro.",
  "tika-abh04t0:102_0": "“Kucchite pāpadhamme salayantī”tiādinā nirutti veditabbā,",
  "tika-abh04t0:102_1": "kusalādimukhena rūpārūpadhamme pariggahetvā visuddhiparamparāya “kathaṃ nu kho sattā anupādisesanibbānabhāgino",
  "tika-abh04t0:102_2": "bhaveyyu”nti ayamettha bhagavato adhippāyo,",
  "tika-abh04t0:102_3": "nidānaṃ asādhāraṇato kusalādibhedena bujjhanakasattā.",
  "tika-abh04t0:102_4": "Sādhāraṇato pana pākaṭameva.",
  "tika-abh04t0:102_5": "Paṭhamaṃ kusalattikassa desanā vicāritāyevāti ayaṃ catubyūho hāro.",
  "tika-abh04t0:103_0": "Kusalaggahaṇena kalyāṇamittapariggaho yonisomanasikārapariggaho ca.",
  "tika-abh04t0:103_1": "Tattha paṭhamena sakalaṃ brahmacariyamāvattati,",
  "tika-abh04t0:103_2": "dutiyena ca yonisomanasikāramūlakā dhammā.",
  "tika-abh04t0:103_3": "Akusalaggahaṇena vuttavipariyāyena yojetabbaṃ.",
  "tika-abh04t0:103_4": "Abyākataggahaṇena pana sakalasaṃkilesavodānapakkho yathārahamāvattatīti ayaṃ āvatto hāro.",
  "tika-abh04t0:104_0": "Tattha kusalā bhūmito catudhā vibhattā,",
  "tika-abh04t0:104_1": "sampayuttapavattiākārādito pana anekadhā.",
  "tika-abh04t0:104_2": "Akusalā bhūmito ekadhā vibhattā,",
  "tika-abh04t0:104_3": "sampayuttādito anekadhā.",
  "tika-abh04t0:104_4": "Abyākatā pana vipākakiriyarūpanibbānavasena catudhā bhūmisampayuttādito anekadhā ca vibhattāti ayaṃ vibhatti hāro.",
  "tika-abh04t0:105_0": "Kusalā dhammā akusalānaṃ tadaṅgādippahānāya vītikkamādippahānāya ca saṃvattanti,",
  "tika-abh04t0:105_1": "akusalā dhammā kusalānaṃ anupasampajjanāya,",
  "tika-abh04t0:105_2": "abyākatesu asaṅkhatadhātu sabbasaṅkhatanissaraṇāyāti ayaṃ parivatto hāro.",
  "tika-abh04t0:106_0": "Kusalā anavajjā puññānīti pariyāyavacanaṃ,",
  "tika-abh04t0:106_1": "akusalā sāvajjā apuññānīti pariyāya vacanaṃ,",
  "tika-abh04t0:106_2": "abyākatā avipākārahā nevaācayagāmī naapacayagāmīnoti pariyāyavacananti ayaṃ vevacano hāro.",
  "tika-abh04t0:107_0": "Kusalādayo “yasmiṃ samaye”tiādinā pabhavabhūmivevacanapaññattivasena yathāsambhavaṃ pariññādipaññattivasena ca paññattāti ayaṃ paññatti hāro.",
  "tika-abh04t0:108_0": "Akusalānaṃ kucchitānaṃ pāpadhammānaṃ salanaṃ kusānaṃ viya kusānaṃ vā rāgādīnaṃ lavanaṃ evaṃdhammatāti ayaṃ paṭiccasamuppādamukhena avataraṇaṃ,",
  "tika-abh04t0:108_1": "tathā kusena lātabbā kosallasambhūtā cāti paccayapaṭibaddhavuttitāya paṭiccasamuppāda…pe…",
  "tika-abh04t0:108_2": "avataraṇaṃ,",
  "tika-abh04t0:108_3": "paccayapaṭibaddhavuttitāya vā ādiantavantā aniccantikā cāti aniccatāmukhena avataraṇaṃ,",
  "tika-abh04t0:108_4": "aniccatā eva udayabbayapaṭipīḷitatāya dukkhāti dukkhatāmukhena avataraṇaṃ,",
  "tika-abh04t0:108_5": "nissattanijjīvaṭṭhena dhammāti abyāpārato suññatāmukhena avataraṇaṃ,",
  "tika-abh04t0:108_6": "evaṃ kusalāti cattāro khandhā dvāyatanāni dve dhātuyotiādinā khandhāyatanadhātādimukhenapi avataraṇaṃ veditabbaṃ.",
  "tika-abh04t0:108_7": "Iminā nayena akusalābyākatesupi avataraṇaṃ dassetabbanti ayaṃ avataraṇo hāro.",
  "tika-abh04t0:109_0": "Kusalāti ārambho,",
  "tika-abh04t0:109_1": "dhammāti padasuddhi,",
  "tika-abh04t0:109_2": "no ārambhasuddhi.",
  "tika-abh04t0:109_3": "Tathā akusalā dhammā abyākatāti,",
  "tika-abh04t0:109_4": "dhammāti pana padasuddhi ārambhasuddhi cāti ayaṃ sodhano hāro.",
  "tika-abh04t0:110_0": "Dhammāti sāmaññato adhiṭṭhānaṃ,",
  "tika-abh04t0:110_1": "taṃ avikappetvā visesavacanaṃ kusalākusalābyākatāti.",
  "tika-abh04t0:110_2": "Tathā kusalā dhammāti sāmaññato adhiṭṭhānaṃ,",
  "tika-abh04t0:110_3": "taṃ avikappetvā kāmāvacaraṃ somanassasahagatantiādi visesavacanaṃ.",
  "tika-abh04t0:110_4": "Akusalā dhammātiādīsupi eseva nayoti ayaṃ adhiṭṭhāno hāro.",
  "tika-abh04t0:111_0": "Kusalānaṃ dhammānaṃ navamo khaṇo cattāri ca sampatticakkāni yonisomanasikāro eva vā hetu,",
  "tika-abh04t0:111_1": "vuttavipariyāyena akusalānaṃ dhammānaṃ hetu,",
  "tika-abh04t0:111_2": "kusalākusalā dhammā yathāsambhavaṃ abyākatānaṃ dhammānaṃ hetūti ayaṃ parikkhāro hāro.",
  "tika-abh04t0:112_0": "Kusalāti pariññeyyaggahaṇañceva bhāvetabbaggahaṇañca.",
  "tika-abh04t0:112_1": "Akusalāti pariññeyyaggahaṇañceva pahātabbaggahaṇañca.",
  "tika-abh04t0:112_2": "Abyākatāti pariññeyyaggahaṇañceva sacchikātabbaggahaṇañca.",
  "tika-abh04t0:112_3": "Dhammāti pariññādīnaṃ pavattanākāraggahaṇaṃ.",
  "tika-abh04t0:112_4": "Tena pariññeyyappahānabhāvanāsacchikaraṇāni dīpitānīti tadaṅgādivītikkamādippahānāni lokiyalokuttarā ca bhāvanā dassitāti ayaṃ samāropano hāro.",
  "tika-abh04t0:113_0": "Kāmañcetaṃ avisesato sabhāvadhammakathanaṃ,",
  "tika-abh04t0:113_1": "visesavanto pana dhammā visesato niddhāritā.",
  "tika-abh04t0:113_2": "Tathā hi citteneva samayo niyamito,",
  "tika-abh04t0:113_3": "tasmā kusalaggahaṇena visesato sādhiṭṭhāno samatho vipassanā ca dassitāti.",
  "tika-abh04t0:113_4": "Tathā tappaṭipakkhato akusalaggahaṇena sādhiṭṭhānā taṇhā avijjā ca,",
  "tika-abh04t0:113_5": "abyākataggahaṇena saparivārā cetovimutti paññāvimutti cāti ayaṃ nandiyāvattassa nayassa bhūmi.",
  "tika-abh04t0:114_0": "Tathā kusalaggahaṇena mūlabhāvavisesato tīṇi kusalamūlāni,",
  "tika-abh04t0:114_1": "tesu ca adosena sīlakkhandho,",
  "tika-abh04t0:114_2": "alobhena samādhikkhandho,",
  "tika-abh04t0:114_3": "amohena paññākkhandho nīyati.",
  "tika-abh04t0:114_4": "Tathā akusalaggahaṇena tīṇi akusalamūlāni,",
  "tika-abh04t0:114_5": "tesu ca lobhena tadekaṭṭhā akusalā dhammā.",
  "tika-abh04t0:114_6": "Tathā dosamohehi taṃtadekaṭṭhā.",
  "tika-abh04t0:114_7": "Abyākataggahaṇena appaṇihitānimittasuññatā nīyantīti ayaṃ tipukkhalassa nayassa bhūmi.",
  "tika-abh04t0:115_0": "Tathā kusalaggahaṇena yato kosallato sambhūtā kusalā,",
  "tika-abh04t0:115_1": "taṃ paññindriyaṃ.",
  "tika-abh04t0:115_2": "Taṃsahajātā tadupanissayā ca saddahanussahanāpilāpāvikkhepā saddhindriyādīni.",
  "tika-abh04t0:115_3": "Tehi ca sabbe saddhammā bodhitā bhavanti.",
  "tika-abh04t0:115_4": "Akusalaggahaṇena akosallapaṭicchāditādīnavesu kāyavedanācittadhammesu subhasukhaniccaattābhinivesabhūtā cattāro vipallāsā.",
  "tika-abh04t0:115_5": "Abyākataggahaṇena yathāvuttaindriyapaccayāni yathāvuttavipallāsappahānabhūtāni ca cattāri sāmaññaphalāni",
  "tika-abh04t0:115_6": "bodhitānīti ayaṃ sīhavikkīḷitassa nayassa bhūmīti ime tayo atthanayā.",
  "tika-abh04t0:116_0": "Tehi ca siddhehi dve kammanayāpi siddhā hontīti.",
  "tika-abh04t0:116_1": "Ayaṃ tiko sabbadhammasaṅgahitasabbabhāgiyo veditabboti idaṃ sāsanapaṭṭhānaṃ.",
  "tika-abh04t0:117_0": "Ayaṃ tāva nettinayena kusalattikavaṇṇanā.",
  "tika-abh04t0:118_0": "Evaṃ vedanāttikādīsupi yathāsambhavaṃ catusaccaniddhāraṇādividhinā soḷasa hārā pañca nayā niddisitabbā,",
  "tika-abh04t0:118_1": "ativitthārabhayena pana na vitthārayāma.",
  "tika-abh04t0:118_2": "Sakkā hi iminā nayena tesu tesu tikadukesu taṃtaṃhāranayayojanānurūpadhammaniddhāraṇavasena te te hāranayā viññunā niddisitunti.",
  "tika-abh04t0:119_0": "2.",
  "tika-abh04t0:119_1": "Tañca sukhindriyaṃ sukhavedanā eva hoti sāmaññassa bhedapariyādānato,",
  "tika-abh04t0:119_2": "bhedassa ca sāmaññapariccāgatoti adhippāyo.",
  "tika-abh04t0:119_3": "Yasmā pana visesasāmaññāni avayavasamudāyā viya aññamaññato bhinnāni,",
  "tika-abh04t0:119_4": "tasmā “na pana…pe…",
  "tika-abh04t0:119_5": "samānatthattā”ti vuttaṃ.",
  "tika-abh04t0:119_6": "Idāni tameva nesaṃ bhinnatatvaṃ “ayañhī”tiādinā vivarati.",
  "tika-abh04t0:119_7": "Tanti sukhahetūnaṃ kāraṇaṃ.",
  "tika-abh04t0:119_8": "Tena sukhassa kāraṇaṃ sukhahetu,",
  "tika-abh04t0:119_9": "sukhassa kāraṇakāraṇaṃ sukhamūlanti dasseti.",
  "tika-abh04t0:119_10": "Sukhahetūnanti ettha hetu-",
  "tika-abh04t0:119_11": "saddena kāraṇabhāvasāmaññato hetupaccayā saṅgahitāti āha “puññapassaddhiādīna”nti.",
  "tika-abh04t0:119_12": "Ettha ca sukhamūlasukhahetūsu phalūpacārena,",
  "tika-abh04t0:119_13": "sukhārammaṇasukhapaccayaṭṭhānesu sukhasahacariyāya,",
  "tika-abh04t0:119_14": "abyāpajjanibbānesu dukkhāpagamabhāvena sukhapariyāyo vuttoti daṭṭhabbo.",
  "tika-abh04t0:119_15": "Iṭṭhāsūti sukhupekkhānaṃ vipariṇāmāññāṇasaṅkhāradukkhatāya aniṭṭhabhāvopi atthīti viseseti.",
  "tika-abh04t0:119_16": "Upekkhameva vā apekkhitvā visesanaṃ kataṃ.",
  "tika-abh04t0:119_17": "Sā hi akusalavipākabhūtā aniṭṭhāpi atthīti.",
  "tika-abh04t0:119_18": "Evamādīsūti ādi-",
  "tika-abh04t0:119_19": "saddena “sovaggikaṃ sukhavipāka”nti evamādiṃ saṅgaṇhāti.",
  "tika-abh04t0:119_20": "Iṭṭhapariyāyo hi ettha sukha- saddoti.",
  "tika-abh04t0:120_0": "Saṅkhāradukkhādīsūti ettha ādi-",
  "tika-abh04t0:120_1": "saddena “ṭhitisukhaṃ vipariṇāmadukkhaṃ,",
  "tika-abh04t0:120_2": "akusalaṃ kāyakammaṃ dukkhudrayaṃ dukkhavipāka”ntiādike saṅgaṇhāti.",
  "tika-abh04t0:120_3": "Yathākkamaṃ sukhavedanā dukkhaaniṭṭhapariyāyo hi ettha dukkha- saddoti.",
  "tika-abh04t0:120_4": "Dukkhavedanādukkhavatthuādīsu dukkhasaddappavatti vuttanayeneva yojetabbā.",
  "tika-abh04t0:120_5": "Vipākāvipākabhedāya sabbāyapi sukhavedanāya vasena lakkhaṇassa vuttattā tadubhayānukūlamatthaṃ vivaranto “sabhāvato”tiādimāha.",
  "tika-abh04t0:120_6": "Tattha vipākā sabhāvato iṭṭhassa anubhavanalakkhaṇā.",
  "tika-abh04t0:120_7": "Itarā sabhāvato saṅkappato ca iṭṭhassa iṭṭhākārassa vā anubhavanalakkhaṇāti daṭṭhabbaṃ.",
  "tika-abh04t0:121_0": "Asamānapaccayehi ekajjhaṃ uppattito samānapaccayehi ekajjhaṃ uppatti sātisayāti ukkaṃsagativijānanavasena",
  "tika-abh04t0:121_1": "“samānapaccayehi sahuppattikāti attho”ti vuttaṃ.",
  "tika-abh04t0:121_2": "Atha vā uppajjanaṃ uppādo,",
  "tika-abh04t0:121_3": "uppajjati etasmāti uppādoti duvidhopi uppādo ekuppādāti ettha ekasesanayena saṅgahitoti iminā adhippāyena “samā…pe…",
  "tika-abh04t0:121_4": "attho”ti vuttaṃ siyā.",
  "tika-abh04t0:121_5": "Tena tāni ekavatthukānīti etassa ca “kappentassā”tiādinā sambandho.",
  "tika-abh04t0:121_6": "Tattha purimavikappe ekaṃ vatthu nissayo etesanti yojanā,",
  "tika-abh04t0:121_7": "na ekaṃyeva vatthūti.",
  "tika-abh04t0:121_8": "Ekekabhūtassa bhūtattayanissitattā catubhūtanissitattā ca upādārūpānaṃ.",
  "tika-abh04t0:121_9": "Dutiyavikappe pana ekaṃyeva vatthu etesu nissitanti yojanā.",
  "tika-abh04t0:121_10": "Nissayanissitatāsaṅkhātaupakāropakattabbabhāvadīpanaṃ ekavatthukavacananti dutiyavikappe mahābhūtavasena yojanā katā.",
  "tika-abh04t0:121_11": "Itarathā ekaṃ vatthu etesūti samāsatthabhāvena upādārūpānampi pariggaho vattabbo siyā.",
  "tika-abh04t0:121_12": "Pañcaviññāṇasampaṭicchanānanti idaṃ nidassananti daṭṭhabbaṃ.",
  "tika-abh04t0:121_13": "Kiriyamanodhātucakkhuviññāṇādayopi hi ekārammaṇābhinnavatthukā cāti pākaṭoyamatthoti.",
  "tika-abh04t0:121_14": "Santīraṇādīnanti ādi-",
  "tika-abh04t0:121_15": "saddena voṭṭhabbanajavanatadārammaṇāni saṅgayhanti,",
  "tika-abh04t0:121_16": "etāni ca sampaṭicchanādīni cutiāsannāni idhādhippetānīti daṭṭhabbaṃ.",
  "tika-abh04t0:121_17": "Tāni hi taduddhaṃ kammajarūpassa anuppattito ekasmiṃyeva hadayavatthusmiṃ vattanti,",
  "tika-abh04t0:121_18": "itarāni pana purimapurimacittakkhaṇuppanne hadayavatthusmiṃ uttaruttarāni pavattantīti.",
  "tika-abh04t0:121_19": "Chasu vā vatthūsu ekaṃ hadayavatthuyeva vatthu etesanti evaṃ pana atthe sati cutiāsannato itaresaṃ sampaṭicchanādīnaṃ gahaṇaṃ siyāti ñātabbaṃ.",
  "tika-abh04t0:122_0": "Etthāha –",
  "tika-abh04t0:122_1": "“kasmā panettha kusalattikānantaraṃ vedanāttikova vutto”ti?",
  "tika-abh04t0:122_2": "Kismiṃ pana vuccamāne ayamanuyogo na siyā,",
  "tika-abh04t0:122_3": "apica avayavānaṃ anekabhedatādassanatthā tikantaradesanā.",
  "tika-abh04t0:122_4": "Sammāsambuddhena hi kusalattikena sabbadhammānaṃ tidhā vibhāgaṃ dassetvā puna tadavayavānaṃ kusalādīnampi",
  "tika-abh04t0:122_5": "anekabhedabhinnataṃ dassentena tesaṃ vedanāsampayogavibhāgavibhāvanatthaṃ “sukhāya vedanāya sampayuttā”ti vuttaṃ.",
  "tika-abh04t0:122_6": "Kusalā hi dhammā siyā sukhāya vedanāya sampayuttā,",
  "tika-abh04t0:122_7": "siyā adukkhamasukhāya vedanāya sampayuttā.",
  "tika-abh04t0:122_8": "Akusalā dhammā siyā sukhāya vedanāya sampayuttā,",
  "tika-abh04t0:122_9": "siyā dukkhāya vedanāya sampayuttā,",
  "tika-abh04t0:122_10": "siyā adukkhamasukhāya vedanāya sampayuttā,",
  "tika-abh04t0:122_11": "tathā abyākatā sampayogārahāti.",
  "tika-abh04t0:122_12": "Evaṃ kusalādidhammānaṃ paccekaṃ vedanābhedena vibhāgadassanatthaṃ kusalattikānantaraṃ vedanāttikaṃ vatvā",
  "tika-abh04t0:122_13": "idāni sukhasampayuttādīnaṃ paccekaṃ vipākādibhedabhinnataṃ dassetuṃ vedanāttikānantaraṃ vipākattiko vutto.",
  "tika-abh04t0:122_14": "Sukhasampayuttā hi dhammā siyā vipākā,",
  "tika-abh04t0:122_15": "siyā vipākadhammadhammā,",
  "tika-abh04t0:122_16": "siyā nevavipākanavipākadhammadhammā.",
  "tika-abh04t0:122_17": "Tathā adukkhamasukhasampayuttā,",
  "tika-abh04t0:122_18": "dukkhasampayuttā pana siyā vipākā,",
  "tika-abh04t0:122_19": "siyā vipākadhammadhammāti iminā nayena avasesattikānaṃ dukānañca tassa tassa anantaravacane payojanaṃ vibhāvetabbaṃ.",
  "tika-abh04t0:123_0": "3.",
  "tika-abh04t0:123_1": "Vipākaniruttiñca labhantīti tesu vipākasaddassa niruḷhataṃ dasseti.",
  "tika-abh04t0:123_2": "Sukkakaṇhādīti ādi-",
  "tika-abh04t0:123_3": "saddena akaṇhaasukkaphassādibhāvo pariggahito.",
  "tika-abh04t0:123_4": "Sati pana pāka-",
  "tika-abh04t0:123_5": "saddassa phalapariyāyabhāve rūpaṃ viya na nihīno pakkaṃ viya visiṭṭho pākoti vipākoti evaṃ vā ettha attho daṭṭhabbo.",
  "tika-abh04t0:123_6": "Sabyāpāratāti saussāhatā.",
  "tika-abh04t0:123_7": "Santāne sabyāpāratāti etena cittappayogasaṅkhātena kiriyābhāvena vipākadhammānaṃ santānavisesamāha “yato yasmiṃ cittuppāde kusalākusalā cetanā,",
  "tika-abh04t0:123_8": "taṃsantāne eva tassā vipākuppattī”ti.",
  "tika-abh04t0:123_9": "Ettha ca “sabyāpāratā”ti etena āvajjanadvayaṃ vipākañca nivatteti,",
  "tika-abh04t0:123_10": "“anupacchinnāvijjātaṇhāmāne”ti iminā avasiṭṭhaṃ kiriyaṃ nivatteti.",
  "tika-abh04t0:123_11": "Ubhayenapi anusayasahāyasaussāhatālakkhaṇā vipākadhammadhammāti dasseti.",
  "tika-abh04t0:123_12": "Lokuttarakusalānampi hi anusayā upanissayā honti,",
  "tika-abh04t0:123_13": "yato “katame dhammā kusalā?",
  "tika-abh04t0:123_14": "Yasmiṃ samaye lokuttaraṃ…pe…",
  "tika-abh04t0:123_15": "tasmiṃ samaye avijjāpaccayā saṅkhārā”tiādinā ariyamaggacetanāya avijjāupanissayatā paṭiccasamuppādavibhaṅge pakāsitā.",
  "tika-abh04t0:123_16": "Nirussāhasantabhāvalakkhaṇā vipākā,",
  "tika-abh04t0:123_17": "ubhayaviparītalakkhaṇā nevavipākanavipākadhammadhammāti.",
  "tika-abh04t0:124_0": "Abhiññādikusalānanti ādi-",
  "tika-abh04t0:124_1": "saddena “ahosi kammaṃ nāhosi kammavipāko”ti iminā tikena saṅgahitaṃ gatiupadhikālapayogābhāvena avipākaṃ",
  "tika-abh04t0:124_2": "diṭṭhadhammavedanīyaṃ upapajjavedanīyañca saṅgaṇhāti.",
  "tika-abh04t0:124_3": "Aparāpariyavedanīyaṃ pana saṃsārappavattiyaṃ ahosikammādibhāvaṃ na bhajati.",
  "tika-abh04t0:124_4": "Bhāvanāya pahātabbādīti ādi-",
  "tika-abh04t0:124_5": "saddena dassanena pahātabbaṃ saṅgaṇhāti.",
  "tika-abh04t0:124_6": "Ubhayampi “vipākānuppādane”ti vacanato gatiupadhikālapayogābhāvena anuppannavipākameva adhippetaṃ bhāvanāya",
  "tika-abh04t0:124_7": "pahātabbassapi pavattivipākassa anujānanato.",
  "tika-abh04t0:124_8": "Yesaṃ pana bhāvanāya pahātabbā avipākā,",
  "tika-abh04t0:124_9": "tesaṃ matena ādi-",
  "tika-abh04t0:124_10": "saddena dassanena pahātabbassa ahosikammanti evaṃpakārasseva pariggahoti veditabbaṃ.",
  "tika-abh04t0:125_0": "4.",
  "tika-abh04t0:125_1": "“Kathamādinnā”ti ayampi pañho labbhati.",
  "tika-abh04t0:125_2": "“Phalabhāvenā”ti hi ādānappakāravacanaṃ.",
  "tika-abh04t0:125_3": "Kesañci gotrabhupaccavekkhaṇādīnaṃ upetakiriyabhūtānaṃ taṃkattubhūtānañca atthānaṃ upetabbasambandhabhāvato",
  "tika-abh04t0:125_4": "tadabhidhāyinopi saddā sambandhā evāti “upetasaddasambandhinā”ti vuttaṃ.",
  "tika-abh04t0:125_5": "Upetanti hi upetabbatthe vuccamāne avassaṃ upetakiriyā upetā ca ñāyatīti.",
  "tika-abh04t0:125_6": "“Rūpadhātuyā kho pana, gahapati,",
  "tika-abh04t0:125_7": "yo chando yo rāgo yā nandī yā taṇhā ye upayupādānā,",
  "tika-abh04t0:125_8": "cetaso adhiṭṭhānā abhinivesā anusayā”tiādīsu “upayo”ti taṇhādiṭṭhiyo adhippetāti āha “upaya…pe…",
  "tika-abh04t0:125_9": "diṭṭhīhī”ti.",
  "tika-abh04t0:125_10": "Yathāsambhavanti “ārammaṇakaraṇavasenā”tiādinā aṭṭhakathāyaṃ vuttaatthesu yo yo sambhavati yojetuṃ,",
  "tika-abh04t0:125_11": "so soti attho.",
  "tika-abh04t0:125_12": "Na vacanānupubbenāti “kiṃ pana taṃ upeta”ntiādinā vuttavacanānupubbena na yojetabbo.",
  "tika-abh04t0:125_13": "Sabbapaccayuppannānanti sabbatebhūmakapaccayuppannānaṃ.",
  "tika-abh04t0:125_14": "Nāpajjati sāmaññajotanāya visese avaṭṭhānato visesatthinā ca viseso anupayujjatīti taṃ pana visesaṃ vuttappakāraṃ",
  "tika-abh04t0:125_15": "niyametvā dassetuṃ “bodhaneyyā”tiādi vuttaṃ.",
  "tika-abh04t0:126_0": "Upetaṃ dīpetīti yathā “pācariyo”ti ettha pagato ācariyo pācariyoti pa-",
  "tika-abh04t0:126_1": "saddo pagataṃ dīpeti, evaṃ upa-",
  "tika-abh04t0:126_2": "saddo upetaṃ dīpeti eva,",
  "tika-abh04t0:126_3": "na cettha gatādiatthānaṃ ekantena paccattavacanayogo icchitoti.",
  "tika-abh04t0:126_4": "Atisaddo viyāti ca idaṃ sasādhanakiriyādīpanasāmaññena vuttanti daṭṭhabbaṃ.",
  "tika-abh04t0:126_5": "Paccayabhāvenāti etena purimanibbattiṃ viseseti.",
  "tika-abh04t0:126_6": "Tena sahajātassapi upādānassa saṅgaho kato hoti.",
  "tika-abh04t0:126_7": "Sahajātopi hi dhammo paccayabhūto purimanipphanno viya voharīyati yathā “ekaṃ mahābhūtaṃ paṭicca tayo mahābhūtā”ti,",
  "tika-abh04t0:126_8": "“ekaṃ khandhaṃ paṭicca tayo khandhā”ti ca.",
  "tika-abh04t0:126_9": "Dhātukathāyaṃ pakāsitanti “upapattibhavo pañcahi khandhehi ekādasahāyatanehi sattarasahi dhātūhi saṅgahito.",
  "tika-abh04t0:126_10": "Katihi asaṅgahito.",
  "tika-abh04t0:126_11": "Na kehici khandhehi ekenāyatanena ekāya dhātuyā asaṅgahito”ti evamādiṃ sandhāyāha.",
  "tika-abh04t0:126_12": "Tasmā evāti upādinnasaddānapekkhattā eva.",
  "tika-abh04t0:126_13": "Avisesetvāti upādinnānupādinnavisesaṃ akatvā.",
  "tika-abh04t0:126_14": "Upādānānaṃ ārammaṇabhāvānativattanato upādānehi upādātabbāti vā upādāniyā,",
  "tika-abh04t0:126_15": "upādātuṃ vā arahantīti upādāniyā,",
  "tika-abh04t0:126_16": "upādāne niyuttāti vā upādāniyā ka-",
  "tika-abh04t0:126_17": "kārassa ya-",
  "tika-abh04t0:126_18": "kāraṃ katvāti evamettha attho daṭṭhabboti.",
  "tika-abh04t0:127_0": "5.",
  "tika-abh04t0:127_1": "Vibādhanaṃ pīḷanaṃ kilamanaṃ upatāpo pariḷāho appassaddhibhāvo.",
  "tika-abh04t0:127_2": "Vidūsitā malīnā ca yato keci akilesasabhāvāpi aniṭṭhaphalā gārayhā ca jātā.",
  "tika-abh04t0:128_0": "6.",
  "tika-abh04t0:128_1": "“Sīlamattakaṃ,",
  "tika-abh04t0:128_2": "paraṃ viya mattāyā”tiādīsu mattā-",
  "tika-abh04t0:128_3": "saddassa pamāṇavācakatā daṭṭhabbā.",
  "tika-abh04t0:128_4": "Mariyādavācako vā mattā- saddo.",
  "tika-abh04t0:128_5": "Vicāro hettha jhānaṅgesu heṭṭhimamariyādo,",
  "tika-abh04t0:128_6": "na paṭhamajjhānaupacārajjhānesu viya vitakko.",
  "tika-abh04t0:128_7": "Sā pana vicāramariyādatā vitakkābhāvena etesaṃ jātāti avitakkaggahaṇaṃ kataṃ.",
  "tika-abh04t0:128_8": "Idaṃ vuttaṃ hoti –",
  "tika-abh04t0:128_9": "avitakkā hutvā vicāramariyādajhānaṅgesu vicāraheṭṭhimakoṭikāti.",
  "tika-abh04t0:128_10": "Atha vā īsadattho mattā-",
  "tika-abh04t0:128_11": "saddo “mattāsukhapariccāgā”tiādīsu viya.",
  "tika-abh04t0:128_12": "Ayañhettha attho –",
  "tika-abh04t0:128_13": "vitakkarahitā bhāvanāya atisukhumabhūtavicārattā īsaṃ vicārā ca avitakkavicāramattāti.",
  "tika-abh04t0:128_14": "Na hi ito paraṃ vicāro atthīti.",
  "tika-abh04t0:128_15": "Yadi vitakkavisesarahitā vicāramattā,",
  "tika-abh04t0:128_16": "evaṃ sante avitakkavacanaṃ kimatthiyanti āha “vicāramattavacanenā”tiādi.",
  "tika-abh04t0:128_17": "Yadi vicāramattato aññesampi avitakkānaṃ atthibhāvajotanatthaṃ avitakkavacanaṃ,",
  "tika-abh04t0:128_18": "avitakkā ca vicāramattā avicārāti nivattetabbā gahetabbā ca,",
  "tika-abh04t0:128_19": "evaṃ sati vicāramattā visesanaṃ,",
  "tika-abh04t0:128_20": "avitakkā visesitabbāti vicāramattāvitakkāti vattabbanti codanaṃ manasi katvā āha “visesanavisesitabbabhāvo”tiādi.",
  "tika-abh04t0:128_21": "Yathākāmanti vattuicchānurūpaṃ.",
  "tika-abh04t0:128_22": "Yena yena hi pakārena dhammesu nivattetabbagahetabbabhāvā labbhanti,",
  "tika-abh04t0:128_23": "tena tena pakārena visesanavisesitabbabhāvo sambhavatīti.",
  "tika-abh04t0:128_24": "Padānaṃ anukkamo padānukkamo.",
  "tika-abh04t0:129_0": "Avitakkā savitakkā ca savicārā avicārā cāti avitakkāsavicārā savitakkā avicārāti yojetabbaṃ.",
  "tika-abh04t0:129_1": "Ubhayekadesadassanampi ubhayadassananti adhippāyena “yadi savitakkasavicārā”tiādi vuttaṃ.",
  "tika-abh04t0:129_2": "Itarampi pakāsetunti idaṃ yathā savitakkasavicāresu cittuppādesu vitakko avitakkasavicāratāya “avitakkavicāramatto”ti vutto,",
  "tika-abh04t0:129_3": "evaṃ yathāvuttacittuppādesu vicāro “savitakkaavicāro”ti sakkā viññātunti imamatthaṃ sandhāya vuttaṃ.",
  "tika-abh04t0:129_4": "Vitakkābhāvena ete vicāramattāti ayampi attho visesanivattiatthaṃyeva mattā-",
  "tika-abh04t0:129_5": "saddaṃ gahetvā vutto.",
  "tika-abh04t0:129_6": "Vicāramattāti hi vicāramattavantoti viññāyamānattā tadaññavisesavirahasāmaññato nivattetvā vitakkavisesavirahasaṅkhāte avitakka-",
  "tika-abh04t0:129_7": "saddo sannidhāpito viseseti dutiyajjhānadhammeti.",
  "tika-abh04t0:129_8": "Yathāha “na vicārato”tiādi.",
  "tika-abh04t0:130_0": "7.",
  "tika-abh04t0:130_1": "Vedayamānāti anubhavamānā.",
  "tika-abh04t0:130_2": "Sukhākāreti iṭṭhākāre,",
  "tika-abh04t0:130_3": "iṭṭhānubhavanākāre vā.",
  "tika-abh04t0:130_4": "Udāsināti natiapanatirahitā.",
  "tika-abh04t0:130_5": "Sukhadukkhānaṃ aviruddhā tesaṃ byavadhāyikābhāvato.",
  "tika-abh04t0:130_6": "Sukhadukkhāni viya hi sukhadukkhānaṃ anantaraṃ pavattanato byavadhāyikābhūtā na tehi virujjhati,",
  "tika-abh04t0:130_7": "na pana sukhadukkhāni anantarāpavattito.",
  "tika-abh04t0:130_8": "“Upapattito ikkhatīti upekkhā”ti ayaṃ panattho idha upekkhā-",
  "tika-abh04t0:130_9": "saddassa sabbupekkhāpariyādānato na vutto.",
  "tika-abh04t0:130_10": "Na hi lobhasampayuttādiupekkhā upapattito ikkhatīti.",
  "tika-abh04t0:130_11": "Tasmāti yasmā pītisahagatāyeva na sukhasahagatā,",
  "tika-abh04t0:130_12": "sukhasahagatāpi na pītisahagatā evāti pītisahagatā sukhasahagatā ca aññamaññaṃ bhinnā, tasmā.",
  "tika-abh04t0:130_13": "Satipi sukhasahagatānaṃ yebhuyyena pītisahagatabhāve yena sukhena samannāgatā sukhasahagatā eva honti,",
  "tika-abh04t0:130_14": "na pītisahagatā,",
  "tika-abh04t0:130_15": "taṃ sukhaṃ nippītikasukhanti ayaṃ viseso iminā tikena dassitoti imamatthaṃ vibhāvento “pītisahagatāti vatvā”tiādimāha.",
  "tika-abh04t0:131_0": "Siddhoti sāvasesaṃ niravasesañca sukhapītiyo saṅgahetvā pavattehi paṭhamadutiyapadehi yo pītisahagato dhammaviseso,",
  "tika-abh04t0:131_1": "taṃ sukhaṃ,",
  "tika-abh04t0:131_2": "yo ca sukhasahagato dhammaviseso,",
  "tika-abh04t0:131_3": "sā pītīti satipi aññamaññaṃ saṃsaṭṭhabhāve padantarasaṅgahitabhāvadīpanatosiddho ñāto viditoti attho.",
  "tika-abh04t0:131_4": "“Catutthajjhānasukhaṃ atipaṇītasukhanti oḷārikaṅgato nīharitvā tassa paṇītabhāvaṃ dassetuṃ ayaṃ tiko vutto”ti keci vadanti,",
  "tika-abh04t0:131_5": "tadetaṃ sabbesaṃ sukhavedanāsampayuttadhammānaṃ idha “sukhasahagatā”ti vuttattā vicāretabbaṃ.",
  "tika-abh04t0:131_6": "Tathā hi “sukhabhūmiyaṃ kāmāvacare”tiādinā “kāmāvacarakusalato cattāro somanassasahagatacittuppādā”tiādinā ca niddeso pavattoti.",
  "tika-abh04t0:132_0": "8.",
  "tika-abh04t0:132_1": "Nibbānārammaṇataṃ sandhāyāha,",
  "tika-abh04t0:132_2": "na nibbānapaṭivijjhanaṃ,",
  "tika-abh04t0:132_3": "itarathā gotrabhussa dassanabhāvāpatti acodanīyā siyāti adhippāyo.",
  "tika-abh04t0:132_4": "Nanu ca disvā kattabbakiccakaraṇena sotāpattimaggova dassananti ukkaṃsagativijānanena nibbānassa paṭivijjhanameva",
  "tika-abh04t0:132_5": "dassananti gotrabhussa dassanabhāvāpatti na codetabbāvāti? Na,",
  "tika-abh04t0:132_6": "dassanasāmaññasseva suyyamānattā dassanakattabbakiccakaraṇānañca bhedena vuttattā.",
  "tika-abh04t0:132_7": "Tattha yadipi “paññāya cassa disvā āsavā parikkhīṇā hontī”tiādīsu viya abhinnakālassapi bhinnakālassa viya bhedopacāradassanato bhedavacanaṃ yuttaṃ,",
  "tika-abh04t0:132_8": "dassanavisese pana adhippete dassanasāmaññavacanaṃ na kattabbanti dassanasāmaññamattaṃ gahetvā codanā katāti “nibbānārammaṇataṃ sandhāyāhā”ti vuttaṃ.",
  "tika-abh04t0:132_9": "Dutiyatatiyamaggānampi dhammacakkhupariyāyasabbhāvato “bhāvanābhāvaṃ appatta”nti vuttaṃ.",
  "tika-abh04t0:132_10": "Tattha bhāvanā vaḍḍhanā.",
  "tika-abh04t0:132_11": "Sā ca bahulaṃ uppattiyā hotīti āha “punappunaṃ nibbattanenā”ti.",
  "tika-abh04t0:132_12": "Tathā hi satīti “ubhayapaṭikkhepavasenā”ti padassa dassanabhāvanāpaṭikkhepavasenāti atthe sati.",
  "tika-abh04t0:132_13": "Nanu lokiyasamathavipassanāpi yathābalaṃ kāmacchandādīnaṃ pahāyakā,",
  "tika-abh04t0:132_14": "tatra kathamidaṃ vuttaṃ,",
  "tika-abh04t0:132_15": "na ca añño pahāyako atthīti codanaṃ sandhāyāha “aññehī”tiādi.",
  "tika-abh04t0:133_0": "9.",
  "tika-abh04t0:133_1": "Appahātabbahetumattesūti appahātabbahetukamattesu.",
  "tika-abh04t0:133_2": "Sabbo kusalābyākatadhammo yathādhippetattho.",
  "tika-abh04t0:133_3": "Samāso na upapajjati asamatthabhāvato.",
  "tika-abh04t0:133_4": "Yesanti ye tatiyarāsibhāvena vuttā dhammā,",
  "tika-abh04t0:133_5": "attho tesaṃ.",
  "tika-abh04t0:133_6": "Ubhinnanti visuṃ visuṃ yojetabbatāya dve pahātabbahetusaddāti katvā vuttaṃ.",
  "tika-abh04t0:133_7": "Etanti “nevadassanena nabhāvanāya pahātabbo hetu etesaṃ atthī”ti etaṃ vacanaṃ.",
  "tika-abh04t0:133_8": "Tehi dassanabhāvanāpadehi yuttena pahātabbahetukapadena.",
  "tika-abh04t0:133_9": "Evañca katvāti evaṃ dassanabhāvanāpadehi pahātabbahetukapadassa visuṃ visuṃ yojanato.",
  "tika-abh04t0:133_10": "Evañhi purimapadadvaya…pe…",
  "tika-abh04t0:133_11": "dassanametaṃ hotīti.",
  "tika-abh04t0:133_12": "Evanti dassanabhāvanāhi napahātabbo hetu etesanti evaṃ atthe sati. “Hetu…pe…",
  "tika-abh04t0:133_13": "siyā”ti etassa “purimasmiñhi atthe”tiādinā ahetukānaṃ aggahitabhāvadassanavasena atthaṃ vatvā idāni “atha",
  "tika-abh04t0:133_14": "vā”tiādinā dutiyasseva atthassa yuttabhāvaṃ vibhāvento “gahetabbatthassevā”tiādimāha.",
  "tika-abh04t0:133_15": "So hi “evamattho gahetabbo”ti vuttattā gahetabbattho.",
  "tika-abh04t0:134_0": "10.",
  "tika-abh04t0:134_1": "Aññathāti ārammaṇakaraṇamatte adhippete.",
  "tika-abh04t0:134_2": "Kathaṃ panetaṃ jānitabbaṃ “ārammaṇaṃ katvāti etena catukiccasādhakaṃ ārammaṇakaraṇaṃ vuccatī”ti?",
  "tika-abh04t0:134_3": "Sāmaññajotanāya visese avaṭṭhānato ariyamaggadhammānaṃyeva ca apacayagāmibhāvato.",
  "tika-abh04t0:134_4": "“Cattāro maggā apariyāpannā apacayagāmino”ti hi vuttaṃ.",
  "tika-abh04t0:134_5": "Tenevāha “ariyamaggānaṃ etaṃ adhivacana”nti.",
  "tika-abh04t0:134_6": "Eteneva vā visesupalakkhaṇahetubhūtena vacanena yathāvutto ārammaṇakaraṇaviseso viññāyati.",
  "tika-abh04t0:134_7": "Ukkaṃsagativijānanena vā ayamattho veditabbo.",
  "tika-abh04t0:134_8": "Paccavekkhaṇādīnanti vodānādayo saṅgaṇhāti.",
  "tika-abh04t0:134_9": "Hetubhāvenāti sampāpakahetubhāvena.",
  "tika-abh04t0:134_10": "Ñāpako kārako sampāpakoti tividho hi hetu,",
  "tika-abh04t0:134_11": "tathā ñāpetabbādibhāvena phalaṃ.",
  "tika-abh04t0:134_12": "Yathā nirayādimanussabhāvādigāmipaṭipadābhāvato akusalalokiyakusalacittuppādā “ācayagāmino dhammā”ti vuttā,",
  "tika-abh04t0:134_13": "na micchādiṭṭhiādilokiyasammādiṭṭhiādidhammā eva,",
  "tika-abh04t0:134_14": "evaṃ nibbānagāmipaṭipadābhāvato lokuttarakusalacittuppādā “apacayagāmino”ti daṭṭhabbā,",
  "tika-abh04t0:134_15": "na ariyamaggadhammā evāti imamatthaṃ dassento āha “purimapacchimāna”ntiādi.",
  "tika-abh04t0:134_16": "Tattha ariyamaggasseva nibbānagāmipaṭipadābhāvo paribyattoti tasseva apacayagāmibhāvo yutto,",
  "tika-abh04t0:134_17": "tadanuvattakattā pana sesadhamme saṅgahetvā vuttaṃ.",
  "tika-abh04t0:134_18": "Apacaye dukkhaparijānanādinā sātisayaṃ gamanaṃ yesante apacayagāminoti “maggā eva apacayagāmino”ti vuttaṃ.",
  "tika-abh04t0:134_19": "Purimapacchimānanti ca imasmiṃ tike paṭhamapadadutiyapadasaṅgahitānaṃ atthānanti attho.",
  "tika-abh04t0:134_20": "“Jayaṃ veraṃ pasavati,",
  "tika-abh04t0:134_21": "caraṃ vā yadi vā tiṭṭha”ntiādīsu viya sānunāsiko ācaya-",
  "tika-abh04t0:134_22": "saddoti “anunāsikalopo kato”ti vuttaṃ.",
  "tika-abh04t0:134_23": "Ettha ca “ācina”nti vattabbe “ācaya”nti byattayavasena vuttanti daṭṭhabbaṃ.",
  "tika-abh04t0:134_24": "Ācayā hutvā gacchantīti etena apacinantīti apacayā,",
  "tika-abh04t0:134_25": "apacayā hutvā gacchanti pavattantīti ayamattho nayato dassitoti daṭṭhabbaṃ.",
  "tika-abh04t0:135_0": "11. Lokiyesu asekkhabhāvānāpatti daṭṭhabbāti kasmā evaṃ vuttaṃ, nanu –",
  "tika-abh04t0:136_0": "“Sikkhatīti kho bhikkhu tasmā sekkhoti vuccati.",
  "tika-abh04t0:136_1": "Kiñca sikkhati,",
  "tika-abh04t0:136_2": "adhisīlampi sikkhati adhicittampi sikkhati adhipaññampi sikkhati.",
  "tika-abh04t0:136_3": "Sikkhatīti kho bhikkhu tasmā sekkhoti vuccati.",
  "tika-abh04t0:136_4": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro bhojane mattaññū",
  "tika-abh04t0:136_5": "jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ bhāvanānuyogamanuyutto viharati",
  "tika-abh04t0:136_6": "‘ajja vā sve vā aññataraṃ sāmaññaphalaṃ adhigamissāmī’ti,",
  "tika-abh04t0:136_7": "sopi sikkhatīti sekkho”ti –",
  "tika-abh04t0:137_0": "Vacanato yathāvuttakalyāṇaputhujjanassapi sīlādidhammā sekkhāti vuccantīti? Na,",
  "tika-abh04t0:137_1": "pariyāyabhāvato.",
  "tika-abh04t0:137_2": "Nippariyāyena hi sekkhāsekkhabhāvo yathāsambhavaṃ maggaphaladhammesu evāti lokiyesu sekkhabhāvāsaṅkābhāvato asekkhabhāvānāpatti vuttā.",
  "tika-abh04t0:137_3": "Tenevāha “sīlasamādhī”tiādi.",
  "tika-abh04t0:137_4": "Arahattaphaladhammāpi sikkhāphalabhāvena pavattanato heṭṭhimaphaladhammā viya sikkhāsu jātātiādiatthehi sekkhā siyuṃ,",
  "tika-abh04t0:137_5": "heṭṭhimaphaladhammāpi vā sikkhāphalabhāvena pavattanato arahattaphaladhammā viya asekkhāti codanaṃ manasikatvā “pariniṭṭhitasikkhākiccattā”ti vuttaṃ,",
  "tika-abh04t0:137_6": "tathā “heṭṭhimaphalesu panā”tiādi.",
  "tika-abh04t0:137_7": "“Taṃ eva sāliṃ bhuñjāmi,",
  "tika-abh04t0:137_8": "sā eva tittirī,",
  "tika-abh04t0:137_9": "tāni eva osadhānī”tiādīsu taṃsadisesu tabbohāro daṭṭhabbo.",
  "tika-abh04t0:137_10": "Etena ca sekkhasadisā asekkhā yathā “amanusso”ti vuttaṃ hotīti aññe.",
  "tika-abh04t0:137_11": "Aññattha “ariṭṭha”ntiādīsu vuddhiatthepi a-",
  "tika-abh04t0:137_12": "kāro dissatīti vuddhippattā sekkhā asekkhāti ayampi attho vutto.",
  "tika-abh04t0:138_0": "12.",
  "tika-abh04t0:138_1": "Kilesavikkhambhanasamatthatāyāti idaṃ nidassanamattaṃ daṭṭhabbaṃ.",
  "tika-abh04t0:138_2": "Vitakkādivikkhambhanasamatthatāpi hettha labbhatīti.",
  "tika-abh04t0:138_3": "Akusalaviddhaṃsanarasattā vā kusalānaṃ tattha sātisayakiccayuttataṃ parittadhammehi mahaggatānaṃ pakāsetuṃ “kilesavikkhambhanasamatthatāyā”ti vuttaṃ.",
  "tika-abh04t0:138_4": "Vipākakiriyesu dīghasantānatāva,",
  "tika-abh04t0:138_5": "na kilesavikkhambhanasamatthatā vipulaphalatā cāti attho.",
  "tika-abh04t0:138_6": "“Vipulaṃ phalaṃ vipulaphala”nti evaṃ pana atthe gayhamāne vipākesupi vipulaphalatā labbhateva.",
  "tika-abh04t0:138_7": "Sopi ekasesanayena aṭṭhakathāyaṃ vuttoti veditabbo.",
  "tika-abh04t0:138_8": "Mahantehi gatā paṭipannāti ayaṃ panattho tiṇṇampi sādhāraṇoti.",
  "tika-abh04t0:138_9": "Guṇato ayaṃ ettakoti sattānaṃ pamāṇaṃ karontā viya pavattantīti oḷārikā kilesā “pamāṇakarā”ti vuttā.",
  "tika-abh04t0:138_10": "Tehi parito khaṇḍitā paricchinnāti parittā.",
  "tika-abh04t0:138_11": "Satipi kehici paricchinnatte mahāpamāṇabhāvena gatā pavattāti mahaggatā.",
  "tika-abh04t0:138_12": "Paricchedakarānaṃ kilesānaṃ sukhumānampi agocarabhāvato tehi na kathañcipi paricchinnā vītikkantāti aparicchinnā appamāṇā,",
  "tika-abh04t0:138_13": "yato te “apariyāpannā”tipi vuccanti.",
  "tika-abh04t0:139_0": "14.",
  "tika-abh04t0:139_1": "Tittiṃ na janenti santataratāya asecanakabhāvato.",
  "tika-abh04t0:139_2": "Ettha ca “pamāṇakarehī”tiādiko atthavikappo “atappakatthenā”tiādikāya hīnattikapadavaṇṇanāya parato bahūsu potthakesu likhīyati,",
  "tika-abh04t0:139_3": "yathāṭhāne eva pana ānetvā vattabbo.",
  "tika-abh04t0:140_0": "15.",
  "tika-abh04t0:140_1": "Lokiyasādhujanehipi atijigucchanīyesu ānantariyakammanatthikavādādīsu pavatti vinā vipallāsabalavabhāvena na hotīti “vipariyāsadaḷhatāyā”ti vuttaṃ.",
  "tika-abh04t0:140_2": "Etenāti “vipākadāne satī”tiādinā satipi kālaniyame vipākuppādane sāsaṅkavacanena.",
  "tika-abh04t0:140_3": "Tasmāti yasmā yathāvuttanayena niyatatāya atippasaṅgo dunnivāro, tasmā.",
  "tika-abh04t0:140_4": "Balavatā…pe…",
  "tika-abh04t0:140_5": "pavattīti etena asamānajātikena anivattanīyavipākataṃ,",
  "tika-abh04t0:140_6": "samānajātikena ca vipākānuppādanepi anantaraṃ vipākuppādanasamatthatāya avihantabbataṃ anantarikānaṃ dasseti.",
  "tika-abh04t0:140_7": "Yato tesaṃ vipākadhammatā viya sabhāvasiddhā niyatānantariyatā.",
  "tika-abh04t0:140_8": "Aññassa…pe…",
  "tika-abh04t0:140_9": "dānatoti imināpi asamānajātikādīhi anivattanīyaphalataṃ eva vibhāveti.",
  "tika-abh04t0:141_0": "Codako adhippāyaṃ ajānanto “nanū”tiādinā atippasaṅgameva codeti.",
  "tika-abh04t0:141_1": "Itaro “nāpajjatī”tiādinā attano adhippāyaṃ vivarati.",
  "tika-abh04t0:141_2": "Ekanteti avassambhāvini.",
  "tika-abh04t0:141_3": "Sanniyatattāti sampādane janane niyatabhāvato.",
  "tika-abh04t0:141_4": "Uparatā avipaccanasabhāvāsaṅkā yesu tāni uparatāvipacca…pe… saṅkāni,",
  "tika-abh04t0:141_5": "tabbhāvo upa…pe…",
  "tika-abh04t0:141_6": "saṅkattaṃ, tasmā.",
  "tika-abh04t0:141_7": "“Na samatthatāvighātattāti balavatāpi ānantariyena anupahantabbataṃ āha.",
  "tika-abh04t0:141_8": "Upatthambhakāni anubalappadāyakāni honti uppattiyā santānassa visesitattā.",
  "tika-abh04t0:141_9": "Tena nesaṃ vipākānuppādanepi amoghavuttitaṃ āha.",
  "tika-abh04t0:142_0": "16.",
  "tika-abh04t0:142_1": "Maggakiccaṃ pariññādi.",
  "tika-abh04t0:142_2": "Aṭṭhaṅgikamaggasammādiṭṭhimaggasampayuttālobhādosasaṅkhātehi maggahetūhi maggasampayuttakhandhasesamaggaṅgasammādiṭṭhīnaṃ",
  "tika-abh04t0:142_3": "sahetukabhāvadassanato tiṇṇaṃ nayānaṃ asaṅgahitasaṅgaṇhanavasenāti vuttaṃ.",
  "tika-abh04t0:142_4": "Hetubahutāvasenāti bahuhetukassa paṭhamanayassa anantaraṃ bahuhetukatāsāmaññena nikkhepakaṇḍapāḷiyaṃ",
  "tika-abh04t0:142_5": "tatiyaṃ vuttanayo idha aṭṭhakathāyaṃ dutiyaṃ vutto.",
  "tika-abh04t0:142_6": "Yathāsakaṃ paccayehi pavattamānesu nirīhakesu dhammesu kesañci anuvattanīyabhāvo na kevalaṃ dhammasabhāvatoyeva,",
  "tika-abh04t0:142_7": "atha kho purimadhammānaṃ pavattivisesenapi hotīti āha “pubbābhisaṅkhāravasenā”ti.",
  "tika-abh04t0:142_8": "Pavattiviseso hi purimapurimānaṃ cittacetasikānaṃ uttaruttaresu visesādhānaṃ bhāvanāpubbābhisaṅkhāroti.",
  "tika-abh04t0:142_9": "Anuvattayamānoti garukārayamāno.",
  "tika-abh04t0:142_10": "Udāharaṇavasenāti nidassanavasena,",
  "tika-abh04t0:142_11": "na niravasesadassanavasena.",
  "tika-abh04t0:142_12": "Yasmā panātiādinā yathāvuttaṃ atthaṃ pāṭhantarena sādheti.",
  "tika-abh04t0:142_13": "Tattha hi adhipatipaccayassa paccanīye ṭhitattā maggo adhipati maggādhipatīti ayamattho labbhatīti.",
  "tika-abh04t0:142_14": "Samānasaddatthavasenāti satipi aññapadatthasamānādhikaraṇasamāsatthabhede maggādhipatisaddatthabhedābhāvaṃ sandhāya vuttaṃ.",
  "tika-abh04t0:143_0": "17. Uppanna-",
  "tika-abh04t0:143_1": "saddo uppādādiṃ paṭipajjamāno,",
  "tika-abh04t0:143_2": "patvā vigato cāti duvidhesu atthesu ubhayesampi vācako,",
  "tika-abh04t0:143_3": "na purimānaṃyevāti tamatthaṃ dassetuṃ “anuppannā”tiādimāha.",
  "tika-abh04t0:143_4": "Tattha uppannabhāvo uppādādippattatā.",
  "tika-abh04t0:143_5": "Tena atītāpi saṅgahitā honti.",
  "tika-abh04t0:143_6": "Tenevāha “sabbo uppannabhāvo”ti.",
  "tika-abh04t0:143_7": "Uppannadhammabhāvo “uppannā dhammā”ti padena gahitadhammabhāvo,",
  "tika-abh04t0:143_8": "vattamānadhammabhāvoti attho.",
  "tika-abh04t0:143_9": "Yo vā uppādādippatto attano ca sabhāvaṃ dhāreti paccayehi ca dhārīyati,",
  "tika-abh04t0:143_10": "so uppannadhammoti paccuppannabhāvo uppannadhammabhāvoti evamettha attho daṭṭhabbo.",
  "tika-abh04t0:143_11": "Uppannadhamme vatvā “anuppannā”ti vacanaṃ na yathādhigatapaṭisedhananti kathamidaṃ paccetabbanti āha “yadi hī”tiādi.",
  "tika-abh04t0:143_12": "Keci panettha “uppannāti padena atītāpi saṅgahitā.",
  "tika-abh04t0:143_13": "Yadi na saṅgahitā,",
  "tika-abh04t0:143_14": "nibbānaṃ viya tepi navattabbāti vattabbaṃ siyā,",
  "tika-abh04t0:143_15": "na ca tathā vutta”nti vadanti,",
  "tika-abh04t0:143_16": "taṃ pana tesaṃ matimattameva.",
  "tika-abh04t0:143_17": "Ayaṃ pana tiko dvinnaṃ addhānaṃ vasena pūretvā dassitoti aṭṭhakathāyaṃ vakkhatīti.",
  "tika-abh04t0:143_18": "Evaṃ sante kasmā atītā navattabbāti na vuttāti?",
  "tika-abh04t0:143_19": "Dhammavasena asaṅgahitattābhāvato.",
  "tika-abh04t0:143_20": "Dhammavasena hi asaṅgahitaṃ nibbānaṃ tattha navattabbaṃ jātaṃ,",
  "tika-abh04t0:143_21": "na ca niyogato atītā nāma dhammā keci atthi,",
  "tika-abh04t0:143_22": "ye idha asaṅgahitattā navattabbā siyunti.",
  "tika-abh04t0:143_23": "Phalanibbattito kāraṇassa puretaraṃ nibbatti idha pariniṭṭhitasaddena vuccati,",
  "tika-abh04t0:143_24": "na tassa hutvā vigatabhāvoti āha “anāgate vā”ti.",
  "tika-abh04t0:143_25": "Yato metteyyassa bhagavato uppajjanakaphalampi “uppādī”ti vuccati.",
  "tika-abh04t0:144_0": "20.",
  "tika-abh04t0:144_1": "Yassa jhānā vuṭṭhahitvātiādinā “tenānandā”tiādipāḷiyā heṭṭhāpāḷiṃ atthavasena dasseti.",
  "tika-abh04t0:144_2": "Ayañhi tattha pāḷi –",
  "tika-abh04t0:145_0": "“Kathañcānanda,",
  "tika-abh04t0:145_1": "bhikkhu ajjhattameva cittaṃ saṇṭhapeti sannisādeti ekodiṃ karoti samādahati.",
  "tika-abh04t0:145_2": "Idhānanda,",
  "tika-abh04t0:145_3": "bhikkhu vivicceva…pe…",
  "tika-abh04t0:145_4": "catutthaṃ jhānaṃ upasampajja viharati.",
  "tika-abh04t0:145_5": "Evaṃ kho…pe…",
  "tika-abh04t0:145_6": "samādahati.",
  "tika-abh04t0:145_7": "So ajjhattaṃ suññataṃ manasi karoti,",
  "tika-abh04t0:145_8": "tassa ajjhattaṃ suññataṃ manasikaroto suññatāya cittaṃ na pakkhandati…pe… muccati.",
  "tika-abh04t0:145_9": "Evaṃ santametaṃ, ānanda,",
  "tika-abh04t0:145_10": "bhikkhu evaṃ sampajānāti ajjhattaṃ kho me suññataṃ manasikaroto ajjhattaṃ suññatāya cittaṃ na pakkhandati…pe…",
  "tika-abh04t0:145_11": "muccatīti,",
  "tika-abh04t0:145_12": "itiha tattha sampajāno hoti.",
  "tika-abh04t0:145_13": "So bahiddhā suññataṃ…pe…",
  "tika-abh04t0:145_14": "ajjhattabahiddhā suññataṃ…pe…",
  "tika-abh04t0:145_15": "so āneñjaṃ manasi karoti,",
  "tika-abh04t0:145_16": "tassa āneñjaṃ manasikaroto āneñjāya cittaṃ na pakkhandati…pe…",
  "tika-abh04t0:145_17": "muccatīti,",
  "tika-abh04t0:145_18": "itiha tattha sampajāno hoti.",
  "tika-abh04t0:145_19": "Tenānanda,",
  "tika-abh04t0:145_20": "bhikkhunā”ti.",
  "tika-abh04t0:146_0": "Tattha ajjhattasuññatādīsūti ajjhattaṃ bahiddhā ajjhattabahiddhā ca suññatāya āneñje ca.",
  "tika-abh04t0:146_1": "Paṭhamajjhānādisamādhinimitteti pādakabhūtapaṭhamajjhānādisamādhinimitte.",
  "tika-abh04t0:146_2": "Apaguṇapādakajjhānato vuṭṭhitassa hi ajjhattaṃ suññataṃ manasikaroto tattha cittaṃ na pakkhandati.",
  "tika-abh04t0:146_3": "Tato “parassa santāne nu kho katha”nti bahiddhā manasi karoti,",
  "tika-abh04t0:146_4": "tatthapi na pakkhandati.",
  "tika-abh04t0:146_5": "Tato “kālena attano santāne,",
  "tika-abh04t0:146_6": "kālena parassa santāne nu kho katha”nti ajjhattabahiddhā manasi karoti,",
  "tika-abh04t0:146_7": "tatthapi na pakkhandati.",
  "tika-abh04t0:146_8": "Tato ubhatobhāgavimutto hotukāmo “arūpasamāpattiyaṃ nu kho katha”nti āneñjaṃ manasi karoti,",
  "tika-abh04t0:146_9": "tatthapi na pakkhandati.",
  "tika-abh04t0:146_10": "“Idāni me cittaṃ na pakkhandatī”ti vissaṭṭhavīriyena na bhavitabbaṃ,",
  "tika-abh04t0:146_11": "pādakajjhānameva pana sādhukaṃ punappunaṃ manasi kātabbaṃ,",
  "tika-abh04t0:146_12": "evamassa rukkhaṃ chindato pharasumhi avahante punappunaṃ nisitanisitaṃ kāretvā chindantassa chijje pharasu",
  "tika-abh04t0:146_13": "viya kammaṭṭhāne manasikāro vahatīti dassetuṃ “tasmiṃyevā”tiādi vuttanti.",
  "tika-abh04t0:147_0": "Atthato ca asamānattāti idaṃ kasmā vuttaṃ.",
  "tika-abh04t0:147_1": "Nanu yesu atthesu ajjhatta-",
  "tika-abh04t0:147_2": "saddo vattati,",
  "tika-abh04t0:147_3": "te sabbe dassetvā idhādhippetatthaniddhāraṇatthaṃ atthuddhāravasenetaṃ vuttaṃ.",
  "tika-abh04t0:147_4": "Cakkhādīsu ca ajjhattika-",
  "tika-abh04t0:147_5": "saddo ajjhattānaṃ abbhantaratāvisesamupādāya pavattati,",
  "tika-abh04t0:147_6": "yato te ajjhattaajjhattāti vuccanti.",
  "tika-abh04t0:147_7": "Apica “cha ajjhattikānī”ti idaṃ ajjhattika-",
  "tika-abh04t0:147_8": "saddassa cakkhādīnaṃ ajjhattabhāvavibhāvanasabbhāvato idha udāharaṇavasena vuttaṃ.",
  "tika-abh04t0:147_9": "Teneva hi aṭṭhakathāyaṃ ajjhattikaduke “ajjhattāva ajjhattikā”ti vuttaṃ.",
  "tika-abh04t0:147_10": "Evañca sati na ettha saddato asamānatāpi siyā,",
  "tika-abh04t0:147_11": "tasmāyeva yathāvuttacodanaṃ visodhento “ayaṃ panetthā”tiādimāha.",
  "tika-abh04t0:147_12": "Tenāti tasmā.",
  "tika-abh04t0:147_13": "Taṃvācakassāti ajjhattajjhattavācakassa sakkā vattuṃ tadatthassa ajjhattabhāvasabbhāvato.",
  "tika-abh04t0:148_0": "“Na kho, ānanda,",
  "tika-abh04t0:148_1": "bhikkhu sobhati saṅgaṇikārāmo saṅgaṇikārato saṅgaṇikārāmataṃ anuyutto”tiādinā pabbajitāsāruppassa nekkhammasukhādinikāmalābhitāya",
  "tika-abh04t0:148_2": "abhāvassa ca dassanena saṅgaṇikārāmatāya, “nāhaṃ, ānanda,",
  "tika-abh04t0:148_3": "ekaṃ rūpampi samanupassāmi,",
  "tika-abh04t0:148_4": "yattha rattassa yathābhiratassa rūpassa vipariṇāmaññathābhāvā na uppajjeyyuṃ sokapari…pe…",
  "tika-abh04t0:148_5": "upāyāsā”ti evaṃ rūpādiratiyā ca ādīnavaṃ vatvā sace koci duppaññajātiko pabbajito vadeyya “sammāsambuddho",
  "tika-abh04t0:148_6": "khette paviṭṭhā gāviyo viya amheyeva gaṇato nīharati,",
  "tika-abh04t0:148_7": "ekībhāve niyojeti,",
  "tika-abh04t0:148_8": "sayaṃ pana rājarājamahāmattādīhi parivuto viharatī”ti,",
  "tika-abh04t0:148_9": "tassa vacanokāsupacchedanatthaṃ cakkavāḷapariyantāya parisāya majjhe nisinnopi tathāgato ekakovāti dassanatthaṃ",
  "tika-abh04t0:148_10": "“ayaṃ kho panā”ti desanā āraddhāti āha “tappaṭipakkhavihāradassanattha”nti.",
  "tika-abh04t0:148_11": "Tattha sabbanimittānanti rūpādīnaṃ saṅkhatanimittānaṃ.",
  "tika-abh04t0:148_12": "Ajjhattanti visayajjhattaṃ.",
  "tika-abh04t0:148_13": "Suññatanti anattānupassanānubhāvanibbattaphalasamāpattiṃ.",
  "tika-abh04t0:148_14": "Tenevāha “ajjhatta”ntiādi.",
  "tika-abh04t0:148_15": "Tattha dutiye vikappe ṭhāna-",
  "tika-abh04t0:148_16": "saddo kāraṇapariyāyo daṭṭhabbo.",
  "tika-abh04t0:148_17": "Saccakasuttenāti mahāsaccakasuttena.",
  "tika-abh04t0:148_18": "Tattha hi –",
  "tika-abh04t0:149_0": "“Abhijānāmi kho panāhaṃ,",
  "tika-abh04t0:149_1": "aggivessana,",
  "tika-abh04t0:149_2": "anekasatāya parisāya dhammaṃ desetā,",
  "tika-abh04t0:149_3": "apissu maṃ ekameko evaṃ maññati ‘mamevārabbha samaṇo gotamo dhammaṃ desetī’ti.",
  "tika-abh04t0:149_4": "Na kho panetaṃ,",
  "tika-abh04t0:149_5": "aggivessana,",
  "tika-abh04t0:149_6": "evaṃ daṭṭhabbaṃ.",
  "tika-abh04t0:149_7": "Yāvadeva viññāpanatthāya tathāgato paresaṃ dhammaṃ desetīti.",
  "tika-abh04t0:149_8": "So kho ahaṃ,",
  "tika-abh04t0:149_9": "aggivessana,",
  "tika-abh04t0:149_10": "tassāyeva kathāya pariyosāne tasmiṃyeva purimasmiṃ samādhinimitte ajjhattameva cittaṃ saṇṭhapemi sannisādemi,",
  "tika-abh04t0:149_11": "ekodiṃ karomi,",
  "tika-abh04t0:149_12": "samādahāmi ‘yena sudaṃ niccakappaṃ viharāmī”ti –",
  "tika-abh04t0:150_0": "Āgatanti.",
  "tika-abh04t0:151_0": "22.",
  "tika-abh04t0:151_1": "Aññehi anidassanehi aññaṃ viya katvā yathā “silāputtakassa sarīra”nti.",
  "tika-abh04t0:151_2": "Dhammasabhāvasāmaññenātiādinā kiñcāpi rūpāyatanato añño nidassanabhāvo nāma natthi,",
  "tika-abh04t0:151_3": "dhammasabhāvo pana atthi.",
  "tika-abh04t0:151_4": "Tato ca rūpāyatanassa viseso nidassanabhāvena katoti tadaññadhammavisesakaro nidassanabhāvo rūpāyatanato anaññopi añño viya katvā upacaritoti dasseti.",
  "tika-abh04t0:151_5": "Atthaviseso sāmaññavisesatthabhedo.",
  "tika-abh04t0:151_6": "Sayaṃ sampattānaṃ phoṭṭhabbadhammānaṃ,",
  "tika-abh04t0:151_7": "nissayavasena sampattānaṃ ghānajivhākāyānaṃ gandharasānañca,",
  "tika-abh04t0:151_8": "itaresaṃ asampattānaṃ.",
  "tika-abh04t0:151_9": "Aññamaññapatanaṃ aññamaññassa yogyadese avaṭṭhānaṃ,",
  "tika-abh04t0:151_10": "yena paṭihananabhāvena.",
  "tika-abh04t0:151_11": "Byāpārādīti cittakiriyāvāyodhātuvipphāravasena akkhipaṭalādīnaṃ heṭṭhā upari ca saṃsīdanalaṅghanādippavattimāha.",
  "tika-abh04t0:151_12": "Vikāruppatti visadisuppatti,",
  "tika-abh04t0:151_13": "visayassa iṭṭhāniṭṭhabhāvena anuggaho upaghāto cāti attho.",
  "tika-abh04t0:152_0": "Tikamātikāpadavaṇṇanā niṭṭhitā.",
  "tika-abh04t0:153_0": "Dukamātikāpadavaṇṇanā",
  "tika-abh04t0:154_0": "1- 6.",
  "tika-abh04t0:154_1": "Samānadesaggahaṇānaṃ ekasmiṃyeva vatthusmiṃ gahetabbānaṃ,",
  "tika-abh04t0:154_2": "ekavatthuvisayānaṃ vā.",
  "tika-abh04t0:154_3": "Atha vā samānadesānaṃ ekavatthukattā samānagahetabbabhāvānaṃ ekuppāditoti attho.",
  "tika-abh04t0:154_4": "Ye dhammā hetusahagatā,",
  "tika-abh04t0:154_5": "te hetūhi saha saṅgayhanti.",
  "tika-abh04t0:154_6": "Yo ca tesaṃ sahetukabhāvo,",
  "tika-abh04t0:154_7": "so sahajātādīhi hetūhi katoti katvā vuttaṃ “samā…pe…",
  "tika-abh04t0:154_8": "sabbhāva”nti. Ādi-",
  "tika-abh04t0:154_9": "saddena cettha suppatiṭṭhitabhāvasādhanādihetubyāpāre pariggaṇhāti.",
  "tika-abh04t0:154_10": "Ekībhāvūpagamananti ekakalāpabhāvena pavattamānānaṃ cittacetasikānaṃ saṃsaṭṭhatāya samūhaghanabhāvena duviññeyyanānākaraṇataṃyeva sandhāya vuttaṃ.",
  "tika-abh04t0:154_11": "Dhammanānattābhāvepīti sabhāvatthabhedābhāvepi.",
  "tika-abh04t0:154_12": "Padatthanānattenāti nānāpadābhidheyyatābhedena.",
  "tika-abh04t0:154_13": "Etena pakārantarāpekkhaṃ dukantaravacananti dasseti.",
  "tika-abh04t0:154_14": "Anekappakārā hi dhammā.",
  "tika-abh04t0:154_15": "Teneva “sabbe dhammā sabbākārena buddhassa bhagavato ñāṇamukhe āpāthaṃ āgacchantī”ti vuttaṃ.",
  "tika-abh04t0:154_16": "Ayañca attho tikesupi daṭṭhabbo.",
  "tika-abh04t0:154_17": "Yesaṃ vineyyānaṃ yehi pakāravisesehi dhammānaṃ vibhāvane kate paṭivedho hoti,",
  "tika-abh04t0:154_18": "tesaṃ tappakārabhedehi dhammānaṃ vibhāvanaṃ.",
  "tika-abh04t0:154_19": "Yesaṃ pana yena ekeneva pakārena vibhāvane paṭivedho hoti,",
  "tika-abh04t0:154_20": "tesampi taṃ vatvā dhammissarattā tadaññaniravasesappakāravibhāvanañca desanāvilāsoti āha “desetabbappakārajānana”ntiādi.",
  "tika-abh04t0:154_21": "Nanu ekena pakārena jānantassa tadaññappakāravibhāvanaṃ aphalaṃ hotīti?",
  "tika-abh04t0:154_22": "Na hoti paṭisambhidāppabhedassa upanissayattā.",
  "tika-abh04t0:154_23": "Te pakārā etesanti tappakārā,",
  "tika-abh04t0:154_24": "tabbhāvo tappakāratā.",
  "tika-abh04t0:154_25": "Iminā dhammānaṃ vijjamānasseva pakāravisesassa vibhāvanaṃ desanāvilāsoti dasseti.",
  "tika-abh04t0:155_0": "Aññatthāpīti “ahetukā ceva dhammā na ca hetū”tiādīsu.",
  "tika-abh04t0:155_1": "Yathā paṭhamadukekadese gahetvā dutiyatatiyadukehi saddhiṃ chaṭṭhadukanaye yojanā “hetū dhammā sahetukāpi ahetukāpī”tiādayo tayo dukā labbhanti,",
  "tika-abh04t0:155_2": "evaṃ dutiyatatiyadukekadese gahetvā paṭhamadukena saddhiṃ yojanāya “sahetukā dhammā hetūpi na hetūpi,",
  "tika-abh04t0:155_3": "ahetukā dhammā hetūpi na hetūpi,",
  "tika-abh04t0:155_4": "hetusampayuttā dhammā hetūpi na hetūpi,",
  "tika-abh04t0:155_5": "hetuvippayuttā dhammā hetūpi na hetūpī”ti cattāro dukā labbhanti,",
  "tika-abh04t0:155_6": "te pana vuttanayeneva sakkā dassetunti na dassitāti daṭṭhabbā.",
  "tika-abh04t0:155_7": "Atha vā pāḷiyaṃ vuttehi catutthapañcamehi aṭṭhakathāyaṃ dassitehi purimehi dvīhi ninnānākaraṇato ete na vuttā.",
  "tika-abh04t0:155_8": "Sannivesavisesamattameva hettha visesoti.",
  "tika-abh04t0:155_9": "Teneva hi ninnānatthattā pāḷiyaṃ āgatadukesu yathāniddhāritadukānaṃ yathāsambhavaṃ avarodhanena avuttataṃ dassetuṃ “etesu panā”tiādimāha.",
  "tika-abh04t0:156_0": "Atha vā “etena vā gatidassanenā”tiādinā vakkhamānanayena “hetū ceva dhammā ahetukā cā”tiādīnaṃ sambhavantānaṃ",
  "tika-abh04t0:156_1": "dukānaṃ saṅgahe sati etesampi saṅgaho siyā.",
  "tika-abh04t0:156_2": "Yato vā dukato padaṃ niddhāretvā dukantaraṃ vuccati,",
  "tika-abh04t0:156_3": "tena sati ca nānatte dukantaraṃ labbhati,",
  "tika-abh04t0:156_4": "na cettha koci viseso yathāvuttadukehīti saṃvaṇṇanāsu na dassitanti daṭṭhabbaṃ.",
  "tika-abh04t0:156_5": "Ettha ca yathā sahetukadukato hetusampayuttadukassa,",
  "tika-abh04t0:156_6": "hetusahetukadukato ca hetuhetusampayuttadukassa padatthamattato nānattaṃ,",
  "tika-abh04t0:156_7": "na sabhāvatthato.",
  "tika-abh04t0:156_8": "Evaṃ santepi sahetukahetusahetukaduke vatvā itarepi vuttā,",
  "tika-abh04t0:156_9": "evaṃ hetusampayuttahetuhetusampayuttadukādīhi sabhāvatthanānattābhāvepi padatthanānattasambhavato dhammanānattābhāvepi",
  "tika-abh04t0:156_10": "padatthanānattena dukantaraṃ vuccatīti vuttattā “hetusahagatā dhammā,",
  "tika-abh04t0:156_11": "na hetusahagatā dhammā,",
  "tika-abh04t0:156_12": "hetusahajātā dhammā,",
  "tika-abh04t0:156_13": "na hetusahajātā dhammā.",
  "tika-abh04t0:156_14": "Hetusaṃsaṭṭhā dhammā,",
  "tika-abh04t0:156_15": "hetuvisaṃsaṭṭhā dhammā.",
  "tika-abh04t0:156_16": "Hetusamuṭṭhānā dhammā,",
  "tika-abh04t0:156_17": "na hetusamuṭṭhānā dhammā.",
  "tika-abh04t0:156_18": "Hetusahabhuno dhammā,",
  "tika-abh04t0:156_19": "na hetusahabhuno dhammā”tiādīnaṃ,",
  "tika-abh04t0:156_20": "tathā “hetū ceva dhammā hetusahagatā cā”tiādīnaṃ,",
  "tika-abh04t0:156_21": "“na hetū kho pana dhammā hetusahagatāpi,",
  "tika-abh04t0:156_22": "na hetusahagatāpī”tiādīnañca sambhavantānaṃ anekesaṃ dukānaṃ saṅgaho anuññāto viya dissati.",
  "tika-abh04t0:156_23": "Tathā hi vakkhati “etena vā gatidassanenā”tiādi.",
  "tika-abh04t0:156_24": "Evaṃ āsavagocchakādīsupi ayamattho yathāsambhavaṃ vattabbo.",
  "tika-abh04t0:156_25": "Dhammānaṃ vā sabhāvakiccādiṃ bodhetabbākārañca yāthāvato jānantena dhammasāminā yattakā dukā vuttā,",
  "tika-abh04t0:156_26": "tattakesu ṭhātabbaṃ.",
  "tika-abh04t0:156_27": "Addhā hi te dukā na vattabbā,",
  "tika-abh04t0:156_28": "ye bhagavatā na vuttāti veditabbaṃ.",
  "tika-abh04t0:156_29": "Na hetuhetusampayuttaduko chaṭṭhadukena ninnānatthoti adhippāyo.",
  "tika-abh04t0:156_30": "Tesūti paṭhamadukatatiyadukesu.",
  "tika-abh04t0:156_31": "Yadi dukantarehi dukantarapadehi ca samānatthattā etesaṃ dukānaṃ dukantarapadānañca avacanaṃ,",
  "tika-abh04t0:156_32": "evaṃ sati chaṭṭhaduke paṭhamapadampi na vattabbaṃ catutthaduke dutiyapadena samānatthattā.",
  "tika-abh04t0:156_33": "Tathā ca chaṭṭhadukoyeva na hotīti codanaṃ sandhāyāha “catutthaduke”tiādi.",
  "tika-abh04t0:156_34": "Dukapūraṇatthanti idaṃ samānatthataṃyeva sandhāya vuttaṃ,",
  "tika-abh04t0:156_35": "desanāviseso pana vijjatiyeva.",
  "tika-abh04t0:156_36": "Atthantaratābhāvepi pakārabhedahetukaṃ dukantaravacananti dassito hi ayamatthoti.",
  "tika-abh04t0:156_37": "Etena gatidassanenāti atthavisesābhāvepi chaṭṭhadukapūraṇasaṅkhātena nayadassanena.",
  "tika-abh04t0:156_38": "Paṭhamaduke…pe…",
  "tika-abh04t0:156_39": "dassito pāḷiyaṃ vuttehi catutthapañcamehi,",
  "tika-abh04t0:156_40": "aṭṭhakathāyaṃ dassitehi purimehi dvīhi,",
  "tika-abh04t0:156_41": "idha dassitehi catūhi.",
  "tika-abh04t0:156_42": "Tesūti dutiyatatiyadukesu.",
  "tika-abh04t0:156_43": "Paṭhamadukapakkhepena dassito pāḷiyaṃ chaṭṭhadukena itaratra ca itaradukehīti veditabbaṃ.",
  "tika-abh04t0:157_0": "7- 13.",
  "tika-abh04t0:157_1": "Paccayabhāvamattena…pe…",
  "tika-abh04t0:157_2": "atthitanti etena na paṭiladdhattatāsaṅkhātā sasabhāvatāva atthitā,",
  "tika-abh04t0:157_3": "atha kho paṭipakkhena anirodho appahīnatā anipphāditaphalatā kāraṇāsamugghātena phalanibbattanārahatā cāti imamatthaṃ dasseti.",
  "tika-abh04t0:157_4": "Tathā hi “imasmiṃ sati idaṃ hotī”ti ettha “satī”ti iminā vacanena yena vinā yaṃ na hoti,",
  "tika-abh04t0:157_5": "taṃ atītādipi kāraṇaṃ saṅgahitamevāti.",
  "tika-abh04t0:157_6": "Tenevāha “na sahetu…pe…",
  "tika-abh04t0:157_7": "kālānamevā”ti. Same…pe…",
  "tika-abh04t0:157_8": "dīpeti samecca sambhūya paccayehi katanti saṅkhatanti.",
  "tika-abh04t0:157_9": "Ayametesaṃ visesoti ayaṃ paccayanibbattānaṃ paccayavantatā anekapaccayanipphāditatā ca dukadvaye purimapadatthānaṃ bhedo,",
  "tika-abh04t0:157_10": "itaresaṃ pana purimapadasaṅgahitadhammavidhurasabhāvatāyāti. Avini…pe…",
  "tika-abh04t0:157_11": "ṭhapanatoti “ettakā”ti pabhedaparicchedaniddhāraṇavasena abhidhammamātikāyaṃ dhammānaṃ avuttattā vuttaṃ.",
  "tika-abh04t0:157_12": "Suttantamātikāyaṃ pana niddhāritasarūpasaṅkhāvisesattā vinicchitatthaparicchedāyeva avijjādayo vuttāti.",
  "tika-abh04t0:157_13": "“Pathavīādi rūpa”nti etasmiṃ atthavikappe anekahetukesu cittuppādesu hetūnaṃ sahetukabhāvo viya sabbesaṃ",
  "tika-abh04t0:157_14": "pathavīādīnaṃ rūpibhāvo siddhoti āha “purima…pe…",
  "tika-abh04t0:157_15": "pajjatī”ti.",
  "tika-abh04t0:157_16": "Na hi tesu niyato katthaci saṃsāmibhāvoti.",
  "tika-abh04t0:157_17": "Aniccānupassanāya vā lujjati chijjati vinassatīti gahetabbo lokoti taṃgahaṇarahitānaṃ lokuttarānaṃ natthi lokatā.",
  "tika-abh04t0:157_18": "Tenevāti dukkhasaccabhāvena pariññeyyabhāvenāti attho.",
  "tika-abh04t0:158_0": "Dukabahutā āpajjatīti kasmā vuttaṃ,",
  "tika-abh04t0:158_1": "nanu vīsati dukā vibhattā,",
  "tika-abh04t0:158_2": "“avuttopi yathālābhavasena veditabbo”ti ca vakkhatīti dukabahutā icchitā evāti?",
  "tika-abh04t0:158_3": "Saccametaṃ,",
  "tika-abh04t0:158_4": "taṃyeva pana dukabahutaṃ anicchanto evamāha.",
  "tika-abh04t0:158_5": "Apica dukabahutā āpajjati,",
  "tika-abh04t0:158_6": "sā ca kho viññāṇabhedānusārinī,",
  "tika-abh04t0:158_7": "tatrāpi kāmāvacarakusalato ñāṇasampayuttāni,",
  "tika-abh04t0:158_8": "tathā mahākiriyato manodvārāvajjananti evaṃpakārānaṃ sabbadhammārammaṇaviññāṇānaṃ anāmasanato na byāpinīti dasseti “dukabahutā”tiādinā.",
  "tika-abh04t0:158_9": "Abyāpibhāve pana dosaṃ dassento “tathā ca…pe…",
  "tika-abh04t0:158_10": "siyā”ti āha.",
  "tika-abh04t0:158_11": "Niddesena ca viruddhanti “ye te dhammā cakkhuviññeyyā,",
  "tika-abh04t0:158_12": "na te dhammā sotaviññeyyā”tiādinā rūpāyatanādīnaṃ paccekacakkhuviññāṇādinā kenaci viññeyyataṃ,",
  "tika-abh04t0:158_13": "sotaviññāṇādinā kenaci naviññeyyatañca dassentena nikkheparāsiniddesena “dvinnampi padānaṃ atthanānattato duko hotī”ti idaṃ vacanaṃ viruddhaṃ,",
  "tika-abh04t0:158_14": "tathā atthuddhāraniddesenapi atthato na sametīti attho.",
  "tika-abh04t0:158_15": "Tatthāti tassaṃ nikkheparāsisaṃvaṇṇanāyaṃ.",
  "tika-abh04t0:158_16": "Yo ca paṭisedho kato atthanānattato dukaṃ dassetunti adhippāyo.",
  "tika-abh04t0:158_17": "Na hi sama…pe…",
  "tika-abh04t0:158_18": "sedhetunti etena “ye te dhammā cakkhuviññeyyā,",
  "tika-abh04t0:158_19": "na te dhammā sotaviññeyyā”ti ettakesu niddesapadesu dukapadadvayappavatti pāḷito eva viññāyatīti dasseti.",
  "tika-abh04t0:159_0": "Tathevāti ubhinnaṃ kecina-",
  "tika-abh04t0:159_1": "saddānaṃ aniyamato cakkhusotādinissayavohārena cakkhusotaviññāṇādiko bhinnasabhāvoyeva dhammo atthoti dassanavasena.",
  "tika-abh04t0:159_2": "Rūpāyatanameva hi cakkhusotaviññāṇehi viññeyyāviññeyyabhāvato “kenaci viññeyyaṃ kenaci naviññeyya”nti ca vuccatīti.",
  "tika-abh04t0:159_3": "Yadi evaṃ imasmimpi pakkhe dukabahutā āpajjatīti codanaṃ manasi katvā āha “na cetthā”tiādi.",
  "tika-abh04t0:159_4": "Viññātabbabhedenāti viññātabbavisesena,",
  "tika-abh04t0:159_5": "viññeyyekadesenāti attho.",
  "tika-abh04t0:159_6": "Dukabhedoti dukaviseso,",
  "tika-abh04t0:159_7": "kenaci viññeyyaduko,",
  "tika-abh04t0:159_8": "tappabhedoyeva vā.",
  "tika-abh04t0:159_9": "Samatto pariyatto paripuṇṇoti attho.",
  "tika-abh04t0:159_10": "Yattakā viññātabbā tattakā dukāti dukabhedāpajjanappakāradassanaṃ.",
  "tika-abh04t0:159_11": "Evañca satītiādinā imissā saṃvaṇṇanāya laddhaguṇaṃ dasseti.",
  "tika-abh04t0:159_12": "“Ye te dhammā cakkhuviññeyyā,",
  "tika-abh04t0:159_13": "na te dhammā sotaviññeyyā”ti rūpāyatanasseva vuttattā atthabhedābhāvato kathamayaṃ duko hotīti āha “viññāṇanānattenā”tiādi.",
  "tika-abh04t0:159_14": "Yadi pana sabbaviññātabbasaṅgahe dukosamatto hoti,",
  "tika-abh04t0:159_15": "nikkheparāsiniddeso kathaṃ nīyatīti āha “etassa panā”tiādi.",
  "tika-abh04t0:160_0": "Ettha pana yathā viññāṇanānattena viññātabbaṃ bhinditvā duke vuccamāne satipi viññātabbānaṃ bahubhāve yattakā viññātabbā,",
  "tika-abh04t0:160_1": "tattakā dukāti natthi dukabahutā dukasaṅgahitadhammekadesesu dukapadadvayappavattidassanabhāvato.",
  "tika-abh04t0:160_2": "Evaṃ dvinnampi padānaṃ atthanānattena duke vuccamānepi yattakāni viññāṇāni,",
  "tika-abh04t0:160_3": "tattakā dukāti natthi dukabahutā dukasaṅga…pe…",
  "tika-abh04t0:160_4": "bhāvato eva.",
  "tika-abh04t0:160_5": "Na hi ekaṃyeva viññāṇaṃ “kenaci kenacī”ti vuttaṃ,",
  "tika-abh04t0:160_6": "kintu aparampīti sabbaviññāṇasaṅgahe duko samatto hoti,",
  "tika-abh04t0:160_7": "na ca katthaci dukassa pacchedo atthi indriyaviññāṇānaṃ viya manoviññāṇassapi visayassa bhinnattā.",
  "tika-abh04t0:160_8": "Na hi atītārammaṇaṃ viññāṇaṃ anāgatādiārammaṇaṃ hoti,",
  "tika-abh04t0:160_9": "anāgatārammaṇaṃ vā atītādiārammaṇaṃ,",
  "tika-abh04t0:160_10": "tasmā yathāladdhavisesena visiṭṭhesu manoviññāṇabhedesu tassa tassa visayassa ālambanānālambanavasena dukapadadvayappavatti na sakkā nivāretuṃ.",
  "tika-abh04t0:160_11": "Teneva ca aṭṭhakathāyaṃ “manoviññāṇena pana kenaci viññeyyañceva aviññeyyañcāti ayamattho atthi,",
  "tika-abh04t0:160_12": "tasmā so avuttopi yathālābhavasena veditabbo”ti bhūmibhedavasena yathālābhaṃ dassessati.",
  "tika-abh04t0:160_13": "“Vavatthānābhāvato”ti idampi anāmaṭṭhavisesaṃ manoviññāṇasāmaññameva gahetvā vuttaṃ.",
  "tika-abh04t0:160_14": "Pāḷi pana indriyaviññāṇehi nayadassanavasena āgatāti daṭṭhabbaṃ.",
  "tika-abh04t0:160_15": "Evañca katvā imissāpi atthavaṇṇanāya “kenacī”ti padaṃ aniyamena sabbaviññāṇasaṅgāhakanti siddhaṃ hoti,",
  "tika-abh04t0:160_16": "niddesena ca na koci virodho.",
  "tika-abh04t0:160_17": "Cakkhuviññeyyanasotaviññeyyabhāvehi dukapadadvayappavatti dassitā,",
  "tika-abh04t0:160_18": "na pana cakkhuviññeyyācakkhuviññeyyabhāvehi visesakāraṇābhāvato.",
  "tika-abh04t0:160_19": "Kiñca “ye vā panā”ti padantarasampiṇḍanatopi “ye te dhammā cakkhuviññeyyā…pe…",
  "tika-abh04t0:160_20": "na te dhammā cakkhuviññeyyā”ti ettāvatā dukapadadvayappavatti dassitāti viññāyati.",
  "tika-abh04t0:160_21": "Padantarabhāvadassanattho hi yevāpana-",
  "tika-abh04t0:160_22": "saddo yathā “ye keci kusalā dhammā,",
  "tika-abh04t0:160_23": "sabbe te kusalamūlā.",
  "tika-abh04t0:160_24": "Ye vā pana kusalamūlā,",
  "tika-abh04t0:160_25": "sabbe te dhammā kusalā”tiādīsu.",
  "tika-abh04t0:160_26": "Aññathā “ye te dhammā cakkhuviññeyyā,",
  "tika-abh04t0:160_27": "na te dhammā sotaviññeyyā.",
  "tika-abh04t0:160_28": "Ye te dhammā sotaviññeyyā,",
  "tika-abh04t0:160_29": "na te dhammā cakkhuviññeyyā”ti pāḷi abhavissa.",
  "tika-abh04t0:160_30": "Yaṃ pana vadanti “ye te dhammā cakkhuviññeyyā…pe…",
  "tika-abh04t0:160_31": "na te dhammā cakkhuviññeyyāti iminā atthato dve dukā vuttā hontī”ti,",
  "tika-abh04t0:160_32": "tadapi cakkhuviññeyyācakkhuviññeyyataṃ sotaviññeyyāsotaviññeyyatañca sandhāya vuttaṃ,",
  "tika-abh04t0:160_33": "na pana “cakkhuviññeyyanasotaviññeyyataṃ sotaviññeyyanacakkhuviññeyyatañcā”ti daṭṭhabbaṃ.",
  "tika-abh04t0:160_34": "Etena pāḷipaṭisedhanañca nivāritaṃ daṭṭhabbaṃ paṭisedhanasseva abhāvato.",
  "tika-abh04t0:160_35": "Tathā yassa ārammaṇassa vijānanabhāvena yo attho vuccamāno aniyamadassanatthaṃ “kenacī”ti vutto,",
  "tika-abh04t0:160_36": "soyeva tato aññassa avijānanabhāvena vuccamāno aniyamadassanatthaṃ puna “kenacī”ti vuttoti tadatthadassane",
  "tika-abh04t0:160_37": "tenevāti ayaṃ padattho na sambhavatīti na sakkā vattunti.",
  "tika-abh04t0:160_38": "Evamettha yathā aṭṭhakathā avaṭṭhitā,",
  "tika-abh04t0:160_39": "tathā attho yujjatīti veditabbaṃ.",
  "tika-abh04t0:161_0": "14- 19.",
  "tika-abh04t0:161_1": "Santānassa ajaññamalīnabhāvakaraṇato kaṇhakammavipākahetuto ca aparisuddhattā “asucibhāvena sandantī”ti vuttaṃ.",
  "tika-abh04t0:161_2": "Tatthāti vaṇe.",
  "tika-abh04t0:161_3": "Paggharaṇaka…pe…",
  "tika-abh04t0:161_4": "saddoti etena āsavo viya āsavoti ayampi attho dassitoti daṭṭhabbaṃ.",
  "tika-abh04t0:161_5": "Gotrabhu…pe…",
  "tika-abh04t0:161_6": "vuttānīti etena gotrabhuggahaṇaṃ upalakkhaṇaṃ yathā “kākehi sappi rakkhitabba”nti dasseti.",
  "tika-abh04t0:161_7": "Gotrabhusadisā gotrabhūti pana atthe sati guṇappadhānatthānaṃ ekena saddena avacanīyattā vodānādayova vuttā bhaveyyuṃ.",
  "tika-abh04t0:161_8": "Atha vā gotrabhūti ekasesena sāmaññena vā ayaṃ niddesoti veditabbaṃ.",
  "tika-abh04t0:161_9": "Abhividhivisayaṃ avadhinti vibhattiṃ pariṇāmetvā vattabbaṃ.",
  "tika-abh04t0:162_0": "Sampayuttehi āsavehi taṃsahitatā āsavasahitatā.",
  "tika-abh04t0:162_1": "Idaṃ vuttaṃ hoti –",
  "tika-abh04t0:162_2": "yathā sahetukānaṃ sampayuttehi hetūhi sahetukatā,",
  "tika-abh04t0:162_3": "na evaṃ sāsavāti vuttadhammānaṃ sampayuttehi āsavehi sāsavatā,",
  "tika-abh04t0:162_4": "atha kho vippayuttehīti.",
  "tika-abh04t0:162_5": "Dukantare avuttapadabhāvoyevettha dukayojanāya ñāyāgatatā.",
  "tika-abh04t0:162_6": "Yadi evaṃ hetugocchake kathanti āha “hetugocchake panā”tiādi.",
  "tika-abh04t0:162_7": "Paṭhame duke dutiyassa pakkhepe ekoti catutthadukamāha.",
  "tika-abh04t0:162_8": "Paṭhame duke tatiyassa pakkhepe dveti “āsavā ceva dhammā āsavavippayuttā ca,",
  "tika-abh04t0:162_9": "āsavavippayuttā ceva dhammā no ca āsavā”ti iminā saddhiṃ pañcamadukamāha.",
  "tika-abh04t0:162_10": "Paṭhamassa dutiye duke pakkhepe ekoti “no āsavā dhammā sāsavāpi anāsavāpī”ti ayameko.",
  "tika-abh04t0:162_11": "Tatiye paṭhamassa pakkhepe dveti “āsavā dhammā āsavasampayuttāpi āsavavippayuttāpi,",
  "tika-abh04t0:162_12": "no āsavādhammā āsavasampayuttāpi āsavavippayuttāpī”ti ime dve.",
  "tika-abh04t0:162_13": "Tatiye dutiyassa pakkhepe ekoti “sāsavā dhammā āsavasampayuttāpi āsavavippayuttāpī”ti eko.",
  "tika-abh04t0:162_14": "Dutiye tatiyassa pakkhepe ekoti chaṭṭhadukamāha.",
  "tika-abh04t0:162_15": "Tīhīti catutthapañcamachaṭṭhehi.",
  "tika-abh04t0:162_16": "Itareti tadavasiṭṭhā pañca.",
  "tika-abh04t0:162_17": "Te pana paṭhame tatiyadukadutiyapadapakkhepe eko,",
  "tika-abh04t0:162_18": "dutiye paṭhamadukadutiyapadapakkhepe eko,",
  "tika-abh04t0:162_19": "tatiye paṭhamassa ekekapadapakkhepe dve,",
  "tika-abh04t0:162_20": "tatiye dutiyadukapaṭhamapadapakkhepe ekoti evaṃ veditabbā.",
  "tika-abh04t0:162_21": "“Sāsavā dhammā āsavāpi no āsavāpi.",
  "tika-abh04t0:162_22": "Āsavasampayuttā dhammā āsavāpi no āsavāpi.",
  "tika-abh04t0:162_23": "Āsavavippayuttā dhammā āsavāpi no āsavāpī”ti etesampi,",
  "tika-abh04t0:162_24": "“āsavasahagatā dhammā no āsavasahagatā dhammā”ti evamādīnañca aggahaṇe kāraṇaṃ gahaṇanayo ca pubbe vuttanayeneva veditabbaṃ.",
  "tika-abh04t0:163_0": "Esa nayoti yo esa paṭhamaduke dutiyadukapakkhepādiko upāyo idha āsavagocchake vutto,",
  "tika-abh04t0:163_1": "esa nayo saṃyojanagocchakādīsu dukantaraniddhāraṇeti attho.",
  "tika-abh04t0:163_2": "Tattha pāḷiyaṃ anāgatadukā saṃyojanagocchake tāva “saṃyojanā ceva dhammā saṃyojanavippayuttā ca,",
  "tika-abh04t0:163_3": "saṃyojanavippayuttā ceva dhammā no ca saṃyojanā,",
  "tika-abh04t0:163_4": "saṃyojanā dhammā saṃyojanasampayuttāpi saṃyojanavippayuttāpi,",
  "tika-abh04t0:163_5": "no saṃyojanā dhammā saṃyojanasampayuttāpi saṃyojanavippayuttāpi,",
  "tika-abh04t0:163_6": "no saṃyojanā dhammā saṃyojaniyāpi asaṃyojaniyāpi,",
  "tika-abh04t0:163_7": "saṃyojaniyā dhammā saṃyojanasampayuttāpi saṃyojanavippayuttāpī”ti pañca.",
  "tika-abh04t0:163_8": "Evaṃ ganthaoghayogaupādānagocchakesu paccekaṃ pañca.",
  "tika-abh04t0:163_9": "Nīvaraṇagocchake pana nīvaraṇānaṃ nīvaraṇavippayuttabhāvābhāvato “no nīvaraṇā dhammā nīvaraṇiyāpi anīvaraṇiyāpi,",
  "tika-abh04t0:163_10": "no nīvaraṇā dhammā nīvaraṇasampayuttāpi nīvaraṇavippayuttāpi,",
  "tika-abh04t0:163_11": "nīvaraṇiyā dhammā nīvaraṇasampayuttāpi nīvaraṇavippayuttāpī”ti tayo.",
  "tika-abh04t0:163_12": "Tathā parāmāsagocchake “no parāmāsā dhammā parāmaṭṭhāpi aparāmaṭṭhāpi,",
  "tika-abh04t0:163_13": "no parāmāsā dhammā parāmāsasampayuttāpi parāmāsavippayuttāpi,",
  "tika-abh04t0:163_14": "parāmaṭṭhā dhammā parāmāsasampayuttāpi parāmāsavippayuttāpī”ti.",
  "tika-abh04t0:163_15": "Kilesagocchake “no kilesā dhammā saṃkilesikāpi asaṃkilesikāpi,",
  "tika-abh04t0:163_16": "no kilesā dhammā saṃkiliṭṭhāpi asaṃkiliṭṭhāpi,",
  "tika-abh04t0:163_17": "no kilesā dhammā kilesasampayuttāpi kilesavippayuttāpi,",
  "tika-abh04t0:163_18": "saṃkilesikā dhammā saṃkiliṭṭhāpi asaṃkiliṭṭhāpi,",
  "tika-abh04t0:163_19": "saṃkilesikā dhammā kilesasampayuttāpi kilesavippayuttāpi,",
  "tika-abh04t0:163_20": "asaṃkiliṭṭhā dhammā saṃkilesikāpi asaṃkilesikāpī”ti cha dukāti evaṃ veditabbā.",
  "tika-abh04t0:163_21": "Sesaṃ vuttanayameva.",
  "tika-abh04t0:164_0": "20- 25.",
  "tika-abh04t0:164_1": "Paccayabhāvenāti saṃyojanatthaṃ dasseti.",
  "tika-abh04t0:164_2": "Yathāsakaṃ paccayabhāvo eva hi kāmarāgādīnaṃ vaṭṭasaṃyojananti.",
  "tika-abh04t0:164_3": "Yadi evaṃ kathaṃ kāmarāgādīnaṃyeva saṃyojanabhāvoti āha “satipī”tiādi.",
  "tika-abh04t0:164_4": "Aññesanti saṃyojanehi aññesaṃ kilesābhisaṅkhārādīnaṃ.",
  "tika-abh04t0:164_5": "Tappaccayabhāveti tesaṃ kilesakammavipākavaṭṭānaṃ paccayabhāve.",
  "tika-abh04t0:164_6": "Orambhāgiyuddhaṃbhāgiyabhāvena saṅgahitā paricchinnā ora…pe…",
  "tika-abh04t0:164_7": "saṅgahitā,",
  "tika-abh04t0:164_8": "tehi kāmarāgādīhi visesapaccayabhūtehi.",
  "tika-abh04t0:164_9": "Kāmakammabhavādīnaṃ kāmūpapattibhavādinipphādanepi niyamoti katvā āha “taṃtaṃ…pe… hotī”ti.",
  "tika-abh04t0:164_10": "Tena saṃyojanānaṃ bhāve yathāvuttaniyamānaṃ kammūpapattibhavānaṃ bhāvaṃ dassetvā tadabhāve abhāvaṃ dassento “na cā”tiādimāha.",
  "tika-abh04t0:164_11": "Bandhanaṃ aseribhāvakaraṇaṃ andubandhanādayo viya.",
  "tika-abh04t0:164_12": "Ganthakaraṇaṃ avacchinnatākaraṇaṃ.",
  "tika-abh04t0:164_13": "Cakkalakaṃ pādapuñchanarajjumaṇḍalaṃ.",
  "tika-abh04t0:164_14": "Na codetabbanti paññācakkhunā pacurajanassa passituṃ asakkuṇeyyattā yathāvuttavisesassa saddheyyataṃ āha.",
  "tika-abh04t0:164_15": "Tividho hi attho koci paccakkhasiddho yo rūpādidhammānaṃ paccattavedanīyo aniddisitabbākāro,",
  "tika-abh04t0:164_16": "sabbadhammānaṃ sabhāvalakkhaṇanti vuttaṃ hoti.",
  "tika-abh04t0:164_17": "Koci anumānasiddho yo ghaṭādīsu paṭādīsu ca pasiddhena paccayāyattabhāvena ghaṭapaṭa-",
  "tika-abh04t0:164_18": "saddādīnaṃ aniccatādiākāro,",
  "tika-abh04t0:164_19": "koci okappanasiddho yo pacurajanassa accantamadiṭṭho saddhāvisayo sagganibbānādi.",
  "tika-abh04t0:164_20": "Tattha yassa satthuno vacanaṃ paccakkhasiddhe anumānasiddhe ca atthe na visaṃvādeti aviparītappavattiyā,",
  "tika-abh04t0:164_21": "tassa vacanena saddheyyatthasiddhīti tathārūpo ca bhagavāti “dhammānaṃ sabhāva…pe…",
  "tika-abh04t0:164_22": "na codetabba”nti vuttaṃ.",
  "tika-abh04t0:164_23": "Esa nayo ito paresupi evarūpesu.",
  "tika-abh04t0:165_0": "26- 37.",
  "tika-abh04t0:165_1": "Yathā sarabhehi atikkamitabbā pabbatarāji sarabhaniyā,",
  "tika-abh04t0:165_2": "evaṃ oghaniyāti saddasiddhīti āha “tenā”tiādi.",
  "tika-abh04t0:166_0": "50- 54.",
  "tika-abh04t0:166_1": "Vipariyesaggāho parāmasananti “parato”ti ettha na dhammasabhāvato aññathāmattaṃ paranti adhippetaṃ,",
  "tika-abh04t0:166_2": "atha kho tabbipariyāyoti āha “paratoti niccādito”ti.",
  "tika-abh04t0:167_0": "55- 68.",
  "tika-abh04t0:167_1": "Yadi sabhāvato avijjamānaṃ,",
  "tika-abh04t0:167_2": "kathamārammaṇabhāvoti āha “vicittasaññāya saññita”nti,",
  "tika-abh04t0:167_3": "parikappanāmattasiddhanti attho.",
  "tika-abh04t0:167_4": "Duviññeyyanānattatāya nirantarabhāvūpagamanaṃ saṃsaṭṭhabhāvoti “suviññeyyanānattattā na saṃsaṭṭhatā”ti vuttaṃ.",
  "tika-abh04t0:167_5": "Tesaṃ arūpakkhandhānaṃ.",
  "tika-abh04t0:167_6": "Itarehi rūpanibbānehi.",
  "tika-abh04t0:167_7": "Kiṃ pana kāraṇaṃ samānuppādanirodhānaṃ ekakalāpabhūtānaṃ arūpadhammānameva aññamaññaṃ saṃsaṭṭhatā vuccati,",
  "tika-abh04t0:167_8": "na pana tathābhūtānampi rūpadhammānanti āha “esa hi tesaṃ sabhāvo”ti.",
  "tika-abh04t0:167_9": "Tena yadipi keci arūpadhammā visuṃ ārammaṇaṃ honti,",
  "tika-abh04t0:167_10": "dandhappavattikattā pana rūpadhammānaṃyeva suviññeyyanānattaṃ,",
  "tika-abh04t0:167_11": "na arūpadhammānanti tesaṃ saṃsaṭṭhabhāvo tadabhāvo ca itaresaṃ sabhāvasiddhoti dasseti.",
  "tika-abh04t0:167_12": "Samūhaghanatāya vā dubbibhāgatarattā natthi arūpadhammānaṃ visuṃ ārammaṇabhāvoti duviññeyyanānattattā tesaṃyeva saṃsaṭṭhatā.",
  "tika-abh04t0:167_13": "Amuñcitvā tadadhīnavuttitāya gahetabbato buddhiyā.",
  "tika-abh04t0:168_0": "83- 100.",
  "tika-abh04t0:168_1": "Kāmataṇhā kāmo uttarapadalopena yathā rūpabhavo rūpaṃ.",
  "tika-abh04t0:168_2": "Evaṃ sesesupi.",
  "tika-abh04t0:168_3": "Ārammaṇakaraṇavasenāti etena kāmarūpārūpataṇhānaṃ visayabhāvo yathākkamaṃ kāmarūpārūpāvacaratāya kāraṇanti dasseti.",
  "tika-abh04t0:168_4": "Avassañcetamevaṃ sampaṭicchitabbaṃ,",
  "tika-abh04t0:168_5": "aññathā kāmāvacarādibhāvo aparipuṇṇavisayo siyā.",
  "tika-abh04t0:168_6": "Yadi hi ālambitabbadhammavasena bhūmiparicchedo,",
  "tika-abh04t0:168_7": "evaṃ sati anārammaṇānaṃ saṅgaho na siyā.",
  "tika-abh04t0:168_8": "Atha vipākadānavasena,",
  "tika-abh04t0:168_9": "evampi avipākānaṃ saṅgaho na siyā,",
  "tika-abh04t0:168_10": "tasmā ārammaṇakaraṇavasena pariyāpannānaṃ bhūmiparicchedo kātabbo.",
  "tika-abh04t0:168_11": "Evañhi sati kāmāvacarādibhāvo paripuṇṇavisayo siyā.",
  "tika-abh04t0:168_12": "Tenevāha “evañhi satī”tiādi.",
  "tika-abh04t0:168_13": "Apariyāpannānaṃ pana lokato uttiṇṇabhāvena anuttarabhūmitā.",
  "tika-abh04t0:168_14": "Akāmāvacarāditā nāpajjatīti abyāpitadosaṃ pariharati,",
  "tika-abh04t0:168_15": "kāmāvacarāditā nāpajjatīti atibyāpitadosaṃ.",
  "tika-abh04t0:168_16": "Nanu ca imasmiṃ pakkhe kāmataṇhā katamā,",
  "tika-abh04t0:168_17": "kāmāvacaradhammārammaṇā taṇhā,",
  "tika-abh04t0:168_18": "kāmāvacaradhammā katame,",
  "tika-abh04t0:168_19": "kāmataṇhāvisayāti itarītaranissayatā dosoti? Na,",
  "tika-abh04t0:168_20": "avīciādiekādasokāsaninnatāya kiñci taṇhaṃ kāmataṇhābhāvena gahetvā taṃsabhāvāya visayabhāvena kāmāvacaradhammānaṃ upalakkhetabbattā.",
  "tika-abh04t0:169_0": "Idāni yathāvuttamatthaṃ pāṭhena samatthento “nikkhepakaṇḍepī”tiādimāha.",
  "tika-abh04t0:169_1": "Tattha hi kāmataṇhāya ālambitabbattā kāmadhātupariyāpannadhammā ca kāmabhavasaṅkhāte kāme ogāḷhā hutvā caranti,",
  "tika-abh04t0:169_2": "nāññatthāti etthāvacarāti vuttanti.",
  "tika-abh04t0:169_3": "Visesatthinā viseso anupayujjatīti imamatthaṃ dassento āha “lokassa vasena pariyāpannanicchayato”ti.",
  "tika-abh04t0:169_4": "Tena lokiyadhammesu pariyāpanna-",
  "tika-abh04t0:169_5": "saddassa niruḷhataṃ dasseti bhagavato taduccāraṇānantaraṃ vineyyānaṃ tadatthapaṭipattito.",
  "tika-abh04t0:169_6": "Paricchedakāpekkhā paricchinnatāti “paricchedakārikāya taṇhāyā”ti vuttaṃ.",
  "tika-abh04t0:169_7": "Sā hi dhammānaṃ kāmāvacarādibhāvaṃ paricchindati. Pari-",
  "tika-abh04t0:169_8": "saddo cettha “upādinnā”tiādīsu upa-",
  "tika-abh04t0:169_9": "saddo viya sasādhanaṃ kiriyaṃ dīpetīti ayamattho vuttoti daṭṭhabbaṃ.",
  "tika-abh04t0:170_0": "Niyyānakaraṇasīlā niyyānikā yathā “apūpabhakkhanasīlo āpūpiko”ti,",
  "tika-abh04t0:170_1": "niyyānasīlā eva vā.",
  "tika-abh04t0:170_2": "Rāgadosamohāva gahitāti ñāyati,",
  "tika-abh04t0:170_3": "itarathā pahānekaṭṭhatāvacanaṃ nippayojanaṃ siyā.",
  "tika-abh04t0:170_4": "“Raṇohatā na jotanti,",
  "tika-abh04t0:170_5": "candasūriyā satārakā”tiādīsu raṇa-",
  "tika-abh04t0:170_6": "saddassa reṇupariyāyatā daṭṭhabbā.",
  "tika-abh04t0:170_7": "Sampahārapariyāyattā yuddha-",
  "tika-abh04t0:170_8": "saddassa sampahāro ca paharitabbādhāroti akusalasenāva “saraṇā”ti vuttā.",
  "tika-abh04t0:170_9": "Dukkhādīnanti phalabhūtānaṃ dukkhavighātaupāyāsapariḷāhānaṃ sabhāgabhūtāya ca micchāpaṭipadāya.",
  "tika-abh04t0:170_10": "Tannibbattakasabhāvānaṃ akusalānanti etena sabbesampi akusalānaṃ saraṇataṃ dasseti.",
  "tika-abh04t0:171_0": "Abhidhammadukamātikāpadavaṇṇanā niṭṭhitā.",
  "tika-abh04t0:172_0": "Suttantikadukamātikāpadavaṇṇanā",
  "tika-abh04t0:173_0": "101- 108.",
  "tika-abh04t0:173_1": "Vijjāsabhāgatāya,",
  "tika-abh04t0:173_2": "na saṅkappādayo viya vijjāya upakārakabhāvato.",
  "tika-abh04t0:173_3": "“Abhejjaṃ…pe…",
  "tika-abh04t0:173_4": "ruhatī”ti ubhayampi anavasesappahānameva sandhāya vuttaṃ.",
  "tika-abh04t0:173_5": "Kiñcāpi hi heṭṭhimamaggehipi pahīyamānā kilesā tena tena odhinā anavasesameva pahīyanti,",
  "tika-abh04t0:173_6": "ye pana avasiṭṭhā bhinditabbā,",
  "tika-abh04t0:173_7": "te lobhādikilesabhāvasāmaññato puna viruḷhā viya honti.",
  "tika-abh04t0:173_8": "Arahattamagge pana uppanne na evaṃ avasiṭṭhābhāvato.",
  "tika-abh04t0:173_9": "Tadupacārena nissayavohārena.",
  "tika-abh04t0:173_10": "Kusalehi tāpetabbāti vā tapaniyā,",
  "tika-abh04t0:173_11": "tadaṅgādivasena bādhitabbā pahātabbāti attho.",
  "tika-abh04t0:173_12": "Samānatthāni adhivacanādīnaṃ saṅkhādibhāvato.",
  "tika-abh04t0:173_13": "“Sabbeva dhammā adhivacanapathā”tiādinā adhivacanādīnaṃ visayabhāve na koci dhammo vajjito,",
  "tika-abh04t0:173_14": "vacanabhāvo eva ca adhivacanādīnaṃ vakkhamānena nayena yujjatīti adhippāyenāha “sabbañca vacanaṃ adhivacanādibhāvaṃ bhajatī”ti.",
  "tika-abh04t0:174_0": "109- 118.",
  "tika-abh04t0:174_1": "Aññaṃ anapekkhitvā sayameva attano nāmakaraṇasabhāvo nāmakaraṇaṭṭhoti,",
  "tika-abh04t0:174_2": "tena arūpadhammānaṃ viya opapātikanāmatāya pathavīādīnampi nāmabhāvo siyāti āsaṅkāya nivattanatthaṃ “nāmantarānāpajjanato”ti āha.",
  "tika-abh04t0:174_3": "Na hi vinā pathavīādināmenapi rūpadhammā viya kesādināmehi vinā vedanādināmehi aññena nāmena arūpadhammā piṇḍākārato voharīyantīti.",
  "tika-abh04t0:174_4": "Yaṃ pana parassa nāmaṃ karoti,",
  "tika-abh04t0:174_5": "tassa aññāpekkhaṃ nāmakaraṇanti nāmakaraṇasabhāvatā natthīti sāmaññanāmādikaraṇānaṃ nāmabhāvo nāpajjati.",
  "tika-abh04t0:174_6": "Yassa caññehi nāmaṃ karīyati,",
  "tika-abh04t0:174_7": "tassa nāmakaraṇasabhāvatāya abhāvoyevāti natthi nāmabhāvo.",
  "tika-abh04t0:174_8": "Ye pana anāpannanāmantarā sabhāvasiddhanāmā ca,",
  "tika-abh04t0:174_9": "te vedanādayova nāmaṃ nāmāti dassento “attanāvā”tiādimāha.",
  "tika-abh04t0:174_10": "Phassādīnaṃ ārammaṇābhimukhatā taṃ aggahetvā appavattiyevāti dassetuṃ “avinābhāvato”ti vuttaṃ.",
  "tika-abh04t0:174_11": "Adhivacanasamphasso manosamphasso,",
  "tika-abh04t0:174_12": "so nāmamantarena gahetuṃ asakkuṇeyyatāya pākaṭoti nidassanabhāvena vutto.",
  "tika-abh04t0:174_13": "Ruppanasabhāvenāti nidassanamattaṃ daṭṭhabbaṃ.",
  "tika-abh04t0:174_14": "Pakāsakapakāsitabbabhāvenapi hi vināpi nāmena rūpadhammā pākaṭā hontīti.",
  "tika-abh04t0:174_15": "Atha vā pakāsakapakāsitabbabhāvo visayivisayabhāvo cakkhurūpādīnaṃ sabhāvo,",
  "tika-abh04t0:174_16": "so ruppanasabhāve sāmaññe antogadhoti daṭṭhabbaṃ.",
  "tika-abh04t0:175_0": "119- 123.",
  "tika-abh04t0:175_1": "Ito pubbe parikammantiādinā samāpattivuṭṭhānakusalatā viya samāpattikusalatāpi jhānalābhīnaṃyeva hotīti vuttaṃ viya dissati.",
  "tika-abh04t0:175_2": "“Itaresampi anussavavasena samāpattīnaṃ appanāparicchedapaññā labbhatī”ti vadanti.",
  "tika-abh04t0:175_3": "“Evaṃ sīlavisodhanādinā samāpattiṃ appetīti jānanakapaññā saha parikammena appanāparicchedajānanakapaññā”ti keci.",
  "tika-abh04t0:175_4": "Vuṭṭhāne kusalabhāvo vuṭṭhānavasitā.",
  "tika-abh04t0:175_5": "Pubbeti samāpajjanato pubbe.",
  "tika-abh04t0:176_0": "124- 134.",
  "tika-abh04t0:176_1": "Sobhane rato surato,",
  "tika-abh04t0:176_2": "tassa bhāvo soraccanti āha “sobhanakammaratatā”ti.",
  "tika-abh04t0:176_3": "Suṭṭhu vā orato virato sorato,",
  "tika-abh04t0:176_4": "tassa bhāvo soraccanti.",
  "tika-abh04t0:176_5": "Ayaṃ panattho aṭṭhakathāyaṃ vutto eva.",
  "tika-abh04t0:176_6": "Appaṭisaṅkhānaṃ moho.",
  "tika-abh04t0:176_7": "Kusalabhāvanā bodhipakkhiyadhammānaṃ vaḍḍhanā.",
  "tika-abh04t0:176_8": "Saññāṇaṃ upalakkhaṇaṃ.",
  "tika-abh04t0:176_9": "Saviggahaṃ sabimbakaṃ.",
  "tika-abh04t0:176_10": "Upalakkhetabbākāraṃ dhammajātaṃ,",
  "tika-abh04t0:176_11": "ārammaṇaṃ vā.",
  "tika-abh04t0:176_12": "Avikkhepoti cittavikkhepapaṭipakkho.",
  "tika-abh04t0:176_13": "Ujuvipaccanīkatāya hi pahānavuṭṭhānena ca avikkhepo vikkhepaṃ paṭikkhipati,",
  "tika-abh04t0:176_14": "pavattituṃ na detīti.",
  "tika-abh04t0:177_0": "135- 142.",
  "tika-abh04t0:177_1": "Kāraṇasīlaṃ lokiyaṃ.",
  "tika-abh04t0:177_2": "Phalasīlaṃ lokuttaraṃ tena sijjhatīti katvā,",
  "tika-abh04t0:177_3": "lokiyassapi vā sīlassa kāraṇaphalabhāvo pubbāparabhāvena daṭṭhabbo.",
  "tika-abh04t0:177_4": "Sampannasamudāyassa paripuṇṇasamūhassa.",
  "tika-abh04t0:177_5": "Akusalā sīlā akusalā samācārā.",
  "tika-abh04t0:177_6": "Sīlasampadā sīlasampatti sīlaguṇāti attho.",
  "tika-abh04t0:177_7": "Sahottappaṃ ñāṇanti ottappassa ñāṇappadhānataṃ āha,",
  "tika-abh04t0:177_8": "na pana ñāṇassa ottappasahitatāmattaṃ.",
  "tika-abh04t0:177_9": "Na hi ottapparahitaṃ ñāṇaṃ atthīti.",
  "tika-abh04t0:177_10": "Adhimuttatā abhirativasena nirāsaṅkāpavatti.",
  "tika-abh04t0:177_11": "Nissaṭatā visaṃyuttatā.",
  "tika-abh04t0:177_12": "Ettha ca adhimuttatānissaṭatāvacanehi tadubhayapariyāyā dve vimuttiyo ekasesanayena idha “vimuttī”ti vuttāti dasseti.",
  "tika-abh04t0:177_13": "Tathā hi vuttaṃ “cittassa ca adhimutti nibbānañcā”ti.",
  "tika-abh04t0:177_14": "Uppajjati etenāti uppādo,",
  "tika-abh04t0:177_15": "na uppādoti anuppādo,",
  "tika-abh04t0:177_16": "tabbhūte anuppādapariyosāne vimokkhante anuppādassa ariyamaggassa kilesānaṃ vā anuppajjanassa pariyosāneti",
  "tika-abh04t0:177_17": "ṭhānaphalehi ariyaphalameva upalakkhīyatīti daṭṭhabbaṃ.",
  "tika-abh04t0:178_0": "Mātikāpadavaṇṇanā niṭṭhitā.",
  "tika-abh04t0:179_0": "Kāmāvacarakusalapadabhājanīyavaṇṇanā",
  "tika-abh04t0:180_0": "1.",
  "tika-abh04t0:180_1": "Appetunti nigametuṃ.",
  "tika-abh04t0:180_2": "“Padabhājanīyaṃ na vutta”nti padabhājanīyāvacanena appanāvarodhaṃ sādhetvā padabhājanīyāvacanassa kāraṇaṃ vadanto “sarūpenā”tiādimāha.",
  "tika-abh04t0:180_3": "Tattha “phasso hotī”tiādīsu hoti-",
  "tika-abh04t0:180_4": "saddo atthi-",
  "tika-abh04t0:180_5": "saddena anānatthoti adhippāyena vuttaṃ “dutiyena hoti-",
  "tika-abh04t0:180_6": "saddenā”ti.",
  "tika-abh04t0:180_7": "Pubbe aṭṭhakathādhippāyena vatvā yathāvuttassa pāḷippadesassa appanāvarodho samatthitoti attano adhippāyaṃ dassento “saṅkhepenā”tiādimāha.",
  "tika-abh04t0:181_0": "Ñātuṃ icchitoti lakkhaṇassa pucchāvisayataṃ dassetuṃ vuttaṃ.",
  "tika-abh04t0:181_1": "Yena kenacīti dassanādivisesayuttena,",
  "tika-abh04t0:181_2": "itarena vā.",
  "tika-abh04t0:181_3": "Avatthāviseso hi ñāṇassa dassanatulanatīraṇāni.",
  "tika-abh04t0:181_4": "“Adiṭṭhata”ntiādīsu āhāti yojetabbaṃ,",
  "tika-abh04t0:181_5": "sabbattha ca lakkhaṇassāti.",
  "tika-abh04t0:181_6": "Tañhettha adhikatanti.",
  "tika-abh04t0:181_7": "Adiṭṭhaṃ jotīyati etāyāti etena diṭṭhaṃ saṃsandati etāyāti diṭṭhasaṃsandanā.",
  "tika-abh04t0:181_8": "Vimatiṃ chindati etāyāti vimaticchedanāti etāsampi saddattho nayato dassito,",
  "tika-abh04t0:181_9": "atthato pana sabbāpi tathāpavattaṃ vacanaṃ,",
  "tika-abh04t0:181_10": "taduppādako vā cittuppādoti veditabbaṃ.",
  "tika-abh04t0:182_0": "Aññamaññato pabhijjatīti pabhedo, viseso,",
  "tika-abh04t0:182_1": "tena pabhedena.",
  "tika-abh04t0:182_2": "Dhammānaṃ desananti kiñcāpi samayabhūmijātiārammaṇasabhāvādivasena anavasesappabhedapariggahato niddesadesanāva vattuṃ yuttā,",
  "tika-abh04t0:182_3": "tathāpi kusalādimātikāpadasaṅgahitavisesoyeva idha pabhedoti adhippetoti vuttaṃ “pabheda…pe…",
  "tika-abh04t0:182_4": "desanaṃ āhā”ti.",
  "tika-abh04t0:182_5": "Tenevāha aṭṭhakathāyaṃ “kusala…pe…",
  "tika-abh04t0:182_6": "dīpetvāti phasso hoti…pe…",
  "tika-abh04t0:182_7": "avikkhepo hotī”ti.",
  "tika-abh04t0:182_8": "“Phasso phusanā”tiādinā ca pabhedavantova sātisayaṃ niddiṭṭhā,",
  "tika-abh04t0:182_9": "na pana mātikāyaṃ vuttappabhedoti pabhedavantadassanaṃ niddeso.",
  "tika-abh04t0:182_10": "Idaṃ vuttaṃ hotītiādinā “pabhede…pe…",
  "tika-abh04t0:182_11": "dassanattha”nti imassa vākyassa piṇḍatthamāha.",
  "tika-abh04t0:182_12": "Yadi dhammā eva pucchitabbā vissajjetabbā ca,",
  "tika-abh04t0:182_13": "kasmā kusalāti pabhedavacananti āha “te panā”tiādi.",
  "tika-abh04t0:182_14": "Na hi pabhedehi vinā pabhedavanto atthīti.",
  "tika-abh04t0:182_15": "“Ime dhammā kusalā”ti etena “phasso hotī”ti,",
  "tika-abh04t0:182_16": "“phasso phusanā”ti ca ādinā uddiṭṭhaniddiṭṭhānaṃ dhammānaṃ kusalabhāvo vissajjito hotīti iminā adhippāyena “ime dhammā kusalāti vissajjanepī”ti āha.",
  "tika-abh04t0:182_17": "Imasmiñhīti hi-",
  "tika-abh04t0:182_18": "saddo kāraṇattho.",
  "tika-abh04t0:182_19": "Tena yasmā dhammāva desetabbā,",
  "tika-abh04t0:182_20": "te ca kusalā…pe…",
  "tika-abh04t0:182_21": "bhedā desetabbā,",
  "tika-abh04t0:182_22": "tasmāti evaṃ vā yojanā.",
  "tika-abh04t0:182_23": "Dhammānamevāti avadhāraṇaphalaṃ dasseti “avohāradesanāto”ti.",
  "tika-abh04t0:182_24": "Atthānañcāti ca-",
  "tika-abh04t0:182_25": "saddena “phasso phusanā”ti evamādisabhāvaniruttiṃ yathāvuttadhammādiñāṇañca saṅgaṇhāti.",
  "tika-abh04t0:182_26": "“Iti evaṃ ayaṃ pavattetabbo nivattetabbo cā”ti tathā tathā vidhetabbabhāvo itikattabbatā,",
  "tika-abh04t0:182_27": "tāya yutto iti…pe… yutto,",
  "tika-abh04t0:182_28": "tassa vidhetabbassāti attho,",
  "tika-abh04t0:182_29": "visesanattā pabhedassāti adhippāyo.",
  "tika-abh04t0:183_0": "Itikattabbatāyuttassa visesitabbattā uddeso dhammappadhāno,",
  "tika-abh04t0:183_1": "tasmā tattha dhammassa visesitabbattā “kusalā dhammā”ti ayaṃ padānukkamo kato.",
  "tika-abh04t0:183_2": "Pucchā saṃsayitappadhānā anicchitanicchayanāya pavattetabbattā.",
  "tika-abh04t0:183_3": "Tena sabbadhammesu samugghāṭitavicikicchānusayānampi pucchā desetabbapuggalagatasaṃsayāpattiṃ attani",
  "tika-abh04t0:183_4": "āropetvā saṃsayāpannehi viya pavattīyatīti dasseti.",
  "tika-abh04t0:183_5": "Kāmāvacarādibhedo viya kusalādibhāvena kusalādibhedo dhammabhāvena niyatoti dhammāti vutte nicchayābhāvato",
  "tika-abh04t0:183_6": "“kusalā nu kho akusalā nu kho”tiādinā saṃsayo hotīti āha “kusalādibhedo pana saṃsayito”ti.",
  "tika-abh04t0:183_7": "Dhammabhāvo pana kusalādīsu ekantikattā nicchitoyevāti vuttaṃ “na ca dhammabhāvo saṃsayito”ti.",
  "tika-abh04t0:183_8": "Tena saṃsayito nicchetabbabhāvena padhāno ettha kusalabhāvo,",
  "tika-abh04t0:183_9": "na tathā dhammabhāvoti dhammā kusalāti vuttanti dasseti.",
  "tika-abh04t0:184_0": "Cittuppādasamayeti cittassa uppajjanasamaye.",
  "tika-abh04t0:184_1": "“Atha vijjamāne”ti ettha atha-",
  "tika-abh04t0:184_2": "saddassa atthamāha “pacchā”ti.",
  "tika-abh04t0:184_3": "Bhojanagamanādīhi samayekadesanānattaṃ dassetvā avasesanānattaṃ dassetuṃ “samavāyādī”ti vuttaṃ.",
  "tika-abh04t0:184_4": "Visesitāti etena “niyamitā”ti padassa atthaṃ vivarati,",
  "tika-abh04t0:184_5": "tasmā yathāvuttacittavisesitabbato samayatoti attho.",
  "tika-abh04t0:184_6": "Yathādhippetānanti kāmāvacarādivisesayuttānaṃ.",
  "tika-abh04t0:184_7": "“Tasmiṃ samaye”ti cittuppattiyā visesitabbopi samayo yena cittena uppajjamānena visesīyati,",
  "tika-abh04t0:184_8": "tasseva cittassa “yasmiṃ samaye”ti ettha sayaṃ visesanabhāvaṃ āpajjati.",
  "tika-abh04t0:184_9": "Tathā “tasmiṃ samaye”ti ettha visesanabhūtaṃ cittaṃ attanā visesitabbasamayassa upakāratthaṃ “yasmiṃ samaye…pe…",
  "tika-abh04t0:184_10": "citta”nti visesitabbabhāvaṃ āpajjati.",
  "tika-abh04t0:184_11": "Upakāroti ca aññamaññaṃ avacchedakāvacchinditabbabhāvoti daṭṭhabbaṃ.",
  "tika-abh04t0:184_12": "Purimadhammānaṃ bhaṅgasamakālaṃ,",
  "tika-abh04t0:184_13": "bhaṅgānantarameva vā pacchimadhammānaṃ uppatti purimapacchimānaṃ nirantaratā kenaci anantaritatā.",
  "tika-abh04t0:184_14": "Yāya bhāvapakkhassa balavabhāvena paṭicchādito viya hutvā abhāvapakkho na paññāyatīti tadevetanti gahaṇavasena pacurajano vipariyesito,",
  "tika-abh04t0:184_15": "soyamattho alātacakkena supākaṭo hoti.",
  "tika-abh04t0:184_16": "Tenevāha “ekībhūtānamivā”ti.",
  "tika-abh04t0:184_17": "Ekasamūhavasena ekībhūtānamiva pavatti samūhaghanatā,",
  "tika-abh04t0:184_18": "dubbiññeyyakiccabhedavasena ekībhūtānamiva pavatti kiccaghanatāti yojanā.",
  "tika-abh04t0:184_19": "Ettha ca paccayapaccayuppannabhāvena pavattamānānaṃ anekesaṃ dhammānaṃ kālasabhāvabyāpārārammaṇehi dubbiññeyyabhedatāya",
  "tika-abh04t0:184_20": "ekībhūtānamiva gahetabbatā yathākkamaṃ santatighanatādayoti daṭṭhabbaṃ.",
  "tika-abh04t0:185_0": "Sahakārīkāraṇasannijjhaṃ sametīti samayo,",
  "tika-abh04t0:185_1": "samavetīti atthoti samaya-",
  "tika-abh04t0:185_2": "saddassa samavāyatthataṃ dassento “paccayasāmaggi”nti āha.",
  "tika-abh04t0:185_3": "Sameti samāgacchati ettha maggabrahmacariyaṃ tadādhārapuggalehīti samayo, khaṇo.",
  "tika-abh04t0:185_4": "Samenti ettha, etena vā,",
  "tika-abh04t0:185_5": "samāgacchanti dhammā sahajātadhammehi uppādādīhi vāti samayo, kālo.",
  "tika-abh04t0:185_6": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca parikappanāmattasiddhena rūpena voharīyatīti. Samaṃ,",
  "tika-abh04t0:185_7": "saha vā avayavānaṃ ayanaṃ pavatti avaṭṭhānanti samayo,",
  "tika-abh04t0:185_8": "samūho yathā “samudāyo”ti.",
  "tika-abh04t0:185_9": "Avayavasahāvaṭṭhānameva hi samūho.",
  "tika-abh04t0:185_10": "Paccayantarasamāgame eti phalaṃ etasmā uppajjati pavattati cāti samayo,",
  "tika-abh04t0:185_11": "hetu yathā “samudayo”ti.",
  "tika-abh04t0:185_12": "Sameti sambandho eti savisaye pavattati,",
  "tika-abh04t0:185_13": "sambandhā vā ayanti etenāti samayo, diṭṭhi.",
  "tika-abh04t0:185_14": "Diṭṭhisaṃyojanena hi sattā ativiya bajjhantīti.",
  "tika-abh04t0:185_15": "Samayanaṃ saṅgati samodhānanti samayo,",
  "tika-abh04t0:185_16": "paṭilābho.",
  "tika-abh04t0:185_17": "Samassa nirodhassa yānaṃ,",
  "tika-abh04t0:185_18": "sammā vā yānaṃ apagamo appavattīti samayo, pahānaṃ.",
  "tika-abh04t0:185_19": "Abhimukhabhāvena sammā etabbo abhisametabbo adhigantabboti aviparīto sabhāvo abhisamayo.",
  "tika-abh04t0:185_20": "Abhimukhabhāvena sammā vā eti gacchati bujjhatīti abhisamayo,",
  "tika-abh04t0:185_21": "avirādhetvā dhammānaṃ aviparītasabhāvāvabodho.",
  "tika-abh04t0:185_22": "Ettha ca upasaggānaṃ jotakamattattā tassa tassa atthassa vācako samaya-",
  "tika-abh04t0:185_23": "saddo evāti saupasaggopi vutto.",
  "tika-abh04t0:185_24": "Tānevāti pīḷanādīneva.",
  "tika-abh04t0:185_25": "Vipphārikatā seribhāvena kiriyāsu ussāhanaparinipphanno.",
  "tika-abh04t0:186_0": "Kesucīti akusalavipākādīsu.",
  "tika-abh04t0:186_1": "Khaṇassa asambhavo tena vinābhāvoti āha “nanū”tiādi.",
  "tika-abh04t0:186_2": "Dhammenevāti visesantararahitena.",
  "tika-abh04t0:186_3": "Taṃyeva hi avadhāraṇena nivattitaṃ visesaṃ dasseti “na tassa pavattitthā”tiādinā.",
  "tika-abh04t0:186_4": "Yathā vā tathā vāti kālena loko pavattati nivattatīti vā kālo nāma bhāvo vattanalakkhaṇo bhāvānaṃ pavattiokāsadāyakoti vā yena tena pakārena.",
  "tika-abh04t0:186_5": "Idha uttamahetuno sambhavo eva natthīti hetuhetusādhāraṇahetūyeva paṭisedheti.",
  "tika-abh04t0:186_6": "Tappaccayataṃ anekapaccayataṃ.",
  "tika-abh04t0:187_0": "Pakatissaravādaggahaṇaṃ nidassanamattaṃ daṭṭhabbaṃ.",
  "tika-abh04t0:187_1": "Pajāpatipurisakālavādādayopi “ekakāraṇavādo”ti. Vā-",
  "tika-abh04t0:187_2": "saddena vā tesampi saṅgaho daṭṭhabbo.",
  "tika-abh04t0:187_3": "Avayava…pe…",
  "tika-abh04t0:187_4": "dāyo vutto avayavadhammena samudāyassa apadisitabbattā,",
  "tika-abh04t0:187_5": "yathā “samaṃ cuṇṇaṃ,",
  "tika-abh04t0:187_6": "alaṅkato devadatto”ti ca.",
  "tika-abh04t0:187_7": "Anipphādanaṃ nipphādanābhāvo ahetubhāvo.",
  "tika-abh04t0:187_8": "Nipphādetuṃ asamatthassa pana paccayantarānaṃ sahassepi samāgate nattheva samatthatāti āha “nipphādanasamatthassā”ti.",
  "tika-abh04t0:187_9": "Ettha ca sahakārīkāraṇāyattā phaluppādanā paccayadhammānaṃ aññamaññāpekkhāti vuttāti apekkhā viyāti apekkhā daṭṭhabbā.",
  "tika-abh04t0:188_0": "Nibyāpāresu abyāvaṭesu.",
  "tika-abh04t0:188_1": "Ekekasminti aṭṭhakathāyaṃ āmeḍitavacanassa luttaniddiṭṭhataṃ dasseti.",
  "tika-abh04t0:188_2": "Sati ca āmeḍite siddho bahubhāvoti.",
  "tika-abh04t0:188_3": "Andhasataṃ passatīti ca paccattavacanaṃ niddhāraṇe bhummavasena pariṇāmetvā “andhasate”ti āha.",
  "tika-abh04t0:188_4": "Tathā ekekasminti iminā visuṃ asamatthatā jotitāti andhasataṃ passatīti samuditaṃ passatīti atthato ayamattho",
  "tika-abh04t0:188_5": "āpannoti āha “andhasataṃ sahitaṃ passatīti adhippāyo”ti.",
  "tika-abh04t0:188_6": "Aññathāti yathārutavasena atthe gayhamāne.",
  "tika-abh04t0:188_7": "Yasmā asā…pe…",
  "tika-abh04t0:188_8": "siddho sivikubbahanādīsu,",
  "tika-abh04t0:188_9": "tasmā nāyamattho sādhetabbo.",
  "tika-abh04t0:188_10": "Idāni tassatthassa supākaṭabhāvena asādhetabbataṃ dassento “visu”ntiādimāha.",
  "tika-abh04t0:189_0": "Etenupāyenāti yoyaṃ khaṇasaṅkhāto samayo kusaluppattiyā dullabhabhāvaṃ dīpeti.",
  "tika-abh04t0:189_1": "Attano dullabhatāyāti ettha khaṇattho vā samaya-",
  "tika-abh04t0:189_2": "saddo khaṇasaṅkhāto samayoti attho vutto.",
  "tika-abh04t0:189_3": "Etena upāyabhūtena nayabhūtena.",
  "tika-abh04t0:189_4": "Yojanā kātabbāti etthāyaṃ yojanā –",
  "tika-abh04t0:189_5": "samavāya…pe…",
  "tika-abh04t0:189_6": "vuttiṃ dīpeti sayaṃ paccayasāmaggibhāvato,",
  "tika-abh04t0:189_7": "samavāyattho vā samaya-",
  "tika-abh04t0:189_8": "saddo samavāyasaṅkhāto samayo.",
  "tika-abh04t0:189_9": "So yāya paccayasāmaggiyā satīti imassa atthassa pakāsanavasena dhammānaṃ anekahetuto vuttiṃ dīpeti. Kāla…pe…",
  "tika-abh04t0:189_10": "parittataṃ dīpeti attano atiparittatāya.",
  "tika-abh04t0:189_11": "Samūha…pe…",
  "tika-abh04t0:189_12": "sahuppattiṃ dīpeti sayaṃ dhammānaṃ samudāyabhāvato. Hetu…pe…",
  "tika-abh04t0:189_13": "vuttitaṃ dīpeti sati eva attani attano phalānaṃ sambhavatoti.",
  "tika-abh04t0:189_14": "Atthapakkhe ca saddapakkhe ca yasmiṃ atiparitte kāle yasmiṃ dhammasamudāye yamhi hetumhi satīti etassa",
  "tika-abh04t0:189_15": "atthassa ñāpanavasena tadādhārāya tadadhīnāya ca kusaladhammappavattiyā duppaṭivijjhataṃ anekesaṃ sahuppattiṃ",
  "tika-abh04t0:189_16": "parādhīnappattiñca dīpetīti.",
  "tika-abh04t0:190_0": "Daḷhadhammā dhanuggahāti daḷhadhanuno issāsā.",
  "tika-abh04t0:190_1": "Daḷhadhanu nāma dvisahassathāmaṃ vuccati.",
  "tika-abh04t0:190_2": "Dvisahassathāmanti ca yassa āropitassa jiyābaddho lohasīsādīnaṃ bhāro daṇḍe gahetvā yāva kaṇḍappamāṇā ukkhittassa pathavito muccati.",
  "tika-abh04t0:190_3": "Sikkhitāti dasadvādasavassāni ācariyakule uggahitasippā.",
  "tika-abh04t0:190_4": "Katahatthāti dhanusmiṃ ciṇṇavasībhāvā.",
  "tika-abh04t0:190_5": "Koci sippameva uggaṇhāti,",
  "tika-abh04t0:190_6": "katahattho na hoti,",
  "tika-abh04t0:190_7": "ime pana na tathāti dasseti.",
  "tika-abh04t0:190_8": "Katupāsanāti rājakulādīsu dassitasippā.",
  "tika-abh04t0:190_9": "Catuddisā ṭhitā assūti ekasmiṃyeva padese thambhaṃ vā rukkhaṃ vā yaṃ kiñci ekaṃyeva nissāya catuddisābhimukhā ṭhitā siyunti attho.",
  "tika-abh04t0:190_10": "Evaṃ vuttajavanapurisassāti na evarūpo puriso koci bhūtapubbo aññatra bodhisattena.",
  "tika-abh04t0:190_11": "So hi javanahaṃsakāle evarūpamakāsi.",
  "tika-abh04t0:190_12": "Sutte pana abhūtaparikappanavasena upamāmattaṃ āhaṭaṃ.",
  "tika-abh04t0:190_13": "Tapparabhāvāti tapparabhāvato hetusaṅkhātassa samayassa parāyattavuttidīpane ekantabyāvaṭasabhāvatoti attho.",
  "tika-abh04t0:190_14": "Ye pana “tapparabhāvo”ti paṭhanti,",
  "tika-abh04t0:190_15": "tesaṃ paccayāyattavuttidīpanato tapparabhāvo hetusaṅkhātassa samayassa,",
  "tika-abh04t0:190_16": "tasmā tassa parāyattavuttidīpanatā vuttāti yojanā.",
  "tika-abh04t0:190_17": "Samudāyāyattatādīpane tapparo,",
  "tika-abh04t0:190_18": "tadekadesāyattatādīpane tapparo na hotīti āha “atapparabhāvato”ti.",
  "tika-abh04t0:191_0": "Nanu ca taṃ taṃ upādāya paññatto kālo vohāramattako,",
  "tika-abh04t0:191_1": "so kathaṃ ādhāro tattha vuttadhammānanti āha “kālopi hī”tiādi.",
  "tika-abh04t0:191_2": "Yadi kiriyāya kiriyantaralakkhaṇaṃ bhāvenabhāvalakkhaṇaṃ,",
  "tika-abh04t0:191_3": "kā panettha lakkhaṇakiriyāti āha “ihāpī”tiādi.",
  "tika-abh04t0:191_4": "Lakkhaṇabhūtabhāvayuttoti iti-",
  "tika-abh04t0:191_5": "saddo hetuattho.",
  "tika-abh04t0:191_6": "Idaṃ vuttaṃ hoti –",
  "tika-abh04t0:191_7": "yasmā sattāsaṅkhātāya lakkhaṇakiriyāya yutto samayo,",
  "tika-abh04t0:191_8": "tasmā tattha bhūminiddesoti.",
  "tika-abh04t0:192_0": "Uddānatoti yadi saṅkhepatoti attho.",
  "tika-abh04t0:192_1": "Nanu ca avasiṭṭhakilesādayo viya kilesakāmopi assādetabbatāya vatthukāme samavaruddho ñāṇaṃ viya ñeyyeti",
  "tika-abh04t0:192_2": "saṅkhepato ekoyeva kāmo siyāti anuyogaṃ sandhāyāha “kilesakāmo”tiādi.",
  "tika-abh04t0:192_3": "Sahitassāti visayavisayibhāvena avaṭṭhitassa.",
  "tika-abh04t0:192_4": "“Uddānato dve kāmā”ti kiñcāpi sabbe kāmā uddiṭṭhā,",
  "tika-abh04t0:192_5": "“catunnaṃ apāyāna”ntiādinā pana visayassa visesitattā orambhāgiyakilesabhūto kāmarāgo idha kilesakāmoti gahitoti “tenā”tiādimāha.",
  "tika-abh04t0:192_6": "Codako tassa adhippāyaṃ ajānanto “nanu cā”tiādinā anuyuñjati.",
  "tika-abh04t0:192_7": "Itaro pana “bahalakilesassā”tiādinā attano adhippāyaṃ vivarati.",
  "tika-abh04t0:193_0": "Kāmāvacaradhammesu vimānakapparukkhādippakāresu parittakusalādīsu vā.",
  "tika-abh04t0:193_1": "Nanu ca “catunnaṃ apāyāna”nti visayassa visesitattā rūpārūpadhātuggahaṇassa asambhavoyevāti? Na,",
  "tika-abh04t0:193_2": "“uddānato dve kāmā”ti niravasesato kāmānaṃ uddiṭṭhattā.",
  "tika-abh04t0:193_3": "Uddiṭṭhepi hi kāmasamudāye yathā tadekadesova gayhati,",
  "tika-abh04t0:193_4": "taṃ dassetuṃ “duvidho”tiādimāha.",
  "tika-abh04t0:193_5": "Kāmarāgo pañcakāmaguṇiko rāgo.",
  "tika-abh04t0:193_6": "Kāmataṇhā kāmāvacaradhammavisayā taṇhā.",
  "tika-abh04t0:193_7": "Nirodhataṇhā ucchedadiṭṭhisahagato rāgo.",
  "tika-abh04t0:193_8": "Idhāti ekādasavidhe padese.",
  "tika-abh04t0:193_9": "Yadi anavasesappavatti adhippetā,",
  "tika-abh04t0:193_10": "“duvidhopeso”ti na vattabbaṃ vatthukāmekadesassa idha appavattanatoti anuyogena yebhuyyabhāvato anavaseso",
  "tika-abh04t0:193_11": "viya anavasesoti vā attho gahetabboti dassento “vatthukāmopī”tiādimāha.",
  "tika-abh04t0:193_12": "Anavasesasadisatā cettha sabhāvabhinnassa kassaci anavasesato.",
  "tika-abh04t0:193_13": "Evañca katvāti kilesakāmavatthukāmānaṃ anavasesaparipuṇṇabhāvena abhilakkhitattāti attho.",
  "tika-abh04t0:193_14": "Cāsaddassa rassattaṃ katanti kāmāvacarasadde hetukattuattho antonītoti dasseti.",
  "tika-abh04t0:194_0": "Visayeti vatthusmiṃ abhidheyyattheti attho.",
  "tika-abh04t0:194_1": "Nimittaviraheti etena ruḷhīsu kiriyā vibhāgakaraṇāya,",
  "tika-abh04t0:194_2": "na attakiriyāyāti dasseti.",
  "tika-abh04t0:194_3": "Kusalabhāvanti jātakabāhitikasuttaabhidhammapariyāyena kathitaṃ kusalattaṃ.",
  "tika-abh04t0:194_4": "Tassāti sukhavipākabhāvassa.",
  "tika-abh04t0:194_5": "Tassa paccupaṭṭhānataṃ vattukāmatāyāti etena “anavajjasukhavipākalakkhaṇa”nti ettha sukhasaddo iṭṭhapariyāyo vuttoti dasseti.",
  "tika-abh04t0:194_6": "Saññāpaññākiccaṃ saññāṇakaraṇapaṭivijjhanāni,",
  "tika-abh04t0:194_7": "tadubhayavidhurā ārammaṇūpaladdhi “vijānātī”ti iminā vuccatīti āha “saññā…pe…",
  "tika-abh04t0:194_8": "gahaṇa”nti.",
  "tika-abh04t0:194_9": "Nanu ca phassādikiccatopi visiṭṭhakiccaṃ cittanti?",
  "tika-abh04t0:194_10": "Saccametaṃ,",
  "tika-abh04t0:194_11": "so pana viseso na tathā duravabodho,",
  "tika-abh04t0:194_12": "yathā saññāpaññāviññāṇānanti saññāpaññākiccavisiṭṭhalakkhaṇatāya viññāṇalakkhaṇamāha.",
  "tika-abh04t0:194_13": "Anantaradhammānaṃ paguṇabalavabhāvassa kāraṇabhāvena pavattamāno santānaṃ cinoti nāma.",
  "tika-abh04t0:194_14": "Tathāpavatti ca āsevanapaccayabhāvoti āha “āsevanapaccayabhāvena cinotī”ti.",
  "tika-abh04t0:195_0": "Cittakatamevāti abhisaṅkhāraviññāṇakatameva.",
  "tika-abh04t0:195_1": "Nānattādīnaṃ vavatthānanti ettha vavatthānaṃ paccekaṃ yojetabbaṃ.",
  "tika-abh04t0:195_2": "Vavatthānaṃ paricchedo asaṅkarabhāvo.",
  "tika-abh04t0:195_3": "Tena ca dhammo nicchito nāma hotīti āha “nicchitatā”ti.",
  "tika-abh04t0:195_4": "Liṅganānattādīnīti ettha itthipurisasaṇṭhānavasena liṅganānattaṃ.",
  "tika-abh04t0:195_5": "Devamanussatiracchānādivasena itthiliṅgassa puthuttaṃ,",
  "tika-abh04t0:195_6": "tathā purisaliṅgassa.",
  "tika-abh04t0:195_7": "Devādibhede itthiliṅge paccekaṃ nānattakāyatāsaṅkhātassa aññamaññavisadisasabhāvassa desādibhedabhinnassa ca visesassa vasena pabhedo veditabbo.",
  "tika-abh04t0:195_8": "Tathā purisaliṅge.",
  "tika-abh04t0:195_9": "Liṅganibbattakassa vā kammassa yathāvuttanānattādivasena liṅgassa nānattādīni yojetabbāni.",
  "tika-abh04t0:195_10": "Liṅganānattādīsu pavattattā saññādīnaṃ nānattādīni.",
  "tika-abh04t0:195_11": "Tenevāha “kammanānattādīhi nibbattāni hi tānī”ti.",
  "tika-abh04t0:195_12": "Apadādinānākaraṇadassanena liṅganānattaṃ dassitaṃ.",
  "tika-abh04t0:195_13": "Tasmiñca dassite saññānānattādayo dassitā evāti āvattati bhavacakkanti dassento āha “anāga…pe…",
  "tika-abh04t0:195_14": "ghaṭento”ti.",
  "tika-abh04t0:195_15": "Itthiliṅgapurisaliṅgādi viññāṇādhiṭṭhitassa rūpakkhandhassa sannivesaviseso.",
  "tika-abh04t0:195_16": "Saññāsīsena cattāro khandhā vuttā.",
  "tika-abh04t0:195_17": "Vohāravacanena ca pañcannaṃ khandhānaṃ voharitabbabhāvena pavatti dīpitā,",
  "tika-abh04t0:195_18": "yā sā taṇhādiṭṭhiabhinivesahetūti imamatthaṃ dassento “liṅgādi…pe…",
  "tika-abh04t0:195_19": "yosānānī”ti āha.",
  "tika-abh04t0:196_0": "“Ye keci,",
  "tika-abh04t0:196_1": "bhikkhave,",
  "tika-abh04t0:196_2": "dhammā akusalā akusalabhāgiyā,",
  "tika-abh04t0:196_3": "sabbete manopubbaṅgamā”ti,",
  "tika-abh04t0:196_4": "“manopubbaṅgamā dhammā”ti ca evamādivacanato cittahetukaṃ kammanti āha “kammañhi cittato nibbatta”nti.",
  "tika-abh04t0:196_5": "Yathāsaṅkhyanti kammato liṅgaṃ liṅgato saññāti attho.",
  "tika-abh04t0:196_6": "Na purimavikappe viya kammato liṅgasaññā liṅgato liṅgasaññāti ubhayato ubhayappavattidassanavasena.",
  "tika-abh04t0:196_7": "“Bhedaṃ gacchanti itthāyaṃ purisoti vā”ti bhedassa visesitattā itthādibhāvena voharitabbabhāvo idha bhedoti “itthipurisādivohāraṃ gacchantī”ti vuttaṃ.",
  "tika-abh04t0:196_8": "Addhadvayavasenāti atītapaccuppannaddhadvayavasena.",
  "tika-abh04t0:196_9": "Guṇābhibyāpanaṃ kittīti āha “patthaṭayasata”nti.",
  "tika-abh04t0:196_10": "Kammanānākaraṇena vinā kammanibbattanānākāraṇābhāvato “kammajehi…pe…",
  "tika-abh04t0:196_11": "nānākaraṇa”nti vuttaṃ.",
  "tika-abh04t0:196_12": "Avipaccanokāso aṭṭhānabhūtā,",
  "tika-abh04t0:196_13": "gatikālopi vā.",
  "tika-abh04t0:196_14": "Kāmāvacaraṃ abhisaṅkhāraviññāṇaṃ rūpadhātuyā cakkhuviññāṇādiṃ janetvā anokāsatāya tadārammaṇaṃ ajanentaṃ ettha nidassetabbaṃ.",
  "tika-abh04t0:196_15": "Ekaccacittakaraṇassa adhippetattā cakkhādivekallena cakkhuviññāṇādīnaṃ ajanakaṃ kammaviññāṇaṃ avasesapaccayavikale anogadhaṃ daṭṭhabbaṃ.",
  "tika-abh04t0:196_16": "Tadapi kālagatipayogādīti ādi-",
  "tika-abh04t0:196_17": "saddena saṅgahitanti.",
  "tika-abh04t0:196_18": "Ettha ca “sahakārīkāraṇavikalaṃ vipākassa accantaṃ okāsameva na labhati,",
  "tika-abh04t0:196_19": "itaraṃ vipākekadesassa laddhokāsanti,",
  "tika-abh04t0:196_20": "idametesaṃ nānatta”nti vadanti,",
  "tika-abh04t0:196_21": "taṃ vipākassa okāsalābhe sati sahāyakāraṇavikalatāva natthīti adhippāyena vuttaṃ.",
  "tika-abh04t0:197_0": "Bhavatu tāva bhavitvā apagataṃ bhūtāpagataṃ,",
  "tika-abh04t0:197_1": "anubhavitvā apagataṃ pana kathanti āha “anubhūtabhūtā”tiādi.",
  "tika-abh04t0:197_2": "Tena anubhūta-",
  "tika-abh04t0:197_3": "saddena yo attho vuccati,",
  "tika-abh04t0:197_4": "tassa bhūta-",
  "tika-abh04t0:197_5": "saddoyeva vācako, na anu- saddo, anu-",
  "tika-abh04t0:197_6": "saddo pana jotakoti dasseti.",
  "tika-abh04t0:197_7": "Sākhābhaṅgasadisā hi nipātopasaggāti.",
  "tika-abh04t0:197_8": "Kiriyāvisesakattañca upasaggānaṃ anekatthattā dhātusaddānaṃ tehi vattabbavisesassa jotanabhāveneva avacchindananti",
  "tika-abh04t0:197_9": "yattakā dhātusaddena abhidhātabbā atthavisesā,",
  "tika-abh04t0:197_10": "tesaṃ yaṃ sāmaññaṃ aviseso,",
  "tika-abh04t0:197_11": "tassa visese avaṭṭhāpanaṃ tassa tassa visesassa jotanamevāti āha “sāmañña…pe…",
  "tika-abh04t0:197_12": "visesīyatī”ti. Anubhūta-",
  "tika-abh04t0:197_13": "saddo bahulaṃ kammatthe eva dissatīti tassa idha kattuatthavācitaṃ dassetuṃ “anubhūtasaddo cā”tiādimāha.",
  "tika-abh04t0:197_14": "Satipi sabbesaṃ cittuppādānaṃ savedayitabhāvato ārammaṇānubhavane,",
  "tika-abh04t0:197_15": "savipallāse pana santāne cittābhisaṅkhāravasena pavattito abyākatehi visiṭṭho kusalākusalānaṃ sātisayo",
  "tika-abh04t0:197_16": "visayānubhavanākāroti ayamattho idhādhippetoti dassento “vattuṃ adhippāyavasenā”ti āha.",
  "tika-abh04t0:197_17": "Bhūtāpagatabhāvābhidhānādhippāyenāti kusalākusalassa ākaḍḍhanupāyamāha.",
  "tika-abh04t0:198_0": "Uppatitakiccanipphādanato uppatitasadisattā “uppatita”nti vuttaṃ.",
  "tika-abh04t0:198_1": "Uppajjituṃ āraddhoti anāgatassapi tasseva uppanna-",
  "tika-abh04t0:198_2": "saddena vuttatāya kāraṇamāha.",
  "tika-abh04t0:198_3": "Ettha ca rajjanādivasena ārammaṇarasānubhavanaṃ sātisayanti akusalañca kusalañca uppajjitvā niruddhatāsāmaññena",
  "tika-abh04t0:198_4": "“sabbasaṅkhataṃ bhūtāpagata”nti vuttaṃ.",
  "tika-abh04t0:198_5": "Sammohavinodaniyaṃ pana “vipākānubhavanavasena tadārammaṇaṃ.",
  "tika-abh04t0:198_6": "Avipakkavipākassa sabbathā avigatattā bhavitvā vigatatāmattavasenakammañca bhūtāpagata”nti vuttaṃ.",
  "tika-abh04t0:198_7": "Teneva tattha okāsakatuppannanti vipākamevāha.",
  "tika-abh04t0:198_8": "Idha pana kammampīti.",
  "tika-abh04t0:198_9": "Ārammaṇakaraṇavasena bhavati ettha kilesajātanti bhūmīti vuttā upādānakkhandhā.",
  "tika-abh04t0:198_10": "Aggiāhito viyāti bhūmiladdhanti vattabbatāya upāyaṃ dasseti.",
  "tika-abh04t0:198_11": "Etenāti kammaṃ.",
  "tika-abh04t0:198_12": "Etassāti vipāko vuttoti daṭṭhabbaṃ.",
  "tika-abh04t0:199_0": "Avikkhambhitattāti avinoditattā.",
  "tika-abh04t0:199_1": "Sabhūmiyanti sakabhūmiyaṃ.",
  "tika-abh04t0:199_2": "Vicchinditvāti puna uppajjituṃ adatvā.",
  "tika-abh04t0:199_3": "Khaṇattayekadesagataṃ khaṇattayagatanti vuttanti yathāvuttassa udāharaṇassa upacārabhāvamāha.",
  "tika-abh04t0:199_4": "Tena uppannā dhammā paccuppannā dhammāti idamettha udāharaṇaṃ yuttanti dasseti.",
  "tika-abh04t0:199_5": "Padhānenāti padhānabhāvena.",
  "tika-abh04t0:199_6": "Desanāya cittaṃ pubbaṅgamanti lokiyadhamme desetabbe cittaṃ pubbaṅgamaṃ katvā desanā bhagavatā ucitāti dasseti.",
  "tika-abh04t0:199_7": "Dhammasabhāvaṃ vā sandhāyāti lokiyadhammānaṃ ayaṃ sabhāvo yadidaṃ te cittajeṭṭhakā cittapubbaṅgamā pavattantīti dasseti.",
  "tika-abh04t0:199_8": "Tena tesaṃ tathādesanāya kāraṇamāha,",
  "tika-abh04t0:199_9": "sabbe akusalā dhammā cittavajjāti attho.",
  "tika-abh04t0:199_10": "Kecīti padakārā.",
  "tika-abh04t0:199_11": "Phassādayopīti pi-",
  "tika-abh04t0:199_12": "saddena rāgādayo sampiṇḍeti.",
  "tika-abh04t0:199_13": "Kālabhedābhāvepi paccayabhāvena apekkhito dhammo purimanipphanno viya voharīyatīti āha “paṭhamaṃ uppanno viyā”ti.",
  "tika-abh04t0:199_14": "Anupacaritamevassa pubbaṅgamabhāvaṃ dassetuṃ “anantarapaccayamana”ntiādi vuttaṃ.",
  "tika-abh04t0:199_15": "“Khīṇā bhavanettī”tiādivacanato nettibhūtāya taṇhāya yuttaṃ cittaṃ nāyakanti āha “taṇhāsampayuttaṃ vā”ti.",
  "tika-abh04t0:200_0": "“Yaṃ tasmiṃ samaye cetasikaṃ sāta”nti niddiṭṭhattā somanassavedanā sātasabhāvāti āha “sabhāvavasena vutta”nti.",
  "tika-abh04t0:200_1": "Nippariyāyena madhura-",
  "tika-abh04t0:200_2": "saddo rasavisesapariyāyo,",
  "tika-abh04t0:200_3": "iṭṭhabhāvasāmaññena idha upacārena vuttotiāha “madhuraṃ viyā”ti.",
  "tika-abh04t0:200_4": "Paramatthato taṇhāvinimutto nandirāgo nandirāgabhāvo vā natthīti “na ettha sampayogavasena sahagatabhāvo atthī”ti,",
  "tika-abh04t0:200_5": "“nandirāgasahagatā”ti ca vuccati.",
  "tika-abh04t0:200_6": "Tena viññāyati “sahagatasaddo taṇhāya nandirāgabhāvaṃ jotetī”ti.",
  "tika-abh04t0:200_7": "Avatthāvisesavācako vā saha-",
  "tika-abh04t0:200_8": "saddo “sanidassanā”tiādīsu viya,",
  "tika-abh04t0:200_9": "sabbāsupi avatthāsu nandirāgasabhāvāvijahanadīpanavasena nandirāgabhāvaṃ gatā nandirāgasahagatāti taṇhā vuttā. Gata-",
  "tika-abh04t0:200_10": "saddassa vā “diṭṭhigata”ntiādīsu viya atthantarābhāvato nandirāgasabhāvā taṇhā “nandirāgasahagatā”ti vuttā,",
  "tika-abh04t0:200_11": "nandirāgasabhāvāti attho.",
  "tika-abh04t0:200_12": "Idhāpīti imissaṃ aṭṭhakathāyaṃ.",
  "tika-abh04t0:200_13": "Imasmimpi padeti “somanassasahagata”nti etasmimpi pade.",
  "tika-abh04t0:200_14": "Ayamevatthoti saṃsaṭṭho eva.",
  "tika-abh04t0:200_15": "Yathādassitasaṃsaṭṭhasaddoti atthuddhārappasaṅgena pāḷito aṭṭhakathāya āgatasaṃsaṭṭhasaddo.",
  "tika-abh04t0:200_16": "Sahajāteti sahajātatthe.",
  "tika-abh04t0:201_0": "Kālavisesānapekkho kammasādhano ābhaṭṭha-",
  "tika-abh04t0:201_1": "saddo bhāsitapariyāyoti dassento āha “abhāsitabbatā anābhaṭṭhatā”ti.",
  "tika-abh04t0:201_2": "Pāḷiyanti imissā paṭhamacittuppādapāḷiyaṃ.",
  "tika-abh04t0:201_3": "Abhāsitattā evāti asaṅkhārikabhāvassa avuttattā eva.",
  "tika-abh04t0:201_4": "Kāraṇapariyāyattā vatthusaddassa paccayabhāvasāmaññato dvārabhūtadhammānampi siyā vatthupariyāyoti āha “dvāraṃ vatthūti vutta”nti.",
  "tika-abh04t0:201_5": "Tena vatthu viya vatthūti dasseti.",
  "tika-abh04t0:201_6": "Manodvārabhūtā dhammā yebhuyyena hadayavatthunā saha carantīti dvārena…pe…",
  "tika-abh04t0:201_7": "hadayavatthu vuttanti āha yathā “kuntā pacarantī”ti.",
  "tika-abh04t0:201_8": "Sakiccabhāvenāti attano kiccabhāvena,",
  "tika-abh04t0:201_9": "kiccasahitatāya vā.",
  "tika-abh04t0:201_10": "Aññāsādhāraṇoti sa-",
  "tika-abh04t0:201_11": "saddassa atthamāha.",
  "tika-abh04t0:201_12": "Sako hi raso sarasoti.",
  "tika-abh04t0:202_0": "Anantaracittahetukattā cittassa ekasamuṭṭhānatā vuttā,",
  "tika-abh04t0:202_1": "sahajātacittaphassahetukattā cetasikānaṃ dvisamuṭṭhānatā.",
  "tika-abh04t0:202_2": "“Cittasamuṭṭhānā dhammā,",
  "tika-abh04t0:202_3": "phuṭṭho bhikkhave vedeti,",
  "tika-abh04t0:202_4": "phuṭṭho sañjānāti,",
  "tika-abh04t0:202_5": "phuṭṭho cetetī”ti hi vuttaṃ.",
  "tika-abh04t0:203_0": "Sukhumarajādirūpanti aṇutajjārirūpamāha.",
  "tika-abh04t0:203_1": "Paramāṇurūpe pana vattabbameva natthi.",
  "tika-abh04t0:203_2": "Vatthuparittatāyāti etena anekakalāpagatāni bahūniyeva rūpāyatanāni samuditāni saṃhaccakāritāya sivikubbahanañāyena cakkhuviññāṇassa ārammaṇapaccayo,",
  "tika-abh04t0:203_3": "na ekaṃ katipayāni vāti dasseti.",
  "tika-abh04t0:203_4": "Nanu ca evaṃ sante cakkhuviññāṇaṃ samudāyārammaṇaṃ āpajjatīti?",
  "tika-abh04t0:203_5": "Nāpajjati samudāyasseva abhāvato.",
  "tika-abh04t0:203_6": "Na hi paramatthato samudāyo nāma koci atthi.",
  "tika-abh04t0:203_7": "Vaṇṇāyatanameva hi yattakaṃ yogyadese avaṭṭhitaṃ,",
  "tika-abh04t0:203_8": "sati paccayantarasamāyoge tattakaṃ yathāvuttena ñāyena cakkhuviññāṇassa ārammaṇapaccayo hoti avikappakattā tassa.",
  "tika-abh04t0:203_9": "Tadabhinihaṭaṃ pana manoviññāṇaṃ anekakkhattuṃ uppajjamānaṃ purimasiddhakappanāvasena samūhākārena saṇṭhānādiākārena",
  "tika-abh04t0:203_10": "ca pavattatīti kiṃ cakkhuviññāṇassa ekaṃ vaṇṇāyatanaṃ ārammaṇaṃ,",
  "tika-abh04t0:203_11": "udāhu anekānīti na codetabbametaṃ.",
  "tika-abh04t0:203_12": "Na hi paccakkhavisaye yuttimagganā yuttā.",
  "tika-abh04t0:203_13": "Kiñca bhiyyo accharāsaṅghātakkhaṇena anekakoṭisaṅkhāya cittuppattiyā pavattanato cittassa lahuparivattitāya",
  "tika-abh04t0:203_14": "samānepi ghaṭasarāvādivaṇṇānaṃ yogyadesāvaṭṭhāne purimamanasikārānurūpaṃ “ghaṭo”ti vā “sarāvo”ti vā paṭhamaṃ",
  "tika-abh04t0:203_15": "tāva eko manoviññāṇasantānena paricchijjati,",
  "tika-abh04t0:203_16": "pacchā itaro cakkhuviññāṇavīthiyā byavahitenāti avisesavidutāya pana ghaṭasarāvādibuddhiyā abhedāpattiparikappanāti.",
  "tika-abh04t0:203_17": "Īdisīpettha codanā acodanāti daṭṭhabbā.",
  "tika-abh04t0:203_18": "Khaṇaparittatāyāti pabandhakkhaṇassa ittaratāya.",
  "tika-abh04t0:203_19": "Pabandhavasena hi paccekaṃ rūpārūpadhammā virodhiavirodhipaccayasamāyoge lahuṃ dandhañca nirujjhanato parittakālā dīghakālā ca honti,",
  "tika-abh04t0:203_20": "sabhāvalakkhaṇavasena pana ekaparicchedā evāti.",
  "tika-abh04t0:203_21": "Yathā ca rūpāyatanaṃ,",
  "tika-abh04t0:203_22": "evaṃ itarānipi.",
  "tika-abh04t0:203_23": "Saddādayopi hi vatthuparittatādibhāvena labbhantīti.",
  "tika-abh04t0:203_24": "Accāsannāditāyāti ādi-",
  "tika-abh04t0:203_25": "saddena anāvajjanaṃ kenaci paṭicchannatāti evamādiṃ saṅgaṇhāti.",
  "tika-abh04t0:203_26": "Visayidhammaṃ visesato sinoti bandhatīti visayoti anaññatthabhāvāpekkho visayoti āha “visayo anaññatthabhāvenā”ti.",
  "tika-abh04t0:203_27": "Na hi cakkhuviññāṇādayo rūpāyatanādito aññasmiṃ ārammaṇe pavattantīti.",
  "tika-abh04t0:203_28": "Gāvo caranti etthāti gocaro,",
  "tika-abh04t0:203_29": "gocaro viyāti gocaroti sambahulacāritāpekkho gocaroti āha “gocaro tattha caraṇenā”ti.",
  "tika-abh04t0:203_30": "Bahulañhi cakkhuviññāṇādīhi rūpādayo gayhanti,",
  "tika-abh04t0:203_31": "na tathā manoviññāṇenāti.",
  "tika-abh04t0:203_32": "Tesanti manoviññāṇena gayhamānānaṃ rūpāyatanādīnaṃ.",
  "tika-abh04t0:203_33": "“Vacanassa anupapattito”ti kasmā vuttaṃ,",
  "tika-abh04t0:203_34": "nanu pañcadvāre pavattamanoviññāṇadhātuṃ sandhāya tesaṃ gocaravisayaṃ paccanubhotīti vacanaṃ upapajjatiyevāti? Na,",
  "tika-abh04t0:203_35": "niyamābhāvato.",
  "tika-abh04t0:203_36": "Na hi pañcadvārābhinihaṭaṃyeva mano idha “mano”ti vuttanti niyamahetu atthīti,",
  "tika-abh04t0:203_37": "etaṃyeva vā codanaṃ manasi katvā dibbacakkhuñāṇādiggahaṇaṃ kataṃ.",
  "tika-abh04t0:203_38": "Evaṃvaṇṇotiādivacanato pubbenivāsaatītānāgataṃsañāṇādayopi idha sambhavanti.",
  "tika-abh04t0:203_39": "Itarathāti rūpaṃ saddantiādinā.",
  "tika-abh04t0:204_0": "Bhojana …pe…",
  "tika-abh04t0:204_1": "ussāhādīhīti idaṃ yāya kammaññatāya rūpakāyassa kallatā hoti,",
  "tika-abh04t0:204_2": "tassā paccayanidassanaṃ.",
  "tika-abh04t0:204_3": "Bhojane hi sammāpariṇate sappāye ca utubhojane sammupayutte sammāpayogasaṅkhāte kāyikacetasikavīriye",
  "tika-abh04t0:204_4": "ca samāraddhe lahutādisabbhāvena kāyo kammakkhamo hoti sabbakiriyānukūloti.",
  "tika-abh04t0:204_5": "Atha vā bhojana…pe…",
  "tika-abh04t0:204_6": "ussāhādīhīti idaṃ kāyassa kalyatāya viya upaddutatāyapi kāraṇavacanaṃ.",
  "tika-abh04t0:204_7": "Visamabhojanāpariṇāmādito hi kāyassa upaddavakarā vātādayo uppajjantīti.",
  "tika-abh04t0:204_8": "Anuvattantassāti padaṃ “jayaṃ veraṃ pasavatī”tiādīsu viya hetuatthavasena veditabbaṃ.",
  "tika-abh04t0:204_9": "Jāgaraṇanimittañhi idha anuvattanaṃ adhippetanti.",
  "tika-abh04t0:204_10": "Atha vā anuvattantassāti idaṃ pakatiyā diṭṭhādivasena āpāthagamanupanissayānaṃ kalyatādinibbattānaṃ kāyikasukhādīnaṃ sambhavadassanaṃ.",
  "tika-abh04t0:204_11": "Kāyakalyatādiṃ ananuvattantassa hi yathāvuttaupanissayābhogābhāvena vuttappakāraṃ āpāthagamanaṃ na siyāti.",
  "tika-abh04t0:204_12": "Yathānubhūte rūpādivisaye cittassa ṭhapanaṃ āvajjanaṃ cittapaṇidahanaṃ.",
  "tika-abh04t0:204_13": "Yathānubhūtena rūpādinā sadisaṃ asadisaṃ sambandhañca sadisāsadisasambandhaṃ,",
  "tika-abh04t0:204_14": "tassa dassanādi sadisāsadisasambandhadassanādi,",
  "tika-abh04t0:204_15": "cittapaṇidahanañca sadisāsadisa…pe…",
  "tika-abh04t0:204_16": "dassanādi ca citta…pe…",
  "tika-abh04t0:204_17": "dassanādayo te paccayāti yojetabbaṃ.",
  "tika-abh04t0:204_18": "Dhātukkhobhādīti ādi-",
  "tika-abh04t0:204_19": "saddena devatūpasaṃhārādiṃ saṅgaṇhāti.",
  "tika-abh04t0:204_20": "Taṃsadisatā diṭṭhasutasadisatā.",
  "tika-abh04t0:204_21": "Taṃsampayuttatā diṭṭhasutapaṭibaddhatā.",
  "tika-abh04t0:204_22": "Kenaci vutteti iminā saddhāya anussavanibbattataṃ āha.",
  "tika-abh04t0:204_23": "Ākāravicāraṇanti tesaṃ tesaṃ atthānaṃ upaṭṭhānākāravicāraṇaṃ.",
  "tika-abh04t0:204_24": "Katthaci atthe.",
  "tika-abh04t0:205_0": "Niyamitassāti kusalameva mayā uppādetabbanti evaṃ niyamitassa.",
  "tika-abh04t0:205_1": "Pasādasinehābhāvo dosabahulatāya hotīti lūkhapuggalā dosabahulāti āha.",
  "tika-abh04t0:206_0": "Āyatanabhāvatoti kāraṇabhāvato.",
  "tika-abh04t0:207_0": "Vijjamānavatthusminti etena “vināpi deyyadhammapariccāgena cittuppādamatteneva dānamayaṃ kusalaṃ upacitaṃ",
  "tika-abh04t0:207_1": "hotī”ti kesañci atidhāvanaṃ nivattitaṃ hotīti.",
  "tika-abh04t0:208_0": "Dhammasavanassa ghosanaṃ dhammasavanaghosanaṃ.",
  "tika-abh04t0:208_1": "Tassāti “saddadānaṃ dassāmī”ti saddavatthūnaṃ ṭhānakaraṇabheriādīnaṃ sasaddappavattikaraṇassa.",
  "tika-abh04t0:208_2": "Cintanaṃ tathā tathā cittuppādanaṃ.",
  "tika-abh04t0:208_3": "Aññatthāti suttesu.",
  "tika-abh04t0:208_4": "Aparatthāti abhidhammapadesu.",
  "tika-abh04t0:208_5": "Apariyāpannāti padassa atthavaṇṇanā “paribhogaraso”tiādikāya atthavaṇṇanāya parato bahūsu potthakesu likhīyati,",
  "tika-abh04t0:208_6": "yathāṭhāneyeva pana ānetvā vattabbā.",
  "tika-abh04t0:208_7": "Tattha paramatthato avijjamānattā lakkhaṇapaññattiyo aññāyatanattā cha ajjhattikāyatanāni asaṅgahitā dhammāyatanenāti yojetabbaṃ.",
  "tika-abh04t0:209_0": "“Ekadvārikakammaṃ aññasmiṃ dvāre uppajjatī”ti kasmā vuttaṃ,",
  "tika-abh04t0:209_1": "nanu rūpādīsu ekārammaṇaṃ cittaṃ yathā na aññārammaṇaṃ hoti cittavisesassa adhippetattā,",
  "tika-abh04t0:209_2": "evaṃ kammavisese adhippete kāyadvārādīsu ekadvārikakammaṃ aññasmiṃ dvāre na uppajjati tattheva pariyositattā,",
  "tika-abh04t0:209_3": "atha kammasāmaññaṃ adhippetaṃ,",
  "tika-abh04t0:209_4": "rūpādīsu ekārammaṇanti idaṃ udāharaṇaṃ na siyāti? Na,",
  "tika-abh04t0:209_5": "asadisabhāvavibhāvanavasena udāhaṭattā,",
  "tika-abh04t0:209_6": "itarathā manoviññāṇabhūtaṃ idaṃ cittaṃ chasupi visayesu pavattanato anibaddhārammaṇanti ārammaṇaṃ sadisūdāharaṇabhāvena",
  "tika-abh04t0:209_7": "vucceyya ārammaṇaṃ viya dvārampi anibaddhanti.",
  "tika-abh04t0:209_8": "Yasmā pana satipi kammānaṃ dvārantaracaraṇe yebhuyyena vuttiyā tabbahulavuttiyā ca dvārakammānaṃ aññamaññaṃ vavatthānaṃ vakkhati,",
  "tika-abh04t0:209_9": "tasmā pāṇātipātādibhāvasāmaññena kammaṃ ekattanayavasena gahetvā tassa vacīdvārādīsu pavattisabbhāvato",
  "tika-abh04t0:209_10": "kammassa anibaddhattāti vuttanti āha “kāyadvārādīsu ekadvārikakammaṃ aññasmiṃ dvāre na nuppajjatī”ti.",
  "tika-abh04t0:209_11": "Rūpādīsu pana ekārammaṇaṃ cittaṃ tenevārammaṇena paricchinnanti visiṭṭhameva gahitanti ārammaṇameva nibaddhanti vuttanti cittaviseso eva gahito,",
  "tika-abh04t0:209_12": "na cittasāmaññaṃ.",
  "tika-abh04t0:209_13": "“Nanu ca rūpārammaṇaṃ vā…pe…",
  "tika-abh04t0:209_14": "dhammārammaṇaṃ vā yaṃ yaṃ vā panā”ti ārammaṇampi aniyameneva vuttanti?",
  "tika-abh04t0:209_15": "Saccametaṃ,",
  "tika-abh04t0:209_16": "tattha pana yaṃ rūpādīsu ekārammaṇaṃ cittaṃ,",
  "tika-abh04t0:209_17": "taṃ tena vinā nappavattati,",
  "tika-abh04t0:209_18": "kammaṃ pana kāyadvārikādibhedaṃ vacīdvārādīsu na nappavattatīti imassa visesassa jotanatthaṃ pāḷiyaṃ ārammaṇameva gahitaṃ,",
  "tika-abh04t0:209_19": "dvāraṃ na gahitanti imamatthaṃ dasseti “ārammaṇameva nibaddha”ntiādinā.",
  "tika-abh04t0:209_20": "Vacīdvāre uppajjamānampi pāṇātipātādīti attho.",
  "tika-abh04t0:210_0": "Kāmāvacarakusalaṃ",
  "tika-abh04t0:211_0": "Kāyakammadvārakathāvaṇṇanā",
  "tika-abh04t0:212_0": "Kammadvārānantiādinā pakāsetabbassa sarūpaṃ pakāsanupāyañca dasseti.",
  "tika-abh04t0:212_1": "Niyatarūparūpavasenāti dhammasaṅgahe niddiṭṭhaniyatarūparūpavasena.",
  "tika-abh04t0:212_2": "Aññathā kammasamuṭṭhānikakāye hadayavatthupi gahetabbaṃ siyā.",
  "tika-abh04t0:212_3": "Ekasantatipariyāpanno upādinnakakāyo idha gahitoti cakkhāyatanādīti vuttesu eko bhāvo hadayavatthu ca",
  "tika-abh04t0:212_4": "gahitanti na sakkā vattuṃ “cakkhāyatanādīni jīvitapariyantānī”ti sannivesassa vibhāvitattā.",
  "tika-abh04t0:213_0": "Vipphandamānavaṇṇaggahaṇānantaraṃ viññattiggahaṇassa icchitattā calanākārāva vāyodhātu viññattivikārasahitāti",
  "tika-abh04t0:213_1": "kadāci āsaṅkeyyāti tannivattanatthaṃ “paṭhamajavanasamuṭṭhitā”ti āha.",
  "tika-abh04t0:213_2": "Desantaruppattihetubhāvena cāletunti etena desantaruppatti calanaṃ,",
  "tika-abh04t0:213_3": "taṃnimitte ca kattubhāvo upacaritoti dasseti,",
  "tika-abh04t0:213_4": "aññathā khaṇikatā abyāpāratā ca dhammānaṃ na sambhaveyyāti.",
  "tika-abh04t0:213_5": "Tadabhimukhabhāvavikāravatīti taṃdisamabhimukho tadabhimukho,",
  "tika-abh04t0:213_6": "tassa bhāvo tadabhimukhabhāvo,",
  "tika-abh04t0:213_7": "so eva vikāro,",
  "tika-abh04t0:213_8": "taṃsamaṅginī vāyodhātu tadabhimukhabhāvavikāravatī.",
  "tika-abh04t0:213_9": "Idāni tadabhimukhabhāvavikā rassa viññattibhāvaṃ dassento āha “adhippāyasahabhāvī”tiādi.",
  "tika-abh04t0:213_10": "Evañca katvātiādinā imissā atthavaṇṇanāya laddhaguṇaṃ dasseti.",
  "tika-abh04t0:213_11": "Tattha āvajjanassāti manodvārāvajjanassa.",
  "tika-abh04t0:213_12": "Yato bāttiṃsātiādinā tassa viññattisamuṭṭhāpakatā na sakkā paṭisedhetunti dasseti.",
  "tika-abh04t0:214_0": "Paccayo bhavituṃ samatthoti etena yathāvuttavāyodhātuyā thambhanacalanasaṅkhātakiccanipphādane tassa ākāravisesassa sahakārīkāraṇabhāvamāha.",
  "tika-abh04t0:214_1": "Anidassanasappaṭighatādayo viya mahābhūtānaṃ avatthāvisesamattaṃ so ākāravisesoti paramatthato na kiñci hotīti “paramatthato abhāvaṃ dassetī”ti āha.",
  "tika-abh04t0:214_2": "Paramatthato cittasamuṭṭhānabhāvo paṭisedhito.",
  "tika-abh04t0:214_3": "Kammasamuṭṭhānādibhāvassa pana sambhavoyeva natthīti yathāvuttavikārassa paramatthato sabbhāve nakutocisamuṭṭhitattā appaccayattaṃ āpannaṃ.",
  "tika-abh04t0:214_4": "Na hi rūpaṃ appaccayaṃ atthi,",
  "tika-abh04t0:214_5": "appaccayatte ca sati niccabhāvo āpajjati,",
  "tika-abh04t0:214_6": "na ca nibbānavajjo attho sabhāvadhammo nicco atthi.",
  "tika-abh04t0:214_7": "Cittasamuṭṭhānabhāvo viyāti viññattiyā cittasamuṭṭhānaupādārūpabhāvo upacārasiddhoti dasseti.",
  "tika-abh04t0:215_0": "Viññattiyā karaṇabhūtāya.",
  "tika-abh04t0:215_1": "Yaṃ karaṇanti yaṃ cittakiriyaṃ cittabyāpāraṃ.",
  "tika-abh04t0:215_2": "Viññattiyā viññātattanti idamesa kāretīti yadetaṃ adhippāyavibhāvanaṃ,",
  "tika-abh04t0:215_3": "etaṃ viññattivikārarahitesu rukkhacalanādīsu na diṭṭhaṃ,",
  "tika-abh04t0:215_4": "hatthacalanādīsu pana diṭṭhaṃ,",
  "tika-abh04t0:215_5": "tasmā vipphandamānavaṇṇavinimutto koci vikāro atthi kāyikakaraṇasaṅkhātassa adhippāyassa ñāpakoti viññāyati.",
  "tika-abh04t0:215_6": "Ñāpako ca hetu ñāpetabbamatthaṃ sayaṃ ñātoyeva ñāpeti,",
  "tika-abh04t0:215_7": "na sabbhāvamattenāti vaṇṇaggahaṇānantaraṃ vikāraggahaṇampi viññāyati.",
  "tika-abh04t0:215_8": "Tathā hi visayabhāvamāpanno eva saddo atthaṃ pakāseti, netaro.",
  "tika-abh04t0:215_9": "Tenevāha “na hi viññattī”tiādi.",
  "tika-abh04t0:215_10": "Yadi pana cittajarūpānaṃ calanākāro viññatti,",
  "tika-abh04t0:215_11": "cakkhuviññāṇassa vipphandamānavaṇṇārammaṇattā tenapi sā gahitā siyāti āsaṅkāya nivattanatthaṃ āha “cakkhuviññāṇassā”tiādi.",
  "tika-abh04t0:216_0": "Tālapaṇṇādirūpānītiādināpi viññattiyā viññātabbataṃ manoviññāṇeneva ca viññātabbataṃ dasseti.",
  "tika-abh04t0:216_1": "Sañjānāti etenāti saññāṇaṃ,",
  "tika-abh04t0:216_2": "tassa udakādino saññāṇaṃ taṃsaññāṇaṃ,",
  "tika-abh04t0:216_3": "tassa ākāro taṃsaññāṇākāro,",
  "tika-abh04t0:216_4": "udakādisahacārippakāro ca so taṃsaññāṇākāro cāti udakā…pe… kāro,",
  "tika-abh04t0:216_5": "taṃ gahetvā jānitvā.",
  "tika-abh04t0:216_6": "Tadākārassāti udakādiñāpanākārassa.",
  "tika-abh04t0:216_7": "Yadi yathāvuttavikāraggahaṇaṃyeva kāraṇaṃ adhippāyaggahaṇassa,",
  "tika-abh04t0:216_8": "atha kasmā aggahitasaṅketassa adhippāyaggahaṇaṃ na hotīti?",
  "tika-abh04t0:216_9": "Na kevalaṃ vikāraggahaṇameva adhippāyaggahaṇassa kāraṇaṃ,",
  "tika-abh04t0:216_10": "kiñcarahīti āha “etassa panā”tiādi.",
  "tika-abh04t0:217_0": "Atha panātiādinā viññattiyā anumānena gahetabbataṃ dasseti.",
  "tika-abh04t0:217_1": "Sādhippāya…pe…",
  "tika-abh04t0:217_2": "nantaranti adhippāyasahitavikārena sahajātavaṇṇāyatanaggahaṇasaṅkhātassa cakkhudvārikaviññāṇasantānassa anantaraṃ.",
  "tika-abh04t0:217_3": "Adhippāyaggahaṇassāti adhippāyavavatthāpakassa tatiyavāre javanassa.",
  "tika-abh04t0:217_4": "Adhippāyasahabhū vikārābhāve abhāvatoti etena yathāvuttavikāraṃ adhippāyaggahaṇena anuminoti.",
  "tika-abh04t0:217_5": "Evaṃ satītiādinā yathānumitamatthaṃ nigamanavasena dasseti.",
  "tika-abh04t0:217_6": "Tattha udakādiggahaṇenevāti tālapaṇṇādīnaṃ vaṇṇaggahaṇānantarena purimasiddhasambandhānuggahitena udakādīnaṃ tattha atthibhāvavijānaneneva.",
  "tika-abh04t0:217_7": "Yathā tālapaṇṇādīnaṃ udakādisahacārippakārataṃ saññāṇākāro viññātoyeva hoti nānantariyakattā,",
  "tika-abh04t0:217_8": "evaṃ vipphandamānavaṇṇaggahaṇānantarena purimasiddhasambandhānuggahitena gantukāmatādiadhippāyavijānaneneva",
  "tika-abh04t0:217_9": "viññatti viññātā hoti tadabhāve abhāvatoti upamāyojanā.",
  "tika-abh04t0:218_0": "Sabhāvabhūtanti anvatthabhūtaṃ.",
  "tika-abh04t0:218_1": "Dvidhāti viññāpanato viññeyyato ca.",
  "tika-abh04t0:218_2": "Kāyaviññattiyā tathāpavattamānāya cetanāsaṅkhātassa kammassa kāyakammabhāvo nipphajjati tāya upalakkhitabbattā,",
  "tika-abh04t0:218_3": "na pana catuvīsatiyā paccayesu kenaci paccayabhāvatoti dassento “tasmiṃ dvāre siddhā”tiādimāha.",
  "tika-abh04t0:218_4": "Tena vacīdvāruppannāpi pāṇātipātādayo saṅgahitāti tesaṃ saṅgahitabhāvaṃ dasseti.",
  "tika-abh04t0:218_5": "Atha vā kāyadvāruppannāya kāyakammabhūtāya cetanāya vasena “tena dvārena viññātabbabhāvato”ti vuttaṃ,",
  "tika-abh04t0:218_6": "tassāyeva dvārantaruppannāya vasena “tena dvārena nāmalābhato”ti.",
  "tika-abh04t0:218_7": "Manodvārāvajjanassapi viññattisamuṭṭhāpakabhāvo nicchitoti “ekādasannaṃ kiriyacittāna”nti āha.",
  "tika-abh04t0:219_0": "Dvārantaracārinoti dvārantarabhāvena pavattanakā.",
  "tika-abh04t0:219_1": "Dvārasambhedāti dvārānaṃ saṅkaraṇato.",
  "tika-abh04t0:219_2": "Dvārānañhi dvārantarabhāvappattiyā sati kāyadvārassa vacīdvārādibhāvo,",
  "tika-abh04t0:219_3": "vacīdvārassa ca kāyadvārādibhāvo āpajjatīti taṃtaṃdvāruppannakammānampi saṅkaro siyā.",
  "tika-abh04t0:219_4": "Tenāha “kammasambhedopī”ti.",
  "tika-abh04t0:219_5": "Evaṃ sati kāyakammaṃ…pe…",
  "tika-abh04t0:219_6": "vavatthānaṃ na siyā.",
  "tika-abh04t0:219_7": "Yadi kammāni kammantaracārīni honti,",
  "tika-abh04t0:219_8": "kāyakammādikassa vacīkammādikabhāvāpattito “kammasambhedā dvārasambhedopī”ti kāyakammaṃ kāyakammadvāranti",
  "tika-abh04t0:219_9": "aññamaññavavatthānaṃ na siyāti imamatthamāha “kammānampi kammantaracaraṇe eseva nayo”ti.",
  "tika-abh04t0:219_10": "Kammantaracaraṇaṃ kammantarūpalakkhaṇatā.",
  "tika-abh04t0:219_11": "Tenevāha “dvārabhāvenā”ti.",
  "tika-abh04t0:219_12": "Dvārantaracaraṇaṃ dvārantaruppatti.",
  "tika-abh04t0:219_13": "Dvāreti attano dvāre.",
  "tika-abh04t0:219_14": "Aññasminti dvārantare.",
  "tika-abh04t0:219_15": "Kammānīti taṃtaṃdvārikakammāni.",
  "tika-abh04t0:219_16": "Aññānīti aññadvārikakammāni.",
  "tika-abh04t0:219_17": "Dvāre dvārāni na carantīti dvārantarabhāvena nappavattanti,",
  "tika-abh04t0:219_18": "dvārantaraṃ vā na saṅkamanti.",
  "tika-abh04t0:219_19": "Kiñcāpi viññattiyā catuvīsatiyā paccayesu yena kenaci paccayena cetanāya paccayabhāvo natthi,",
  "tika-abh04t0:219_20": "tathā pana viññattiyā pavattamānāya eva pāṇātipātādi hoti,",
  "tika-abh04t0:219_21": "nāññathāti siyā viññattiyā hetubhāvo cetanāyāti vuttaṃ “dvārehi kāraṇabhūtehī”ti.",
  "tika-abh04t0:219_22": "Kāyakammaṃ vacīkammanti kammavavatthānasseva vā kāraṇabhāvaṃ sandhāya “dvārehi kāraṇabhūtehī”ti vuttaṃ.",
  "tika-abh04t0:219_23": "Yadipi “dvārehi kammānī”ti vuttaṃ,",
  "tika-abh04t0:219_24": "“aññamaññaṃ vavatthitā”ti pana vuttattā kammehipi dvārāni vavatthitānīti ayamatthopi siddhoyevāti dassetuṃ “na kevala”ntiādi vuttaṃ.",
  "tika-abh04t0:219_25": "Advāracārīhīti dvārānaṃ sayaṃ vavatthitabhāvamāha,",
  "tika-abh04t0:219_26": "na pana avavatthānaṃ,",
  "tika-abh04t0:219_27": "vavatthānamevāti adhippāyo.",
  "tika-abh04t0:219_28": "Idāni taṃ vavatthānaṃ vibhāveti kammānapekkhātiādinā.",
  "tika-abh04t0:219_29": "Tattha samayaniyamitena cittena samayo viya dvāraniyamitehi kammehi dvārāni niyamitānīti ayaṃ saṅkhepattho.",
  "tika-abh04t0:220_0": "Evaṃsabhāvattāti dvārabhūtehi kāyādīhi upalakkhaṇīyasabhāvattā.",
  "tika-abh04t0:220_1": "Āṇatti…pe…",
  "tika-abh04t0:220_2": "mānassāti kāyavacīkammānaṃ vacīkāyaviññattīhi pakāsetabbataṃ āha.",
  "tika-abh04t0:220_3": "Kāyādīhīti kāyavacīviññattīhi.",
  "tika-abh04t0:220_4": "Tasmāti yasmā dvārantare carantānipi kammāni sakena dvārena upalakkhitāneva caranti, tasmā.",
  "tika-abh04t0:220_5": "Nāpi kammaṃ dvārassāti yasmiṃ dvārantare kammaṃ carati,",
  "tika-abh04t0:220_6": "tassa dvārassa anattaniyassa.",
  "tika-abh04t0:220_7": "Taṃtaṃdvāramevāti sakadvārameva.",
  "tika-abh04t0:220_8": "Kammassāti sakasakakammassa.",
  "tika-abh04t0:220_9": "Yadi kammehi dvārāni vavatthitāni,",
  "tika-abh04t0:220_10": "“kammassa anibaddhattā”ti idaṃ kathaṃ nīyatīti āha “pubbe panā”tiādi.",
  "tika-abh04t0:221_0": "Sāti viññatti.",
  "tika-abh04t0:221_1": "Tassāti kammassa.",
  "tika-abh04t0:221_2": "Kenaci pakārenāti catuvīsatiyā paccayappakāresu kenaci pakārena.",
  "tika-abh04t0:221_3": "Taṃsahajātāti etena kāyaviññattiyā sabbhāveyeva kāyakammassa sabbhāvo,",
  "tika-abh04t0:221_4": "nāññathāti pariyāyena viññattiyā kammassa kāraṇabhāvaṃ vibhāveti.",
  "tika-abh04t0:221_5": "Tenevāha “uppattiṭṭhānabhāvena vuttā”ti.",
  "tika-abh04t0:221_6": "Yathāvuttaniyamenātiādinā kammassa uppattiṭṭhānabhāve byabhicārābhāvamāha.",
  "tika-abh04t0:221_7": "Tattha yathāvuttaniyamenāti aṭṭhakathāyaṃ vuttappakārena vavatthānayuttisaṅkhātena niyamena.",
  "tika-abh04t0:221_8": "Dvāracaraṇeti aññadvāracaraṇe.",
  "tika-abh04t0:222_0": "Kāyakammadvārakathāvaṇṇanā niṭṭhitā.",
  "tika-abh04t0:223_0": "Vacīkammadvārakathāvaṇṇanā",
  "tika-abh04t0:224_0": "Catūhi aṅgehīti ettha “subhāsitaṃyeva bhāsati,",
  "tika-abh04t0:224_1": "no dubbhāsitaṃ.",
  "tika-abh04t0:224_2": "Dhammaṃyeva,",
  "tika-abh04t0:224_3": "piyaṃyeva,",
  "tika-abh04t0:224_4": "saccaṃyeva bhāsati,",
  "tika-abh04t0:224_5": "no alika”nti yāni aṅgāni sutte vuttāni,",
  "tika-abh04t0:224_6": "tesaṃ cetanāsabhāvaṃ dassetuṃ “subhāsitabhāsanā”tiādi vuttaṃ.",
  "tika-abh04t0:224_7": "Tathāpavattāti subhāsitabhāsanādibhāvena pavattā.",
  "tika-abh04t0:224_8": "Saha sambhūtattāti saheva uppannattā.",
  "tika-abh04t0:224_9": "Na hi vacīviññatti saddarahitā atthi.",
  "tika-abh04t0:224_10": "Tathā hi “yā tāya vācāya viññattī”ti vuttaṃ.",
  "tika-abh04t0:224_11": "“Vācāgirā byapatho”tiādinā nātisukhumaṃyeva saddavācaṃ vatvā “yā tāya vācāya viññattī”ti,",
  "tika-abh04t0:224_12": "tāya saddhiṃ yojetvā vacīviññattiyā vuttattā rūpāyatanaṃ viya vatthuparittatādinā saddāyatanampi anindriyagocaro atthīti ca adhippāyena “yā tāya…pe…",
  "tika-abh04t0:224_13": "viññāyatī”ti āha.",
  "tika-abh04t0:225_0": "Idāni avisesena cittasamuṭṭhānasaddassa sotaviññāṇārammaṇatā pāḷiyaṃ vuttāti vitakkavipphārasaddo na",
  "tika-abh04t0:225_1": "sotaviññeyyoti mahāaṭṭhakathāvādassa pāḷiyā virodhaṃ dassetuṃ “cittasamuṭṭhāna”ntiādi vuttaṃ.",
  "tika-abh04t0:225_2": "Evaṃ saṅgahakārassa adhippāye ṭhatvā mahāaṭṭhakathāvādassa paṭisedhetabbataṃ dassetvā idāni attano adhippāye",
  "tika-abh04t0:225_3": "ṭhatvā taṃ pariharituṃ “mahāaṭṭhakathāyaṃ panā”tiādimāha.",
  "tika-abh04t0:225_4": "Saṅghaṭṭanākārena pavattānaṃ bhūtānaṃ saddassa nissayabhāvato saṅghaṭṭanena saheva saddo uppajjati.",
  "tika-abh04t0:225_5": "Tappaccayabhāvoti upādinnakaghaṭṭanassa paccayabhāvo.",
  "tika-abh04t0:225_6": "Cittajapathavīdhātuyā upādinnakaghaṭṭane paccayo bhavituṃ samattho cittasamuṭṭhānamahābhūtānaṃ eko ākāraviseso atthi.",
  "tika-abh04t0:225_7": "Tadākārattā hi tesaṃ pathavīdhātu upādinnakaṃ ghaṭṭetīti imamatthaṃ vuttānusārena veditabbattā “vuttanayeneva",
  "tika-abh04t0:225_8": "veditabbo”ti vatvā tameva vuttanayaṃ “tabbikārāna”ntiādinā vibhāveti.",
  "tika-abh04t0:225_9": "Tattha aññamaññassa paccayabhāvo tappaccayabhāvo vuttoti attho.",
  "tika-abh04t0:225_10": "Aññampi sabbaṃ vidhānanti “na cittasamuṭṭhānāti etena paramatthato abhāvaṃ dassetī”tiādinā attanā vuttavidhānaṃ.",
  "tika-abh04t0:225_11": "Aṭṭhakathāyaṃ pana vuttavidhānaṃ “heṭṭhā vuttanayeneva veditabba”nti aṭṭhakathāyaṃ vuttamevāti.",
  "tika-abh04t0:226_0": "Attano attano paccayuppannassa desantare pārampariyena uppādanaṃ desantaruppādanaparamparatā.",
  "tika-abh04t0:226_1": "Laddhāsevanenāti laddhapubbābhisaṅkhārena.",
  "tika-abh04t0:226_2": "Cittenevāti paṭhamacitteneva.",
  "tika-abh04t0:226_3": "“Satta javanāni satta akkharāni nibbattentīti vādaṃ paṭikkhipitvā ekajavanavārapariyāpannāni cittāni ekamakkharaṃ nibbattentī”ti vadanti.",
  "tika-abh04t0:226_4": "Kiñcāpi paṭhamacittenapi ghaṭṭanā nipphajjati,",
  "tika-abh04t0:226_5": "ekasseva pana bahuso pavattanena atthi koci visesoti purimajavanasamuṭṭhitāhi ghaṭṭanāhi paṭiladdhāsevanena",
  "tika-abh04t0:226_6": "sattamajavanena samuṭṭhitā ghaṭṭanā paribyattamakkharaṃ nibbattetīti upatthambhanaṃ natthīti na sakkā vattuṃ.",
  "tika-abh04t0:226_7": "Laddhābhisaṅkhārena pana paṭhamacittenapi ghaṭṭanā balavatī hotīti aṭṭhakathāyaṃ “upatthambhanakiccaṃ natthī”ti vuttaṃ siyā,",
  "tika-abh04t0:226_8": "sabbametaṃ vīmaṃsitvā gahetabbaṃ.",
  "tika-abh04t0:227_0": "Vacīkammadvārakathāvaṇṇanā niṭṭhitā.",
  "tika-abh04t0:228_0": "Manokammadvārakathāvaṇṇanā",
  "tika-abh04t0:229_0": "“Sabbāyapi kāyavacīviññattiyā kāyavacīdvārabhāvo viya sabbassapi cittassa manodvārabhāvo sambhavatī”ti",
  "tika-abh04t0:229_1": "dassanatthaṃ aṭṭhakathāyaṃ “ayaṃ nāma mano manodvāraṃ na hotīti na vattabbo”ti vatvā taṃdvāravantadhammadassanatthaṃ",
  "tika-abh04t0:229_2": "“ayaṃ nāma cetanā”tiādi vuttanti āha “yassa dvāraṃ mano,",
  "tika-abh04t0:229_3": "taṃ dassanatthaṃ vutta”nti.",
  "tika-abh04t0:229_4": "Yathā pana tividhacatubbidhakāyavacīkammānaṃ dvārabhāvato kāyakammadvāravacīkammadvārāni vuttāni,",
  "tika-abh04t0:229_5": "evaṃ manokammanti vuttaabhijjhādīnaṃ dvārabhāvato vaṭṭahetubhūtalokiyakusalākusalasampayuttamano eva",
  "tika-abh04t0:229_6": "manokammadvāranti sanniṭṭhānaṃ katanti daṭṭhabbaṃ.",
  "tika-abh04t0:229_7": "Cetanāya attano kiccaṃ āraddhāya sampayuttāpi taṃ taṃ sakiccaṃ ārabhantīti sā ne sakicce pavatteti nāma,",
  "tika-abh04t0:229_8": "tathā pavattentī ca sampayutte ekasmiṃ ārammaṇe avippakiṇṇe karoti byāpāreti cāti vuccati,",
  "tika-abh04t0:229_9": "tathā sampayuttānaṃ yathāvuttaṃ avippakiṇṇakaraṇaṃ sampiṇḍanaṃ āyūhanaṃ byāpārāpādanaṃ byāpāraṇaṃ cetayananti",
  "tika-abh04t0:229_10": "āyūhanacetayanānaṃ nānattaṃ dassento “phassādidhammehī”tiādimāha.",
  "tika-abh04t0:229_11": "Tathākaraṇanti yathā phassādayo sakasakakicce pasutā bhavanti,",
  "tika-abh04t0:229_12": "tathā karaṇaṃ.",
  "tika-abh04t0:229_13": "Teneva yathāvuttena avippakiṇṇabyāpāraṇākārena sampayuttānaṃ karaṇaṃ pavattananti daṭṭhabbaṃ.",
  "tika-abh04t0:229_14": "Kammakkhayakarattāti kammakkhayakaramanassa kammadvārabhāvo na yujjatīti adhippāyo.",
  "tika-abh04t0:229_15": "Yato “kammapathakathā lokiyā evā”ti vadanti.",
  "tika-abh04t0:230_0": "Manokammadvārakathāvaṇṇanā niṭṭhitā.",
  "tika-abh04t0:231_0": "Kammakathāvaṇṇanā",
  "tika-abh04t0:232_0": "Samānakālāpi kāraṇaphalakiriyā pubbāparakālā viya vattuṃ yuttāyeva.",
  "tika-abh04t0:232_1": "Seyyathāpi paṭiccasamuppāde “cakkhuñca paṭicca rūpe ca uppajjati cakkhuviññāṇa”nti dassetuṃ “atha vā”tiādimāha.",
  "tika-abh04t0:232_2": "Copanakiriyanti viññattidvayaṃ āha.",
  "tika-abh04t0:232_3": "Tassā hi cittasamuṭṭhānakāyasaddavācāhi kāyavacīviññattīhi eva vā purimapurimāhi pavattetabbattā “kāyavācāhi",
  "tika-abh04t0:232_4": "copanakiriyaṃ karotī”ti vuttaṃ tabbikārānaṃ bhūtānaṃ tathāpavattanato.",
  "tika-abh04t0:232_5": "Atha vā kāyavācāhīti kāyavacīviññattīhi.",
  "tika-abh04t0:232_6": "Copanakiriyanti rūpakāyassa thambhanacalanakiriyaṃ upādinnakaghaṭṭanakiriyañca.",
  "tika-abh04t0:232_7": "Esā hi kiriyā “rūpakāyaṃ thambhetuṃ cāletuṃ paccayo bhavituṃ samattho”ti,",
  "tika-abh04t0:232_8": "“upādinnakaghaṭṭanassa paccayabhūto”ti ca vuttattā kāyavacīviññattīhi nipphajjatīti.",
  "tika-abh04t0:232_9": "Evañca katvā “copanakiriyānissayabhūtā kāyavācā”ti,",
  "tika-abh04t0:232_10": "“kāyādīhi karaṇabhūtehi copanābhijjhādikiriyaṃ karonti vāsiādīhi viya chedanādi”nti ca idampi vacanaṃ samatthitaṃ bhavati.",
  "tika-abh04t0:232_11": "Na kevalaṃ dharamānatāva sabbhāvo,",
  "tika-abh04t0:232_12": "atha kho maggena asamucchinnatāpīti dassento “anirodhitevā”ti āha.",
  "tika-abh04t0:232_13": "Asamucchinnatā ca kāyādīnaṃ tadupanissayakilesāsamucchedenevāti daṭṭhabbaṃ.",
  "tika-abh04t0:232_14": "“Kāyādīhi karaṇabhūtehi copanābhijjhādikiriyaṃ karontī”ti etena copanābhijjhādikiriyānibbattidvārena",
  "tika-abh04t0:232_15": "cetanānibbattiyeva vuttāti iminā adhippāyena “evañca…pe…",
  "tika-abh04t0:232_16": "yujjantī”ti āha.",
  "tika-abh04t0:232_17": "Evañca katvā kāye sati vācāya satītiādivacanaṃ anulomitaṃ hoti.",
  "tika-abh04t0:232_18": "Yāya cetanāyāti karaṇaniddeso pana kāyādīnaṃ copanābhijjhādikiriyāya ca cetanāhetukattadassanatthaṃ vuttoti.",
  "tika-abh04t0:233_0": "Sabhāvato upakārakato magge sati sabbhāvato ca bojjhaṅgā magge antogadhāti āha “na ca na sakkā”tiādi.",
  "tika-abh04t0:234_0": "Kammapathaṃ appattānampi taṃtaṃdvāre saṃsandananti yathā kammapathaṃ pattānaṃ,",
  "tika-abh04t0:234_1": "evaṃ kammapathaṃ appattānampi satipi dvārantaruppattiyaṃ yathāsakaṃ dvāreheva nāmaggahaṇanti vadanti,",
  "tika-abh04t0:234_2": "evaṃ sati aṭṭhakathāya virodho.",
  "tika-abh04t0:234_3": "Dutiyatthassa ca abhāvo siyā,",
  "tika-abh04t0:234_4": "tasmā taṃtaṃdvāre saṃsandananti yasmiṃ yasmiṃ dvāre kammapathaṃ appattā akusalacetanādayo pavattā,",
  "tika-abh04t0:234_5": "tāsaṃ tena teneva dvārena nāmaggahaṇaṃ.",
  "tika-abh04t0:234_6": "Taṃ pana taṃtaṃdvārapakkhikabhāvakaraṇato tattha avarodhananti vuttaṃ.",
  "tika-abh04t0:234_7": "Yathā hi kammapathaṃ pattā kāyakammādisaṅkhātā cetanā dvārantare uppannāpi kāyakammādināmameva labhanti,",
  "tika-abh04t0:234_8": "na evaṃ kammapathaṃ appattā.",
  "tika-abh04t0:234_9": "Tā pana yattha yattha dvāre uppajjanti,",
  "tika-abh04t0:234_10": "tena teneva dvārena kāyaduccaritaṃ vacīduccaritantiādināmaṃ labhanti.",
  "tika-abh04t0:234_11": "Evaṃ nāmaggahaṇameva hi tesaṃ taṃtaṃdvārapakkhikakaraṇaṃ vuttaṃ.",
  "tika-abh04t0:234_12": "Teneva hi aṭṭhakathāyaṃ “kiñcāpi vacīdvāre copanappattaṃ kammapathaṃ,",
  "tika-abh04t0:234_13": "appattatāya pana kāyakammaṃ na hoti,",
  "tika-abh04t0:234_14": "kevalaṃ vacīduccaritaṃ nāma hotī”ti vuttaṃ.",
  "tika-abh04t0:235_0": "Satipi pāṇātipātādicetanāya vacīdvārādīsu pavattiyaṃ yathāvuttayebhuyyatabbahulavuttiyā kāyakammādibhāvavavatthāpanaṃ",
  "tika-abh04t0:235_1": "kāyādikassa taṃtaṃdvārabhāvavavatthāpanañca kammadvārābhedanaṃ.",
  "tika-abh04t0:235_2": "Tañhi kammadvārānaṃ asaṃkiṇṇabhāvena patiṭṭhāpanaṃ.",
  "tika-abh04t0:235_3": "Yaṃ sandhāya “āṇattisamuṭṭhitesū”ti aṭṭhakathāyaṃ vakkhati.",
  "tika-abh04t0:235_4": "Keci pana “ekekasmiṃ dvāre anekesaṃ kammānaṃ pavattidassanampi dvārasaṃsandana”nti vadanti.",
  "tika-abh04t0:235_5": "Yathā pavatto byāpādo kammapatho hoti,",
  "tika-abh04t0:235_6": "taṃ dassetuṃ “ime sattā haññantū”ti pavatti byāpādassa dassitā.",
  "tika-abh04t0:235_7": "Kāyadvārikacetanāya sahakārīkāraṇabhāvato kāyakammavohāralābhā,",
  "tika-abh04t0:235_8": "abhijjhādīnaṃ parasantakassa attano pariṇāmanavasena “ime sattā haññantū”tiādinā ca appavattattā manokammavohāravirahā,",
  "tika-abh04t0:235_9": "acetanāsabhāvato vā pāṇātipātādivasena abbohārikā,",
  "tika-abh04t0:235_10": "pāṇātipātādibhāvena na vattabbāti attho.",
  "tika-abh04t0:235_11": "Etthāti abbohārikabhāve.",
  "tika-abh04t0:236_0": "Dasavidhā iddhi…pe… tabbā vitthārenāti adhippāyo.",
  "tika-abh04t0:237_0": "Tenādhippetanti “akusalaṃ vacīkammaṃ manodvāre samuṭṭhātī”ti vadantena adhippetaṃ.",
  "tika-abh04t0:237_1": "“Na uposathakkhandhake vutta”nti kasmā vuttaṃ,",
  "tika-abh04t0:237_2": "nanu tena uposathakkhandhakato suttaṃ āhaṭanti?",
  "tika-abh04t0:237_3": "Kiñcāpi āhaṭaṃ,",
  "tika-abh04t0:237_4": "tattha avuttoyeva pana so tena vuttoti gahitoti dassento “tattha avuttamevā”tiādimāha.",
  "tika-abh04t0:238_0": "“Sugatiduggatīsu upapajjanaṃ sukatadukkaṭakammato na hoti,",
  "tika-abh04t0:238_1": "khandhasivādīhi pana hotīti gahetvā ‘natthi dinna’ntiādinā parāmasantassa vasena ‘micchādiṭṭhi…pe…",
  "tika-abh04t0:238_2": "paribhaṇḍādīni karotī’ti vutta”nti vadanti.",
  "tika-abh04t0:238_3": "Abhijjhādipadhānattāti etena vijjamānesupi byāpādādīsu yadā kāyavacīdvāresu cetanā balavatī hoti,",
  "tika-abh04t0:238_4": "na tathā itare,",
  "tika-abh04t0:238_5": "tadā padhānabhāvato cetanā kāyakammaṃ vacīkammanti ca vohāraṃ labhati.",
  "tika-abh04t0:238_6": "So kho panassā padhānabhāvo pāṇātipātādisiddhiyā viññāyati.",
  "tika-abh04t0:238_7": "Yadā pana tesuyeva dvāresu abhijjhādayo balavanto honti,",
  "tika-abh04t0:238_8": "na tathā cetanā,",
  "tika-abh04t0:238_9": "tadā tattha vijjamānāpi cetanā apadhānabhāvato kāyakammaṃ vacīkammanti ca vohāraṃ na labhati.",
  "tika-abh04t0:238_10": "Abhijjhādayo pana padhānabhāvato satipi kāyaṅgavācaṅgacopane sakena vavatthānena manokammantveva vuccantīti dasseti.",
  "tika-abh04t0:238_11": "Ye pana “tīsupi dvāresu kammapathabhāvena appattiyā dvārattayepi kammapathappattamanokammena saha pavattiyā",
  "tika-abh04t0:238_12": "ca cetanā ettha kammanti na vuccatī”ti vadanti,",
  "tika-abh04t0:238_13": "tehi abhijjhādīnaṃ padhānasabhāvaṃyeva sandhāya vuttaṃ siyā.",
  "tika-abh04t0:238_14": "Atha vā cetanāya nippariyāyakammabhāvato pariyāyakamme anavarodhetabbattā “abbohārikā”ti vuttaṃ.",
  "tika-abh04t0:238_15": "Attano sabhāveneva pana sā etthāpi kammanti vuccati.",
  "tika-abh04t0:238_16": "Yathāha “cetanāhaṃ,",
  "tika-abh04t0:238_17": "bhikkhave,",
  "tika-abh04t0:238_18": "kammaṃ vadāmī”tiādi.",
  "tika-abh04t0:238_19": "Aṭṭhakathāyañca “tasmiṃ dvāre siddhā cetanā”tiādinā cetanāyeva padhānaṃ katvā vuttaṃ.",
  "tika-abh04t0:238_20": "Tenevāha “sabhāveneva sā manokamma”ntiādi.",
  "tika-abh04t0:238_21": "Atha vā kammapathappattaabhijjhādīhi kāyavacīdvāre sahajātā cetanā kāyavacīkammavasena abbohārikā cetanāsaṅkhātamanokammattāti.",
  "tika-abh04t0:238_22": "Yadi abhijjhādayo padhānā,",
  "tika-abh04t0:238_23": "na cetanā,",
  "tika-abh04t0:238_24": "evaṃ sati abhijjhādayo cettha kammaṃ,",
  "tika-abh04t0:238_25": "na cetanā,",
  "tika-abh04t0:238_26": "abhijjhādipakkhikā vā sā siyāti anuyogaṃ manasi katvā āha “tividhā,",
  "tika-abh04t0:238_27": "bhikkhave”tiādi.",
  "tika-abh04t0:238_28": "“Cetanāpi…pe…",
  "tika-abh04t0:238_29": "manodvāre eva samuṭṭhahantī”ti idaṃ manodvāre cetanāya abhijjhādīhi manokammabhāve nibbisesabhāvadassananti katvā “cetanā…pe…",
  "tika-abh04t0:238_30": "adhippāyo”ti āha.",
  "tika-abh04t0:238_31": "Cetanā cetanākammaṃ,",
  "tika-abh04t0:238_32": "abhijjhādayo cetanāsampayuttakammanti ettakameva hi ettha visesoti.",
  "tika-abh04t0:238_33": "Ettha ca cetanāya kāyavacīkammabhāvo siyāti āsaṅkāya abhāvato manodvāre akusalakāyavacīkammānaṃ anuppattito ca abbohārikāti na vuttanti daṭṭhabbaṃ.",
  "tika-abh04t0:239_0": "Virativisiṭṭhāti viratito cetanāya padhānabhāvamāha.",
  "tika-abh04t0:239_1": "Tattha “tividhā,",
  "tika-abh04t0:239_2": "bhikkhave,",
  "tika-abh04t0:239_3": "kāyasañcetanā”tiādinā āgamamhi “pāṇātipātādipaṭipakkhabhūtā”ti yuttiṃ dasseti.",
  "tika-abh04t0:239_4": "Yasmā ca paṭṭhāne cetanāva “kammapaccayo”ti vuttā,",
  "tika-abh04t0:239_5": "na virati,",
  "tika-abh04t0:239_6": "abhijjhādayo vā,",
  "tika-abh04t0:239_7": "tasmā nippariyāyena kammaṃ “cetanā”ti anabhijjhādayo “cetanāpakkhikā vā”ti vuttāti veditabbaṃ.",
  "tika-abh04t0:239_8": "Asaṅkarato kammadvārāni vavatthapento “rakkhatī”ti,",
  "tika-abh04t0:239_9": "vipariyāyena “bhindatī”ti vuttoti rakkhaṇabhindanāni anāsetvā nāsetvā ca kathananti vuttānīti.",
  "tika-abh04t0:240_0": "Kammakathāvaṇṇanā niṭṭhitā.",
  "tika-abh04t0:241_0": "Tatiyo vikappo paṭhamacatutthaviññāṇadvāresuyeva labbhati,",
  "tika-abh04t0:241_1": "na itarattha “sotaṃ ghāna”ntiādinā avuttattā,",
  "tika-abh04t0:241_2": "itarathāpi vā avibhattike niddese labbhati.",
  "tika-abh04t0:241_3": "Yato saṃvaravasena pātimokkhasīlaṃ pavattati,",
  "tika-abh04t0:241_4": "taṃ dussīlyanti āha “dussīlyaṃ pāṇātipātādicetanā”ti.",
  "tika-abh04t0:241_5": "Itarā saṃvaravinimuttā abhijjhādomanassayuttā tappadhānā vā akusaladhammā satipaṭipakkhā akusalā dhammā.",
  "tika-abh04t0:241_6": "Ārammaṇe cittavossaggavasena pavatto akusalacittuppādo pamādo.",
  "tika-abh04t0:241_7": "Vīriyapanodanabhāvato thinamiddhaṃ “kosajja”nti vuttaṃ,",
  "tika-abh04t0:241_8": "thinamiddhappadhāno vā cittuppādo.",
  "tika-abh04t0:242_0": "Asuddhatāti akevalatā aññena sammissatā.",
  "tika-abh04t0:242_1": "Dvārañhi dvārantarikakammassa dvāraṃ hontaṃ tena missitaṃ viya hoti.",
  "tika-abh04t0:242_2": "Tenevāha “musāvādādinopi kāyadvāre pavattisabbhāvā”ti.",
  "tika-abh04t0:242_3": "Keci pana “aviññeyyamānantarānaṃ dvārantaracittānaṃ antarantarā appavattito suddhanti vutta”nti vadanti,",
  "tika-abh04t0:242_4": "taṃ anekassapi javanavārassa kāyakammādibhāvena pabandhanavasena pavatti atthīti katvā vuttaṃ.",
  "tika-abh04t0:242_5": "Aviruddhaṃ hotīti akusalakāyakammādibhāvena avadhāretvā asaṃvaraṃ vatvā puna tasseva vācāasaṃvaradvārādīsu",
  "tika-abh04t0:242_6": "uppattivacanaṃ kāyadvārūpalakkhito asaṃvaro dvārantare pavattopi kāyadvāriko evāti evaṃ saṃvaṇṇanāya",
  "tika-abh04t0:242_7": "sati na virujjhatīti attho.",
  "tika-abh04t0:242_8": "Idāni taṃ avirujjhanākāraṃ “asaṃvaro hī”tiādinā vibhāveti.",
  "tika-abh04t0:242_9": "Sadvāreti attano dvāre.",
  "tika-abh04t0:242_10": "Asaṃvaro dvārantare uppajjamānopi sadvāravasena uppannoti vuccatīti etena vācāasaṃvaradvāre uppannopi",
  "tika-abh04t0:242_11": "kāyiko asaṃvaro copanakāyaasaṃvaradvāravasena uppannotveva vuttoti daṭṭhabbaṃ.",
  "tika-abh04t0:242_12": "Esa nayo itaratthāpi.",
  "tika-abh04t0:242_13": "Kammaṃ aññadvāreti kammassa dvārantaracaraṇaṃ pākaṭanti katvā vuttaṃ.",
  "tika-abh04t0:243_0": "Evaṃ satīti copanasaṅkhāte kāyaasaṃvaradvāre asaṃvaroti ettake eva gahite.",
  "tika-abh04t0:243_1": "Kammapathabhāvappattasseva kammabhāvo aṭṭhakathāyaṃ vuttoti āha “kammapathabhāvappattatāya vacīmanokamma”nti.",
  "tika-abh04t0:243_2": "Sesanti dvārantarānupalakkhitaṃ.",
  "tika-abh04t0:243_3": "Tathā na vuccatīti kāyakammanti na vuccatīti attho.",
  "tika-abh04t0:243_4": "Tattheva vakkhāmāti kammapathasaṃsandane vakkhāma.",
  "tika-abh04t0:243_5": "“So hi kāyadvāre copanappatto akusalaṃ kāyakammaṃ hotī”tiādinā “copanakāyaasaṃvaradvāravasena uppanno",
  "tika-abh04t0:243_6": "akusalaṃ kāyakammameva hotī”tiādinā ca vacīkammādīnañca kammapathappattānaṃ asaṃvarabhūtānaṃ kāyakammādibhāve",
  "tika-abh04t0:243_7": "āpanne “catubbidhaṃ vacīduccaritaṃ akusalaṃ vacīkammameva hotī”tiādinā apavādena nivatti daṭṭhabbāti",
  "tika-abh04t0:243_8": "evaṃ vakkhamānataṃ sandhāyāha.",
  "tika-abh04t0:243_9": "Antogadhatā daṭṭhabbā paccayasannissitaājīvapārisuddhisīlānaṃ ñāṇavīriyehi sādhetabbattāti adhippāyo.",
  "tika-abh04t0:244_0": "Akusalakammapathakathāvaṇṇanā",
  "tika-abh04t0:245_0": "Sarasena attano sabhāvena.",
  "tika-abh04t0:245_1": "Yāya cetanāya pavattamānassa jīvitindriyassa paccayabhūtesu mahābhūtesu upakkamakaraṇahetu taṃmahābhūtapaccayā uppajjanakamahābhūtā nuppajjissanti,",
  "tika-abh04t0:245_2": "sā tādisapayogasamuṭṭhāpikā cetanā pāṇātipāto nāma.",
  "tika-abh04t0:245_3": "Laddhupakkamāni hi bhūtāni na purimabhūtāni viya visadānīti samānajātiyānaṃ bhūtānaṃ kāraṇaṃ na hontīti.",
  "tika-abh04t0:245_4": "Ekassapi payogassa sahasā nipphādanavasena kiccasādhikāya bahukkhattuṃ pavattajavanehi laddhāsevanāya",
  "tika-abh04t0:245_5": "ca sanniṭṭhāpakacetanāya vasena payogassa mahantabhāvo.",
  "tika-abh04t0:245_6": "Satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbatarā",
  "tika-abh04t0:245_7": "uppajjatīti vatthussa mahantabhāvoti tadubhayaṃ cetanāya balavabhāveneva hotīti āha “payoga…pe…",
  "tika-abh04t0:245_8": "bhāvato”ti.",
  "tika-abh04t0:245_9": "Yathāvuttapaccayavipariyāyepīti payogavatthuādipaccayānaṃ amahattepi.",
  "tika-abh04t0:245_10": "Taṃtaṃpaccayehīti guṇavantatādipaccayehi.",
  "tika-abh04t0:245_11": "Ettha ca hantabbassa guṇavantatāya mahāsāvajjatā vatthumahantatāya viya daṭṭhabbā.",
  "tika-abh04t0:245_12": "Kilesānaṃ upakkamānaṃ dvinnañca mudutāya tibbatāya ca appasāvajjatā mahāsāvajjatā ca yojetabbā.",
  "tika-abh04t0:245_13": "Pāṇo pāṇasaññitā vadhakacittañca pubbabhāgasambhārā,",
  "tika-abh04t0:245_14": "upakkamo vadhakacetanāsamuṭṭhāpito,",
  "tika-abh04t0:245_15": "pañcasambhāravatī pāṇātipātacetanāti sā pañcasambhāravinimuttā daṭṭhabbā.",
  "tika-abh04t0:245_16": "Esa nayo adinnādānādīsupi.",
  "tika-abh04t0:246_0": "Mantaparijappanena parassa santakaharaṇaṃ vijjāmayo,",
  "tika-abh04t0:246_1": "vinā mantena parasantakassa kāyavacīpayogehi ākaḍḍhanaṃ tādisaiddhiyogena iddhimayo payogoti adinnādānassapi cha payogā sāhatthikādayo veditabbā.",
  "tika-abh04t0:247_0": "Abhibhavitvā vītikkamane micchācāro mahāsāvajjo,",
  "tika-abh04t0:247_1": "na tathā ubhinnaṃ samānacchandabhāve.",
  "tika-abh04t0:247_2": "“Cattāro sambhārāti vuttattā abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-abh04t0:247_3": "micchācāro na hoti abhibhuyyamānassā”ti vadanti.",
  "tika-abh04t0:247_4": "Sevanacitte sati payogābhāvo na pamāṇaṃ itthiyā sevanappayogassa yebhuyyena abhāvato.",
  "tika-abh04t0:247_5": "Purisasseva hi yebhuyyena sevanappayogo hotīti itthiyā puretaraṃ sevanacittaṃ upaṭṭhāpetvā nipannāyapi micchācāro na siyāti āpajjati,",
  "tika-abh04t0:247_6": "tasmā purisassa vasena ukkaṃsato cattāro sambhārā vuttāti daṭṭhabbaṃ.",
  "tika-abh04t0:247_7": "Aññathā itthiyā purisakiccakaraṇakāle purisassapi sevanappayogābhāvato micchācāro na siyāti.",
  "tika-abh04t0:247_8": "Keci pana “attano ruciyā pavattitassa tīṇi aṅgāni,",
  "tika-abh04t0:247_9": "balakkārena pavattitassa tīṇīti sabbāni aggahitaggahaṇena cattārī”ti vadanti,",
  "tika-abh04t0:247_10": "vīmaṃsitvā gahetabbaṃ.",
  "tika-abh04t0:248_0": "Duṭṭhacittassa amaraṇādhippāyassa pharusakāyavacīpayogasamuṭṭhāpikā pharusacetanā pharusavācā.",
  "tika-abh04t0:248_1": "Maraṇādhippāye pana sati atthasiddhitadabhāvesu pāṇātipātā byāpādā ca hontīti.",
  "tika-abh04t0:248_2": "Yaṃ pati pharusavācā payujjati,",
  "tika-abh04t0:248_3": "tassa sammukhāva sīsaṃ eti.",
  "tika-abh04t0:248_4": "“Parammukhepi pharusavācā hotī”ti vadanti.",
  "tika-abh04t0:249_0": "Yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṃ,",
  "tika-abh04t0:249_1": "nanu abhijjhādīnampi kammapathaṃ appattānaṃ atthitāya aniyato kammapathabhāvoti tesampi kammapatharāsiyaṃ avacanaṃ āpajjatīti?",
  "tika-abh04t0:249_2": "Nāpajjati,",
  "tika-abh04t0:249_3": "kammapathatātaṃsabhāgatāhi tesaṃ tattha vuttattā.",
  "tika-abh04t0:249_4": "Yadi evaṃ cetanāpi tattha vattabbā siyāti?",
  "tika-abh04t0:249_5": "Saccametaṃ,",
  "tika-abh04t0:249_6": "sā pana pāṇātipātādikāti pākaṭo tassā kammapathabhāvoti na vuttaṃ siyā.",
  "tika-abh04t0:249_7": "Cetanāya hi “cetanāhaṃ,",
  "tika-abh04t0:249_8": "bhikkhave,",
  "tika-abh04t0:249_9": "kammaṃ vadāmi,”“tividhā,",
  "tika-abh04t0:249_10": "bhikkhave,",
  "tika-abh04t0:249_11": "kāyasañcetanā akusalaṃ kāyakamma”ntiādivacanehi kammabhāvo dīpito.",
  "tika-abh04t0:249_12": "Kammaṃyeva ca sugatiduggatīnaṃ taduppajjanasukhadukkhānañca pathabhāvena pavattaṃ kammapathoti vuccatīti pākaṭo tassā kammapathabhāvo.",
  "tika-abh04t0:249_13": "Abhijjhādīnaṃ pana cetanāsamīhanabhāvena sucaritaduccaritabhāvo,",
  "tika-abh04t0:249_14": "cetanājanitataṃbandhatibhāvena sugatiduggatitaduppajjanasukhadukkhānaṃ pathabhāvo cāti na tathā pākaṭo",
  "tika-abh04t0:249_15": "kammapathabhāvoti te eva kammapatharāsibhāvena vuttā.",
  "tika-abh04t0:249_16": "Atathājātiyattā vā cetanā tehi saddhiṃ na vuttā siyā.",
  "tika-abh04t0:249_17": "Vicāretvā gahetabbaṃ.",
  "tika-abh04t0:250_0": "Pāṇātipātādīnaṃ ārammaṇāneva tabbiratiārammaṇānīti pañca sikkhāpadā parittārammaṇā evāti vacanena adinnādānādīnaṃ",
  "tika-abh04t0:250_1": "sattārammaṇatāvacanassa virodhaṃ codeti.",
  "tika-abh04t0:250_2": "Tathā hi vakkhati “vītikkamitabbatoyeva hi veramaṇī nāma hotī”ti.",
  "tika-abh04t0:250_3": "Sayameva pariharissatīti sikkhāpadavibhaṅge pañhapucchakavaṇṇanaṃ sandhāya vadati.",
  "tika-abh04t0:250_4": "Tattha hi “yasmā sattoti saṅkhyaṃ gate saṅkhāreyeva ārammaṇaṃ karoti,",
  "tika-abh04t0:250_5": "tasmā parittārammaṇāti vuccantī”ti vuttaṃ.",
  "tika-abh04t0:251_0": "Duggatatādīnīti ādi-",
  "tika-abh04t0:251_1": "saddena “aladdhālābho laddhavināso icchitānaṃ bhogānaṃ kicchapaṭilābho rājādīhi sādhāraṇabhogatā dukkhavihāro sāsaṅkavihāro”ti evamādayo saṅgahitā.",
  "tika-abh04t0:251_2": "Keci pana “diṭṭheva dhamme bhogajāniādayo nissandaphala”nti vadanti.",
  "tika-abh04t0:252_0": "Kusalakammapathakathāvaṇṇanā",
  "tika-abh04t0:253_0": "Tāsañca viratīnaṃ cetanāsampayuttattā cetanādvārena sugatiduggatitaduppajjanasukhadukkhānaṃ pathabhāvo yuttoti adhippāyo.",
  "tika-abh04t0:254_0": "Kammapathasaṃsandanakathāvaṇṇanā",
  "tika-abh04t0:255_0": "Tathāti kammapathappattānaṃ.",
  "tika-abh04t0:255_1": "Kecīti dhammasirittheraṃ sandhāyāha.",
  "tika-abh04t0:255_2": "So hi kammapathappattānameva dussīlyādīnaṃ susīlyādīnañca kammapathehi atthato nānattābhāvadassanaṃ,",
  "tika-abh04t0:255_3": "tesaṃ vā phassadvārādīhi avirodhabhāvena dīpanaṃ kammapathasaṃsandananti vadati.",
  "tika-abh04t0:255_4": "Kammapathatā natthīti etena yathāvuttānaṃ asaṃvarasaṃvarānaṃ tesaṃ vāde kammapathasaṃsandane asaṅgahitataṃ dasseti.",
  "tika-abh04t0:255_5": "Ye pana saṅgahaṃ labhanti,",
  "tika-abh04t0:255_6": "tesaṃ gahaṇe payojanābhāvaṃ dassetuṃ “tividha…pe…",
  "tika-abh04t0:255_7": "dassanenā”ti vuttaṃ.",
  "tika-abh04t0:255_8": "Evaṃ purimapakkhe saṅkhepato dosaṃ vatvā dutiyapakkhepi vattuṃ “na ca duccaritāna”ntiādimāha.",
  "tika-abh04t0:255_9": "Tena ye duccaritasucaritaasaṃvarasaṃvarā anucarīyanti,",
  "tika-abh04t0:255_10": "tesaṃ kāyakammāditā vidhīyatīti dasseti.",
  "tika-abh04t0:255_11": "“Pañcaphassadvāravasena uppanno asaṃvaro akusalaṃ manokammameva hotī”tiādinā hi vuttanti.",
  "tika-abh04t0:255_12": "Yadi cātiādinā anavasesapariyādānābhāvamāha.",
  "tika-abh04t0:255_13": "Uppatti na vattabbāti kammapatha…pe…",
  "tika-abh04t0:255_14": "vadantehi “manokammaṃ chaphassadvāravasena uppajjatī”ti na vattabbanti attho.",
  "tika-abh04t0:255_15": "Atha vā yadi kammapathappattāneva dussīlyādīni kāyakammādināmehi aṭṭhakathāyaṃ vuttānīti evaṃ vadantehi",
  "tika-abh04t0:255_16": "aṭṭhakathācariyehi manokammassa chaphassadvāravasena uppatti na vattabbāti attho.",
  "tika-abh04t0:255_17": "Taṃtaṃkammabhāvassa vuttattāti “tividhaṃ kāyaduccaritaṃ akusalaṃ kāyakammameva hotī”tiādiṃ sandhāyāha.",
  "tika-abh04t0:256_0": "Kammantarampi taṃdvārikakammameva siyāti pāṇātipātādikassa vacīkammādibhāvamāsaṅkati.",
  "tika-abh04t0:256_1": "Tasmāti yasmā kesañci asaṃvarānaṃ saṃvarānañca kammapathatā natthi,",
  "tika-abh04t0:256_2": "kāyaduccaritādīnañca kammapathehi nānattābhāvadassanena payojanaṃ natthi,",
  "tika-abh04t0:256_3": "na ca duccaritādīnaṃ phassadvārānaṃ vasena uppatti dīpitā,",
  "tika-abh04t0:256_4": "na cāyaṃ vidhi niravasesasaṅgāhikā,",
  "tika-abh04t0:256_5": "kammānañca saṅkaro āpajjati,",
  "tika-abh04t0:256_6": "aṭṭhakathāyañca pubbāparavirodho,",
  "tika-abh04t0:256_7": "tasmāti attho.",
  "tika-abh04t0:256_8": "Samānanāmatā kāyakammāditā.",
  "tika-abh04t0:256_9": "Sāmaññanāmāvijahanaṃ kāyakammādibhāvāvijahanaṃ.",
  "tika-abh04t0:256_10": "Ubhayesanti kammapathākammapathānaṃ.",
  "tika-abh04t0:256_11": "Uppattipariyāyavacanābhāvatoti etena phassadvāraasaṃvaradvārādīnaṃ taṃdvārikakammānañca atthato nānattābhāvepi",
  "tika-abh04t0:256_12": "tathā tathā pavattadesanāvasena te vicāritāti dasseti.",
  "tika-abh04t0:256_13": "“Akusalaṃ kāyakammaṃ pañcaphassadvāravasena na uppajjatī”tiādiko dutiyavinicchayo.",
  "tika-abh04t0:257_0": "Kāye vācāya ca…pe…",
  "tika-abh04t0:257_1": "siddhitoti etena copanappattaṃ akusalaṃ manokammaṃ copanaṃ appattato visesetvā dassetuṃ “kāyavacīkamma”nti vuttaṃ,",
  "tika-abh04t0:257_2": "na pana kāyavacīkammabhāvatoti dasseti.",
  "tika-abh04t0:257_3": "Tena kāyavacīgahaṇaṃ yathāvuttacopanappattaṃ eva vibhāvetīti daṭṭhabbaṃ.",
  "tika-abh04t0:257_4": "Tenevāha –",
  "tika-abh04t0:257_5": "“copanappattaṃ akusalaṃ kāyadvāre vacīdvāre ca manokammaṃ hotī”ti. Taṃ-",
  "tika-abh04t0:257_6": "sadde vutte yaṃ-",
  "tika-abh04t0:257_7": "saddo abyabhicāritasambandhatāya vuttoyeva hotīti katvā “yaṃ uppajjatī”ti vuttaṃ.",
  "tika-abh04t0:257_8": "Uppādamattaparicchinnenāti chaphassadvārikakammenāti attho. Matta-",
  "tika-abh04t0:257_9": "saddena visesanivattiatthena manokammatāvisesaṃ nivatteti.",
  "tika-abh04t0:257_10": "Niyamassa eva-",
  "tika-abh04t0:257_11": "saddassa akatattā “kāyavacīkammameva hotī”ti avuttattā.",
  "tika-abh04t0:257_12": "Idāni niyamākaraṇena laddhaguṇaṃ dassento “na pana sabbampī”tiādimāha.",
  "tika-abh04t0:258_0": "“Niyamassa akatattā”tiādi purimanayoti adhippeto.",
  "tika-abh04t0:258_1": "Vattuadhippāyānurodhinī saddappavattīti samāsapade ekadesopi ākaḍḍhīyati adhikāravasenāti adhippāyena “kamma-",
  "tika-abh04t0:258_2": "saddamattena sambandhaṃ katvā”ti vuttaṃ.",
  "tika-abh04t0:258_3": "Yaṃ pana vadantītiādinā ettha padakāramatassa ayuttataṃ dasseti.",
  "tika-abh04t0:258_4": "Tattha cetanāpakkhikānanti kāyavacīkammabhūtacetanāpakkhikānaṃ.",
  "tika-abh04t0:258_5": "Satanti samānānaṃ.",
  "tika-abh04t0:258_6": "Taṃtaṃdvārakammapathānañcāti idaṃ imassa cittassa kammapathabhāvena pavattaṃ kālaṃ sandhāya vuttaṃ,",
  "tika-abh04t0:258_7": "na sabbadā,",
  "tika-abh04t0:258_8": "kammapathabhāveneva pavattanato. Ca-",
  "tika-abh04t0:258_9": "saddena vā akammapathasaṅgaho daṭṭhabbo.",
  "tika-abh04t0:258_10": "Atha vā taṃtaṃdvārā ca taṃtaṃdvārakammapathā ca taṃtaṃdvārakammapathāti “taṃtaṃdvārā”ti padena akammapathānaṃ saṃvarānaṃ saṅgaho daṭṭhabbo.",
  "tika-abh04t0:258_11": "Tena sabhāvenāti manokammassa dvārabhāvena,",
  "tika-abh04t0:258_12": "na attanoti adhippāyo.",
  "tika-abh04t0:258_13": "Evamidhāpīti cittajanito cittasampayuttassa kammassa dvārabhāvo cittepi upacaritoti attho.",
  "tika-abh04t0:258_14": "Vattabbameva natthi anantarapaccayabhūtamanorahitassa cittassa abhāvatoti.",
  "tika-abh04t0:259_0": "Dvārakathāvaṇṇanā niṭṭhitā.",
  "tika-abh04t0:260_0": "Kamābhāvaniyamābhāve sabbārammaṇatādīti ādi-",
  "tika-abh04t0:260_1": "saddena saṅgaṇhāti. Na hi…pe…",
  "tika-abh04t0:260_2": "atthīti padhāne asambhavato appadhānaṃ adhikarīyatīti dasseti.",
  "tika-abh04t0:261_0": "Dhammuddesavārakathā",
  "tika-abh04t0:262_0": "Phassapañcamakarāsivaṇṇanā",
  "tika-abh04t0:263_0": "“Tasmiṃ samaye phasso hotī”tiādikāya pāḷiyā phassādīnaṃ kāmāvacaratādidassane na tapparabhāvo,",
  "tika-abh04t0:263_1": "sabhāvadassane eva pana tapparabhāvoti dasseti “na hi phassādīna”ntiādinā.",
  "tika-abh04t0:264_0": "Cittakiriyābhāvenāti cittabyāpārabhāvena.",
  "tika-abh04t0:264_1": "Phassassa sampajjanamuppajjanameva.",
  "tika-abh04t0:264_2": "Sannipatitappavattiyā paccayo hotīti etena cittārammaṇasannipātakāraṇaṃ phasso cittārammaṇasannipātoti vuttoti dasseti.",
  "tika-abh04t0:264_3": "Phasso hi cittassa ārammaṇe phusanākāreneva pavattito tassa ārammaṇe sannipatitappavattiyā paccayoti ca vuccati.",
  "tika-abh04t0:264_4": "Sā cassa phusanākārappavatti sākhagge ṭhitaṃ disvā bhūmisaṇṭhitassa avīrakapurisassa jaṅghacalanaṃ,",
  "tika-abh04t0:264_5": "ambilaambapakkādiṃ khādantaṃ disvā mukhe kheḷuppatti,",
  "tika-abh04t0:264_6": "dayālukassa paraṃ haññamānaṃ disvā sarīrakampananti evamādīsu paribyattā hoti.",
  "tika-abh04t0:264_7": "Tabbisesabhūtā rūpadhammāti yathā paṭihananavasena aññamaññaṃ āsannataraṃ uppajjamānesu rūpadhammavisesesu saṅghaṭṭanapariyāyo,",
  "tika-abh04t0:264_8": "evaṃ cittārammaṇānaṃ visayakaraṇavisayabhāvappatti paṭihananākārena hoti.",
  "tika-abh04t0:264_9": "So ca cittanissito dhammaviseso saṅghaṭṭanapariyāyena vutto,",
  "tika-abh04t0:264_10": "yadāha “eva”ntiādi.",
  "tika-abh04t0:264_11": "Keci pana “saṅghaṭṭanaraso phasso pañcadvārikova,",
  "tika-abh04t0:264_12": "na itaro vatthārammaṇasaṅghaṭṭanābhāvato”ti vadanti,",
  "tika-abh04t0:264_13": "taṃ na yujjati upacārasiddhattā saṅghaṭṭanassa.",
  "tika-abh04t0:264_14": "Itarathā pañcadvārikassapi taṃ na sambhaveyyāti.",
  "tika-abh04t0:264_15": "Indriyamanasikāresu yathāpavattamānesu taṃtaṃārammaṇe viññāṇaṃ uppajjati,",
  "tika-abh04t0:264_16": "tesaṃ tathāpavattiyeva viññāṇassa visayabhāvakaraṇaṃ.",
  "tika-abh04t0:265_0": "“Yaṃ kho,",
  "tika-abh04t0:265_1": "bhikkhave,",
  "tika-abh04t0:265_2": "ime pañca kāmaguṇe paṭicca uppajjati sukhaṃ somanassaṃ,",
  "tika-abh04t0:265_3": "ayaṃ vuccati kāmānaṃ assādo”tiādivacanato sukhavedanāva assādoti āha “assādabhāvato”ti.",
  "tika-abh04t0:265_4": "Phusanādibhāvena ārammaṇaggahaṇaṃ ekadesānubhavananti anupacaritameva phassādīnaṃ anubhavanakiccamāha.",
  "tika-abh04t0:266_0": "Nimittenāti nīlādinā dīghādinā ca nimittena.",
  "tika-abh04t0:266_1": "Etenupāyenāti yathā ñāṇappadhāne cittuppāde saññā ñāṇamanuvattati,",
  "tika-abh04t0:266_2": "evaṃ samādhippadhāne samādhinti dasseti.",
  "tika-abh04t0:267_0": "Pabandhatīti paṭṭhapeti sampayuttadhamme sakasakakicce paṭṭhapeti.",
  "tika-abh04t0:267_1": "Teneva hi tadatthaṃ vivaranto “pavattetī”ti āha.",
  "tika-abh04t0:268_0": "Vijjamānatāvācī hoti- saddo,",
  "tika-abh04t0:268_1": "vijjamānatā ca saṅkhatadhammānaṃ uppajjanena vinā natthīti “cittaṃ na tathā atthato nuppajjatī”ti vuttaṃ.",
  "tika-abh04t0:268_2": "Tena yasmā cittaṃ na nuppajjati uppajjati eva,",
  "tika-abh04t0:268_3": "tasmā cittaṃ hotīti vuttanti ayamettha aṭṭhakathāya attho.",
  "tika-abh04t0:268_4": "Evamavaṭṭhite hoti-",
  "tika-abh04t0:268_5": "uppajjati-",
  "tika-abh04t0:268_6": "saddānaṃ samānatthattena na kiñci payojanaṃ dissati.",
  "tika-abh04t0:268_7": "Atha vā bhavanaṃ nāma sattā,",
  "tika-abh04t0:268_8": "sattā ca uppādādinā samaṅgitāti phassādīnaṃ khaṇattayapariyāpannatā “phasso hotī”tiādīsu hoti-",
  "tika-abh04t0:268_9": "saddena vuttā.",
  "tika-abh04t0:268_10": "Tattha yo bhāvo uppādasamaṅgī,",
  "tika-abh04t0:268_11": "na so na hoti nāma,",
  "tika-abh04t0:268_12": "tasmā uppajjati-",
  "tika-abh04t0:268_13": "saddena vuccamānassa atthassa hoti-",
  "tika-abh04t0:268_14": "saddavacanīyatā na na sambhavati.",
  "tika-abh04t0:268_15": "Uppannaṃ hotīti ettha pana kiñcāpi uppanna-",
  "tika-abh04t0:268_16": "saddeneva uppādādisamaṅgitā vuccati,",
  "tika-abh04t0:268_17": "tabbhāvānativatti pana hoti-",
  "tika-abh04t0:268_18": "saddena vuttā khaṇattayavītivattepi uppanna-",
  "tika-abh04t0:268_19": "saddassa vattanato,",
  "tika-abh04t0:268_20": "tasmā na ettha uppajjati-",
  "tika-abh04t0:268_21": "saddena samānatthatāsabbhāvadassanaṃ viya uppajjatidassanampi virujjhati pākaṭakaraṇabhāvato.",
  "tika-abh04t0:268_22": "Itarathā “cittaṃ uppannaṃ hotī”ti imināva cittassa vijjamānabhāvo dassitoti kiṃ puna vijjamānabhāvadassanenāti na na sakkā vattuṃ,",
  "tika-abh04t0:268_23": "samayavavatthānavasena savisesaṃ vuttampi cittaṃ phassādīhi sahuppattiyā suṭṭhutaraṃ nibbisesanti dassetuṃ cittassa puna vacanaṃ.",
  "tika-abh04t0:268_24": "Uddiṭṭhadhammānaṃyeva cettha niddesavāre vibhajanaṃ,",
  "tika-abh04t0:268_25": "na vibhaṅge viya pāḷiyā āruḷhasabbapadānanti “uddesavāre saṅgaṇhanatthaṃ niddesavāre vibhajanattha”nti ayampi attho niccalo.",
  "tika-abh04t0:268_26": "Tathā hi “yasmiṃ samaye rūpūpapattiyā maggaṃ bhāvetī”tiādīsu maggādayo na vibhattā.",
  "tika-abh04t0:268_27": "Apica adhipatibhāvena indriyesu viya phassavedanāsaññācetanāhi saha sabbacittuppādasādhāraṇarāsiyaṃ gahetabbattā",
  "tika-abh04t0:268_28": "samayavavatthāne vuttampi cittaṃ phassapañcamake vuttanti daṭṭhabbaṃ.",
  "tika-abh04t0:269_0": "Jhānaṅgarāsivaṇṇanā",
  "tika-abh04t0:270_0": "Vitakkananti vitakkanakiriyā,",
  "tika-abh04t0:270_1": "sā ca vitakkassa attano paccayehi pavattimattamevāti bhāvaniddeso vasavattibhāvanivāraṇāya hoti.",
  "tika-abh04t0:270_2": "Yasmiṃ ārammaṇe cittaṃ abhiniropeti,",
  "tika-abh04t0:270_3": "taṃ tassa gahaṇayogyaṃ karonto vitakko ākoṭento viya parivattento viya ca hotīti tassa ākoṭanalakkhaṇatā pariyāhananarasatā ca vuttā.",
  "tika-abh04t0:270_4": "Idañca lakkhaṇaṃ kiccasannissitaṃ katvā vuttaṃ.",
  "tika-abh04t0:270_5": "Dhammānañhi sabhāvavinimuttā kāci kiriyā nāma natthi,",
  "tika-abh04t0:270_6": "tathā gahetabbākāro.",
  "tika-abh04t0:270_7": "Bodhaneyyajanānurodhena pana paramatthato ekasabhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-abh04t0:270_8": "Evañhi so suṭṭhu pakāsito hotīti.",
  "tika-abh04t0:271_0": "Vipphāro nāma vitakkassa thinamiddhapaṭipakkho ārammaṇe anolīnatā asaṅkoco,",
  "tika-abh04t0:271_1": "so pana abhiniropanabhāvato calanaṃ viya hotīti adhippāyena “vipphāravāti vicalanayutto”ti vuttaṃ.",
  "tika-abh04t0:271_2": "Upacārappanāsu santānena pavattiyanti etena yathā apubbārammaṇe paṭhamābhinipātabhūto vitakko vipphāravā hoti,",
  "tika-abh04t0:271_3": "na tathā ekasmiṃyeva ārammaṇe nirantaraṃ anuppabandhavasena pavattiyaṃ,",
  "tika-abh04t0:271_4": "nātivipphāravā pana tattha hoti sannisinnabhāvatoti dasseti.",
  "tika-abh04t0:271_5": "Tenevāha “niccalo hutvā”tiādi.",
  "tika-abh04t0:272_0": "“Pītisukhena abhisandetī”tiādivacanato pītiyā pharaṇaṃ kāyavisayanti yathā taṃ hoti,",
  "tika-abh04t0:272_1": "taṃ dassetuṃ “paṇītarūpehī”ti vuttaṃ.",
  "tika-abh04t0:273_0": "Visārassa byaggabhāvassa paṭipakkho sabhāvo avisāro,",
  "tika-abh04t0:273_1": "na visārābhāvamattaṃ.",
  "tika-abh04t0:273_2": "Avisārāvikkhepānaṃ samādhānabhāvato atthato visesābhāvepi samukhena sampayuttamukhena ca ubhayaṃ vuttanti dassetuṃ “avisā…pe…",
  "tika-abh04t0:273_3": "vikkhepo”ti vuttaṃ.",
  "tika-abh04t0:273_4": "Visesatoti atisayenāti vā attho gahetabbo.",
  "tika-abh04t0:273_5": "Sukhañhi samādhissa visesakāraṇaṃ “sukhino cittaṃ samādhiyatī”ti vacanato.",
  "tika-abh04t0:274_0": "Indriyarāsivaṇṇanā",
  "tika-abh04t0:275_0": "Tatthāti saddahanasaṅkhāte adhimokkhalakkhaṇe.",
  "tika-abh04t0:275_1": "Puggalo saddahatīti imināpi saddhāya āhitavisesānaṃ taṃsampayuttadhammānaṃ saddahanakiriyāya kattubhāvameva vibhāveti.",
  "tika-abh04t0:275_2": "Avayavabyāpāro hi samudāye voharīyatīti.",
  "tika-abh04t0:275_3": "Na kevalaṃ pasādanīyavatthusmiṃ appasādanākārappavattameva akusalaṃ assaddhiyaṃ,",
  "tika-abh04t0:275_4": "atha kho appasādanīyavatthusmiṃ pasādanākārappavattampīti dassetuṃ “micchādhimokkho”ti vuttaṃ.",
  "tika-abh04t0:275_5": "Tena pūraṇādīsu pasādassa assaddhiyatamāha.",
  "tika-abh04t0:275_6": "Pasādabhūtoti etena appasādabhūtaṃ assaddhiyaṃ nivatteti.",
  "tika-abh04t0:275_7": "Vatthugatoti iminā micchādhimokkhaṃ.",
  "tika-abh04t0:275_8": "“Pasādabhūto nicchayo”ti iminā pana vibhāvitamevatthaṃ pākaṭaṃ karonto “na yevāpanakādhimokkho”ti āha.",
  "tika-abh04t0:275_9": "Akālussiyaṃ pasādo,",
  "tika-abh04t0:275_10": "taṃ pana asaṅkhobhabhāvato “anāvilabhāvo”ti vuttaṃ.",
  "tika-abh04t0:275_11": "Tañhi sampayuttesu vidahantī saddhā akālussiyapaccupaṭṭhānā.",
  "tika-abh04t0:275_12": "Evametanti adhimuccanākārena pana gahetabbattā adhimuttipaccupaṭṭhānā.",
  "tika-abh04t0:275_13": "Buddhādivatthūnīti ettha idhalokaparalokakammaphalasambandhāpi saṅgahitāti daṭṭhabbaṃ.",
  "tika-abh04t0:275_14": "“Saddhāhattho, mahānāma,",
  "tika-abh04t0:275_15": "ariyasāvako”ti,",
  "tika-abh04t0:275_16": "“saddhīdha vittaṃ purisassa seṭṭha”nti,",
  "tika-abh04t0:275_17": "“saddhā bījaṃ tapo vuṭṭhī”ti evamādivacanato kusaladhammānaṃ ādānādīsu hatthādayo viya saddhā daṭṭhabbā.",
  "tika-abh04t0:276_0": "“Idha bhikkhunā kammaṃ kattabbaṃ hoti.",
  "tika-abh04t0:276_1": "Tassa evaṃ hoti ‘kammaṃ kho me kattabbaṃ bhavissati,",
  "tika-abh04t0:276_2": "kammaṃ kho pana me karontassa na sukaraṃ buddhānaṃ sāsanaṃ manasi kātuṃ,",
  "tika-abh04t0:276_3": "handāhaṃ vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyā”’ti –",
  "tika-abh04t0:277_0": "Ādikā anurūpapaccavekkhaṇā.",
  "tika-abh04t0:278_0": "Taṃmūlakānīti gantabbamaggādimūlakāni.",
  "tika-abh04t0:278_1": "Ettha ca maggo gantabbo hotītiādayo aṭṭhakathāyaṃ dassanavaseneva vuttā,",
  "tika-abh04t0:278_2": "na pāḷiyaṃ āgatānukkamenāti daṭṭhabbaṃ.",
  "tika-abh04t0:279_0": "Karaṇādikāle viya cirakatādiārammaṇaṃ vibhūtaṃ katvā pavattantī sati taṃ upagantvā tiṭṭhantī anissajjantī ca hoti.",
  "tika-abh04t0:279_1": "Yaṃ ārammaṇaṃ sammuṭṭhaṃ,",
  "tika-abh04t0:279_2": "taṃ pilavitvā gataṃ viya calitaṃ viya ca hoti,",
  "tika-abh04t0:279_3": "tappaṭipakkhabhāvena pana asammuṭṭhanti imamatthaṃ dassento “udake alābu viyā”tiādimāha.",
  "tika-abh04t0:279_4": "Tattha sāraṇanti etena “saranti tāyā”ti imamevatthaṃ vibhāveti.",
  "tika-abh04t0:279_5": "Saraṇakiriyāya hi pavattamānānaṃ dhammānaṃ tattha ādhipaccabhāvena sati paccayo.",
  "tika-abh04t0:279_6": "Tassā hi tathā paccayabhāve sati te dhammā sāritā asammuṭṭhakatā apilāvitāhontīti.",
  "tika-abh04t0:279_7": "“Imehi nāma hetūhi paccayehi ca ete dhammā sambhavantī”ti sambhavato.",
  "tika-abh04t0:279_8": "“Imaṃ nāma phalaṃ nibbattentī”ti phalato dhammā uppajjanena vipaccanena ca nipphannā nāma hontīti.",
  "tika-abh04t0:279_9": "Vatthubhūtāti ārammaṇabhūtā.",
  "tika-abh04t0:280_0": "Satipi sabbesaṃ sārammaṇadhammānaṃ ārammaṇaggahaṇe na cittaṃ viya pare paricchijjagāhinoti “paricchinnopaladdhivasena jānātī”ti cittaṃ vuttaṃ.",
  "tika-abh04t0:280_1": "Cetasikesu hi keci visayaṃ paricchijja gahetuṃ na sakkonti,",
  "tika-abh04t0:280_2": "keci pana paricchedamatteyeva tiṭṭhanti,",
  "tika-abh04t0:280_3": "na viññāṇaṃ viya visayaṃ gaṇhantīti ye āsaṅkitabbā,",
  "tika-abh04t0:280_4": "tesu tadabhāvaṃ dassento “na saññā…pe…",
  "tika-abh04t0:280_5": "vijjhanavasenā”ti āha.",
  "tika-abh04t0:281_0": "Pītiyā ca somanassabhāvo āpajjatīti idaṃ pīti ca somanassañca pītisomanassanti pītisomanassānaṃ tulyayogaṃ sandhāya vuttaṃ.",
  "tika-abh04t0:281_1": "Somanassasseva pana “ājaññaratho”ti viya pītiyuttaṃ somanassaṃ pītisomanassanti padhānabhāvo icchitoti na pītiyā somanassabhāvappatti.",
  "tika-abh04t0:281_2": "Na hi padhāne vijjamāne appadhānaṃ upayujjati,",
  "tika-abh04t0:281_3": "pītiggahaṇañcettha pītiyuttassa somanassassa yebhuyyena bhāvato paribyattakiccato ca kataṃ,",
  "tika-abh04t0:281_4": "na ca nippītikasomanassassa asaṅgaho.",
  "tika-abh04t0:281_5": "Ruḷhīsaddesu kiriyāya anaccantikabhāvato.",
  "tika-abh04t0:281_6": "Pītiyā pana upalakkhaṇabhāvena ayamattho suṭṭhu yujjatīti dassento āha “pītiupalakkhitaṃ vā”tiādi.",
  "tika-abh04t0:282_0": "Pavattaṃ upādinnakkhandhaṃ.",
  "tika-abh04t0:282_1": "Ciraṭṭhitikaṃ hotīti etena na kevalaṃ anupāletabbadhammānaṃ khaṇaṭṭhitiyāyeva,",
  "tika-abh04t0:282_2": "atha kho pabandhānupacchedassapi jīvitaṃ kāraṇanti dasseti.",
  "tika-abh04t0:282_3": "Aññathā hi āyukkhayamaraṇaṃ na yujjeyyāti.",
  "tika-abh04t0:282_4": "Avisesenāti kāraṇavisesānapekkhena jīvitindriyatāsāmaññena.",
  "tika-abh04t0:282_5": "Yadipi arūpāsaññabhavesu rūpārūpadhammā nappavattanti,",
  "tika-abh04t0:282_6": "tehi pana purimapacchimabhavesu carimapaṭhamadhammā samānajātiyena abyavahitatāya nirantarāyeva nāma",
  "tika-abh04t0:282_7": "hontīti “yāva parinibbānaṃ avicchinnaṃ pavattatī”ti vuttaṃ.",
  "tika-abh04t0:282_8": "Anupālanādikassāti anupālanapavattanaṭṭhapanāniyeva vadati.",
  "tika-abh04t0:282_9": "Jīvamānavisesappaccayabhāvatoti sahajātānaṃ jīvamānatāvisesassa paccayabhāvato.",
  "tika-abh04t0:282_10": "Indriyabaddhassa hi matarūpato kammajassa ca utujādito viseso jīvitindriyakatoti.",
  "tika-abh04t0:283_0": "Maggaṅgarāsivaṇṇanā",
  "tika-abh04t0:284_0": "Aviparītaniyyānikabhāvenāti idaṃ sammā-",
  "tika-abh04t0:284_1": "saddassa diṭṭhi-",
  "tika-abh04t0:284_2": "ādisaddānañca samānādhikaraṇatāvasena diṭṭhiādīnaṃ avisesabhūtassa niyyānikabhāvassa sammā-",
  "tika-abh04t0:284_3": "saddena visesitabbattā vuttaṃ.",
  "tika-abh04t0:284_4": "Aviparītattho hi sammā- saddo,",
  "tika-abh04t0:284_5": "na niyyānikatthoti.",
  "tika-abh04t0:284_6": "Aviparītaniyyānikattho eva vā sammā- saddo.",
  "tika-abh04t0:284_7": "Anekatthā hi nipātāti.",
  "tika-abh04t0:284_8": "Evamevāti aviparītaniyyānikabhāvena.",
  "tika-abh04t0:285_0": "Balarāsivaṇṇanā",
  "tika-abh04t0:286_0": "Patissavo vacanasampaṭiggahoti adhippāyena “sappatissavaṃ patissavabhūtaṃ taṃsabhāgañca yaṃ kiñci gārava”nti āha.",
  "tika-abh04t0:286_1": "Tattha tattha pākaṭabhāvenāti ajjhattabhūtesu jātiyādīsu bahiddhābhūtesu bhikkhuādīsu hirottappānaṃ anurūpapaccavekkhaṇavasena",
  "tika-abh04t0:286_2": "sasambhārapathavīādīsu pathavīdhātuādīnaṃ viya vibhūtakiccabhāvenāti attho.",
  "tika-abh04t0:287_0": "Mūlarāsivaṇṇanā",
  "tika-abh04t0:288_0": "Evañhi upamāya sametīti yathā asucimhi patitapurisassa satipi kāyena allīyane bhāvo anallīno,",
  "tika-abh04t0:288_1": "evaṃ alobhopi ārammaṇakaraṇavasena gahitepi ārammaṇe alaggabhāvena anallīnabhāvo anallīnākāro eva pavattati.",
  "tika-abh04t0:288_2": "Evaṃsabhāvo hi so dhammoti.",
  "tika-abh04t0:288_3": "Kiñci dussīlyaṃ dosasamuṭṭhānaṃ sabbampi dussīlyaṃ dosūpanissayanti “dosasamuṭṭhānataṃ dosūpanissayatañcā”ti vuttaṃ.",
  "tika-abh04t0:288_4": "Tena adoso dosasseva ujuvipaccanīko,",
  "tika-abh04t0:288_5": "taṃmukhena dussīlyassāti dasseti.",
  "tika-abh04t0:289_0": "Tattha jātānaṃ dhammānaṃ anativattanaṭṭhena…pe…",
  "tika-abh04t0:289_1": "āsevanaṭṭhena bhāvanāti yo so ekattupagato paṭhamajjhānādiappanācittuppādo āsannūpacārāhitaviseso nīvaraṇādiparipanthavisuddhiyā visuddho,",
  "tika-abh04t0:289_2": "tadāvaraṇavisayavirahena ca samappavattaappanāsamādhisaṅkhātaṃ majjhimaṃ samathanimittaṃ paṭipanno,",
  "tika-abh04t0:289_3": "evaṃ paṭipannattā eva tatthupagamanena tattha ca pakkhando,",
  "tika-abh04t0:289_4": "visodhetabbassa vikkhepassa kilesasaṃsaggassa ca abhāvato visodhanasamādhānaekattupaṭṭhānabyāpāravirahena",
  "tika-abh04t0:289_5": "visuddhisamathapaṭipattiekattupaṭṭhānākāre ajjhupekkhanto abhibyattarūpāya sahajātatatramajjhattupekkhāya",
  "tika-abh04t0:289_6": "kiccavasena upekkhānubrūhito,",
  "tika-abh04t0:289_7": "tasmiṃyeva jātā samādhipaññāsaṅkhātā yuganaddhadhammā.",
  "tika-abh04t0:289_8": "Te yathā aññaṃ anativattamānā hutvā pavattanti,",
  "tika-abh04t0:289_9": "evaṃ bhāvanā brūhanā.",
  "tika-abh04t0:289_10": "Tathā yāni tattha saddhādīni indriyāni nānākilesehi vimuttattā vimuttirasena ekarasāni hutvā pavattāni.",
  "tika-abh04t0:289_11": "Yañca tattha tadupagaṃ,",
  "tika-abh04t0:289_12": "tesaṃ anativattanaekarasabhāvānaṃ anucchavikaṃ vīriyaṃ vāhīyati pavattīyati,",
  "tika-abh04t0:289_13": "yā cassa tasmiṃ khaṇe pavattā paguṇabalavabhāvāpattisaṅkhātā āsevanā.",
  "tika-abh04t0:289_14": "Sabbesaṃ etesaṃ ākārānaṃ bhāvanā uppādanā vaḍḍhanā,",
  "tika-abh04t0:289_15": "ayaṃ tattha jātānaṃ…pe…",
  "tika-abh04t0:289_16": "āsevanaṭṭhena bhāvanā nāma.",
  "tika-abh04t0:290_0": "Yasmā panāyaṃ bhāvanākāro “paṭhamassa jhānassa paṭipadāvisuddhi ādī”tiādināpi pāḷiyaṃ āgato eva,",
  "tika-abh04t0:290_1": "ñāṇena ca saṃkilesavodānesu taṃ taṃ ādīnavaṃ ānisaṃsañca disvā tathā tathā nipphādetabbo,",
  "tika-abh04t0:290_2": "tasmā “evaṃ vuttāya paññāsādhanāya bhāvanāyā”ti vuttaṃ.",
  "tika-abh04t0:290_3": "Appavattīti yasmiṃ dhamme sati yathāvuttā bhāvanā nappavattati,",
  "tika-abh04t0:290_4": "so dhammo paṭipakkhabhāvanāparāmasanena abhāvanāti vuttoti adhippāyo.",
  "tika-abh04t0:290_5": "Na hi abhāvamattassa amoho paṭipakkhoti yujjatīti.",
  "tika-abh04t0:290_6": "Tappaṭipakkhabhūtā akusalā kāmacchandādayo daṭṭhabbā.",
  "tika-abh04t0:290_7": "Pamādaviseso vā abhāvanā.",
  "tika-abh04t0:290_8": "So hi “kusalānaṃ vā dhammānaṃ anāsevanā abhāvanā abahulīkamma”ntiādinā niddiṭṭhoti.",
  "tika-abh04t0:291_0": "Ekantena alabbhaneyyadassanatthaṃ “jarādhammo”ti vuttaṃ.",
  "tika-abh04t0:291_1": "Tathā hi pāḷiyaṃ “jātidhammānaṃ,",
  "tika-abh04t0:291_2": "bhikkhave,",
  "tika-abh04t0:291_3": "sattānaṃ evaṃ icchā uppajjatī”tiādinā icchitālābho vibhatto.",
  "tika-abh04t0:291_4": "Alobhānubhāvena kāyānupassanāya,",
  "tika-abh04t0:291_5": "amohānubhāvena cittadhammānupassanāya siddhi pākaṭāyevāti apākaṭaṃ adosānubhāvena vedanānupassanāsiddhiṃ vibhāvento “sukhavipariṇāme”tiādimāha.",
  "tika-abh04t0:291_6": "Ayañca yojanā alobhādīnaṃ visesapaccayataṃ sandhāya katā,",
  "tika-abh04t0:291_7": "avisesena pana sabbe sabbesaṃ paccayā.",
  "tika-abh04t0:291_8": "Sabhāvato saṅkappato ca uppannassa dukkhassa asahanavaseneva uppajjatīti doso taṃdassanassa āsannapaṭipakkho,",
  "tika-abh04t0:291_9": "na rāgo viya dūrapaṭipakkho.",
  "tika-abh04t0:292_0": "Kammapatharāsivaṇṇanā",
  "tika-abh04t0:293_0": "Abhijjhādayo viya anabhijjhādayopi na ekantaṃ kammapathabhūtāyevāti āha “kammapathatātaṃsabhāgatāhī”ti.",
  "tika-abh04t0:293_1": "Manokammapathabhāvena pavattanakammabhāvato hi etesaṃ kammapatharāsibhāvena saṅgaho,",
  "tika-abh04t0:293_2": "na sabbadā kammapathāyevāti.",
  "tika-abh04t0:293_3": "Tena yo aññopi dhammo aniyato kammapathabhāvena pākaṭo ca,",
  "tika-abh04t0:293_4": "tassapi kammapathatāvacanaṃ na virujjhatīti dasseti.",
  "tika-abh04t0:294_0": "Passaddhādiyugalavaṇṇanā",
  "tika-abh04t0:295_0": "Samanti sammā.",
  "tika-abh04t0:295_1": "Cetiyavandanādiatthanti cetiyavandanādihetu.",
  "tika-abh04t0:295_2": "Samathacatusaccakammaṭṭhānavasena tabbhedavasena ca sabbakammaṭṭhānabhāvanābhiyuttānaṃ mudumajjhimatikkhindriyatādibhedavasena",
  "tika-abh04t0:295_3": "sabbayogīnaṃ cittassa līnuddhaccādikālavasena sabbadā hitāhitadhammūpalakkhaṇabhāvato yathāsabhāvaṃ paṭivedhabhāvato",
  "tika-abh04t0:295_4": "ca satisampajaññānaṃ pāribandhakaharaṇabhāvanāvaḍḍhanāni avisesato daṭṭhabbāni.",
  "tika-abh04t0:295_5": "Yathā appanākosallena vinā samatho samathamantarena yathābhūtāvabodho ca natthīti nānākkhaṇikā samādhipaññā aññamaññassa visesakāraṇaṃ,",
  "tika-abh04t0:295_6": "evaṃ paṭivedhe ekakkhaṇikāpīti dassento āha “aññamaññaṃ nimittabhāvenā”ti.",
  "tika-abh04t0:295_7": "Paññāya hi sātisayaṃ avabhāsiyamāne visaye samādhi ekattavasena appetuṃ sakkoti,",
  "tika-abh04t0:295_8": "samādhimhi ca majjhimaṃ samathanimittaṃ paṭipanne paññā ārammaṇesu visadā vahatīti.",
  "tika-abh04t0:295_9": "Samaṃ pavattāti aññamaññānativattanena samaṃ avisamaṃ ekarasabhāvena pavattā.",
  "tika-abh04t0:295_10": "Aññamaññasahāyabhāvūpagamanena yogino manorathadhurākaḍḍhane rathadhurākaḍḍhane viya ājāneyyayugo yugalako",
  "tika-abh04t0:295_11": "hutvā aññamaññānativattamānena naddhā baddhā viyāti vā yuganaddhā.",
  "tika-abh04t0:295_12": "Adhicittamanuyuttehi vīriyasamādhayo samaṃ yojetabbāti imassa visesassa dassanatthaṃ pubbe gahitāpi te",
  "tika-abh04t0:295_13": "puna gahitāti dassetuṃ vīriyasamādhiyojanatthāyāti aṭṭhakathāyaṃ vuttaṃ.",
  "tika-abh04t0:295_14": "Taṃ pana samādhivīriyayogassa vibhāvanaṃ hotīti “yogavacanatthāyāti attho”ti āha.",
  "tika-abh04t0:296_0": "Yevāpanakavaṇṇanā",
  "tika-abh04t0:297_0": "Yathā tathā vāti sammā micchā vā.",
  "tika-abh04t0:297_1": "Anadhimuccantoti “idaṃ karissāmi,",
  "tika-abh04t0:297_2": "etaṃ karissāmī”ti evaṃ pavattapubbabhāgasanniṭṭhānahetukena payogakālasanniṭṭhānena anicchinanto.",
  "tika-abh04t0:297_3": "Yattha hi anicchayo,",
  "tika-abh04t0:297_4": "tattha appaṭipatti evāti.",
  "tika-abh04t0:297_5": "Saṃsappanaṃ saṃsayo.",
  "tika-abh04t0:297_6": "So hi “āsappanā parisappanā”ti vutto.",
  "tika-abh04t0:297_7": "Asatipi byāpāre tatramajjhattatāya sati taṃsampayuttadhammā sakasakakiccavasena anūnānadhikatāya alīnaanuddhatatāya",
  "tika-abh04t0:297_8": "ca saṃvattantīti sā tesaṃ tathāpavattiyā paccayabhūtā ūnādhikabhāvaṃ nivāreti viyāti ūnādhikanivāraṇarasā vuttā.",
  "tika-abh04t0:297_9": "Tathā pavattipaccayattāyeva tesu dhammesu majjhattatāti ca vuttā.",
  "tika-abh04t0:298_0": "Jhānapadassāti jhānasaddassa.",
  "tika-abh04t0:298_1": "Tesūti pañcasu.",
  "tika-abh04t0:298_2": "Pañca hi aṅgāni jhānapadassa atthoti idaṃ saṃvaṇṇiyamānattāyeva imaṃ cittuppādaṃ sandhāya vuttaṃ.",
  "tika-abh04t0:298_3": "Na hi sabbasmiṃ cittuppāde pañceva jhānaṅgāni.",
  "tika-abh04t0:298_4": "Padasamūho vākyaṃ,",
  "tika-abh04t0:298_5": "padakoṭṭhāso vā phassapañcamakādi dhammarāsi.",
  "tika-abh04t0:298_6": "Vuttaṃ pūritanti chapaṇṇāsāditāya pūraṇavasena.",
  "tika-abh04t0:298_7": "Phassapaccayā vedanā “phuṭṭho vedeti,",
  "tika-abh04t0:298_8": "phuṭṭho sañjānātī”tiādivacanato phasso vedanādīnaṃ paccayo.",
  "tika-abh04t0:298_9": "Yadipi chandādayo yathāvuttarāsikiccābhāvato tesu na vattabbā,",
  "tika-abh04t0:298_10": "visuṃ rāsiantarabhāvena pana sarūpato vattabbāti codanaṃ manasi katvā “vuttānampī”tiādimāha.",
  "tika-abh04t0:299_0": "Dhammuddesavārakathāvaṇṇanā niṭṭhitā.",
  "tika-abh04t0:300_0": "Kāmāvacarakusalaṃ",
  "tika-abh04t0:301_0": "Niddesavārakathāvaṇṇanā",
  "tika-abh04t0:302_0": "2.",
  "tika-abh04t0:302_1": "Santeti sabhāvato vijjamāne.",
  "tika-abh04t0:302_2": "Phassassa visayavisayīnaṃ sannipatanākārena gahetabbattā phusanaṃ visaye cittassa sannipatanaṃ vuttaṃ.",
  "tika-abh04t0:302_3": "“Cintanaṭṭhena cittaṃ,",
  "tika-abh04t0:302_4": "mananaṭṭhena mano”tiādinā cittādisaddā cintanādibyāpāramukhena attano atthaṃ vibhāventīti āha “cittaṃ manotiādīsu viya kiccavisesaṃ anapekkhitvā”ti.",
  "tika-abh04t0:302_5": "Yathā loke vikatameva vekataṃ,",
  "tika-abh04t0:302_6": "visayo eva vesayanti vuccati,",
  "tika-abh04t0:302_7": "evaṃ mano eva mānasanti saddamattaviseso. Nīlādi-",
  "tika-abh04t0:302_8": "saddā viya vatthādīsu cittesu parisuddhabhāvanibandhanā paṇḍarasaddassa pavattīti tassa guṇavisesāpekkhatā vuttā.",
  "tika-abh04t0:302_9": "Yathā kāyikaṃ sātanti ettha kāyappasādanissitanti attho,",
  "tika-abh04t0:302_10": "evaṃ cetasikaṃ sātanti ettha cetonissitaṃ sātanti nissayavisesāpekkhatā vuttā.",
  "tika-abh04t0:302_11": "Ekakkhaṇikā nānākkhaṇikā ca cittassa ṭhiti nāma,",
  "tika-abh04t0:302_12": "tassa avatthāvisesoti avatthāvisesāpekkho cittassa ṭhitīti evaṃpakāro niddeso.",
  "tika-abh04t0:302_13": "“Na lubbhatī”ti vuttassa cittassa,",
  "tika-abh04t0:302_14": "puggalassa vā pavattiākārabhāvena alubbhanāti alobho vuttoti aññassa kiriyābhāvavisesāpekkho alubbhanāti niddeso.",
  "tika-abh04t0:302_15": "Vuttanayeneva alubbhitassa bhāvo alubbhitattanti ayaṃ niddeso aññassa bhāvabhūtatāvisesāpekkho vutto.",
  "tika-abh04t0:302_16": "Kattukaraṇabhāvādayo sabhāvadhammānaṃ ajjhāropanavaseneva sijjhanti,",
  "tika-abh04t0:302_17": "bhāvaniddeso pana ajjhāropanānapekkho,",
  "tika-abh04t0:302_18": "tatoyeva ca visesantaravinimutto vinivatto visesato nijjīvabhāvagibhāvato sabhāvaniddeso nāma hotīti",
  "tika-abh04t0:302_19": "phassoti idaṃ phusanaṭṭhena “dhammamattadīpanaṃ sabhāvapada”nti vuttaṃ.",
  "tika-abh04t0:302_20": "Ārammaṇaṃ phusantassa cittassa pavattiākāro phusanabyāpāro hotīti “phusanakiriyā phusanākāro”ti vuttaṃ.",
  "tika-abh04t0:302_21": "Samphusanāti saṃ-",
  "tika-abh04t0:302_22": "saddo “samudayo”tiādīsu viya samāgamatthadīpakoti āha “samāgamaphusanā”ti.",
  "tika-abh04t0:302_23": "“Phusāmi nekkhammasukha”ntiādīsu paṭilābhopi phusanā samphusanāti ca vuccatīti āha “na paṭilābhasamphusanā”ti.",
  "tika-abh04t0:303_0": "Aparena vevacanena.",
  "tika-abh04t0:303_1": "Bahussutabhāvasampādikāya paññāya paṇḍiccapariyāyo.",
  "tika-abh04t0:303_2": "Sippāyatanādīsu dakkhatābhūtāya kosallapariyāyo,",
  "tika-abh04t0:303_3": "yattha katthaci tikkhasukhumāya nepuññapariyāyo,",
  "tika-abh04t0:303_4": "sammā dhamme paññapentiyā vebhabyāpariyāyoti evamādinā tesu tesu paññāvisesesu te te pariyāyavisesā visesena",
  "tika-abh04t0:303_5": "pavattāti tesaṃ paññāvisesānaṃ nānākāle labbhamānatā vuttā,",
  "tika-abh04t0:303_6": "itarepi anugatā honti yebhuyyenāti adhippāyo.",
  "tika-abh04t0:303_7": "Atthanānattena paññādiatthavisesena.",
  "tika-abh04t0:303_8": "Kodho kujjhanā kujjhitattanti evaṃpakārā niddesā sabhāvākārabhāvadīpanavasena byañjanavaseneva vibhāgavacanaṃ.",
  "tika-abh04t0:303_9": "Paṇḍiccantiādayo paññāvisesanibandhanattā atthavasena vibhāgavacananti imamatthamāha “atha vā”tiādinā.",
  "tika-abh04t0:303_10": "Evamākāro panāti purimākārato viseso atthato vibhattigamanassa kāraṇaṃ vuttaṃ.",
  "tika-abh04t0:304_0": "Paṭikkhipanaṃ paṭisedhanaṃ paṭikkhepo,",
  "tika-abh04t0:304_1": "tassa nānattaṃ viseso paṭikkhepanānattaṃ,",
  "tika-abh04t0:304_2": "saddhammagarutāya paṭikkhepo saddhammagarutāpaṭikkhepo,",
  "tika-abh04t0:304_3": "tena saddhammagarutāpaṭikkhepena nānattaṃ saddhammagarutāpaṭikkhepanānattaṃ.",
  "tika-abh04t0:304_4": "Taṃ saddhammagarutāpaṭikkhepanānattaṃ pana kodhagarutādibhedabhinnanti “kodhagarutādivisiṭṭhenā”ti vuttaṃ.",
  "tika-abh04t0:304_5": "Kodhādīhi visiṭṭho bhinno saddhammagarutāya paṭikkhepo paṭisedhanaṃ kodhādivisiṭṭhapaṭikkhepo.",
  "tika-abh04t0:304_6": "Kodhagarutādiyeva,",
  "tika-abh04t0:304_7": "tassa nānattena saddhammagarutāpaṭipakkhanānattenāti kodhagarutā saddhammagarutāya paṭipakkho.",
  "tika-abh04t0:304_8": "Makkhalābhasakkāragarutā saddhammagarutāya paṭipakkhoti saddhammagarutāya paṭipakkhabhāvavisesena asaddhammagarutā",
  "tika-abh04t0:304_9": "tabbhāvena ekībhūtāpi nānattaṃ gatā.",
  "tika-abh04t0:304_10": "Yasmā pana kodho atthato dosoyeva.",
  "tika-abh04t0:304_11": "Makkho dosappadhānā paraguṇaviddhaṃsanākārappavattā akusalā khandhā.",
  "tika-abh04t0:304_12": "Taggarutā ca tesaṃ sādaraabhisaṅkharaṇavasena pavattanameva.",
  "tika-abh04t0:304_13": "Lābhagarutā catunnaṃ paccayānaṃ sakkāragarutā,",
  "tika-abh04t0:304_14": "tesaṃyeva susaṅkhatānaṃ laddhakāmatā.",
  "tika-abh04t0:304_15": "Tadubhayesu ca ādarakiriyā tathāpavattā icchāyeva,",
  "tika-abh04t0:304_16": "tasmā “saddhammagarutāpaṭipakkhanānattena asaddhammā nānattaṃ gatā”ti vuttaṃ.",
  "tika-abh04t0:304_17": "Tathā hi cattāro asaddhammā icceva uddiṭṭhā.",
  "tika-abh04t0:304_18": "Asaddhammagarutāti ettha ca purimasmiṃ vikappe “na saddhammagarutā”ti saddhammagarutā na hotīti attho.",
  "tika-abh04t0:304_19": "Dutiyasmiṃ saddhammagarutāya paṭipakkhoti saddhammagarutā eva vā paṭipakkho,",
  "tika-abh04t0:304_20": "tassa nānattena saddhammagarutāpaṭipakkhanānattenāti evamettha attho daṭṭhabbo.",
  "tika-abh04t0:304_21": "Kodhamakkhagarutānañhi saddhammavisesā pavattibhedabhinnā mettā paṭipakkho.",
  "tika-abh04t0:304_22": "Lābhasakkāragarutānaṃ appicchatā santosā.",
  "tika-abh04t0:304_23": "Tena kodhagarutā na saddhammagarutāti kodhagarutā kāyaci saddhammagarutāya paṭipakkhoti ayamattho vutto hoti.",
  "tika-abh04t0:304_24": "Tathā makkhagarutādīsupi.",
  "tika-abh04t0:304_25": "Evañca katvā “cattāro saddhammā saddhammagarutā na kodhagarutā…pe…",
  "tika-abh04t0:304_26": "saddhammagarutā na sakkāragarutā”ti āgatatantipi samatthitā bhavati.",
  "tika-abh04t0:304_27": "Lobho na hotīti alobho lubbhanā na hotīti alubbhanāti evamādiko alobhotiādīnaṃ lobhādivisiṭṭho paṭikkhepo",
  "tika-abh04t0:304_28": "“phasso phusanā”tiādikehi visadisabhāvato “phassādīhi nānatta”nti vutto.",
  "tika-abh04t0:304_29": "Phassādīhīti cettha alubbhanādayopi ādi-",
  "tika-abh04t0:304_30": "saddena saṅgahitāti daṭṭhabbaṃ.",
  "tika-abh04t0:304_31": "Lobhādipaṭipakkhenāti “lobhapaṭipakkho alobho”tiādinā yojetabbaṃ.",
  "tika-abh04t0:304_32": "Sesaṃ purimasadisameva.",
  "tika-abh04t0:304_33": "Alobhādosāmohānaṃ vidhuratāya paṭipakkhabhāvena ca labbhamāno aññamaññavisadiso lobhādivisiṭṭhapaṭikkhepabhāvena",
  "tika-abh04t0:304_34": "lobhādipaṭipakkhabhāvena ca viññāyatīti āha “alobhā…pe…",
  "tika-abh04t0:304_35": "yojetabba”nti.",
  "tika-abh04t0:304_36": "Bahūhi pakārehi dīpetabbatthatā mahatthatā.",
  "tika-abh04t0:304_37": "Ādaravasena sotūnaṃ.",
  "tika-abh04t0:305_0": "3.",
  "tika-abh04t0:305_1": "Yadipi ekasmiṃ khaṇe ekaṃyeva ārammaṇaṃ hoti,",
  "tika-abh04t0:305_2": "chasupi pana ārammaṇesu uppattirahattā “tehi vā”tiādi vuttaṃ.",
  "tika-abh04t0:305_3": "Tassāti sātassa sukhassa.",
  "tika-abh04t0:305_4": "Jātāti etassa atthaṃ dassetuṃ “kāraṇabhāvena phassatthaṃ pavattā”ti vuttaṃ.",
  "tika-abh04t0:305_5": "Idaṃ vuttaṃ hoti –",
  "tika-abh04t0:305_6": "yathā cetasikasātasaṅkhātā somanassavedanā saheva uppajjati,",
  "tika-abh04t0:305_7": "evaṃ tadanurūpaphassasahitā hutvā pavattā tajjāti vuttā.",
  "tika-abh04t0:305_8": "Sādayatīti adhigamāsīsāya anaññaninnaṃ karoti.",
  "tika-abh04t0:306_0": "5.",
  "tika-abh04t0:306_1": "Na tassā tajjatāti tassā manoviññāṇadhātuyā tassāruppā “tassa jātā”ti vā ubhayathāpi tajjatā na yujjati.",
  "tika-abh04t0:306_2": "Yadipi phasso viññāṇassa visesapaccayo na hoti,",
  "tika-abh04t0:306_3": "tathāpi so tassa paccayo hotiyevāti tassa tajjāmanoviññāṇadhātusamphassajatā vattabbāti codanaṃ sandhāyāha “na ca tadevā”tiādi.",
  "tika-abh04t0:306_4": "Tehi ārammaṇehi jātā tajjāti imināpi atthena tajjā manoviññāṇadhātusamphassajāti vattuṃ na sakkā.",
  "tika-abh04t0:306_5": "Viññāṇassa pana tajjatāpaññatti labbhateva.",
  "tika-abh04t0:306_6": "Tathā hi “kiṃ vā etenā”tiādinā phassādīnaṃ tathā desetabbataṃ āha.",
  "tika-abh04t0:307_0": "7.",
  "tika-abh04t0:307_1": "Cittassa ārammaṇe ānayanākārappavatto vitakko atthato ārammaṇaṃ tattha ākaḍḍhanto viya hotīti “ārammaṇassa ākaḍḍhanaṃ vitakkana”nti vuttaṃ.",
  "tika-abh04t0:308_0": "8.",
  "tika-abh04t0:308_1": "Ārammaṇassa anumajjanākārappavatto vicāro tattha paribbhamanto viya samantato caranto viya ca hotīti “samantato caraṇaṃ vicaraṇa”nti vuttaṃ.",
  "tika-abh04t0:309_0": "11.",
  "tika-abh04t0:309_1": "Tathā avaṭṭhānamattabhāvatoti pāṇavadhādisādhanaavaṭṭhānamattabhāvato,",
  "tika-abh04t0:309_2": "na balavabhāvatoti adhippāyo.",
  "tika-abh04t0:310_0": "14.",
  "tika-abh04t0:310_1": "Yena dhammena citte ārammaṇaṃ upatiṭṭhati jotati ca,",
  "tika-abh04t0:310_2": "so dhammo upaṭṭhānaṃ jotananti ca vuttoti āha “upaṭṭhānaṃ jotanañca satiyevā”ti.",
  "tika-abh04t0:311_0": "16. Saṇhaṭṭhenāti sukhumaṭṭhena.",
  "tika-abh04t0:312_0": "30. Bhāvoti hiriyanaṃ vadati.",
  "tika-abh04t0:313_0": "33. Na byāpādetabboti abyāpajja-saddassa kammatthataṃ āha.",
  "tika-abh04t0:314_0": "42- 43.",
  "tika-abh04t0:314_1": "Yadi anavajjadhammānaṃ sīghasīghaparivattanasamatthatā lahutā,",
  "tika-abh04t0:314_2": "sāvajjadhammānaṃ kathanti āha “avijjānīvaraṇāna”ntiādi.",
  "tika-abh04t0:314_3": "Tesaṃ bhāvo garutāti etena satipi sabbesaṃ arūpadhammānaṃ samānakhaṇatte mohasampayuttānaṃ sātisayo dandho pavattiākāroti dasseti.",
  "tika-abh04t0:314_4": "So pana tesaṃ dandhākāro santāne pākaṭo hoti.",
  "tika-abh04t0:315_0": "44-45. Appaṭighāto avilomanaṃ.",
  "tika-abh04t0:316_0": "46-47. Kilinnanti avassutaṃ.",
  "tika-abh04t0:317_0": "50- 51.",
  "tika-abh04t0:317_1": "Paccosakkanaṃ māyā yā accasarātipi vuccati.",
  "tika-abh04t0:317_2": "Arumakkhanaṃ vaṇālepanaṃ.",
  "tika-abh04t0:317_3": "Veḷu eva dātabbabhāvena pariggahito veḷudānaṃ nāma.",
  "tika-abh04t0:318_0": "Niddesavārakathāvaṇṇanā niṭṭhitā.",
  "tika-abh04t0:319_0": "Koṭṭhāsavārakathāvaṇṇanā",
  "tika-abh04t0:320_0": "58- 120.",
  "tika-abh04t0:320_1": "Teti phassapañcamakādayo.",
  "tika-abh04t0:320_2": "Saṅgahagamanenevāti sādhāraṇatādinā kenaci sadisatālesena,",
  "tika-abh04t0:320_3": "na phassādayo viya visuṃ dhammabhāvenevāti attho.",
  "tika-abh04t0:320_4": "Tathā avippakiṇṇattāti phassādayo viya sarūpena visuṃ visuṃ avuttattā.",
  "tika-abh04t0:320_5": "Yadipi chandādayo saṅgahasuññatavāresupi sarūpena na vuttā,",
  "tika-abh04t0:320_6": "khandhāyatanadhāturāsīsu pana saṅgahitāyevāti dassetuṃ “yasmā panā”tiādimāha.",
  "tika-abh04t0:320_7": "Taṃniddeseti saṅkhārakkhandhaniddese.",
  "tika-abh04t0:320_8": "Khandhānaṃ dhātāyatanabhāve byabhicārābhāvato akhandhabhāvanivāraṇena anāyatanādhātubhāvanivāraṇampi daṭṭhabbaṃ.",
  "tika-abh04t0:320_9": "Na yevāpanakā ṭhapetabbāti khandhādirāsiantogadhataṃ sandhāya vuttaṃ.",
  "tika-abh04t0:320_10": "Uddesādīsu pana “yevāpanātveva vuttānaṃ tesaṃ tathāyeva saṅgaho yutto”ti aṭṭhakathāyaṃ “ṭhapetvā yevāpanake”ti vuttaṃ.",
  "tika-abh04t0:320_11": "Sarūpena avuttānampi cittuppādapariyāpannānaṃ khandhādibhāvo na vāretabboti na yevāpanakā ṭhapetabbāti vuttanti ubhayesampi adhippāyo veditabbo.",
  "tika-abh04t0:321_0": "Āhārapaccayasaṅkhātenāti upatthambhakapaccayasaṅkhātena.",
  "tika-abh04t0:321_1": "So ca āhārānaṃ upatthambhakabhāvo pākaṭoti katvā vutto,",
  "tika-abh04t0:321_2": "na janakattābhāvato.",
  "tika-abh04t0:321_3": "Ojaṭṭhamakarūpassa hi vedanādīnañca āhāraṇato tesaṃ janakattaṃ labbhatīti.",
  "tika-abh04t0:321_4": "Yadi upatthambhako idha paccayoti adhippeto,",
  "tika-abh04t0:321_5": "kabaḷīkārāhārassa tāva hotu,",
  "tika-abh04t0:321_6": "itaresaṃ kathanti āha “yathā hī”tiādi.",
  "tika-abh04t0:321_7": "Sahajātādipaccayeti sahajātaaññamaññanissayasampayuttaatthiavigatapaccaye vadati,",
  "tika-abh04t0:321_8": "mahācatukkaṃ vā,",
  "tika-abh04t0:321_9": "ekenākārenāti rūpārūpānaṃ upatthambhakattena upakārakabhāvamāha.",
  "tika-abh04t0:321_10": "So eva ca nesaṃ āharaṇakiccaṃ.",
  "tika-abh04t0:321_11": "“Saṅkhārapaccayā viññāṇa”nti vacanato cetanāya viññāṇassa paccayabhāvo sātisayoti āha “viññāṇaṃ visesenā”ti.",
  "tika-abh04t0:322_0": "Yathāgatamaggoti vutto kāraṇaphalānaṃ abhedūpacārenāti daṭṭhabbaṃ,",
  "tika-abh04t0:322_1": "nānākkhaṇiko aṭṭhaṅgikamaggo upanissayo etassāti aṭṭhaṅgikamaggūpanissayo.",
  "tika-abh04t0:322_2": "Ariyamaggassa yathāgatamaggapariyāyo vuccamāno tassa yā purimakālabhūtā abhedopacārasiddhā āgamanāvatthā",
  "tika-abh04t0:322_3": "tato nātivilakkhaṇāti imamatthaṃ vibhāvetīti āha “pubbabhāga…pe…",
  "tika-abh04t0:322_4": "dīpitā”ti.",
  "tika-abh04t0:322_5": "Viññāṇassa cittavicittatā vijānanabhāvavisesā evāti āha “vijānanameva cittavicittatā”ti.",
  "tika-abh04t0:322_6": "Vedanākkhandhādīnanti ādi-",
  "tika-abh04t0:322_7": "saddena “dvāyatanāni hontī”tiādīsu vuttamanāyatanādayopi saṅgaṇhāti.",
  "tika-abh04t0:322_8": "Tappaṭikkhepoti tassa jātiniddesabhāvassa paṭikkhepo.",
  "tika-abh04t0:322_9": "Kato hotīti etena āhārindriyajhānamaggaphalahetuyo yattakā imasmiṃ citte labbhanti,",
  "tika-abh04t0:322_10": "te sabbepi “eko viññāṇāhāro hotī”tiādinā avuttāpi atthato vuttāyevāti dasseti.",
  "tika-abh04t0:322_11": "Esa nayo aññatthāpi.",
  "tika-abh04t0:323_0": "Koṭṭhāsavārakathāvaṇṇanā niṭṭhitā.",
  "tika-abh04t0:324_0": "Suññatavārādivaṇṇanā",
  "tika-abh04t0:325_0": "121-145. Yathāvutte samayeti vuttappakārasamūhe.",
  "tika-abh04t0:326_0": "146. Ussāhanaṃ pesanaṃ niyojanaṃ.",
  "tika-abh04t0:327_0": "156- 159.",
  "tika-abh04t0:327_1": "Nātisamāhitāyāti nānāvajjanūpacāraṃ sandhāya vadati.",
  "tika-abh04t0:327_2": "Yevāpanakehipi nibbisesataṃ dasseti karuṇāmuditānampi uppajjanato.",
  "tika-abh04t0:328_0": "Kāyavacīkiriyā kāyavacīpavatti, viññatti eva vā. Asamattabhāvananti pubbabhāgabhāvanamāha.",
  "tika-abh04t0:329_0": "Kāmāvacarakusalavaṇṇanā niṭṭhitā.",
  "tika-abh04t0:330_0": "Rūpāvacarakusalaṃ",
  "tika-abh04t0:331_0": "Catukkanayo",
  "tika-abh04t0:332_0": "Paṭhamajjhānakathāvaṇṇanā",
  "tika-abh04t0:333_0": "160.",
  "tika-abh04t0:333_1": "Uttarapadalopaṃ katvā “rūpabhavo rūpa”nti vutto,",
  "tika-abh04t0:333_2": "“rūpī rūpāni passati,",
  "tika-abh04t0:333_3": "rūparāgo”tiādīsu viyāti daṭṭhabbaṃ.",
  "tika-abh04t0:333_4": "Payogasampāditassa rūpajjhānassa rūpabhavātikkamassapi upāyabhāvato yathā rūpūpapattiyā eva maggoti ayaṃ niyamo na yujjati,",
  "tika-abh04t0:333_5": "evaṃ paccayantaravikalatādīhi rūpūpapattiyā anabhinipphādakassapi atthibhāvato rūpūpapattiyā maggo evāti ayampi niyamo na yujjati.",
  "tika-abh04t0:333_6": "Evañca sati yadeva rūpūpapattiyā nipphādakaṃ,",
  "tika-abh04t0:333_7": "tasseva sampayuttassa rūpāvacarakusalabhāvo,",
  "tika-abh04t0:333_8": "na anabhinipphādakassāti ayamattho āpannoti codanaṃ samuṭṭhāpeti na sabbassa kusalajjhānassātiādinā.",
  "tika-abh04t0:333_9": "Tattha sāmaññasaddopi adhikāravasena visesaniddiṭṭho hotīti “kusalajjhānassa maggabhāvo”ti vuttaṃ.",
  "tika-abh04t0:334_0": "Rūpūpapattijanakasabhāvo rūpabhavavipaccanasabhāvoti tassapi vipākadhammabhāve satipi sabbakusalākusalasādhāraṇaṃ",
  "tika-abh04t0:334_1": "vipākadhammabhāvasāmaññaṃ “vipākadhammabhāvo viyā”ti udāharaṇabhāvena vuttaṃ.",
  "tika-abh04t0:334_2": "Sāmaññampi hi visesato bhinnaṃ katvā voharīyatīti.",
  "tika-abh04t0:334_3": "Sabbasamānoti rūpūpapattiyā nipphādakassa paccayantaravikalatādīhi anipphādakassa ca sabbassa yathādhigatassa jhānassa sādhāraṇo.",
  "tika-abh04t0:334_4": "Etena uttarapadāvadhāraṇassa pariggahitataṃ dasseti.",
  "tika-abh04t0:334_5": "“Ito añño maggo nāma natthī”ti imināpi sajātiyā sādhāraṇo aññajātivinivattiyā anaññasādhāraṇo imassa",
  "tika-abh04t0:334_6": "jhānassa rūpūpapattiyā upāyabhāvo vuttoti daṭṭhabbaṃ.",
  "tika-abh04t0:334_7": "Itare dve saddhā hirī ca.",
  "tika-abh04t0:334_8": "Yadi paṭipadāya sādhetabbato puggalapubbaṅgamāya desanāya bhāventena samayavavatthānaṃ kataṃ.",
  "tika-abh04t0:334_9": "Paṭipadārahitesu kathanti āha “kesañcī”tiādi.",
  "tika-abh04t0:334_10": "Tattha kesañcīti samathabhāvanāya katādhikārānaṃ.",
  "tika-abh04t0:334_11": "Tesañhi maggādhigamanato pubbe anadhigatajjhānānaṃ paṭisambhidādayo viya maggādhigameneva tāni samijjhanti.",
  "tika-abh04t0:335_0": "Aññānīti ariyamaggasiddhito aññāni.",
  "tika-abh04t0:335_1": "Tesupīti ariyamaggena siddhattā paṭipadārahitesupi.",
  "tika-abh04t0:335_2": "Nanu ca ariyamaggasiddhassapi āgamanavasena paṭipadā upalabbhatiyeva.",
  "tika-abh04t0:335_3": "Itarathā “na kāmāvacaraṃ viya vinā paṭipadāya uppajjatī”ti,",
  "tika-abh04t0:335_4": "“bahutaraṃ lokiyajjhānampi na vinā paṭipadāya ijjhatī”ti ca vacanaṃ virujjheyyāti? Na,",
  "tika-abh04t0:335_5": "yebhuyyena gahaṇato puggalavisesāpekkhattā ca.",
  "tika-abh04t0:335_6": "Ariyamaggasamijjhanakañhi jhānaṃ kassacideva hoti,",
  "tika-abh04t0:335_7": "tasmā itaraṃ bahutaraṃ lokiyajjhānaṃ puthujjanassa ariyassa ca akatādhikārassa na vinā paṭipadāya sijjhatīti tesaṃ vasena vuttaṃ.",
  "tika-abh04t0:335_8": "Ariyamaggasiddhassapi jhānassa vipākānaṃ viya kusalena ariyamaggena sadisattābhāvato atabbipākattā ca na maggāgamanavasena paṭipadā yujjati,",
  "tika-abh04t0:335_9": "evamassa paṭipadāviraho siddho.",
  "tika-abh04t0:335_10": "Evañca katvā suddhikanavakadesanāpi suṭṭhu nītā hoti.",
  "tika-abh04t0:335_11": "Tathā ca vakkhati lokuttarakathāyaṃ “lokiyajjhānampī”tiādi.",
  "tika-abh04t0:336_0": "Vaṭṭāsayassa visesapaccayabhūtāya taṇhāya tanukaraṇavasena vivaṭṭāsayassa vaḍḍhananti āha “taṇhāsaṃkilesasodhanena āsayaposana”nti.",
  "tika-abh04t0:336_1": "Āsayaposananti ca jhānabhāvanāya paccayabhūtā pubbayogādivasena siddhā ajjhāsayasampadā.",
  "tika-abh04t0:336_2": "Sā pana taṇhupatāpavigamena hotīti āha “taṇhāsaṃkilesasodhanenā”ti.",
  "tika-abh04t0:337_0": "Thinamiddhādīnanti thinamiddhauddhaccakukkuccavicikicchānaṃ. Pahānanti pahāyakaṃ.",
  "tika-abh04t0:338_0": "Taṃsadisesūti mahaggatabhāvādinā paṭhamajjhānasamādhisadisesu.",
  "tika-abh04t0:339_0": "Pītisukhavantaṃ jhānaṃ pītisukhanti vuttaṃ yathā arisasoti dassento “pītisukha…pe…",
  "tika-abh04t0:339_1": "akāro vutto”ti āha.",
  "tika-abh04t0:339_2": "Maggassapi vā nibbānārammaṇato tathalakkhaṇūpanijjhānatā yojetabbā.",
  "tika-abh04t0:339_3": "Asammosadhammanti avināsabhāvaṃ.",
  "tika-abh04t0:340_0": "Dutiyajjhānakathāvaṇṇanā",
  "tika-abh04t0:341_0": "161- 162.",
  "tika-abh04t0:341_1": "Diṭṭhādīnavassa taṃtaṃjhānakkhaṇe anuppajjanadhammatāpādanaṃ vūpasamanaṃ virajjanaṃ pahānañcāti idhādhippetavitakkādayoyeva",
  "tika-abh04t0:341_2": "jhānaṅgabhūtā tathā karīyanti,",
  "tika-abh04t0:341_3": "na taṃsampayuttaphassādayoti vitakkādīnaṃyeva vūpasamādivacanaṃ ñāyāgataṃ.",
  "tika-abh04t0:341_4": "Yasmā pana vitakkādayo viya taṃsampayuttadhammāpi etena etaṃ oḷārikanti diṭṭhādīnavā eva,",
  "tika-abh04t0:341_5": "tasmā avisesena vitakkādīnaṃ taṃsahajātānañca vūpasamādike vattabbe vitakkavicārādīnaṃyeva vūpasamādikaṃ",
  "tika-abh04t0:341_6": "vuccamānaṃ “adhikavacanamaññamatthaṃ bodhetī”ti kiñci visesaṃ dīpetīti taṃ dassento “yehi vitakkavicārehī”tiādimāha.",
  "tika-abh04t0:341_7": "Visuṃ visuṃ ṭhitānipi vitakkavicārasamatikkamavacanādīni paheyyaṅganiddesatāsāmaññena cittena samūhato",
  "tika-abh04t0:341_8": "gahetvā avayavena samudāyopalakkhaṇaṃ katanti dassento “tesaṃ…pe…",
  "tika-abh04t0:341_9": "taṃ dīpakanti vutta”nti āha.",
  "tika-abh04t0:341_10": "Idāni avayavena samudāyopalakkhaṇaṃ vinā vitakkavicāravūpasamavacanena pītivirāgādivacanānaṃ savisaye samānabyāpārataṃ dassento “atha vā”tiādimāha.",
  "tika-abh04t0:342_0": "Tasmiṃ dassiteti “yā saddhā saddahanā”tiādinā jhānavibhaṅge sampasādane dassite.",
  "tika-abh04t0:342_1": "Samānādhikaraṇaniddesenevāti tattheva vibhaṅge uddesapaduddhārādīsu saddhājhānānaṃ “sampasādana”nti ekādhikaraṇatāvacaneneva.",
  "tika-abh04t0:343_0": "Oḷārikaṅgamukhena “tadanudhammatā satī”ti vuttāya taṃtaṃjhānanikantiyā vikkhambhanaṃ vitakkavicāravūpasamavacanādīhi",
  "tika-abh04t0:343_1": "pakāsitanti āha “taṇhāppahānaṃ etesaṃ vūpasamana”nti.",
  "tika-abh04t0:343_2": "Yato vitakkavicāresu virattabhāvadīpakaṃ vitakkavicāravūpasamavacananti tadubhayābhāvadīpanaṃ puna katanti dassetuṃ “ye cā”tiādi vuttaṃ.",
  "tika-abh04t0:344_0": "Tatiyajjhānakathāvaṇṇanā",
  "tika-abh04t0:345_0": "163.",
  "tika-abh04t0:345_1": "Vīriyaṃ upekkhāti vuttaṃ “paggahaniggahesu byāpārākaraṇena upekkhiyatī”ti.",
  "tika-abh04t0:345_2": "Gahaṇe majjhattabhāvena saṅkhāre upekkhatīti saṅkhārupekkhā,",
  "tika-abh04t0:345_3": "tathāpavattā vipassanā paññā.",
  "tika-abh04t0:345_4": "Tassā pana visayato pabhedo “aṭṭha saṅkhārupekkhā”tiādinā yassaṃ pāḷiyaṃ vutto,",
  "tika-abh04t0:345_5": "taṃ pāḷisesaṃ dassento “paṭhamajjhāna”ntiādimāha.",
  "tika-abh04t0:345_6": "Tattha uppādanti purimakammapaccayā idha uppattiṃ.",
  "tika-abh04t0:345_7": "Pavattanti tathā uppannassa pavattiṃ.",
  "tika-abh04t0:345_8": "Nimittanti sabbampi saṅkhāragataṃ nimittabhāvena upaṭṭhānato.",
  "tika-abh04t0:345_9": "Āyūhananti āyatiṃ paṭisandhihetubhūtaṃ kammaṃ.",
  "tika-abh04t0:345_10": "Paṭisandhinti āyatiṃ upapattiṃ.",
  "tika-abh04t0:345_11": "Gatinti yāya gatiyā sā paṭisandhi hoti.",
  "tika-abh04t0:345_12": "Nibbattinti khandhānaṃ nibbattanaṃ.",
  "tika-abh04t0:345_13": "Upapattinti “samāpannassa vā upapannassa vā”ti evaṃ vuttaṃ vipākappavattiṃ.",
  "tika-abh04t0:345_14": "Jātinti jarādīnaṃ paccayabhūtaṃ bhavapaccayā jātiṃ.",
  "tika-abh04t0:345_15": "Jarāmaraṇādayo pākaṭā eva.",
  "tika-abh04t0:345_16": "Ettha ca uppādādayo pañceva saṅkhārupekkhāñāṇassa visayavasena vuttā,",
  "tika-abh04t0:345_17": "sesā tesaṃ vevacanavasena.",
  "tika-abh04t0:345_18": "“Nibbatti jātī”ti idañhi dvayaṃ uppādassa ceva paṭisandhiyā ca vevacanaṃ.",
  "tika-abh04t0:345_19": "“Gati upapatti cā”ti idaṃ dvayaṃ pavattassa.",
  "tika-abh04t0:345_20": "Jarādayo nimittassāti.",
  "tika-abh04t0:346_0": "Bhūtassāti khandhapañcakassa. Etehīti jhānacittasamuṭṭhitarūpehi.",
  "tika-abh04t0:347_0": "Catukkanayavaṇṇanā niṭṭhitā.",
  "tika-abh04t0:348_0": "Pañcakanayavaṇṇanā",
  "tika-abh04t0:349_0": "167.",
  "tika-abh04t0:349_1": "Ākārabhedanti ākāravisesaṃ.",
  "tika-abh04t0:349_2": "Anekākārā hi dhammā,",
  "tika-abh04t0:349_3": "te ca niravasesaṃ yāthāvato bhagavatā abhisambuddhā. Yathāha –",
  "tika-abh04t0:349_4": "“sabbe dhammā sabbākārena buddhassa bhagavato ñāṇamukhe āpāthaṃ āgacchantī”ti.",
  "tika-abh04t0:349_5": "Dutiyajjhānapakkhikaṃ na paṭhamajjhānapakkhikanti adhippāyo.",
  "tika-abh04t0:349_6": "Tenevāha “paṭhamajjhānameva hī”tiādi.",
  "tika-abh04t0:349_7": "Atthato hi catukkapañcakanayā aññamaññānuppavesino.",
  "tika-abh04t0:349_8": "Pañcakanaye dutiyajjhānaṃ kiṃ savicāratāya paṭhamajjhānapakkhikaṃ udāhu avitakkatāya dutiyajjhānapakkhikanti",
  "tika-abh04t0:349_9": "siyā āsaṅkāti tadāsaṅkānivattanatthamidaṃ vuttaṃ.",
  "tika-abh04t0:349_10": "Kasmātiādinā tattha kāraṇamāha.",
  "tika-abh04t0:349_11": "Suttantadesanāsu ca dutiyajjhānameva bhajantīti sambandho. Ca-",
  "tika-abh04t0:349_12": "saddena na kevalaṃ idheva,",
  "tika-abh04t0:349_13": "atha kho suttantadesanāsupīti desanantarepi yathāvuttajjhānassa paṭhamajjhānapakkhikattābhāvaṃ dasseti.",
  "tika-abh04t0:349_14": "Idāni bhajanampi dassetuṃ “vitakkavūpasamā”tiādi vuttaṃ.",
  "tika-abh04t0:349_15": "Tena suttantepi pañcakanayassa labbhamānataṃ dasseti.",
  "tika-abh04t0:350_0": "Nanu ca suttante cattāriyeva jhānāni vibhattānīti pañcakanayo natthiyevāti? Na,",
  "tika-abh04t0:350_1": "“savitakkasavicāro samādhī”tiādinā samādhittayāpadesena pañcakanayassa labbhamānattā.",
  "tika-abh04t0:350_2": "Catukkanayanissito pana katvā pañcakanayo vibhattoti tatthāpi pañcakanayo niddhāretabbo.",
  "tika-abh04t0:350_3": "Vitakkavicārānaṃ vūpasamāti hi vitakkassa vicārassa vitakkavicārānañca vitakkavicārānanti sakkā vattuṃ.",
  "tika-abh04t0:350_4": "Tathā avitakkaavicārānanti ca vinā saha ca vicārena vitakkappahānena avitakkaṃ saha vinā ca vitakkena",
  "tika-abh04t0:350_5": "vicārappahānena avicāranti avitakkaṃ avicāraṃ avitakkaavicārañcāti vā tividhampi sakkā saṅgaṇhituṃ.",
  "tika-abh04t0:351_0": "Dutiyanti ca vitakkarahite vitakkavicāradvayarahite ca ñāyāgatā desanā.",
  "tika-abh04t0:351_1": "Dutiyaṃ adhigantabbattā vicāramattarahitepi dvayappahānādhigatasamānadhammattā.",
  "tika-abh04t0:351_2": "Evañca katvā pañcakanayaniddese dutiye vūpasantopi vitakko taṃsahāyavicārāvūpasamena na sammāvūpasantoti",
  "tika-abh04t0:351_3": "vitakkavicāradvayarahite viya vicāravūpasameneva tadupasamaṃ sesadhammasamānatañca dassentena “vitakkavicārānaṃ",
  "tika-abh04t0:351_4": "vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ tatiyaṃ jhānaṃ",
  "tika-abh04t0:351_5": "upasampajja viharatī”ti tatiyaṃ catukkanaye dutiyena nibbisesaṃ vibhattaṃ.",
  "tika-abh04t0:351_6": "Duvidhassapi sahāyavirahena aññathā ca vitakkappahānena avitakkattaṃ samādhijaṃ pītisukhattañca samānanti samānadhammattāpi dutiyanti niddeso.",
  "tika-abh04t0:351_7": "Vicāramattampi hi vitakkavicāradvayarahitaṃ viya “yasmiṃ samaye rūpūpapattiyā maggaṃ bhāveti avitakkavicāramattaṃ",
  "tika-abh04t0:351_8": "samādhijaṃ pītisukhaṃ dutiyaṃ jhānaṃ upasampajja viharatī”ti avitakkaṃ samādhijaṃ pītisukhanti vibhattaṃ.",
  "tika-abh04t0:351_9": "Paṭhamajjhāne vā sahacārīsu vitakkavicāresu ekaṃ atikkamitvā dutiyampi tatraṭṭhameva dosato disvā ubhayampi",
  "tika-abh04t0:351_10": "sahātikkamantassa pañcakanaye tatiyaṃ vuttaṃ tatiyaṃ adhigantabbattā.",
  "tika-abh04t0:351_11": "Paṭhamato anantarabhāvena panassa dutiyabhāvo ca uppajjati.",
  "tika-abh04t0:351_12": "Kasmā panettha sarūpato pañcakanayo na vibhattoti?",
  "tika-abh04t0:351_13": "Vineyyajjhāsayato.",
  "tika-abh04t0:351_14": "Yathānulomadesanā hi suttantadesanāti.",
  "tika-abh04t0:352_0": "Paṭipadācatukkādivaṇṇanā",
  "tika-abh04t0:353_0": "176- 180.",
  "tika-abh04t0:353_1": "Tadanurūpatāti tassa paṭhamādijjhānassa anurūpasabhāvā.",
  "tika-abh04t0:353_2": "Yathāladdhajjhānaṃ santato paṇītato disvā assādayamānā nikanti taṃsampayuttā khandhā vā tadārakkhabhūtā",
  "tika-abh04t0:353_3": "satiyeva vā tassa jhānassa anucchavikatāya “tadanudhammatā satī”ti vuttāti.",
  "tika-abh04t0:353_4": "Kadācīti yadā paṭhamaṃ adhigantvā yathānisinnoyeva vinā payogantaraṃ dutiyādīni adhigacchati,",
  "tika-abh04t0:353_5": "īdise kāleti attho.",
  "tika-abh04t0:354_0": "186.",
  "tika-abh04t0:354_1": "Kusalajjhānassa adhigatattā “sekkhā”ti vuttaṃ.",
  "tika-abh04t0:354_2": "Na hi te uppādenti nāmāti ariyamaggakkhaṇe rūpāvacarajjhānānaṃ anuppajjamānataṃ sandhāyāha.",
  "tika-abh04t0:355_0": "Kasiṇakathāvaṇṇanā",
  "tika-abh04t0:356_0": "203.",
  "tika-abh04t0:356_1": "Āruppapādakatā ca dassitā vinā abhāvato.",
  "tika-abh04t0:356_2": "Na hi tesaṃ āruppapādakatāya vinā nirodhapādakatā atthīti.",
  "tika-abh04t0:356_3": "Nimminituṃ icchitassa vatthuno nimmānavasena khippaṃ nisanti nisāmanaṃ ālocanaṃ adhigamo etassāti khippanisanti.",
  "tika-abh04t0:356_4": "Tabbhāvo “khippanisantibhāvo”ti āha “khippadassanaṃ khippābhiññatā”ti.",
  "tika-abh04t0:357_0": "Kasiṇakathāvaṇṇanā niṭṭhitā.",
  "tika-abh04t0:358_0": "Abhibhāyatanakathāvaṇṇanā",
  "tika-abh04t0:359_0": "204.",
  "tika-abh04t0:359_1": "Paṭibhāganimittabhūtaṃ kasiṇārammaṇasaṅkhātaṃ āyatanaṃ kāraṇaṃ etassāti kasiṇāyatanaṃ, jhānaṃ.",
  "tika-abh04t0:359_2": "Atha vā ārammaṇassa anavasesapharaṇaṭṭhena kasiṇañca taṃ āyatanañca yogino sukhavisesānaṃ adhiṭṭhānabhāvato",
  "tika-abh04t0:359_3": "manāyatanadhammāyatanabhāvato cāti sasampayuttaṃ jhānaṃ kasiṇāyatanaṃ.",
  "tika-abh04t0:359_4": "Tenevāha “satipi abhibhāyatanānaṃ kasiṇāyatanatte”ti.",
  "tika-abh04t0:359_5": "Bhāvanāya nimittaṃ bhāvanānimittaṃ,",
  "tika-abh04t0:359_6": "ārammaṇassa parittappamāṇatā suvisuddhanīlāditā ca,",
  "tika-abh04t0:359_7": "tadeva nānattaṃ.",
  "tika-abh04t0:359_8": "Bhāvanā eva vā pubbabhāgabhūtā bhāvanānimittaṃ,",
  "tika-abh04t0:359_9": "tassa nānattaṃ bhāvanānimittanānattaṃ.",
  "tika-abh04t0:359_10": "Pubbabhāgabhāvanā hi yathāvuttavisese ārammaṇe pavattiākāravisesato nānāsabhāvāti.",
  "tika-abh04t0:359_11": "Kasiṇanimittassa abhibhavanakabhāvanānimittanānattaṃ kasiṇa…pe… nānattaṃ,",
  "tika-abh04t0:359_12": "tatoti yojetabbaṃ.",
  "tika-abh04t0:360_0": "Ettha ca purimāni cattāri abhibhāyatanāni bhūtakasiṇārammaṇāni,",
  "tika-abh04t0:360_1": "bhūtakasiṇesu ca yaṃ suvaṇṇaṃ dubbaṇṇanti ca na sakkā vattuṃ.",
  "tika-abh04t0:360_2": "Tattha pavattitāni sabbattha vā vaṇṇābhogarahitena pavattitāni paṭhamatatiyābhibhāyatanānīti dutiyacatutthāni vaṇṇakasiṇārammaṇāni.",
  "tika-abh04t0:360_3": "Yadi evaṃ dutiyacatutthehi pañcamādīnaṃ ko visesoti “pañcamādīni vaṇṇato ramaṇīyatarāni,",
  "tika-abh04t0:360_4": "na tathā itarānī”ti vadanti.",
  "tika-abh04t0:360_5": "Purimānipi cattāri aṭṭha kasiṇārammaṇāneva,",
  "tika-abh04t0:360_6": "tasmā taṃ nesaṃ matimattaṃ “aṭṭhasu kasiṇesū”ti vuttattā.",
  "tika-abh04t0:360_7": "Vimokkhesu ca paṭhamadutiyavimokkhā aṭṭha kasiṇārammaṇā.",
  "tika-abh04t0:360_8": "Tatiyo vaṇṇakasiṇārammaṇo.",
  "tika-abh04t0:360_9": "Paṭhamadutiyāpi vā vaṇṇakasiṇārammaṇā eva “bahiddhā nīlakasiṇādirūpāni jhānacakkhunā passatī”ti vuttattā.",
  "tika-abh04t0:360_10": "Ārammaṇamanuññatāya hi tattha aniggatitabhāvena tesaṃ pavattīti.",
  "tika-abh04t0:360_11": "Evaṃ sante tatiyassa itarehi ko visesoti?",
  "tika-abh04t0:360_12": "Subhākārābhogo.",
  "tika-abh04t0:360_13": "Tatiyo eva hi subhanti ābhujanavasena pavattati,",
  "tika-abh04t0:360_14": "na itareti.",
  "tika-abh04t0:361_0": "Ñāṇaṃ appanāpaññā.",
  "tika-abh04t0:361_1": "Vijjamānepīti api-",
  "tika-abh04t0:361_2": "saddena avijjamānepīti dasseti.",
  "tika-abh04t0:361_3": "Parittappamāṇatā abhibhavanassa kāraṇaṃ imesu catūsu abhibhāyatanesūti adhippāyo.",
  "tika-abh04t0:361_4": "Nanu ca sabbattha “suvaṇṇadubbaṇṇānī”ti vacanato vaṇṇābhogasahitāniyeva gahitānīti?",
  "tika-abh04t0:361_5": "Na gahitānīti dassento “tattha cā”tiādimāha.",
  "tika-abh04t0:361_6": "Tatthāti āgamesu.",
  "tika-abh04t0:361_7": "Tathā appamāṇānīti vaṇṇābhogarahitāni ca sabbāni appamāṇāni suvaṇṇadubbaṇṇānīti attho.",
  "tika-abh04t0:361_8": "Yadi evaṃ kathaṃ visiṭṭhānaṃ vaṇṇābhogena rahitānaṃ sahitānañca ekajjhaṃ manasi karoti?",
  "tika-abh04t0:361_9": "Na ekajjhaṃ,",
  "tika-abh04t0:361_10": "visuṃyeva pana tesu manasikāro.",
  "tika-abh04t0:361_11": "Yadi visuṃ kathamekanti?",
  "tika-abh04t0:361_12": "Parittabhāvasāmaññato.",
  "tika-abh04t0:361_13": "Yadi evaṃ “suvaṇṇadubbaṇṇaggahaṇaṃ atiricchatī”ti,",
  "tika-abh04t0:361_14": "nātiricchatīti dassento “atthi hi eso pariyāyo”tiādimāha.",
  "tika-abh04t0:361_15": "Tattha yadidaṃ vaṇṇābhogajanitaṃ visesaṃ aggahetvā parittasāmaññena ekattaṃ netvā “parittāni abhibhuyyā”ti",
  "tika-abh04t0:361_16": "vatvā puna tadantogadhadhammappabhedaṃ vineyyavasena dassetuṃ “tāni ce kadāci vaṇṇavasena ābhujitāni",
  "tika-abh04t0:361_17": "honti suvaṇṇadubbaṇṇāni abhibhuyyā”ti vattabbatāya vaṇṇābhogarahitāni sahitāni ca visuṃ manasi katvā",
  "tika-abh04t0:361_18": "ubhayatthāpi vaṇṇābhogarahitaparittābhibhavane taṃ sahitaparittābhibhavane ca parittābhibhavanassa sāmaññaṃ",
  "tika-abh04t0:361_19": "gahetvā ekanti vacanaṃ,",
  "tika-abh04t0:361_20": "eso pariyāyo vijjatīti ayamadhippāyo.",
  "tika-abh04t0:362_0": "Evaṃ suttantābhidhammapāṭhavisesato aṭṭhakathāya virodhābhāvaṃ dassetvā idāni suttantābhidhammapāṭhānaṃ",
  "tika-abh04t0:362_1": "avirodhaṃ adhippāyavibhāvanena dassetuṃ “tatthacā”tiādimāha.",
  "tika-abh04t0:362_2": "Evaṃ abhidhamme vaṇṇābhogarahitāni sahitāni ca visuṃ vuttāni.",
  "tika-abh04t0:362_3": "Suttante pana “ubhayāni ekajjha”nti vuttaṃ,",
  "tika-abh04t0:362_4": "taṃ kathaṃ viññāyatīti āha “tadeta”ntiādi.",
  "tika-abh04t0:362_5": "Tattha āgatassāti suttante āgatassa.",
  "tika-abh04t0:362_6": "Tattha hi “ajjhattaṃ rūpasaññī”ti āgataṃ.",
  "tika-abh04t0:362_7": "Avacanatoti abhidhamme avacanato.",
  "tika-abh04t0:362_8": "Yadipi vimokkhā visuṃ desitā,",
  "tika-abh04t0:362_9": "kasiṇāyatanabhāvo viya pana abhibhāyatanānaṃ vimokkhakiccatāpi atthīti abhibhāyatanavimokkhānaṃ idhāpi",
  "tika-abh04t0:362_10": "saṅkaro dunnivāroti codanaṃ manasi katvā āha “sabbavimokkhakiccasādhāraṇavacanabhāvato”ti.",
  "tika-abh04t0:362_11": "Tena yathā abhibhāyatanadesanāyaṃ abhibhāyatanakiccāni niravasesato vuttāni,",
  "tika-abh04t0:362_12": "evaṃ vimokkhadesanāyaṃ vimokkhakiccānīti idha tesaṃ asaṅkaroyevāti dasseti.",
  "tika-abh04t0:363_0": "Ye ca yathāvuttaṃ vavatthānaṃ na sampaṭicchanti,",
  "tika-abh04t0:363_1": "tehi suttantābhidhammapāṭhabhede aññaṃ kāraṇaṃ vattabbaṃ siyā.",
  "tika-abh04t0:363_2": "Kimettha vattabbaṃ,",
  "tika-abh04t0:363_3": "nanu aṭṭhakathāyaṃ “kasmā pana yathā suttante”tiādiṃ vatvā “ajjhattarūpānaṃ anabhibhavanīyato”ti kāraṇaṃ vuttanti.",
  "tika-abh04t0:363_4": "Na taṃ tassa kāraṇavacananti dassento “ajjhattarūpāna”ntiādimāha.",
  "tika-abh04t0:363_5": "Tattha yanti idha suttante ca “bahiddhā rūpāni passatī”ti vuttavacanaṃ sandhāyāha.",
  "tika-abh04t0:363_6": "Bahiddhā rūpāniyeva hi abhibhavanīyānīti.",
  "tika-abh04t0:363_7": "Aññahetukanti desanāvilāsato aññaṃ abhibhavanīyahetu etassāti aññahetukaṃ.",
  "tika-abh04t0:363_8": "Ajjhattaarūpasaññitāya eva,",
  "tika-abh04t0:363_9": "na suttante viya ajjhattarūpasaññitāya cāti attho.",
  "tika-abh04t0:363_10": "Avibhūtattāti idaṃ ñāṇuttarānaṃ saha nimittuppādanena appanānibbattanaṃ ārammaṇassa abhibhavo na suṭṭhu",
  "tika-abh04t0:363_11": "vibhūtabhāvamantarena sambhavatīti katvā vuttaṃ.",
  "tika-abh04t0:363_12": "Nanu ca aṭṭhakathāyaṃ pāṭhadvayavisesassa desanāvilāso kāraṇabhāvena vuttoti āha “desanāvilāso ca yathāvuttavavatthānavasena veditabbo”ti.",
  "tika-abh04t0:363_13": "Desanāvilāso hi nāma vineyyajjhāsayānurūpaṃ vijjamānasseva pariyāyassa vibhāvanaṃ na yassa kassacīti.",
  "tika-abh04t0:363_14": "Tattha ca “pariyāyadesanattā”tiādinā vuttappakāravavatthānaṃ desanāvilāsanibandhanamāha.",
  "tika-abh04t0:363_15": "Tathā ceva hi purato desanāvilāso vibhāvito.",
  "tika-abh04t0:364_0": "Abhibhāyatanakathāvaṇṇanā niṭṭhitā.",
  "tika-abh04t0:365_0": "Vimokkhakathāvaṇṇanā",
  "tika-abh04t0:366_0": "248.",
  "tika-abh04t0:366_1": "Tanti “sasantatipariyāpannarūpa”nti vuttakesādivaṇṇamāha.",
  "tika-abh04t0:366_2": "Taṃ pana yasmā khalamaṇḍalādi viya paramparāya jhānassa kāraṇaṃ,",
  "tika-abh04t0:366_3": "tasmā “jhānassa hetubhāvenā”ti āha.",
  "tika-abh04t0:366_4": "Yenāti yathāvuttarūpavisesena.",
  "tika-abh04t0:366_5": "Visiṭṭhenāti atisayappattena “rūpūpapattiyā”tiādīsu viya uttarapadalopena “rūpa”nti vuttena rūpajhānena.",
  "tika-abh04t0:366_6": "“Visiṭṭhenā”ti iminā hi atisayarūpayutto rūpīti vuttoti dasseti.",
  "tika-abh04t0:366_7": "“Paṭhamaṃ jhānaṃ upasampajja viharati pathavīkasiṇa”ntiādinā jhānānameva kasiṇabhāvena pavattā.",
  "tika-abh04t0:366_8": "Sutte ārammaṇānaṃ kasiṇabhāvena pavattā “pathavīkasiṇameko sañjānātī”tiādinā.",
  "tika-abh04t0:367_0": "Vimokkhakathāvaṇṇanā niṭṭhitā.",
  "tika-abh04t0:368_0": "Brahmavihārakathāvaṇṇanā",
  "tika-abh04t0:369_0": "251.",
  "tika-abh04t0:369_1": "Aññāṇasampayuttāpi vā upekkhāvedanā aññāṇupekkhā,",
  "tika-abh04t0:369_2": "upekkhāti aññāṇasampayuttā upekkhāvedanā,",
  "tika-abh04t0:369_3": "aññāṇupekkhātipi etāsaṃyeva nāmanti hi sammohavinodaniyaṃ vakkhatīti.",
  "tika-abh04t0:369_4": "Appaṭibhāganimittattepi ekaṃ katipaye vā satte odissa pavattā paricchinnarūpādiupādānavisaye pavattattā",
  "tika-abh04t0:369_5": "kathamappamāṇagocarāti āha “na ca sammutisaccavasenā”tiādi.",
  "tika-abh04t0:369_6": "Evampi yathā natthi sattā opapātikāti sattavasena pavattāyapi micchādiṭṭhiyā saṅkhārārammaṇatā vuccati upādānavasena,",
  "tika-abh04t0:369_7": "evaṃ sattavasena pavattānampi mettādīnaṃ saṅkhārārammaṇatāpi siyāti ce? Na,",
  "tika-abh04t0:369_8": "aparāmasanavasena pavattānaṃ mettādīnaṃ saupādānaggahaṇāsambhavatoti dassento āha “aparāmāsā”tiādi.",
  "tika-abh04t0:370_0": "Brahmavihārakathāvaṇṇanā niṭṭhitā.",
  "tika-abh04t0:371_0": "Asubhakathāvaṇṇanā",
  "tika-abh04t0:372_0": "263.",
  "tika-abh04t0:372_1": "“Ekāhamataṃ vā dvīhamataṃ vā”tiādinā vuttāsu navasu sivathikāsu vaṇṇavasena pavattajjhānaṃ sivathikāvaṇṇajjhānaṃ.",
  "tika-abh04t0:372_2": "Nanu cetassa vaṇṇakasiṇehi gahaṇaṃ yuttaṃ,",
  "tika-abh04t0:372_3": "na asubhehīti? Na,",
  "tika-abh04t0:372_4": "sivathikāvaṇṇaṃ upamaṃ katvā attano kāye paṭikūlattaṃ amuñcitvāva vaṇṇavasena pavattanato.",
  "tika-abh04t0:372_5": "Tenevāha “paṭikūlamanasikārasāmaññenā”ti.",
  "tika-abh04t0:372_6": "Ayamattho sivathikāvaṇṇajjhānassāti etthāpi yojetabboti vibhāvento “tampī”tiādimāha.",
  "tika-abh04t0:373_0": "Asubhakathāvaṇṇanā niṭṭhitā.",
  "tika-abh04t0:374_0": "Rūpāvacarakusalavaṇṇanā niṭṭhitā.",
  "tika-abh04t0:375_0": "Arūpāvacarakusalakathāvaṇṇanā",
  "tika-abh04t0:376_0": "265.",
  "tika-abh04t0:376_1": "Rūpanimittanti rūpahetu rūpādhikaraṇaṃ.",
  "tika-abh04t0:376_2": "Rūpārūpanimittesūti rūpadhammesu ca pathavīkasiṇādinimittesu ca.",
  "tika-abh04t0:376_3": "Tadārammaṇajjhānesūti ettha taṃ-",
  "tika-abh04t0:376_4": "saddena rūpanimittaṃ paccāmasati rūpampi vā rūpadhammārammaṇānampi rūpāvacarajjhānānaṃ sambhavato.",
  "tika-abh04t0:376_5": "Rūpādīsūti rūpārūpanimittatadārammaṇajjhānesu rūpapaṭibaddhadhammesu ca.",
  "tika-abh04t0:376_6": "Anāvajjitukāmatādināti ādi-",
  "tika-abh04t0:376_7": "saddena asamāpajjitukāmatādiṃ saṅgaṇhāti.",
  "tika-abh04t0:377_0": "Cutito uddhaṃ uppattirahānaṃ…pe…",
  "tika-abh04t0:377_1": "anuppattidhammatāpādanena samatikkamoti etena samatikkamitabbattena rūpāvacarakusalānaṃ rūpāvacaravipākakiriyehi",
  "tika-abh04t0:377_2": "visesābhāvaṃ dasseti anadhigatabhāvato.",
  "tika-abh04t0:377_3": "Yesañhi rūpasaññādīnaṃ arūpabhāvanāya samatikkamādiko labbhati,",
  "tika-abh04t0:377_4": "te dassetuṃ “arūpabhāvanāya abhāve cutito uddhaṃ uppattirahāna”nti vuttanti.",
  "tika-abh04t0:377_5": "Yāti ekantarūpanissitā avasiṭṭhaparittavipākasaññādayo.",
  "tika-abh04t0:378_0": "Āneñjasantasamāpattisukhānubhavanabhavavisesūpapajjanādayo āruppasamāpattīnaṃ atthāti āha “rūpasaññā…pe…",
  "tika-abh04t0:378_1": "na attho”ti.",
  "tika-abh04t0:379_0": "Idha ugghāṭitakasiṇavasena parittānantatā hoti nippariyāyadesanattāti adhippāyo.",
  "tika-abh04t0:379_1": "Yadi evaṃ parittakasiṇugghāṭite kathamākāsānañcāyatanavacananti?",
  "tika-abh04t0:379_2": "Tatthāpi anantapharaṇasabbhāvato.",
  "tika-abh04t0:379_3": "Tenevāha “anantapharaṇatāsabbhāve”ti.",
  "tika-abh04t0:379_4": "Yadi sabbattha anantapharaṇatā atthi,",
  "tika-abh04t0:379_5": "atha kasmā “ananto ākāso”ti na vuttanti āha “samayavavatthāpanā”tiādi.",
  "tika-abh04t0:379_6": "Tattha paṭipattīti jhānabhāvanākāramāha.",
  "tika-abh04t0:380_0": "266. Ugghāṭabhāvo ugghāṭimaṃ. Yathā pākimaṃ.",
  "tika-abh04t0:381_0": "268.",
  "tika-abh04t0:381_1": "Ākāse pavattitaviññāṇātikkamato tatiyāti paduddhāraṃ katvā yuttito āgamato ca tadatthaṃ vibhāvetuṃ “tadatikkamato hī”tiādimāha.",
  "tika-abh04t0:381_2": "Āruppasamāpattīnaṃ ārammaṇātikkamena pattabbattā visesato ārammaṇe dosadassanaṃ tadeva atikkamitabbanti ayaṃ yutti,",
  "tika-abh04t0:381_3": "ārammaṇe pana atikkante tadārammaṇaṃ jhānampi atikkantameva hoti.",
  "tika-abh04t0:381_4": "Bhāvanāya ārammaṇassa vigamanaṃ apanayanaṃ vibhāvanā.",
  "tika-abh04t0:381_5": "Pāḷiyanti vibhaṅge.",
  "tika-abh04t0:381_6": "Nanu ca pāḷiyaṃ “taññeva viññāṇa”nti avisesena vuttaṃ “na ākāsānañcāyatanaviññāṇa”nti.",
  "tika-abh04t0:381_7": "“Na taññevaviññāṇanti visesavacanena ayamattho siddho”ti dassento “viññāṇañcāyatana”ntiādimāha.",
  "tika-abh04t0:382_0": "Arūpāvacarakusalakathāvaṇṇanā niṭṭhitā.",
  "tika-abh04t0:383_0": "Tebhūmakakusalavaṇṇanā",
  "tika-abh04t0:384_0": "269.",
  "tika-abh04t0:384_1": "Sattahi mahāvārehīti paṭiccasahajātapaccayanissayasaṃsaṭṭhasampayuttapañhāvārehi anulomapaccanīyaanulomapaccanīyapaccanīyānulomādinayā anulomādinayā.",
  "tika-abh04t0:384_2": "Bhāradvājagotamādayo aṭṭhacattālīsa loke gottāni mūlabhūtāni,",
  "tika-abh04t0:384_3": "tathā kaṭṭhakalāpādayo aṭṭhacattālīseva caraṇānīti āha “aṭṭhacattālīsa”ntiādi.",
  "tika-abh04t0:384_4": "Tattha tesanti bhabbābhabbānaṃ.",
  "tika-abh04t0:384_5": "Dvārasīsena dvāravantāni gayhantīti adhippāyenāha “taṃtaṃdvārāni vā kāyādīnī”ti.",
  "tika-abh04t0:384_6": "Acittīkārena vā kataṃ hīnaṃ,",
  "tika-abh04t0:384_7": "ajjhupekkhanena kataṃ majjhimaṃ,",
  "tika-abh04t0:384_8": "sakkaccakataṃ paṇītaṃ.",
  "tika-abh04t0:384_9": "Āmisakiñjakkhādihetu vā kataṃ hīnaṃ,",
  "tika-abh04t0:384_10": "puññaphalakāmatāya kataṃ majjhimaṃ,",
  "tika-abh04t0:384_11": "kattabbamicceva ariyabhāve ṭhitena kataṃ paṇītaṃ.",
  "tika-abh04t0:384_12": "Bhavasampattilobhena vā pavattitaṃ hīnaṃ,",
  "tika-abh04t0:384_13": "alobhajjhāsayena pavattitaṃ majjhimaṃ,",
  "tika-abh04t0:384_14": "parahitāya pavattitaṃ paṇītaṃ.",
  "tika-abh04t0:384_15": "Parittakataṃ vā hīnaṃ,",
  "tika-abh04t0:384_16": "mattaso kataṃ majjhimaṃ,",
  "tika-abh04t0:384_17": "adhimattaso kataṃ paṇītaṃ.",
  "tika-abh04t0:384_18": "Mahaggatesu pana paṭiladdhamattaṃ hīnaṃ,",
  "tika-abh04t0:384_19": "nātisubhāvitaṃ majjhimaṃ,",
  "tika-abh04t0:384_20": "subhāvitaṃ vasippattaṃ paṇītaṃ.",
  "tika-abh04t0:384_21": "Imesupi ekekassa hīnādikassa āyūhananānattādivasena hīnādibhedo labbhatiyevāti daṭṭhabbaṃ.",
  "tika-abh04t0:384_22": "Sampayuttadhammānaṃ vasenāti yo cittappabhāvito cittasampayuttānaṃ cittādhipateyyabhāvo,",
  "tika-abh04t0:384_23": "so taṃnimitte citte upacaritoti evaṃ vā ettha attho.",
  "tika-abh04t0:385_0": "Tebhūmakakusalavaṇṇanā niṭṭhitā.",
  "tika-abh04t0:386_0": "Lokuttarakusalavaṇṇanā",
  "tika-abh04t0:387_0": "277.",
  "tika-abh04t0:387_1": "“Kenaṭṭhena lokuttara”ntiādi paṭisambhidāvacanaṃ aṭṭhakathāya ābhataṃ,",
  "tika-abh04t0:387_2": "tasmā tattha “tividhopi anuttaradhammo lokaṃ taratī”tiādinā saṅgahitoti taṃ tīhi padehi yojetvā dassetuṃ “lokaṃ taratīti etenā”tiādimāha.",
  "tika-abh04t0:387_3": "Ekekasmiṃ yojetabbo lokassa antagamanāditāya maggādīsupi labbhamānattā.",
  "tika-abh04t0:387_4": "Maggeyeva vā tividhopi attho yojetabboti sambandho.",
  "tika-abh04t0:387_5": "Anativattanādīti ādi-",
  "tika-abh04t0:387_6": "saddena indriyānaṃ ekarasatā tadupagavīriyavāhanaṃ āsevanāti ime tayo bhāvanāvisese saṅgaṇhāti.",
  "tika-abh04t0:387_7": "Yasmā cete bhāvanāvisesā saṃkilesavodānesu vaṭṭavivaṭṭesu ca taṃtaṃādīnavānisaṃsadassanabhūtāya pubbabhāgapaññāya",
  "tika-abh04t0:387_8": "sampāditena ñāṇavisesena nipphajjanti,",
  "tika-abh04t0:387_9": "tasmā vuttaṃ “aññamaññaṃ…pe…",
  "tika-abh04t0:387_10": "vaḍḍhetī”ti.",
  "tika-abh04t0:388_0": "Nissayo hotīti rukkho viya sākhāya ādhārabhāvena voharīyatīti attho.",
  "tika-abh04t0:388_1": "Phalañāṇaphalaṅgānaṃ nissayavacanaṃ nissayapaccayattā.",
  "tika-abh04t0:388_2": "Tatoyeva nissayabhāvato patiṭṭhābhāvato.",
  "tika-abh04t0:388_3": "Ariyaphalasannissayena hi ariyā katakiccā suṭṭhu nibbinnasabbabhavāpi cirataraṃ loke parahitāya tiṭṭhanti.",
  "tika-abh04t0:388_4": "Kilesānaṃ odhiso pajahanakāpi ariyamaggā avisesena sabbākusalānaṃ sabbakusalapaṭipakkhatāya aññamaggappahātabbesupi",
  "tika-abh04t0:388_5": "kenaci pahānākārena pavattantīti taṃ pahānākāraṃ dassento “itaresaṃ vijjutobhāsena viya tamassā”ti āha.",
  "tika-abh04t0:388_6": "Yena pāḷiyaṃ heṭṭhimamaggañāṇānaṃ vijjūpamatā dassitā.",
  "tika-abh04t0:388_7": "Yadi evaṃ uparimaggavajjhā kilesā itareti idhādhippetā.",
  "tika-abh04t0:388_8": "Na tesaṃ samucchedavacanaṃ yuttaṃ.",
  "tika-abh04t0:388_9": "Na hi bhāvanāya pahātabbe dassanamaggo samucchindituṃ sakkoti.",
  "tika-abh04t0:388_10": "Tathā ca sati dassanena pahātabbā eva te siyuṃ.",
  "tika-abh04t0:388_11": "Atha tadaṅgappahānaṃ adhippetaṃ,",
  "tika-abh04t0:388_12": "yena “vijjutobhāsena viya tamassā”ti vuttaṃ,",
  "tika-abh04t0:388_13": "taṃ pubbabhāgavipassanāya eva siddhaṃ na ca yuttaṃ lokuttaramaggo tadaṅgavasena kilese pajahatīti.",
  "tika-abh04t0:388_14": "Vikkhambhanepi eseva nayo,",
  "tika-abh04t0:388_15": "anulomañāṇeneva tassa sātisayaṃ sādhitattā.",
  "tika-abh04t0:388_16": "Atha pana paṭhamamaggavajjhā eva kilesā itareti adhippetā,",
  "tika-abh04t0:388_17": "evaṃ sante tesaṃ itarabhāvova na siyā,",
  "tika-abh04t0:388_18": "na ca anapāyagamanīyā nāma kilesā dassanena pahātabbā atthi,",
  "tika-abh04t0:388_19": "nāpi paṭhamamaggavajjhā kilesā tena vijjutobhāsena viya tamo samucchinditabbāti vattuṃ yuttanti upaparikkhitabboyaṃ “itaresaṃ…pe…",
  "tika-abh04t0:388_20": "samucchedo”ti.",
  "tika-abh04t0:388_21": "Lokiyajjhānampi na vinā paṭipadāya ijjhatīti idaṃ adhippāyavasena netabbaṃ neyyatthattāti taṃ adhippāyaṃ vibhāvento “akatādhikārassā”ti āha.",
  "tika-abh04t0:388_22": "Tena yathāvuttavacanassa ca sappadesataṃ dasseti.",
  "tika-abh04t0:388_23": "Nanu ca katādhikārassa ariyassa maggena samijjhamānampi jhānaṃ maggapaṭipadāvasena paṭipadāsahitamevāti.",
  "tika-abh04t0:388_24": "Na vinā paṭipadāya ijjhatīti sakkā vattuṃ,",
  "tika-abh04t0:388_25": "tenetaṃ vacanaṃ nippadesamevāti anuyogaṃ sandhāyāha “katādhikārassa panā”tiādi.",
  "tika-abh04t0:388_26": "Idāni tassa vacanassa adhippāyavasena gahetabbatthatā pāḷitopi viññāyatīti dassento āha “yathāvutta…pe… katā”ti.",
  "tika-abh04t0:389_0": "“Yo kocīti avisesavacana”nti tassa apavādaṃ dassento “sakiṃ dvikkhattu”nti ādimāha.",
  "tika-abh04t0:389_1": "Paricchinditvā gahaṇaṃ parijānanaṃ.",
  "tika-abh04t0:389_2": "Nāmarūpavavatthāpanādīnanti nāmarūpavavatthāpanapaccayapariggahalakkhaṇapaṭivedhanikantipariyādānānaṃ.",
  "tika-abh04t0:389_3": "Kicchasiddhitoti nāmarūpavavatthāpanādīnaṃ kesañci sabbesampi vā kicchasiddhito.",
  "tika-abh04t0:389_4": "Esa nayo dutiyavārādīsupi yathāsambhavaṃ.",
  "tika-abh04t0:389_5": "Sukhasiddhiyampīti nāmarūpavavatthāpanādīnaṃ kicchasiddhi maggapātubhāvadandhabhāvassa kāraṇabhāve anekantikā.",
  "tika-abh04t0:389_6": "Vipassanāsahagatindriyānaṃ pana mandatā tassa ekantakāraṇanti dasseti.",
  "tika-abh04t0:390_0": "Etadantattā paṭipadāyāti etena nippariyāyato paṭipadāñāṇadassanavisuddhisaṅkhātāya vipassanāpaññāya cirācirappavattivasena",
  "tika-abh04t0:390_1": "maggassa khippadandhābhiññatā vuttāti dasseti.",
  "tika-abh04t0:390_2": "Purimānanti purimavārānaṃ,",
  "tika-abh04t0:390_3": "lakkhaṇapaṭivedhādīnaṃyeva vā.",
  "tika-abh04t0:390_4": "Heṭṭhimakoṭiyā tikkhattuṃ kilesavikkhambhane sati dukkhāpaṭipadābhāvo,",
  "tika-abh04t0:390_5": "na tato heṭṭhāti nicchitattā āha “tikkhattuṃ vikkhambhanavāratāvasenā”ti.",
  "tika-abh04t0:390_6": "Tassa sukhāpaṭipadā veditabbā ukkaṃsavasenāti adhippāyo.",
  "tika-abh04t0:391_0": "Yasmiṃ puggale visaṃvādanabhedanāniṭṭhānatthaniyojanānaṃ pavatti,",
  "tika-abh04t0:391_1": "tattha sinehaviraheneva tesaṃ pavatti,",
  "tika-abh04t0:391_2": "so ca puggalo asaṅgahito hotīti musāvādādīnaṃ visaṃvādanādikiccatāya lūkhatā ca apariggahatā ca vuttā.",
  "tika-abh04t0:391_3": "Tappaṭipakkhaviruddhasabhāvattā sammāvācāya siniddhabhāvatā pariggāhakasabhāvatā.",
  "tika-abh04t0:391_4": "Saddhāvisesayogato vā tassā siniddhabhāvo daṭṭhabbo.",
  "tika-abh04t0:391_5": "Samuṭṭhāpetīti pavatteti.",
  "tika-abh04t0:391_6": "Jīvamāno vā satto,",
  "tika-abh04t0:391_7": "sampayuttadhammā vā vodāyanti etena sayaṃ vā vodāyatīti vodānaṃ.",
  "tika-abh04t0:392_0": "285.",
  "tika-abh04t0:392_1": "Taṇhādiṭṭhīhi patiṭṭhānaṃ.",
  "tika-abh04t0:392_2": "Avasesakilesābhisaṅkhārehi āyūhanā.",
  "tika-abh04t0:392_3": "Sassatadiṭṭhiyā patiṭṭhānaṃ.",
  "tika-abh04t0:392_4": "Ucchedadiṭṭhiyā āyūhanā.",
  "tika-abh04t0:392_5": "Līnavasena patiṭṭhānaṃ.",
  "tika-abh04t0:392_6": "Uddhaccavasena āyūhanā.",
  "tika-abh04t0:392_7": "Kāmasukhānuyogavasena patiṭṭhānaṃ.",
  "tika-abh04t0:392_8": "Attakilamathānuyogavasena āyūhanā.",
  "tika-abh04t0:392_9": "Sabbākusalābhisaṅkhāravasena patiṭṭhānaṃ.",
  "tika-abh04t0:392_10": "Sabbalokiyakusalābhisaṅkhāravasena āyūhanāti oghataraṇasuttavaṇṇanāyaṃ vuttesu pakārantaresu idha avuttānaṃ vasenapi patiṭṭhānāyūhanā veditabbā.",
  "tika-abh04t0:393_0": "Atha vā kilesaggahaṇena taṇhāsassatadiṭṭhisabbākusalābhisaṅkhārā gahitā taṃsabhāgatāya tadekaṭṭhatāya ca.",
  "tika-abh04t0:393_1": "Tathā abhisaṅkhāraggahaṇena avasesakilesaucchedadiṭṭhisabbalokiyakusalābhisaṅkhārā.",
  "tika-abh04t0:393_2": "Līnuddhaccakāmasukhattakilamathānuyogānaṃ visuṃ vuttattā tehi na yojetabbanti kilesābhisaṅkhāravasena",
  "tika-abh04t0:393_3": "patiṭṭhānāyūhane vatvā taṇhādiṭṭhīnaṃ tattha visesapaccayataṃ dīpetuṃ tadubhayavasenapi yojanā katā.",
  "tika-abh04t0:393_4": "Nayadassanaṃ vā etaṃ tattha daṭṭhabbaṃ.",
  "tika-abh04t0:393_5": "Evamitarepi pakārā yojetabbāti. “Catūhi,",
  "tika-abh04t0:393_6": "bhikkhave,",
  "tika-abh04t0:393_7": "aṅgehi samannāgato puggalo”tiādīsu aṅga-",
  "tika-abh04t0:393_8": "saddassa kāraṇatthatā daṭṭhabbā.",
  "tika-abh04t0:394_0": "299.",
  "tika-abh04t0:394_1": "Musāvādādīni bhāsamāno karoti nāma kiṃ vakkhamānaṃ kiriyaṃ,",
  "tika-abh04t0:394_2": "kā pana sāti?",
  "tika-abh04t0:394_3": "Musāvādādikiriyāti viditovāyamattho.",
  "tika-abh04t0:394_4": "Evaṃ vā ettha yojanā daṭṭhabbā.",
  "tika-abh04t0:395_0": "301.",
  "tika-abh04t0:395_1": "Nipphāditapaccayānanti cīvarādipaccayānaṃ.",
  "tika-abh04t0:395_2": "Kuhanavatthūnīti pāpicchataṃ nissāya lūkhacīvarādisevanavasena “yo te vihāre vasati,",
  "tika-abh04t0:395_3": "so arahā”tiādinā attānaṃ ariyaguṇasāmantaṃ katvā bhaṇanavasena visesalābhino viya attano pariharaṇavasena",
  "tika-abh04t0:395_4": "ca pavattā akusalacittuppādā paresaṃ vimhāpanakāraṇāni kuhanavatthūni.",
  "tika-abh04t0:396_0": "343.",
  "tika-abh04t0:396_1": "Satipi saguṇārammaṇehi maggassa animittanāmalābhe na nippariyāyena vipassanā animittanāmikāti āgamanato",
  "tika-abh04t0:396_2": "maggo animittanāmaṃ na labhatīti āha “na pana saguṇārammaṇehi…pe…",
  "tika-abh04t0:396_3": "siddhaṃ hotī”ti.",
  "tika-abh04t0:396_4": "Yasmā pana āgamanato suññataṃ appaṇihitanti laddhanāmassa maggassa saguṇato ārammaṇato ca taṃnāmābhāvo na kadācipi atthi,",
  "tika-abh04t0:396_5": "tasmā nāmattayapāripūrihetuāgamanato nāmalābhoti adhippāyenāha “paripuṇṇanāmasiddhihetuttā”ti.",
  "tika-abh04t0:396_6": "Sabbesanti sabbavimokkhamukhāgatānampi maggānaṃ.",
  "tika-abh04t0:396_7": "Nāmattayayogoti suññatāpaṇihitānimittanāmayogo.",
  "tika-abh04t0:396_8": "Vavatthānaṃ asaṅkaro.",
  "tika-abh04t0:397_0": "350.",
  "tika-abh04t0:397_1": "Nimittadhammā saṅkhārā tehi sanimittā saviggahā viya upaṭṭhahantīti tesaṃ abhāvitabhāvanassa bhāvitabhāvanassa",
  "tika-abh04t0:397_2": "ca upaṭṭhahanākāraṃ dassento “samūhādī”tiādimāha.",
  "tika-abh04t0:397_3": "Tena ca “vimokkhena saddhindriyaṃ adhimattaṃ hotī”ti vuttaṃ,",
  "tika-abh04t0:397_4": "na “tasmiṃ vimokkhe”ti,",
  "tika-abh04t0:397_5": "tasmā “animittavimokkhoti aniccānupassanaṃ āhā”ti vuttaṃ.",
  "tika-abh04t0:397_6": "Itaratthāpi eseva nayo.",
  "tika-abh04t0:397_7": "Animittassa animittabhāvābhāvo natthīti kasmā vuttaṃ,",
  "tika-abh04t0:397_8": "nanu ca aniccānupassanāya animittavimokkhabhāvo pariyāyenāti nippariyāyadesanāya tassā animittabhāvābhāvo atthi eva,",
  "tika-abh04t0:397_9": "evañca sati “animittassa animittanāmadānābhāvo”ti ca na na sakkā vattunti upamāsaṃsandanaṃ suṭṭhutaraṃ yujjati,",
  "tika-abh04t0:397_10": "tathā animittena maggassa animittabhāvo na yujjatiyeva.",
  "tika-abh04t0:397_11": "Tenāha “paramatthato nāmaṃ dātuṃ na sakkotī”ti?",
  "tika-abh04t0:397_12": "Saccametaṃ,",
  "tika-abh04t0:397_13": "pariyāyasiddhaṃyeva pana aniccānupassanāya animittabhāvaṃ gahetvā maggasodhanavasenāyamanuyogo kato “animittavimokkhassa",
  "tika-abh04t0:397_14": "animittabhāvābhāvo natthītiviruddhaṃ viya hotī”ti.",
  "tika-abh04t0:397_15": "Evañca katvā “animittaṃ…pe…",
  "tika-abh04t0:397_16": "dīpito hotī”ti sayameva vakkhatīti.",
  "tika-abh04t0:397_17": "Sāmaññanti upamopamitabbānaṃ sambandhamāha.",
  "tika-abh04t0:397_18": "Na maggādhipatīti maggo adhipati maggādhipatīti chandacittānaṃ ayaṃ samaññā natthīti attho.",
  "tika-abh04t0:397_19": "Na ca tehi maggassāti chandacittehi maggo adhipati etassāti maggādhipatīti ayaṃ samaññā maggassa natthi. Kasmā?",
  "tika-abh04t0:397_20": "Tesaṃ chandacittānaṃ amaggaṅgattā.",
  "tika-abh04t0:398_0": "Jhānassa suññatādināmakattāti etena indriyabalādīnampi maggasampayogato suññatādināmakatā dassitāti daṭṭhabbaṃ.",
  "tika-abh04t0:398_1": "Satipi paccanīkāmasane na tassa maggassa taṃ paribyattaṃ yathā sarasatāti āha “sarasappadhāno”ti.",
  "tika-abh04t0:398_2": "Dvīhīti sarasapaccanīkehi.",
  "tika-abh04t0:398_3": "Aññanirapekkhehīti āgamananirapekkhehi.",
  "tika-abh04t0:398_4": "Tasmāti yasmā sarasatova nāmalābhe avavatthānāpatti sabbassa maggassa sabbanāmabhāvāpatti hoti, tasmā.",
  "tika-abh04t0:398_5": "Attābhi…pe…",
  "tika-abh04t0:398_6": "maggāti tena āgamanato nāmalābhassa paccanīkato nāmalābhabhāvaṃ dasseti.",
  "tika-abh04t0:398_7": "Sarasantareti animittabhāvādike.",
  "tika-abh04t0:398_8": "Paccanīkasahitena sarasenāti suññatāppaṇihitabhāvehi tadāgamanehi.",
  "tika-abh04t0:398_9": "Nimittaggahaṇānivāraṇāti saṅkhāranimittaggāhassa anisedhanato.",
  "tika-abh04t0:398_10": "Suññatāppaṇihitasseva maggassa vuttattā aniccato vuṭṭhahantassa maggo idha asaṅgahito siyāti āsaṅkitvā āha “aniccānupassanā”tiādi.",
  "tika-abh04t0:398_11": "Saṅkhārehi vuṭṭhānaṃ na siyā,",
  "tika-abh04t0:398_12": "lakkhaṇehi eva vuṭṭhānaṃ siyāti adhippāyo,",
  "tika-abh04t0:398_13": "lakkhaṇapaṭivedho na siyā atadārammaṇattāti attho.",
  "tika-abh04t0:398_14": "Saṅkhārānañhi hutvā abhāvaudayabbayapaṭipīḷanāvasavattanākāresu aniccatādilakkhaṇavohāro.",
  "tika-abh04t0:399_0": "Ākāravantesu gahitesu tadākāropi gahitoyeva hotīti āha “lakkhaṇānipi paṭividdhāni honti tadākārasaṅkhāraggahaṇato”ti.",
  "tika-abh04t0:399_1": "Yathāvuttādhippāyenāti “anicca”ntiādinā “saṅkhāresū”tiādināva vuttappakārādhippāyena.",
  "tika-abh04t0:399_2": "Visunti saṅkhārehi vinivattetvā.",
  "tika-abh04t0:400_0": "Lokuttarakusalaṃ",
  "tika-abh04t0:401_0": "Pakiṇṇakakathāvaṇṇanā",
  "tika-abh04t0:402_0": "Pañcadhā uddisati pañcupādānakkhandhe ajjhattadukavasena rūpadukavasena ca bhinditvā abhinditvā ca nimittavacaneneva",
  "tika-abh04t0:402_1": "uddisati pavattassapi saṅkhāranimittabhāvānativattanato vuṭṭhātabbatāsāmaññato ca.",
  "tika-abh04t0:402_2": "Teneva upādinnānupādinnavasena pavattaṃ dvidhā katvā niddisitvāpi “ayaṃ tāva nimitte vinicchayo”ti nimittavaseneva nigameti.",
  "tika-abh04t0:402_3": "Ettha ca nimittaṃ ajjhattabahiddhā,",
  "tika-abh04t0:402_4": "pavattaṃ pana ajjhattamevāti ayametesaṃ viseso.",
  "tika-abh04t0:402_5": "Bojjhaṅgādivisesanti bojjhaṅgajhānaṅgamaggaṅgānaṃ asadisataṃ.",
  "tika-abh04t0:402_6": "Asamāpajjitukāmatāsaṅkhātā vitakkādivirāgabhāvanā asamāpajjitukāmatāvirāgabhāvanā.",
  "tika-abh04t0:402_7": "Itarassāti pādakajjhānādikassa.",
  "tika-abh04t0:402_8": "Atabbhāvatoti yathāvuttavirāgabhāvanābhāvassa abhāvato.",
  "tika-abh04t0:402_9": "Idaṃ vuttaṃ hoti –",
  "tika-abh04t0:402_10": "yathā maggāsannāya vipassanāya somanassasahagatatte maggassa paṭhamādijjhānikatā ca upekkhāsahagatatte",
  "tika-abh04t0:402_11": "pañcamajjhānikatā eva ca tabbasena ca bojjhaṅgādīnaṃ visesoti tesaṃ niyame āsannakāraṇaṃ padhānakāraṇañca",
  "tika-abh04t0:402_12": "vuṭṭhānagāminivipassanā,",
  "tika-abh04t0:402_13": "na evaṃ pādakajjhānādayoti.",
  "tika-abh04t0:403_0": "Idāni apādakapaṭhamajjhānapādakānaṃ pakiṇṇakasaṅkhārapaṭhamajjhānāni sammasitvā nibbattitānañca maggānaṃ",
  "tika-abh04t0:403_1": "ekantena paṭhamajjhānikabhāvato vipassanāniyamoyevettha ekantiko padhānañcāti imamatthaṃ vibhāvento “vipassanāniyamenevā”tiādimāha.",
  "tika-abh04t0:403_2": "Tattha itareti dutiyajjhānikādimaggā.",
  "tika-abh04t0:403_3": "Pādakajjhānātikkantānaṃ aṅgānaṃ asamāpajjitukāmatāvirāgabhāvanābhūtā vuṭṭhānagāminivipassanā adhiṭṭhānabhūtena",
  "tika-abh04t0:403_4": "pādakajjhānena āhitavisesā maggassa jhānaṅgādivisesaniyāmikā hotīti “pādakajjhānavipassanāniyamehī”ti vuttaṃ.",
  "tika-abh04t0:403_5": "Yathā ca adhiṭṭhānabhūtena pādakajjhānena,",
  "tika-abh04t0:403_6": "evaṃ ārammaṇabhūtena sammasitajjhānena ubhayasabbhāve ajjhāsayavasena āhitavisesā vipassanā niyametīti āha “evaṃ sesavādesupi…pe…",
  "tika-abh04t0:403_7": "yojetabbo”ti.",
  "tika-abh04t0:404_0": "Pādakajjhānasaṅkhāresūti paṭhamajjhānasaṅkhāresu.",
  "tika-abh04t0:404_1": "“Paṭhamajjhānaṃ pādakaṃ katvā”ti hi vuttaṃ.",
  "tika-abh04t0:404_2": "Taṃtaṃvirāgāvirāgabhāvanābhāvenāti vitakkādīnaṃ virajjanāvirajjanabhāvanābhāvena.",
  "tika-abh04t0:404_3": "Tena ārammaṇajjhānassapi vipassanāya visesādhānaṃ upanissayatamāha.",
  "tika-abh04t0:405_0": "Pādakajjhānasammasitajjhānāniyeva bojjhaṅgādivisesānaṃ upanissayo kāraṇanti pādakajjhānasammasitajjhānupanissayo,",
  "tika-abh04t0:405_1": "tassa sabbhāve.",
  "tika-abh04t0:405_2": "Tadabhāvābhāvatoti tassa ajjhāsayassa abhāvābhāvato.",
  "tika-abh04t0:406_0": "Catutthajjhānikassa maggassa āruppe arūpajjhānameva pādakaṃ siyāti āha “catutthajjhānikavajjāna”nti.",
  "tika-abh04t0:406_1": "Ariyamaggassa oḷārikaṅgātikkamanūpanissayā vipassanāya adhiṭṭhānārammaṇabhūtā dutiyajjhānādayo.",
  "tika-abh04t0:406_2": "Pañcahi aṅgehīti pañcahi jhānaṅgehi.",
  "tika-abh04t0:406_3": "“Taṃtaṃvādehi paññāpiyamānāni pādakajjhānādīni vādasahacāritāya ‘vādā’ti vuccantī”ti adhippāyena “tayopete vāde”ti āha.",
  "tika-abh04t0:406_4": "Vadanti etehīti vā vādakaraṇabhūtāni pādakajjhānādīni vādā.",
  "tika-abh04t0:407_0": "Vipākasantānassa…pe…",
  "tika-abh04t0:407_1": "susaṅkhatattāti etena yasmiṃ santāne kammaṃ uppajjati,",
  "tika-abh04t0:407_2": "tattha uppajjamānameva kiñci visesādhānaṃ karotīti dīpeti.",
  "tika-abh04t0:407_3": "Yato tasmiṃyeva santāne tassa vipāko,",
  "tika-abh04t0:407_4": "nāññattha.",
  "tika-abh04t0:408_0": "Purimānulomaṃ viya tanti yathā gotrabhuṭṭhāne uppannānulomato purimaanulomañāṇaṃ taṃ gotrabhuṭṭhāne uppannānulomaṃ anubandhati, evaṃ.",
  "tika-abh04t0:408_1": "Tadapīti gotrabhuṭṭhāne uppannānulomañāṇampi aññaṃ anulomañāṇameva anubandheyya,",
  "tika-abh04t0:408_2": "tassa anantaraṃ uppajjeyya.",
  "tika-abh04t0:408_3": "Sā bhūmīti sā pañcupādānakkhandhasaṅkhātā kilesānaṃ uppattiṭṭhānatāya bhūmi.",
  "tika-abh04t0:408_4": "Eko bhavoti gahetvā vuttanti etena satta bhave dve bhaveti idampi adhippāyavasena netabbatthaṃ,",
  "tika-abh04t0:408_5": "na yathārutavasenāti dasseti.",
  "tika-abh04t0:408_6": "Tatthāyaṃ adhippāyo –",
  "tika-abh04t0:408_7": "ekavāraṃ kāmāvacaradevesu ekavāraṃ manussesūti evampi missitūpapattivasena tesu ekissā eva upapattiyā ayaṃ paricchedo.",
  "tika-abh04t0:408_8": "Yaṃ pana “na te bhavaṃ aṭṭhamamādiyantī”ti vuttaṃ,",
  "tika-abh04t0:408_9": "tampi kāmāvacarabhavaṃyeva sandhāyāha.",
  "tika-abh04t0:408_10": "Mahaggatabhavānaṃ paricchedo natthīti vadanti.",
  "tika-abh04t0:408_11": "Tathā “ṭhapetvā dve bhave”ti etthāpi kāmāvacaradevamanussabhavānaṃ missakavaseneva,",
  "tika-abh04t0:408_12": "tasmā kāmadhātuyaṃ ye dve bhavāti kāmāvacaradevamanussavasena ye dve bhavāti attho.",
  "tika-abh04t0:408_13": "Purimavikappesu puggalabhedena paṭipadā bhinditvā kassaci calatīti,",
  "tika-abh04t0:408_14": "kassaci na calatīti katvā “calati evā”ti avadhāraṇamantarena attho vutto.",
  "tika-abh04t0:408_15": "Yasmā pana aṭṭhakathāyaṃ “yathā ca paṭipadā,",
  "tika-abh04t0:408_16": "evaṃ adhipatipi calati evā”ti vuttaṃ,",
  "tika-abh04t0:408_17": "tasmā sabbesampi paṭipadāsu abhedena gahitāsu ekantena calanaṃ sambhavatīti “calaticceva vuttaṃ,",
  "tika-abh04t0:408_18": "na na calatī”ti tatiyavikappo calanāvadhāraṇo vutto.",
  "tika-abh04t0:409_0": "Lokuttarakusalapakiṇṇakakathāvaṇṇanā niṭṭhitā.",
  "tika-abh04t0:410_0": "Paṭhamamaggavīsatimahānayavaṇṇanā",
  "tika-abh04t0:411_0": "357.",
  "tika-abh04t0:411_1": "Jhānamaggādipariyāyehi kathite bojjhanakāti adhippetā,",
  "tika-abh04t0:411_2": "visesato pubbabhāge “jhānaṃ bhāvemi maggaṃ bhāvemī”ti pavattajjhāsayā hontīti adhippāyena “yassa pubbabhāge”tiādimāha.",
  "tika-abh04t0:412_0": "358.",
  "tika-abh04t0:412_1": "Upanissayavasenāti tathā cittappavattisaṅkhātena pubbabhāgābhisaṅkhārena.",
  "tika-abh04t0:412_2": "Tenevāha “yassa hī”tiādi.",
  "tika-abh04t0:412_3": "Tadanurūpabalāti adhipatipaccayalābhena sattivisesayogamāha.",
  "tika-abh04t0:412_4": "Yadi pubbabhāgābhisaṅkhāravasena chandādīnaṃ adhipatibhāvo,",
  "tika-abh04t0:412_5": "kimatthameteyeva evaṃ vuttā,",
  "tika-abh04t0:412_6": "nanu saddhādīnampi pubbabhāgābhisaṅkhāro labbhatīti āha “sesadhammāna”ntiādi.",
  "tika-abh04t0:412_7": "Ataṃsabhāvattāti sampayuttehi sātisayamanuvattitabbabhāvarahitattā.",
  "tika-abh04t0:412_8": "Kiñcāpi hi saddhādayopi indriyapaccayatāya sampayuttehi anuvattayanti,",
  "tika-abh04t0:412_9": "ekasmiṃ pana cittuppāde samadhurena aññena vinā sampayuttehi anuvattanīyabhāvo na tesaṃ yathā chandādīnanti teyeva adhipatibhāvena vuttā.",
  "tika-abh04t0:412_10": "Evañca katvā indriyasahajātādhipatipaccayānaṃ viseso paribyatto hoti.",
  "tika-abh04t0:413_0": "Catumagganayasahassavaṇṇanā",
  "tika-abh04t0:414_0": "362.",
  "tika-abh04t0:414_1": "Mānassa diṭṭhisadisā pavatti.",
  "tika-abh04t0:414_2": "Tathā hi so adhipati viya aññādhipatinā diṭṭhiyā saha nappavattatīti.",
  "tika-abh04t0:414_3": "Ekadesa…pe…",
  "tika-abh04t0:414_4": "upamā hoti,",
  "tika-abh04t0:414_5": "na sabbasāmaññena,",
  "tika-abh04t0:414_6": "itarathā sūriyatthaṅgamane andhakārāvattharaṇaṃ viya aggamaggatirodhāne saccapaṭicchādakatamappavatti āpajjeyyāti adhippāyo.",
  "tika-abh04t0:414_7": "Aññamaññanti aññe aññe.",
  "tika-abh04t0:414_8": "“Ānītaṃ idaṃ sutta”nti vibhatti pariṇāmetabbā.",
  "tika-abh04t0:414_9": "Yathāvuttanayenāti imissā aṭṭhakathāyaṃ vuttanayena.",
  "tika-abh04t0:414_10": "Na upamāya vuttattāti imasmiṃ sutte na upamāya vuttabhāvato.",
  "tika-abh04t0:414_11": "Yathāvuttanayenāti vā etasmiṃ sutte vuttappakārena nayena imissā aṭṭhakathāyaṃ upamāya na vuttattā.",
  "tika-abh04t0:414_12": "Avayavā viya honti,",
  "tika-abh04t0:414_13": "yena te cetasi niyuttā,",
  "tika-abh04t0:414_14": "cittassa eteti ca cetasikātiādinā vuccanti,",
  "tika-abh04t0:414_15": "na pana “phassikā”tiādināti daṭṭhabbaṃ.",
  "tika-abh04t0:415_0": "Kusalakathāvaṇṇanā niṭṭhitā.",
  "tika-abh04t0:416_0": "Akusalapadaṃ",
  "tika-abh04t0:417_0": "Dhammuddesavāro",
  "tika-abh04t0:418_0": "Paṭhamacittavaṇṇanā",
  "tika-abh04t0:419_0": "365.",
  "tika-abh04t0:419_1": "Khaṇattayassa akusalesu asambhavato samavāyakālahetusamūhattho samaya- saddo.",
  "tika-abh04t0:419_2": "Lobhābhibhūtāya eva iṭṭhārammaṇasmiṃ itaratra ca iṭṭhākāraggahaṇavasena somanassasahagatabhāvoti evamādiṃ sandhāya “yathānurūpa”nti vuttaṃ.",
  "tika-abh04t0:419_3": "“Kilesāturatāya anārogyaṭṭhena kilesavajjasabbhāvato sāvajjaṭṭhena avijjāsambhūtatāya akosalyasambhūtaṭṭhena",
  "tika-abh04t0:419_4": "akusala”nti ca “sāvajjadukkhavipākalakkhaṇaṃ,",
  "tika-abh04t0:419_5": "anatthajananarasaṃ,",
  "tika-abh04t0:419_6": "saṃkilesapaccupaṭṭhānaṃ,",
  "tika-abh04t0:419_7": "ayonisomanasikārapadaṭṭhānaṃ,",
  "tika-abh04t0:419_8": "gārayhabhāvato vā sāvajjalakkhaṇaṃ,",
  "tika-abh04t0:419_9": "saṃkilesabhāvarasaṃ,",
  "tika-abh04t0:419_10": "aniṭṭhavipākapaccupaṭṭhānaṃ,",
  "tika-abh04t0:419_11": "yathāvuttapadaṭṭhānamevā”ti ca evamādinā vuttanayena anugantabbatāya vuttaṃ “vuttanayaṃ anugantvā”ti.",
  "tika-abh04t0:420_0": "Gataṃ gamanaṃ pavattīti katvā vuttaṃ “gatamattaṃ gatimattaṃ gahaṇamatta”nti.",
  "tika-abh04t0:420_1": "Diṭṭhiyā hi gati pavatti evāti.",
  "tika-abh04t0:420_2": "Āsannakāraṇattāti padaṭṭhānatāya,",
  "tika-abh04t0:420_3": "yonisomanasikāro viya hi kusalassa ayonisomanasikāro akusalassa accāsannahetu.",
  "tika-abh04t0:420_4": "Tathā hi satipi asaddhammasavanādikāraṇe ayoniso anāvajjite avavatthāpite ca natthi akusalappavatti.",
  "tika-abh04t0:420_5": "Tathā ca vakkhati aṭṭhakathāyaṃ “ayoniso akusala”nti.",
  "tika-abh04t0:420_6": "Etena ekantakāraṇatā ca vuttatthā hoti.",
  "tika-abh04t0:420_7": "Paṭisaṅkhā sītādikhamanaṃ appamādavihāroti vuttaṃ “appamajjanaṃ khamana”nti.",
  "tika-abh04t0:420_8": "Tena satisaṃvaroti idha khantisaṃvaro vuttoti adhippāyo indriyasaṃvarassa vuttattā.",
  "tika-abh04t0:420_9": "Pahānasaṃvaroti vīriyasaṃvaro.",
  "tika-abh04t0:420_10": "So hi “uppannaṃ kāmavitakkaṃ nādhivāseti pajahatī”tiādinā vuttoti.",
  "tika-abh04t0:421_0": "Sammāpaṭipattiyā paṭipakkhabhāvena gahetabbatākāro moho sammāpaṭipattipaṭipakkhabhāvaggahaṇākāro.",
  "tika-abh04t0:421_1": "Tena hi nivutā na sammā paṭipajjanti.",
  "tika-abh04t0:421_2": "Abhijjhāya visesayogo kammapathappatti.",
  "tika-abh04t0:422_0": "Anupaparikkhā moho.",
  "tika-abh04t0:422_1": "So cettha diṭṭhirahito veditabbo.",
  "tika-abh04t0:422_2": "Diṭṭhisahitassa pana diṭṭhiyā anuvidhāyakattā taggahaṇeneva gahaṇanti.",
  "tika-abh04t0:422_3": "Avatthusminti asaddahanīye vatthusmiṃ.",
  "tika-abh04t0:422_4": "Sānunayo adhimokkhoti mohadiṭṭhīnaṃ saddhāpatirūpatamāha.",
  "tika-abh04t0:422_5": "Ahirikānottappamohādīhi pamajjanato ahirikādīhi kāraṇehi.",
  "tika-abh04t0:422_6": "Ārakkharahitacitteti cittassa sativirahataṃyeva dasseti.",
  "tika-abh04t0:422_7": "Ārakkhapaccupaṭṭhānā hi satīti.",
  "tika-abh04t0:422_8": "Etena “assaddhiyacitte andhabālacitte”ti padadvayaṃ vuttatthaṃ hoti.",
  "tika-abh04t0:422_9": "Upanāhādīti ādi-",
  "tika-abh04t0:422_10": "saddena rāgādayo saṅgayhanti.",
  "tika-abh04t0:422_11": "Rāgādīnaṃ pariyuṭṭhānādisabhāvatāya “avisesenā”ti vuttaṃ visesassa ekaccassa asambhavato. Idhāti,",
  "tika-abh04t0:422_12": "imasmiṃ citte.",
  "tika-abh04t0:422_13": "Nipphādetabbe payojane bhummaṃ “cammasmiṃ dīpinaṃ hantī”ti viya ārammaṇaṃ vā avūpasamo phalūpacārena “semho guḷo”ti viya.",
  "tika-abh04t0:423_0": "Dhammuddesavārakathāvaṇṇanā niṭṭhitā.",
  "tika-abh04t0:424_0": "Niddesavārakathāvaṇṇanā",
  "tika-abh04t0:425_0": "390.",
  "tika-abh04t0:425_1": "Sabhāvapaṭicchādavasena pakatiattādiasantaggahaṇassa nissayattā nimittattā asantaṃ bujjhati,",
  "tika-abh04t0:425_2": "niccādivisamaggahaṇassa saññādivipariyesassa nissayattā asamaṃ bujjhatīti moho vutto nimittassa kattubhāvena upacāritattā,",
  "tika-abh04t0:425_3": "ayañca attho diṭṭhisahitamohavasena daṭṭhabbo.",
  "tika-abh04t0:425_4": "Ettha ca pakatīti kāpilānaṃ padhānaṃ.",
  "tika-abh04t0:426_0": "Tatiyacittavaṇṇanā",
  "tika-abh04t0:427_0": "400.",
  "tika-abh04t0:427_1": "Apaṇṇakapadaṃ viya avirajjhanakapadampi kadāci niyatabhāvaṃ dīpeyyāti aniyatataṃ dīpetuṃ “uppattiarahaṅgānī”ti vuttaṃ mānassa aniyatattā.",
  "tika-abh04t0:427_2": "Yadi hi māno niyato siyā,",
  "tika-abh04t0:427_3": "kāmarāgassa mānarahitā pavatti na siyā,",
  "tika-abh04t0:427_4": "tathā bhavarāgassa.",
  "tika-abh04t0:427_5": "Evaṃ sati paṭṭhāne catukkhattuṃ kāmarāgena yojanā na siyā,",
  "tika-abh04t0:427_6": "tikkhattuṃyeva siyā,",
  "tika-abh04t0:427_7": "bhavarāgamūlikā ca na siyā,",
  "tika-abh04t0:427_8": "evañca saṃyojanānaṃ saṃyojanehi aṭṭhavidhena yojanā siyā,",
  "tika-abh04t0:427_9": "na dasavidhā dassitāti yathāvuttāhi yojanāhi mānassa aniyatabhāvo pakāsito.",
  "tika-abh04t0:427_10": "Atha vā mānena saddhiṃ pañca honti yathāvuttāni apaṇṇakaṅgāni,",
  "tika-abh04t0:427_11": "kiṃ pana hontīti apekkhāyaṃ yevāpanakāti viditovāyamattho.",
  "tika-abh04t0:427_12": "Yevāpanakānañhi pañcabhāvo idha vidhīyati,",
  "tika-abh04t0:427_13": "na apaṇṇakaṅgānanti so yathā hoti,",
  "tika-abh04t0:427_14": "tathā yojetabbaṃ.",
  "tika-abh04t0:427_15": "Kilesaduke paṭiccavārādīsu “kilesaṃ dhammaṃ paṭicca kileso dhammo uppajjati hetupaccayā”tiādīsu “lobhaṃ",
  "tika-abh04t0:427_16": "paṭicca moho māno thinaṃ uddhaccaṃ ahirikaṃ anottappaṃ.",
  "tika-abh04t0:427_17": "Lobhaṃ paṭicca moho māno uddhaccaṃ ahirikaṃ anottappaṃ.",
  "tika-abh04t0:427_18": "Lobhaṃ paṭicca moho thinaṃ uddhaccaṃ ahirikaṃ anottappaṃ.",
  "tika-abh04t0:427_19": "Lobhaṃ paṭicca moho uddhaccaṃ ahirikaṃ anottappa”nti vibhattattā “tathā kilesadukepī”ti vuttaṃ.",
  "tika-abh04t0:427_20": "Diṭṭhivippayuttasasaṅkhārikāsaṅkhārikacittavasena hi ayaṃ pāṭhabhedoti.",
  "tika-abh04t0:428_0": "“Kāmarāgo catudhā ekato uppajjati,",
  "tika-abh04t0:428_1": "paṭigho tidhā,",
  "tika-abh04t0:428_2": "māno ekadhā,",
  "tika-abh04t0:428_3": "tathā vicikicchā bhavarāgoti uddisitvā kāmarāgo mānasaṃyojanaavijjāsaṃyojanehi ceva avijjāsaṃyojanamatteneva",
  "tika-abh04t0:428_4": "ca saddhiṃ māno bhavarāgāvijjāsaṃyojanehi saddhiṃ bhavarāgo avijjāsaṃyojanena saddhi”nti aṭṭhakathākaṇḍavaṇṇanāyaṃ",
  "tika-abh04t0:428_5": "vakkhamānattā “idha ca vakkhatī”tiādi vuttaṃ.",
  "tika-abh04t0:428_6": "Tattheva “lobho chadhā ekato uppajjati,",
  "tika-abh04t0:428_7": "paṭigho dvedhā,",
  "tika-abh04t0:428_8": "tathā moho”ti uddisitvā “lobho asaṅkhāriko diṭṭhivippayutto mohauddhaccaahirikānottappehi,",
  "tika-abh04t0:428_9": "sasaṅkhāriko mohathinauddhaccaahirikānottappehi,",
  "tika-abh04t0:428_10": "asaṅkhāriko eva mohamānauddhaccaahirikaanottappehi,",
  "tika-abh04t0:428_11": "sasaṅkhāriko eva ca mohamānathinauddhaccaahirikaanottappehī”ti vakkhamānattā “tathādasavidhā kilesāna”nti vuttaṃ.",
  "tika-abh04t0:428_12": "“Aha”nti gahaṇatāya avaṃkatvā gahaṇampi “sampaggaho”ti vuttaṃ.",
  "tika-abh04t0:429_0": "Catutthacittavaṇṇanā",
  "tika-abh04t0:430_0": "402. Ussāhaṃ janentāti ettha cittapayogasaṅkhāto saṅkhāro eva ussāho, na vīriyussāhoti.",
  "tika-abh04t0:431_0": "Navamacittavaṇṇanā",
  "tika-abh04t0:432_0": "413.",
  "tika-abh04t0:432_1": "Visappanāniṭṭharūpasamuṭṭhānaṃ yena kupitassa sakalasarīraṃ kampati,",
  "tika-abh04t0:432_2": "kupitākāro paññāyati.",
  "tika-abh04t0:432_3": "Etena sampattiattho raso dassito hoti,",
  "tika-abh04t0:432_4": "pavattiākāravasena vā visappanaraso.",
  "tika-abh04t0:432_5": "Tathā hi yassa kuppati,",
  "tika-abh04t0:432_6": "tassa amittassa sampatti yebhuyyena paṭighuppattihetu hotīti.",
  "tika-abh04t0:432_7": "Etena kiccattho raso vutto hotīti.",
  "tika-abh04t0:433_0": "418. Vacanatthameva vacanapariyāyameva.",
  "tika-abh04t0:434_0": "Ekādasamacittavaṇṇanā",
  "tika-abh04t0:435_0": "424. Nicchayābhāvāti adhimokkhābhāvā. Asaṇṭhahanatoti santānavasena ekasmiṃ ārammaṇe anavaṭṭhānato.",
  "tika-abh04t0:436_0": "Dvādasamacittavaṇṇanā",
  "tika-abh04t0:437_0": "429.",
  "tika-abh04t0:437_1": "Sahajātādhipati natthi “chandavato ce vicikicchā uppajjati,",
  "tika-abh04t0:437_2": "sā mayhaṃ uppajjeyyā”tiādippavattiyā abhāvā.",
  "tika-abh04t0:437_3": "Anuddhaṭattā paṭisiddhatā,",
  "tika-abh04t0:437_4": "yathādhammasāsane avacanampi abhāvaṃ dīpeti.",
  "tika-abh04t0:438_0": "Avacanatoti a-",
  "tika-abh04t0:438_1": "kārassa tadaññavacanataṃ dasseti.",
  "tika-abh04t0:438_2": "Etena ca dassanena pahātabbesu abhāvavacanena kāraṇasiddhiyā phalasiddhīti tattha abhāvassa kāraṇameva",
  "tika-abh04t0:438_3": "tāva dassetuṃ “paṭisandhianākaḍḍhanato”ti vuttaṃ.",
  "tika-abh04t0:438_4": "Tena taṃsabhāvatā tassa cittuppādassa vuttā hoti.",
  "tika-abh04t0:438_5": "Tato ca “balavaṃ paṭisandhiṃ ākaḍḍhati,",
  "tika-abh04t0:438_6": "dubbalaṃ nākaḍḍhatī”ti idaṃ paṭisandhidānasabhāvesu.",
  "tika-abh04t0:438_7": "Yassa pana paṭisandhidānasabhāvo eva natthi,",
  "tika-abh04t0:438_8": "na tassa balavabhāvo paṭisandhiākaḍḍhane kāraṇanti ayamattho dassito hoti.",
  "tika-abh04t0:438_9": "Anākaḍḍhanaṃ sādheti “yadi hi ākaḍḍheyyā”tiādinā.",
  "tika-abh04t0:438_10": "Yasmā ca nāgataṃ,",
  "tika-abh04t0:438_11": "tasmā nākaḍḍhatīti adhippāyo.",
  "tika-abh04t0:438_12": "“Yasmā pana taṃ paṭisandhidānaṃ natthi,",
  "tika-abh04t0:438_13": "tasmā nāgata”nti vuttattā “anākaḍḍhanato anāgamanaṃ sādhetu”nti vuttaṃ.",
  "tika-abh04t0:439_0": "Apāyagamanīyassāti apāyaṃ gametīti apāyagamanīyaṃ,",
  "tika-abh04t0:439_1": "taṃsabhāvanti attho.",
  "tika-abh04t0:439_2": "Paṭisandhiākaḍḍhane sati uddhaccasahagataṃ ekantena apāyagamanīyaṃ siyā.",
  "tika-abh04t0:439_3": "Tena vuttaṃ aṭṭhakathāyaṃ “itarassāpi ettheva paṭisandhidānaṃ bhaveyyā”ti.",
  "tika-abh04t0:439_4": "Na hi akusalapaṭisandhi sugatiyaṃ sambhavatīti.",
  "tika-abh04t0:439_5": "“Catūhi apāyehi ca vippamutto avinipātadhammo”ti vacanato apāyagamanīyañca dassanena pahātabbaṃ.",
  "tika-abh04t0:439_6": "Tenāha “apāyagamanīyassa dassanena pahātabbattā”ti.",
  "tika-abh04t0:439_7": "Na cetaṃ dassanena pahātabbaṃ,",
  "tika-abh04t0:439_8": "na so tassa apāyagamanīyo rāgo doso moho tadekaṭṭhā ca kilesāti etena saṅgahoti sakkā vattuṃ niyogato bhāvanāya pahātabbabhāvena vuttattā.",
  "tika-abh04t0:439_9": "Vuttañhetaṃ “katame dhammā bhāvanāya pahātabbā,",
  "tika-abh04t0:439_10": "uddhaccasahagato cittuppādo”ti.",
  "tika-abh04t0:440_0": "“Kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo”ti vuttakammapaccayabhāvo nānākkhaṇikakammapaccayabhāvo.",
  "tika-abh04t0:440_1": "So ca yadi uddhaccasahagataṃ paṭisandhiṃ ākaḍḍheyya,",
  "tika-abh04t0:440_2": "tassāpi siyā.",
  "tika-abh04t0:440_3": "Tathā ca sati uddhaccasahagataṃ dassanena pahātabbaṃ siyā dassanena pahātabbānaṃyeva nānākkhaṇikakammapaccayabhāvassa vuttattā.",
  "tika-abh04t0:440_4": "Na cetaṃ dassenena pahātabbanti sabbaṃ pubbe viya āvattati.",
  "tika-abh04t0:441_0": "Sahajātameva vibhattanti yathā dassanena pahātabbavibhaṅge “dassanena pahātabbo dhammo neva dassanena",
  "tika-abh04t0:441_1": "na bhāvanāya pahātabbassa dhammassa kammapaccayena paccayo”ti sahajātaṃ nānākkhaṇikanti uddisitvā “sahajātā",
  "tika-abh04t0:441_2": "dassanena pahātabbā cetanā cittasamuṭṭhānānaṃ rūpānaṃ kammapaccayena paccayo,",
  "tika-abh04t0:441_3": "nānākkhaṇikā dassanena pahātabbā cetanā vipākānaṃ khandhānaṃ kaṭattā ca rūpānaṃ kammapaccayena paccayo”ti vibhattaṃ,",
  "tika-abh04t0:441_4": "evaṃ avibhajitvā “bhāvanāya pahātabbā cetanā cittasamuṭṭhānānaṃ rūpānaṃ kammapaccayena paccayo”ti ettakameva vuttaṃ,",
  "tika-abh04t0:441_5": "na vuttaṃ “nānākkhaṇikā cetanā vipākānaṃ khandhānaṃ kaṭattā ca rūpānaṃ kammapaccayena paccayo”ti.",
  "tika-abh04t0:441_6": "Tena na bhāvanāya pahātabbassa nānākkhaṇikakammapaccayabhāvoti viññāyati.",
  "tika-abh04t0:441_7": "Paccanīyepi yathāsambhavaṃ saṅgāhakapaccayānaṃ vasena paccayuddhāre kariyamāne.",
  "tika-abh04t0:441_8": "Itarattha cāti dassanenapahātabbapade.",
  "tika-abh04t0:441_9": "Tattha hi “dassanena pahātabbo dhammo neva dassanena na bhāvanāya pahātabbassa dhammassa ārammaṇapaccayena paccayo,",
  "tika-abh04t0:441_10": "sahajātaupanissayapacchājātakammapaccayena paccayo”ti kammapaccayopi vuttoti.",
  "tika-abh04t0:442_0": "Tadabhāvāti nānākkhaṇikakammapaccayattābhāvā.",
  "tika-abh04t0:442_1": "Na ca nānākkhaṇikakammapaccayaṃ vinā paṭisandhiākaḍḍhanaṃ atthīti “paṭisandhianākaḍḍhanato tattha anāgatā”ti vuttaṃ.",
  "tika-abh04t0:442_2": "Etthāti “ṭhapetvā uddhaccasahagataṃ sesāni ekādaseva paṭisandhiṃ ākaḍḍhantī”ti ettha.",
  "tika-abh04t0:442_3": "Pavattivipākassāti pavattiyaṃ vipāko pavattiekadesatāya pavattibhūto vā vipāko etassāti pavattivipākaṃ, kammaṃ, tassa.",
  "tika-abh04t0:442_4": "Atha vā pavattiyaṃ vipāko pavattivipāko.",
  "tika-abh04t0:442_5": "Imasmiṃ pana atthe nānākkhaṇikakammapaccayo etassāti nānā…pe… yo,",
  "tika-abh04t0:442_6": "tabbhāvo…pe…",
  "tika-abh04t0:442_7": "tāti evaṃ padacchedo daṭṭhabbo.",
  "tika-abh04t0:442_8": "Na sakkā nivāretuṃ nānākkhaṇikakammapaccayaṃ vinā vipākassa anuppajjanato.",
  "tika-abh04t0:443_0": "Idāni pavattivipākānaṃ nānākkhaṇikakammapaccayalābhitāya āhaccabhāsitataṃ dassetuṃ “vuttañcā”tiādimāha.",
  "tika-abh04t0:443_1": "Vipākadānaṃ paṭisandhivipākadhammatāti maññamāno “yadi bhāvanā”tiādimāha.",
  "tika-abh04t0:443_2": "Itaro vipākadānābhāvepi siddho vipākadhammabhāvo tādisānaṃ aññesampi labbhamānattāti āha “abhiññācittādīna”nti. Ādi-",
  "tika-abh04t0:443_3": "saddena attano kālamatikkantaṃ diṭṭhadhammavedanīyaṃ upapajjavedanīyañca saṅgaṇhāti.",
  "tika-abh04t0:443_4": "Vuttaṃ siyāti idaṃ sahāyapaccayalābhato puthujjanasantānavuttino uddhaccasahagatassa vipākuppādanaṃ,",
  "tika-abh04t0:443_5": "tadabhāvā sekkhasantatiyaṃ tassa vipākānuppādanañca yuttaṃ siyāti vuttaṃ.",
  "tika-abh04t0:443_6": "Tenevāha “idaṃ pana ṭhānaṃ suṭṭhu vicāretabba”ntiādi.",
  "tika-abh04t0:443_7": "Tathā ca vakkhati “puthujjanesu uppajjamānānaṃ sakabhaṇḍe chandarāgādīnaṃ uddhaccasahagatacittuppādassa",
  "tika-abh04t0:443_8": "ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ vipākuppādanaṃ na sakkā paṭikkhipitunti",
  "tika-abh04t0:443_9": "uddhaccasahagatadhammānaṃ vipāko vibhaṅge vutto”ti.",
  "tika-abh04t0:443_10": "Tassa tādisasseva sati sahāye vipākuppādanavacanaṃ,",
  "tika-abh04t0:443_11": "asati vipākānuppādanavacanaṃ virujjhatīti ca pavattivipākadāyikaṃ vā uddhaccasahagatassa manasi katvā “vuttaṃ siyā”ti vuttaṃ.",
  "tika-abh04t0:443_12": "“Pavattivipākañhi sandhāya ‘tesaṃ vipāke ñāṇa’nti paṭisambhidāvibhaṅge vutta”nti eke vaṇṇayanti.",
  "tika-abh04t0:443_13": "Evaṃ uddhaccacetanāpi na hoti,",
  "tika-abh04t0:443_14": "sāpi viññāṇapaccayabhāve apanetabbāti idampi paṭisandhiviññāṇameva sandhāya vuttanti.",
  "tika-abh04t0:444_0": "Akusalapadavaṇṇanā niṭṭhitā.",
  "tika-abh04t0:445_0": "Abyākatapadaṃ",
  "tika-abh04t0:446_0": "Ahetukakusalavipākavaṇṇanā",
  "tika-abh04t0:447_0": "431.",
  "tika-abh04t0:447_1": "Kāmāvacara…pe…",
  "tika-abh04t0:447_2": "ādi vuttanti ettha ādi-",
  "tika-abh04t0:447_3": "saddena “upacitattā”ti padaṃ saṅgayhati “asādhāraṇakammapaccayavasenā”ti vuttattā.",
  "tika-abh04t0:447_4": "“Upacitattāti laddhāsevanattā”ti keci vadanti,",
  "tika-abh04t0:447_5": "taṃ paṭhamajavanassa na yujjati anāsevanattā.",
  "tika-abh04t0:447_6": "Tathā ca sati tassa vipākadānameva na siyāti tato aññathā atthaṃ dassento “yathā”tiādimāha.",
  "tika-abh04t0:447_7": "Tattha vipākābhimukhanti vipākadānābhimukhaṃ katokāsaṃ.",
  "tika-abh04t0:447_8": "Katokāsatā ca anādimhi saṃsāre anekesaṃ kammānaṃ katānaṃ atthitāya parassa paṭibāhanena hotīti “aññassa vipākaṃ paṭibāhitvā”tiādi vuttaṃ.",
  "tika-abh04t0:447_9": "Vaḍḍhitatā ca sakammassa baladānasamatthatāvasena attano kāraṇehi abhisaṅkhatatā.",
  "tika-abh04t0:447_10": "Asādhāraṇena nāmaṃ uddhaṭaṃ “bherīsaddo yavaṅkuro”ti yathā.",
  "tika-abh04t0:447_11": "Viññāṇānanti cakkhuviññāṇādīnaṃ.",
  "tika-abh04t0:447_12": "Visesapaccayattāti adhikapaccayattā.",
  "tika-abh04t0:448_0": "Cakkhusannissitañca taṃ rūpavijānanañcāti etena samānādhikaraṇataṃ samāsassa dassento tattha ca “cakkhusannissita”ntiādipadadvayassa",
  "tika-abh04t0:448_1": "nīluppalasaddādīnaṃ viya aññamaññavisesanavisesitabbabhāvamāha.",
  "tika-abh04t0:448_2": "Aññaviññāṇanti rūpārammaṇaṃ manoviññāṇaṃ.",
  "tika-abh04t0:448_3": "Rūpaṃyevārammaṇanti pana atthe dibbacakkhuviññāṇaṃ daṭṭhabbaṃ taṃsadisānaṃ tadupacāraṃ katvā yathā “sā eva tittirī tāni eva osadhānī”ti.",
  "tika-abh04t0:448_4": "Jhānapaccayattābhāve na jhānaṅgatā natthīti pañcaviññāṇesu upekkhādīnaṃ upacaritajhānaṅgataṃ sādheti.",
  "tika-abh04t0:448_5": "Na hi jhānaṅgānaṃ jhānapaccayataṃ vatvā tesaṃ jhānapaccayabhāvo paṭikkhittoti.",
  "tika-abh04t0:448_6": "Yadi evaṃ pañcaviññāṇesu upekkhādayo jhānarāsiṭṭhāne na vattabbā siyunti āha “jhānapaccayattābhāve”tiādi.",
  "tika-abh04t0:448_7": "Upekkhādibhāvatoti upekkhāsukhadukkhekaggatābhāvato.",
  "tika-abh04t0:448_8": "Aññaṭṭhānābhāvatoti cittaṭṭhitiṃ eva sandhāya vuttaṃ.",
  "tika-abh04t0:449_0": "436.",
  "tika-abh04t0:449_1": "Akusalaṃ bhavaṅganissandena “paṇḍara”nti vuccati,",
  "tika-abh04t0:449_2": "bhavaṅge apaṇḍare taṃmūlikā kuto akusalassa paṇḍaratāti “akusalassa cā”ti vuttaṃ.",
  "tika-abh04t0:449_3": "Paṇḍaratāya kāraṇaṃ vattabbaṃ,",
  "tika-abh04t0:449_4": "yadi aññakāraṇā paṇḍaratā,",
  "tika-abh04t0:449_5": "sabhāvovāyanti cittassa akilesasabhāvatāya vuttaṃ,",
  "tika-abh04t0:449_6": "na cettha phassādīnampi paṇḍaratāpatti.",
  "tika-abh04t0:449_7": "Yato dhammānaṃ sabhāvakiccavisesaññunā bhagavatā viññāṇaṃyeva tathā niddiṭṭhanti.",
  "tika-abh04t0:450_0": "439.",
  "tika-abh04t0:450_1": "Anatikkamanena bhāvanāya.",
  "tika-abh04t0:450_2": "Pasādaghaṭṭanaṃ visayassa yogyadese avaṭṭhānanti “pasādaṃ ghaṭṭetvā āpāthaṃ gantvā”ti vuttaṃ.",
  "tika-abh04t0:450_3": "Mahābhūtesu paṭihaññatīti ettha na sayaṃ kiñci paṭihaññati,",
  "tika-abh04t0:450_4": "nāpi kenaci paṭihaññīyati aphoṭṭhabbasabhāvattā.",
  "tika-abh04t0:450_5": "Visayavisayībhūtaṃ pana abhimukhabhāvappattiyā viññāṇuppattiyā hetutāya visiṭṭhabhāvappattaṃ paṭihatapaṭighātakabhāvena voharīyati,",
  "tika-abh04t0:450_6": "tasmā tesu sappaṭighavohāro.",
  "tika-abh04t0:450_7": "“Upādārūpaṃ ghaṭṭetīti evamādi ca upacāravaseneva veditabbaṃ.",
  "tika-abh04t0:450_8": "Mahābhūtārammaṇena pana kāyappasādanissayabhūtesu mahābhūtesu ghaṭṭiyamānesu pasādopi ghaṭṭito eva nāma hotīti vatvā vīmaṃsitabba”nti vadanti.",
  "tika-abh04t0:450_9": "Yathādhippetena ekadesasāmaññena upamāvacanato nissitanissayaghaṭṭanānaṃ satipi pubbāparabhāve upamatte",
  "tika-abh04t0:450_10": "upamābhāvena gahetabbabhāvaṃ dassento “ubhayaghaṭṭanadassanattha”nti āha.",
  "tika-abh04t0:451_0": "455.",
  "tika-abh04t0:451_1": "Dassanādippavattibhāvatoti manodhātumanoviññāṇadhātūnaṃ adassanāditāya sā etesaṃ eva viseso.",
  "tika-abh04t0:451_2": "Anaññanissayamanopubbaṅgamatāyāti aññanissayamanopubbaṅgamattābhāvato.",
  "tika-abh04t0:451_3": "Aññanissayaviññāṇassa anantarapaccayattābhāvenāti iminā kiriyāmanodhātutopi visesassa vuttattā “manodvāraniggamanamukhabhāvābhāvato”ti vuttaṃ,",
  "tika-abh04t0:451_4": "na vuttaṃ “niggamanapavesamukhabhāvābhāvato”ti.",
  "tika-abh04t0:451_5": "Tividhenapi hi manodhātuviññāṇadhātūhi manoviññāṇadhātuyā viseso dassitoti.",
  "tika-abh04t0:451_6": "Tato eva vijānanavisesavirahatoyeva.",
  "tika-abh04t0:451_7": "Yadi manodhātu “manoviññāṇa”nti na vuccati,",
  "tika-abh04t0:451_8": "chaviññāṇakāyāti kathaṃ manodhātuyā tattha saṅgaho hotīti?",
  "tika-abh04t0:451_9": "Saṅgaho eva pariyāyadesanattā.",
  "tika-abh04t0:451_10": "Atthi hi esa pariyāyo “mananamattaṃ viññāṇaṃ manoviññāṇa”nti yathā “mananamattā dhātu manodhātū”ti.",
  "tika-abh04t0:451_11": "Apica vatthukiccehi manoviññāṇasabhāgattā tassa uparamuppādabhāvato antādibhāvato ca manoviññāṇakāyasaṅgahitā manodhātu,",
  "tika-abh04t0:451_12": "na sesaviññāṇakāyasaṅgahitā ataṃsabhāgattā,",
  "tika-abh04t0:451_13": "idha pana nippariyāyakatattā manaso sambhūya visiṭṭhamanokiccayuttaṃ manoviññāṇanti tadabhāvato “manoviññāṇantipi",
  "tika-abh04t0:451_14": "na vuccatī”ti imamevatthaṃ sādhetuṃ “na hi taṃ viññāṇaṃ manato”tiādi vuttaṃ.",
  "tika-abh04t0:451_15": "Tena manodhātuyā nippariyāyato manoviññāṇakiccavirahaṃyeva dasseti.",
  "tika-abh04t0:451_16": "Dassanādīnaṃ panātiādinā aññaviññāṇavidhuraṃ manodhātuyā ca sabhāvaṃ dasseti.",
  "tika-abh04t0:452_0": "Yadi janakasadisatā nāma mahāvipākesu vitakkādīnaṃ sammāsaṅkappāditā,",
  "tika-abh04t0:452_1": "tihetukato nibbattānaṃ tihetukānaṃ,",
  "tika-abh04t0:452_2": "duhetukato nibbattānaṃ duhetukānañca bhavatu sammāsaṅkappāditā,",
  "tika-abh04t0:452_3": "tihetukato pana nibbattaduhetukānaṃ kathanti āha “tattha hī”tiādi.",
  "tika-abh04t0:452_4": "Taṃsotapatitatā na siyā tassā anānantarattā.",
  "tika-abh04t0:452_5": "Tato eva hītiādinā vuttasotapatitaṃ evānantarena vacanena samatthayati.",
  "tika-abh04t0:452_6": "Yadi vijjamānānampi manodhātuādīsu vitakkādīnaṃ pañcaviññāṇesu viya agaṇanūpagabhāvo,",
  "tika-abh04t0:452_7": "evaṃ sante paṭṭhāne kathaṃ tesaṃ jhānapaccayatāvacanaṃ.",
  "tika-abh04t0:452_8": "“Abyākato dhammo abyākatassa dhammassa jhānapaccayena paccayo”ti,",
  "tika-abh04t0:452_9": "“vipākābyākatāni kiriyābyākatāni jhānaṅgāni sampayuttakānaṃ khandhānaṃ cittasamuṭṭhānānañca rūpānaṃ jhānapaccayena paccayo”ti hi vuttaṃ.",
  "tika-abh04t0:452_10": "Paccanīyepi “abyākataṃ dhammaṃ paṭicca abyākato dhammo uppajjati na jhānapaccayā,",
  "tika-abh04t0:452_11": "pañcaviññāṇasahitaṃ ekaṃ khandhaṃ paṭicca tayo khandhā”tiādinā pañcaviññāṇāni eva uddhaṭāni,",
  "tika-abh04t0:452_12": "na manodhātuādīnīti āha “jhānapaccayakiccamattato”tiādi.",
  "tika-abh04t0:452_13": "Na hettha jhānaṅgānaṃ balavadubbalabhāvo adhikato,",
  "tika-abh04t0:452_14": "atha kho jhānapaccayabhāvamattanti adhippāyo.",
  "tika-abh04t0:453_0": "469.",
  "tika-abh04t0:453_1": "Samānavatthukaṃ anantarapaccayaṃ labhitvāti dassanādito manodhātuyā ca balavabhāve kāraṇavacanaṃ.",
  "tika-abh04t0:453_2": "Yathārammaṇanti ārammaṇānurūpaṃ.",
  "tika-abh04t0:453_3": "Yadi samānanissayatāya manodhātuto balavatarattaṃ vipākamanoviññāṇadhātuyā somanassasahagatāya,",
  "tika-abh04t0:453_4": "voṭṭhabbanaṃ kathaṃ majjhattavedananti anuyogaṃ manasi katvā tassa balavabhāvaṃ sampaṭicchitvā santatipariṇāmanabyāpāravisesā",
  "tika-abh04t0:453_5": "na somanassavedananti parihāraṃ vadanto “voṭṭhabbana”ntiādimāha.",
  "tika-abh04t0:453_6": "Vipāko viya anubhavanameva na hotīti sati samatthatāya vipākānaṃ ekantena ārammaṇarasānubhavanatāya vuttaṃ.",
  "tika-abh04t0:454_0": "Ahetukakusalavipākavaṇṇanā niṭṭhitā.",
  "tika-abh04t0:455_0": "Aṭṭhamahāvipākacittavaṇṇanā",
  "tika-abh04t0:456_0": "498.",
  "tika-abh04t0:456_1": "Vipākadhammānaṃ kammadvāraṃ vuttaṃ dvārakathāyaṃ “tebhūmakakusalākusalo ekūnatiṃsavidho mano”ti.",
  "tika-abh04t0:456_2": "Payogenāti attanā parehi vā katena ussāhanapayogena.",
  "tika-abh04t0:456_3": "Kusalākusalāni viya yesaṃ taṃ tadārammaṇaṃ anubandhabhūtaṃ.",
  "tika-abh04t0:456_4": "Paṭhamapañcamacittānaṃ aññamaññabalavadubbalabhāvavicārena dutiyachaṭṭhādīnampi so vicārito hotīti “etesu balavaṃ dubbalañca vicāretu”nti vuttaṃ.",
  "tika-abh04t0:456_5": "Yathā sāliādīnaṃ thaddhamudubhūmivasena tiṇādīnaṃ anīharaṇanīharaṇavasena utuādiavasesapaccayānaṃ vipattisampattivasena ca phalavisesayogo,",
  "tika-abh04t0:456_6": "evaṃ kammassa sugatiduggativasena avisuddhavisuddhapayogavasena upapattiyā vipattisampattivasena ca visiṭṭhaphalatāya pariṇamanaṃ,",
  "tika-abh04t0:456_7": "evameva gimhavassakālādīsu bījānaṃ phalavisesayogo viya taṃtaṃkālavisesena kammassa phalavisesayogo hotīti āha “kālavasena pariṇamatī”ti.",
  "tika-abh04t0:456_8": "Sukkasoṇitapaccayānanti kammavisesaparibhāvitasantānuppannatāya sukkasoṇitānaṃ āyuvisesahetubhāvamāha sukkasoṇitavasenapi vaṇṇādivisesadassanato,",
  "tika-abh04t0:456_9": "yena “pitūnaṃ ākāraṃ putto anuvidahatī”ti vuccati.",
  "tika-abh04t0:456_10": "Taṃmūlakānanti appāyukasaṃvattaniyakammamūlakānaṃ.",
  "tika-abh04t0:456_11": "Āhārādīti ādi-",
  "tika-abh04t0:456_12": "saddena visamūpakkamādayo pariggaṇhāti.",
  "tika-abh04t0:457_0": "Vipākuddhārakathāvaṇṇanā",
  "tika-abh04t0:458_0": "Yato tihetukādikammato.",
  "tika-abh04t0:458_1": "Yasmiñca ṭhāneti paṭisandhiādiṭṭhāne,",
  "tika-abh04t0:458_2": "sugatiduggatiyaṃ vā.",
  "tika-abh04t0:458_3": "Tihetukato duhetukaṃ anicchanto paṭisandhinti adhippāyo.",
  "tika-abh04t0:458_4": "Pavattivipākaṃ pana tihetukato duhetukampi icchati eva.",
  "tika-abh04t0:458_5": "Tathā hi vakkhati aṭṭhakathāyaṃ “yaṃ purimāya hetukittanaladdhiyā na yujjatī”ti.",
  "tika-abh04t0:459_0": "Ye “tasseva kammassa vipākāvasesenā”ti,",
  "tika-abh04t0:459_1": "“ekapupphaṃ yajitvāna,",
  "tika-abh04t0:459_2": "asīti kappakoṭiyo.",
  "tika-abh04t0:459_3": "Duggatiṃ nābhijānāmī”ti ca evamādivacanassa adhippāyaṃ ajānantā “kiṃ nu kho ekenapi kammena anekā paṭisandhi hotī”ti,",
  "tika-abh04t0:459_4": "“disvā kumāraṃ satapuññalakkhaṇa”ntiādivacanassa atthaṃ asallakkhetvā “kinnu kho nānākammehi ekā paṭisandhi hotī”ti saṃsayapakkhandā,",
  "tika-abh04t0:459_5": "tesaṃ bījaṅkuropamāya “ekasmā ekā,",
  "tika-abh04t0:459_6": "anekasmā ca anekā paṭisandhi hotī”ti vinicchitattā kammapaṭisandhivavatthānato sāketapañhe vipākuddhārakathāya",
  "tika-abh04t0:459_7": "ussadakittanagahaṇassa sambandhaṃ āha “kammavasena…pe…",
  "tika-abh04t0:459_8": "dassetu”nti.",
  "tika-abh04t0:459_9": "Paṭisandhijanakakammavasena paṭisandhivipāko eva alobhalobhādiguṇadosātirekabhāvahetūti attho daṭṭhabbo.",
  "tika-abh04t0:459_10": "Tathā hi vuttaṃ “so tena kammena dinnapaṭisandhivasena nibbatto luddho hotī”tiādi.",
  "tika-abh04t0:459_11": "Ettha ca lobhavasena, dosa, moha,",
  "tika-abh04t0:459_12": "lobhadosa,",
  "tika-abh04t0:459_13": "lobhamoha, dosamoha,",
  "tika-abh04t0:459_14": "lobhadosamohavasenāti tayo ekakā,",
  "tika-abh04t0:459_15": "tayo dvikā,",
  "tika-abh04t0:459_16": "eko tikoti lobhādidassanavasena akusalapakkheyeva satta vārā.",
  "tika-abh04t0:459_17": "Tathā kusalapakkhe alobhādidassanavasenāti cuddasa vārā labbhanti.",
  "tika-abh04t0:460_0": "Tattha “alobhadosāmohā,",
  "tika-abh04t0:460_1": "alobhādosamohā,",
  "tika-abh04t0:460_2": "alobhadosāmohā balavanto”ti āgatehi kusalapakkhe tatiyadutiyapaṭhamavārehi dosussadamohussadadosamohussadavārā gahitā.",
  "tika-abh04t0:460_3": "Tathā akusalapakkhe “lobhādosamohā,",
  "tika-abh04t0:460_4": "lobhadosāmohā,",
  "tika-abh04t0:460_5": "lobhādosāmohā balavanto”ti āgatehi tatiyadutiyapaṭhamavārehi adosussadaamohussadaadosāmohussadavārā gahitāyevāti",
  "tika-abh04t0:460_6": "akusalakusalapakkhe tayo tayo vāre antogadhe katvā aṭṭheva vārā dassitā.",
  "tika-abh04t0:460_7": "Ye pana ubhayesaṃ vomissatāvaseneva lobhālobhussadavārādayo apare ekūnapaññāsa vārā dassetabbā,",
  "tika-abh04t0:460_8": "te asambhavato eva na dassitā.",
  "tika-abh04t0:460_9": "Na hi ekasmiṃ santāne antarena avatthantaraṃ lobho balavā alobho cāti yujjati.",
  "tika-abh04t0:460_10": "Paṭipakkhatoyeva hi etesaṃ balavadubbalabhāvo,",
  "tika-abh04t0:460_11": "sahajātadhammato vā.",
  "tika-abh04t0:460_12": "Tesu lobhassa tāva paṭipakkhato alobhena anabhibhūtatāya balavabhāvo,",
  "tika-abh04t0:460_13": "tathā dosamohānaṃ adosāmohehi.",
  "tika-abh04t0:460_14": "Alobhādīnaṃ pana lobhādiabhibhavanato sabbesañca samānajātiyaṃ samabhibhūya pavattivaseneva sahajātadhammato balavabhāvo.",
  "tika-abh04t0:460_15": "Tena vuttaṃ aṭṭhakathāyaṃ “lobho balavā,",
  "tika-abh04t0:460_16": "alobho mando,",
  "tika-abh04t0:460_17": "adosāmohā balavanto,",
  "tika-abh04t0:460_18": "dosamohā mandā”ti.",
  "tika-abh04t0:460_19": "So ca tesaṃ mandabalavabhāvo purimūpanissayato āsayassa paribhāvitatāya veditabbo.",
  "tika-abh04t0:460_20": "Ettha ca paṭhamadutiyehi,",
  "tika-abh04t0:460_21": "sattamapaṭhamehi vā vārehi tihetukakammato paṭisandhipavattivasena tihetukavipāko,",
  "tika-abh04t0:460_22": "itarehi tihetukaduhetukakammato yathāsambhavaṃ paṭisandhipavattivasena duhetukāhetukavipākā dassitāti ayampi viseso veditabbo.",
  "tika-abh04t0:461_0": "Idhāti vipākuddhāramātikāyaṃ.",
  "tika-abh04t0:461_1": "Tena hetukittanaṃ viseseti.",
  "tika-abh04t0:461_2": "Jaccandhādivipattinimittaṃ moho,",
  "tika-abh04t0:461_3": "sabbākusalaṃ vā.",
  "tika-abh04t0:461_4": "Yaṃ pana vuttanti sambandho.",
  "tika-abh04t0:461_5": "Tena paṭisambhidāmaggavacanena.",
  "tika-abh04t0:461_6": "Gatisampattiyā sati ñāṇasampayutte paṭisandhimhi nipphādetabbe.",
  "tika-abh04t0:461_7": "Aññatthāti nikantipaṭisandhikkhaṇesu.",
  "tika-abh04t0:461_8": "Kammasarikkhakoti idha sātisayo sarikkhabhāvo adhippetoti daṭṭhabbo.",
  "tika-abh04t0:461_9": "Itarathā tihetukaduhetukāpi aññamaññaṃ sarikkhāyevāti dassitametanti.",
  "tika-abh04t0:461_10": "Cakkhuviññāṇādīnīti ettha pañcaviññāṇāni viya apubbanissayapavattinī vijānanavisesarahitā ca manodhātu",
  "tika-abh04t0:461_11": "iṭṭhādibhāgaggahaṇe na samatthāti “pākaṭāyevā”ti na vuttā, ādi-",
  "tika-abh04t0:461_12": "saddena vā saṅgahitā.",
  "tika-abh04t0:461_13": "Tadārammaṇapaccayasabbajavanavatāti tadārammaṇassa paccayabhūtasakalajavanappavattisahitena.",
  "tika-abh04t0:461_14": "Yaṃ sandhāya “idha paripakkattā āyatanāna”nti vuttaṃ.",
  "tika-abh04t0:461_15": "Aññakāleti abuddhipavattikāle.",
  "tika-abh04t0:462_0": "Anulometi dhammānulome.",
  "tika-abh04t0:462_1": "Āsevanapaccayāti āsevanabhūtā paccayā.",
  "tika-abh04t0:462_2": "Na magge amaggapaccaye.",
  "tika-abh04t0:462_3": "Sopi moghavāro labbheyyāti yadi voṭṭhabbanampi āsevanapaccayo siyā,",
  "tika-abh04t0:462_4": "yathā “sukhāya vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati āsevanapaccayā na maggapaccayā”ti anulomapaccanīye,",
  "tika-abh04t0:462_5": "paccanīyānulome ca “sukhā…pe…",
  "tika-abh04t0:462_6": "na maggapaccayā āsevanapaccayā”ti ca vuttaṃ hasituppādacittavasena,",
  "tika-abh04t0:462_7": "evaṃ voṭṭhabbanavasena “adukkhamasukhāya vedanāya sampayuttaṃ dhammaṃ paṭiccā”tiādinā pubbe vuttanayena pāṭho siyā,",
  "tika-abh04t0:462_8": "tathā ca sati vāradvayavasena gaṇanāyaṃ “āsevanapaccayā na magge dve.",
  "tika-abh04t0:462_9": "Na maggapaccayā āsevane dve”ti ca vattabbaṃ siyā,",
  "tika-abh04t0:462_10": "na pana vuttaṃ,",
  "tika-abh04t0:462_11": "tasmā na labbheyyāyaṃ moghavāroti adhippāyo.",
  "tika-abh04t0:463_0": "Voṭṭhabbanampi yadi āsevanapaccayo siyā,",
  "tika-abh04t0:463_1": "dutiyamoghavāre attano viya tatiyacatutthavāresupi siyā,",
  "tika-abh04t0:463_2": "tathā sati attanāpi kusalākusalānaṃ siyā. Na hi…pe…",
  "tika-abh04t0:463_3": "avutto atthi “purimā purimā kusalā dhammā”tiādinā anavasesato vuttattā.",
  "tika-abh04t0:463_4": "Voṭṭhabbanassa…pe…",
  "tika-abh04t0:463_5": "avutto “abyākato dhammo kusalassa dhammassa āsevanapaccayena paccayo.",
  "tika-abh04t0:463_6": "Akusalassa…pe…",
  "tika-abh04t0:463_7": "paccayo”ti vacanābhāvato.",
  "tika-abh04t0:463_8": "Na kevalaṃ avutto,",
  "tika-abh04t0:463_9": "atha kho kusalaṃ…pe…",
  "tika-abh04t0:463_10": "paṭikkhittova.",
  "tika-abh04t0:463_11": "Athāpi siyātiādi maggasodhanatthameva vuccati.",
  "tika-abh04t0:463_12": "Samānavedanānaṃ eva āsevanapaccayabhāvassa dassanato “asamānavedanānaṃ vasenā”ti vuttaṃ.",
  "tika-abh04t0:463_13": "Evaṃ “āsevana paccayena paccayo”tipi vattabbaṃ siyā,",
  "tika-abh04t0:463_14": "samānavedanāvasenāti adhippāyo.",
  "tika-abh04t0:463_15": "Abhinnajātikassa cāti ca-",
  "tika-abh04t0:463_16": "saddo abhinnavedanassa cāti sampiṇḍanattho.",
  "tika-abh04t0:463_17": "Vedanāttikepi voṭṭhabbanassa āsevanapaccayattassa abhāvāti yojanā.",
  "tika-abh04t0:463_18": "Kusalattikādīsu yathādassitapāḷippadesesupīti sampiṇḍanattho pi- saddo.",
  "tika-abh04t0:463_19": "Gaṇanāya kāraṇabhūtāya gaṇanāya niddhāriyamānāya sati gaṇanāya vā abbhantare.",
  "tika-abh04t0:463_20": "Dutiyo moghavāro vīmaṃsitabboti āsevanapaccayattābhāvā javanaṭṭhāne ṭhātuṃ na yujjati.",
  "tika-abh04t0:463_21": "Na hi vinā āsevanaṃ javanappavatti atthīti adhippāyo.",
  "tika-abh04t0:464_0": "Apicettha “yaṃ javanabhāvappattaṃ,",
  "tika-abh04t0:464_1": "taṃ chinnamūlakarukkhapupphaṃ viyā”ti vakkhamānattā anupacchinnabhavamūlānaṃ pavattamānassa voṭṭhabbanassa kiriyabhāvo na siyā,",
  "tika-abh04t0:464_2": "vutto ca “yasmiṃ samaye manoviññāṇadhātu uppannā hoti kiriyā neva kusalā nākusalā na ca kammavipākā upekkhāsahagatā”ti,",
  "tika-abh04t0:464_3": "tasmā “javanaṭṭhāne ṭhatvāti javanassa uppajjanaṭṭhāne dvikkhattuṃ pavattitvā,",
  "tika-abh04t0:464_4": "na javanabhāvenā”ti,",
  "tika-abh04t0:464_5": "“āsevanaṃ labhitvāti ca āsevanaṃ viya āsevana”nti vuccamāne na koci virodho,",
  "tika-abh04t0:464_6": "vipphārikassa pana sato dvikkhattuṃ pavattiyevettha āsevanasadisatā.",
  "tika-abh04t0:464_7": "Vipphārikatāya hi viññattisamuṭṭhāpakattañcassa vuccati.",
  "tika-abh04t0:464_8": "Vipphārikampi javanaṃ viya anekakkhattuṃ appavattiyā dubbalattā na nippariyāyato āsevanapaccayabhāvena",
  "tika-abh04t0:464_9": "pavatteyyāti na imassa pāṭhe āsevanatthaṃ vuttaṃ,",
  "tika-abh04t0:464_10": "aṭṭhakathāyaṃ pana pariyāyato vuttaṃ yathā “phalacittesu maggaṅgaṃ maggapariyāpanna”nti.",
  "tika-abh04t0:464_11": "Ayamettha attanomati.",
  "tika-abh04t0:464_12": "Ayampi porāṇakehi asaṃvaṇṇitattā sādhukaṃ upaparikkhitabbo.",
  "tika-abh04t0:465_0": "Evañca katvāti voṭṭhabbanāvajjanānaṃ anatthantarabhāvato “āvajjanā”icceva vuttaṃ,",
  "tika-abh04t0:465_1": "voṭṭhabbanaṭṭhānepīti adhippāyo.",
  "tika-abh04t0:465_2": "Tasmāti yasmā voṭṭhabbanaṃ āvajjanāyeva atthato upekkhāsahagatāhetukakiriyamanoviññāṇadhātubhāvato, tasmā.",
  "tika-abh04t0:465_3": "Taṃ āvajjanā viya sati uppattiyaṃ kāmāvacarakusalākusalakiriyajavanānaṃ ekantato anantarapaccayabhāveneva vatteyya,",
  "tika-abh04t0:465_4": "no aññathāti adhippāyena “voṭṭhabbanato”tiādimāha.",
  "tika-abh04t0:465_5": "Catunnanti muñchāmaraṇāsannavelādīsu mandībhūtavegatāya cattāripi javanāni uppajjeyyunti adhippāyena vuttaṃ.",
  "tika-abh04t0:465_6": "Ayametassa sabhāvoti ārammaṇamukhenapi cittaniyāmaṃyeva dasseti.",
  "tika-abh04t0:465_7": "Yadipi “javanāpāripūriyā…pe…",
  "tika-abh04t0:465_8": "yutto”ti vuttaṃ,",
  "tika-abh04t0:465_9": "“āvajjanādīnaṃ paccayo bhavituṃ na sakkotī”ti pana vuttattā cittappavattivasena paṭhamamoghavārato etassa na koci viseso.",
  "tika-abh04t0:465_10": "Tenevāha “ayampi…pe…",
  "tika-abh04t0:465_11": "retabbo”ti.",
  "tika-abh04t0:465_12": "Paṭisandhicitteyeva pavattiyaṃ “bhavaṅga”nti vuccamāne na tassa hetuvasena bhedoti “sahetukaṃ bhavaṅgaṃ",
  "tika-abh04t0:465_13": "ahetukassa bhavaṅgassa anantarapaccayena paccayo”ti na sakkā vattuṃ, vuttañca,",
  "tika-abh04t0:465_14": "tasmā sahetukaṃ bhavaṅganti tadārammaṇaṃ vuttanti viññāyati.",
  "tika-abh04t0:466_0": "Sabhāvakiccehi attano phalassa paccayabhāvo,",
  "tika-abh04t0:466_1": "sabhāvakiccānaṃ vā phalabhūtānaṃ paccayabhāvo sabhāvakiccapaccayabhāvo.",
  "tika-abh04t0:466_2": "Appaṭisiddhaṃ daṭṭhabbanti “duhetukasomanassasahagataasaṅkhārikajavanāvasāne evā”ti imassa atthassa anadhippetattā.",
  "tika-abh04t0:466_3": "Yathā ca ahetukaduhetukapaṭisandhikānaṃ tihetukajavanāvasāne ahetukaduhetukatadārammaṇaṃ appaṭisiddhaṃ,",
  "tika-abh04t0:466_4": "evaṃ tihetukapaṭisandhikassa tihetukajavanānantaraṃ duhetukatadārammaṇaṃ,",
  "tika-abh04t0:466_5": "duhetukapaṭisandhikassa ca duhetukānantaraṃ ahetukatadārammaṇaṃ appaṭisiddhaṃ daṭṭhabbaṃ.",
  "tika-abh04t0:466_6": "“Tihetukakammaṃ tihetukampi duhetukampi ahetukampi vipākaṃ detī”ti hi vuttaṃ.",
  "tika-abh04t0:466_7": "Paripuṇṇavipākassāti imināpi tihetukajavanato yathāvuttatadārammaṇassa appaṭisiddhaṃyeva sādheti.",
  "tika-abh04t0:466_8": "Na hi paccayantarasāmaggiyā asati tadārammaṇaṃ sabbaṃ avipaccantaṃ kammaṃ paripuṇṇavipākaṃ hotīti.",
  "tika-abh04t0:466_9": "Mukhanidassanamattameva yathāvuttatadārammaṇappavattiyā avibhāvitattā.",
  "tika-abh04t0:466_10": "Tihetukādikammassa hi ukkaṭṭhassa tihetukakammassa soḷasa,",
  "tika-abh04t0:466_11": "itarassa dvādasa,",
  "tika-abh04t0:466_12": "ukkaṭṭhasseva duhetukakammassa dvādasa,",
  "tika-abh04t0:466_13": "itarassa aṭṭhāti evaṃ soḷasavipākacittādīni yojetabbāni.",
  "tika-abh04t0:466_14": "Tasmāti yasmā paripuṇṇavipākassa paṭisandhijanakakammassa vasena vipākavibhāvanāya mukhanidassanamattamevetaṃ, tasmā.",
  "tika-abh04t0:467_0": "Evañca katvāti nānākammato tadārammaṇuppattiyaṃ ito aññathāpi sambhavatoti attho.",
  "tika-abh04t0:467_1": "“Upekkhā…pe…",
  "tika-abh04t0:467_2": "uppajjatī”ti ettha kena kiccena uppajjatīti?",
  "tika-abh04t0:467_3": "Tadārammaṇakiccaṃ tāva na hoti javanārammaṇassa anālambaṇato,",
  "tika-abh04t0:467_4": "nāpi santīraṇakiccaṃ tathā appavattanato,",
  "tika-abh04t0:467_5": "paṭisandhicutīsu vattabbameva natthi,",
  "tika-abh04t0:467_6": "pārisesato bhavaṅgakiccanti yuttaṃ siyā.",
  "tika-abh04t0:467_7": "Na hi paṭisandhibhūtaṃyeva cittaṃ “bhavaṅga”nti vuccatīti.",
  "tika-abh04t0:468_0": "Tanninnanti āpāthagatavisayaninnaṃ āvajjananti sambandho.",
  "tika-abh04t0:468_1": "Aññassa viya paṭhamajjhānādikassa viya.",
  "tika-abh04t0:468_2": "Etassapi sāvajjanatāya bhavitabbanti adhippāyo.",
  "tika-abh04t0:468_3": "Atadatthāti ettha taṃ-",
  "tika-abh04t0:468_4": "saddena nirodhaṃ paccāmasati.",
  "tika-abh04t0:468_5": "Uppattiyāti uppattito.",
  "tika-abh04t0:468_6": "Tanti nevasaññānāsaññāyatanaṃ.",
  "tika-abh04t0:468_7": "Tassa nirodhassa.",
  "tika-abh04t0:468_8": "Tathā ca uppajjatīti “anantarapaccayo hotī”ti padassa atthaṃ vivarati.",
  "tika-abh04t0:468_9": "Yathāvuttā vuttappakārā.",
  "tika-abh04t0:468_10": "Vodānaṃ dutiyamaggādīnaṃ purecārikañāṇaṃ.",
  "tika-abh04t0:468_11": "Etesanti ariyamaggacittamaggānantaraphalacittānaṃ.",
  "tika-abh04t0:468_12": "Etassāti yathāvuttavipākacittassa.",
  "tika-abh04t0:469_0": "Upanissayato tasseva cakkhuviññāṇādivipākassa dassanatthaṃ cakkhādīnaṃ dassanādiatthato dassanādiphalato,",
  "tika-abh04t0:469_1": "dassanādippayojanato vā.",
  "tika-abh04t0:469_2": "Purimacittāni āvajjanādīni.",
  "tika-abh04t0:469_3": "Vatthantararahitatte dassetabbe vatthantare viya ārammaṇantarepi na vattatīti “vatthārammaṇantararahita”nti vuttaṃ.",
  "tika-abh04t0:470_0": "Yadi vipākena kammasarikkheneva bhavitabbaṃ,",
  "tika-abh04t0:470_1": "evaṃ sati imasmiṃ vāre ahetukavipākānaṃ asambhavo eva siyā tesaṃ akammasarikkhakattāti imamatthaṃ manasi katvā āha “ahetukānaṃ panā”ti.",
  "tika-abh04t0:470_2": "Abhinipātamattanti pañcannaṃ viññāṇānaṃ kiccamāha.",
  "tika-abh04t0:470_3": "Te hi āpāthagatesu rūpādīsu abhinipātanamatteneva vattanti. Ādi-",
  "tika-abh04t0:470_4": "saddena sampaṭicchanādīni saṅgaṇhāti.",
  "tika-abh04t0:470_5": "Kusalesu kusalākusalakiriyesupi vā vijjamānā sasaṅkhārikāsaṅkhārikatā aññamaññaṃ asarikkhattā pahānāvaṭṭhānato",
  "tika-abh04t0:470_6": "ca viruddhā viyāti vipākesu sā tadanukūlā siyā,",
  "tika-abh04t0:470_7": "sā pana mūlābhāvena na suppatiṭṭhitānaṃ savisayābhinipatanamattādivuttīnaṃ natthīti vuttaṃ “na sasaṅkhārikaviruddho”tiādi.",
  "tika-abh04t0:470_8": "Ubhayenapi tesaṃ nibbattiṃ anujānāti yathā “kaṭattārūpāna”nti adhippāyo.",
  "tika-abh04t0:470_9": "“Vipākadhammadhammo vipākassa dhammassa ārammaṇapaccayena paccayo.",
  "tika-abh04t0:470_10": "Vipākadhammadhamme khandhe aniccato dukkhato anattato vipassati,",
  "tika-abh04t0:470_11": "assādeti abhinandati,",
  "tika-abh04t0:470_12": "taṃ ārabbha rāgo uppajjati,",
  "tika-abh04t0:470_13": "domanassaṃ uppajjati,",
  "tika-abh04t0:470_14": "kusalākusale niruddhe”tiādinā vipākattike viya siyā kusalattikepi pāḷīti katvā “kusalattike cā”tiādi vuttaṃ.",
  "tika-abh04t0:470_15": "Tattha hi “kusalo dhammo abyākatassa dhammassa ārammaṇapaccayena paccayo”ti uddisitvā “sekkhā vā puthujjanā",
  "tika-abh04t0:470_16": "vā kusalaṃ aniccato dukkhato anattato vipassanti,",
  "tika-abh04t0:470_17": "kusale niruddhe vipāko tadārammaṇatā uppajjati,",
  "tika-abh04t0:470_18": "kusalaṃ assādeti abhinandati,",
  "tika-abh04t0:470_19": "taṃ ārabbha rāgo uppajjati, diṭṭhi,",
  "tika-abh04t0:470_20": "vicikicchā,",
  "tika-abh04t0:470_21": "uddhaccaṃ,",
  "tika-abh04t0:470_22": "domanassaṃ uppajjati,",
  "tika-abh04t0:470_23": "akusale niruddhe vipāko tadārammaṇatā uppajjatī”ti vuttaṃ.",
  "tika-abh04t0:470_24": "Avijjamānattā eva avacananti adhippāyena tattha yuttiṃ dasseti “vipphārikañhī”tiādinā.",
  "tika-abh04t0:471_0": "Ettha keci “chaḷaṅgupekkhāvatopi kiriyamayacittatāya kiriyajavanassa vipphārikakiriyabhāvo na sakkā nisedhetunti",
  "tika-abh04t0:471_1": "nidassanabhāvena paṇṇapuṭamupanītaṃ asamānaṃ.",
  "tika-abh04t0:471_2": "Kiriyajavanānantaraṃ tadārammaṇābhāvassa pāḷiyaṃ avacanampi akāraṇaṃ labbhamānassapi katthaci kenaci adhippāyena avacanato.",
  "tika-abh04t0:471_3": "Tathā hi dhammasaṅgahe akusalaniddese labbhamānopi adhipati na vutto,",
  "tika-abh04t0:471_4": "tasmā kiriyajavanānantaraṃ tadārammaṇābhāvo vīmaṃsitabbo”ti vadanti.",
  "tika-abh04t0:471_5": "Satipi kiriyamayatte sabbattha tādibhāvappattānaṃ khīṇāsavānaṃ javanacittaṃ na itaresaṃ viya vipphārikaṃ,",
  "tika-abh04t0:471_6": "santasabhāvatāya pana sannisinnarasaṃ siyāti tassa paṇṇapuṭaṃ dassitaṃ.",
  "tika-abh04t0:471_7": "Dhammasaṅgahe akusalaniddese adhipatino viya paṭṭhāne kiriyajavanānantaraṃ tadārammaṇassa labbhamānassa avacane na kiñci kāraṇaṃ dissati.",
  "tika-abh04t0:471_8": "Tathā hi vuttaṃ tattha aṭṭhakathāyaṃ “heṭṭhā dassitanayattā”ti.",
  "tika-abh04t0:471_9": "Na cettha dassitanayattāti sakkā vattuṃ vipākadhammadhammehi kusalākusalehi ataṃsabhāvānaṃ nayadassanassa ayujjamānakattā.",
  "tika-abh04t0:471_10": "Apica tattha vīmaṃsāya kesuci sabbesañca adhipatīnaṃ abhāvato ekarasaṃ desanaṃ dassetuṃ “uddhaṭo”ti ca sakkā vattuṃ,",
  "tika-abh04t0:471_11": "idha pana na tādisaṃ avacane kāraṇaṃ labbhatīti “avacane kāraṇaṃ natthī”ti vuttaṃ.",
  "tika-abh04t0:472_0": "Adhippāyenāti akusalānantaraṃ sahetukatadārammaṇaṃ natthīti tassa therassa matimattanti dasseti.",
  "tika-abh04t0:472_1": "“Kusalākusale niruddhe sahetuko vipāko tadārammaṇatā uppajjatī”ti vacanato pana akusalānantaraṃ sahetukatadārammaṇampi",
  "tika-abh04t0:472_2": "vijjatiyevāti uppattiṃ vadantassa yuttaggahaṇavasenāti adhippāyo.",
  "tika-abh04t0:473_0": "Na ettha kāraṇaṃ dissatīti etena tihetukajavanānantaraṃ tividhampi tadārammaṇaṃ yuttanti dasseti.",
  "tika-abh04t0:473_1": "Yena adhippāyenāti paṭhamatherena tāva ekena kammunā anekatadārammaṇaṃ nibbattamānaṃ kammavisesābhāvā",
  "tika-abh04t0:473_2": "taṃtaṃjavanasaṅkhātapaccayavisesena visiṭṭhaṃ hotīti iminā adhippāyena javanavasena tadārammaṇassa sasaṅkhārādividhānaṃ vuttaṃ,",
  "tika-abh04t0:473_3": "vipākena nāma kammasarikkhena bhavitabbaṃ,",
  "tika-abh04t0:473_4": "na kammaviruddhasabhāvena.",
  "tika-abh04t0:473_5": "Aññathā aniṭṭhappasaṅgo siyāti evamadhippāyena dutiyatthero kammavaseneva tadārammaṇavisesaṃ āha.",
  "tika-abh04t0:473_6": "Ñāṇassa jaccandhādiduggativipattinimittapaṭipakkhatā viya sugativipattinimittapaṭipakkhatāpi siyāti maññamāno",
  "tika-abh04t0:473_7": "tatiyatthero “tihetukakammato duhetukapaṭisandhimpi nānujānātī”ti iminā nayena tesu vādesu adhippāyāvirodhavasena",
  "tika-abh04t0:473_8": "yuttaṃ gahetabbaṃ.",
  "tika-abh04t0:473_9": "Mahāpakaraṇe āgatapāḷiyāti “sahetuko dhammo ahetukassa dhammassa anantarapaccayena paccayo”ti imassa",
  "tika-abh04t0:473_10": "vibhaṅge “sahetukaṃ bhavaṅgaṃ ahetukassa bhavaṅgassa anantarapaccayena paccayo,",
  "tika-abh04t0:473_11": "sahetukā khandhā vuṭṭhānassa anantarapaccayena paccayo”ti evamādinā paṭṭhāne sahetukadukādīsu āgatapāḷiyāti attho.",
  "tika-abh04t0:474_0": "Kāmāvacarakusalavipākavaṇṇanā niṭṭhitā.",
  "tika-abh04t0:475_0": "Rūpāvacarārūpāvacaravipākakathāvaṇṇanā",
  "tika-abh04t0:476_0": "499.",
  "tika-abh04t0:476_1": "Tasmiṃ khaṇe vijjamānānaṃ chandādīnanti etena vipākajjhāne dukkhāpaṭipadādibhāvassa avijjamānataṃ dasseti.",
  "tika-abh04t0:476_2": "Na hi kusalajjhānaṃ viya vipākajjhānaṃ parikammavasena nibbattatīti.",
  "tika-abh04t0:476_3": "Na cettha paṭipadābhedo viya kusalānurūpo vipākassa ārammaṇabhedopi na paramatthiko siyāti sakkā vattuṃ",
  "tika-abh04t0:476_4": "ekantena sārammaṇattā arūpadhammānaṃ vipākassa ca kammanimittārammaṇatāya aññatrāpi vijjamānattā.",
  "tika-abh04t0:476_5": "Nānākkhaṇesu nānādhipateyyanti “yasmiṃ khaṇe yaṃ jhānaṃ yadadhipatikaṃ,",
  "tika-abh04t0:476_6": "tato aññasmiṃ khaṇe taṃ jhānaṃ ekantena tadadhipatikaṃ na hotī”ti katvā vuttaṃ.",
  "tika-abh04t0:476_7": "Catutthajjhānassevāti ca paṭipadā viya adhipatayo na ekantikāti imamevatthaṃ dasseti.",
  "tika-abh04t0:477_0": "Rūpāvacarārūpāvacaravipākakathāvaṇṇanā niṭṭhitā.",
  "tika-abh04t0:478_0": "Lokuttaravipākakathāvaṇṇanā",
  "tika-abh04t0:479_0": "505.",
  "tika-abh04t0:479_1": "Taṇhāvijjādīhi āhitavisesaṃ lokiyakammaṃ vipākuppādanasamatthaṃ hoti,",
  "tika-abh04t0:479_2": "na aññathāti vuttaṃ “taṇhādīhi abhisaṅkhata”nti.",
  "tika-abh04t0:479_3": "Itarassāti suññatāppaṇihitanāmarahitassa.",
  "tika-abh04t0:479_4": "Yo suddhikapaṭipadāya vibhāvito,",
  "tika-abh04t0:479_5": "yo ca suttantapariyāyena animittoti vuccati.",
  "tika-abh04t0:479_6": "Tenevāha “aniccānupassanānantarassapi maggassā”tiādi.",
  "tika-abh04t0:479_7": "Vaḷañjana…pe…",
  "tika-abh04t0:479_8": "bhedo hoti maggāgamanavasenāti adhippāyo.",
  "tika-abh04t0:479_9": "“Maggānantaraphalacittasmiṃ yevā”ti vacanaṃ apekkhitvā “suññatādināmalābhe satī”ti sāsaṅkaṃ āha.",
  "tika-abh04t0:479_10": "Animittanāmañca labhati maggāgamanato phalassa nāmalābhe visesābhāvatoti adhippāyo.",
  "tika-abh04t0:479_11": "Tādisāya evāti yādisā magge saddhā,",
  "tika-abh04t0:479_12": "tādisāya eva phale saddhāya.",
  "tika-abh04t0:480_0": "555.",
  "tika-abh04t0:480_1": "“Katame dhammā niyyānikā?",
  "tika-abh04t0:480_2": "Cattāro maggā”ti vacanato aniyyānikapadaniddese ca “catūsu bhūmīsu vipāko”ti vuttattā na nippariyāyena phalaṃ niyyānasabhāvaṃ,",
  "tika-abh04t0:480_3": "niyyānasabhāvassa pana vipāko kilesānaṃ paṭippassaddhippahānavasena pavattamāno pariyāyato tathā vuccatīti āha “niyyānikasabhāvassā”tiādi.",
  "tika-abh04t0:480_4": "Pañcaṅgiko cāti etena maggavibhaṅge sabbavāresupi phalassa maggapariyāyo āgatoti dasseti.",
  "tika-abh04t0:480_5": "Tattha hi ariyamaggakkhaṇe vijjamānāsupi viratīsu tadavasiṭṭhānaṃ pañcannaṃ kārāpakaṅgānaṃ atirekakiccatādassanatthaṃ",
  "tika-abh04t0:480_6": "pāḷiyaṃ pañcaṅgikopi maggo uddhaṭoti.",
  "tika-abh04t0:480_7": "Evaṃ bojjhaṅgāpīti yathā maggo,",
  "tika-abh04t0:480_8": "evaṃ maggabojjhaṅgavibhaṅgesu phalesu ca bojjhaṅgā uddhaṭāti attho.",
  "tika-abh04t0:481_0": "Lokuttaravipākakathāvaṇṇanā niṭṭhitā.",
  "tika-abh04t0:482_0": "Kiriyābyākatakathāvaṇṇanā",
  "tika-abh04t0:483_0": "568.",
  "tika-abh04t0:483_1": "Purimā pavattīti mahākiriyacittappavattiṃ āha.",
  "tika-abh04t0:483_2": "Tāya hi khīṇāsavo evaṃ paccavekkhati.",
  "tika-abh04t0:483_3": "Tenevāha “idaṃ pana cittaṃ vicāraṇapaññārahita”nti.",
  "tika-abh04t0:483_4": "Evanti yathā sotadvāre,",
  "tika-abh04t0:483_5": "evaṃ ghānadvārādīsupi mahākiriyacittehi tasmiṃ tasmiṃ visaye idamatthikatāya paricchinnāya idaṃ cittaṃ vattatīti dasseti.",
  "tika-abh04t0:483_6": "Pañcadvārānugataṃ hutvā labbhamānanti pañcadvāre pavattamahākiriyacittānaṃ piṭṭhivaṭṭakabhāvena imassa cittassa pavattiṃ sandhāya vuttaṃ,",
  "tika-abh04t0:483_7": "pañcadvāre eva vā idameva pavattanti sambandho.",
  "tika-abh04t0:483_8": "“Loluppa…pe…",
  "tika-abh04t0:483_9": "bhūta”nti vuttattā pañcadvāre paṭhamaṃ iminā cittena somanassito hutvā pacchā mahākiriyacittehi taṃ taṃ",
  "tika-abh04t0:483_10": "atthaṃ vicinotīti ayamattho vutto viya dissati.",
  "tika-abh04t0:483_11": "Pubbeyeva pana manodvārikacittena padhānasāruppaṭṭhānādiṃ paricchindantassa pañcadvāre tādisasseva tādisesu rūpādīsu idaṃ cittaṃ pavattatīti vadanti.",
  "tika-abh04t0:483_12": "Ayampi attho pañcadvāre eva pavattaṃ loluppataṇhāpahānādipaccavekkhaṇāhetu yathāvuttakāraṇabhūtaṃ jātanti evaṃ yojetvā sakkā vattuṃ.",
  "tika-abh04t0:483_13": "Evañca sati imassa cittassa paccayabhūtā purimā pavattīti idampi vacanaṃ samatthitaṃ hoti.",
  "tika-abh04t0:484_0": "Ettha ca pañcadvāre iminā cittena somanassuppādanamattaṃ daṭṭhabbaṃ,",
  "tika-abh04t0:484_1": "na hāsuppādanaṃ pañcadvārikacittānaṃ aviññattijanakattā,",
  "tika-abh04t0:484_2": "manodvāre pana hāsuppādanaṃ hoti.",
  "tika-abh04t0:484_3": "Teneva hi aṭṭhakathāyaṃ pañcadvāre “somanassito hotī”ti ettakameva vuttaṃ,",
  "tika-abh04t0:484_4": "manodvāre ca “hāsayamāna”nti.",
  "tika-abh04t0:484_5": "Iminā hasituppādacittena pavattiyamānampi bhagavato sitakaraṇaṃ pubbenivāsaanāgataṃsasabbaññutaññāṇānaṃ anuvattakattā ñāṇānuparivattiyevāti.",
  "tika-abh04t0:484_6": "Evaṃ pana ñāṇānuparivattibhāve sati na koci pāḷiaṭṭhakathānaṃ virodho,",
  "tika-abh04t0:484_7": "evañca katvā aṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ.",
  "tika-abh04t0:484_8": "Avassañca etaṃ evaṃ icchitabbaṃ,",
  "tika-abh04t0:484_9": "aññathā āvajjanacittassapi bhagavato pavatti na yujjeyya.",
  "tika-abh04t0:484_10": "Tassapi hi viññattisamuṭṭhāpakabhāvassa nicchitattā,",
  "tika-abh04t0:484_11": "na ca viññattisamuṭṭhāpakatte taṃsamuṭṭhitāya viññattiyā kāyakammādibhāvaṃ āvajjanabhāvo vibandhatīti.",
  "tika-abh04t0:485_0": "Tato evāti mūlābhāvena na suppatiṭṭhitattā eva.",
  "tika-abh04t0:485_1": "“Ahetukānaṃ jhānaṅgāni balāni cā”ti sampiṇḍanattho jhānaṅgāni cāti ca- saddo.",
  "tika-abh04t0:485_2": "Yadi aparipuṇṇattā balabhāvassa imasmiṃ ahetukadvaye balāni anuddiṭṭhāni asaṅgahitāni ca,",
  "tika-abh04t0:485_3": "atha kasmā niddiṭṭhānīti āha “yasmā panā”tiādi.",
  "tika-abh04t0:485_4": "Sammā niyyānikasabhāvānaṃ kusalānaṃ paṭibhāgabhūto vipākopi phalaṃ viya taṃsabhāvo siyāti sahetukavipākacittāni",
  "tika-abh04t0:485_5": "aggahetvā kiriyacittakatattā vā “mahākiriyacittesū”ti vuttaṃ.",
  "tika-abh04t0:485_6": "Atha vā mahākiriyacittesucāti ca-",
  "tika-abh04t0:485_7": "saddena sahetukavipākacittānipi gahitānīti veditabbāni.",
  "tika-abh04t0:486_0": "574.",
  "tika-abh04t0:486_1": "“Indriya …pe…",
  "tika-abh04t0:486_2": "imassānantaraṃ uppajjamānānī”ti vuttaṃ tesaṃ ñāṇānaṃ kāmāvacarattā.",
  "tika-abh04t0:486_3": "Itaresaṃ mahaggatattā “parikammānantarānī”ti vuttaṃ.",
  "tika-abh04t0:487_0": "577.",
  "tika-abh04t0:487_1": "Āhito ahaṃ māno etthāti attā,",
  "tika-abh04t0:487_2": "so eva bhavati uppajjati,",
  "tika-abh04t0:487_3": "na paraparikappito viya niccoti attabhāvo.",
  "tika-abh04t0:487_4": "Attāti vā diṭṭhigatikehi gahetabbākārena bhavati pavattatīti attabhāvo.",
  "tika-abh04t0:488_0": "Kiriyābyākatakathāvaṇṇanā niṭṭhitā.",
  "tika-abh04t0:489_0": "Cittuppādakaṇḍavaṇṇanā niṭṭhitā.",
  "tika-abh04t0:490_0": "2. Rūpakaṇḍaṃ",
  "tika-abh04t0:491_0": "Uddesavaṇṇanā",
  "tika-abh04t0:492_0": "Kenacīti rūpena vā arūpena vā.",
  "tika-abh04t0:492_1": "Cittuppādena tāva rūpassa samayavavatthānaṃ na sakkā kātuṃ abyāpitāya anekantikatāya cāti imamatthaṃ dassento “acittasamuṭṭhānasabbhāvato”tiādimāha.",
  "tika-abh04t0:492_2": "Tattha acittasamuṭṭhānaṃ rūpaṃ cittassa tīsu khaṇesu uppajjatīti imasmiṃ tāva vāde cittuppattisamayena rūpūpapattisamayassa vavatthānaṃ mā hotu,",
  "tika-abh04t0:492_3": "cittassa uppādakkhaṇeyeva sabbampi rūpaṃ uppajjatīti imasmiṃ pana vāde kathanti?",
  "tika-abh04t0:492_4": "Etthāpi acittasamuṭṭhānaṃ rūpaṃ cittena sahuppādepi anindriyabaddharūpaṃ viya acittapaṭi bandhuppādatāya",
  "tika-abh04t0:492_5": "na cittena vavatthāpetabbasamayanti vuttaṃ “acittasamuṭṭhānasabbhāvato”ti.",
  "tika-abh04t0:492_6": "Tena cittuppādena rūpassa samayavavatthānaṃ na byāpīti dasseti.",
  "tika-abh04t0:492_7": "Anekacittasamuṭṭhānatāya vavatthānābhāvatoti sambandho.",
  "tika-abh04t0:492_8": "Niyate hi samuṭṭhāpakacitte cittasamuṭṭhānarūpassa siyā vavatthānanti.",
  "tika-abh04t0:493_0": "Kesañcīti kāmāvacarakusalādīnaṃ.",
  "tika-abh04t0:493_1": "Katthacīti āruppe.",
  "tika-abh04t0:493_2": "Kesañcīti vā kesañci pañcavokāravipākānaṃ.",
  "tika-abh04t0:493_3": "Katthacīti paṭisandhikkhaṇe carimakkhaṇe ca.",
  "tika-abh04t0:493_4": "“Tasmiṃ samaye phasso hotī”tiādinā cittasahabhāvinaṃ eva cittena samayavavatthānaṃ katanti vuttaṃ “acittasahabhubhāvato”ti.",
  "tika-abh04t0:493_5": "Tesanti upādārūpānaṃ.",
  "tika-abh04t0:493_6": "Yo yassa sahabhāvena upakārako,",
  "tika-abh04t0:493_7": "so eva tassa samayavavatthāpakabhāvena vuttoti āha “sahajāta…pe…",
  "tika-abh04t0:493_8": "ttanato”ti.",
  "tika-abh04t0:493_9": "Nāpi mahābhūtehītiādinā vavatthānābhāvameva dasseti.",
  "tika-abh04t0:493_10": "Kesañcīti akammajādīnaṃ.",
  "tika-abh04t0:493_11": "Kehicīti kammajādīhi.",
  "tika-abh04t0:493_12": "Pavattitoti pavattanato.",
  "tika-abh04t0:493_13": "Sahāti ekasmiṃ kāle.",
  "tika-abh04t0:493_14": "Abhāvāti niyogato abhāvā.",
  "tika-abh04t0:494_0": "Viññatti …pe…",
  "tika-abh04t0:494_1": "na sakkā vattuṃ mahābhūtehi samayavavatthāne kariyamāne tehi ayāvabhāvitatāyāti adhippāyo.",
  "tika-abh04t0:494_2": "Ekasmiṃ kāletiādināpi mahābhūtehi samayaniyamane vavatthānābhāvameva vibhāveti.",
  "tika-abh04t0:494_3": "“Tathā vibhajanattha”nti,",
  "tika-abh04t0:494_4": "“avibhattaṃ abyākataṃ atthīti dassetu”nti ca imesaṃ padānaṃ “vibhattaṃ avibhattañca sabbaṃ saṅgaṇhanto āhā”ti iminā sambandho.",
  "tika-abh04t0:494_5": "Samayavavatthānaṃ katvā niddisiyamānassa nippadesatāya asambhavato ekadesaṃ niddisitvā sāmaññena nigamanaṃ yuttaṃ,",
  "tika-abh04t0:494_6": "akatvā pana samayavavatthānaṃ sarūpato niddisanena tathāti imamatthaṃ āha “samayavavatthānenā”tiādinā.",
  "tika-abh04t0:494_7": "Avibhatteti vipākakiriyābyākataṃ viya na pubbe vibhatte.",
  "tika-abh04t0:494_8": "Vibhajitabbeti bhedavantatāya vibhajanārahe.",
  "tika-abh04t0:494_9": "Dassiteti uddisanavasena dassite.",
  "tika-abh04t0:494_10": "Vuttamevatthaṃ vitthāratarena dassetuṃ “ettha panā”tiādimāha.",
  "tika-abh04t0:495_0": "Vipākādidhammānaṃ nayanaṃ nayo,",
  "tika-abh04t0:495_1": "sova dassananti nayadassanaṃ.",
  "tika-abh04t0:495_2": "“Desanā”ti vuttaṃ heṭṭhā gahaṇameva nayadassananti.",
  "tika-abh04t0:495_3": "Dutiyavikappe pana kāmāvacarādibhāvena nīyatīti nayo,",
  "tika-abh04t0:495_4": "kiriyābyākataṃ.",
  "tika-abh04t0:495_5": "Tassa dassanaṃ nayadassananti yojetabbaṃ.",
  "tika-abh04t0:495_6": "Dukādīsu niddesavāre ca hadayavatthuno anāgatattā taṃ aggahetvā paṭhamavikappo vutto,",
  "tika-abh04t0:495_7": "ekake pana vatthupi gahitanti “hadayavatthuñcā”ti dutiyavikappe vuttaṃ.",
  "tika-abh04t0:495_8": "Kiṃ pana kāraṇaṃ dukādīsu niddesavāre ca hadayavatthu na gahitanti?",
  "tika-abh04t0:495_9": "Itaravatthūhi asamānagatikattā desanābhedato ca.",
  "tika-abh04t0:495_10": "Yathā hi cakkhuviññāṇādīni ekantato cakkhādinissayāni,",
  "tika-abh04t0:495_11": "na evaṃ manoviññāṇaṃ ekantato hadayavatthunissayaṃ,",
  "tika-abh04t0:495_12": "nissitamukhena ca vatthudukādidesanā pavattā.",
  "tika-abh04t0:495_13": "Yampi ekantato hadayavatthunissayaṃ,",
  "tika-abh04t0:495_14": "tassa vasena “atthi rūpaṃ manoviññāṇassa vatthū”tiādinā dukādīsu vuccamānesupi tadanukūlaārammaṇadukādayo na sambhavanti.",
  "tika-abh04t0:495_15": "Na hi “atthi rūpaṃ manoviññāṇassa ārammaṇaṃ,",
  "tika-abh04t0:495_16": "atthi rūpaṃ na manoviññāṇassa ārammaṇa”ntiādinā sakkā vattunti vatthārammaṇadukadesanā bhinnagatikā siyuṃ,",
  "tika-abh04t0:495_17": "samānagatikā ca tā desetuṃ bhagavato ajjhāsayo.",
  "tika-abh04t0:495_18": "Esā hi bhagavato desanā pakati.",
  "tika-abh04t0:495_19": "Teneva hi nikkhepakaṇḍe cittuppādavibhāgena avuccamānattā avitakkāvicārapadavissajjane vicāroti vattuṃ",
  "tika-abh04t0:495_20": "na sakkāti avitakkavicāramattapadavissajjane labbhamānopi vitakko na uddhaṭo,",
  "tika-abh04t0:495_21": "aññathā vitakko cāti vattabbaṃ siyāti.",
  "tika-abh04t0:495_22": "Evaṃ itaravatthūhi asamānagatikattā desanābhedato ca dukādīsu uddese na gahitaṃ.",
  "tika-abh04t0:495_23": "Uddiṭṭhasseva hi niddisanato niddesepi na gahitaṃ hadayavatthūti vadanti.",
  "tika-abh04t0:496_0": "Cakkhādidasakā sattāti cakkhusotaghānajivhākāyaitthibhāvapurisabhāvadasakā satta,",
  "tika-abh04t0:496_1": "ekasantānavasena vā cakkhusotaghānajivhākāyabhāvavatthudasakā satta.",
  "tika-abh04t0:496_2": "Nibbānassa asatipi paramatthato bhede parikappitabhedopi bhedoyeva vohāravisayeti katvā sopādisesādibhedo vutto.",
  "tika-abh04t0:497_0": "584.",
  "tika-abh04t0:497_1": "Kiñcāpi aññattha kukkuṭaṇḍasaṇṭhāne parimaṇḍala-",
  "tika-abh04t0:497_2": "saddo dissati,",
  "tika-abh04t0:497_3": "cakkasaṇṭhānatā pana vaṭṭasaṇṭhāne cakkavāḷe vuccamāno parimaṇḍala-",
  "tika-abh04t0:497_4": "saddo vaṭṭapariyāyo siyā.",
  "tika-abh04t0:497_5": "Anekatthā hi saddāti adhippāyenāha “vaṭṭaṃ parimaṇḍala”nti.",
  "tika-abh04t0:497_6": "Ettha ca sineruyugandharādīnaṃ samuddato upariadhobhāgānaṃ vasena ubbedho vutto,",
  "tika-abh04t0:497_7": "āyāmavitthārehipi sineru caturāsītiyojanasahassaparimāṇova.",
  "tika-abh04t0:497_8": "Yathāha “sineru,",
  "tika-abh04t0:497_9": "bhikkhave,",
  "tika-abh04t0:497_10": "pabbatarājā caturāsīti yojanasahassāni āyāmena,",
  "tika-abh04t0:497_11": "caturāsīti yojanasahassāni vitthārenā”ti.",
  "tika-abh04t0:497_12": "Sineruṃ pākāraparikkhepavasena parikkhipitvā ṭhitā yugandharādayo,",
  "tika-abh04t0:497_13": "sineruyugandharādīnaṃ antarepi sītasamuddā nāma.",
  "tika-abh04t0:497_14": "“Te visālato yathākkamaṃ sineruādīnaṃ accuggamanasamānaparimāṇā”ti vadanti.",
  "tika-abh04t0:498_0": "Koṭisatasahassacakkavāḷasseva āṇākhettabhāvo dasasahassacakkavāḷassa jātikhettabhāvo viya dhammatāvaseneva veditabbo.",
  "tika-abh04t0:498_1": "Vikappasamānasamuccayavibhāvanesu viya avadhāraṇe aniyame ca vā-",
  "tika-abh04t0:498_2": "saddo vattatīti tathā yojanā katā.",
  "tika-abh04t0:498_3": "Anekatthā hi nipātāti.",
  "tika-abh04t0:498_4": "Tattha anekantikattho aniyamattho.",
  "tika-abh04t0:499_0": "Sīlādivisuddhisampādanena,",
  "tika-abh04t0:499_1": "catudhātuvavatthānavaseneva vā mahākiccatāya mahantena vāyāmena.",
  "tika-abh04t0:499_2": "Satipi lakkhaṇādibhede ekasmiṃ eva kāle ekasmiṃ santāne anekasatasahassakalāpavuttito mahantāni bahūni",
  "tika-abh04t0:499_3": "bhūtāni paramatthato vijjamānānīti vā mahābhūtāni yathā “mahājano”ti.",
  "tika-abh04t0:499_4": "Evanti “upādāya pavatta”nti atthe sati paṭiccasamuppannatā vuttā hoti paccayasambhūtatādīpanato.",
  "tika-abh04t0:499_5": "Upādāyatīti upādāyati evāti adhippāyo.",
  "tika-abh04t0:499_6": "Tenevāha “ekantanissitassā”ti.",
  "tika-abh04t0:499_7": "“Bhavati hi nissayarūpānaṃ sāmibhāvo”ti ādhārādheyyasambandhavacanicchāya abhāve ādhārabhūtopi attho",
  "tika-abh04t0:499_8": "saṃsāmisambandhavacanicchāya sāmibhāvena vuccati yathā “rukkhassa sākhā”ti adhippāyo.",
  "tika-abh04t0:500_0": "Tividharūpasaṅgahavaṇṇanā",
  "tika-abh04t0:501_0": "585.",
  "tika-abh04t0:501_1": "Viññattiduko cāti ca-",
  "tika-abh04t0:501_2": "saddena cittasahabhucittānuparivattidukāpi saṅgahitāti veditabbā.",
  "tika-abh04t0:501_3": "Sakkā hi etena nayena…pe…",
  "tika-abh04t0:501_4": "viññātunti ettha pañcavīsāya tāva vatthudukesu paṭhamadukapañcakādayo cuddasahipi pakiṇṇakadukehi avasiṭṭhehi",
  "tika-abh04t0:501_5": "vatthudukehi pañcavīsāya ārammaṇadukehi pañcahi bāhirāyatanadukehi rūpadhātudukādīhi pañcahi dhātudukehi",
  "tika-abh04t0:501_6": "pacchimakehi tīhi indriyadukehi dvādasahipi sukhumarūpadukehi paṭhamādivajjehi avasiṭṭhehi āyatanadhātuindriyadukehi",
  "tika-abh04t0:501_7": "ca yojanaṃ gacchanti.",
  "tika-abh04t0:501_8": "Pañcavīsāya pana ārammaṇadukesu purimako dukapañcako upādinnaupādinnupādāniyasanidassanacittasamuṭṭhānacittasahabhucittānuparivattidukavajjehi",
  "tika-abh04t0:501_9": "pakiṇṇakadukehi sabbehipi vatthudukehi rūpāyatanarūpadhātudukavajjehi āyatanadhātudukehi sabbehipi indriyadukasukhumarūpadukehi",
  "tika-abh04t0:501_10": "yojanaṃ gacchati.",
  "tika-abh04t0:501_11": "Dutiyadukapañcakādīsu yathākkamaṃ saddāyatanasaddadhātudukādayo yojanaṃ na gacchanti,",
  "tika-abh04t0:501_12": "rūpāyatanarūpadhātudukādayo gacchanti.",
  "tika-abh04t0:501_13": "Pakiṇṇakadukesu sanidassanadukañcāti ayameva viseso.",
  "tika-abh04t0:501_14": "Yathā ca vatthudukesu,",
  "tika-abh04t0:501_15": "evaṃ cakkhāyatanacakkhudhātucakkhundriyādidukapañcakesu.",
  "tika-abh04t0:501_16": "Yathā ca ārammaṇadukesu,",
  "tika-abh04t0:501_17": "evaṃ rūpāyatanarūpadhātuādidukapañcakesu tikayojanā.",
  "tika-abh04t0:501_18": "Itthindriyapurisindriyajīvitindriyadukā sukhumarūpadukā ca sabbehipi dukehi yojanaṃ gacchantīti evaṃ tāva tikayojanā veditabbā.",
  "tika-abh04t0:501_19": "Nanu cāyampi yojanā bhagavatā na desitāti na kātabbāti?",
  "tika-abh04t0:501_20": "Nayidaṃ ekantikaṃ. Kasmā?",
  "tika-abh04t0:501_21": "Bhagavatā dinnanayena yojanāpi bhagavatoyeva desanā.",
  "tika-abh04t0:501_22": "Tathā hi vuttaṃ mātikāvaṇṇanāyaṃ “hetū ceva dhammā ahetukā cāti idampi sambhavatī”tiādi.",
  "tika-abh04t0:501_23": "Sambhavo hi gahaṇassa kāraṇanti ca.",
  "tika-abh04t0:502_0": "Tividharūpasaṅgahavaṇṇanā niṭṭhitā.",
  "tika-abh04t0:503_0": "Catubbidhādirūpasaṅgahavaṇṇanā",
  "tika-abh04t0:504_0": "586.",
  "tika-abh04t0:504_1": "Cittato eva samuṭṭhātīti cittasamuṭṭhānanti imameva atthaṃ gahetvā “viññattidukādīhi samānagatiko cittasamuṭṭhānaduko”ti vuttaṃ.",
  "tika-abh04t0:504_2": "Vinivattite hi sāmaññe yaṃ rūpaṃ janakapaccayesu cittato samuṭṭhāti,",
  "tika-abh04t0:504_3": "taṃ cittato eva samuṭṭhātīti.",
  "tika-abh04t0:504_4": "Viññattidukādīhīti ādi-",
  "tika-abh04t0:504_5": "saddena cittasahabhucittānuparivattiduke saṅgaṇhāti.",
  "tika-abh04t0:504_6": "Labbhamānoti yaṃ taṃ rūpaṃ upādā,",
  "tika-abh04t0:504_7": "taṃ atthi cittasamuṭṭhānaṃ,",
  "tika-abh04t0:504_8": "atthi na cittasamuṭṭhānaṃ.",
  "tika-abh04t0:504_9": "Yaṃ taṃ rūpaṃ nupādā,",
  "tika-abh04t0:504_10": "taṃ atthi cittasamuṭṭhānaṃ,",
  "tika-abh04t0:504_11": "atthi na cittasamuṭṭhānanti evaṃ labbhamāno.",
  "tika-abh04t0:504_12": "Sanidassanadukādīnanti ādi-",
  "tika-abh04t0:504_13": "saddena sappaṭighamahābhūtadukādayo saṅgaṇhāti.",
  "tika-abh04t0:504_14": "Tenāti cittasamuṭṭhānadukena.",
  "tika-abh04t0:504_15": "Tassāti cittasamuṭṭhānadukasseva.",
  "tika-abh04t0:504_16": "Aññe panāti viññatticittasamuṭṭhānacittasahabhucittānuparivattidukehi aññepi pakiṇṇakadukā.",
  "tika-abh04t0:505_0": "Saddāyatanassa ekantato anupādinnattā “sotasamphassārammaṇadukādayo vajjetvā”ti vuttaṃ.",
  "tika-abh04t0:505_1": "Catukkā labbhantīti yaṃ taṃ rūpaṃ upādinnaṃ,",
  "tika-abh04t0:505_2": "taṃ atthi cakkhusamphassassa ārammaṇaṃ,",
  "tika-abh04t0:505_3": "atthi cakkhusamphassassa nārammaṇaṃ.",
  "tika-abh04t0:505_4": "Yaṃ taṃ rūpaṃ anupādinnaṃ,",
  "tika-abh04t0:505_5": "taṃ atthi cakkhusamphassassa ārammaṇaṃ,",
  "tika-abh04t0:505_6": "atthi cakkhusamphassassa nārammaṇanti evamādayo sabbārammaṇabāhirāyatanādilabbhamānadukehi yojanāyaṃ catukkā labbhantīti sambandho.",
  "tika-abh04t0:505_7": "Avasesehīti ārammaṇabāhirāyatanarūpadhātudukādito labbhamānadukehīti vuttadukarāsito avasesehi.",
  "tika-abh04t0:505_8": "Tesanti upādinnaupādinnupādāniyacittasamuṭṭhānadukānaṃ.",
  "tika-abh04t0:505_9": "Aññesanti upādinnadukādito aññesaṃ upādādukādīnaṃ.",
  "tika-abh04t0:505_10": "Vatthudukādīhīti ādi-",
  "tika-abh04t0:505_11": "saddena cakkhāyatanadukādayo saṅgaṇhāti.",
  "tika-abh04t0:505_12": "Etthāpi avasesehi tesaṃ aññesañca yojanāya catukkā na labbhantīti sambandho.",
  "tika-abh04t0:506_0": "Catubbidhādirūpasaṅgahavaṇṇanā niṭṭhitā.",
  "tika-abh04t0:507_0": "Uddesavaṇṇanā niṭṭhitā.",
  "tika-abh04t0:508_0": "Rūpavibhatti",
  "tika-abh04t0:509_0": "Ekakaniddesavaṇṇanā",
  "tika-abh04t0:510_0": "594.",
  "tika-abh04t0:510_1": "Pathavīādīnaṃ dhammānaṃ ruppanasabhāvo viya na hetuādibhāvopi sādhāraṇoti na hetūsu vibhajitabboti vuttaṃ “avijjamānavibhāgassā”ti.",
  "tika-abh04t0:510_2": "Tassa pana vibhāgābhāvadassanasarūpadassanameva niddeso.",
  "tika-abh04t0:510_3": "Evañca katvā nibbānassapi vibhāgarahitattā “asaṅkhatā dhātū”ti ettakameva niddesavasena vuttaṃ.",
  "tika-abh04t0:511_0": "Yadipi hinoti etena patiṭṭhāti kusalādiko dhammoti alobhādayo kevalaṃ hetupadavacanīyā,",
  "tika-abh04t0:511_1": "kāraṇabhāvasāmaññato pana mahābhūtādayopi hetu-",
  "tika-abh04t0:511_2": "saddābhidheyyāti mūlaṭṭhavācinā dutiyena hetu-",
  "tika-abh04t0:511_3": "saddena visesetvā āha “hetuhetū”ti.",
  "tika-abh04t0:511_4": "Suppatiṭṭhitabhāvasādhanato kusalādidhammānaṃ mūlatthena upakārakadhammā “tayo kusalahetū”tiādinā paṭṭhāne",
  "tika-abh04t0:511_5": "ca teyeva “hetupaccayo”ti vuttāti āha “mūlahetu paccayahetūti vā ayamattho”ti.",
  "tika-abh04t0:511_6": "Hinoti etena,",
  "tika-abh04t0:511_7": "etasmā vā phalaṃ pavattatīti hetu,",
  "tika-abh04t0:511_8": "paṭicca etasmā eti pavattatīti paccayoti evaṃ hetupaccaya-",
  "tika-abh04t0:511_9": "saddānaṃ anānatthataṃ sandhāya hetusaddapariyāyabhāvena paccaya-",
  "tika-abh04t0:511_10": "saddo vuttoti āha “hetupaccayasaddānaṃ samānatthattā”ti.",
  "tika-abh04t0:511_11": "Bhūtattayanissitāni ca mahābhūtāni catumahābhūtanissitaṃ upādārūpanti sabbampi rūpaṃ sabbadā sabbattha",
  "tika-abh04t0:511_12": "sabbākāraṃ catumahābhūtahetukaṃ mahābhūtāni ca anāmaṭṭhabhedāni sāmaññato gahitānīti vuttaṃ “rūpakkhandhassa hetū”ti.",
  "tika-abh04t0:512_0": "Kammasamādānānanti samādānānaṃ kammānaṃ,",
  "tika-abh04t0:512_1": "samādiyitvā katakammānaṃ vā.",
  "tika-abh04t0:512_2": "Aññesu paccayesu vipākassa taṇhāvijjādīsu.",
  "tika-abh04t0:513_0": "“Aṭṭhānametaṃ,",
  "tika-abh04t0:513_1": "bhikkhave,",
  "tika-abh04t0:513_2": "anavakāso,",
  "tika-abh04t0:513_3": "yaṃ kāyaduccaritassa iṭṭho kanto manāpo vipāko nibbatteyya,",
  "tika-abh04t0:513_4": "netaṃ ṭhānaṃ vijjati.",
  "tika-abh04t0:513_5": "Ṭhānañca kho etaṃ,",
  "tika-abh04t0:513_6": "bhikkhave, vijjati,",
  "tika-abh04t0:513_7": "yaṃ kāyaduccaritassa aniṭṭho akanto amanāpo vipāko nibbatteyya.",
  "tika-abh04t0:513_8": "Ṭhānametaṃ vijjati. Vacī…pe… mano…pe…",
  "tika-abh04t0:513_9": "vijjati…pe…",
  "tika-abh04t0:513_10": "aṭṭhānametaṃ,",
  "tika-abh04t0:513_11": "bhikkhave,",
  "tika-abh04t0:513_12": "anavakāso,",
  "tika-abh04t0:513_13": "yaṃ kāyasucaritassa aniṭṭho akanto amanāpo vipāko nibbatteyyā”ti,",
  "tika-abh04t0:514_0": "“Kammaṃ satte vibhajati,",
  "tika-abh04t0:514_1": "yadidaṃ hīnapaṇītatāyā”ti –",
  "tika-abh04t0:514_2": "evamādivacanato kammaṃ vipākassa iṭṭhāniṭṭhataṃ niyametīti āha “iṭṭhāniṭṭhavipākaniyāmakattā”ti.",
  "tika-abh04t0:514_3": "Gatiupadhikālapayogasampattivipattiyoyeva ṭhānaṃ vipākassa okāsabhāvato.",
  "tika-abh04t0:514_4": "Na hi tehi vinā koci vipāko nibbattatīti.",
  "tika-abh04t0:514_5": "Yathāvuttaṭṭhāne sati adhigantabbaṃ iṭṭhāniṭṭhārammaṇaṃ “gati…pe…",
  "tika-abh04t0:514_6": "nipphādita”nti vuttaṃ.",
  "tika-abh04t0:514_7": "Vipākassa ārammaṇena vinā abhāvato ārammaṇampi tassa padhānaṃ kāraṇaṃ.",
  "tika-abh04t0:514_8": "Anaññasabhāvatoti hetuādisabhāvābhāvato.",
  "tika-abh04t0:515_0": "Ruppanaṃ rūpaṃ.",
  "tika-abh04t0:515_1": "Taṃ assa atthīti ettha “assā”ti vuccamāno pathavīādiatthoyeva ruppatītipi vuccatīti āha “ruppanalakkhaṇayuttasseva rūpīrūpabhāvato”ti.",
  "tika-abh04t0:515_2": "Etaṃ sabhāvanti etaṃ uppannabhāve sati chahi viññāṇehi viññeyyasabhāvaṃ rūpe niyameti rūpasseva taṃsabhāvattā.",
  "tika-abh04t0:515_3": "Na rūpaṃ etasminti kālabhedavasena ataṃsabhāvassapi rūpassa atthitāya na rūpaṃ tattha niyantabbanti dasseti.",
  "tika-abh04t0:515_4": "Atthi hītiādinā tattha rūpasseva niyantabbatābhāvaṃyeva vivarati.",
  "tika-abh04t0:515_5": "Etamevātiādinā uddesena niddesaṃ saṃsandeti.",
  "tika-abh04t0:515_6": "Ettha etameva rūpe yathāvuttasabhāvaṃ niyametabbaṃ niddese eva-",
  "tika-abh04t0:515_7": "saddena niyameti avadhāretīti attho.",
  "tika-abh04t0:515_8": "Yathāvutto niyamoti uppannabhāve sati chahi viññāṇehi viññeyyabhāvo niyantabbatāya “niyamo”ti vutto,",
  "tika-abh04t0:515_9": "so rūpe atthi eva rūpasseva taṃsabhāvattā.",
  "tika-abh04t0:515_10": "Visiṭṭhakālassa vuttappakāraṃ avadhāraṇaṃyeva vā yathāvutto niyamo,",
  "tika-abh04t0:515_11": "so rūpe atthiyeva sambhavatiyeva,",
  "tika-abh04t0:515_12": "na arūpe viya na sambhavatīti attho daṭṭhabbo.",
  "tika-abh04t0:515_13": "Kālabhedanti kālavisesaṃ.",
  "tika-abh04t0:515_14": "Anāmasitvāti aggahetvā.",
  "tika-abh04t0:515_15": "Taṃ sabbanti anāmaṭṭhakālabhedaṃ tatoyeva arūpehi samānaviññeyyasabhāvaṃ sabbaṃ rūpaṃ.",
  "tika-abh04t0:515_16": "Uppannanti etena kālabhedāmasanena viseseti “uppannaṃ…pe… mevā”ti.",
  "tika-abh04t0:516_0": "Vattamānakālikaṃ sabbaṃ rūpaṃ diṭṭhasutamutaviññātasabhāvaṃ,",
  "tika-abh04t0:516_1": "taṃ yathāsakaṃ chahi viññāṇehi viññeyyasabhāvameva,",
  "tika-abh04t0:516_2": "na tehi aviññeyyaṃ.",
  "tika-abh04t0:516_3": "Nāpi uppannameva chahi viññāṇehi viññeyyasabhāvaṃ ekantalakkhaṇaniyamābhāvāpattitoti evaṃ aviparīte atthe",
  "tika-abh04t0:516_4": "vibhāvitepi codako adhippāyaṃ ajānanto “nanu eva”ntiādinā sabbassa sabbārammaṇatāpattiṃ codeti.",
  "tika-abh04t0:516_5": "Itaro “rūpaṃ sabbaṃ sampiṇḍetvā”tiādinā attano adhippāyaṃ vibhāveti.",
  "tika-abh04t0:516_6": "Ettha ekībhāvena gahetvāti idaṃ “sampiṇḍetvā”ti etassa atthavacanaṃ.",
  "tika-abh04t0:516_7": "Ekantalakkhaṇaṃ chahi viññāṇehi viññeyyasabhāvoyeva.",
  "tika-abh04t0:516_8": "Idaṃ vuttaṃ hoti –",
  "tika-abh04t0:516_9": "kiñcāpi pañcannaṃ viññāṇānaṃ visayantare appavattanato na sabbassa sabbārammaṇatā,",
  "tika-abh04t0:516_10": "sabbassapi pana rūpassa chaviññāṇārammaṇabhāvato yathāsakaṃ chahi viññāṇehi viññeyyatāya chahi viññāṇehi viññeyyatāva atthi,",
  "tika-abh04t0:516_11": "taṃ ekato saṅgahaṇavasena gahetvā “uppannaṃ sabbaṃ rūpaṃ chahi viññāṇehi viññeyya”nti vuttaṃ yathā “abhiññāppattaṃ",
  "tika-abh04t0:516_12": "pañcamajjhānaṃ chaḷārammaṇaṃ hotī”ti.",
  "tika-abh04t0:516_13": "Yathā hi dibbacakkhudibbasotādiabhiññāppattassa pañcamajjhānassa visuṃ asabbārammaṇattepi ekantalakkhaṇavasena",
  "tika-abh04t0:516_14": "ekībhāvena gahetvā ārammaṇavasena paṭhamajjhānādito visesaṃ dassetuṃ “abhiññāppattaṃ pañcamajjhānaṃ chaḷārammaṇaṃ",
  "tika-abh04t0:516_15": "hotī”ti vuccati,",
  "tika-abh04t0:516_16": "evaṃ arūpato rūpassa visayavasena visesaṃ dassetuṃ “uppa …pe…",
  "tika-abh04t0:516_17": "viññeyya”nti vuttanti.",
  "tika-abh04t0:516_18": "Chahi viññāṇehi viññeyyabhāvo rūpe niyametabbo,",
  "tika-abh04t0:516_19": "na pana rūpaṃ tasmiṃ niyametabbaṃ,",
  "tika-abh04t0:516_20": "aniyatadeso ca eva-",
  "tika-abh04t0:516_21": "saddoti aṭṭhakathāyaṃ “paccuppannarūpameva cakkhuviññāṇādīhi chahi veditabba”nti vuttaṃ.",
  "tika-abh04t0:516_22": "“Paccuppannarūpamevā”tiādinā tattha dosamāha.",
  "tika-abh04t0:516_23": "Tasmāti yasmā pāḷiyaṃ viññeyyamevāti eva-",
  "tika-abh04t0:516_24": "saddo vutto,",
  "tika-abh04t0:516_25": "na ca tassa aṭṭhānayojanena kāci iṭṭhasiddhi,",
  "tika-abh04t0:516_26": "atha kho aniṭṭhasiddhiyeva sabbarūpassa ekantalakkhaṇaniyamādassanato, tasmā.",
  "tika-abh04t0:516_27": "Yathārutavaseneva niyame gayhamāne uppa…pe…",
  "tika-abh04t0:516_28": "patti natthi,",
  "tika-abh04t0:516_29": "tato ca sotapatitatāyapi payojanaṃ natthīti.",
  "tika-abh04t0:516_30": "Vuttanayenāti “arūpato vidhura”ntiādinā vuttanayena.",
  "tika-abh04t0:517_0": "Ñāṇassa vā uttarassa purimañāṇaṃ vatthukāraṇanti ñāṇavatthu.",
  "tika-abh04t0:517_1": "“Sajātī”ti ettha sa-",
  "tika-abh04t0:517_2": "kāro samānasaddatthoti dassetuṃ “samānajātikāna”nti vuttaṃ.",
  "tika-abh04t0:517_3": "Samānajātitā ca sammāvācādīnaṃ sīlanattho eva.",
  "tika-abh04t0:517_4": "Etena samānasabhāvatā sajātisaṅgahoti veditabbo.",
  "tika-abh04t0:517_5": "Ārammaṇe cetaso avikkhepappavattiyā upaṭṭhānussāhanāni viya tesaṃ avikkhepopi atisayena upakārakoti “aññamaññopakāravasenā”ti vuttaṃ.",
  "tika-abh04t0:517_6": "Teneva vijjamānesupi aññesu sahajātadhammesu etesaṃyeva samādhikkhandhasaṅgaho dassito.",
  "tika-abh04t0:517_7": "Yaṃ pana saccavibhaṅgavaṇṇanāyaṃ visuddhimaggādīsu ca “vāyāmasatiyo kiriyato saṅgahitā”ti vuttaṃ,",
  "tika-abh04t0:517_8": "taṃ asamādhisabhāvataṃ tesaṃ samādhissa upakārakattañca sandhāya vuttaṃ.",
  "tika-abh04t0:517_9": "Teneva ca tattha “samādhiyevettha sajātito samādhikkhandhena saṅgahito”ti vuttaṃ.",
  "tika-abh04t0:517_10": "Idha pana sajātisaṅgahoti samādhitadupakārakadhammānaṃ uppattidesavasena saṅgaho vuttoti.",
  "tika-abh04t0:517_11": "Avirādhetvā visayasabhāvāvaggahaṇaṃ paṭivedho,",
  "tika-abh04t0:517_12": "appanā ca ārammaṇe daḷhanipāto tadavagāhoyevāti “paṭivedhasadisaṃ kicca”nti vuttaṃ.",
  "tika-abh04t0:517_13": "Atha vā ārammaṇapaṭivedhassa tadāhananapariyāhananamanuguṇatāya samānanti paññāvitakkānaṃ kiccasarikkhatā vuttā.",
  "tika-abh04t0:518_0": "Ekakaniddesavaṇṇanā niṭṭhitā.",
  "tika-abh04t0:519_0": "Dukaniddeso",
  "tika-abh04t0:520_0": "Upādābhājanīyavaṇṇanā",
  "tika-abh04t0:521_0": "596.",
  "tika-abh04t0:521_1": "Samantato sabbaso dassanaṭṭhena cakkhu samantacakkhūti imamatthaṃ dassetuṃ “sabbasaṅkhatāsaṅkhatadassana”nti vuttaṃ.",
  "tika-abh04t0:521_2": "Evamādināti ettha ādi-",
  "tika-abh04t0:521_3": "saddo “dukkhaṃ pariññeyyaṃ pariññāta”nti tīsupi padesu paccekaṃ yojetabbo.",
  "tika-abh04t0:521_4": "“Idaṃ dukkhanti me,",
  "tika-abh04t0:521_5": "bhikkhave,",
  "tika-abh04t0:521_6": "pubbe ananussutesu dhammesu cakkhuṃ udapādi,",
  "tika-abh04t0:521_7": "ñāṇaṃ udapādī”tiādinā hi pāḷi pavattāti.",
  "tika-abh04t0:521_8": "Ākārenāti dvādasavidhena ākārena.",
  "tika-abh04t0:521_9": "Tampi kāmāvacaraṃ vipassanāpaccavekkhaṇañāṇabhāvato.",
  "tika-abh04t0:521_10": "“Ñāṇacakkhu sahaariyamaggaṃ vipassanāñāṇantipi yujjatī”ti vadanti.",
  "tika-abh04t0:521_11": "Aggamaggena pana saha vipassanā paccavekkhaṇañāṇanti yuttaṃ viya dissati.",
  "tika-abh04t0:522_0": "Yathāvutte maṃsapiṇḍe sasambhāre cakkhuvohāro santānavasena pavattamāne catusamuṭṭhānikarūpadhamme upādāya pavattoti “catu…pe…",
  "tika-abh04t0:522_1": "sambhārā”ti vuttaṃ.",
  "tika-abh04t0:522_2": "Saṇṭhānanti vaṇṇāyatanamevāti tena tena ākārena sanniviṭṭhesu mahābhūtesu taṃtaṃsaṇṭhānavasena vaṇṇāyatanassa viññāyamānattā vuttaṃ,",
  "tika-abh04t0:522_3": "na vaṇṇāyatanasseva saṇṭhānapaññattiyā upādānattā.",
  "tika-abh04t0:522_4": "Tathā hi andhakāre phusitvāpi saṇṭhānaṃ viññāyatīti.",
  "tika-abh04t0:522_5": "Tathā ca vakkhati “dīghādīni phusitvāpi sakkā jānitu”nti,",
  "tika-abh04t0:522_6": "“dīghādisannivesaṃ bhūtasamudāyaṃ nissāyā”ti ca.",
  "tika-abh04t0:522_7": "Tesaṃ sambhavasaṇṭhānānaṃ āpodhātuvaṇṇāyatanehi anatthantarabhāvepi tehi visuṃ vacanaṃ tathābhūtānaṃ sambhavabhūtānaṃ saṇṭhānabhūtānañca.",
  "tika-abh04t0:522_8": "Etena āpodhātuvaṇṇāyatanānaṃ vasena vattamānaavatthāviseso sambhavo saṇṭhānañcāti ayamattho dassito hoti.",
  "tika-abh04t0:522_9": "Tattha sambhavo catusamuṭṭhāniko soḷasavassakāle uppajjati.",
  "tika-abh04t0:522_10": "Tassa rāgavasena ṭhānā vacanaṃ hotīti vadanti.",
  "tika-abh04t0:522_11": "Atathābhūtānaṃ tato aññathābhūtānaṃ.",
  "tika-abh04t0:522_12": "Yathāvutte sambhāravatthusaṅkhāte.",
  "tika-abh04t0:522_13": "Vijjamānattāti bhiyyovuttivasena vuttaṃ.",
  "tika-abh04t0:522_14": "Tathā hi khīṇāsavānaṃ brahmānañca sambhavo natthīti.",
  "tika-abh04t0:522_15": "Āpodhātuvisesattā sambhavo āpodhātusambandhī āpodhātutannissayanissitopi hotīti tassa catudhātunissitatāya avirodho vutto.",
  "tika-abh04t0:523_0": "Utucittāhārehi upatthambhiyamānanti ettha “kalāpantaragatā utuāhārā adhippetā”ti vadanti.",
  "tika-abh04t0:523_1": "Anekakalāpagatabhāvaṃ cakkhussa dasseti yato upaddutapaṭale nirākaraṇepi cakkhu vijjatīti.",
  "tika-abh04t0:523_2": "Paṭighaṭṭanaṃ visayābhimukhabhāvo nighaṃsapaccayattā.",
  "tika-abh04t0:523_3": "Nighaṃso nissayabhāvāpatti.",
  "tika-abh04t0:523_4": "Yato cakkhādinissitā saññā “paṭighasaññā”ti vuccati.",
  "tika-abh04t0:524_0": "Anekattāti idaṃ avacanassa kāraṇaṃ,",
  "tika-abh04t0:524_1": "na hetukiriyāya viññāyamānabhāvassa.",
  "tika-abh04t0:524_2": "So pana apekkhāsiddhito eva veditabbo.",
  "tika-abh04t0:524_3": "Hetukiriyāpekkhā hi phalakiriyāti.",
  "tika-abh04t0:524_4": "Cakkhuṃ saṅgaṇhātīti cakkhuviññāṇassa nissayabhāvānupagamanepi taṃsabhāvānativattanato tassā samaññāya tattha niruḷhabhāvaṃ dasseti.",
  "tika-abh04t0:524_5": "Dassanapariṇāyakaṭṭho cakkhussa indaṭṭhoyevāti “yathā hi issaro”tiādinā issaropamā vuttā.",
  "tika-abh04t0:524_6": "Cakkhuviññāṇaṃ dassanakicce pariṇāyantaṃ cakkhu taṃsahajāte cakkhusamphassādayopi tattha pariṇāyatīti vuccatīti “te dhamme…pe…",
  "tika-abh04t0:524_7": "pariṇāyatī”ti vuttaṃ,",
  "tika-abh04t0:524_8": "na pana cakkhusamphassādīnaṃ dassanakiccattā.",
  "tika-abh04t0:524_9": "Atha vā cakkhusamphassādīnaṃ indriyapaccayabhāvena upakārakaṃ cakkhuviññāṇaṃ dassanakicce pariṇāyantaṃ",
  "tika-abh04t0:524_10": "cakkhu tattha cakkhusamphassādayopi tadanuvattake pariṇāyatīti atthāyaṃ pariyāyoti dassento āha “te dhamme…pe…",
  "tika-abh04t0:524_11": "ṇāyatī”ti.",
  "tika-abh04t0:524_12": "Anekatthattā dhātūnaṃ cakkhatīti imassa “pariṇāyati pakāsetī”ti ca atthā vuttā.",
  "tika-abh04t0:524_13": "Saṇṭhānampi rūpāyatanamevāti “samavisamāni rūpāni cakkhatīti cakkhū”ti vuttaṃ.",
  "tika-abh04t0:524_14": "Taṃdvārikānaṃ phassādīnaṃ upanissayapaccayabhāvo eva vaḷañjanattho.",
  "tika-abh04t0:525_0": "599.",
  "tika-abh04t0:525_1": "Taṃdvārikā…pe…",
  "tika-abh04t0:525_2": "uppatti vuttāti cakkhuviññāṇe uppanne sampaṭicchanādīni balavārammaṇe javanaṃ ekantena uppajjatīti katvā vuttaṃ.",
  "tika-abh04t0:525_3": "Tathā ceva hi antarā cakkhuviññāṇe vā sampaṭicchane vā santīraṇe vā ṭhatvā nivattissatīti netaṃ ṭhānaṃ vijjatīti nicchitaṃ.",
  "tika-abh04t0:525_4": "Tena paccayenāti taṃpakārena paccayena.",
  "tika-abh04t0:525_5": "Taṃsadisānanti garuṃ katvā assādanādippavattivisesarahitatāya dassanasadisānaṃ manodhātusantīraṇavoṭṭhabbanānaṃ.",
  "tika-abh04t0:525_6": "Pañcadvārikajavanānaṃ assādanādito aññathā garuṃ katvā pavatti natthi rūpadhammavisayattāti “assādanābhinandanabhūtānī”ti ettakameva vuttaṃ.",
  "tika-abh04t0:525_7": "Manodvārikajavanapiṭṭhivaṭṭakānampi hi pañcadvārikajavanānaṃ assādanābhinandanabhāvena rūpaṃ garuṃ katvā pavatti natthīti na sakkā vattunti.",
  "tika-abh04t0:525_8": "Rūpaṃ ārammaṇādhipati akusalasseva hoti.",
  "tika-abh04t0:525_9": "Tathā hi paṭṭhāne “abyākato dhammo akusalassa dhammassa adhipatipaccayena paccayo.",
  "tika-abh04t0:525_10": "Ārammaṇādhipati cakkhuṃ garuṃ katvā assādeti abhinandatī”tiādinā rūpadhammopi ārammaṇādhipati vibhatto.",
  "tika-abh04t0:525_11": "“Abyākato dhammo abyākatassa dhammassa abyākato dhammo kusalassā”ti ettha pana phalanibbānāneva ārammaṇādhipatibhāvena vibhattānīti.",
  "tika-abh04t0:525_12": "Gaṇanāya ca “ārammaṇaārammaṇādhipatiupanissayapurejātaatthiavigatanti eka”nti vuttaṃ.",
  "tika-abh04t0:525_13": "Yadi kusalassapi siyā,",
  "tika-abh04t0:525_14": "dveti vattabbaṃ siyāti.",
  "tika-abh04t0:525_15": "Tānīti yathāvuttajavanāni paṭiniddiṭṭhāni.",
  "tika-abh04t0:525_16": "Taṃsampayuttāni cāti javanasampayuttāni.",
  "tika-abh04t0:525_17": "Aññāni cakkhusamphassādīni.",
  "tika-abh04t0:525_18": "Yadi rūpassa ārammaṇapaccayabhāvamattaṃ adhippetaṃ,",
  "tika-abh04t0:525_19": "“taṃ rūpārammaṇeti eteneva sijjheyyā”ti ettakameva vadeyya.",
  "tika-abh04t0:525_20": "Yasmā pana rūpaṃ taṃdvārikajavanānaṃ paccayavisesopi hoti,",
  "tika-abh04t0:525_21": "tasmā tassa visesassa dīpanatthaṃ “ārabbhā”ti vacanaṃ vuttaṃ siyāti āha “ārammaṇapaccayato aññapaccayabhāvassapi dīpaka”nti.",
  "tika-abh04t0:526_0": "600.",
  "tika-abh04t0:526_1": "Sotaviññāṇappavattiyaṃ savanakiriyāvohāroti sotassa savanakiriyāya kattubhāvo sotaviññāṇassa paccayabhāvenāti",
  "tika-abh04t0:526_2": "vuttaṃ “sotaviññāṇassa nissayabhāvena suṇātī”ti.",
  "tika-abh04t0:526_3": "Jīvitanimittamāhāraraso jīvitaṃ,",
  "tika-abh04t0:526_4": "tasmiṃ ninnatāya taṃ avhāyatīti jivhāti evaṃ siddhena jivhā-",
  "tika-abh04t0:526_5": "saddena pakāsiyamānā rasāvhāyanasaṅkhātā sāyanakiriyā labbhatīti katvā vuttaṃ “jivhāsaddena viññāyamānā kiriyāsāyana”nti.",
  "tika-abh04t0:526_6": "Tathā ca vakkhati “jīvitamavhāyatīti jivhā”ti.",
  "tika-abh04t0:526_7": "Āyoti uppattideso.",
  "tika-abh04t0:526_8": "Pasādakāyassa kāyikānaṃ dukkhasukhānaṃ nissayabhāvato itaresaṃ upanissayabhāvato “dukkhadukkhavipariṇāmadukkhānaṃ āyo”ti vuttaṃ.",
  "tika-abh04t0:526_9": "Byāpitāyāti byāpibhāve,",
  "tika-abh04t0:526_10": "byāpibhāvena vā.",
  "tika-abh04t0:526_11": "Kāyappasādabhāvoti kāyappasādasabbhāvo.",
  "tika-abh04t0:526_12": "Anuviddhattāti anuyuttabhāvato,",
  "tika-abh04t0:526_13": "saṃsaṭṭhabhāvatoti attho.",
  "tika-abh04t0:526_14": "Tasmāti yasmā yāvatā imasmiṃ kāye upādinnakapavattaṃ nāma atthi,",
  "tika-abh04t0:526_15": "sabbattha kāyāyatanaṃ kappāsapaṭale sneho viyāti vuttaṃ, tasmā.",
  "tika-abh04t0:526_16": "Paṇḍarasabhāvā pasādā āpāthagataṃ visayaṃ viññāṇuppattihetubhāvena pakāsentā viya hontīti tesaṃ visayāvabhāsanakiccatā vuttā.",
  "tika-abh04t0:526_17": "Samānanissayānanti ekanissayānaṃ.",
  "tika-abh04t0:526_18": "Avinibbhuttesu hi rūparasādīsu yaṃnissayaṃ rūpaṃ,",
  "tika-abh04t0:526_19": "taṃnissayo eva rasādīti.",
  "tika-abh04t0:526_20": "Aññamaññasabhāvānupagamenāti lakkhaṇasaṅkarābhāvamāha.",
  "tika-abh04t0:527_0": "Yasmā paccayantarasahitoyeva cakkhuppasādo rūpābhihananavasena pavattati,",
  "tika-abh04t0:527_1": "na paccayantararahito,",
  "tika-abh04t0:527_2": "tasmā rūpābhighāto hotu vā mā vā hotu,",
  "tika-abh04t0:527_3": "evaṃsabhāvo so rūpadhammoti dassetuṃ “rūpābhighātāraho”ti vuttaṃ yathā “vipākārahasabhāvā kusalākusalā”ti.",
  "tika-abh04t0:527_4": "Visayavisayīnaṃ aññamaññaṃ abhimukhabhāvo abhighāto viyāti abhighāto,",
  "tika-abh04t0:527_5": "so rūpe cakkhussa,",
  "tika-abh04t0:527_6": "cakkhumhi vā rūpassa hotīti vuttaṃ “rūpe,",
  "tika-abh04t0:527_7": "rūpassa vā abhighāto”ti.",
  "tika-abh04t0:527_8": "Tenevāha “yamhi cakkhumhi anidassanamhi sappaṭighamhi rūpaṃ sanidassanaṃ sappaṭighaṃ paṭihaññi vā”ti,",
  "tika-abh04t0:527_9": "“cakkhu anidassanaṃ sappaṭighaṃ rūpamhi sanidassanamhi sappaṭighamhi paṭihaññi vā”ti ca ādi.",
  "tika-abh04t0:527_10": "Ettha ca taṃtaṃbhavapatthanāvasena cakkhādīsu avigatarāgassa attabhāvanipphādakasādhāraṇakammavasena purimaṃ cakkhulakkhaṇaṃ vuttaṃ,",
  "tika-abh04t0:527_11": "sudūrasukhumādibhedassapi rūpassa gahaṇasamatthameva cakkhu hotūti evaṃ nibbattitaāveṇikakammavasena dutiyaṃ.",
  "tika-abh04t0:527_12": "Esa nayo sesesupi.",
  "tika-abh04t0:527_13": "Atha vā satipi pañcannaṃ pasādabhāvasāmaññe savisayāvabhāsanasaṅkhātassa pasādabyāpārassa dassanavasena purimaṃ vuttaṃ,",
  "tika-abh04t0:527_14": "pasādakāraṇassa satipi kammabhāvasāmaññe attano kāraṇabhedena bhedadassanavasena dutiyaṃ.",
  "tika-abh04t0:528_0": "Kāmataṇhāti kāmabhave taṇhā.",
  "tika-abh04t0:528_1": "Tathā rūpataṇhā daṭṭhabbā.",
  "tika-abh04t0:528_2": "Tassa tassa bhavassa mūlakāraṇabhūtā taṇhā tasmiṃ tasmiṃ bhave uppajjanārahāyatanavisayāpi nāma hotīti",
  "tika-abh04t0:528_3": "kāmataṇhādīnaṃ daṭṭhukāmatādivohārārahatā vuttā.",
  "tika-abh04t0:528_4": "Daṭṭhukāmatāti hi daṭṭhumicchā rūpataṇhāti attho.",
  "tika-abh04t0:528_5": "Tathā sesāsupīti.",
  "tika-abh04t0:528_6": "Ettha ca daṭṭhukāmatādīnaṃ taṃtaṃattabhāvanibbattakakammāyūhanakkhaṇato sati purimanibbattiyaṃ vattabbaṃ natthi.",
  "tika-abh04t0:528_7": "Asatipi tassa maggena asamugghātitabhāveneva kāraṇanti daṭṭhabbaṃ.",
  "tika-abh04t0:528_8": "Yato maggena asamucchinnaṃ kāraṇalābhe sati uppajjitvā attano phalassa kāraṇabhāvūpagamanato vijjamānamevāti",
  "tika-abh04t0:528_9": "uppannaatthitāpariyāyehi vuccati “ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto",
  "tika-abh04t0:528_10": "uppannuppanne pāpake akusale dhamme antarāyeva antaradhāpeti”,",
  "tika-abh04t0:528_11": "“santaṃ vā ajjhattaṃ kāmacchandaṃ atthi me ajjhattaṃ kāmacchandoti pajānātī”ti ca evamādīsu.",
  "tika-abh04t0:529_0": "Etthāha –",
  "tika-abh04t0:529_1": "cakkhādīnaṃ indriyānaṃ kiṃ ekakammunā uppatti,",
  "tika-abh04t0:529_2": "udāhu nānākammunāti?",
  "tika-abh04t0:529_3": "Ubhayathāpīti porāṇā.",
  "tika-abh04t0:529_4": "Tattha nānākammunā tāva uppattiyaṃ cakkhādīnaṃ visese vattabbaṃ natthi kāraṇassa bhinnattā.",
  "tika-abh04t0:529_5": "Ekakammunā pana uppattiyaṃ tesaṃ kathaṃ visesoti?",
  "tika-abh04t0:529_6": "Kāraṇassa bhinnattāyeva.",
  "tika-abh04t0:529_7": "Taṃtaṃbhavapatthanābhūtā hi taṇhā taṃtaṃbhavapariyāpannāyatanābhilāsatāya sayaṃ vicittarūpā upanissayabhāvena",
  "tika-abh04t0:529_8": "taṃtaṃbhavanibbattakakammassa vicittabhedataṃ vidahati.",
  "tika-abh04t0:529_9": "Yato tadāhitavisesaṃ taṃ tathārūpasamatthatāyogena anekarūpāpannaṃ viya anekaṃ visiṭṭhasabhāvaṃ phalaṃ nibbatteti.",
  "tika-abh04t0:529_10": "Tathā ca vakkhati “kammameva nesaṃ visesakāraṇa”nti.",
  "tika-abh04t0:529_11": "Na cettha samatthatābhāvato aññaṃ veditabbaṃ kāraṇavisesenāhitavisesassa visiṭṭhaphalanipphādanayogyatābhāvato.",
  "tika-abh04t0:529_12": "Tathā hi sati ekassapi kammassa anekindriyahetutāvisesayogaṃ ekampi kammantiādinā yuttito āgamatopi parato sayameva vakkhati.",
  "tika-abh04t0:529_13": "Tathā ca ekasseva kusalacittassa soḷasādivipākacittanibbattihetubhāvo vuccati.",
  "tika-abh04t0:529_14": "Lokepi ekasseva sālibījassa paripuṇṇāparipuṇṇataṇḍulaphalanibbattihetutā dissati.",
  "tika-abh04t0:529_15": "Kiṃ vā etāya yutticintāya,",
  "tika-abh04t0:529_16": "na cintitabbamevetaṃ.",
  "tika-abh04t0:529_17": "Yato kammavipāko cakkhādīni kammavipāko ca sabbākārato buddhānaṃyeva kammavipākañāṇaphalayuttānaṃ visayo,",
  "tika-abh04t0:529_18": "na aññesaṃ atakkāvacaratāya.",
  "tika-abh04t0:529_19": "Teneva ca bhagavatā “kammavipāko acinteyyo na cintetabbo,",
  "tika-abh04t0:529_20": "yo cinteyya ummādassa vighātassa bhāgī assā”ti ādīnavaṃ dassetvā paṭikkhittaṃ.",
  "tika-abh04t0:529_21": "Āviñchanaṃ puggalassa viññāṇassa vā taṃninnabhāvappattiyā hetubhāvo.",
  "tika-abh04t0:530_0": "Sabbesanti padassa pakaraṇato pārisesato vā labbhamānaṃ atthavisesaṃ ajānanto yathārutavaseneva atthaṃ gahetvā “ko ettha viseso”tiādinā codeti.",
  "tika-abh04t0:530_1": "Itaro tejādīnaṃ paccekaṃ adhikabhāve viya dvinnaṃ tiṇṇaṃ vā adhikabhāvepi yathāvuttādhikabhāveneva ekakādivasena",
  "tika-abh04t0:530_2": "labbhamānāya omattatāyapi kāyappasādo na hotīti viññāyamānattā pakaraṇato pārisesato vā catunnampi bhūtānaṃ",
  "tika-abh04t0:530_3": "samabhāvena kāyo hotīti ayamattho siddhoti sabba-",
  "tika-abh04t0:530_4": "saddo idha samabhāvadīpakoti dassetuṃ “idaṃ panā”tiādimāha.",
  "tika-abh04t0:530_5": "Imamatthaṃ dīpetīti ca yathāvuttena ñāyena “sabbesa”nti vacanato ayamattho labbhati,",
  "tika-abh04t0:530_6": "na tassa vācakattāti dasseti.",
  "tika-abh04t0:530_7": "Tenevāha “anuvatta…pe…",
  "tika-abh04t0:530_8": "vasena vuttattā”ti.",
  "tika-abh04t0:530_9": "Ekadesādhikabhāvanivāraṇeneva hi ekadesomattatānivāraṇampi viññāyatīti.",
  "tika-abh04t0:530_10": "Ekadeso avayavo.",
  "tika-abh04t0:530_11": "Catudhātusamudāyanissayassa hi pasādassa tadekadhātuadhikatā avayavādhikatā hotīti.",
  "tika-abh04t0:531_0": "“Purimā cettha dvepi vādino nikāyantariyā”ti vadanti.",
  "tika-abh04t0:531_1": "Ālokādisahakārīkāraṇasahitānaṃyeva cakkhādīnaṃ rūpādiavabhāsanasamatthatā vivarassa ca sotaviññāṇupanissayabhāvo",
  "tika-abh04t0:531_2": "guṇoti tesaṃ laddhīti adhippāyena “taṃtaṃbhūtaguṇehī”tiādi vuttaṃ.",
  "tika-abh04t0:531_3": "Tejādīnaṃ viya vivarassa bhūtabhāvābhāvato “yathāyoga”nti vuttaṃ.",
  "tika-abh04t0:531_4": "Atha vā rūpādayo viya vivarampi bhūtaguṇoti parādhippāyaṃ dassento “taṃtaṃbhūtaguṇehī”ti āha.",
  "tika-abh04t0:531_5": "Tejassa pana ālokarūpena,",
  "tika-abh04t0:531_6": "ākāsasaṅkhātassa vivarassa saddena,",
  "tika-abh04t0:531_7": "vāyussa gandhena,",
  "tika-abh04t0:531_8": "udakassa rasena,",
  "tika-abh04t0:531_9": "pathaviyā phoṭṭhabbenāti imamatthaṃ sandhāya “yathāyogaṃ taṃtaṃbhūtaguṇehī”ti vuttaṃ siyā.",
  "tika-abh04t0:531_10": "Rūpādiggahaṇeti rūpādivisaye cakkhuviññāṇādike nipphādetabbeti attho.",
  "tika-abh04t0:531_11": "Upakaritabbatoti sahakārīkāraṇabhūtehi yathāvuttabhūtaguṇehi cakkhādīnaṃ sakiccakaraṇe upakaritabbato.",
  "tika-abh04t0:531_12": "Sabhāvena suyyamānassāti kenaci anuccāriyamānasseva labbhamānattā vuttaṃ.",
  "tika-abh04t0:531_13": "Ghaṭṭanaṃ pana vinā vāyusaddopi natthīti.",
  "tika-abh04t0:531_14": "Atha vā vāyumhi saddo sabhāvena suyyatīti āpe raso madhuroti ca tassa laddhiyevāti daṭṭhabbaṃ.",
  "tika-abh04t0:531_15": "Dutiyavādissapi niggaho hoti tassapi tejādiguṇā rūpādayoti evaṃladdhikattā.",
  "tika-abh04t0:532_0": "Rūpādivisesaguṇehīti rūpādivisesaguṇayuttehi. Teja…pe…",
  "tika-abh04t0:532_1": "vāyūhīti sahākāsehi tejādiparamāṇūhi.",
  "tika-abh04t0:532_2": "Kappāsato visadisāyāti kappāsapathavito visesayuttāya tato adhikasāmatthiyayuttāyāti adhippāyo.",
  "tika-abh04t0:532_3": "Tassāyevāti kappāsapathaviyāyeva.",
  "tika-abh04t0:532_4": "Yasmā sā vijjamānānipi avisesabhūtāni atthīti gahetuṃ asakkuṇeyyabhāvena abhibhavitvā ṭhitā,",
  "tika-abh04t0:532_5": "tasmā tassāyeva gandho adhikataro bhaveyyāti attho.",
  "tika-abh04t0:532_6": "Ayañca sabbo uttaro “tassa tassa bhūtassa adhikatāyā”tiādinā aṭṭhakathāyaṃ vuttattā tathāgatānaṃ vādaṃ",
  "tika-abh04t0:532_7": "sampaṭicchitvā vadantassa kaṇādassa vasena vutto.",
  "tika-abh04t0:532_8": "“Attano pana matena kaṇādakapilādayo kevalaṃ pathavādidrabyamevātiādi laddhi.",
  "tika-abh04t0:532_9": "Kaṇādasāsanāya adhimuttānaṃ sāsane anavagāḷhānaṃ kesañci ayaṃ vādo”ti ca vadanti.",
  "tika-abh04t0:532_10": "Etassubhayassāti āsavagandhato kappāsagandho adhiko sītudakavaṇṇato uṇhodakavaṇṇo ca adhikoti etassa ubhayassa.",
  "tika-abh04t0:532_11": "Tejādiadhikesu ca sambhāresu rūpādīnaṃ visesassa adassanato na rūpādayo tejādīnaṃ visesaguṇoti siddhanti āha “tadabhā…pe… ttitā”ti.",
  "tika-abh04t0:532_12": "Tena na rūpaṃ tejassa visesaguṇo ekantato tejādike sambhāre visesena adassanato,",
  "tika-abh04t0:532_13": "yo yassa visesaguṇo,",
  "tika-abh04t0:532_14": "na so tadadhike sambhāre ekantato visesena dissati yathā pathavīadhike sambhāre āpodhātūti dasseti.",
  "tika-abh04t0:532_15": "Evaṃ sesesupi yathāyogaṃ yojetabbaṃ.",
  "tika-abh04t0:532_16": "Ko pana vādo nānākalāpeti sabhāvato nānattābhāvepi mūlakāraṇanānattavasena atthi koci viseso asaṅghāteti dasseti,",
  "tika-abh04t0:532_17": "yato paramaraṇādikiriyāsamatthatā nesaṃ kesañciyeva dissatīti.",
  "tika-abh04t0:533_0": "Ekampīti pi-",
  "tika-abh04t0:533_1": "saddena anekasmiṃ vattabbameva natthīti dasseti.",
  "tika-abh04t0:533_2": "Pañcāyatanikattabhāve patthanā yā daṭṭhukāmatādibhāvena vuttā,",
  "tika-abh04t0:533_3": "tāya nipphannaṃ.",
  "tika-abh04t0:533_4": "Etena kāraṇavisesena phalavisesamāha.",
  "tika-abh04t0:533_5": "Na hītiādinā vuttamevatthaṃ samatthayati.",
  "tika-abh04t0:533_6": "Tanti kammaṃ.",
  "tika-abh04t0:533_7": "Visesenāti attano kāraṇena āhitātisayena.",
  "tika-abh04t0:533_8": "Teneva sotassa na hoti paccayo,",
  "tika-abh04t0:533_9": "tato aññeneva pana hotīti adhippāyo.",
  "tika-abh04t0:533_10": "Tena anekasabhāvena kāraṇena āhitavisesaṃ ekampi kammaṃ anekasabhāvaṃ phalaṃ nipphādetuṃ samatthaṃ hotīti dasseti.",
  "tika-abh04t0:533_11": "Idāni kammassa vuttappakāravisesābhāve dosamāha “indriyantarābhāvappattito”ti.",
  "tika-abh04t0:533_12": "Tassattho –",
  "tika-abh04t0:533_13": "kāraṇavisesābhāve phalavisesassa asambhavato yaṃ visesayuttaṃ kammaṃ cakkhussa kāraṇaṃ,",
  "tika-abh04t0:533_14": "tassa tato aññavisesābhāve tadaññindriyuppādakatāpi na siyāti sotindriyādīnaṃ tato anuppatti eva siyā.",
  "tika-abh04t0:533_15": "Evamitaratthāpi.",
  "tika-abh04t0:533_16": "Visesoti cettha kammassa taṃtaṃindriyuppādanasamatthatā adhippetā,",
  "tika-abh04t0:533_17": "sā ca pubbe dassitasabhāvova.",
  "tika-abh04t0:534_0": "Anekāhi mahaggatacetanāhi ekāya vā parittacetanāsahitāya paṭisandhikkhaṇe kaṭattārūpānaṃ nibbattīti na sakkā viññātunti “sabbesaṃ…pe…",
  "tika-abh04t0:534_1": "viññāyatī”ti vuttaṃ.",
  "tika-abh04t0:534_2": "Idāni tameva asakkuṇeyyataṃ vitthārato dassetuṃ “nānācetanāyā”tiādi vuttaṃ.",
  "tika-abh04t0:534_3": "Tassāyaṃ saṅkhepattho –",
  "tika-abh04t0:534_4": "“paṭisa…pe…",
  "tika-abh04t0:534_5": "paccayo”ti ettha yadi nānākammavasena indriyānaṃ uppatti adhippetā,",
  "tika-abh04t0:534_6": "evaṃ sati mahaggatakammena ca kāmāvacarakammena ca taṃtaṃpaṭisandhikkhaṇe kaṭattārūpaṃ uppannaṃ siyā,",
  "tika-abh04t0:534_7": "na cetaṃ yuttaṃ “mahaggatacetanā kammapaccayo”ti vuttattā.",
  "tika-abh04t0:534_8": "Nāpi taṃtaṃbhavaniyatarūpindriyehi vikalindriyatā gatisampattiyā opapātikayoniyaṃ paṭisandhikkhaṇe yuttā.",
  "tika-abh04t0:534_9": "Atha mahaggatāhi eva nānācetanāhi nibbattaṃ,",
  "tika-abh04t0:534_10": "na cekā paṭisandhi anekakammanibbattā hoti.",
  "tika-abh04t0:534_11": "Nicchitañhetaṃ sāketapañhenāti.",
  "tika-abh04t0:534_12": "Evaṃ ekena mahaggatakammunā cakkhundriyasotindriyahadayavatthūnaṃ uppattiñāpakena iminā vacanena parittakammunāpi",
  "tika-abh04t0:534_13": "ekena yathārahaṃ anekesaṃ indriyānaṃ uppatti siddhāvāti vuttaṃ “siddhamekena kammena anekindriyuppatti hotī”ti.",
  "tika-abh04t0:535_0": "Sampattoyeva nāma sampattikiccakaraṇatoti imamatthaṃ dassetuṃ “paṭi…pe…",
  "tika-abh04t0:535_1": "nakato”ti vuttaṃ.",
  "tika-abh04t0:535_2": "Atisukhumabhāvato maṃsacakkhuagocarena rūpāyatanena samannāgatasaṅghātavuttitāya ca “vāyu viyā”ti vuttaṃ.",
  "tika-abh04t0:535_3": "Cittasamuṭṭhānaṃ saddāyatanaṃ sotaviññāṇassa kadācipi ārammaṇapaccayo na siyā dhātuparamparāya ghaṭṭentassa utusamuṭṭhānattā.",
  "tika-abh04t0:535_4": "Tenāha “na hi…pe…",
  "tika-abh04t0:535_5": "pajjatī”ti.",
  "tika-abh04t0:535_6": "Paṭṭhāne ca “saddāyatanaṃ sotaviññāṇassa ārammaṇapaccayena paccayo”ti avisesena vuttaṃ.",
  "tika-abh04t0:536_0": "Nanu cirena suyyantīti dūre ṭhitānaṃ lahukaṃ savanaṃ natthi,",
  "tika-abh04t0:536_1": "tesampi vā lahukaṃ savanena dūrāsannabhāvānaṃ viseso na siyāti adhippāyo. Na, dū…pe…",
  "tika-abh04t0:536_2": "toti na dūre ṭhitehi rajakādisaddā cirena sotaviññāṇena suyyanti,",
  "tika-abh04t0:536_3": "sace savanūpacāre so saddo dūre āsanne ca ṭhitānaṃ yathābhūte āpāthagate sadde manoviññāṇasaṅkhātato",
  "tika-abh04t0:536_4": "gahaṇavisesato cirena suto sīghaṃ sutoti abhimānoti attho.",
  "tika-abh04t0:536_5": "Etamevatthaṃ vitthārato dassento “yathā hī”tiādimāha.",
  "tika-abh04t0:536_6": "Nicchaya…pe…",
  "tika-abh04t0:536_7": "abhimāno hoti,",
  "tika-abh04t0:536_8": "sotaviññāṇappavatti pana ubhayatthāpi samānā,",
  "tika-abh04t0:536_9": "yasmā so pana saddo…pe…",
  "tika-abh04t0:536_10": "āgacchatīti.",
  "tika-abh04t0:536_11": "Yadi dhātuparamparāya saddo nappavattati,",
  "tika-abh04t0:536_12": "kathaṃ paṭighosādīnaṃ uppattīti āha “dūre…pe…",
  "tika-abh04t0:536_13": "paccayo hotī”ti.",
  "tika-abh04t0:536_14": "Uppattivasena āgatānīti etena rūpadhammāpi yattha uppajjanti,",
  "tika-abh04t0:536_15": "tattheva bhijjanti,",
  "tika-abh04t0:536_16": "na desantaraṃ saṅkamantīti dasseti.",
  "tika-abh04t0:536_17": "Ghaṭṭanasabhāvānevāti tesaṃ bhūtānaṃ saddasamuppattihetubhāvamāha.",
  "tika-abh04t0:536_18": "Sotapadesassāti sotadesassa,",
  "tika-abh04t0:536_19": "sotadese ṭhitassāti attho.",
  "tika-abh04t0:537_0": "Cakkhumato puggalassa ajjhāsayavasenāti citravicitrarūpāyatane yebhuyyena sattānaṃ cakkhudvārikajavanassa anukaḍḍhanavasena pavattiṃ sandhāya vuttaṃ.",
  "tika-abh04t0:537_1": "Kaṇṇakūpacchiddeyeva pavattanatoti etena adhiṭṭhānato bahiddhā indriyaṃ pavattīti vādaṃ paṭisedheti.",
  "tika-abh04t0:537_2": "Adhiṭṭhānadese eva hi indriyaṃ vattati tattha kiccādippayogadassanato.",
  "tika-abh04t0:537_3": "Satipi panassa bahiddhā vuttiyaṃ na visayaggahaṇe samatthatā,",
  "tika-abh04t0:537_4": "aññathā adhiṭṭhānapidahanepi visayaggahaṇaṃ bhaveyyāti.",
  "tika-abh04t0:537_5": "Ārammaṇaggahaṇahetuto cāti kaṇṇakūpacchiddeyeva ṭhatvā ārammaṇakaraṇassa viññāṇassa vā hetubhāvato.",
  "tika-abh04t0:538_0": "Tabbohārenāti gandhagandhaggahaṇassa sahacaritāya gandhopi tathā vuttoti adhippāyo.",
  "tika-abh04t0:538_1": "Gandho paccayoti gandho sahakārīpaccayoti attho.",
  "tika-abh04t0:538_2": "Kheḷādiko paccayoti yojetabbaṃ.",
  "tika-abh04t0:538_3": "Tathā pathavīti sahakārīpaccayantarabhūtā ajjhattikabāhirā pathavī ārammaṇaggahaṇe paccayoti attho.",
  "tika-abh04t0:538_4": "Ādhārabhūtāti tejovāyodhātūnaṃ ādhārabhūtā.",
  "tika-abh04t0:538_5": "Nissayabhūtānanti nissayamahābhūtānaṃ āpotejovāyodhātūnaṃ.",
  "tika-abh04t0:538_6": "Sabbadāti uppīḷanakāle ca anuppīḷanakāle ca.",
  "tika-abh04t0:538_7": "Tatthāti caturāsītipabhede uparimakāyasaṅkhāte rūpasamūhe.",
  "tika-abh04t0:538_8": "Vinibbhujjituṃ asakkuṇeyyānanti idaṃ cakkhudasakaṃ idaṃ kāyadasakaṃ idaṃ bhāvadasakanti evaṃ kalāpatopi vinibbhujjituṃ asakkuṇeyyānaṃ.",
  "tika-abh04t0:539_0": "616.",
  "tika-abh04t0:539_1": "Dīghādīnaṃ phusitvā jānitabbatoti idaṃ dīghādīnaṃ na kāyaviññāṇagocarattā vuttaṃ,",
  "tika-abh04t0:539_2": "dīghādivohārarūpādīnaṃ pana phoṭṭhabbaṃ phusitvā kāyaviññāṇavīthiyā parato pavattena manoviññāṇenapi jānitabbattā vuttaṃ.",
  "tika-abh04t0:539_3": "Dīghādisannivesanti dīghādisannivesavantaṃ.",
  "tika-abh04t0:539_4": "Ekasmiṃ itarassa abhāvāti chāyātapānaṃ ālokandhakārānañca asahaṭṭhāyitaṃ āha.",
  "tika-abh04t0:539_5": "Kathaṃ pana āloko andhakāraṃ vidhamatīti?",
  "tika-abh04t0:539_6": "“Ālokappavattisamānakālaṃ andhakārasabhāvena pavattamānaṃ vaṇṇāyatanaṃ bhijjati.",
  "tika-abh04t0:539_7": "Andhakārassa nissayo hutvā pavattamānāni bhūtāni kamena tathārūpassa vaṇṇāyatanassa nissayabhāvaṃ gacchantī”ti keci.",
  "tika-abh04t0:539_8": "Saha andhakārena tannissayabhūtānaṃ nirodhasamanantaraṃ taṃsantatiyaṃ tādise paccayasannipāte ālokanissayabhūtānaṃ uppattīti veditabbaṃ.",
  "tika-abh04t0:539_9": "Na hi nissayamahābhūtehi vinā ālokappavatti atthi,",
  "tika-abh04t0:539_10": "nāpi andhakārasaṅkhātaṃ vaṇṇāyatanameva nirujjhati taṃnissayehi payujjamānakaekakalāpabhūtopādārūpānaṃ saheva nirujjhanato.",
  "tika-abh04t0:539_11": "Padīpasikhāmaṇiraṃsiyo viya pathavīpākārarukkhādīni muñcitvāpi andhakāro pavattatīti vadanti.",
  "tika-abh04t0:539_12": "Mandaṃ pana pākārādiādhārarahitaṃ na suṭṭhu paññāyati,",
  "tika-abh04t0:539_13": "bahalaṃ ādhāraṃ nissāya pavattatīti yuttanti ca vadanti.",
  "tika-abh04t0:540_0": "620.",
  "tika-abh04t0:540_1": "“Amanussasaddo”ti ettha a-",
  "tika-abh04t0:540_2": "kāro na manussatāmattanivattiattho sadisabhāvadīpanatāya anadhippetattā,",
  "tika-abh04t0:540_3": "manussato pana anaññatānivattiatthoti dassetuṃ “amanussa…pe…",
  "tika-abh04t0:540_4": "ṭṭhādayopī”ti āha.",
  "tika-abh04t0:540_5": "Tathā kittetabboti “vaṃsaphālanasaddo”tiādinā vatthuvasena kittetabbo.",
  "tika-abh04t0:541_0": "632.",
  "tika-abh04t0:541_1": "Kammacittādināti ādi-",
  "tika-abh04t0:541_2": "saddena utuāhāre saṅgaṇhāti.",
  "tika-abh04t0:541_3": "Taṃtadākārānīti itthiliṅgādiākārāni.",
  "tika-abh04t0:541_4": "Itthindriyaṃ paṭicca samuṭṭhahantīti aññamaññapaccayānipi itthiliṅgādīni yebhuyyena itthindriyasahite",
  "tika-abh04t0:541_5": "eva santāne sabbhāvā itarattha ca abhāvā indriyahetukāni vuttāni.",
  "tika-abh04t0:541_6": "Aññathāti itthiliṅgādiākārato aññathā,",
  "tika-abh04t0:541_7": "itthindriyābhāve vā.",
  "tika-abh04t0:541_8": "Itthiggahaṇassa cāti itthīti cittappavattiyā.",
  "tika-abh04t0:541_9": "Tesaṃ rūpānanti itthiliṅgādiākārarūpānaṃ.",
  "tika-abh04t0:541_10": "Yadi itthindriyaṃ itthiliṅgādiākārarūpānaṃ sahakārīkāraṇaṃ,",
  "tika-abh04t0:541_11": "atha kasmā tassa indriyādipaccayabhāvo tesaṃ na vuttoti?",
  "tika-abh04t0:541_12": "Neva taṃ sahakārīkāraṇaṃ,",
  "tika-abh04t0:541_13": "atha kho tesaṃ tabbhāvabhāvitāmattena taṃ kāraṇanti vuccatīti dassetuṃ āha “yasmā panā”tiādi.",
  "tika-abh04t0:542_0": "633.",
  "tika-abh04t0:542_1": "Liṅgaṃ parivattamānaṃ purimaliṅgādhārajātianurūpameva hutvā parivattatīti katvā vuttaṃ “paṭisandhiyaṃ viya pavattepī”ti. Yassa…pe…",
  "tika-abh04t0:542_2": "noti ādivacanatoti ādi-",
  "tika-abh04t0:542_3": "saddena “yassa vā pana purisindriyaṃ uppajjati,",
  "tika-abh04t0:542_4": "tassa itthindriyaṃ uppajjatīti no”ti saṅgaṇhāti.",
  "tika-abh04t0:543_0": "635.",
  "tika-abh04t0:543_1": "Dvārabhāvena kucchitānaṃ āsavadhammānaṃ pavattiṭṭhānatāya pasādavisese viya viññattivisesepi kāyavohārappavatti daṭṭhabbā.",
  "tika-abh04t0:543_2": "Vitthambhanasabhāvatāya vāyodhātuyā thambhanaṃ “vāyodhātukicca”nti vuttaṃ.",
  "tika-abh04t0:543_3": "Kiccampi hi dhammānaṃ sabhāvoyevāti.",
  "tika-abh04t0:543_4": "Pathavīdhātuyā ākāro vacīviññattīti vattuṃ vaṭṭatīti yojanā.",
  "tika-abh04t0:544_0": "636.",
  "tika-abh04t0:544_1": "Vitakka…pe…",
  "tika-abh04t0:544_2": "gahitāti yathādhippetatthābhibyañjikāya vācāya samuṭṭhāpanādhippāyappavattiṃ sandhāya vuttaṃ.",
  "tika-abh04t0:544_3": "Tadā hi sā tehi pariggahitā nāma hotīti.",
  "tika-abh04t0:544_4": "Ekassapi akkharassa anekehi javanehi nibbattetabbattā tathā nibbattiyamānatāya asamatthasabhāvattā na viññātavisesā na bhinnā evāti āha “sava…pe…",
  "tika-abh04t0:544_5": "bhinnā”ti.",
  "tika-abh04t0:544_6": "Abbokiṇṇeti antarantarā uppajjamānehi asaṃsaṭṭhe.",
  "tika-abh04t0:544_7": "“Pacchimacitta”nti avisesena cuticittaṃ vuttanti adhippāyena “aññesampi cuticittaṃ…pe…",
  "tika-abh04t0:544_8": "ñāyatī”ti vuttaṃ.",
  "tika-abh04t0:545_0": "Atha vā “ye ca rūpāvacaraṃ arūpāvacaraṃ upapajjitvā parinibbāyissanti,",
  "tika-abh04t0:545_1": "tesaṃ cavantānaṃ tesaṃ vacīsaṅkhāro nirujjhissati,",
  "tika-abh04t0:545_2": "no ca tesaṃ kāyasaṅkhāro nirujjhissatī”ti rūpārūpabhavūpapajjanakānaṃ kāmāvacaracuticittassapi kāyasaṅkhārāsamuṭṭhāpanavacanena",
  "tika-abh04t0:545_3": "khīṇāsavehi aññesampi…pe…",
  "tika-abh04t0:545_4": "ñāyatī”ti vuttaṃ.",
  "tika-abh04t0:545_5": "Yasmā ca –",
  "tika-abh04t0:546_0": "“Yassa kāyasaṅkhāro nirujjhati, tassa vacīsaṅkhāro nirujjhissatīti āmantā”ti,",
  "tika-abh04t0:547_0": "“Yassa kāyasaṅkhāro nirujjhati, tassa cittasaṅkhāro nirujjhissatīti āmantā”ti ca,",
  "tika-abh04t0:548_0": "“Pacchimacittassa bhaṅgakkhaṇe tesaṃ kāyasaṅkhāro ca na nirujjhati cittasaṅkhāro ca na nirujjhissatī”ti –",
  "tika-abh04t0:549_0": "Ādivacanato ca pacchimacittassa purato soḷasamena cittena tato orimena vā saddhiṃ assāsapassāsā na uppajjantīti siddhaṃ.",
  "tika-abh04t0:549_1": "Yadi uppajjeyyuṃ,",
  "tika-abh04t0:549_2": "“pacchimacittassa bhaṅgakkhaṇe tesaṃ kāyasaṅkhāro na nirujjhatī”ti na vadeyya,",
  "tika-abh04t0:549_3": "vuttañcetaṃ,",
  "tika-abh04t0:549_4": "tasmā heṭṭhimakoṭiyā cutito purimena sattarasamena uppannā assāsapassāsā cutiyā heṭṭhā dutiyena cittena saddhiṃ nirujjhanti.",
  "tika-abh04t0:549_5": "Tena “yassa cittassa anantarā kāmāvacarānaṃ pacchimacittaṃ uppajjissatī”ti cuticittassānantarapaccayabhūtassapi",
  "tika-abh04t0:549_6": "cittassa kāyasaṅkhārāsamuṭṭhāpanatā vuttā.",
  "tika-abh04t0:550_0": "Atha vā yassa cittassāti yena cittena sabbapacchimo kāyasaṅkhāro uppajjati.",
  "tika-abh04t0:550_1": "Taṃ cittaṃ vuttanti gahetabbaṃ,",
  "tika-abh04t0:550_2": "na pacchimacittassa anantarapaccayabhūtaṃ.",
  "tika-abh04t0:550_3": "Anantarāti hi kāyasaṅkhāruppādanaṃ antaraṃ vinā,",
  "tika-abh04t0:550_4": "yato pacchā kāyasaṅkhāruppādanena anantaritaṃ hutvā pacchimacittaṃ uppajjissatīti attho. Kasmā?",
  "tika-abh04t0:550_5": "“Itaresaṃ vacīsaṅkhāro ca nirujjhissati kāyasaṅkhāro ca nirujjhissatī”ti vuttattā.",
  "tika-abh04t0:550_6": "Aññathāpacchimacittato purimatatiyacittasamaṅgīnaṃ kāyasaṅkhāro uppajjatīti āpajjatīti.",
  "tika-abh04t0:550_7": "Evaṃ sabbesampi cuticittassa rūpajanakatābhāve āgamaṃ dassetvā idāni yuttiṃ dassetuṃ “na hī”tiādimāha.",
  "tika-abh04t0:550_8": "Tattha gabbhagamanādīti ādi-",
  "tika-abh04t0:550_9": "saddena udakanimuggaasaññībhūtakālakatacatutthajjhānasamāpannarūpārūpabhavasamaṅgīnirodhasamāpannabhāve saṅgaṇhāti.",
  "tika-abh04t0:551_0": "637.",
  "tika-abh04t0:551_1": "Anekesaṃ kalāpānaṃ ekato hutvā ekaghanapiṇḍabhāvena pavattanato kalāpantarabhūtānaṃ kalāpantarabhūtehi samphuṭṭhabhāvo vutto.",
  "tika-abh04t0:551_2": "Yato tesaṃ duviññeyyanānattaṃ,",
  "tika-abh04t0:551_3": "na pana avinibbhuttabhāvato.",
  "tika-abh04t0:551_4": "Taṃtaṃbhūtavivittatāti tesaṃ tesaṃ bhūtānaṃ vibhattabhāvo kalāpantarabhūtehi vibhattasabhāvatā asaṃkiṇṇatāti attho.",
  "tika-abh04t0:551_5": "Yasmā pana yathāvuttā vivittatā rūpānaṃ osānaṃ hoti,",
  "tika-abh04t0:551_6": "tasmā “rūpapariyanto”ti vuttaṃ.",
  "tika-abh04t0:551_7": "Atha vā taṃtaṃbhūtasuññatā.",
  "tika-abh04t0:551_8": "Yesañhi paricchedo ākāso,",
  "tika-abh04t0:551_9": "tesaṃ pariyantatāya tehi suññabhāvoti lakkhitabbo.",
  "tika-abh04t0:551_10": "Tatoyeva ca so bhūtantarehi viya tehi asamphuṭṭhoti vuccatīti.",
  "tika-abh04t0:551_11": "Aññathāti paricchinditabbehi asamphuṭṭhabhāvābhāve.",
  "tika-abh04t0:552_0": "638.",
  "tika-abh04t0:552_1": "Taṃtaṃvikārādhikarūpehīti ettha kathaṃ cammasuvaṇṇesu mudutākammaññatā labbhanti,",
  "tika-abh04t0:552_2": "nanu lahutādivikārā ekantato indriyabaddharūpe eva pavattanato anindriyabaddhe na labbhantīti?",
  "tika-abh04t0:552_3": "Saccametaṃ,",
  "tika-abh04t0:552_4": "idha pana taṃsadisesu tabbohāravasena vuttaṃ.",
  "tika-abh04t0:552_5": "Tathā hi tūlapicuādīsu garubhāvādihetūnaṃ bhūtānaṃ adhikabhāvābhāvato lahuādivohāro.",
  "tika-abh04t0:552_6": "Niddisitabbadhammanissayarūpe eva vā sandhāya “taṃtaṃvikārādhikarūpehī”ti vuttanti daṭṭhabbaṃ.",
  "tika-abh04t0:552_7": "Sabbe sabbesaṃ paccayā lahutādīnaṃ aññamaññāvijahanatoti adhippāyo.",
  "tika-abh04t0:553_0": "641.",
  "tika-abh04t0:553_1": "Ācayasaddenevāti niddese vuttaācayasaddeneva.",
  "tika-abh04t0:553_2": "Yo āyatanānaṃ ādicayattā ācayo punappunaṃ nibbattamānānaṃ,",
  "tika-abh04t0:553_3": "sova rūpassa uparicayattā upacayoti adhippetaṃ atthaṃ pāḷiyaṃ yojetvā dassetuṃ “pāḷiyaṃ panā”tiādi vuttaṃ. Upa-",
  "tika-abh04t0:553_4": "saddo paṭhamattho “dānaṃ,",
  "tika-abh04t0:553_5": "bhikkhave,",
  "tika-abh04t0:553_6": "paṇḍitupaññatta”ntiādīsu viya.",
  "tika-abh04t0:553_7": "Upariatthoca “sammaṭṭhe upasitte ca,",
  "tika-abh04t0:553_8": "te nisīdiṃsu maṇḍape”tiādīsu viya.",
  "tika-abh04t0:553_9": "Aññathāti upa-",
  "tika-abh04t0:553_10": "saddassa upariatthasseva gahaṇe.",
  "tika-abh04t0:554_0": "643.",
  "tika-abh04t0:554_1": "Phalavipaccanapakatiyāti phalavipaccanasabhāvena.",
  "tika-abh04t0:554_2": "Phalameva vā pakatīti āyusaṃhānādinā phalasabhāvena jarāniddesoti attho.",
  "tika-abh04t0:554_3": "Tathā hi “phalūpacārena vuttā”ti vuttaṃ.",
  "tika-abh04t0:554_4": "Supariṇatarūpaparipākakāle hānidasakādīsu.",
  "tika-abh04t0:555_0": "645.",
  "tika-abh04t0:555_1": "Kattabbasabhāvatoti mūlaphalādīnaṃ idhādhippetaāhāravatthūnaṃ mukhena asanādikattabbasabhāvato.",
  "tika-abh04t0:555_2": "Visabhūte saṅghāte ojā mandā hotīti savisattābhāvato sukhumatā vuttā.",
  "tika-abh04t0:555_3": "Aṅgamaṅgānusārino rasassa sāroti rasaharaṇīdhamanijālānusārena sarīrāvayave anuppaviṭṭhassa āhārarasassa abbhantarāhārapaccayo sneho,",
  "tika-abh04t0:555_4": "yo loke rasadhātūti vuccati.",
  "tika-abh04t0:556_0": "Upādābhājanīyakathāvaṇṇanā niṭṭhitā.",
  "tika-abh04t0:557_0": "Noupādābhājanīyakathāvaṇṇanā",
  "tika-abh04t0:558_0": "646.",
  "tika-abh04t0:558_1": "“Ekaṃ mahābhūtaṃ paṭicca tayo mahābhūtā tayo mahābhūte paṭicca ekaṃ mahābhūta”ntiādivacanato ekaṃ mahābhūtaṃ avasesamahābhūte nissayati,",
  "tika-abh04t0:558_2": "tehi upādārūpena ca nissīyatīti āha “nissayati ca nissīyati cā”ti.",
  "tika-abh04t0:559_0": "647.",
  "tika-abh04t0:559_1": "Mahābhūtānaṃ aññamaññāvijahanato ekasmimpi kalāpe anekaṃ phoṭṭhabbaṃ atthīti phoṭṭhabbasabhāvesuyeva",
  "tika-abh04t0:559_2": "anekesupi ārammaṇesu āpāthagatesu ābhogādivasena ekaṃyeva viññāṇuppattihetu hotīti ayaṃ vicāro dassito.",
  "tika-abh04t0:559_3": "Itaresupi pana yathāyogaṃ dassetabbo.",
  "tika-abh04t0:559_4": "Tattha rasārammaṇaṃ tāva indriyanissayaṃ allīyitvā viññāṇuppattihetubhāvato satipi anekesaṃ rasānaṃ āpāthagamane",
  "tika-abh04t0:559_5": "ekasmiṃ khaṇe ekappakāraṃyeva yathāvuttanayena jivhāviññāṇuppattihetu hoti,",
  "tika-abh04t0:559_6": "tathā gandhārammaṇaṃ.",
  "tika-abh04t0:559_7": "Rūpasaddārammaṇāni pana indriyanissayaṃ asampatvāva viññāṇuppattihetubhāvato yogyadese avaṭṭhitāni yattakāni",
  "tika-abh04t0:559_8": "sahakārīpaccayantaragataṃ upakāraṃ labhanti,",
  "tika-abh04t0:559_9": "tattakāni ekasmiṃ khaṇe ekajjhaṃ ārammaṇaṃ na hontīti na vattabbāni.",
  "tika-abh04t0:559_10": "Tathā hi saddo nigghosādiko anekakalāpagato tathā vaṇṇopi sivikubbahananiyāmena ekajjhaṃ ārammaṇaṃ hotīti.",
  "tika-abh04t0:559_11": "Etthāpi ca ābhujitavasena ārammaṇādhimattatāvasena anekakalāpasannipātepi katthaci viññāṇuppatti hotiyeva.",
  "tika-abh04t0:559_12": "Pasādādhimattatā pittādivibandhābhāvena pasādassa tikkhatā.",
  "tika-abh04t0:559_13": "Kathaṃ pana cittassāti cittasāmaññato ekattanayavasena pucchati.",
  "tika-abh04t0:560_0": "651.",
  "tika-abh04t0:560_1": "Tādisāyāti yā pacurajanassa atthītipi na gahitā.",
  "tika-abh04t0:560_2": "Santī samānā.",
  "tika-abh04t0:560_3": "Evanti yathāsasambhārudakaṃ sasambhārapathaviyā ābandhakaṃ,",
  "tika-abh04t0:560_4": "evaṃ paramatthudakaṃ paramatthapathaviyāti dasseti.",
  "tika-abh04t0:560_5": "Tadanurūpapaccayehīti attano ābandhanānuguṇehi ābandhiyamānehi sandhāraṇādikiccehi purimehi ca pathavīādīhi.",
  "tika-abh04t0:560_6": "Aphusitvā patiṭṭhā hoti,",
  "tika-abh04t0:560_7": "aphusitvā ābandhatīti iminā phusitabbaphusanakabhāvo āpodhātuyaṃ natthīti phoṭṭhabbavasena ubhayadhammataṃ āha.",
  "tika-abh04t0:560_8": "Aññamaññaṃ nissayatā aññamaññanissayatā.",
  "tika-abh04t0:560_9": "Atha vā aññamaññatā ca nissayatā ca aññamaññanissayatā.",
  "tika-abh04t0:560_10": "Yadi phoṭṭhabbāphoṭṭhabbadhātūnaṃ phoṭṭhabbabhāvena vinā aññamaññanissayatā,",
  "tika-abh04t0:560_11": "pathavīādīnaṃ kakkhaḷādisabhāvo eva phoṭṭhabbabhāvoti tabbirahena kathaṃ tesaṃ āpodhātuyā nissayādibhāvoti āha “avinibbhogavuttīsū”tiādi.",
  "tika-abh04t0:560_12": "Aññamaññapaccayabhūtesūti etena upādārūpaṃ nivatteti.",
  "tika-abh04t0:560_13": "Atha vā pubbe aṭṭhakathādhippāye ṭhatvā phoṭṭhabbāphoṭṭhabbadhātūnaṃ visiṭṭhaṃ aññamaññanissayataṃ vatvā",
  "tika-abh04t0:560_14": "idāni attano adhippāye ṭhatvā avisesena taṃ dassento āha “avinibbhogavuttīsū”tiādi.",
  "tika-abh04t0:560_15": "Taṃyeva avisiṭṭhaṃ aññamaññanissayataṃ daḷhaṃ katvā dassento “nāpi sahajātesū”tiādimāha.",
  "tika-abh04t0:560_16": "Tattha aphusanaṃ tāva ekakalāpagatattā na vicāretabbaṃ,",
  "tika-abh04t0:560_17": "phusanaṃ pana kathanti?",
  "tika-abh04t0:560_18": "Ekakalāpagatattā eva.",
  "tika-abh04t0:560_19": "Visuṃ siddhānaṃyeva hi visayamahābhūtānaṃ kāyappasādanissayabhūtesu phusanaṃ dissati.",
  "tika-abh04t0:561_0": "Jhāyatīti paripaccati.",
  "tika-abh04t0:561_1": "Na uṇhā hutvāti etassa uṇhasabhāvā hutvāti ayamatthoti katvā “tejosabhāvataṃyeva paṭikkhipatī”ti vuttaṃ.",
  "tika-abh04t0:561_2": "Uṇhapaṭipakkhattā sītassa uṇhatāya paṭikkhepe sītatāsaṅkā siyāti āha “na sītattaṃ anujānātī”ti.",
  "tika-abh04t0:561_3": "Tejosabhāgataṃyeva vā sītatāyapi dassetuṃ “na sītattaṃ anujānātī”ti vuttaṃ.",
  "tika-abh04t0:561_4": "Tenevāha “tejo eva hi sīta”nti.",
  "tika-abh04t0:561_5": "Mande hi uṇhabhāve sītabuddhīti tejo eva hi sītaṃ.",
  "tika-abh04t0:561_6": "Kathaṃ panetaṃ viññāyatīti?",
  "tika-abh04t0:561_7": "Sītabuddhiyā avavatthitabhāvato pārāpāraṃ viya.",
  "tika-abh04t0:561_8": "Tathā hi ātape ṭhatvā chāyaṃ paviṭṭhānaṃ sītabuddhi hoti,",
  "tika-abh04t0:561_9": "tattheva pathavīgabbhato niggatānaṃ uṇhabuddhīti.",
  "tika-abh04t0:561_10": "Yadi tejoyeva sītaṃ,",
  "tika-abh04t0:561_11": "uṇhabhāvena saddhiṃ sītabhāvopi ekasmiṃ kalāpe upalabbheyyāti āha “sītuṇhānañcā”tiādi.",
  "tika-abh04t0:561_12": "Uṇhasītakalāpesu sītuṇhānaṃ appavatti.",
  "tika-abh04t0:561_13": "Dvinnaṃ…pe… yujjati,",
  "tika-abh04t0:561_14": "na āpodhātuvāyodhātūnaṃ sītabhāveti adhippāyo.",
  "tika-abh04t0:561_15": "Āpodhātuyā hi vāyodhātuyā sītabhāve uṇhabhāvena saddhiṃ ekasmiṃ kalāpe sītabhāvo labbheyya,",
  "tika-abh04t0:561_16": "na pana labbhati.",
  "tika-abh04t0:561_17": "Na cettha āpodhātuadhike vāyodhātuadhike vā kalāpe sītabhāvoti sakkā viññātuṃ tādisepi katthaci kalāpe alabbhamānattā sītabhāvassāti.",
  "tika-abh04t0:561_18": "Kharatādisabhāvādhikassa bhūtasaṅghātassa davatādisabhāvādhikatāpatti bhāvaññathattaṃ.",
  "tika-abh04t0:561_19": "Taṃ pana yathā hoti,",
  "tika-abh04t0:561_20": "taṃ dassetuṃ “pacca…pe…",
  "tika-abh04t0:561_21": "ppattī”ti āha.",
  "tika-abh04t0:562_0": "652.",
  "tika-abh04t0:562_1": "Ekantanacittasamuṭṭhānādīti ādi-",
  "tika-abh04t0:562_2": "saddena ekantaanupādinnupādāniyādiṃ saṅgaṇhāti.",
  "tika-abh04t0:562_3": "Purimānampīti “yaṃ vā panaññampī”ti etasmā vacanato purimānaṃ anupādinnānaṃ saddāyatanakāyaviññattiādīnaṃ",
  "tika-abh04t0:562_4": "nacittasamuṭṭhānānañca cakkhāyatanasotāyatanādīnaṃ.",
  "tika-abh04t0:562_5": "Nakammassakatattābhāvādikanti nakammassakatattābhāvaṃ nacittasamuṭṭhānabhāvanti evamādikaṃ.",
  "tika-abh04t0:562_6": "Ekantākammajādīsūti ādi-",
  "tika-abh04t0:562_7": "saddena ekantācittajaṃ gayhati.",
  "tika-abh04t0:562_8": "Tā jaratāaniccatā.",
  "tika-abh04t0:562_9": "Anekantesu na gahitāti ekantato akammajesu saddāyatanādīsu acittajesu ca cakkhāyatanādīsu gahetvā catusamuṭṭhānikattā",
  "tika-abh04t0:562_10": "anekantesu rūpāyatanādīsu na gahitāti attho.",
  "tika-abh04t0:563_0": "666. Anipphannattāti aññaṃ anapekkhitvā sabhāvato asiddhattaṃ. Tassāti viññattidvayassa.",
  "tika-abh04t0:564_0": "Noupādābhājanīyakathāvaṇṇanā niṭṭhitā.",
  "tika-abh04t0:565_0": "Dukaniddesavaṇṇanā niṭṭhitā.",
  "tika-abh04t0:566_0": "Catukkaniddesavaṇṇanā",
  "tika-abh04t0:567_0": "966.",
  "tika-abh04t0:567_1": "“Sabbaṃ rūpaṃ manasā viññāta”nti vacanato yadi viññātato aññaṃ diṭṭhādi na hotīti “katamaṃ taṃ rūpaṃ diṭṭha”ntiādinā pucchā na katā,",
  "tika-abh04t0:567_2": "evaṃ sante catukkabhāvo kathanti anuyogaṃ manasi katvā āha “dassanādiggahaṇavisesato”ti.",
  "tika-abh04t0:567_3": "Dassanaṃ savanaṃ minitvā jānanaṃ vijānanañcāti etasmā dassanādiggahaṇavisesato.",
  "tika-abh04t0:567_4": "Etena gāhakabhedena gahetabbabhedoti dasseti.",
  "tika-abh04t0:567_5": "Idāni samukhenapi gahetabbabhedo labbhatīti dassetuṃ “diṭṭhā…pe…",
  "tika-abh04t0:567_6": "bhāvato”ti vuttaṃ.",
  "tika-abh04t0:568_0": "Pañcakaniddesavaṇṇanā",
  "tika-abh04t0:569_0": "969. Tadidaṃ nayakaraṇaṃ chabbidhādīsu tīsu saṅgahesu yojitaṃ.",
  "tika-abh04t0:570_0": "Pakiṇṇakakathāvaṇṇanā",
  "tika-abh04t0:571_0": "975.",
  "tika-abh04t0:571_1": "Ekantato nīvaraṇattā middhassa “natthi nīvaraṇā”ti vacanena gahaṇanti dassetuṃ “middhassapi nīvaraṇassā”ti vuttaṃ.",
  "tika-abh04t0:571_2": "Na ca rūpaṃ pahātabbaṃ nippariyāyappahānassa idha adhippetattā.",
  "tika-abh04t0:571_3": "Ettha keci “nāmakāyarūpakāyagelaññasabhāvato duvidhaṃ middhaṃ.",
  "tika-abh04t0:571_4": "Tattha purimaṃ ‘nīvaraṇā’ti vacanena vuttaṃ,",
  "tika-abh04t0:571_5": "itaraṃ rūpasabhāva”nti vadanti.",
  "tika-abh04t0:571_6": "Tattha yaṃ taṃ arūpato aññaṃ middhaṃ parikappitaṃ,",
  "tika-abh04t0:571_7": "tampi nīvaraṇaṃ middhasabhāvato itaraṃ middhaṃ viyāti parikappitamiddhassapi na sakkā nīvaraṇabhāvaṃ",
  "tika-abh04t0:571_8": "nivattetunti tesaṃ vacanassa nīvaraṇappahānavacanena virodhaṃ dassento “na ca rūpakāya”ntiādimāha.",
  "tika-abh04t0:571_9": "Atha vā khīṇāsavānaṃ soppanasabhāvato soppassa ca middhahetukattā atthi middharūpanti vādaṃ sandhāya uttaramāha “na ca rūpakāyagelañña”ntiādinā.",
  "tika-abh04t0:571_10": "Tattha middhameva soppahetūti nāyaṃ avadhāraṇā icchitā,",
  "tika-abh04t0:571_11": "soppahetu eva middhanti pana icchitāti middhato aññopi soppahetu atthi,",
  "tika-abh04t0:571_12": "ko pana so?",
  "tika-abh04t0:571_13": "Rūpakāyagelaññaṃ.",
  "tika-abh04t0:571_14": "Na ca rūpa…pe…",
  "tika-abh04t0:571_15": "vacanatoti yojanā daṭṭhabbā.",
  "tika-abh04t0:572_0": "Vacīghosādīti ādi-",
  "tika-abh04t0:572_1": "saddena huṃkārādisaddo saṅgayhati.",
  "tika-abh04t0:572_2": "Aṅguliphoṭādisaddo utusamuṭṭhānoyeva,",
  "tika-abh04t0:572_3": "cittapaccayo pana hoti.",
  "tika-abh04t0:572_4": "Rūpabhāvamattānīti jarāmaraṇasabhāvānaṃ rūpānaṃ taṃdhammamattāni,",
  "tika-abh04t0:572_5": "tato eva na jātiādidhammavantānīti āha “na sayaṃ sabhāvavantānī”ti.",
  "tika-abh04t0:572_6": "Yathā jarā aniccatā ca rūpabhāvamattaṃ,",
  "tika-abh04t0:572_7": "evaṃ jātipīti jātiyā rūpabhāvamattatāya upasaṃharaṇattho tathā- saddo.",
  "tika-abh04t0:573_0": "Tesaṃ rūpadhammānaṃ.",
  "tika-abh04t0:573_1": "Saṅkhātādi-",
  "tika-abh04t0:573_2": "saddo viya abhinibbattita-",
  "tika-abh04t0:573_3": "saddopi vattamānakālikopi hotīti “abhinibbattiyamānadhammakkhaṇasmi”nti vuttaṃ.",
  "tika-abh04t0:573_4": "Evamapīti yadipi jiraṇabhijjanabhāvā jiraṇādisabhāvānaṃ dhammānaṃ janakapaccayakiccānubhāvakkhaṇe abhāvato",
  "tika-abh04t0:573_5": "tappaccayabhāvavohāraṃ abhinibbattivohārañca na labhanti,",
  "tika-abh04t0:573_6": "evamapi tesaṃ upādinnatā vattabbāti sambandho.",
  "tika-abh04t0:573_7": "“Jarāmaraṇaṃ paṭiccasamuppanna”nti vacanato tassa pariyāyataṃ vivarati “tesaṃ uppāde satī”tiādinā.",
  "tika-abh04t0:574_0": "Yadi evanti yadi nissayapaṭibaddhavuttikā jātiādayo,",
  "tika-abh04t0:574_1": "evaṃ sati.",
  "tika-abh04t0:574_2": "“Mahābhūtānaṃ upādāyarūpa”nti vacanato bhūtanissitesu kevalo upādāyavohāroti upādāye nissitāpi aparena upādāya-",
  "tika-abh04t0:574_3": "saddena visesetvā vattabbāti adhippāyena “upādāyupādāyabhāvo āpajjatī”ti āha.",
  "tika-abh04t0:574_4": "Kāraṇakāraṇepi kāraṇe viya vohāro hoti “corehi gāmo daḍḍho”ti yathāti dassento “bhūta…pe…",
  "tika-abh04t0:574_5": "ttanato”ti āha.",
  "tika-abh04t0:574_6": "Idāni paramparā vinā nippariyāyato uppādādīnaṃ bhūtapaṭibaddhabhāvaṃ saha nidassanena dassetuṃ “api cā”tiādimavoca.",
  "tika-abh04t0:574_7": "Vikāraparicchedāpi upādāyarūpavikārādibhāve bhūtapaṭibaddhabhāvāvinivattito ekasmiṃ kalāpe ekekāva vikārādayoti",
  "tika-abh04t0:574_8": "jīvitindriyaṃ viya kalāpānupālakaṃ kalāpavikārādibhāvato ca “upādāyarūpāni”icceva vuccantīti āha “evaṃ vikā…pe…",
  "tika-abh04t0:574_9": "yojetabbānī”ti.",
  "tika-abh04t0:575_0": "Asaṅkhatabhāvanivāraṇatthaṃ parinipphannatā vuttāti idaṃ aparinipphannasabhāvavato anupalabbhamānatāya",
  "tika-abh04t0:575_1": "sasavisāṇaṃ viya kenaci na saṅkhatanti asaṅkhataṃ nāma siyāti imissā āsaṅkāya nivattanavasena vuttaṃ.",
  "tika-abh04t0:575_2": "Atha vā rūpavikārādibhāvato rūpabhāvo viya rūpe sati santi,",
  "tika-abh04t0:575_3": "asati na santīti siddhāya paṭiccasamuppannatāya sādhitā parinipphannatā tesaṃ saṅkhatabhāvaṃ sādhentī",
  "tika-abh04t0:575_4": "asaṅkhatabhāvaṃ nivāraṇatthaṃ jāyatīti vuttaṃ “asaṅkhatabhāvanivāraṇatthaṃ parinipphannatā vuttā”ti.",
  "tika-abh04t0:576_0": "Pakiṇṇakakathāvaṇṇanā niṭṭhitā.",
  "tika-abh04t0:577_0": "Rūpakaṇḍavaṇṇanā niṭṭhitā.",
  "tika-abh04t0:578_0": "3. Nikkhepakaṇḍaṃ",
  "tika-abh04t0:579_0": "Tikanikkhepakathāvaṇṇanā",
  "tika-abh04t0:580_0": "985.",
  "tika-abh04t0:580_1": "Yathāvuttaphassapañcamakādirāsikiccarahitattā keci dhamme visuṃ ṭhapetvā sovacassatādiavuttavisesasaṅgaṇhanatthañca,",
  "tika-abh04t0:580_2": "veneyyajjhāsayavasena vā chandādayo “yevāpanā”ti vuttāti yevāpanakānaṃ paduddhārena niddesānarahatāya",
  "tika-abh04t0:580_3": "kāraṇaṃ vuttanti hadayavatthussa tathā niddesānarahatāya kāraṇaṃ vadanto “sukhumupā…pe…",
  "tika-abh04t0:580_4": "hitassā”ti āha.",
  "tika-abh04t0:580_5": "Sukhumabhāvepi indriyādisabhāvāni upādāyarūpāni ādhipaccādivasena pākaṭāni honti,",
  "tika-abh04t0:580_6": "na ataṃsabhāvaṃ sukhumupādāyarūpanti hadayavatthussa paduddhārena kusalattikapadabhājane niddesānarahatā vuttā.",
  "tika-abh04t0:580_7": "Sukhumabhāvatoyeva hi taṃ mahāpakaraṇepi “yaṃ rūpaṃ nissāya manodhātu ca manoviññāṇadhātu ca vattantī”ti nissitadhammamukhena dassitanti.",
  "tika-abh04t0:580_8": "Veneyyajjhāsayavasena vā hadayavatthu paduddhārena na dassitanti daṭṭhabbaṃ.",
  "tika-abh04t0:580_9": "Yena pana adhippāyena rūpakaṇḍe hadayavatthu duvidhena rūpasaṅgahādīsu na vuttaṃ,",
  "tika-abh04t0:580_10": "so rūpakaṇḍavaṇṇanāya vibhāvito evāti.",
  "tika-abh04t0:580_11": "Nikkhipitvāti padassa pakkhipitvāti atthoti adhippāyena “vitthāradesanaṃ antogadhaṃ katvā”ti vuttaṃ.",
  "tika-abh04t0:580_12": "Mūlādivasena hi desitā kusalādidhammā taṃtaṃcittuppādādivasenapi desitā eva nāma honti taṃsabhāvānativattanatoti.",
  "tika-abh04t0:581_0": "Mūlavasenāti suppatiṭṭhitabhāvasādhanavasena.",
  "tika-abh04t0:581_1": "Etāni hetupadādīni hinoti phalaṃ etasmā pavattatīti hetu,",
  "tika-abh04t0:581_2": "paṭicca etasmā etīti paccayo,",
  "tika-abh04t0:581_3": "janetīti janako,",
  "tika-abh04t0:581_4": "nibbattetīti nibbattakoti sesānaṃ vacanattho.",
  "tika-abh04t0:581_5": "“Mūlaṭṭhassa…pe…",
  "tika-abh04t0:581_6": "vutta”nti kasmā vuttaṃ,",
  "tika-abh04t0:581_7": "nanu “pīḷanaṭṭho”tiādīsu viya mūlabhāvo mūlaṭṭho,",
  "tika-abh04t0:581_8": "tīṇi kusalamūlānīti ayañca mūlato nikkhepoti? Na,",
  "tika-abh04t0:581_9": "mūlassa attho mūlaṭṭho,",
  "tika-abh04t0:581_10": "so eva mūlaṭṭhoti suppatiṭṭhitabhāvasādhanaṭṭhena mūlasabhāvānaṃ alobhādidhammānaṃ kusaladhammesu kiccavisesassa adhippetattā.",
  "tika-abh04t0:581_11": "Tenevāha “atthoti dhammakicca”nti.",
  "tika-abh04t0:581_12": "Atha vā atthavasenāti “tīṇi kusalamūlānī”ti vuttānaṃ tesaṃ mūlānaṃ sabhāvasaṅkhātaatthavasena,",
  "tika-abh04t0:581_13": "na gāthāya vuttaatthavasena.",
  "tika-abh04t0:581_14": "Yasmā pana so mūlaṭṭhoyeva ca hoti,",
  "tika-abh04t0:581_15": "tasmā vuttaṃ “alobhādīna”ntiādi.",
  "tika-abh04t0:581_16": "Alobhādayo viya vedanākkhandhādayopi adhikatattā taṃ-",
  "tika-abh04t0:581_17": "saddena paṭiniddisitabbāti vuttaṃ “te kusalamūlā taṃsampayuttā”ti.",
  "tika-abh04t0:581_18": "Tehi alobhādīhīti ettha ādi-",
  "tika-abh04t0:581_19": "saddena vā vedanākkhandhādayopi saṅgahitāti dassetuṃ “te kusalamūlā taṃsampayuttā”ti vuttaṃ.",
  "tika-abh04t0:582_0": "“Katame dhammā kusalā”ti pucchitvā phassādibhedato cattāro khandhe dassetvā “ime dhammā kusalā”ti vuttatā",
  "tika-abh04t0:582_1": "khandhā ca kusalanti vuttaṃ “khandhehi sabhāvato kusale pariyādiyatī”ti.",
  "tika-abh04t0:582_2": "Vedanākkhandho vāti kusalaṃ…pe…",
  "tika-abh04t0:582_3": "viññāṇakkhandho vāti.",
  "tika-abh04t0:582_4": "Aññassa attano phalassa.",
  "tika-abh04t0:582_5": "Mūlehi kusalānaṃ anavajjatāya hetuṃ dassetīti idaṃ na mūlānaṃ kusalassa anavajjabhāvasādhakattā vuttaṃ,",
  "tika-abh04t0:582_6": "atha kho tassa anavajjatāya suppatiṭṭhitabhāvasādhakattā.",
  "tika-abh04t0:582_7": "Yadi hi mūlehi kato kusalānaṃ anavajjabhāvo bhaveyya,",
  "tika-abh04t0:582_8": "taṃsamuṭṭhānarūpassapi so bhaveyya,",
  "tika-abh04t0:582_9": "mūlānaṃ vā tesaṃ paccayabhāvo na siyā,",
  "tika-abh04t0:582_10": "hoti ca so.",
  "tika-abh04t0:582_11": "Vuttañhetaṃ “hetū hetu…pe…",
  "tika-abh04t0:582_12": "paccayo”ti.",
  "tika-abh04t0:582_13": "Kiñca bhiyyo kusalānaṃ viya akusalābyākatānampi tabbhāvo mūlapaṭibaddho bhaveyya,",
  "tika-abh04t0:582_14": "tathā sati ahetukānaṃ akusalābyākatānaṃ tabbhāvo na siyā,",
  "tika-abh04t0:582_15": "tasmā kusalādīnaṃ yonisomanasikārādipaṭibaddho kusalādibhāvo,",
  "tika-abh04t0:582_16": "na mūlapaṭibaddho,",
  "tika-abh04t0:582_17": "mūlāni pana kusalādīnaṃ suppatiṭṭhitabhāvasādhanānīti veditabbaṃ.",
  "tika-abh04t0:582_18": "Sahetukā hi dhammā viruḷhamūlā viya pādapā suppatiṭṭhitā thirā honti,",
  "tika-abh04t0:582_19": "na tathā ahetukāti.",
  "tika-abh04t0:582_20": "Taṃsampayogakataṃ anavajjasabhāvanti idampi na anavajjasabhāvassa taṃsampayogena nipphāditattā vuttaṃ,",
  "tika-abh04t0:582_21": "anavajjasabhāvaṃ pana visesetvā dassetuṃ vuttaṃ.",
  "tika-abh04t0:582_22": "Alobhādisampayogato hi kusalādīnaṃ khandhānaṃ anavajjabhāvo suppatiṭṭhito jāyati,",
  "tika-abh04t0:582_23": "na ahetukābyākatānaṃ viya na suppatiṭṭhitoti.",
  "tika-abh04t0:582_24": "Yadi evaṃ na tesaṃ khandhānaṃ kusalādibhāvo dassito siyā? Na,",
  "tika-abh04t0:582_25": "adhikārato kusalabhāvassa viññāyamānattā. Kamma-",
  "tika-abh04t0:582_26": "saddo viya vipākadhammatāvācino na mūlakkhandhasaddā,",
  "tika-abh04t0:582_27": "so ca idha avisesato vuttoti āha “kammehi sukhavipākataṃ dassetī”ti.",
  "tika-abh04t0:582_28": "Ādikalyāṇataṃ kusalānaṃ dassetīti yojanā.",
  "tika-abh04t0:582_29": "Anavajjahetusabhāvasukhavipākabhāvanidānādisampattiyo daṭṭhabbā,",
  "tika-abh04t0:582_30": "yonisomanasikāraavajjapaṭipakkhatāiṭṭhavipākatāvasenapi nidānādisampattiyo yojetabbā.",
  "tika-abh04t0:582_31": "Yonisomanasikārato hi kusalā alobhādimūlakā,",
  "tika-abh04t0:582_32": "alobhādisampayogato ca lobhādipaṭipakkhasukhavipākāva jātāti.",
  "tika-abh04t0:583_0": "986.",
  "tika-abh04t0:583_1": "“Kasmā vutta”nti anuyuñjitvā codako “nanū”tiādinā attano adhippāyaṃ vivarati.",
  "tika-abh04t0:583_2": "Itaro yathāvuttamohassa idha sampayutta-",
  "tika-abh04t0:583_3": "saddena avuccamānataṃ “saccameta”nti sampaṭicchitvā “tenā”tiādinā parihāramāha.",
  "tika-abh04t0:583_4": "Tassattho –",
  "tika-abh04t0:583_5": "“taṃsampayuttā”tipadena kiñcāpi yathāvuttamoho padhānabhāvena na gahito,",
  "tika-abh04t0:583_6": "nānantariyakatāya pana guṇabhāvena gahitoti.",
  "tika-abh04t0:583_7": "Aññattha abhāvāti yathāvuttasampayuttato aññattha abhāvā.",
  "tika-abh04t0:583_8": "Na hi vicikicchuddhaccasahagato moho vicikicchuddhaccādidhammehi vinā hotīti.",
  "tika-abh04t0:584_0": "987.",
  "tika-abh04t0:584_1": "Uppādādisaṅkhatalakkhaṇavinivattanatthaṃ “aniccadukkhaanattatā”ti vuttaṃ.",
  "tika-abh04t0:584_2": "Uppādādayo pana tadavatthadhammavikārabhāvato taṃtaṃdhammaggahaṇena gahitāyeva.",
  "tika-abh04t0:584_3": "Tathā hi vuttaṃ “jarāmaraṇaṃ dvīhi khandhehi saṅgahita”nti,",
  "tika-abh04t0:584_4": "“rūpassa upacayo”ti ca ādi.",
  "tika-abh04t0:584_5": "Kesakumbhādi sabbaṃ nāmaṃ nāmapaññatti,",
  "tika-abh04t0:584_6": "rūpavedanādiupādānā brahmavihārādigocarā upādāpaññatti sattapaññatti,",
  "tika-abh04t0:584_7": "taṃtaṃbhūtanimittaṃ bhāvanāvisesañca upādāya gahetabbo jhānagocaraviseso kasiṇapaññatti.",
  "tika-abh04t0:584_8": "Paramatthe amuñcitvā vohariyamānāti iminā vihāramañcādipaññattīnaṃ sattapaññattisadisataṃ dasseti,",
  "tika-abh04t0:584_9": "yato tā sattapaññattiggahaṇena gayhanti.",
  "tika-abh04t0:584_10": "Hutvā abhāvapaṭipīḷanaavasavattanākārabhāvato saṅkhatadhammānaṃ ākārabhāvato saṅkhatadhammānaṃ ākāravisesabhūtāni",
  "tika-abh04t0:584_11": "lakkhaṇāni viññattiādayo viya vattabbāni siyuṃ,",
  "tika-abh04t0:584_12": "tāni pana nissayānapekkhaṃ na labbhantīti paññattisabhāvāneva tajjāpaññattibhāvatoti na vuttāni,",
  "tika-abh04t0:584_13": "sattaghaṭādito visesadassanatthaṃ pana aṭṭhakathāyaṃ visuṃ vuttānīti.",
  "tika-abh04t0:584_14": "Na hi ko…pe…",
  "tika-abh04t0:584_15": "vattuṃ yuttaṃ kusalattikassa nippadesattā.",
  "tika-abh04t0:585_0": "988.",
  "tika-abh04t0:585_1": "Bhavati etthāti bhūmi,",
  "tika-abh04t0:585_2": "nissayapaccayabhāvato sukhassa bhūmi sukhabhūmi.",
  "tika-abh04t0:585_3": "Sukhavedanāsahitaṃ cittaṃ.",
  "tika-abh04t0:585_4": "Tassa bhūmibhedena niddhāraṇatthaṃ taṃnissayabhūtā sampayuttadhammā “kāmāvacare”ti vuttā.",
  "tika-abh04t0:585_5": "Tassa vā ekadesabhūtassa samudāyabhāvato ādhāraṇabhāvena apekkhitvā taṃsamānabhūmi “kāmāvacare”ti vuttā.",
  "tika-abh04t0:585_6": "Tattha “sukhabhūmiyaṃ kāmāvacare”ti dvepi bhummavacanāni bhinnādhikaraṇabhāvena aṭṭhakathāyaṃ vuttānīti",
  "tika-abh04t0:585_7": "ubhayesampi samānādhikaraṇabhāvena atthayogaṃ dassetuṃ “sukhabhūmīti kāmāvacarādayopi yujjantī”ti vuttaṃ.",
  "tika-abh04t0:585_8": "Yatheva hi cittaṃ,",
  "tika-abh04t0:585_9": "evaṃ sabbepi parittasukhena sampayuttā dhammā tassa nissayabhāvato bhūmi kāmāvacarāti.",
  "tika-abh04t0:585_10": "Aṭṭhakathāyampi vā ayamattho vuttoyevāti daṭṭhabbaṃ.",
  "tika-abh04t0:585_11": "“Citta”nti hi cittuppādopi vuccati.",
  "tika-abh04t0:585_12": "Tena vuttaṃ “cittaṃ uppannanti ettha cittameva aggahetvā paropaṇṇāsakusaladhammehi saddhiṃyeva cittaṃ gahita”nti.",
  "tika-abh04t0:585_13": "Evañca katvāti sukhabhūmiyanti cittuppādassa viññāyamānattā.",
  "tika-abh04t0:585_14": "Vibhāgadassanaṃ visesadassanaṃ.",
  "tika-abh04t0:585_15": "Bhāsitabbaṃ bhāsitaṃ,",
  "tika-abh04t0:585_16": "tadeva atthoti bhāsitattho.",
  "tika-abh04t0:585_17": "Abhidheyyattho.",
  "tika-abh04t0:585_18": "Tadatthaviññāpanenāti tikadukānaṃ kucchitānaṃ salanādiatthadīpakena.",
  "tika-abh04t0:586_0": "994.",
  "tika-abh04t0:586_1": "Ko pana vādo khandhārammaṇassāti pubbāparabhāvena vattamāne arahato khandhe ekattanayavasena santānato",
  "tika-abh04t0:586_2": "“amhākaṃ mātulatthero”tiādinā ālambitvā pavattamānaṃ upādānaṃ tassa upādānakkhandheyeva gaṇhāti.",
  "tika-abh04t0:586_3": "Satipi taṃsantatipariyāpanne lokuttarakkhandhe tattha pavattituṃ asamatthabhāvato kā pana kathā khandhe ārabbha pavattamāne.",
  "tika-abh04t0:586_4": "Etena natthi maggo visuddhiyā,",
  "tika-abh04t0:586_5": "natthi nibbānanti evamādivasena pavattā micchādiṭṭhiādayo na maggādivisayā taṃtaṃpaññattivisayāti dīpitaṃ hoti.",
  "tika-abh04t0:587_0": "998. Evaṃ saṃ…pe… lesikāti anupādāniyehi asaṃkilesikānaṃ bhedābhāvamāha.",
  "tika-abh04t0:588_0": "1006.",
  "tika-abh04t0:588_1": "Avijjamāno ca so niccādivipariyāsākāro cāti avi…pe…",
  "tika-abh04t0:588_2": "sākāroti padacchedo.",
  "tika-abh04t0:588_3": "Diṭṭhiyā niccādiavijjamānākārena gayhamānattepi na tadākāro viya paramatthato avijjamāno,",
  "tika-abh04t0:588_4": "atha kho vijjamāno kāyo sakkāyoti avijjamānaniccādivipariyāsākārato visesananti lokuttarā na idaṃ visesanaṃ arahanti “santo vijjamāno kāyo sakkāyo”ti.",
  "tika-abh04t0:588_5": "Vatthu avisesitaṃ hotīti idaṃ “satī kāye”ti ettha kāya-",
  "tika-abh04t0:588_6": "saddo samūhatthatāya anāmasitavisesaṃ khandhapañcakaṃ vadatīti adhippāyena vuttaṃ.",
  "tika-abh04t0:588_7": "Pasādakāyo viya kucchitānaṃ rāgādīnaṃ uppattiṭṭhānatāya kāyoti vuccatīti evaṃ pana atthe sati diṭṭhiyā vatthu visesitameva hotīti lokuttarāpi apanītā.",
  "tika-abh04t0:588_8": "Na hi lokuttarā khandhā uppattiṭṭhānatāya “kāyo”ti vuccantīti.",
  "tika-abh04t0:588_9": "Suddhiyā ahetubhūtenāti gosīlādinā,",
  "tika-abh04t0:588_10": "lokiyasīlena vā lokuttarasīlassa apadaṭṭhānena.",
  "tika-abh04t0:588_11": "“Avītikkamanīyatāsatataṃcaritabbatāhi vā sīlaṃ,",
  "tika-abh04t0:588_12": "tapocaraṇabhāvena samādinnatāya vataṃ.",
  "tika-abh04t0:588_13": "Attano gavādibhāvādhiṭṭhānaṃ sīlaṃ,",
  "tika-abh04t0:588_14": "gacchantoyeva bhakkhanādigavādikiriyākaraṇaṃ vataṃ.",
  "tika-abh04t0:588_15": "Akattabbābhimatato nivattanaṃ vā sīlaṃ,",
  "tika-abh04t0:588_16": "taṃsamādānavato vesabhojanakiccacaraṇādivisesapaṭipatti vata”nti ca sīlabbatānaṃ visesaṃ vadanti.",
  "tika-abh04t0:589_0": "1007.",
  "tika-abh04t0:589_1": "Imassuppādā idaṃ uppajjatīti uppādoti na jananamattaṃ adhippetaṃ,",
  "tika-abh04t0:589_2": "atha kho anirodhopīti “avighātaṃ janasaddo vadatī”ti āha.",
  "tika-abh04t0:589_3": "Tatthāyaṃ jana-",
  "tika-abh04t0:589_4": "sadde nayo,",
  "tika-abh04t0:589_5": "janitāti janā,",
  "tika-abh04t0:589_6": "avihatāti attho.",
  "tika-abh04t0:589_7": "Puthū janā etesanti puthujjanāti puthusatthumānino sattā.",
  "tika-abh04t0:589_8": "Abhisaṅkharaṇādiattho vā jana-",
  "tika-abh04t0:589_9": "saddo anekatthattā dhātūnaṃ.",
  "tika-abh04t0:589_10": "Khandhāyatanādīnaṃ savanādhīnattā paññācakkhupaṭilābhassa tesaṃ savanābhāvadīpakaṃ “assutavā”ti idaṃ padaṃ andhataṃ vadati.",
  "tika-abh04t0:590_0": "Kataṃ jānantīti attanā parehi ca kataṃ kusalākusalaṃ tehi nipphāditaṃ sukhadukkhaṃ yāthāvato jānanti.",
  "tika-abh04t0:590_1": "Paresaṃ attanā,",
  "tika-abh04t0:590_2": "attano ca parehi kataṃ upakāraṃ yathāvuttākārena pākaṭaṃ karonti.",
  "tika-abh04t0:590_3": "Byādhiādīhi dukkhitassa upaṭṭhānādikātabbaṃ,",
  "tika-abh04t0:590_4": "saṃsāradukkhadukkhitasseva vā yathāvuttākārena kātabbaṃ karonti.",
  "tika-abh04t0:590_5": "Ariyakaradhammā ariyasaccānīti purimasaccadvayavasena vuttaṃ “vipassiyamānā aniccādayo”ti.",
  "tika-abh04t0:590_6": "Pariññādivisesena vā passiyamānāti atthe sati aniccādayoti ādi-",
  "tika-abh04t0:590_7": "saddena niccampi nibbānaṃ gahitanti catusaccavasenapi yojetabbaṃ,",
  "tika-abh04t0:590_8": "aniccattādayo vā “aniccādayo”ti vuttāti daṭṭhabbaṃ.",
  "tika-abh04t0:591_0": "Avasesakilesā kilesasotaṃ.",
  "tika-abh04t0:591_1": "Ñāṇanti yāthāvato jānanaṃ.",
  "tika-abh04t0:591_2": "Yathābhūtāvabodhena hi tassa tāni anuppattidhammataṃ āpāditatāya santāne appavesārahāni “saṃvutāni pihitānī”ti ca vuccanti.",
  "tika-abh04t0:591_3": "Tathāti sabbasaṅkhārānaṃ vippakārassa khamanākārena.",
  "tika-abh04t0:591_4": "Aviparītadhammā etāya nijjhāyaṃ khamantīti paññā khantīti.",
  "tika-abh04t0:591_5": "Aduṭṭhasseva titikkhābhāvato tathāpavattā khandhāti adosappadhānā khandhā vuttāti “adoso eva vā”ti tatiyo vikappo vutto.",
  "tika-abh04t0:591_6": "Satipaṭipakkhattā abhijjhādomanassānaṃ “muṭṭhassacca”nti vuttā.",
  "tika-abh04t0:591_7": "Akkhanti doso.",
  "tika-abh04t0:591_8": "Sassatādiantavinimuttā dhammaṭṭhitīti sassatucchedādigāho tappaṭilomabhāvo vutto.",
  "tika-abh04t0:591_9": "Diṭṭhadhammanibbānavādo nibbāne paṭilomabhāvo.",
  "tika-abh04t0:591_10": "Carimānulomañāṇavajjhataṇhādiko kilesoti vutto,",
  "tika-abh04t0:591_11": "paṭipadāñāṇadassanañāṇadassanāni viya gotrabhuñāṇaṃ kilesānaṃ appavattikaraṇabhāvena vattati,",
  "tika-abh04t0:591_12": "kilesavisayātilaṅghanabhāvena pana pavattatīti katvā vuttaṃ “saṅkhāra…pe…",
  "tika-abh04t0:591_13": "pahāna”nti.",
  "tika-abh04t0:592_0": "Diṭṭhiyādīnaṃ samudayasabhāgatā kammassa vikuppādane sahakārīkāraṇabhāvo,",
  "tika-abh04t0:592_1": "dassanādibyāpāraṃ vā attānañca dassanādikiccaṃ cakkhādīnanti evañhi yathātakkitaṃ attānaṃ rūpanti gaṇhāti.",
  "tika-abh04t0:592_2": "Yathādiṭṭhanti takkadassanena yathopaladdhanti adhippāyo.",
  "tika-abh04t0:592_3": "Na hi diṭṭhigatiko rūpāyatanameva attāti gaṇhātīti.",
  "tika-abh04t0:592_4": "Imissāpavattiyāti sāmaññena rūpaṃ attāti sabbasaṅgāhakabhūtāya pavattiyā. Rūpe…pe…",
  "tika-abh04t0:592_5": "mānanti cakkhādīsu taṃsabhāvo attāti pavattamānaṃ attaggahaṇaṃ.",
  "tika-abh04t0:592_6": "Anaññattādiggahaṇanti anaññattaṃ attaniyaattanissitaattādhāratāgahaṇaṃ.",
  "tika-abh04t0:592_7": "Vaṇṇādīnanti vaṇṇarukkhapupphamaṇīnaṃ.",
  "tika-abh04t0:592_8": "Nanu ca rukkhapupphamaṇiyo paramatthato na vijjanti?",
  "tika-abh04t0:592_9": "Saccaṃ na vijjanti,",
  "tika-abh04t0:592_10": "tadupādānaṃ pana vijjatīti taṃ samuditādippakāraṃ idha rukkhādipariyāyena vuttanti rukkhādinidassanepi",
  "tika-abh04t0:592_11": "na doso chāyārukkhādīnaṃ viya rūpassa attano ca saṃsāmibhāvādimattassa adhippetattā.",
  "tika-abh04t0:593_0": "1008.",
  "tika-abh04t0:593_1": "Jātiādisabhāvanti jātibhavādīnaṃ nibbattinibbattanādisabhāvaṃ,",
  "tika-abh04t0:593_2": "uppādanasamatthatā paccayabhāvo.",
  "tika-abh04t0:594_0": "1009.",
  "tika-abh04t0:594_1": "Sāmaññena “tadekaṭṭhā kilesā”ti,",
  "tika-abh04t0:594_2": "parato “avaseso lobho”tiādivacanato pārisesato sāmatthiyato vā labbhamānatāya satipi āgatatte sarūpena",
  "tika-abh04t0:594_3": "pabhedena vā diṭṭhiādayo viya anāgatattā lobhādayo “anāgatā”ti vuttāti āha “idha …pe…",
  "tika-abh04t0:594_4": "ssetu”nti.",
  "tika-abh04t0:594_5": "Atthato viññāyati lobhādīhi sahajātā hutvā diṭṭhiyā eva pāḷiyaṃ vuttakilesabhāvato.",
  "tika-abh04t0:594_6": "Itipi attho yujjati saṃyojanakilesānampi paṭiniddesārahattā sampayuttasamuṭṭhānabhāvato ca.",
  "tika-abh04t0:594_7": "Saṃyojanarahitehīti saṃyojanabhāvarahitehi thinauddhaccaahirikānottappehi,",
  "tika-abh04t0:594_8": "thinaahirikānottappehi vā.",
  "tika-abh04t0:595_0": "1013. Ekade…pe…",
  "tika-abh04t0:595_1": "vadati avayavenapi samudāyo vuccatīti.",
  "tika-abh04t0:595_2": "Hetu etesaṃ atthīti vā hetukā.",
  "tika-abh04t0:595_3": "Aniyatoti na avadhārito.",
  "tika-abh04t0:595_4": "Purimapadāvadhāraṇavasena gahetabbatthattā vivaraṇīyatthavā.",
  "tika-abh04t0:595_5": "Atthato nikkhipitunti “tayo kusalahetū alobho adoso amoho”tiādīsu viya purimanayena dassitadhammeyeva",
  "tika-abh04t0:595_6": "hetupahātabbahetukabhedato atthadassanavasena niddisitunti attho.",
  "tika-abh04t0:596_0": "1029.",
  "tika-abh04t0:596_1": "Abhiññāyuttavajjānaṃ mahaggatānaṃ parittārammaṇattābhāvā “mahaggatā vā iddhividhādayo”ti vuttaṃ.",
  "tika-abh04t0:596_2": "Atītaṃsañāṇassa kāmāvacarattā “ceto…pe…",
  "tika-abh04t0:596_3": "ñāṇasampayuttā”ti āha.",
  "tika-abh04t0:597_0": "1035.",
  "tika-abh04t0:597_1": "Anantare niyuttānīti cutianantaraṃ phalaṃ anantaraṃ,",
  "tika-abh04t0:597_2": "tasmiṃ niyuttāni taṃ ekantena nipphādanato anatikkamanakānīti attho.",
  "tika-abh04t0:597_3": "Vuttappakārassa anantarassa karaṇaṃ anantaraṃ,",
  "tika-abh04t0:597_4": "taṃ sīlānīti yojetabbaṃ.",
  "tika-abh04t0:597_5": "Anekesu ānantariyesu katesu kiñcāpi balavatoyeva paṭisandhidānaṃ,",
  "tika-abh04t0:597_6": "na itaresaṃ,",
  "tika-abh04t0:597_7": "attanā pana kātabbakiccassa teneva katattā tassa vipākassa upatthambhanavasena pavattanato na itarāni tena nivāritaphalāni nāma honti,",
  "tika-abh04t0:597_8": "ko pana vādo paṭipakkhesu kusalesūti vuttaṃ “paṭipakkhena anivāraṇīyaphalattā”ti.",
  "tika-abh04t0:597_9": "“Anekasmimpi…pe…",
  "tika-abh04t0:597_10": "natthī”ti kasmā vuttaṃ,",
  "tika-abh04t0:597_11": "nanu anekesu ānantariyesu katesu balavaṃyeva paṭisandhidāyakanti tena itaresaṃ vipāko paṭibāhito hotīti āha “na ca tesa”ntiādi.",
  "tika-abh04t0:597_12": "Tañca tesaṃ aññamaññaṃ appaṭibāhakattaṃ mātikāvaṇṇanāyaṃ vitthārena vicāritameva.",
  "tika-abh04t0:598_0": "Atthato āpannaṃ aggahetvā yathārutavaseneva pāḷiyā atthaṃ gahetvā tesaṃ vādānaṃ tapparabhāvena pavattiṃ",
  "tika-abh04t0:598_1": "sandhāya ahetukavādādīnaṃ visesaṃ dassetuṃ “purimavādo”tiādi vuttaṃ.",
  "tika-abh04t0:598_2": "Aniyyānikaniyyānikabhedaṃ pana sambhārakammaṃ bandhamokkhahetūti bandhamokkhahetuṃ paṭisedhentopi kammaṃ paṭisedheti.",
  "tika-abh04t0:598_3": "Sumaṅgalavilāsiniyaṃ pana vipākassa kammakilesasamādhipaññānaṃ hetubhāvato vipākopi bandhamokkhahetūti",
  "tika-abh04t0:598_4": "“natthi hetūti vadanto ubhayaṃ paṭibāhatī”ti vuttaṃ.",
  "tika-abh04t0:598_5": "Tattha kammaṃ paṭisedhentenapi vipāko paṭisedhito hoti,",
  "tika-abh04t0:598_6": "vipākaṃ paṭisedhentenapi kammanti tayopi ete vādā atthato ubhayapaṭisedhakāti veditabbā.",
  "tika-abh04t0:598_7": "Niyatamicchādiṭṭhinti ahetukavādādipaṭisaṃyutte asaddhamme uggahaparipucchāvinicchayapasutassa “natthi",
  "tika-abh04t0:598_8": "hetū”tiādinā raho nisīditvā cintentassa tasmiṃ ārammaṇe micchāsati santiṭṭhati,",
  "tika-abh04t0:598_9": "cittaṃ ekaggaṃ hoti,",
  "tika-abh04t0:598_10": "javanāni javanti.",
  "tika-abh04t0:598_11": "Paṭhamajavane satekiccho hoti,",
  "tika-abh04t0:598_12": "tathā dutiyādīsu.",
  "tika-abh04t0:598_13": "Sattame atekicchabhāvaṃ patto nāma hoti.",
  "tika-abh04t0:598_14": "Yā evaṃ pavattā diṭṭhi,",
  "tika-abh04t0:598_15": "taṃ sandhāya vuttaṃ “niyatamicchādiṭṭhi”nti.",
  "tika-abh04t0:598_16": "Tato purimabhāvā aniyatā.",
  "tika-abh04t0:599_0": "1039.",
  "tika-abh04t0:599_1": "Sahajāta aññamañña nissaya atthi avigatādivisiṭṭhabhāvepi maggapaccayassa sampayogavisiṭṭhatādīpaneneva",
  "tika-abh04t0:599_2": "sahajātādivisiṭṭhatāpi viññāyatīti pāḷiyaṃ “sampayutto”ti vuttanti “sampayogavisiṭṭhenā”ti vuttaṃ. Magga…pe… dassetuṃ,",
  "tika-abh04t0:599_3": "na pana maggaṅgānaṃ aññamaññaṃ maggapaccayabhāvābhāvatoti adhippāyo.",
  "tika-abh04t0:599_4": "Evaṃ satīti yadi maggaṅgānaṃ maggapaccayalābhitāya pakāsano paṭhamanayo,",
  "tika-abh04t0:599_5": "evaṃ sante.",
  "tika-abh04t0:599_6": "Maggaṅgānipi vedanādayo viya maggahetukabhāvena vattabbattā amaggasabhāvānaṃ alobhādīnaṃ tadaññesaṃ tadubhayasabhāvānaṃ",
  "tika-abh04t0:599_7": "dhammānaṃ paccayabhāvadīpane tatiyanaye viya na ṭhapetabbānīti āha “ṭhapetvāti na vattabbaṃ siyā”ti.",
  "tika-abh04t0:599_8": "Pubbeti purimanaye.",
  "tika-abh04t0:600_0": "Dutiyanayepīti pi-",
  "tika-abh04t0:600_1": "saddena paṭhamanayaṃ sampiṇḍeti.",
  "tika-abh04t0:600_2": "Tena sammādiṭṭhiyā purimasmiṃ nayadvaye ṭhapitattā tassa sahetukabhāvadassano tatiyanayo āraddhoti dasseti.",
  "tika-abh04t0:600_3": "Tatiyanaye sammādiṭṭhiyā sahetukabhāvadassanaṃ anicchanto codako “kathaṃ dassito”ti codetvā “nanū”tiādinā attano adhippāyaṃ vivarati.",
  "tika-abh04t0:600_4": "Itaro “yathā hī”tiādinā dassanena pahātabbahetubhāvena vuttānampi lobhādīnaṃ aññamaññaṃ sahajekaṭṭhasampayuttasaṅkhārakkhandhapariyāpannato",
  "tika-abh04t0:600_5": "dassanena pahātabbahetukasaṅgaho viya maggahetubhāvena vuttāyapi sammādiṭṭhiyā maggahetukabhāvopi yujjati",
  "tika-abh04t0:600_6": "maggahetusampayuttasaṅkhārakkhandhapariyāpannabhāvatoti dasseti.",
  "tika-abh04t0:601_0": "Tato aññassevāti tato sammādiṭṭhisaṅkhātahetuto aññassa alobhādosasseva.",
  "tika-abh04t0:601_1": "Aññenāti “maggo hetū”ti ito aññena.",
  "tika-abh04t0:601_2": "Alobhādosānaṃyeva adhippetattā tesaṃyeva āveṇikena maggahetūti iminā pariyāyena.",
  "tika-abh04t0:601_3": "Sādhāraṇena pariyāyenāti tiṇṇampi hetūnaṃ adhippetattā maggāmaggasabhāvānaṃ sādhāraṇena maggahetumaggahetūti iminā pariyāyena.",
  "tika-abh04t0:601_4": "Tesanti hetūnaṃ.",
  "tika-abh04t0:601_5": "Aññesanti hetusampayuttānaṃ.",
  "tika-abh04t0:601_6": "Atthavisesavasenāti “maggahetukā”ti pāḷiyā atthavisesavasena.",
  "tika-abh04t0:601_7": "Amohena alobhādosāmohehi ca sesadhammānaṃ sahetukabhāvadassanavasena pavattā dutiyatatiyanayā “sarūpato hetuhetumantadassana”nti vuttā.",
  "tika-abh04t0:601_8": "Tathāadassanatoti sarūpena adassanato.",
  "tika-abh04t0:601_9": "Atthena…pe…",
  "tika-abh04t0:601_10": "gamanatoti “maggaṅgāni ṭhapetvā taṃsampayutto”ti vacanato maggasabhāvānaṃ dhammānaṃ maggapaccayatāsaṅkhāto sampayuttānaṃ hetubhāvo sarūpato dassito.",
  "tika-abh04t0:601_11": "Maggahetubhūtāya pana sammādiṭṭhiyā sampayuttānaṃ hetuhetubhāvo atthato ñāpito hotīti attho.",
  "tika-abh04t0:602_0": "1040.",
  "tika-abh04t0:602_1": "Asabhāvadhammo garukātabbo na hotīti “sabhāvadhammo”ti vuttaṃ.",
  "tika-abh04t0:602_2": "Teneva paṭṭhānavaṇṇanāyaṃ “ārammaṇādhipati jātibhedato kusalākusalavipākakiriyarūpanibbānavasena chabbidho”ti vakkhati.",
  "tika-abh04t0:602_3": "Maggādīni ṭhapetvāti maggādīni pahāya.",
  "tika-abh04t0:602_4": "Aññesanti maggādito aññesaṃ. Adhi…pe…",
  "tika-abh04t0:602_5": "vassāti ārammaṇādhipatipaccayabhāvassa.",
  "tika-abh04t0:602_6": "Paññuttarattā kusalānaṃ lokuttarakathāya ca paññādhurattā vīmaṃsādhipatissa sesādhipatīnaṃ padhānatā veditabbā.",
  "tika-abh04t0:603_0": "1041.",
  "tika-abh04t0:603_1": "Padesasattavisayattā paṭhamavikappassa sakalasattavasena dassetuṃ “kappasahassātikkamepi vā”tiādi vuttaṃ.",
  "tika-abh04t0:603_2": "Laddhokāsaṃ yaṃ bhavissatīti laddhokāsaṃ yaṃ kammaṃ pāpuṇissati.",
  "tika-abh04t0:603_3": "Kappasahassātikkame avassaṃ uppajjanavipākattā tadapi…pe…",
  "tika-abh04t0:603_4": "vuccatīti.",
  "tika-abh04t0:603_5": "Aladdhattalābhatāya uppādādikkhaṇaṃ appattassa vipākassa anuppannabhāvo natthibhāvo pākaṭabhāvābhāvatoti",
  "tika-abh04t0:603_6": "vuttaṃ “natthi nāma na hotīti anuppanno nāma na hotī”ti.",
  "tika-abh04t0:603_7": "Tatthāti arūpabhavaṅge.",
  "tika-abh04t0:604_0": "Avipakkavipākaṃ kammaṃ sahakārīkāraṇasamavāyālābhena akatokāsaṃ vipākābhimukhabhāvābhāvato vipakkavipākakammasarikkhakanti vuttaṃ “aladdho…pe… deyyā”ti.",
  "tika-abh04t0:604_1": "Kiccanipphattiyā asati uppannampi kammaṃ anuppannasamānanti “okāso na bhaveyyā”ti etassa samatthatā na siyāti atthamāha.",
  "tika-abh04t0:604_2": "Tena apacayagāmikammakiccassa okāsābhāvo dassito.",
  "tika-abh04t0:604_3": "Pubbe niratthakattā uppattiyā okāso na bhaveyyāti payojanābhāvato kammuppattiyā okāsābhāvo vutto.",
  "tika-abh04t0:604_4": "“Vipākato aññassa pavattiokāso na bhaveyyā”ti iminā asambhavatoti ayametesaṃ viseso.",
  "tika-abh04t0:604_5": "Dhuvavipākassa kammassa vipākena nidassanamattabhūtenāti adhippāyo.",
  "tika-abh04t0:604_6": "Ariyamaggaānantariyakammānaṃ viya mahaggatakammānaṃ niyatasabhāvatābhāvā aṭṭhasamāpattīnaṃ “balavavirahe”tiādinā savisesanadhuvavipākatā vuttā.",
  "tika-abh04t0:604_7": "Ettha ca “pañca ānantariyakammānī”ti nidassanamattaṃ daṭṭhabbaṃ niyatamicchādiṭṭhiyāpi dhuvavipākattā.",
  "tika-abh04t0:604_8": "Yassa kammassa katattā yo vipāko niyogato uppajjissati,",
  "tika-abh04t0:604_9": "so tassa anāgatakālepi uppādivohāraṃ labhati.",
  "tika-abh04t0:604_10": "So ca uppādivohāro āyūhitakammavasena vuccamāno bhāvinā āyūhitabhāvena maggo anuppannoti ettha vuttoti dassetuṃ “yaṃ āyūhitaṃ bhavissatī”tiādi vuttaṃ.",
  "tika-abh04t0:605_0": "1050.",
  "tika-abh04t0:605_1": "Upādānehi ādinnāti sambandho.",
  "tika-abh04t0:605_2": "Aññeti upādānārammaṇehi aññe anupādāniyāti attho.",
  "tika-abh04t0:605_3": "Ādikena gahaṇenāti “ahaṃ phalaṃ sacchākāsi”nti evaṃ paccavekkhaṇañāṇasaṅkhātena gahaṇena.",
  "tika-abh04t0:605_4": "Idāni upetatthadīpakassa upa-",
  "tika-abh04t0:605_5": "saddassa vasena upādinna-",
  "tika-abh04t0:605_6": "saddassa atthaṃ vattuṃ “upādinnasaddena vā”tiādi vuttaṃ.",
  "tika-abh04t0:605_7": "Tattha nibbānassa anajjhattabhāvato “amaggaphaladhammāyeva vuttā”ti āha.",
  "tika-abh04t0:605_8": "Itarehīti ajjhattapadādīhi.",
  "tika-abh04t0:606_0": "Tikanikkhepakathāvaṇṇanā niṭṭhitā.",
  "tika-abh04t0:607_0": "Dukanikkhepakathāvaṇṇanā",
  "tika-abh04t0:608_0": "1062.",
  "tika-abh04t0:608_1": "Mettāya ayanaṃ upagamanaṃ mettāyanaṃ,",
  "tika-abh04t0:608_2": "tañca attano santāne mettāya lābho uppādanaṃ sattānaṃ anupagamo atthato majjanamevāti “mettā,",
  "tika-abh04t0:608_3": "medana”nti vatvā “sinehana”nti āha.",
  "tika-abh04t0:609_0": "1065.",
  "tika-abh04t0:609_1": "Tasmiṃ tasmiṃ visaye cittaṃ saṃrañjatīti cittassa saṃrañjanaṃ.",
  "tika-abh04t0:609_2": "Taṇhāvicaritādīti ādi-",
  "tika-abh04t0:609_3": "saddena esanādayo saṅgahitā.",
  "tika-abh04t0:609_4": "Taṇhāya vipulatā visayavasena pavattivasena vā veditabbā.",
  "tika-abh04t0:609_5": "Aniccādisabhāvassa rūpādikassa niccādito gahaṇaṃ abhiniveso visesato taṇhāvasena hoti taṇhārahitāya diṭṭhiyā",
  "tika-abh04t0:609_6": "abhāvāti upacāravasena nimittassa kattubhāvamāha “niccādito gaṇhantī visaṃvādikā hotī”ti.",
  "tika-abh04t0:609_7": "Pākaṭena saddena labbhamānattā yathārutaviññāyamānattā ca visattikāsaddassa visatasabhāvo “padhāno attho”ti vutto.",
  "tika-abh04t0:609_8": "“Antalikkhacaro pāso,",
  "tika-abh04t0:609_9": "yvāyaṃ carati mānaso.",
  "tika-abh04t0:609_10": "Tena taṃ bādhayissāmī”tiādivasena mārena gahitatāya.",
  "tika-abh04t0:610_0": "1066.",
  "tika-abh04t0:610_1": "Anatthacaraṇādianabhisandhānakatāya aṭṭhānabhūtesu ca vassavātādisaṅkhāresu uppannakopo viya sattesu",
  "tika-abh04t0:610_2": "atthācaraṇādinā āropanādhippāyesuyeva tadajjhāropanavasena pavatto yadipi anāyatanuppattiyā aṭṭhānāghātoyeva hoti,",
  "tika-abh04t0:610_3": "sattavisayattā pana sati cittassa ekantabyāpattiyaṃ kammapathabhedo hotiyevāti sakkā viññātuṃ,",
  "tika-abh04t0:610_4": "aṭṭhānuppattiyaṃ panassa na siyā kammapathabhedoti āha “sattesu uppanno aṭṭhānakopo karotī”ti.",
  "tika-abh04t0:610_5": "Paṭighādipadānaṃ ghaṭṭanāpurimayāmavikāruppattisamaññādīsupi dassanato “paṭivirodhādipadāni tesaṃ visesanatthānī”ti vuttaṃ.",
  "tika-abh04t0:611_0": "1091.",
  "tika-abh04t0:611_1": "Dve dhammā tayo dhammāti saddantarasannidhānena paricchedavato bahuvacanassa dassanato “aparicchedena bahuvacanenā”ti vuttaṃ.",
  "tika-abh04t0:611_2": "Uddeso katoti iti-",
  "tika-abh04t0:611_3": "saddo hetuattho.",
  "tika-abh04t0:611_4": "Tena bahuvacanena uddesakaraṇaṃ bahuvacanena pucchāya kāraṇanti dīpeti.",
  "tika-abh04t0:611_5": "Uddesānuvidhāyinī hi pucchāti.",
  "tika-abh04t0:611_6": "Tathā hi saṅkhāparicchinne uddese “katame vā tayo”ti saṅkhāparicchinnāva pucchā karīyatīti.",
  "tika-abh04t0:611_7": "Uddesena dhammānaṃ atthitāmattavacanicchāyaṃ sabhāvabhūmikāraṇaphalādiparicchedo viya saṅkhāparicchedopi",
  "tika-abh04t0:611_8": "na kātabboti adhippāyena “aniddhāritaparicchede”tiādi vuttaṃ.",
  "tika-abh04t0:611_9": "“Apaccayā dhammā”ti padato pana heṭṭhā anekabhedabhinnā dhammā aparicchedena bahuvacaneneva uddiṭṭhā,",
  "tika-abh04t0:611_10": "uddhañca tathā uddisīyantīti taṃ sotapatitatāya bhedābhāvepi paramatthato appaccayadhammassa asaṅkhatadhammassa",
  "tika-abh04t0:611_11": "ca sopādisesanirupādisesarāgakkhayādiasaṅkhatādivacanavacanīyabhāvena upacaritabhedegahite padadvayena",
  "tika-abh04t0:611_12": "atthi kāci bhedamattāti aparicchedena bahuvacanena uddeso katoti yuttaṃ siyā.",
  "tika-abh04t0:611_13": "Uddesānusārīni pucchānigamanānīti tānipi tathā pavattāni.",
  "tika-abh04t0:611_14": "Niddeso pana yathādhippetasabhāvādiparicchedavibhāvanavaseneva kātabboti asaṅkhatā dhātu icceva kato paramatthato bhedābhāvadīpanatthanti daṭṭhabbaṃ.",
  "tika-abh04t0:611_15": "Kathetukāmatāvasena pucchanto yassa katheti,",
  "tika-abh04t0:611_16": "tena kātabbapucchāya karaṇato taggataṃ ajānanaṃ saṃsayaṃ vā anuvidhāyayeva pucchatīti “sabhāva…pe…",
  "tika-abh04t0:611_17": "ajānantassa vasena pucchā karīyatī”ti vuttaṃ.",
  "tika-abh04t0:611_18": "Niddesato pubbetiādinā aṭṭhakathāyaṃ vuttaṃ pucchānusandhiṃyeva vibhāveti.",
  "tika-abh04t0:612_0": "1101.",
  "tika-abh04t0:612_1": "Bhinditvāti vibhajitvā.",
  "tika-abh04t0:612_2": "Rūpāva…pe…",
  "tika-abh04t0:612_3": "viññeyyāti kāmāvacarakusalamahākiriyaviññāṇena mahaggatadhammānaṃ sammasanavasena yathāyogaṃ mahaggatappamāṇadhammānaṃ",
  "tika-abh04t0:612_4": "paccavekkhaṇādivasena rūparāgārūparāgasampayuttena akusalamanoviññāṇena mahaggatadhammānaṃ abhinivesanaassādanavasena",
  "tika-abh04t0:612_5": "taṃtaṃpaññattiyañca taṃtaṃvohāravasena pavattena āvajjanena ca yathāvuttaviññāṇānaṃ purecārikena kāmāvacaradhammā",
  "tika-abh04t0:612_6": "na viññeyyā.",
  "tika-abh04t0:612_7": "Itarenāti parittārammaṇena.",
  "tika-abh04t0:612_8": "Kāmāvacarānameva ārammaṇānanti niddhāraṇe sāmivacanaṃ.",
  "tika-abh04t0:612_9": "Rūpārammaṇādīhi viññāṇehi tattha rūpārammaṇena viññāṇenapi saddādīnaṃ aviññeyyatā rūpassa ca viññeyyatā.",
  "tika-abh04t0:612_10": "Evaṃ sesesupi yojanā daṭṭhabbā.",
  "tika-abh04t0:612_11": "Cakkhudvārikena saddādīnaṃ aviññeyyatā rūpassa viññeyyatātiādinā dvārabhedavasena yojetabbaṃ.",
  "tika-abh04t0:612_12": "Itaranti iṭṭhamajjhattaṃ aniṭṭhamaniṭṭhamajjhattañca.",
  "tika-abh04t0:612_13": "Rūpāvacarādayo kāmāvacaravipākādīhīti rūpāvacarārūpāvacaralokuttarapaññattiyo kāmāvacaravipākehi lokuttarā",
  "tika-abh04t0:612_14": "kāmāvacarato ñāṇavippayuttakusalakiriyehi akusalehi ca aviññeyyāti yojetabbaṃ.",
  "tika-abh04t0:612_15": "Nibbānassa avijānanasabhāvo eva attasambhavo.",
  "tika-abh04t0:613_0": "1102.",
  "tika-abh04t0:613_1": "Rūpārūpāvacarakammūpapattibhave diṭṭhirahito lobho bhavāsavoti yathāvuttavisayo diṭṭhisahito sabbakāmāvacaradhammavisayo",
  "tika-abh04t0:613_2": "ca lobho kāmāsavo bhavituṃ yuttoti vuttaṃ “bhavāsavaṃ…pe… siyā”ti.",
  "tika-abh04t0:613_3": "Kāmāsavabhavāsavavinimuttassa hi lobhassa abhāvaṃ sayameva vakkhatīti.",
  "tika-abh04t0:613_4": "Pāḷiyanti aṭṭhakathākaṇḍapāḷiyaṃ.",
  "tika-abh04t0:613_5": "Tattha yathā “kāmāsavo aṭṭhasu lobhasahagatacittuppādesu uppajjatī”ti vuttaṃ,",
  "tika-abh04t0:613_6": "evaṃ “bhavāsavo aṭṭhasu lobhasahagatacittuppādesu uppajjatī”ti avatvā “catūsudiṭṭhigatavippayuttalobhasahagatacittuppādesu",
  "tika-abh04t0:613_7": "uppajjatī”ti vuttattā “bhavāsavo…pe…",
  "tika-abh04t0:613_8": "yuttesu eva uppajjatī”ti pāḷiyaṃ vuttoti sāvadhāraṇaṃ vuttaṃ.",
  "tika-abh04t0:613_9": "Tathā ca vakkhati “bhavāsavo catūsu diṭṭhigatavippayuttesu avijjāsavena saddhiṃ ekadhāva ekato uppajjatī”ti.",
  "tika-abh04t0:613_10": "Sopi rāgoti sassatadiṭṭhisahagato rāgo.",
  "tika-abh04t0:613_11": "Kāmabhavapatthanā viya kāmāsavoti yuttaṃ vattuṃ.",
  "tika-abh04t0:613_12": "Sassatadiṭṭhisahagatarāgakāmabhavapatthanānampi hi bhavāsavoti vattabbapariyāyo atthīti “sassatadiṭṭhisahagato",
  "tika-abh04t0:613_13": "rāgo bhavarāgavasena patthanā bhavāsavo nāmā”ti vuttaṃ,",
  "tika-abh04t0:613_14": "na tesaṃ idha adhippetabhavāsavabhāvadassanatthanti aṭṭhakathāyaṃ adhippāyo daṭṭhabbo.",
  "tika-abh04t0:613_15": "Tathā hi “rūpārūpasaṅkhāte kammato ca upapattito ca duvidhepi bhave āsavo bhavāsavo”ti vuttanti.",
  "tika-abh04t0:613_16": "Tattha kāmabhavapatthanāya tāva kāmāsavabhāvo hotu,",
  "tika-abh04t0:613_17": "rūpārūpabhavesu sassatābhinivesasahagatarāgassa kathanti?",
  "tika-abh04t0:613_18": "Sopi yathāvuttavisaye kāmanavasena pavattito kāmāsavoyeva nāma.",
  "tika-abh04t0:613_19": "Sabbepi hi tebhūmakā dhammā kamanīyaṭṭhena kāmāti.",
  "tika-abh04t0:613_20": "Na cettha aniṭṭhappasaṅgo diṭṭhivippayuttalobhassa bhavāsavabhāvena visuṃ uddhaṭattā.",
  "tika-abh04t0:613_21": "Avassañcetamevaṃ viññātabbaṃ,",
  "tika-abh04t0:613_22": "itarathā rūpārūpabhavesu ucchedadiṭṭhisahagatassapi lobhassa bhavāsavabhāvo āpajjeyyāti.",
  "tika-abh04t0:613_23": "Kāmāsavādayo eva diṭṭhadhammikasamparāyikāsavabhāvena dvidhā vuttā.",
  "tika-abh04t0:614_0": "1103.",
  "tika-abh04t0:614_1": "Idha pāḷiyāpi bhavāsavavinimuttalobhassa kāmāsavabhāvo na na sakkā yojetunti dassetuṃ “kāmāsavaniddese cā”tiādi vuttaṃ.",
  "tika-abh04t0:614_2": "“Dhammacchando saddhā”ti keci.",
  "tika-abh04t0:615_0": "1105.",
  "tika-abh04t0:615_1": "Upādānakkhandhesveva pavattati tabbinimuttassa dhammassa jīvaggahaṇavisayassa paramatthato abhāvā. Rūpe…pe…",
  "tika-abh04t0:615_2": "viññāṇe vā pana na patiṭṭhāti rūpādīnaṃ aviparītasabhāvamatte aṭṭhatvā sayaṃ samāropitassa tesu parikappanāmattasiddhassa",
  "tika-abh04t0:615_3": "kassaci ākārassa abhinivesanato.",
  "tika-abh04t0:615_4": "Tenevāha “tato aññaṃ katvā”ti.",
  "tika-abh04t0:615_5": "Tato upādānakkhandhato.",
  "tika-abh04t0:615_6": "Vedanādayopi hi keci diṭṭhigatikā aniccāti passantīti.",
  "tika-abh04t0:615_7": "Tatoti vā sarīrasaṅkhātarūpakkhandhato.",
  "tika-abh04t0:615_8": "“Aññaṃ jīvaṃ aññaṃ sarīra”nti hi vuttaṃ.",
  "tika-abh04t0:615_9": "Hotīti bhavati sassataṃ attāti attho.",
  "tika-abh04t0:615_10": "Aññanti brahmaissarādito aññaṃ.",
  "tika-abh04t0:616_0": "Arūpabhavo viya rūparāgappahānena rūpabhavo kāmarāgappahānena pattabbo.",
  "tika-abh04t0:616_1": "Rūpībrahmānañca pañcakāmaguṇiko rāgo pahīyati,",
  "tika-abh04t0:616_2": "na vimānādīsu rāgoti so akāmarāgoti katvā kāmāsavo na hotīti aṭṭhakathāyaṃ paṭikkhittaṃ.",
  "tika-abh04t0:616_3": "Ṭīkākārehi pana kāmāsavabhavāsavavinimuttalobhābhāvadassanena rūpībrahmānaṃ vimānādirāgassapi kāmacchandādibhāvato",
  "tika-abh04t0:616_4": "diṭṭhivippayuttarūpārūpabhavarāgavinimutto sabbo lobho kāmāsavoti dassito.",
  "tika-abh04t0:616_5": "Tattha yuttaṃ vicāretvā gahetabbaṃ.",
  "tika-abh04t0:616_6": "Siyā āsavasampayutto kāmarāgena bhavarāgena vā sahuppattiyaṃ,",
  "tika-abh04t0:616_7": "siyā āsavavippayutto tadaññarāgena sahuppattiyaṃ,",
  "tika-abh04t0:616_8": "“catūsu diṭṭhigatā”tiādipāḷiyā abhāvadassanena kāmāsavabhavāsavavinimuttalobhābhāvaṃ dassetvā “kāmāsavo”tiādipāḷidassanena",
  "tika-abh04t0:616_9": "diṭṭhirāgassa kāmāsavabhāvaṃ sādheti.",
  "tika-abh04t0:616_10": "Pahātabbadassanatthanti pahātabbatādassanatthaṃ.",
  "tika-abh04t0:616_11": "Pahāneti pahānanimittaṃ.",
  "tika-abh04t0:617_0": "1121.",
  "tika-abh04t0:617_1": "Jātiyāti khattiyasabhāvādijātisampattiyā.",
  "tika-abh04t0:617_2": "Gottenāti gotamagottādiukkaṭṭhagottena.",
  "tika-abh04t0:617_3": "Kolaputtiyenāti mahākulabhāvena.",
  "tika-abh04t0:617_4": "Vaṇṇapokkharatāyāti vaṇṇasampannasarīratāya.",
  "tika-abh04t0:617_5": "“Pokkhara”nti hi sarīraṃ vuccatīti.",
  "tika-abh04t0:617_6": "Mānaṃ jappetīti mānaṃ pavatteti karoti.",
  "tika-abh04t0:617_7": "Pavatto māno pavattamāno.",
  "tika-abh04t0:617_8": "Puggalavisesanti seyyassa seyyotiādibhedaṃ puggalavisesaṃ.",
  "tika-abh04t0:617_9": "Seyyaṃ bhinditvā pavattamāno seyyamāno.",
  "tika-abh04t0:617_10": "Tiṇṇanti seyyassa seyyādīnaṃ tiṇṇaṃ “seyyohamasmī”tiādinā aññaṃ puggalaṃ anissāya vuttānaṃ.",
  "tika-abh04t0:617_11": "Seyyādivasena attano mananaṃ paggaho māno,",
  "tika-abh04t0:617_12": "tassa karaṇaṃ seyyohamasmītiādipavattiyevāti vuttaṃ “seyyoti ādikiccakaraṇa”nti.",
  "tika-abh04t0:618_0": "1140.",
  "tika-abh04t0:618_1": "Sabbopi lobho abhijjhāsabhāvoti abhijjhā āsavadvayasabhāvā,",
  "tika-abh04t0:618_2": "kāmarāgo kāmāsavasabhāvo evāti āsavadvayaekāsavabhāvo abhijjhākāmarāgānaṃ viseso vutto.",
  "tika-abh04t0:618_3": "Na abhijjhā ca dhammā ṭhapetvā diṭṭhiṃ avijjañca noāsavasabhāvā.",
  "tika-abh04t0:618_4": "Abhijjhā ca āsavadvayasabhāvā eva,",
  "tika-abh04t0:618_5": "naabhijjhāsabhāvo ca lobho natthīti adhippāyena “noāsavalobhassa sabbhāvo vicāretabbo”ti āha.",
  "tika-abh04t0:618_6": "Gaṇanāya hetuyā sattāti vuttanti pañhāvārapāṭhaṃ sandhāya vuttaṃ.",
  "tika-abh04t0:618_7": "Tattha hi “āsavo dhammo āsavassa dhammassa hetupaccayena paccayo.",
  "tika-abh04t0:618_8": "Āsavo dhammo noāsavassa dhammassa.",
  "tika-abh04t0:618_9": "Āsavo dhammo āsavassa ca noāsavassa ca.",
  "tika-abh04t0:618_10": "Noāsavo dhammo noāsavassa.",
  "tika-abh04t0:618_11": "Noāsavo dhammo āsavassa.",
  "tika-abh04t0:618_12": "Noāsavo dhammo āsavassa ca noāsavassa ca.",
  "tika-abh04t0:618_13": "Āsavo ca noāsavo ca dhammā noāsavassa hetupaccayena paccayo”ti imesaṃ vārānaṃ vasena “gaṇanāya sattā”ti vuttaṃ.",
  "tika-abh04t0:618_14": "Tattha yadi noāsavasabhāvopi lobho siyā,",
  "tika-abh04t0:618_15": "diṭṭhisampayuttacittassa vasena “āsavo ca noāsavo ca dhammā mohayathāvuttalobhā āsavassa dhammassa diṭṭhiyā hetupaccayena paccayo”ti sattamo,",
  "tika-abh04t0:618_16": "pāḷiyaṃ āgataṃ sattamaṃ aṭṭhamaṃ katvā “āsavo ca noāsavo ca dhammā āsavassa ca noāsavassa ca dhammassa",
  "tika-abh04t0:618_17": "hetupaccayena paccayo”ti navamo pañho vucceyya,",
  "tika-abh04t0:618_18": "na pana vuttoti.",
  "tika-abh04t0:618_19": "Evaṃ diṭṭhisampayuttalobhassa noāsavabhāvābhāvaṃ dassetvā itarassapi taṃ dassetuṃ “diṭṭhivippayutte cā”tiādi vuttaṃ.",
  "tika-abh04t0:619_0": "1162.",
  "tika-abh04t0:619_1": "Yathārūpe rūpappabandhe vattamāne puggalo gacchati tiṭṭhati nisīdatīti vuccati,",
  "tika-abh04t0:619_2": "tathā visadarūpassa uppādakaṃ cittaṃ iriyāpathūpatthambhakaṃ.",
  "tika-abh04t0:619_3": "Taṃ pana kusalato kiriyato ca pañcamajjhānacittaṃ abhiññāppattaṃ appattañca bhinditvā sattapaññāsa javanāni voṭṭhabbanañcāti aṭṭhapaññāsavidhaṃ.",
  "tika-abh04t0:619_4": "Sahajātadhammānaṃ akammaññabhāvakarattā thinamiddhasahagatacittaṃ visadāni rūpāni na samuṭṭhapeti na",
  "tika-abh04t0:619_5": "upatthambheti cāti vuttaṃ “iriyāpathaṃ sandhāretuṃ asakkonta”nti.",
  "tika-abh04t0:620_0": "1163.",
  "tika-abh04t0:620_1": "Vipakkhepi bhāvato anekantikattā rūpattāsādhakattaṃ.",
  "tika-abh04t0:620_2": "Garubhāvappatti lahutāviraho daṭṭhabbo.",
  "tika-abh04t0:620_3": "Satipi aññesampi akusalādīnaṃ lahutāvirahe thinamiddhānaṃ ekantato lahutāpaṭipakkhattā kāraṇānurūpattā",
  "tika-abh04t0:620_4": "ca phalassa “thinamiddhasamuṭṭhitarūpehī”ti vuttaṃ.",
  "tika-abh04t0:620_5": "Na jāgara…pe…",
  "tika-abh04t0:620_6": "santatinti etena nāmakāye supanassa asiddhataṃ dasseti.",
  "tika-abh04t0:620_7": "Middhassa phalattāti ettha middhaṃyeva niddākāraṇanti nāyaṃ niyamo icchito,",
  "tika-abh04t0:620_8": "niddākāraṇameva pana middhanti niyamo icchitoti daṭṭhabbo.",
  "tika-abh04t0:620_9": "Tathā hi khīṇāsavānaṃ niddāya middhato aññaṃ kāraṇaṃ karajakāyassa dubbalabhāvo aṭṭhakathāyaṃ dassitoti.",
  "tika-abh04t0:621_0": "Chādanaṃ,",
  "tika-abh04t0:621_1": "avattharaṇaṃ vā onāho,",
  "tika-abh04t0:621_2": "so rūpasseva sabhāvoti parassa āsaṅkaṃ manasi katvā āha “tena saha vuttā onāhapariyonāhā cā”ti.",
  "tika-abh04t0:621_3": "Asaṅkocavasena visadā pavatti vipphārikabhāvo.",
  "tika-abh04t0:621_4": "Āvaraṇabhāvo viyāti etena āvaraṇasabhāvattepi middhassa tabbidhuro anaññasādhāraṇattā onahanādibhāvoti dasseti.",
  "tika-abh04t0:621_5": "Sāmaññañhi pañcannampi kāmacchandādīnaṃ āvaraṇasabhāvoti āvaraṇabhāvasadisassa onahanādibhāvassa nāmakāye labbhamānassa gahitatāti etthādhippāyo.",
  "tika-abh04t0:622_0": "Pānanti anuyogoti ca taṃkiriyāsādhikā cetanā adhippetāti surāpānassa surā…pe…",
  "tika-abh04t0:622_1": "yogassa ca akusalabhāvena upakkilesadubbalīkaraṇabhāvo yuttoti vutto.",
  "tika-abh04t0:622_2": "“Surāmerayassa ajjhoharaṇaṃ pānaṃ pamādaṭṭhānānuyogo cā”ti parassa adhippāyo.",
  "tika-abh04t0:622_3": "Nīvaraṇaṃ hutvā vātiādinā idaṃ dasseti “nīvaraṇasabhāvānaṃ nīvaraṇasampayuttabhāvadassanaparāya codanāya",
  "tika-abh04t0:622_4": "nīvaraṇanti katthaci adiṭṭhapayogassa asampayuttassa rūpassa yathālābhato gahaṇaṃ ñāyoyeva na hoti,",
  "tika-abh04t0:622_5": "siddhanīvaraṇabhāvasampayuttasabhāvānaṃyeva pana gahaṇanti taṃsabhāvā arūpadhammāyeva dassitā,",
  "tika-abh04t0:622_6": "na rūpanti thinaṃ viya middhampi arūpamevāti viññāyatī”ti.",
  "tika-abh04t0:622_7": "Yanti yena vacanena.",
  "tika-abh04t0:622_8": "Asambhavavacanatoti asambhavavacanabhāvato.",
  "tika-abh04t0:623_0": "Tenāti tena rūpārammaṇassa chandarāgassa pahānavacanena.",
  "tika-abh04t0:623_1": "Rūpappahānato aññoti katvā rūpe chandarāgappahānaṃ “añño kāro”ti vuttaṃ.",
  "tika-abh04t0:623_2": "Yaṃ aṭṭhakathāyaṃ “aññathā”ti vuttaṃ.",
  "tika-abh04t0:623_3": "Idantiādinā “taṃ pajahathā”ti pāḷiyā na nippariyāyappahānaṃ adhippetanti dasseti.",
  "tika-abh04t0:623_4": "Arūpasseva yujjatīti sududdasaṃ dūraṅgamādippavattakaṃ cittaṃ taṃsampayutto arūpadhammoyeva vibandhituṃ samatthoti dasseti.",
  "tika-abh04t0:623_5": "Cetaso pariyuṭṭhānanti kusalacittassa gahaṇaṃ.",
  "tika-abh04t0:623_6": "Nīvaraṇāni hi uppajjamānāni uppajjituṃ appadānena kusalavāraṃ gaṇhantīti vuccanti.",
  "tika-abh04t0:623_7": "Gahaṇañcettha pariyuṭṭhānaṃ “corā magge pariyuṭṭhiṃsū”tiādīsu viya.",
  "tika-abh04t0:624_0": "1176.",
  "tika-abh04t0:624_1": "Uddhaccaṃ kukkuccañca saha vuttanti uddesapucchānigamane sandhāya vuttaṃ.",
  "tika-abh04t0:624_2": "Yaṃ pana aṭṭhakathāyaṃ uddhaccassa kukkuccena vinābhāvakāraṇaṃ vatvā “bhinditvā vutta”nti vuttaṃ,",
  "tika-abh04t0:624_3": "taṃ “nīvaraṇā ceva nīvaraṇasampayuttā cā”ti padassa niddese uddhaccakukkuccānaṃ visuṃ niddiṭṭhataṃ sandhāya vuttaṃ.",
  "tika-abh04t0:624_4": "Kāmacchandassa ukkaṭṭhanīvaraṇatā orambhāgiyabhāvo.",
  "tika-abh04t0:624_5": "So hi rūparāgārūparāgappakārakāmacchandaṃ upādāya tato tibbakiccatāya “ukkaṭṭhanīvaraṇa”nti vuccati.",
  "tika-abh04t0:624_6": "Kāmacchandanīvaraṇantveva lobho vutto,",
  "tika-abh04t0:624_7": "na bhinditvā.",
  "tika-abh04t0:624_8": "Kāmacchandanīvaraṇassa ca anavasesato anāgāmimaggena pahāne vuccamāne catutthamaggavajjho lobho anīvaraṇasabhāvo āpajjatīti āha “yadi…pe… siyā”ti.",
  "tika-abh04t0:624_9": "Nonīvaraṇo rūparāgārūparāgappakāro lobhadhammo nīvaraṇassa avijjādikassa. Ādi-",
  "tika-abh04t0:624_10": "saddena “nonīvaraṇo dhammo nīvaraṇassa ca nonīvaraṇassa ca dhammassa.",
  "tika-abh04t0:624_11": "Nīvaraṇo ca nonīvaraṇo ca dhammā nīvaraṇassa dhammassa.",
  "tika-abh04t0:624_12": "Nīvaraṇo ca nonīvaraṇo ca dhammā nonīvaraṇassa dhammassa.",
  "tika-abh04t0:624_13": "Nīvaraṇo ca nonīvaraṇo ca dhammā nīvaraṇassa ca nonīvaraṇassa ca dhammassa hetupaccayena paccayo”ti ime pañhe saṅgaṇhāti.",
  "tika-abh04t0:624_14": "Cattārīti vuttaṃ nīvaraṇapadamūlakānaṃ tiṇṇaṃ nonīvaraṇamūlakassa ekassa vasena.",
  "tika-abh04t0:624_15": "Nīvaraṇanonīvaraṇatadubhayamūlakānaṃ pana tiṇṇaṃ tiṇṇaṃ vasena navāti vuttaṃ.",
  "tika-abh04t0:624_16": "Tasmāti yathādassitanayāya pāḷiyā abhāvā nonīvaraṇalobhābhāvā.",
  "tika-abh04t0:625_0": "1219.",
  "tika-abh04t0:625_1": "Tenevāti purimadiṭṭhiākāreneva uppajjamānena.",
  "tika-abh04t0:625_2": "Diṭṭhigatikehi vuccamānānaṃ “niccaṃ subha”nti evamādivacanānaṃ,",
  "tika-abh04t0:625_3": "diṭṭhirahitehi vuccamānānaṃ gaganakusumādilokavohāravacanānañca vatthūni vācāvatthumattānīti āha “vācā…pe… vā”ti.",
  "tika-abh04t0:626_0": "1221.",
  "tika-abh04t0:626_1": "Cittena paraloke ṭhitoti yasmiṃ loke nibbattivasena sayaṃ ṭhito,",
  "tika-abh04t0:626_2": "tato aññaṃ lokaṃ paralokoti cittena gahetvā ṭhito.",
  "tika-abh04t0:627_0": "1236.",
  "tika-abh04t0:627_1": "Na hi purimehītiādinā paṭhamamaggādīhi samugghāṭitaapāyagamanīyabhāvādikā eva rāgādayo dutiyamaggādīhi pahīyantīti dasseti.",
  "tika-abh04t0:628_0": "1287.",
  "tika-abh04t0:628_1": "Upaṭṭhitepi duggatinimittādike na tathā tibbo lobho uppajjati,",
  "tika-abh04t0:628_2": "yathā sugatinimittādiketi āha “balavanikantivirahenā”ti.",
  "tika-abh04t0:629_0": "1301.",
  "tika-abh04t0:629_1": "Ekasmiṃ cittuppāde uppannānaṃ viya ekasmiṃ santāne uppannānampi sahapavattipariyāyo atthīti pahānekaṭṭhena",
  "tika-abh04t0:629_2": "rāgaraṇena vicikicchuddhaccasahagatamohassa saraṇatā vuttā.",
  "tika-abh04t0:629_3": "Uddhaccavicikicchāhi yo moho sahajāto bhave,",
  "tika-abh04t0:629_4": "sopi rāgena saraṇo pahānekaṭṭhabhāvatoti.",
  "tika-abh04t0:629_5": "Lobhadosamohatadekaṭṭhakilesataṃsampayuttakkhandhataṃsamuṭṭhānakammabhedato sabbassapi akusalassa saṅgahaṇavasena",
  "tika-abh04t0:629_6": "pavatto saraṇapadaniddeso araṇavibhaṅgasuttenapi aññadatthu saṃsandatīti dassetuṃ “araṇavibhaṅgasutte”tiādimāha.",
  "tika-abh04t0:629_7": "Yaṃ pana aṭṭhakathāyaṃ sampayogappahānekaṭṭhabhāvadīpanena rāgādīnaṃ sabbesaṃ vā akusaladhammānaṃ saraṇabhāvadassanaṃ,",
  "tika-abh04t0:629_8": "taṃ pāḷiyā yathādassitadhammānaṃ aññamaññasaraṇabhāvadassanaparaṃ,",
  "tika-abh04t0:629_9": "tadaññadhammānaṃ saraṇabhāvapaṭisedhanaparanti araṇavibhaṅgasuttavirodhoti daṭṭhabbaṃ.",
  "tika-abh04t0:629_10": "Suttantadesanāya vā pariyāyakathābhāvato nippariyāyato saraṇabhāvo viya araṇabhāvopi akusaladhammānaṃyevāti",
  "tika-abh04t0:629_11": "tathāpavattāya aṭṭhakathāya na koci suttavirodhoti daṭṭhabbaṃ.",
  "tika-abh04t0:630_0": "Suttantikadukanikkhepakathāvaṇṇanā",
  "tika-abh04t0:631_0": "1313. Ahaṃ-",
  "tika-abh04t0:631_1": "saddena hetubhūtena yo atthoti ettha ahaṃ-",
  "tika-abh04t0:631_2": "saddo atthoti adhippeto.",
  "tika-abh04t0:631_3": "Atthāvabodhanattho hi saddappayogo.",
  "tika-abh04t0:631_4": "Atthaparādhīno kevalo atthapadatthako,",
  "tika-abh04t0:631_5": "so padatthavipariyesakārinā pana iti-",
  "tika-abh04t0:631_6": "saddena parato payuttena saddapadatthako jāyati yathā gāvīti ayamāhāti go-",
  "tika-abh04t0:631_7": "saddaṃ āhāti viññāyati.",
  "tika-abh04t0:631_8": "Tena viññattivikārasahito saddo paññattīti dasseti.",
  "tika-abh04t0:631_9": "Tathā hi “buddhassa bhagavato vohāro lokiyasote paṭihaññatī”tiādinā paññattiyā vacanabhāvaṃ sādhayati.",
  "tika-abh04t0:631_10": "Aññathātiādinā paññattiyā asaddasabhāvatte dosamāha.",
  "tika-abh04t0:631_11": "Adhivacanāditā siyā,",
  "tika-abh04t0:631_12": "tathā ca adhivacanādīnaṃ adhivacanapathādito viseso na siyāti dukoyeva na sambhaveyyāti adhippāyo.",
  "tika-abh04t0:631_13": "Aṭṭhakathāyaṃ pana sakasantatipariyāpanne rūpādayo dhamme samūhato santānato ca ekattavasena gahetvā",
  "tika-abh04t0:631_14": "ahanti vohariyamānā upādāpaññatti saṅkhāyati voharīyatīti saṅkhāti adhippetā.",
  "tika-abh04t0:631_15": "Tathā sesesu yathāsambhavaṃ daṭṭhabbaṃ.",
  "tika-abh04t0:631_16": "Tenevāha “dattoti ettāvatā sattapaññattiṃ dassetvā aññampi upādāpaññattiṃ dassetu”ntiādi.",
  "tika-abh04t0:631_17": "Padatthassāti ahaṃ-",
  "tika-abh04t0:631_18": "saddādipadābhidheyyassa,",
  "tika-abh04t0:631_19": "paramatthassa vā.",
  "tika-abh04t0:631_20": "Adhivacanaṃ saddoti adhippāyena “vadantenā”tiādi vuttaṃ.",
  "tika-abh04t0:631_21": "So hi attanā ñāpetabbamatthaṃ sayaṃ ñāto eva ñāpetīti aggahitasambandhassa na saddo atthappakāsanasamatthoti vuttaṃ “pubbe gahitasaññenā”ti.",
  "tika-abh04t0:631_22": "Visesena ñāyatīti samaññāti saṃ-",
  "tika-abh04t0:631_23": "saddassa visesatthataṃ āha.",
  "tika-abh04t0:632_0": "Karīyatīti idaṃ imassatthassa adhivacananti evaṃ nikkhipīyati.",
  "tika-abh04t0:632_1": "Nāmabhūtaṃ vacanameva taṃ taṃ atthaṃ niddhāretvā sahetukaṃ katvā vadati byañjayati cāti āha “nāmamicceva vuttaṃ hotī”ti.",
  "tika-abh04t0:632_2": "Tenevāha “na hi pathavī”tiādi.",
  "tika-abh04t0:632_3": "Pathavīsaṅkhātanti pathavī-",
  "tika-abh04t0:632_4": "saddābhidheyyaṃ.",
  "tika-abh04t0:633_0": "Ācariyāti aṭṭhakathāya saṃvaṇṇanakā ācariyā,",
  "tika-abh04t0:633_1": "na aṭṭhakathācariyāti adhippāyena vadati.",
  "tika-abh04t0:633_2": "Mātikāyanti mātikāvaṇṇanāyaṃ.",
  "tika-abh04t0:633_3": "Tenāti mātikāvaṇṇanāvacanena.",
  "tika-abh04t0:633_4": "Imissā pāḷiyā aṭṭhakathāya ca atthadassanassa etassa yathāvuttassa ācariyavādassa virodho siyā,",
  "tika-abh04t0:633_5": "tameva virodhaṃ “na hī”tiādinā vivarati.",
  "tika-abh04t0:633_6": "Tattha adhivacanapathādibhāvena vuttānaṃ dhammānaṃ pakāsakassa sabhāvassa viññattivikārasahitasaddasseva",
  "tika-abh04t0:633_7": "vacanamattaṃ adhikāraṃ katvā pavattiādi yujjati,",
  "tika-abh04t0:633_8": "na asabhāvassāti adhippāyena “uppādavayakiccarahitassā”tiādi vuttaṃ.",
  "tika-abh04t0:633_9": "Tattha aniddhāritasabhāvassāti paramatthato anupaladdhasabhāvassa.",
  "tika-abh04t0:634_0": "Duvidhāti paññāpanapaññāpitabbabhedato duvidhā.",
  "tika-abh04t0:634_1": "Yathāvuttappakārāti uppādavayakiccarahitātiādippakārā.",
  "tika-abh04t0:634_2": "Aṭṭhakathāyaṃ puggalapaññattivaṇṇanāyaṃ.",
  "tika-abh04t0:634_3": "Nanu ca tattha upanidhāpaññattiādayo aparāpi paññattiyo vuttā,",
  "tika-abh04t0:634_4": "atha kasmā “cha paññattiyova vuttā”ti vuttaṃ?",
  "tika-abh04t0:634_5": "Saccaṃ vuttā,",
  "tika-abh04t0:634_6": "tā pana vijjamānapaññattiādīsu chasu eva antogadhāti “aṭṭhakathāyaṃ vijjamānapaññattiādayo cha paññattiyova vuttā”ti vuttaṃ.",
  "tika-abh04t0:635_0": "Tattha rūpādi viya avijjamānattā paññāpitabbattā ca avijjamānapaññatti,",
  "tika-abh04t0:635_1": "avijjamānassa ca sattarathādiatthassa paññāpanato avijjamānapaññattīti evaṃ avijjamānapaññattivacanena",
  "tika-abh04t0:635_2": "yathāvuttā duvidhāpi paññatti saṅgahitāti āha “avijjamāna…pe… vuttā”ti.",
  "tika-abh04t0:635_3": "Itarehīti vijjamānapaññattiādīhi avasesehi pañcahi,",
  "tika-abh04t0:635_4": "rūpavedanādīnaṃ sattarathādīnañca atthānaṃ pakārehi ñāpanato taṃtaṃvācako saddoyeva visayabhedato vijjamānapaññattiādibhedā",
  "tika-abh04t0:635_5": "paññatti saṅkhādīhi dasahi padehi vuttāti ayaṃ purimo attho,",
  "tika-abh04t0:635_6": "so ca yathārutavaseneva pāḷiyā viññāyamānattā “pāḷianugato ujuko”ti ca vutto.",
  "tika-abh04t0:635_7": "Yadi cātiādīsu sattādikā yathāvuttappakārā upādāpaññatti yadi avijjamānapaññatti,",
  "tika-abh04t0:635_8": "sā atthīti na vattabbā.",
  "tika-abh04t0:635_9": "Avijjamānā ca sā paññāpitabbato paññatti cāti tesaṃ ācariyānaṃ laddhīti adhippāyo.",
  "tika-abh04t0:635_10": "Idāni tassā laddhiyā vasena paññattipathāti vuttadhammānampi vijjamānapaññattibhāvāpatticodanena tattha dosaṃ dasseti “yathā cā”tiādinā.",
  "tika-abh04t0:635_11": "Tatoti yasmā avijjamānattā paññāpitabbattā ca sattarathādīnaṃ avijjamānapaññattibhāvo viya vijjamānattā",
  "tika-abh04t0:635_12": "paññāpitabbattā ca sabbesaṃ sabhāvadhammānaṃ vijjamānapaññattibhāvo āpajjati,",
  "tika-abh04t0:635_13": "tasmāti attho.",
  "tika-abh04t0:636_0": "“Athā”tiādinā paññattipathaniddesato visiṭṭhassa paññattidhammaniddesassa sayameva kāraṇamāsaṅkati.",
  "tika-abh04t0:636_1": "“Nāpī”tiādinā tassa kāraṇassa asiddhataṃ dasseti.",
  "tika-abh04t0:636_2": "“Purisoti saṅkhā”tiādīsu saṅkhādayopi nāmādīhi atthato avisiṭṭhā vuttāti āha “saṅkhādisaddānaṃ samānatthattā”ti.",
  "tika-abh04t0:636_3": "Vacanaggahaṇaṃ vacanuccāraṇaṃ.",
  "tika-abh04t0:636_4": "Aññassāti nāmapaññattiṃ sandhāyāha.",
  "tika-abh04t0:636_5": "Tesanti saṅketaggahaṇavacanaggahaṇānaṃ.",
  "tika-abh04t0:636_6": "Asamatthatā na sambhavatīti yojanā.",
  "tika-abh04t0:636_7": "Tameva asambhavaṃ “yadi hī”tiādinā vivarati.",
  "tika-abh04t0:636_8": "Paññattiyāti nāmapaññattiyā.",
  "tika-abh04t0:636_9": "Paññattipaññāpaneti yāya nāmapaññattiyā upādāyapaññatti rūpādayo ca paññāpīyanti,",
  "tika-abh04t0:636_10": "yā ca sotadvāraviññāṇasantānānantaramuppannena gahitapubbasaṅketena manodvāraviññāṇasantānena gayhati,",
  "tika-abh04t0:636_11": "sā ayaṃ nāmāti tassā paññāpane asaṅkarato ṭhapane.",
  "tika-abh04t0:636_12": "Atha vā sotadvāraviññāṇasantānānantaramuppannena manodvāraviññāṇasantānena paññattiyā gāhāpane paricchindane.",
  "tika-abh04t0:636_13": "Tassā aññā paññatti vattabbā siyāti tassā nāmapaññattiyā ñāpane saṅketaggahaṇavacanaggahaṇānaṃ sahakārīkāraṇabhūtā",
  "tika-abh04t0:636_14": "aññā nāmapaññatti atthīti vattabbā anuññātabbā siyā.",
  "tika-abh04t0:636_15": "Tato atthavijānanameva na siyāti kevalāni saṅketaggahaṇavacanaggahaṇāni atthapaññāpane viya paññattiñāpanepi asamatthāni,",
  "tika-abh04t0:636_16": "paññatti ca ñātāyeva tesaṃ sahakārīkāraṇaṃ taṃjānanatthaṃ paññattianantaraparikappane ca anavatthānāpattīti atthādhigamassa sambhavo eva na bhaveyya.",
  "tika-abh04t0:637_0": "Saṅketo rūpādīsu na kiñci hoti,",
  "tika-abh04t0:637_1": "bhūtādinimittaṃ bhāvanāvisesañca upādāya vohariyamānā kasiṇādipaññatti viya taṃ taṃ saṅketitabbaṃ saṅketakaraṇañca upādāya vohāramatto,",
  "tika-abh04t0:637_2": "tassa ca paññāpikā nāmapaññattīti yathāvuttadosāpattiṃ dassento “nāpi saṅketaggahaṇa”nti avoca.",
  "tika-abh04t0:637_3": "Nanu ca atthavijānanāsambhavacodaneneva saṅketaggahaṇābhavopi dassitoti?",
  "tika-abh04t0:637_4": "Saccametaṃ,",
  "tika-abh04t0:637_5": "saṅkete pana ācariyānaṃ matibhedo vijjati.",
  "tika-abh04t0:637_6": "Tattha ekapakkhiko ayaṃ dosoti dassanatthaṃ tassa visuṃ vacanaṃ vuccamānā rūpādayo dhammāvacanatthā paññāpitabbā ca,",
  "tika-abh04t0:637_7": "tadabhidhāyako saddo paññattīti.",
  "tika-abh04t0:637_8": "Ettāvatā sabbavohāro sijjhatīti adhippāyena “vacana…pe…",
  "tika-abh04t0:637_9": "janaṃ natthī”ti āha.",
  "tika-abh04t0:637_10": "Paññattiyā vacanabhāvo siddho paṭihananasotabbatādīpakattā tesaṃ pāṭhānanti adhippāyo. Ādi-",
  "tika-abh04t0:637_11": "saddena “atthi keci buddhassa bhagavato vohāraṃ suṇanti,",
  "tika-abh04t0:637_12": "niruttipaṭisambhidā paccuppannārammaṇā”ti evamādiṃ saṅgaṇhāti.",
  "tika-abh04t0:637_13": "Tasmāti yasmā “paññattidhammā”ti padassa yathāvuttapaññattiyo atthoti etasmiṃ pakkhe mātikāvaṇṇanāya virodho,",
  "tika-abh04t0:637_14": "aṭṭhakathāyaṃ avuttatā,",
  "tika-abh04t0:637_15": "imissā pāḷiyā ananugamo,",
  "tika-abh04t0:637_16": "sabbe dhammā paññattīti niddisitabbatā,",
  "tika-abh04t0:637_17": "paññattipathapadassa navattabbatā,",
  "tika-abh04t0:637_18": "anavatthānāpattito atthavijānanāsambhavoti aneke dosā,",
  "tika-abh04t0:637_19": "viññattivikārasahitassa pana saddassa paññattibhāve yathāvuttadosābhāvo anekesaṃ pāṭhappadesānañca anulomanaṃ, tasmā.",
  "tika-abh04t0:637_20": "Tattha yuttaṃ gahetabbanti adhippāyenāha “pāḷi…pe… tabbo”ti.",
  "tika-abh04t0:638_0": "Yadi sattātiādinā saddassa paññattibhāve aṭṭhakathāya virodhamāha.",
  "tika-abh04t0:638_1": "Evaṃ paññattibhāve yadi saddassa paññattibhāvo,",
  "tika-abh04t0:638_2": "tassa paramatthato vijjamānattā rūpādiatthassa ca paññāpanato vijjamānapaññattibhāvo eva siyā,",
  "tika-abh04t0:638_3": "na avijjamānapaññattibhāvo.",
  "tika-abh04t0:638_4": "Na hi te sattādayo paññattīti.",
  "tika-abh04t0:638_5": "Evañca avijjamānapaññattiyā abhāvo eva siyā.",
  "tika-abh04t0:638_6": "Vuttā ca aṭṭhakathāyaṃ “avijjamānapaññattī”ti.",
  "tika-abh04t0:638_7": "Itaro visayassa avijjamānattā tassa avijjamānapaññattibhāvoti yathāvuttavirodhābhāvaṃ dassento “avijjamānāna”ntiādimāha.",
  "tika-abh04t0:638_8": "Idāni sattādivisayassa kenacipi pariyāyena atthitāya abhāvadassanena tabbisayāya paññattiyā avijjamānapaññattibhāvaṃyeva vavatthapeti “ayañca vādo”ti.",
  "tika-abh04t0:638_9": "Vijjamānā eva sattādayo rūpādisabhāvābhāvavasena “avijjamānā”ti vuccanti,",
  "tika-abh04t0:638_10": "na sabbathā abhāvato.",
  "tika-abh04t0:638_11": "Tathā hi tathā tathā paññāpiyamānabhāvena viññāyantīti yathāvuttarūpo vādo “rūpaṃ atthīti?",
  "tika-abh04t0:638_12": "Hevatthi heva natthīti.",
  "tika-abh04t0:638_13": "Sevatthi seva natthīti.",
  "tika-abh04t0:638_14": "Na hevaṃ vattabbe.",
  "tika-abh04t0:638_15": "Sevatthi seva natthīti. Āmantā.",
  "tika-abh04t0:638_16": "Atthaṭṭho natthaṭṭho”ti evaṃ pavattāya hevatthikathāya.",
  "tika-abh04t0:638_17": "Tattha hi rūpādayo dhammā rūpādisabhāvena atthi,",
  "tika-abh04t0:638_18": "vedanādisabhāvena natthi,",
  "tika-abh04t0:638_19": "tasmā sabbamevidaṃ evaṃ atthi evaṃ natthīti evaṃladdhike sandhāya “rūpaṃ atthī”ti pucchā sakavādissa.",
  "tika-abh04t0:638_20": "“Hevatthi heva natthī”ti vissajjanaṃ paravādissa.",
  "tika-abh04t0:638_21": "Atha naṃ sakavādī yadi rūpameva evaṃ atthi evaṃ natthīti laddhi,",
  "tika-abh04t0:638_22": "evaṃ sante so eva atthi so eva natthi nāmāti pucchanto “sevatthī”ti āha.",
  "tika-abh04t0:638_23": "Itaro teneva sabhāvena atthitaṃ,",
  "tika-abh04t0:638_24": "teneva natthitaṃ sandhāya paṭikkhipati.",
  "tika-abh04t0:638_25": "Dutiyaṃ puṭṭho sakabhāvena atthitaṃ,",
  "tika-abh04t0:638_26": "parabhāvena natthitaṃ sandhāya paṭijānāti.",
  "tika-abh04t0:638_27": "Tato sakavādī “atthaṭṭho natthaṭṭho”tiādinā atthitā vā natthitā vā aññamaññaviruddhā ekasmiṃ dhamme vinā",
  "tika-abh04t0:638_28": "kālabhedena asambhavattāti kiṃ ekattaṃ āpajjatīti dassento paravādiṃ niggaṇhātīti.",
  "tika-abh04t0:638_29": "Paṭisiddhoti ca “rūpaṃ ‘rūpa’nti hevatthi,",
  "tika-abh04t0:638_30": "rūpaṃ ‘vedanā’ti heva natthī”tiādinā vuttāya rūpavedanāsaññāsaṅkhāraviññāṇānaṃ sakabhāvena atthitāya",
  "tika-abh04t0:638_31": "parabhāvena natthitāya ca paṭisedhanena sattādīnampi tathābhāvo paṭisedhito hotīti katvā vuttaṃ.",
  "tika-abh04t0:639_0": "Rūpādayo na hontīti rūpādisabhāvā na honti.",
  "tika-abh04t0:639_1": "Tathā tathāti samūhasantānādivasena.",
  "tika-abh04t0:639_2": "Vicittasaññā parikappavasena uppajjati.",
  "tika-abh04t0:639_3": "Yadi sattarathādisaññāvalambito vacanattho vijjamāno na hoti,",
  "tika-abh04t0:639_4": "nanu sattarathādiabhilāpā anariyavohārā jāyantīti āha “na ca te abhilāpā”tiādi.",
  "tika-abh04t0:639_5": "Attano vasena kiñci ahontaṃ paññāpakassa vacanasseva vasena paññāpitabbattā paññattivohāraṃ labhati.",
  "tika-abh04t0:639_6": "Imināva adhippāyenātiādi “sayaṃ avijjamāno”tiādinā vuttamevatthaṃ sandhāyāha.",
  "tika-abh04t0:639_7": "Tanti sattādiggahaṇaṃ.",
  "tika-abh04t0:639_8": "“Brahmavihāracatukkaṃ sattapaññattiṃ ārabbha pavattattā navattabbārammaṇaṃ nāma hotī”tiādinā aṭṭhakathāyaṃ tattha tattha na vattabbanti vuttaṃ.",
  "tika-abh04t0:639_9": "Yadi parittādibhāvena na vattabbaṃ,",
  "tika-abh04t0:639_10": "kathaṃ avijjamānassa sattādikassa paccayabhāvoti āha “khandhasamūhasantāna”ntiādi.",
  "tika-abh04t0:639_11": "Tanti khandhasamūhasantānaṃ.",
  "tika-abh04t0:639_12": "Tadupādānabhūtanti puggaloti gahaṇapaññattīnaṃ kāraṇabhūtaṃ.",
  "tika-abh04t0:639_13": "Yadi puggalasaññāya sevamānassa kusalādiuppatti hoti,",
  "tika-abh04t0:639_14": "kathaṃ puggaladassanaṃ micchādassananti paṭisiddhanti āha “yasmā panā”tiādi.",
  "tika-abh04t0:639_15": "Pathavīdhātu upalabbhatīti puggalābhāve vipakkhavasena nidassanamāha.",
  "tika-abh04t0:639_16": "Idañhettha anumānaṃ.",
  "tika-abh04t0:639_17": "Na rūpādayo vivecetvā puggalo upalabbhati tesaṃ aggahaṇe tathārūpāya buddhiyā abhāvato sevanādayo viyāti.",
  "tika-abh04t0:639_18": "Puggalo upalabbhati sacchikaṭṭhaparamatthena yo chaviññāṇaviññeyyoti saṃsarati muccati cāti evaṃ diṭṭhiyā parikappitapuggalova paṭisedhito,",
  "tika-abh04t0:639_19": "na vohārapuggaloti dassento “paṭise…pe…",
  "tika-abh04t0:639_20": "diṭṭhī”ti āha.",
  "tika-abh04t0:640_0": "Gāthāya pañcasu khandhesu rūpaṃ vedanā saññā cetanā viññāṇanti etesu kaṃ nāma dhammaṃ sattoti jānāsi nu,",
  "tika-abh04t0:640_1": "etesu ekampi sattoti gaṇhituṃ nārahatīti dasseti.",
  "tika-abh04t0:640_2": "Atha etehi añño eko satto atthīti paccesi.",
  "tika-abh04t0:640_3": "Evampi māra diṭṭhigataṃ nu te. Nu-",
  "tika-abh04t0:640_4": "saddo diṭṭhigatameveti avadhāraṇattho. Kasmā?",
  "tika-abh04t0:640_5": "Yasmā suddhasaṅkhārapuñjoyaṃ.",
  "tika-abh04t0:640_6": "Tamevatthaṃ vivarati “nayidha sattūpalabbhatī”ti.",
  "tika-abh04t0:640_7": "Yasmā paccakkhato vā anumānato vā anupaladdhito natthi ettha koci satto nāmāti adhippāyo.",
  "tika-abh04t0:640_8": "Yadi satto natthi,",
  "tika-abh04t0:640_9": "kathaṃ satto saṃsāramāpādītiādi nīyatīti.",
  "tika-abh04t0:640_10": "Kimettha netabbaṃ,",
  "tika-abh04t0:640_11": "sattoti vohārasatto adhippeto,",
  "tika-abh04t0:640_12": "yasmā satta-",
  "tika-abh04t0:640_13": "saddo vohāre pavattatīti.",
  "tika-abh04t0:640_14": "Dutiyagāthāya sambandhaṃ dassento “satto panā”tiādimāha.",
  "tika-abh04t0:640_15": "Aṅgasambhārāti aṅgasambhārato akkhacakkaīsādiaṅgasambhāramupādāyāti attho.",
  "tika-abh04t0:640_16": "Sattoti vohāro.",
  "tika-abh04t0:641_0": "Avijjamānassāti accantaṃ avijjamānassa sasavisāṇādikassa.",
  "tika-abh04t0:641_1": "Yadi accantaṃ avijjamānaṃ,",
  "tika-abh04t0:641_2": "kathaṃ taṃ gayhatīti āha “parikappita”nti.",
  "tika-abh04t0:641_3": "Lokasaññātaṃ ghaṭādi.",
  "tika-abh04t0:641_4": "Ettha pana yathā attānaṃ ārabbha uppajjamānakadhammānaṃ taṃsantatipatitānañca kilesupatāpābhāvena assatthabhāvapaccayatāya",
  "tika-abh04t0:641_5": "uppādādirahitampi nibbānaṃ “assāsanakarasa”nti vuccati,",
  "tika-abh04t0:641_6": "evaṃ attānaṃ ārabbha pavattanakadhammavasena uppādādirahitāpi paññatti pavattāti vuttā.",
  "tika-abh04t0:641_7": "Hetuattho vā antonītoti pavattitā vohāritāti attho daṭṭhabbo.",
  "tika-abh04t0:641_8": "Tathā nāmapaññatti paññapetabbamatthaṃ gahitāyeva paññāpeti,",
  "tika-abh04t0:641_9": "viññatti viya adhippāyaṃ viññāpetīti sā gahetabbābhāvato vuccamānatthadvārena vuccamānāti vuttā.",
  "tika-abh04t0:641_10": "Paññāpitabbapaññattiyā pana vuccamānabhāve vattabbameva natthi.",
  "tika-abh04t0:641_11": "Tathā pakārato ñāpanabhāvena ñāpetabbañāpananti katvā gahetabbattāyeva ca tassā aniddhāritasabhāvatā paṭikkhittā daṭṭhabbā.",
  "tika-abh04t0:641_12": "Na hi sabhāvadhammānaṃ kakkhaḷaphusanādi sarūpato saddena vacanīyabhāvaṃ bhajati,",
  "tika-abh04t0:641_13": "apica kho nesaṃ kāladesādibhedabhinnānaṃ vinivattaaññajātiyako sajātiyasādhāraṇo pubbasaṅketānurūpaṃ ajjhāropasiddho sāmaññākāro vacanīyo.",
  "tika-abh04t0:641_14": "Tatthāpi na vinā kenaci pavattinimittena saddo pavattatīti tassa pavattinimittabhūto lokasaṅketasiddho",
  "tika-abh04t0:641_15": "taṃtaṃvacanatthaniyato sāmaññākāraviseso nāma paññattīti pubbācariyā.",
  "tika-abh04t0:641_16": "So hi tasmiṃ tasmiṃ atthe saddaṃ nāmeti,",
  "tika-abh04t0:641_17": "tassa tassa vā atthassa nāmasaññaṃ karotīti nāmaṃ,",
  "tika-abh04t0:641_18": "pakārehi ñāpanato paññatti cāti.",
  "tika-abh04t0:642_0": "Kassa pana so ākāravisesoti?",
  "tika-abh04t0:642_1": "Paññāpetabbatthassāti veditabbaṃ.",
  "tika-abh04t0:642_2": "Anekākārā hi atthāti.",
  "tika-abh04t0:642_3": "Evañca katvā tassā paññattiyā gahetabbatāvacanañca samatthitaṃ bhavati,",
  "tika-abh04t0:642_4": "avassañca etamevaṃ sampaṭicchitabbaṃ.",
  "tika-abh04t0:642_5": "Aññathā vacanavacanīyabhedānaṃ saṅkaro siyā,",
  "tika-abh04t0:642_6": "sabbopi attho sabbassa saddassa vacanīyo,",
  "tika-abh04t0:642_7": "sabbo ca saddo sabbassa atthassa vācakoti na cettha saṅketaggahaṇeneva tesaṃ pavattāti sakkā vattuṃ vavatthitesu eva tesu saṅketaggahaṇassa pavattito.",
  "tika-abh04t0:643_0": "Apare pana “yathā dhūmato aggianumāne na kevalena dhūmeneva aggi viññāyati,",
  "tika-abh04t0:643_1": "dhūmassa pana agginā avinābhāvasaṅkhāto sambandho viññāyamāno dhūmena aggi viññāyati,",
  "tika-abh04t0:643_2": "evaṃ saddena atthavijānane na kevalena saddena tadattho viññāyati.",
  "tika-abh04t0:643_3": "Taṃtaṃsaddassa pana tena tena atthena avinābhāvasaṅkhāto sambandho viññāyamāno tena tena saddena atthaṃ ñāpetīti veditabbaṃ.",
  "tika-abh04t0:643_4": "Aññathā aggahitasambandhenapi saddasavanamattena tadattho viññāyeyyāti.",
  "tika-abh04t0:643_5": "Yo yamettha yathāvuttarūpo sambandho,",
  "tika-abh04t0:643_6": "so tassa tassa atthassa saññāpanabhāvena nāmanti paramatthato abhāvā lokasaṅketavasena lokasaṅketoti vā siddho ñātoti lokasaṅketasiddhoti,",
  "tika-abh04t0:643_7": "saddena pakāsiyamānānaṃ atthappakārānaṃ adhigamahetutāya pakārato ñāpanato paññattīti ca vutto”ti vaṇṇayanti.",
  "tika-abh04t0:644_0": "Saṅkhatāsaṅkhatavinimuttassapi ñeyyavisesassa abhāve ghaṭādisaddābhidheyyā viya pathavīphassādisaddavacanīyopi na labbhatiyevāti sabbavohāralopo siyā.",
  "tika-abh04t0:644_1": "Yasmā ca rūpārūpadhammā pabandhasaṅkhātataṃtaṃvisesākāravaseneva pavattanti,",
  "tika-abh04t0:644_2": "na kevalā,",
  "tika-abh04t0:644_3": "tasmā tesaṃ te saṇṭhānasamūhaavatthāvisesākārā yadipi paramatthato kiñci na honti,",
  "tika-abh04t0:644_4": "paramatthato pana vijjamānānaṃ rūpādīnaṃ upādānānaṃ vasena vijjamānabhāvaṃ labhitvā taṃtaṃgahaṇānurūpaṃ taṃtaṃabhilāpādhikaraṇaṃ bhavati.",
  "tika-abh04t0:644_5": "Upādāyapaññatti hi upādānato yathā aññā anaññāti ca na vattabbā,",
  "tika-abh04t0:644_6": "evaṃ sabbathā atthi natthīti ca na vattabbā.",
  "tika-abh04t0:644_7": "Tayopi hi ete santāyevāti evaṃ tāva mātikāvaṇṇanāya na koci virodho.",
  "tika-abh04t0:644_8": "Saṅkhāyati saṃkathīyatīti saṅkhāti ayamattho kathetabbabhāvena vacanattheyeva niruḷho,",
  "tika-abh04t0:644_9": "na vacanasminti vacanapakkhassa ujukatā sambhavati.",
  "tika-abh04t0:644_10": "Vacanapakkhoyeva pāḷianugato,",
  "tika-abh04t0:644_11": "na paramparāgato yathāvutto atthoti kuto panetaṃ labbhā.",
  "tika-abh04t0:644_12": "Na hi anīto attho pāḷiananugato,",
  "tika-abh04t0:644_13": "nāpi sabbā pāḷinītatthā evāti yathāvuttā duvidhā paññattiyo aṭṭhakathāyaṃ chahi paññattīhi yathāsambhavaṃ",
  "tika-abh04t0:644_14": "vuttāyevāti siddhametaṃ atthīti na vattabbāti.",
  "tika-abh04t0:645_0": "Yadi paramatthato atthitāpaṭisedho,",
  "tika-abh04t0:645_1": "iṭṭhametaṃ.",
  "tika-abh04t0:645_2": "Atha vohārato,",
  "tika-abh04t0:645_3": "sattarathaghaṭādīhi sattarathādivacanappayogoyeva na sambhaveyyāti.",
  "tika-abh04t0:645_4": "Na hi vacanīyarahito vacanappayogo atthīti.",
  "tika-abh04t0:645_5": "Paramatthadhammānaṃ asabhāvadhammabhūtāya paññattiyā vibhāgadassanatthā adhivacanādidukattayadesanāti",
  "tika-abh04t0:645_6": "na paramatthadhammānaṃ rūpādīnaṃ paññattibhāvāpattīti.",
  "tika-abh04t0:645_7": "Na ca paññattipathapaññattidhammaniddesānaṃ avisesavacanaṃ yuttaṃ,",
  "tika-abh04t0:645_8": "saddasseva pana paññattibhāve siyā kāci tesaṃ visesamattā.",
  "tika-abh04t0:645_9": "Paññāpitabbassa aparamatthasabhāvasseva paññattibhāvo adhippetoti na sabbo paññattipatho paññattisaddena vutto,",
  "tika-abh04t0:645_10": "paññatti ca paññāpetabbabhāvena vuttāti paññattipathapadaṃ vattabbameva.",
  "tika-abh04t0:645_11": "Evañcetaṃ icchitabbaṃ.",
  "tika-abh04t0:645_12": "Itarathā saddassa ca paññāpitabbatāya paññattipathabhāvoti paññattipadaṃ na vattabbaṃ siyāti ca sakkā vattuṃ,",
  "tika-abh04t0:645_13": "nikkhepakaṇḍe vibhattāyeva paññatti “puriso māgaṇḍiyo”ti etthāpi dassitāti na na sakkā vattuṃ.",
  "tika-abh04t0:645_14": "Tathāpi hi yathāvuttaupādāyapaññattināmapaññattīnaṃ sabhāvasambhavatoti saṅkhādisaddānaṃ samānatthatāpi tesaṃ matimattameva,",
  "tika-abh04t0:645_15": "viññatti viya adhippāyaṃ viññāpentā sayaṃ ñātāyeva nāmapaññatti paññāpetabbamatthaṃ paññāpeti gahitasarūpatāya",
  "tika-abh04t0:645_16": "padīpo viya rūpagatavidhaṃsaneti na paññattiantaraparikappanena payojanaṃ atthi paññāpetabbatthapaññāpane,",
  "tika-abh04t0:645_17": "nāmapaññattipaññāpane pana upādānabhedabhinnā upādāyapaññatti viya taṃtaṃvacanavacanatthabhedabhinnā nāmapaññattīti aññā paññatti icchitā eva.",
  "tika-abh04t0:645_18": "Na ca anavatthānadoso taṃtaṃvacanassa tadatthavibhāvane sahakārīkāraṇabhāvena paṭiniyatasarūpattā.",
  "tika-abh04t0:645_19": "Etena saṅketaggahaṇābhāvopi paṭisiddho daṭṭhabbo,",
  "tika-abh04t0:645_20": "tathā nāmapaññattiyā payojanābhāvo.",
  "tika-abh04t0:645_21": "Dassitappayojanā hi sā pubbeti.",
  "tika-abh04t0:646_0": "“Vohāro lokiyasote paṭihaññatī”tiādīsu sotabbassa saddassa vasena tabbisayabhūtā vohārādayo paṭihananasotabbatāpariyāyena vuttāti daṭṭhabbā.",
  "tika-abh04t0:646_1": "Saddoyeva vā tattha vohārādisahacāritāya tathā vutto.",
  "tika-abh04t0:646_2": "Na hi sakkā sabbattha ekarasā desanā pavattīti vattuṃ.",
  "tika-abh04t0:646_3": "Tathā hi katthaci sukhā dukkhā,",
  "tika-abh04t0:646_4": "sukhāpi vedanā dukkhāti vuccanti,",
  "tika-abh04t0:646_5": "dukkhā sukhā,",
  "tika-abh04t0:646_6": "dukkhāpi sukhāti,",
  "tika-abh04t0:646_7": "evaṃ yathāvuttā duvidhāpi paññatti adhivacanādipāṭhassa atthabhāvena aṭṭhakathāyaṃ vuttāyevāti.",
  "tika-abh04t0:646_8": "Ayaṃ saṅkhatāsaṅkhatavinimuttaṃ ñeyyavisesaṃ icchantānaṃ vasena vinicchayo.",
  "tika-abh04t0:647_0": "1316.",
  "tika-abh04t0:647_1": "Satipi paresaṃ sāmaññādināmakārakānaṃ nāmakaraṇabhāve parānapekkhatāya tato ativiya yutto idha nāmakaraṇasabhāvo",
  "tika-abh04t0:647_2": "ukkaṃsaparicchedena nāmakaraṇatthoti adhippetoti dassetuṃ “aññaṃ anapekkhitvā”tiādimāha.",
  "tika-abh04t0:647_3": "Nāmakaraṇasabhāvatā na hoti asabhāvikatāya kadācideva pavattito cāti adhippāyo.",
  "tika-abh04t0:647_4": "Sabhāvasiddhattāti vedanādīnaṃ vedanādināmakaraṇadhammataṃ āha.",
  "tika-abh04t0:647_5": "Yadi vedanādīnaṃ kenaci akataṃ sakanāmaṃ ādāyayeva pavattanato opapātikanāmānaṃ nāmakaraṇaṭṭhena nāmabhāvo,",
  "tika-abh04t0:647_6": "evaṃ sati pathavīādīnampi nāmabhāvo āpajjati,",
  "tika-abh04t0:647_7": "aññathā pathavīādinidassanameva na siyāti anuyogaṃ manasi katvā āha “pathavīādinidassanenā”tiādi.",
  "tika-abh04t0:647_8": "Ekadesasāmaññena hi yathādhippetena upamā hoti,",
  "tika-abh04t0:647_9": "na sabbasāmaññenāti.",
  "tika-abh04t0:647_10": "Evampi yadi sabhāvasiddhanāmattā vedanādayo nāmaṃ,",
  "tika-abh04t0:647_11": "pathavīādīnampi anivattanīyo nāmabhāvoti āha “niruḷhattā”tiādi.",
  "tika-abh04t0:647_12": "Tena yaṃnimittaṃ vedanādīsu nāmasaddappavatti,",
  "tika-abh04t0:647_13": "satipi tadaññesaṃ taṃnimittayoge go-",
  "tika-abh04t0:647_14": "saddo viya kukkuṭādisattapiṇḍe niruḷhato vedanādīsu nāma-",
  "tika-abh04t0:647_15": "saddo pavattoti dasseti.",
  "tika-abh04t0:647_16": "Tathā hi anekesu suttapadesesu tesaṃyeva nāmavohāro dissati.",
  "tika-abh04t0:647_17": "Nāmatānāpatti vuttā kesakumbhādināmantarāpajjanato.",
  "tika-abh04t0:647_18": "Etamevatthaṃ nidassanabhāvena “na hī”tiādinā vivarati.",
  "tika-abh04t0:647_19": "Yadipi samūhādighanavinibbhogābhāvato vedanādiarūpadhammesupi piṇḍākārena gahaṇaṃ pavattati,",
  "tika-abh04t0:647_20": "taṃ pana yebhuyyena atthātiparikappamukhena ekadhammavaseneva,",
  "tika-abh04t0:647_21": "na samūhavasenāti vuttaṃ “aññena…pe…",
  "tika-abh04t0:647_22": "natthī”ti.",
  "tika-abh04t0:648_0": "Pakāsakapakāsitabbabhāvo visayivisayabhāvo eva.",
  "tika-abh04t0:648_1": "Adhivacanasamphasso manosamphasso.",
  "tika-abh04t0:648_2": "So nāmamantarena gahetuṃ asakkuṇeyyatāya pākaṭoti nidassanabhāvena vutto.",
  "tika-abh04t0:648_3": "“Adhivacanasamphasso viyā”ti vacanena manosamphassatappakārānameva nāmabhāvo siyā,",
  "tika-abh04t0:648_4": "na paṭighasamphassatappakārānanti āsaṅkāya nivattanatthaṃ “paṭighasamphassopī”tiādimāha.",
  "tika-abh04t0:648_5": "Tattha pañcaviññāṇasahagato phasso paṭighasamphasso. Pi-",
  "tika-abh04t0:648_6": "saddo sambhāvane.",
  "tika-abh04t0:648_7": "Idaṃ vuttaṃ hoti –",
  "tika-abh04t0:648_8": "visayīvisayasaṅghaṭṭanasamuppattiyā aññaphassato oḷārikopi paṭighasamphasso na rūpadhammā viya vibhūtākāro,",
  "tika-abh04t0:648_9": "tato nāmāyattagahaṇiyabhāvo nāmassevāti.",
  "tika-abh04t0:648_10": "Arūpatāya vātiādinā sāmaññato visesato ca paṭighasamphassassa upacāravasena nāmabhāvamāha.",
  "tika-abh04t0:648_11": "Pacchimapurimānanti “nāmañca rūpañcā”ti imaṃ anupubbiṃ sandhāya vuttaṃ.",
  "tika-abh04t0:648_12": "Satipi rūpassātiādinā nāmavohārahetuṃ anaññasādhāraṇaṃ nibbānassa adhipatipaccayabhāvaṃ eva vibhāveti,",
  "tika-abh04t0:648_13": "yato ariyānaṃ aññavisayavinissaṭaṃ ninnapoṇapabbhārabhāvena asaṅkhatadhātuyaṃ eva cittaṃ pavattatīti.",
  "tika-abh04t0:649_0": "1318.",
  "tika-abh04t0:649_1": "Vaṭṭasmiṃ ādīnavapaṭicchādanato tadassādanābhinandanato ca vaṭṭassa mūlaṃ padhānakāraṇanti vaṭṭamūlaṃ.",
  "tika-abh04t0:650_0": "1320.",
  "tika-abh04t0:650_1": "Ekekasmiṃ rūpādike yathābhiniviṭṭhe vatthusmiṃ ahaṃmānādhāranimittataṃ kusalākusalatabbipākalokādhāratañca samāropetvā pavattaggahaṇaviseso.",
  "tika-abh04t0:650_2": "Yā kāci diṭṭhi nivisamānā dhammasabhāvaṃ aticcaparāmasanākāreneva nivisatīti vuttaṃ “parāmasantīti attho”ti.",
  "tika-abh04t0:651_0": "1332. Cetanāppadhāno saṅkhārakkhandhoti katvā “yāya cetanāyā”tiādi vuttaṃ.",
  "tika-abh04t0:652_0": "1333. Dunnāmaṃ gārayhanāmaṃ. Anupasaṅkamantassātiādinā sevanabhajanānaṃ visesamāha.",
  "tika-abh04t0:653_0": "1336.",
  "tika-abh04t0:653_1": "Āpattiāpattivuṭṭhānaparicchedajānanūpāyadassanaṃ saha vatthunā saha kammavācāyādivacananti imamatthaṃ dassento “vatthuvītikkamato”tiādimāha.",
  "tika-abh04t0:653_2": "“Āpattikusalatā āpattivuṭṭhānakusalatā”ti hi vuttanti.",
  "tika-abh04t0:653_3": "Kāraṇajānanena phalaṃ suṭṭhu ñātaṃ hotīti taṃ dassetuṃ “āpattiyā vā”tiādimāha.",
  "tika-abh04t0:654_0": "1342. Tassāti manasikārakusalatāya.",
  "tika-abh04t0:655_0": "1344. Anuppajjamānāneva anuppajjantāneva.",
  "tika-abh04t0:656_0": "1348. Akaraṇena anādaravasenāti adhippāyo.",
  "tika-abh04t0:657_0": "1350. Pheggurukkhassa sigguādikassa.",
  "tika-abh04t0:658_0": "1352.",
  "tika-abh04t0:658_1": "Cakkhundriyāsaṃvarassāti cakkhundriyāsaṃvaraṇassa.",
  "tika-abh04t0:658_2": "Asaṃvutacakkhundriyasseva hetūti cakkhudvārikassa abhijjhādianvāssavanassa taṃdvārikaviññāṇassa viya cakkhundriyaṃ padhānakāraṇaṃ.",
  "tika-abh04t0:658_3": "Sati hi asaṃvutatte cakkhundriyassa te te anvāssavantīti asaṃvariyamānacakkhundriyahetuko so asaṃvaro tathāvuttoti aṭṭhakathāya adhippāyaṃ dasseti.",
  "tika-abh04t0:658_4": "Idāni yathāvutte adhippāye ṭhatvā “yatvādhikaraṇanti hī”tiādinā pāḷiyā yojanaṃ dasseti.",
  "tika-abh04t0:658_5": "Kassa cāti pakāraṃ pucchati,",
  "tika-abh04t0:658_6": "kathaṃvidhassa kathaṃsaṇṭhitassāti attho.",
  "tika-abh04t0:658_7": "Na hi sarūpe vutte puna sarūpapucchāya payojanaṃ atthi.",
  "tika-abh04t0:658_8": "Anvāssavanti abhijjhādayo.",
  "tika-abh04t0:658_9": "Tadupalakkhitanti anvāssavūpalakkhitaṃ cakkhundriyaṃ asaṃvutanti yojanā.",
  "tika-abh04t0:659_0": "Yathāsambhavanti dussīlyāsaṃvaro manodvāravasena,",
  "tika-abh04t0:659_1": "sesāsaṃvaro chadvāravasena yojetabbo.",
  "tika-abh04t0:659_2": "Muṭṭhassaccādīnaṃ satipaṭipakkhākusaladhammādibhāvato siyā pañcadvāre uppatti,",
  "tika-abh04t0:659_3": "na tveva kāyikavācasikavītikkamabhūtassa dussīlyassa tattha uppatti pañcadvārikajavanānaṃ aviññattijanakattāti",
  "tika-abh04t0:659_4": "tameva yathāsambhavaṃ “na hi pañcadvāre”tiādinā vivarati.",
  "tika-abh04t0:660_0": "Yathā kinti yena pakārena javane uppajjamāno asaṃvaro “cakkhundriye asaṃvaro”ti vuccati,",
  "tika-abh04t0:660_1": "taṃ nidassanaṃ kinti attho.",
  "tika-abh04t0:660_2": "Tatthāyaṃ pavattikkamo –",
  "tika-abh04t0:660_3": "pañcadvāre rūpādiārammaṇe āpāthagate niyamitādivasena kusalākusalajavane uppajjitvā bhavaṅgaṃ otiṇṇe",
  "tika-abh04t0:660_4": "manodvārikajavanaṃ taṃyevārammaṇaṃ katvā bhavaṅgaṃ otarati,",
  "tika-abh04t0:660_5": "puna tasmiṃyeva dvāre “itthipuriso”tiādinā vavatthapetvā javanaṃ bhavaṅgaṃ otarati.",
  "tika-abh04t0:660_6": "Puna vāre pasādarajjanādivasena javanaṃ javati.",
  "tika-abh04t0:660_7": "Puna yadi taṃ ārammaṇaṃ āpāthaṃ āgacchati,",
  "tika-abh04t0:660_8": "taṃsadisameva pañcadvārādīsu javanaṃ tadā uppajjamānakaṃ sandhāya “evameva javane dussīlyādīsu uppannesu",
  "tika-abh04t0:660_9": "tasmiṃ asaṃvare sati dvārampi agutta”ntiādi vuttaṃ.",
  "tika-abh04t0:660_10": "Ayaṃ pana ukkaṭṭhanayo paricitārammaṇaṃ sandhāya vutto,",
  "tika-abh04t0:660_11": "aparicite antarantarā pañcadvāre uppajjitvā tadanurūpaṃ manodvārepi uppajjatīti.",
  "tika-abh04t0:660_12": "Dvārabhavaṅgādīnaṃ javanena sambandho ekasantatipariyāpannato daṭṭhabbo.",
  "tika-abh04t0:661_0": "Sati dvārabhavaṅgādiketi paccayabhāvena purimanipphannaṃ javanakāle asantampi bhavaṅgādi cakkhādi viya phalanipphattiyā santaññeva nāmāti vuttaṃ.",
  "tika-abh04t0:661_1": "Na hi dharamānaṃyeva santanti vuccatīti.",
  "tika-abh04t0:661_2": "Bāhiraṃ viya katvāti paramatthato javanassa bāhirabhāve itarassa ca abbhantarabhāve asatipi “pabhassaramidaṃ,",
  "tika-abh04t0:661_3": "bhikkhave, cittaṃ,",
  "tika-abh04t0:661_4": "tañca kho āgantukehi upakkilesehi upakkiliṭṭha”ntiādivacanato āgantukabhūtassa kadāci kadāci uppajjamānassa",
  "tika-abh04t0:661_5": "javanassa bāhirabhāvo tabbidhurasabhāvassa itarassa abbhantarabhāvo pariyāyato vuttoti dasseti.",
  "tika-abh04t0:661_6": "Asaṃvarahetubhāvāpattitoti dvārādīnaṃ asaṃvarahetubhāvāpajjanassa pākaṭabhāvaṃ sandhāyāha.",
  "tika-abh04t0:661_7": "Uppanne hi asaṃvare dvārādīnaṃ tassa hetubhāvo paññāyatīti.",
  "tika-abh04t0:661_8": "Dvārabhavaṅgādimūsananti dvārabhavaṅgādīsu mūsanaṃ.",
  "tika-abh04t0:661_9": "Yasmiñhi dvāre asaṃvaro uppajjati,",
  "tika-abh04t0:661_10": "so tattha dvārādīnaṃ saṃvarūpanissayabhāvaṃ upacchindantoyeva pavattatīti.",
  "tika-abh04t0:661_11": "Tenevāha “kusalabhaṇḍavināsana”nti.",
  "tika-abh04t0:662_0": "Ettha ca “cakkhunā rūpaṃ disvā”tiādipāḷiyaṃ saṃvaro,",
  "tika-abh04t0:662_1": "saṃvaritabbaṃ,",
  "tika-abh04t0:662_2": "saṃvaraṇupāyo,",
  "tika-abh04t0:662_3": "yato ca so saṃvaro,",
  "tika-abh04t0:662_4": "yattha ca so saṃvaroti imaṃ pabhedaṃ dassetvā yojetabbā. Kathaṃ?",
  "tika-abh04t0:662_5": "“Rakkhati…pe…",
  "tika-abh04t0:662_6": "saṃvaraṃ āpajjatī”ti etena saṃvaro vutto.",
  "tika-abh04t0:662_7": "Satiṃ paccuṭṭhapetīti ayañhettha atthoti.",
  "tika-abh04t0:662_8": "Cakkhādi saṃvaritabbaṃ.",
  "tika-abh04t0:662_9": "Na nimittaggāhī hoti nānubyañjanaggāhīti saṃvaraṇupāyo.",
  "tika-abh04t0:662_10": "“Yatvādhikaraṇa”ntiādinā saṃvaraṇāvadhi.",
  "tika-abh04t0:662_11": "Rūpādayo saṃvaravisayoti.",
  "tika-abh04t0:662_12": "Kiñca paṭisaṅkhābhāvanābalasaṅgahitabhāvena duvidhopi indriyasaṃvaro?",
  "tika-abh04t0:662_13": "Tattha purimena visayesu ādīnavadassanaṃ,",
  "tika-abh04t0:662_14": "itarena ādīnavappahānaṃ.",
  "tika-abh04t0:662_15": "Tathā purimena pariyuṭṭhānappahānaṃ,",
  "tika-abh04t0:662_16": "itarena anusayappahānaṃ.",
  "tika-abh04t0:662_17": "Tathā purimo lokiyamaggasaṅgahito,",
  "tika-abh04t0:662_18": "dutiyo lokuttaramaggasaṅgahitoti ayampi viseso veditabbo.",
  "tika-abh04t0:663_0": "1353.",
  "tika-abh04t0:663_1": "Davatthādiabhilāsoti davo eva attho payojananti davattho,",
  "tika-abh04t0:663_2": "so ādi yesaṃ te davatthādayo. Tesu,",
  "tika-abh04t0:663_3": "tesaṃ vā abhilāso,",
  "tika-abh04t0:663_4": "davo vā attho etassāti davattho,",
  "tika-abh04t0:663_5": "tadādiko davatthādi,",
  "tika-abh04t0:663_6": "ko pana soti āha “abhilāso”ti.",
  "tika-abh04t0:663_7": "Āhāraparibhoge asantussanāti āhāraparibhoge atitti.",
  "tika-abh04t0:663_8": "Bahuno uḷārassa ca patthanāvasena pavattā bhiyyokamyatā asantussanāti evamettha attho yujjati.",
  "tika-abh04t0:664_0": "1355.",
  "tika-abh04t0:664_1": "Majjanākārena pavatti mānassevāti katvā “mānova mānamado”ti vuttaṃ.",
  "tika-abh04t0:664_2": "Tathā hi jātimadādayo “māno maññanā”tiādinā mānabhāveneva vibhattāti.",
  "tika-abh04t0:664_3": "Khudā nāma kammajatejo.",
  "tika-abh04t0:664_4": "Taṃ pana abhutte bhutte ca uppajjatīti yaṃ tattha āmāsayasaṅkhātassa sarīradesassa pīḷanato vihiṃsāsaddavacanīyaṃ,",
  "tika-abh04t0:664_5": "tadeva dassetabbaṃ,",
  "tika-abh04t0:664_6": "itarañca nivattetabbanti abhuttapaccayā uppajjanakattena khudā visesitāti āha “khudāya visesana”nti.",
  "tika-abh04t0:664_7": "Ye pana “kammajatejapaccayā dukkhā vedanā khudā”ti vadanti,",
  "tika-abh04t0:664_8": "tesaṃ abhuttapaccayā uppajjanakāti visesanameva na yujjati.",
  "tika-abh04t0:664_9": "Satipi tasmiṃ bhūtatthakathane vihiṃsūparatipurāṇavedanāpaṭihananānaṃ visesābhāvo āpajjatīti purimoyevettha attho.",
  "tika-abh04t0:664_10": "Etāsaṃ ko visesoti abhuttapaccayā uppajjanakavedanā,",
  "tika-abh04t0:664_11": "bhuttapaccayā na uppajjanakavedanāti dvepi cetā vedanā yāvatā anāgatāyevāti adhippāyo.",
  "tika-abh04t0:664_12": "Satipi anāgatatte purimā uppannasadisī,",
  "tika-abh04t0:664_13": "itarā pana ataṃsadisī accantaṃ anuppannāvāti ayamettha viseso.",
  "tika-abh04t0:664_14": "Teneva “yathāpavattā”ti purimāyaṃ vuttaṃ,",
  "tika-abh04t0:664_15": "itarattha ca “appavattā”ti.",
  "tika-abh04t0:664_16": "Atha vā abhuttapaccayā uppajjanakavedanā pubbe katakammassa vipākattā purāṇavedanā nāma.",
  "tika-abh04t0:664_17": "Appaccavekkhaṇādiayuttaparibhogapaccayā paccavekkhaṇādiyuttaparibhogato āyatiṃ na uppajjissatīti bhuttapaccayā na uppajjanakavedanā navavedanā nāma.",
  "tika-abh04t0:664_18": "Vihiṃsānimittatā vihiṃsānibbattatā.",
  "tika-abh04t0:665_0": "Yāpenti etenāti yāpanāti vuttassa sarīrayāpanakāraṇassa jīvitindriyassapiyāpanakāraṇanti imassa visesassadassanatthaṃ",
  "tika-abh04t0:665_1": "“jīvitindriyayāpanatthāyā”ti vatvā na kevalaṃ jīvitindriyasseva yāpanakāraṇamāhāro,",
  "tika-abh04t0:665_2": "atha kho ṭhānādipavattiākāravisesayuttassa sakalasarīrassapi yāpanakāraṇanti taṃdīpanatthaṃ yātrāti vacananti",
  "tika-abh04t0:665_3": "yāpanā me bhavissatīti avisesena vuttanti dassento “catunnaṃ iriyāpathānaṃ avicchedasaṅkhātā yāpanā yātrā”ti āha.",
  "tika-abh04t0:665_4": "Aṭṭhānayojanaaparibhogadupparibhogādivasena saddhādeyyassa vināsanaṃ saddhādeyyavinipātanaṃ.",
  "tika-abh04t0:665_5": "Yenāti gaṇabhojanalakkhaṇappattassa thūpīkatādikassa vā paṭiggahaṇena.",
  "tika-abh04t0:665_6": "Sāvajjaṃ sanindaṃ paribhogaṃ karotīti vā attho.",
  "tika-abh04t0:666_0": "Iriyā…pe…",
  "tika-abh04t0:666_1": "vuttanti sukhaṃ pavattamānehi iriyāpathehi tesaṃ tathāpavattiyā kāraṇanti gahitattā viditattā yathāvuttabhuñjanapivanāni",
  "tika-abh04t0:666_2": "pubbakālakiriyābhāvena vuccamānāni iriyāpathakattukāni viya vuttānīti attho.",
  "tika-abh04t0:666_3": "Yathā hi “paññāya cassa disvā āsavā parikkhīṇā hontī”ti dassanassa khayahetutā,",
  "tika-abh04t0:666_4": "“ghataṃ pivitvā balaṃ bhavati,",
  "tika-abh04t0:666_5": "sīhaṃ disvā bhayaṃ bhavatī”ti ca pānadassanānaṃ balabhayahetutā vuccati,",
  "tika-abh04t0:666_6": "evaṃ bhuñjanapivanānaṃ iriyāpathasukhappavattihetubhāvo vuttoti evamettha attho daṭṭhabbo.",
  "tika-abh04t0:666_7": "Sulabhānavajjabhāvo viya appabhāvopi paccayānaṃ paramasallekhavuttīnaṃ sukhavihārāya pariyattoti cīvarasenāsanānaṃ",
  "tika-abh04t0:666_8": "appabhāvukkaṃsānujānanavasena pavattāhi anantaragāthāhi idhāpi dhammasenāpatinā sukhavihārāya pariyatto",
  "tika-abh04t0:666_9": "appabhāvukkaṃso anuññātoti viññāyatīti “punapī”tiādinā “bhutvānā”ti pāṭhaṃ samatthayati.",
  "tika-abh04t0:667_0": "1368. Satiādidhammāti satipaññāsamādhivīriyasammāvācādidhammā, ye chahi dukehi pariggahitā.",
  "tika-abh04t0:668_0": "1373. Paṭivijjhitabbehi paṭivedho vutto. Visayenapi hi visayī vuccati sahacarabhāvato. Yathā –",
  "tika-abh04t0:669_0": "“Uppādetvāna saṃvegaṃ, dukkhenassa ca hetunā;",
  "tika-abh04t0:670_0": "Vaḍḍhayitvā sammasitvā, muttiyā maggamabravī”ti",
  "tika-abh04t0:671_0": "“Saccapariyosāne”ti ca.",
  "tika-abh04t0:672_0": "Yathā dukkhādīnaṃ pariññādivasena pavattamānaṃ paṭivedhañāṇaṃ asammohato te avilometvā avirodhetvā pavattati nāma,",
  "tika-abh04t0:672_1": "evaṃ tadupanissayabhāvaṃ vipassanāñāṇampi yathābalaṃ te avilometvā pavattatīti catunnaṃ saccānaṃ anulomanti vuttanti dutiyo atthavikappo vutto.",
  "tika-abh04t0:672_2": "Ettha ca “catunnaṃ saccāna”nti padaṃ vinā upacārena vuttaṃ,",
  "tika-abh04t0:672_3": "purimasmiṃ upacārenāti daṭṭhabbaṃ.",
  "tika-abh04t0:672_4": "Sammādiṭṭhippadhānattā vā sesamaggaṅgānaṃ maggasaccekadesassa paṭivedhassa anulomaṃ samudāyānulomaṃ vuttaṃ,",
  "tika-abh04t0:672_5": "catusaccekadesassa maggassa vā.",
  "tika-abh04t0:673_0": "1380. Khayasamayeti khayasamūhe. “Kilesānaṃ khayavasena pavattadhammapuñje”ti ca vadanti.",
  "tika-abh04t0:674_0": "1381.",
  "tika-abh04t0:674_1": "Aparibandhabhāvena nirāsaṅkā,",
  "tika-abh04t0:674_2": "ārammaṇe abhiratibhāvena ca pavatti adhimuccanaṭṭhoti āha “ani…pe…",
  "tika-abh04t0:674_3": "ttanaṭṭhenā”ti.",
  "tika-abh04t0:675_0": "1382.",
  "tika-abh04t0:675_1": "Ariyamaggappavattiyā uttarakālaṃ pavattamānaṃ phalañāṇaṃ taṃtaṃmaggavajjhakilesānaṃ khayapariyosāne pavattattā “khīṇante ñāṇa”nti vuttaṃ.",
  "tika-abh04t0:675_2": "Yasmā pana taṃ maggānantaraṃ uppajjati,",
  "tika-abh04t0:675_3": "tasmā maggena ṭhānaso khīṇesu kilesesu tesaṃ khīṇabhāvānantaraṃ pavattamānaṃ khīṇabhāvānaṃ paṭhamakāle pavattantipi vuccatīti dutiyo vikappo vutto.",
  "tika-abh04t0:676_0": "Dukanikkhepakathāvaṇṇanā niṭṭhitā.",
  "tika-abh04t0:677_0": "Nikkhepakaṇḍavaṇṇanā niṭṭhitā.",
  "tika-abh04t0:678_0": "4. Aṭṭhakathākaṇḍaṃ",
  "tika-abh04t0:679_0": "Tikaatthuddhāravaṇṇanā",
  "tika-abh04t0:680_0": "1384.",
  "tika-abh04t0:680_1": "Nayagamananti nīyati, neti,",
  "tika-abh04t0:680_2": "nīyanti vā etenāti nayo,",
  "tika-abh04t0:680_3": "gammati etenāti gamanaṃ, nayova,",
  "tika-abh04t0:680_4": "nayassa vā gamanaṃ nayagamanaṃ.",
  "tika-abh04t0:680_5": "Gati eva vā gamanaṃ.",
  "tika-abh04t0:680_6": "Paṭhamena ādi-",
  "tika-abh04t0:680_7": "saddena abhidhammabhājanīyādisaṅgahāsaṅgahādiekakādisuddhikasacchi kaṭṭhādimūlamūlādikā pañcapakaraṇikā nayagati saṅgayhati.",
  "tika-abh04t0:680_8": "Anulomādīti pana paccanīyaanulomapaccanīyapaccanīyānulomapakārā ekamūlādippakārā ca.",
  "tika-abh04t0:680_9": "Ettha atthesu nicchitesūti etasmiṃ aṭṭhakathākaṇḍe cittuppādavasena bhūmantaravisesayogato sabbesaṃ mātikāpadānaṃ atthesu saṅkhepato vavatthāpitesu.",
  "tika-abh04t0:681_0": "Pañhuddhārantiādīsu “siyā kusalaṃ dhammaṃ paṭicca kusalo dhammo uppajjeyya hetupaccayā”tiādinā kusalapadaṃ",
  "tika-abh04t0:681_1": "ādiṃ katvā kusalākusalābyākatantā tisso kusalādikā,",
  "tika-abh04t0:681_2": "kusalābyākataakusalābyākatakusalākusalantā tisso,",
  "tika-abh04t0:681_3": "kusalākusalābyākatantā ekāti kusalādikā satta pucchā,",
  "tika-abh04t0:681_4": "tathā akusalādikā,",
  "tika-abh04t0:681_5": "abyākatādikā,",
  "tika-abh04t0:681_6": "kusalābyākatādikā,",
  "tika-abh04t0:681_7": "akusalābyākatādikā,",
  "tika-abh04t0:681_8": "kusalākusalādikā,",
  "tika-abh04t0:681_9": "kusalākusalābyākatādikāti sattannaṃ sattakānaṃ vasena dhammānulome kusalattikaṃ nissāya hetupaccaye ekūnapaññāsa pucchā,",
  "tika-abh04t0:681_10": "tathā sesapaccayesu sesatikesu dhammapaccanīyādīsu ca.",
  "tika-abh04t0:681_11": "Taṃ sandhāya “ekūnapaññāsāya ekūnapaññāsāyā”ti vuttaṃ.",
  "tika-abh04t0:681_12": "“Siyā hetuṃ dhammaṃ paṭicca hetudhammo uppajjeyya hetupaccayā”tiādinā “hetuṃ paṭicca hetu,",
  "tika-abh04t0:681_13": "hetuṃ paṭicca nahetu,",
  "tika-abh04t0:681_14": "hetuṃ paṭicca hetu ca nahetu ca.",
  "tika-abh04t0:681_15": "Nahetuṃ paṭicca nahetu,",
  "tika-abh04t0:681_16": "nahetuṃ paṭicca hetu,",
  "tika-abh04t0:681_17": "nahetuṃ paṭicca hetu ca nahetu ca.",
  "tika-abh04t0:681_18": "Hetuñca nahetuñca paṭicca hetu,",
  "tika-abh04t0:681_19": "hetuñca nahetuñca paṭicca nahetu,",
  "tika-abh04t0:681_20": "hetuñca nahetuñca paṭicca hetu ca nahetu cā”ti ekekasmiṃ duke hetupaccayādīsu ekamekasmiṃ paccaye nava nava pucchā honti.",
  "tika-abh04t0:681_21": "Tā sandhāya “navasu navasu pañhesū”ti vuttaṃ.",
  "tika-abh04t0:682_0": "Labbhamānassāti kusalattike tāva paṭiccavāre hetupaccaye “kusalaṃ dhammaṃ paṭicca kusalo dhammo uppajjati hetupaccayā,",
  "tika-abh04t0:682_1": "kusalaṃ ekaṃ khandhaṃ paṭicca tayo khandhā”tiādinā kusalena kusalaṃ,",
  "tika-abh04t0:682_2": "kusalena abyākataṃ,",
  "tika-abh04t0:682_3": "kusalena kusalābyākataṃ,",
  "tika-abh04t0:682_4": "akusalena akusalaṃ,",
  "tika-abh04t0:682_5": "akusalena abyākataṃ,",
  "tika-abh04t0:682_6": "akusalena akusalābyākataṃ,",
  "tika-abh04t0:682_7": "abyākatena abyākataṃ,",
  "tika-abh04t0:682_8": "kusalābyākatena abyākataṃ,",
  "tika-abh04t0:682_9": "akusalābyākatena abyākatanti navannaṃ navannaṃ pañhānaṃ atthato sambhavantassa pañhassa vissajjanavasena uddharaṇaṃ,",
  "tika-abh04t0:682_10": "tathā sesapaccayavārattikādīsu.",
  "tika-abh04t0:682_11": "Tesuyevāti yathāvuttesu eva pañhesu atthasambhavato yathāvibhattānaṃ pañhavissajjanānaṃ “hetuyā navā”tiādinā gaṇanāṭhapanaṃ.",
  "tika-abh04t0:682_12": "Pasaṭe dhammeti yathā heṭṭhā kaṇḍadvaye “yasmiṃ samaye kāmāvacaraṃ kusalaṃ citta”ntiādinā vippakiṇṇe muttapupphe viya phassādayo dhamme.",
  "tika-abh04t0:682_13": "Avisiṭṭhaniddeso sāmaññaniddeso.",
  "tika-abh04t0:682_14": "Viññātadhammassa puggalassāti adhippāyo.",
  "tika-abh04t0:683_0": "Yadi cittuppādarūpakaṇḍesu catubhūmicittuppādādivasena viññātadhammassa atthuddhāradesanā āraddhā,",
  "tika-abh04t0:683_1": "evaṃ sante idha kasmā kusalattikaniddeso vuttoti āha “yadipi kusalattikavitthāro”tiādi.",
  "tika-abh04t0:683_2": "Dhammavisesanabhāvatoti “dhammā”ti padassa padhānabhāvaṃ dasseti.",
  "tika-abh04t0:683_3": "Ato hi tadabhidheyyā pucchitabbā jātā.",
  "tika-abh04t0:683_4": "Viññātāhīti bhūmīnaṃ visesanalakkhaṇayogamāha.",
  "tika-abh04t0:683_5": "Ettha padhānanti kiñcāpi uddese kusalapadena dhammā visesitabbā,",
  "tika-abh04t0:683_6": "“catūsu bhūmīsu kusala”nti imasmiṃ pana niddese bhūmīhi visesitabbattā kusalapadaṃ padhānanti visesanabhāvena",
  "tika-abh04t0:683_7": "vacanicchāya abhāvato satipi visesitabbadhammānaṃ kāmāvacarādiphassādibhede tadanapekkhaṃ anavajjasukhavipākatāsaṅkhātaṃ",
  "tika-abh04t0:683_8": "attano kusalākārameva gahetvā pavattamānattā “ekattameva upādāya pavattatī”ti vuttaṃ.",
  "tika-abh04t0:683_9": "Sabbepi hi kusalā dhammā anavajjasukhavipākatāya ekasabhāvāyevāti.",
  "tika-abh04t0:684_0": "1385.",
  "tika-abh04t0:684_1": "Yathāyogaṃ yojetabbanti catūhi bhūmīhi ādhārabhūtāhi visesetvā samayaphassādibhedaṃ anāmasitvā vipākabhāvena",
  "tika-abh04t0:684_2": "ekattaṃ netvā “catūsu bhūmīsu vipāko”ti vuttanti yojetabbaṃ.",
  "tika-abh04t0:684_3": "Esa nayo “tīsu bhūmīsu kiriyābyākata”ntiādīsupi.",
  "tika-abh04t0:685_0": "Uppajjati etthāti uppādo, cetasikā.",
  "tika-abh04t0:685_1": "Te hi cittassa sabbathāpi nissayādipaccayabhāvato ettha ca uppattiyā ādhārabhāvena apekkhitā.",
  "tika-abh04t0:685_2": "Yathā ca cetasikā cittassa,",
  "tika-abh04t0:685_3": "evaṃ cittampi cetasikānaṃ nissayādipaccayabhāvato ādhārabhāvena vattabbataṃ arahatīti yathāvuttaṃ uppādasaddābhidheyyataṃ na vinivattati.",
  "tika-abh04t0:685_4": "Idaṃ vuttaṃ hoti –",
  "tika-abh04t0:685_5": "“cittuppādo”ti ettha uppādassa visesanabhāvena pavattamānampi cittaṃ attani yathāvuttauppādaatthasambhavato",
  "tika-abh04t0:685_6": "apariccattavisesitabbabhāvameva hutvā tassa visesanabhāvaṃ paṭipajjatīti.",
  "tika-abh04t0:685_7": "Yadāha “avayavena samudāyopalakkhaṇavasena attho sambhavatī”ti.",
  "tika-abh04t0:685_8": "Cittasamānagatikassa idha cittaggahaṇena gahetabbatāya “dvepañcaviññāṇānī”ti nidassanena vakkhamānattā “citta…pe…",
  "tika-abh04t0:685_9": "gahaṇaṃ kata”nti vuttaṃ.",
  "tika-abh04t0:685_10": "Tattha aññassāti rūpassa.",
  "tika-abh04t0:686_0": "1420.",
  "tika-abh04t0:686_1": "Pañcadvāre vattabbameva natthi ekantaparittārammaṇattā pañcadvārikacittānaṃ.",
  "tika-abh04t0:686_2": "Iṭṭhāniṭṭhārammaṇānubhavananti vipākassa pakappetvā ārammaṇaggahaṇābhāvamāha.",
  "tika-abh04t0:686_3": "Tato kammānurūpaṃ pavattamāno vipāko parittakammavipākatāya parittārammaṇeyeva pavattitumarahati,",
  "tika-abh04t0:686_4": "na mahaggatappamāṇārammaṇeti adhippāyo.",
  "tika-abh04t0:686_5": "Samādhippadhānassapi kassaci kammassa appanāappattassa ekantena sadisavipākatāabhāvato “appanāppattassā”ti kammaṃ visesitaṃ.",
  "tika-abh04t0:686_6": "Vaṇṇalakkhaṇādiṃ aggahetvā lokasaññānurodheneva gahite pathavādike parikammasaññāya samuppāditattā paṭibhāganimittasaṅkhātaṃ",
  "tika-abh04t0:686_7": "saññāvasaṃ ārammaṇaṃ assāti saññāvasārammaṇaṃ.",
  "tika-abh04t0:686_8": "Tādisenevāti samādhippadhānatāya appanāppattīhi viya saññāvasārammaṇatāya ca nibbiseseneva.",
  "tika-abh04t0:686_9": "Sopīti pi-",
  "tika-abh04t0:686_10": "saddo sampiṇḍanattho.",
  "tika-abh04t0:686_11": "Tenetaṃ dasseti “attano kammassa samānabhūmikadhammārammaṇatāya viya tassa ārammaṇārammaṇatāyapi vipāko kammānurūpoyeva nāma hotī”ti.",
  "tika-abh04t0:687_0": "Yadi evaṃ kasmā mahaggatappamāṇārammaṇassa parittakammassa vipāko tadārammaṇārammaṇo na hotīti?",
  "tika-abh04t0:687_1": "Appanāppattakammavipākassa viya tassa kammārammaṇārammaṇatāya niyamābhāvato kammānurūpatāya ca anekarūpattā.",
  "tika-abh04t0:687_2": "Yathā attano kammasadisassa mahaggatajavanassa parittārammaṇassapi tadārammaṇaṃ nānubandhakaṃ paricayābhāvato,",
  "tika-abh04t0:687_3": "evaṃ attano kammassa nimittabhūtepi tassa sahakārīkāraṇāhi apariyādinne mahaggatappamāṇe ārammaṇe paricayābhāvato parittavipāko na pavattati,",
  "tika-abh04t0:687_4": "kammanimittārammaṇo pana jāyamāno paritteneva tena hotīti āha “paṭisandhiādibhūto”tiādi.",
  "tika-abh04t0:687_5": "Yasmā panātiādinā pāḷiyāva yathāvuttamatthaṃ nicchinoti.",
  "tika-abh04t0:687_6": "Nānākkhaṇikakammapaccayo hi ettha adhippeto paccayapaccayuppannānaṃ bhinnārammaṇatāya vuttattā.",
  "tika-abh04t0:687_7": "Na cātiādinā parittavipākā eva idha paccayuppannabhāvena vuttāti dasseti.",
  "tika-abh04t0:687_8": "Idhāti imasmiṃ atthuddhārakaṇḍe.",
  "tika-abh04t0:688_0": "Sativepullappattānaṃ sativirahitassa kāyakammassa sambhavaṃ dassetuṃ “vāsanāvasenā”ti vuttaṃ.",
  "tika-abh04t0:688_1": "Avītarāgānaṃ aparittepi katthaci ārammaṇe siyā cetaso uppilāvitattanti “kilesavirahe”ti visesetvā vuttaṃ.",
  "tika-abh04t0:688_2": "Ādarākaraṇavasenevāti ādarākaraṇamattavasenevāti visesanivattiattho eva-",
  "tika-abh04t0:688_3": "saddo tameva nivattetabbaṃ visesaṃ dasseti, nāññathā.",
  "tika-abh04t0:688_4": "Kosajjādīti ādi-",
  "tika-abh04t0:688_5": "saddena dosādayo saṅgaṇhāti.",
  "tika-abh04t0:688_6": "Ādarākaraṇaṃ nirussukkatā evāti ādaraṃ karontā nirussukkabhāveneva na honti,",
  "tika-abh04t0:688_7": "na pana ādaraṃ na karontiyevāti daṭṭhabbaṃ.",
  "tika-abh04t0:688_8": "Ekacce pana “akammaññasarīratāya aññavihitatāya ca khīṇāsavānaṃ asakkaccadānādipavatti na anādaravasenā”ti vadanti.",
  "tika-abh04t0:689_0": "1421.",
  "tika-abh04t0:689_1": "Atipaguṇānanti subhāvitānaṃ suṭṭhutaraṃ vasippattānaṃ.",
  "tika-abh04t0:689_2": "Evaṃ paguṇajjhānesupi pavatti hoti tattha vicāraṇussāhassa mandabhāvatoti adhippāyo.",
  "tika-abh04t0:689_3": "Pubbe dassitanti “tīṇi lakkhaṇānīti ahanti vā”tiādinā pubbe dassitaṃ.",
  "tika-abh04t0:689_4": "“Avijjamāno aparamatthabhāvato,",
  "tika-abh04t0:689_5": "vijjamāno ca lokasaṅketasiddhiyā sammutisaccabhāvato attho arīyati cittena gammati ñāyatī”ti ācariyā vadanti.",
  "tika-abh04t0:689_6": "Yato tabbisayā cittuppādā navattabbaṃ ārammaṇaṃ etesanti navattabbārammaṇāti aññapadatthasamāsavasena vuccanti.",
  "tika-abh04t0:689_7": "Ayaṃ pana vādo hevatthikavādo viya hotīti tassa accantaṃ avijjamānataṃ maññanto ito ca aññathā avijjamānapaññattiṃ",
  "tika-abh04t0:689_8": "dassetuṃ “sammutisacce panā”tiādimāha.",
  "tika-abh04t0:689_9": "Kathaṃ pana tassa accantamavijjamānatte tabbisayānaṃ dhammānaṃ pavatti navattabbārammaṇabhāvo cāti āha “avijjamānampī”tiādi.",
  "tika-abh04t0:689_10": "Parittādiārammaṇāti na vattabbāti vuttāti parittādayo viya tassa visuṃ vavatthitabhāvaṃ nisedheti.",
  "tika-abh04t0:690_0": "Vikkhipanaṃ nānārammaṇesu cittassa pavattanaṃ.",
  "tika-abh04t0:690_1": "Anavaṭṭhānaṃ ekasmiṃyeva pavattituṃ appadānaṃ.",
  "tika-abh04t0:690_2": "Dutiyādimaggapurecārikaṃ phalasamāpattipurecārikañca kāmāvacarañāṇaṃ nibbānārammaṇatāya lokuttaracittassa",
  "tika-abh04t0:690_3": "āvajjanaṭṭhāniyatāya ca paṭhamamaggapurecārikañāṇena samānanti katvā vuttaṃ “gotrabhuvodāne gotrabhūti",
  "tika-abh04t0:690_4": "gahetvā”ti.",
  "tika-abh04t0:691_0": "Sabbatthapādakanti nipphādetabbe,",
  "tika-abh04t0:691_1": "payojane vā bhummaṃ “cetaso avūpasame”tiādīsu viya.",
  "tika-abh04t0:691_2": "Tena sabbesu vipassanādīsu nipphādetabbesūti attho.",
  "tika-abh04t0:691_3": "Tenevāha “sabbesū”tiādi.",
  "tika-abh04t0:691_4": "Atītaṃsañāṇassa kāmāvacarattā iddhividhādīsu tassa aggahaṇaṃ daṭṭhabbaṃ.",
  "tika-abh04t0:691_5": "Tassa pana atītasattadivasato heṭṭhā yāva paccuppannapaṭisandhi,",
  "tika-abh04t0:691_6": "tāva visayoti vadanti.",
  "tika-abh04t0:691_7": "Atītasattadivasesupi khandhapaṭibaddhānaṃ tassa visayabhāvo yutto viya dissati.",
  "tika-abh04t0:692_0": "Pādakajjhānacittaṃ parikammehi gahetvāti pādakajjhānaṃ samāpajjitvā vuṭṭhāya “idaṃ cittaṃ viya ayaṃ kāyo",
  "tika-abh04t0:692_1": "sīghagamano hotū”ti pubbabhāgaparikammehi rūpakāyassa viya pādakajjhānacittassapi gahetabbataṃ sandhāya vuttaṃ.",
  "tika-abh04t0:692_2": "Idaṃ pana adhiṭṭhānaṃ evaṃ pavattatīti veditabbaṃ.",
  "tika-abh04t0:692_3": "Adhippetaṭṭhānapāpuṇanatthaṃ gantukāmataṃ purakkhatvā pādakajjhānaṃ samāpajjitvā vuṭṭhāya “idaṃ cittaṃ",
  "tika-abh04t0:692_4": "viya ayaṃ kāyo sīghagamano hotū”ti karajakāyārammaṇaṃ parikammaṃ katvā bhavaṅgaṃ otaritvā vuṭṭhāya pādakajjhānaṃ",
  "tika-abh04t0:692_5": "samāpajjitvā puna bhavaṅge otiṇṇe manodvārāvajjanaṃ rūpakāyaṃ ārammaṇaṃ katvā uppajjati anulomāni ca.",
  "tika-abh04t0:692_6": "Tato adhiṭṭhānacittampi tamevārammaṇaṃ katvā uppajjati.",
  "tika-abh04t0:692_7": "Tassānubhāvena yathādhippetaṭṭhānaṃ gatoyeva hoti.",
  "tika-abh04t0:692_8": "Evaṃ adissamānena kāyena gacchanto panāyaṃ kiṃ tassa adhiṭṭhānacittassa uppādakkhaṇe gacchati,",
  "tika-abh04t0:692_9": "udāhu ṭhitikkhaṇe bhaṅgakkhaṇe vāti?",
  "tika-abh04t0:692_10": "Tīsu khaṇesu gacchatīti icchanti.",
  "tika-abh04t0:692_11": "Citteti pādakajjhānacitte.",
  "tika-abh04t0:692_12": "Samodahatīti cittānugatikaṃ cittaṃ viya sīghagamanaṃ karotīti attho.",
  "tika-abh04t0:692_13": "Yathā hi cittaṃ icchitakkhaṇe atidūrepi visayaṃ ārabbha pavattati,",
  "tika-abh04t0:692_14": "evaṃ rūpakāyassapi lahuparivattibhāvāpādanaṃ cittavasena kāyapariṇāmanaṃ.",
  "tika-abh04t0:692_15": "Na cettha rūpadhammānaṃ dandhaparivattibhāvato ekacittakkhaṇena desantaruppatti na yujjatīti vattabbā",
  "tika-abh04t0:692_16": "adhiṭṭhānacittena rūpakāyassa lahuparivattibhāvassa āpāditattā.",
  "tika-abh04t0:692_17": "Tenevāha “cittavasena kāyaṃ adhiṭṭhahitvā sukhasaññañca lahusaññañca okkamitvā adissamānena kāyena brahmalokaṃ gacchatī”ti.",
  "tika-abh04t0:692_18": "Acinteyyo hi iddhimantānaṃ iddhivisayoti.",
  "tika-abh04t0:693_0": "Cittasantānaṃ rūpakāye samodahitanti yattakehi cittehi dissamānena kāyena yathādhippetaṭṭhānappatti,",
  "tika-abh04t0:693_1": "tattakānaṃ cittānaṃ pabandhassa dandhagamanakaraṇato imassa adhiṭṭhānassa karajakāye āropitaṃ tadanuguṇanti attho.",
  "tika-abh04t0:693_2": "Idampi adhiṭṭhānapādakajjhānaṃ samāpajjitvā vuṭṭhāya “ayaṃ kāyo viya idaṃ cittaṃ dandhagamanaṃ hotū”ti",
  "tika-abh04t0:693_3": "samāpajjitvā vuṭṭhitajjhānacittārammaṇaṃ parikammaṃ katvā bhavaṅgaṃ otaritvā bhavaṅgato vuṭṭhāya pādakajjhānaṃ",
  "tika-abh04t0:693_4": "samāpajjitvā puna bhavaṅge otiṇṇe manodvārāvajjanaṃ pādakajjhānaṃ ārammaṇaṃ katvā uppajjati anulomāni ca.",
  "tika-abh04t0:693_5": "Tato adhiṭṭhānacittampi tamevārammaṇaṃ katvā uppajjati.",
  "tika-abh04t0:693_6": "Tassānubhāvena antarā pañcaviññāṇādīsu uppannesupi apatanto icchitaṭṭhānaṃ gacchati.",
  "tika-abh04t0:693_7": "Evaṃ gacchanto ca sace icchati,",
  "tika-abh04t0:693_8": "pathavīkasiṇavasena ākāse maggaṃ nimminitvā padasā gacchati.",
  "tika-abh04t0:693_9": "Sace icchati,",
  "tika-abh04t0:693_10": "vāyokasiṇavasena vāyuṃ adhiṭṭhahitvā tūlapicu viya vāyunā gacchati.",
  "tika-abh04t0:693_11": "Apica gantukāmatāva ettha pamāṇaṃ.",
  "tika-abh04t0:693_12": "Sati hi gantukāmatāya evaṃ katādhiṭṭhāno adhiṭṭhānavegakkhittoveso issāsapakkhitto saro viya dissamāno gacchatīti.",
  "tika-abh04t0:693_13": "Tattha ākāse maggaṃ nimminitvā gacchanto vināpi abhiññāñāṇena pakatipathaviyaṃ viya gacchati.",
  "tika-abh04t0:693_14": "Teneva “padasā gacchatī”ti vuttaṃ.",
  "tika-abh04t0:693_15": "Vāyuṃ adhiṭṭhahitvā gacchanto abhiññāñāṇasamuṭṭhitavāyodhātuparamparāya gacchati.",
  "tika-abh04t0:693_16": "Ubhayatthāpi antarā vanarāmaṇīyakādīni pekkhamāno āpāthagate sadde ca suṇamāno gacchatīti vadanti.",
  "tika-abh04t0:693_17": "Keci pana “adissamānena kāyena ekacittakkhaṇeneva icchitaṭṭhānagamane dissamānena kāyena padasā vāyunā",
  "tika-abh04t0:693_18": "ca gamane abhiññācittasamuṭṭhitakāyaviññattivipphārena gamana”nti vadanti.",
  "tika-abh04t0:693_19": "Apare “abhiññācittassa viññattinibbattanakiccaṃ natthī”ti vadanti.",
  "tika-abh04t0:694_0": "Adhiṭṭhānadvayanti cittakāyavasena kāyacittapariṇāmanabhūtaṃ rūpakāyapādakajjhānacittārammaṇaṃ ubhayaṃ adhiṭṭhānaṃ.",
  "tika-abh04t0:694_1": "Taṃsampayuttāyāti yathāvuttaadhiṭṭhānadvayasampayuttāya.",
  "tika-abh04t0:694_2": "Sukhasaññālahusaññābhāvatoti sukhasaññālahusaññāsabbhāvato,",
  "tika-abh04t0:694_3": "tabbhāvaṃ āpajjanatoti attho.",
  "tika-abh04t0:694_4": "Sukhasaññāti cettha upekkhāsampayuttā saññā.",
  "tika-abh04t0:694_5": "Upekkhā hi “santaṃ sukha”nti vuttā.",
  "tika-abh04t0:694_6": "Sāyeva ca saññā nīvaraṇehi ceva vitakkādīhi paccanīkehi ca vimuttattā “lahusaññā”tipi veditabbā.",
  "tika-abh04t0:694_7": "Tāhi samokkantāhi rūpakāyopi tūlapicu viya sallahuko hoti.",
  "tika-abh04t0:694_8": "So evaṃ vātakkhittatūlapicunā viya sallahukena ekacittakkhaṇena adissamānena ca kāyena yathāruci gacchatīti.",
  "tika-abh04t0:695_0": "“Mutto vatamhi tāya anatthasaṃhitāya dukkarakārikāya,",
  "tika-abh04t0:695_1": "sādhu vatamhi sammāsambodhiṃ sambujjha”nti pavattaṃ bhagavato cetoparivitakkamaññāya māro “amuttabhāvamassa karissāmī”ti,",
  "tika-abh04t0:696_0": "“Tapokammā apakkamma, yaṃ na sujjhanti māṇavā;",
  "tika-abh04t0:697_0": "Asuddho maññasi suddho, suddhimaggā aparaddho”ti. –",
  "tika-abh04t0:698_0": "Āhāti evamādiṃ sandhāya “mārādīnampi bhagavato cittajānanaṃ vutta”nti vuttaṃ.",
  "tika-abh04t0:698_1": "Nibbānapaccavekkhaṇañca pubbenivāsānussatiñāṇena nibbānā…pe…",
  "tika-abh04t0:698_2": "ñātesu pavattatīti sambandho.",
  "tika-abh04t0:698_3": "Nibbānā…pe…",
  "tika-abh04t0:698_4": "ñātesūti idaṃ abhiññāñāṇassa parato pavattamānaṃ paccavekkhaṇaṃ abhiññāñāṇassa visaye viya abhiññāñāṇavisayavisayepi",
  "tika-abh04t0:698_5": "kadāci pavattituṃ arahatīti katvā vuttaṃ.",
  "tika-abh04t0:698_6": "Appamāṇārammaṇatanti appamāṇakhandhārammaṇatanti attho.",
  "tika-abh04t0:698_7": "Tasmāti yasmā pubbenivāsānussatiñāṇassa nibbānārammaṇabhāvadīpako koci pāṭho natthi, tasmā.",
  "tika-abh04t0:698_8": "Paccavekkhaṇakicce vuccamāneti ruḷhiṃ aggahetvā maggādīnaṃ atītānaṃ pati pati avekkhanaṃ anussaraṇaṃ",
  "tika-abh04t0:698_9": "paccavekkhaṇanti pubbenivāsānussatiñāṇassa kiccaṃyeva paccavekkhaṇanti vuccamāneti attho.",
  "tika-abh04t0:698_10": "Anuññātāti dissatīti “maggaphalanibbānapaccavekkhaṇato”ti idameva sandhāya vuttaṃ.",
  "tika-abh04t0:698_11": "Ayañhettha attho –",
  "tika-abh04t0:698_12": "pubbenivāsānussatiñāṇena nibbānārammaṇe khandhe disvā “ime dhammā kiṃ nu kho ārabbha pavattā”ti āvajjentassa",
  "tika-abh04t0:698_13": "pubbenivāsānussatiñāṇaṃ nibbānārammaṇe pavattatīti.",
  "tika-abh04t0:698_14": "Anāgataṃsañāṇepi eseva nayo.",
  "tika-abh04t0:699_0": "Yadi evaṃ kasmā parittattike “appamāṇo dhammo mahaggatassa dhammassa ārammaṇapaccayena paccayo”ti ettha",
  "tika-abh04t0:699_1": "“appamāṇā khandhā cetopariyañāṇassa pubbenivāsaanāgataṃsañāṇassa ārammaṇapaccayena paccayo”ti ajjhattattike",
  "tika-abh04t0:699_2": "ca “bahiddhādhammo bahiddhādhammassa,",
  "tika-abh04t0:699_3": "bahiddhādhammo ajjhattassa dhammassa ārammaṇapaccayena paccayo”ti etesaṃ vibhaṅgesu “bahiddhā khandhā",
  "tika-abh04t0:699_4": "iddhividhañāṇassa cetopariyapubbenivāsayathākammūpagaanāgataṃsaāvajjanāya ārammaṇapaccayena paccayo”ti",
  "tika-abh04t0:699_5": "ettakameva vuttaṃ,",
  "tika-abh04t0:699_6": "na vuttaṃ nibbānanti.",
  "tika-abh04t0:699_7": "Cetopariyaiddhividhādiñāṇehi saha vuttattāti ce,",
  "tika-abh04t0:699_8": "evampi visuṃ vibhajitabbaṃ siyā.",
  "tika-abh04t0:699_9": "Na hi visuṃ vibhajanārahaṃ saha vibhajatīti? Na,",
  "tika-abh04t0:699_10": "avacanassa aññakāraṇattā.",
  "tika-abh04t0:699_11": "Yāni hi puthujjanānaṃ pubbenivāsaanāgataṃsañāṇāni,",
  "tika-abh04t0:699_12": "tesaṃ avisayo eva nibbānaṃ.",
  "tika-abh04t0:699_13": "Ariyānaṃ pana maggaphalapaccavekkhaṇehi sacchikatanibbānānaṃ imehi ñāṇehi paccakkhakaraṇe payojanaṃ natthīti",
  "tika-abh04t0:699_14": "sādhāraṇena iddhividhañāṇādīnaṃ gahitattā nibbānaṃ na vuttanti daṭṭhabbaṃ.",
  "tika-abh04t0:699_15": "Nibbattakkhandhajānanamāha,",
  "tika-abh04t0:699_16": "na nibbattakakkhandhajānanaṃ.",
  "tika-abh04t0:699_17": "Yathākammūpagañāṇakiccañhi tanti.",
  "tika-abh04t0:699_18": "Attho sambhavatīti idaṃ anāgataṃsañāṇassapi anibbānārammaṇataṃ sandhāya vuttaṃ.",
  "tika-abh04t0:700_0": "1429.",
  "tika-abh04t0:700_1": "Maggārammaṇattike yasmā cittuppādakaṇḍe bodhitesu cittuppādesu ekantato maggārammaṇāyeva keci natthi,",
  "tika-abh04t0:700_2": "maggārammaṇāyeva pana kadāci maggādhipatino honti,",
  "tika-abh04t0:700_3": "tasmā “katame dhammā maggārammaṇā”ti ekameva pucchaṃ katvā tayopi koṭṭhāsā labbhamānavasena vibhattā.",
  "tika-abh04t0:700_4": "Iminā nayena paratopi evarūpesu ṭhānesu attho veditabbo.",
  "tika-abh04t0:700_5": "“Cittuppādā”ti,",
  "tika-abh04t0:700_6": "“maggārammaṇā”ti ca vuttadhammānaṃyeva maggahetukattābhāvaṃ sādhetuṃ “asahajātattā”ti idaṃ hetuvacananti “asampayuttattāti attho”ti vuttaṃ.",
  "tika-abh04t0:700_7": "Tenevāha “na hi arūpadhammāna”ntiādi.",
  "tika-abh04t0:700_8": "“Aññadhammārammaṇakāle evā”ti avadhāraṇassa aggahitattā garuṃ akatvā maggārammaṇakālepi maggādhipatibhāvena",
  "tika-abh04t0:700_9": "na vattabbāti ayampi attho aṭṭhakathāyaṃ pariggahitoyevāti daṭṭhabbaṃ.",
  "tika-abh04t0:700_10": "“Garuṃ katvā paccavekkhaṇakāle”ti hi vuttattā garuṃ akatvā paccavekkhaṇakālepi atthi eva.",
  "tika-abh04t0:700_11": "Tadā ca maggādhipatibhāvena na vattabbā te dhammāti bhiyyopi siddhovāyamattho.",
  "tika-abh04t0:701_0": "1434.",
  "tika-abh04t0:701_1": "Atītārammaṇāvāti uddhaṭaṃ,",
  "tika-abh04t0:701_2": "“atītārammaṇā”ti pana aṭṭhakathāpāṭho bahūsu potthakesu dissati.",
  "tika-abh04t0:701_3": "Tasmāti yasmā paṭiccasamuppādavibhaṅgavaṇṇanāyaṃ “maraṇasamaye ñātakā ‘ayaṃ, tāta,",
  "tika-abh04t0:701_4": "tavatthāya buddhapūjā karīyati,",
  "tika-abh04t0:701_5": "cittaṃ pasādehī’ti vatvā”tiādinā pañcadvāre rūpādiārammaṇūpasaṃharaṇaṃ tattha tadārammaṇapariyosānānaṃ",
  "tika-abh04t0:701_6": "cuddasannaṃ cittānaṃ pavattiñca vatvā tasmiṃyeva ekacittakkhaṇaṭṭhitike ārammaṇe paṭisandhicittaṃ uppajjatīti",
  "tika-abh04t0:701_7": "paccuppannārammaṇabhāvaṃ paṭisandhiyā vakkhati,",
  "tika-abh04t0:701_8": "tasmāti attho.",
  "tika-abh04t0:701_9": "Dve bhavaṅgāni āvajjanaṃ maraṇassāsannabhāvena mandībhūtavegattā pañca javanāni dve tadārammaṇāni cuticittanti",
  "tika-abh04t0:701_10": "ekādasa cittakkhaṇā atītāti āha “pañcacittakkhaṇāvasiṭṭhāyuke”ti.",
  "tika-abh04t0:701_11": "Itaratthāti aññatadārammaṇāya cutiyā.",
  "tika-abh04t0:701_12": "Idāni tameva “itaratthā”ti saṅkhepato vuttamatthaṃ vitthārato dassetuṃ “yadā hī”tiādimāha.",
  "tika-abh04t0:701_13": "Cutiyā tadārammaṇarahitattā paṭisandhiyā ca paccuppannārammaṇattā “rūpā…pe…",
  "tika-abh04t0:701_14": "jjantassā”ti udāhaṭaṃ.",
  "tika-abh04t0:701_15": "Cha bhavaṅgāni paccuppannārammaṇāni honti,",
  "tika-abh04t0:701_16": "nava cittakkhaṇā atītāti sattacittakkhaṇāvasiṭṭhāyuke gatinimitte paṭisandhiyā pavattattāti daṭṭhabbaṃ.",
  "tika-abh04t0:702_0": "Vijjamānameva kāyaṃ ārammaṇaṃ karotīti etena sukhalahusaññokkamanena paccuppannasseva bhūtupādāyarūpasaṅghātassa lahuparivattibhāvāpādanaṃ,",
  "tika-abh04t0:702_1": "na bhāvinoti dasseti.",
  "tika-abh04t0:703_0": "Etthantareti apākaṭakālato paṭṭhāya yāva pākaṭakālo,",
  "tika-abh04t0:703_1": "etasmiṃ antare.",
  "tika-abh04t0:703_2": "Yasmā pana kassaci kiñci sīghaṃ pākaṭaṃ hoti,",
  "tika-abh04t0:703_3": "kassaci dandhaṃ,",
  "tika-abh04t0:703_4": "tasmā “ekadvesantativārā”ti aniyametvā vuttaṃ.",
  "tika-abh04t0:703_5": "“Vacanasiliṭṭhatāvasena vutta”nti eke,",
  "tika-abh04t0:703_6": "keci pana “etthantare pavattā rūpadhammā arūpadhammā ca paccuppannāti gahite eko santativāro hoti,",
  "tika-abh04t0:703_7": "taṃ pana dvidhā vibhajitvā apākaṭakālaṃ ādiṃ katvā yebhuyyena pākaṭakālato orabhāvo eko koṭṭhāso yebhuyyena",
  "tika-abh04t0:703_8": "pākaṭakālaṃ ādiṃ katvā yāva supākaṭakālo ekoti ete dve santativārā.",
  "tika-abh04t0:703_9": "Iminā nayena sesasantativārabhedāpi veditabbā.",
  "tika-abh04t0:703_10": "Tattha kālavasena sabbesaṃ samānabhāvaṃ aggahetvā dhammānaṃ sadisappavattivasena santatiparicchedo dīpitabbo”ti vadanti.",
  "tika-abh04t0:703_11": "Kiñci kiñci kālaṃ sadisaṃ pavattamānāpi hi utucittādisamuṭṭhānā rūpadhammā santativārāti vuccanti.",
  "tika-abh04t0:703_12": "Yadāha “atiparittā”tiādinā,",
  "tika-abh04t0:703_13": "arūpasantatipi cettha yathāvuttarūpasantatiparicchinnā saṅgahitāyevāti daṭṭhabbaṃ.",
  "tika-abh04t0:703_14": "Paccuppannesu dhammesu saṃhīratīti taṇhādiṭṭhīhi ākaḍḍhanīyaṭṭhānabhāvena vuttaṃ.",
  "tika-abh04t0:703_15": "“Yo cāvuso,",
  "tika-abh04t0:703_16": "mano ye ca dhammā”ti visayivisayabhūtā ekabhavabhūtā ca ekasantatipariyāpannā dhammā vibhāgaṃ akatvā gayhamānā addhāpaccuppannaṃ hoti,",
  "tika-abh04t0:703_17": "sati pana vibhāgakaraṇe khaṇasantatipaccuppannatā labbhatīti āha “addhāpaccuppannaṃ hontaṃ etaṃ ubhayaṃ hotī”ti.",
  "tika-abh04t0:704_0": "Tassāti mahājanassa.",
  "tika-abh04t0:704_1": "Atītādivibhāgaṃ akatvāti āvajjanādīnaṃ samānākārappavattiyā upāyaṃ dasseti.",
  "tika-abh04t0:704_2": "Siddhaṃ hotīti khaṇapaccuppannārammaṇattepi parikammacetopariyañāṇānaṃ ayaṃ pāḷi suṭṭhu nītā hotīti attho.",
  "tika-abh04t0:704_3": "Atītattiko ca evaṃ abhinno hotīti evaṃ khaṇapaccuppanneyeva dhamme idha paccuppannoti gayhamāne aññapadasaṅgahitasseva",
  "tika-abh04t0:704_4": "anantarapaccayabhāvaṃ pakāsento atītattiko ca paṭṭhāne abhedato sammā atthassa uddhaṭattā avināsito hoti.",
  "tika-abh04t0:704_5": "Atha vā atītattikoti paṭṭhāne atītattikapāḷi,",
  "tika-abh04t0:704_6": "imāya atītattikapāḷiyā yathāvuttakāraṇatoyeva abhinno avisiṭṭho aññadatthu saṃsandati sametīti attho.",
  "tika-abh04t0:705_0": "Yathāsambhavanti āvajjanāya anāgatārammaṇatā,",
  "tika-abh04t0:705_1": "javanānaṃ paccuppannātītārammaṇatā anāgatapaccuppannātītārammaṇatāti yojetabbaṃ.",
  "tika-abh04t0:705_2": "Nānārammaṇatā na siyā addhāvasena paccuppannārammaṇattāti adhippāyo.",
  "tika-abh04t0:705_3": "Ayañca attho ekissā javanavīthiyā ekasmiṃyeva citte pavattiyaṃ āvajjanādīnaṃ anāgatādiārammaṇatā sambhavatīti",
  "tika-abh04t0:705_4": "sambhavadassanavasena vuttoti yathādhippetassa abhiññācittassa khaṇapaccuppanne pavattiṃ yojetvā dassetuṃ",
  "tika-abh04t0:705_5": "“tenā”tiādimāha.",
  "tika-abh04t0:705_6": "Tīṇīti “atītārammaṇo dhammo atītārammaṇassa dhammassa āsevanapaccayena paccayo,",
  "tika-abh04t0:705_7": "anāgatārammaṇo dhammo anāgatārammaṇassa dhammassa,",
  "tika-abh04t0:705_8": "paccuppannārammaṇo dhammo paccuppannārammaṇassa dhammassa āsevanapaccayena paccayo”ti padantarasaṅgahitadhammānapekkhā",
  "tika-abh04t0:705_9": "dhammā tīṇi pañhavissajjanānīti attho.",
  "tika-abh04t0:705_10": "Anāsevanaṃ natthīti āsevanalābhe sati yathādhammasāsane avacanassa kāraṇaṃ natthīti avacanena tattha",
  "tika-abh04t0:705_11": "itaresaṃ pañhānaṃ paṭisedho viññāyatīti adhippāyo.",
  "tika-abh04t0:706_0": "Etassa vādassāti “āvajjanajavanānaṃ anāgatapaccuppannārammaṇattepi cetopariyañāṇaṃ siddha”nti vādassa.",
  "tika-abh04t0:706_1": "Nissayabhāvoti atthasambhavato yathāvuttanayassa jotakabhāvo.",
  "tika-abh04t0:706_2": "Yanti cittaṃ.",
  "tika-abh04t0:706_3": "Tassāti āvajjanajavanānaṃ khaṇapaccuppannaniruddhārammaṇatāvacanassa.",
  "tika-abh04t0:706_4": "Ettha ca kālavisesaṃ āmasati,",
  "tika-abh04t0:706_5": "anāgatāyeva ca āvajjanā pavattatīti nayidaṃ yujjamānakaṃ.",
  "tika-abh04t0:706_6": "Atha “yaṃ imassa cittaṃ bhavissati,",
  "tika-abh04t0:706_7": "taṃ jānāmī”ti ābhogaṃ karoti,",
  "tika-abh04t0:706_8": "evaṃ sati parikammābhiññācittānampi anāgatārammaṇattamevāti sabbattha āvajjanajavanānaṃ anāgatapaccuppannārammaṇatā na sijjhatīti āha “pavatti…pe…",
  "tika-abh04t0:706_9": "vuttattā”ti.",
  "tika-abh04t0:706_10": "Dosāpattiyāti dosāpajjanena,",
  "tika-abh04t0:706_11": "dosāpattito vā.",
  "tika-abh04t0:706_12": "Rāsiekadesāvajjanapaṭivedheti yathārutavaseneva purimavādipakkhamāha,",
  "tika-abh04t0:706_13": "sampattasampattāvajjanajānaneti attanā niddhāritapakkhaṃ.",
  "tika-abh04t0:706_14": "Purimavādino nānujāneyyunti addhāsantatipaccuppannapadatthatā abhidhammamātikāyaṃ āgatapaccuppannapadassa natthīti adhippāye ṭhatvā nānujāneyyuṃ.",
  "tika-abh04t0:706_15": "Ettha ca satipi sabhāvabhede ākārabhedābhāvato ekattanayavasena āvajjanaparikammābhiññācittānaṃ nānārammaṇatādoso",
  "tika-abh04t0:706_16": "natthīti khaṇapaccuppannārammaṇatā cetopariyañāṇassa purimavādīnaṃ adhippāyavibhāvanamukhena dassitā.",
  "tika-abh04t0:706_17": "Aṭṭhakathāyaṃ pana “sabhāvabhede sati nānārammaṇatādosābhāvo natthi evāti ekasmiṃ eva citte addhāsantativasena",
  "tika-abh04t0:706_18": "paccuppannārammaṇatā vibhāvitā”ti dvīsupi vādesu yaṃ yuttaṃ,",
  "tika-abh04t0:706_19": "taṃ vicāretvā gahetabbaṃ.",
  "tika-abh04t0:707_0": "Tenevāti yasmā atītattike uppannattike ca cetopariyañāṇassa vattamānadhammārammaṇabhāvajotano pāṭho na dissati,",
  "tika-abh04t0:707_1": "teneva kāraṇena.",
  "tika-abh04t0:707_2": "Dvīsu ñāṇesūti pubbenivāsacetopariyañāṇesu.",
  "tika-abh04t0:707_3": "Kammamukhena gayhantīti satipi ārammaṇabhāve cattāro khandhā yathākammūpagañāṇena kammadvārena kusalākusalā icceva gayhanti,",
  "tika-abh04t0:707_4": "na pana vibhāgasoti dasseti.",
  "tika-abh04t0:707_5": "Lobhādisampayogavisesena duccaritabhāvo,",
  "tika-abh04t0:707_6": "alobhādisampayogavisesena ca sucaritabhāvo lakkhīyatīti duccaritasucaritāni vibhāventaṃ lobhādayopi vibhāvetiyeva nāma hotīti āha “duccarita…pe…",
  "tika-abh04t0:707_7": "bhāvanaṃ hotī”ti.",
  "tika-abh04t0:708_0": "1435.",
  "tika-abh04t0:708_1": "Asabhāvadhammassa “aha”ntiādipaññattiyā ajjhattadhammupādānatāya siyā koci ajjhattapariyāyo,",
  "tika-abh04t0:708_2": "na pana sabhāvadhammassa asattasantāneva tassāti vuttaṃ “sabhāva…pe…",
  "tika-abh04t0:708_3": "ahonta”nti.",
  "tika-abh04t0:708_4": "Tathā hi “attano khandhādīni paccavekkhantassā”ti ettha “ajjhattārammaṇā”ti padassa atthavivaraṇavasena “ajjhattaṃ gayhamānaṃ ahanti paññattiṃ ādi-",
  "tika-abh04t0:708_5": "saddena gaṇhātī”ti vakkhati.",
  "tika-abh04t0:708_6": "Yadi evaṃ tassa ajjhattattikepi ajjhattabhāvo vattabbo siyā? Na,",
  "tika-abh04t0:708_7": "bahiddhābhāvassa viya ajjhattabhāvassapi ajjhattattike nippariyāyavasena adhippetattāti.",
  "tika-abh04t0:708_8": "Yadāha “asabhā…pe…",
  "tika-abh04t0:708_9": "na vutta”nti.",
  "tika-abh04t0:708_10": "Ākiñcaññāyatanādīti ādi-",
  "tika-abh04t0:708_11": "saddena sāvajjanāni tassa purecārikaupacāracittāni tassa ārammaṇena pavattanakapaccavekkhaṇaassādanādicittāni ca saṅgaṇhāti.",
  "tika-abh04t0:709_0": "Ākiñcaññāyatanaṃ taṃ-",
  "tika-abh04t0:709_1": "saddena ākaḍḍhitvā vadati,",
  "tika-abh04t0:709_2": "na pana taṃ sabbanti vuttaṃ,",
  "tika-abh04t0:709_3": "yañca tassa purecārikanti attho.",
  "tika-abh04t0:709_4": "Lesavacananti ekadesasāruppena samānārammaṇabhāvena ekadesasseva vacanaṃ.",
  "tika-abh04t0:709_5": "Lissati silissati ekadesena allīyatīti hi leso.",
  "tika-abh04t0:709_6": "Yesanti kāmāvacarakusalākusalamahākiriyāvajjanacittānaṃ kusalakiriyābhedassa rūpāvacaracatutthassa ca.",
  "tika-abh04t0:709_7": "Evaṃ upekkhāsahagataniddesādīsūti yesaṃ adukkhamasukhāya vedanāya sampayuttatā vuttā,",
  "tika-abh04t0:709_8": "tesu ekameva upekkhāsahagataniddesaṃ vatvā itaraṃ na vattabbaṃ siyāti attho. Ādi-",
  "tika-abh04t0:709_9": "saddena hetusampayuttakāmāvacarādiniddese saṅgaṇhāti.",
  "tika-abh04t0:709_10": "Tatthāpi hi parittasahetukādibhāvena vuttesu dhammesu ekameva vatvā itaraṃ na vattabbaṃ siyāti.",
  "tika-abh04t0:709_11": "Abhāvanāniṭṭhappavattiyāti abhāvanāniṭṭhappavattiyā abhāvanākārassa ukkaṃsappavattiyāti attho,",
  "tika-abh04t0:709_12": "abhāvassa vā ukkaṃsappavattiyā.",
  "tika-abh04t0:709_13": "Navattabbaṃ jātaṃ ajjhattārammaṇādibhāvenāti adhippāyo.",
  "tika-abh04t0:709_14": "Tānīti ākiñcaññāyatanena samānārammaṇāni āvajjanādīni.",
  "tika-abh04t0:709_15": "Yadi evaṃ “abhāvanāsāmaññe”ti kasmā vuttaṃ.",
  "tika-abh04t0:709_16": "Na hi ākiñcaññāyatanārammaṇassa paccavekkhaṇaassādanādivasena pavattacittānaṃ abhāvanākārena pavatti atthīti? Na,",
  "tika-abh04t0:709_17": "abhāvetabbatāya adhippetattā.",
  "tika-abh04t0:709_18": "Na bhāvīyatīti hi abhāvanaṃ,",
  "tika-abh04t0:709_19": "na na bhāvetīti.",
  "tika-abh04t0:710_0": "Gahaṇavisesanimmitānītiādīsu ayamadhippāyo –",
  "tika-abh04t0:710_1": "yadipi bhāvanāñāṇanimmitākāramattesu sabhāvato avijjamānesu visayesu yebhuyyena mahaggatā dhammā pavattanti,",
  "tika-abh04t0:710_2": "bahiddhākāraggahaṇavasena pana kasiṇādīnaṃ bahiddhābhāvoti tadārammaṇadhammā bahiddhārammaṇāti vuttaṃ.",
  "tika-abh04t0:710_3": "Kasiṇānañhi santānaṃ muñcitvā upaṭṭhānaṃ visesato vaḍḍhitakasiṇavasena viññāyati,",
  "tika-abh04t0:710_4": "paṭhamāruppaviññāṇābhāvassa pana na bahiddhākāro,",
  "tika-abh04t0:710_5": "nāpi ajjhattākāroti ubhayākāravidhure tasmiṃ anaññasādhāraṇena pavattiyākārena pavattamānaṃ ākiñcaññāyatanameva navattabbārammaṇaṃ vuttaṃ,",
  "tika-abh04t0:710_6": "na itare itarākārappavattitoti.",
  "tika-abh04t0:710_7": "Kāmāvacarakusalānanti nidassanamattaṃ daṭṭhabbaṃ.",
  "tika-abh04t0:711_0": "Ākiñcaññāyatanavipākaṃ nevasaññānāsaññāyatanassa vipākādikassāti atthavasena vibhatti pariṇāmetabbā.",
  "tika-abh04t0:711_1": "Abhinīhārāsambhavatoti samāpatticittassa abhinīharaṇāsambhavato.",
  "tika-abh04t0:711_2": "Kusalameva vipākassa ārammaṇanti katvā “vipākassā”tiādi vuttaṃ.",
  "tika-abh04t0:712_0": "Asabhāvadhammattepi bahiddhākārena gahaṇīyabhāvato kasiṇānaṃ bahiddhābhāvo viya ekantato idha ajjhattadhammupādānatāya",
  "tika-abh04t0:712_1": "ahanti paññattiyā siyā ajjhattabhāvoti vuttaṃ “ajjhatta”ntiādi.",
  "tika-abh04t0:712_2": "“Khandhādīti ādi-",
  "tika-abh04t0:712_3": "saddena dhātuāyatanādi saṅgayhatī”ti ca vadanti.",
  "tika-abh04t0:712_4": "Esa nayoti “arūpakkhandhe khandhāti gahetvā”tiādikaṃ vaṇṇanānītiṃ āha.",
  "tika-abh04t0:712_5": "Paresaṃ khandhādiggahaṇeti paresaṃ khandhādīti imassa padassa kathane uccāraṇe.",
  "tika-abh04t0:712_6": "Sabbaṃ upādāpaññattiṃ āha ādisaddenāti sambandho.",
  "tika-abh04t0:713_0": "Tikaatthuddhāravaṇṇanā niṭṭhitā.",
  "tika-abh04t0:714_0": "Dukaatthuddhāravaṇṇanā",
  "tika-abh04t0:715_0": "1473.",
  "tika-abh04t0:715_1": "Aññathāti vuttappakārassa dassane.",
  "tika-abh04t0:715_2": "Vuttappakārassa dassanato eva hi aṭṭhakathāyaṃ sasaṅkhārikānaṃ thinamiddhavirahe asaṅkhārikasadisī yojanā na dassitā.",
  "tika-abh04t0:715_3": "Bhavarāgādīsūti bhavarāgamūlikādīsu yojanāsu.",
  "tika-abh04t0:716_0": "1511.",
  "tika-abh04t0:716_1": "Dveti uddhaccāvijjānīvaraṇāni.",
  "tika-abh04t0:716_2": "Tīṇīti kāmacchandabyāpādavicikicchāsu ekekena uddhaccāvijjānīvaraṇāni.",
  "tika-abh04t0:716_3": "Dve vā tīṇi vāti pāḷiyaṃ vā-",
  "tika-abh04t0:716_4": "saddassa luttaniddiṭṭhataṃ āha.",
  "tika-abh04t0:716_5": "Atha vā nipātasaddasannidhānepi nāmapadādīhi eva samuccayādiattho vuccati,",
  "tika-abh04t0:716_6": "na nipātapadehi tesaṃ avācakattāti antarenapi nipātapadaṃ ayamattho labbhati.",
  "tika-abh04t0:716_7": "Tathā vacanicchāya sambhavo eva hettha pamāṇanti pāḷiyaṃ “dve tīṇī”ti vuttaṃ.",
  "tika-abh04t0:716_8": "Yattha sahuppattītiādinā “dve tīṇī”ti lakkhaṇavacananti sabbasādhāraṇamatthamāha.",
  "tika-abh04t0:716_9": "Tathā hi “evañca katvā kilesagocchake cā”ti vuttaṃ.",
  "tika-abh04t0:716_10": "Tassāyamadhippāyo –",
  "tika-abh04t0:716_11": "kilesadvayasahitasseva cittuppādassa abhāvepi pāḷiyaṃ dviggahaṇaṃ kataṃ,",
  "tika-abh04t0:716_12": "kilesānañca sambhavantānaṃ sabbesaṃ sarūpena gahaṇaṃ na katanti dve tayoti lakkhaṇakaraṇanti viññāyatīti.",
  "tika-abh04t0:717_0": "Yadi sabbākusale uppajjanakassapi uddhaccassa eko eva cittuppādo visayabhāvena vuccati,",
  "tika-abh04t0:717_1": "avijjānīvaraṇassapi tathā vattabbanti adhippāyena “kasmā vutta”ntiādinā codeti.",
  "tika-abh04t0:717_2": "Itaro uddhaccanīvaraṇasseva tathā vattabbataṃ avijjānīvaraṇassa tathā vattabbatābhāvañca dassetuṃ “suttante”tiādimāha.",
  "tika-abh04t0:717_3": "Tattha suttante vuttesu pañcasu nīvaraṇesūti uddhaccasahagate uddhaccassa avijjānīvaraṇena nīvaraṇasahitataṃ āsaṅkitvā vuttaṃ.",
  "tika-abh04t0:717_4": "Nanu ca suttantepi “avijjānīvaraṇānaṃ sattāna”ntiādīsu avijjā “nīvaraṇa”nti vuttāti?",
  "tika-abh04t0:717_5": "Saccametaṃ,",
  "tika-abh04t0:717_6": "jhānaṅgānaṃ paṭipakkhabhāvena pana suttante bahulaṃ kāmacchandādayo pañceva nīvaraṇāni vuttānīti yebhuyyavuttivasena etaṃ vuttanti daṭṭhabbaṃ.",
  "tika-abh04t0:718_0": "Keci pana “yathā nikkhepakaṇḍe kusalapaṭipakkhabhūtāni dubbalānipi nīvaraṇāni paṭṭhāne viya dassitāni.",
  "tika-abh04t0:718_1": "Tathā hi paṭṭhāne ‘nīvaraṇaṃ dhammaṃ paṭicca nīvaraṇo dhammo uppajjati na purejātapaccayā.",
  "tika-abh04t0:718_2": "Arūpe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇa’ntiādi vuttaṃ,",
  "tika-abh04t0:718_3": "na evaṃ aṭṭhakathākaṇḍe.",
  "tika-abh04t0:718_4": "Aṭṭhakathākaṇḍe pana jhānapaṭipakkhabhūtāniyeva nīvaraṇāni niddiṭṭhānīti ‘uddhaccanīvaraṇaṃ uddhaccasahagate cittuppāde uppajjatī’ti vuttaṃ.",
  "tika-abh04t0:718_5": "Aṭṭhakathāyaṃ pana uddhaccanīvaraṇassa kāmacchandādīhi ekato uppattidassanaṃ nikkhepakaṇḍānusārena kataṃ ekato uppattiyā pabhedadassanatthaṃ.",
  "tika-abh04t0:718_6": "Tattha hi pāḷiyaṃyeva tāni vitthārato vuttānī”ti vadanti.",
  "tika-abh04t0:718_7": "Ayañca vādo “uddhaccanīvaraṇaṃ uddhaccasahagate cittuppāde uppajjatī”ti idameva vacanaṃ ñāpakanti katvā vutto.",
  "tika-abh04t0:718_8": "Aññathā avijjānīvaraṇaṃ viya vattabbaṃ siyā.",
  "tika-abh04t0:718_9": "Na ti ito aññaṃ pariyuṭṭhānapaṭṭhāyīniyeva nīvaraṇāni atthuddhārakaṇḍe adhippetānīti imassa atthassa sādhakaṃ vacanaṃ atthi,",
  "tika-abh04t0:718_10": "idaṃ vacanaṃ dvetīṇivacanassa sāmaññena sabbanīvaraṇasaṅgāhakattā yathāvuttavacanassa visayavisesappakāsanasaṅkhātena",
  "tika-abh04t0:718_11": "payojanantarena vuttabhāvassa dassitattā ca ñāpakaṃ na bhavatīti dissati,",
  "tika-abh04t0:718_12": "tasmā vicāretvā gahetabbaṃ.",
  "tika-abh04t0:719_0": "Aggahetvāti yathārutavaseneva atthaṃ aggahetvā yathā nikkhepakaṇḍapaṭṭhānādīhi na imissā pāḷiyā virodho hoti,",
  "tika-abh04t0:719_1": "evaṃ adhippāyo gavesitabboti yathāvuttamevatthaṃ nigameti.",
  "tika-abh04t0:720_0": "1577.",
  "tika-abh04t0:720_1": "Tesanti lobhādito aññesaṃ.",
  "tika-abh04t0:720_2": "Dassitāti kathaṃ dassitā?",
  "tika-abh04t0:720_3": "Māno tāva lobhamohauddhaccaahirikānottappehi,",
  "tika-abh04t0:720_4": "lobhamohathinauddhaccaahirikānottappehi,",
  "tika-abh04t0:720_5": "tathā diṭṭhi,",
  "tika-abh04t0:720_6": "vicikicchā mohauddhaccaahirikānottappehi,",
  "tika-abh04t0:720_7": "thinaṃ lobhamohadiṭṭhiuddhaccaahirikānottappehi,",
  "tika-abh04t0:720_8": "lobhamohamānauddhaccaahirikānottappehi,",
  "tika-abh04t0:720_9": "lobhamohauddhaccaahirikānottappehi,",
  "tika-abh04t0:720_10": "dosamohauddhaccaahirikānottappehi,",
  "tika-abh04t0:720_11": "uddhaccaṃ lobhamohadiṭṭhiahirikānottappehi,",
  "tika-abh04t0:720_12": "lobhamohadiṭṭhithinaahirikānottappehi,",
  "tika-abh04t0:720_13": "lobhamohamānaahirikānottappehi,",
  "tika-abh04t0:720_14": "lobhamohamānathinaahirikānottappehi,",
  "tika-abh04t0:720_15": "lobhamohathinaahirikānottappehi,",
  "tika-abh04t0:720_16": "lobhamohaahirikānottappehi,",
  "tika-abh04t0:720_17": "dosamohaahirikānottappehi,",
  "tika-abh04t0:720_18": "dosamohathinaahirikānottappehi,",
  "tika-abh04t0:720_19": "mohavicikicchāahirikānottappehi,",
  "tika-abh04t0:720_20": "mohaahirikānottappehi ekato uppajjati.",
  "tika-abh04t0:721_0": "Yathā ca uddhaccaṃ,",
  "tika-abh04t0:721_1": "evaṃ ahirikānottappāni ca yojetvā veditabbāni. Kathaṃ?",
  "tika-abh04t0:721_2": "Ahirikaṃ lobhamohadiṭṭhiuddhaccānottappehi,",
  "tika-abh04t0:721_3": "lobhamohadiṭṭhithinauddhaccānottappehi,",
  "tika-abh04t0:721_4": "lobhamohamānauddhaccānottappehi,",
  "tika-abh04t0:721_5": "lobhamohamānathinauddhaccānottappehi,",
  "tika-abh04t0:721_6": "lobhamohathinauddhaccānottappehi,",
  "tika-abh04t0:721_7": "lobhamohauddhaccānottappehi,",
  "tika-abh04t0:721_8": "dosamohauddhaccānottappehi,",
  "tika-abh04t0:721_9": "dosamohathinauddhaccānottappehi,",
  "tika-abh04t0:721_10": "mohavicikicchāuddhaccānottappehi,",
  "tika-abh04t0:721_11": "mohauddhaccānottappehi ca ekato uppajjati.",
  "tika-abh04t0:721_12": "Anottappaṃ lobhamohadiṭṭhiuddhaccāhirikehi,",
  "tika-abh04t0:721_13": "lobhamohadiṭṭhithinauddhaccāhirikehi,",
  "tika-abh04t0:721_14": "lobhamohamānauddhaccāhirikehi,",
  "tika-abh04t0:721_15": "lobhamohamānathinauddhaccāhirikehi,",
  "tika-abh04t0:721_16": "lobhamohathinauddhaccāhirikehi,",
  "tika-abh04t0:721_17": "lobhamohauddhaccāhirikehi,",
  "tika-abh04t0:721_18": "dosamohauddhaccāhirikehi,",
  "tika-abh04t0:721_19": "dosamohathinauddhaccāhirikehi,",
  "tika-abh04t0:721_20": "mohavicikicchāuddhaccāhirikehi,",
  "tika-abh04t0:721_21": "mohauddhaccāhirikehi ca ekato uppajjatīti evamettha mānādīnampi ekato uppatti veditabbā.",
  "tika-abh04t0:721_22": "Sesaṃ uttānatthameva.",
  "tika-abh04t0:722_0": "Aṭṭhakathākaṇḍavaṇṇanā niṭṭhitā.",
  "tika-abh04t0:723_0": "Iti dhammasaṅgaṇīmūlaṭīkāya līnatthapadavaṇṇanā",
  "tika-abh04t0:724_0": "Dhammasaṅgaṇī-anuṭīkā samattā."
}