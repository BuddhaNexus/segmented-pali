{
  "tika-abh02t0:0_0": "Namo tassa bhagavato arahato sammāsambuddhassa",
  "tika-abh02t0:1_0": "Abhidhammapiṭake",
  "tika-abh02t0:2_0": "Vibhaṅga-mūlaṭīkā",
  "tika-abh02t0:3_0": "1. Khandhavibhaṅgo",
  "tika-abh02t0:4_0": "1. Suttantabhājanīyavaṇṇanā",
  "tika-abh02t0:5_0": "Catusaccadasoti cattāri saccāni samāhaṭāni catusaccaṃ,",
  "tika-abh02t0:5_1": "catusaccaṃ passīti catusaccadaso.",
  "tika-abh02t0:5_2": "Satipi sāvakānaṃ paccekabuddhānañca catusaccadassanabhāve anaññapubbakattā bhagavato catusaccadassanassa",
  "tika-abh02t0:5_3": "tattha ca sabbaññutāya dasabalesu ca vasībhāvassa pattito parasantānesu ca pasāritabhāvena supākaṭattā",
  "tika-abh02t0:5_4": "bhagavāva visesena “catusaccadaso”ti thomanaṃ arahatīti.",
  "tika-abh02t0:5_5": "Nāthatīti nātho,",
  "tika-abh02t0:5_6": "veneyyānaṃ hitasukhaṃ āsīsati pattheti,",
  "tika-abh02t0:5_7": "parasantānagataṃ vā kilesabyasanaṃ upatāpeti, “sādhu,",
  "tika-abh02t0:5_8": "bhikkhave,",
  "tika-abh02t0:5_9": "bhikkhu kālena kālaṃ attasampattiṃ paccavekkhitā”tiādinā vā taṃ taṃ hitapaṭipattiṃ yācatīti attho.",
  "tika-abh02t0:5_10": "Paramena cittissariyena samannāgato,",
  "tika-abh02t0:5_11": "sabbasatte vā guṇehi īsati abhibhavatīti paramissaro bhagavā “nātho”ti vuccati.",
  "tika-abh02t0:5_12": "“Saddhamme gāravaṃ katvā karissāmī”ti sotabbabhāve kāraṇaṃ vatvā puna savane niyojento āha “taṃ suṇātha samāhitā”ti.",
  "tika-abh02t0:5_13": "“Porāṇaṭṭhakathānayaṃ vigāhitvā karissāmī”ti vā etena sakkaccasavane ca kāraṇaṃ vatvā tattha niyojento āha “saddhamme gāravaṃ katvā taṃ suṇāthā”ti.",
  "tika-abh02t0:6_0": "Ettha ca “catusaccadaso”ti vacanaṃ thomanameva catuppabhedāya desanāya samānagaṇanadassanaguṇena,",
  "tika-abh02t0:6_1": "“aṭṭhārasahi buddhadhammehi upeto”ti ca aṭṭhārasappabhedāya desanāya samānagaṇanaguṇehīti daṭṭhabbaṃ.",
  "tika-abh02t0:6_2": "Yathāvuttena vā niratisayena catusaccadassanena bhagavā catudhā dhammasaṅgaṇiṃ desetuṃ samattho ahosi,",
  "tika-abh02t0:6_3": "aṭṭhārasabuddhadhammasamannāgamena aṭṭhārasadhā vibhaṅganti yathāvuttadesanāsamatthatāsampādakaguṇanidassanametaṃ",
  "tika-abh02t0:6_4": "“catusaccadaso upeto buddhadhammehi aṭṭhārasahī”ti.",
  "tika-abh02t0:6_5": "Tena yathāvuttāya desanāya sabbaññubhāsitattā aviparītataṃ dassento tattha satte uggahādīsu niyojeti,",
  "tika-abh02t0:6_6": "niṭṭhānagamanañca attano vāyāmaṃ dassento aṭṭhakathāsavane ca ādaraṃ uppādayati,",
  "tika-abh02t0:6_7": "yathāvuttaguṇarahitena asabbaññunā desetuṃ asakkuṇeyyataṃ dhammasaṅgaṇīvibhaṅgappakaraṇānaṃ dassento",
  "tika-abh02t0:6_8": "tattha tadaṭṭhakathāya ca sātisayaṃ gāravaṃ janayati,",
  "tika-abh02t0:6_9": "buddhādīnañca ratanānaṃ sammāsambuddhatādiguṇe vibhāveti.",
  "tika-abh02t0:7_0": "Tattha cattāri saccāni pākaṭāneva,",
  "tika-abh02t0:7_1": "aṭṭhārasa pana buddhadhammā evaṃ veditabbā –",
  "tika-abh02t0:7_2": "“atītaṃse buddhassa bhagavato appaṭihataṃ ñāṇaṃ,",
  "tika-abh02t0:7_3": "anāgataṃse…pe…",
  "tika-abh02t0:7_4": "paccuppannaṃse…pe…",
  "tika-abh02t0:7_5": "imehi tīhi dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivattaṃ,",
  "tika-abh02t0:7_6": "sabbaṃ vacīkammaṃ…pe. …",
  "tika-abh02t0:7_7": "sabbaṃ manokammaṃ…pe…",
  "tika-abh02t0:7_8": "imehi chahi dhammehi samannāgatassa buddhassa bhagavato natthi chandassa hāni,",
  "tika-abh02t0:7_9": "natthi dhammadesanāya,",
  "tika-abh02t0:7_10": "natthi vīriyassa,",
  "tika-abh02t0:7_11": "natthi samādhissa,",
  "tika-abh02t0:7_12": "natthi paññāya,",
  "tika-abh02t0:7_13": "natthi vimuttiyā hāni.",
  "tika-abh02t0:7_14": "Imehi dvādasahi dhammehi samannāgatassa buddhassa bhagavato natthi davā,",
  "tika-abh02t0:7_15": "natthi ravā,",
  "tika-abh02t0:7_16": "natthi aphuṭaṃ,",
  "tika-abh02t0:7_17": "natthi vegāyitattaṃ,",
  "tika-abh02t0:7_18": "natthi abyāvaṭamano,",
  "tika-abh02t0:7_19": "natthi appaṭisaṅkhānupekkhā”ti.",
  "tika-abh02t0:8_0": "Tattha natthi davāti khiḍḍādhippāyena kiriyā natthi.",
  "tika-abh02t0:8_1": "Natthi ravāti sahasā kiriyā natthi.",
  "tika-abh02t0:8_2": "Natthi aphuṭanti ñāṇena aphusitaṃ natthi.",
  "tika-abh02t0:8_3": "Natthi vegāyitattanti turitakiriyā natthi.",
  "tika-abh02t0:8_4": "Natthi abyāvaṭamanoti niratthako cittasamudācāro natthi.",
  "tika-abh02t0:8_5": "Natthi appaṭisaṅkhānupekkhāti aññāṇupekkhā natthi.",
  "tika-abh02t0:8_6": "Katthaci pana “natthi dhammadesanāya hānī”ti alikhitvā “natthi chandassa hāni,",
  "tika-abh02t0:8_7": "natthi vīriyassa,",
  "tika-abh02t0:8_8": "natthi sattiyā”ti likhanti.",
  "tika-abh02t0:9_0": "1.",
  "tika-abh02t0:9_1": "Dhammasaṅgahe dhamme kusalādike tikadukehi saṅgahetvā te eva dhamme suttante khandhādivasena vutte vibhajituṃ vibhaṅgappakaraṇaṃ vuttaṃ.",
  "tika-abh02t0:9_2": "Tattha saṅkhepena vuttānaṃ khandhādīnaṃ vibhajanaṃ vibhaṅgo.",
  "tika-abh02t0:9_3": "So so vibhaṅgo pakato adhikato yassā pāḷiyā,",
  "tika-abh02t0:9_4": "sā “vibhaṅgappakaraṇa”nti vuccati.",
  "tika-abh02t0:9_5": "Adhikatoti ca vattabbabhāvena pariggahitoti attho.",
  "tika-abh02t0:9_6": "Tattha vibhaṅgappakaraṇassa ādibhūte khandhavibhaṅge “pañcakkhandhā rūpakkhandho…pe…",
  "tika-abh02t0:9_7": "viññāṇakkhandho”ti idaṃ suttantabhājanīyaṃ nāma.",
  "tika-abh02t0:9_8": "Nanu na ettakameva suttantabhājanīyanti? Saccaṃ, iti-",
  "tika-abh02t0:9_9": "saddena pana ādi-",
  "tika-abh02t0:9_10": "saddatthajotakena pakāratthajotakena vā sabbaṃ suttantabhājanīyaṃ saṅgahetvā viññāṇakkhandhoti evamādi",
  "tika-abh02t0:9_11": "evaṃpakāraṃ vā idaṃ suttantabhājanīyanti veditabbaṃ.",
  "tika-abh02t0:9_12": "Atha vā ekadesena samudāyaṃ nidasseti pabbatasamuddādinidassako viya.",
  "tika-abh02t0:9_13": "Tattha nibbānavajjānaṃ sabbadhammānaṃ saṅgāhakattā sabbasaṅgāhakehi ca āyatanādīhi appakatarapadattā khandhānaṃ khandhavibhaṅgo ādimhi vutto.",
  "tika-abh02t0:10_0": "Na tato heṭṭhāti rūpādīnaṃ vedayitādisabhāvattābhāvā yasmiṃ sabhāve atītādayo rāsī katvā vattabbā,",
  "tika-abh02t0:10_1": "tassa ruppanādito aññassābhāvā ca heṭṭhā gaṇanesu saṅkhatadhammānaṃ aniṭṭhānaṃ sāvasesabhāvaṃ,",
  "tika-abh02t0:10_2": "na heṭṭhā gaṇanamattābhāvaṃ sandhāya vuttaṃ.",
  "tika-abh02t0:10_3": "Chaṭṭhassa pana khandhassa abhāvā “na uddha”nti āha.",
  "tika-abh02t0:10_4": "Na hi savibhāgadhammehi nissaṭassa atītādibhāvarahitassa ekassa nibbānassa rāsaṭṭho atthīti.",
  "tika-abh02t0:10_5": "“Rāsimhī”ti saddatthasahitaṃ khandha-",
  "tika-abh02t0:10_6": "saddassa visayaṃ dasseti.",
  "tika-abh02t0:10_7": "“Guṇe paṇṇattiyaṃ ruḷhiya”nti visayameva khandha-",
  "tika-abh02t0:10_8": "saddassa dasseti,",
  "tika-abh02t0:10_9": "na saddatthaṃ.",
  "tika-abh02t0:10_10": "Lokiyalokuttarabhedañhi sīlādiguṇaṃ nippadesena gahetvā pavattamāno khandha-",
  "tika-abh02t0:10_11": "saddo sīlādiguṇavisiṭṭhaṃ rāsaṭṭhaṃ dīpetīti.",
  "tika-abh02t0:10_12": "Keci pana “guṇaṭṭho ettha khandhaṭṭho”ti vadanti.",
  "tika-abh02t0:10_13": "Dārukkhandhoti ettha pana na khandha-",
  "tika-abh02t0:10_14": "saddo paññatti-",
  "tika-abh02t0:10_15": "saddassa atthe vattati,",
  "tika-abh02t0:10_16": "tādise pana puthulāyate dārumhi dārukkhandhoti paññatti hotīti paññattiyaṃ nipatatīti vuttaṃ.",
  "tika-abh02t0:10_17": "Tathā ekasmimpi viññāṇe pavatto viññāṇakkhandhoti khandha-",
  "tika-abh02t0:10_18": "saddo na ruḷhī-",
  "tika-abh02t0:10_19": "saddassa atthaṃ vadati,",
  "tika-abh02t0:10_20": "samudāye pana niruḷho khandha-",
  "tika-abh02t0:10_21": "saddo tadekadese pavattamāno tāya eva ruḷhiyā pavattatīti khandha-",
  "tika-abh02t0:10_22": "saddo ruḷhiyaṃ nipatatīti vuttaṃ.",
  "tika-abh02t0:11_0": "Rāsito guṇatoti sabbattha nissakkavacanaṃ visayasseva khandha-",
  "tika-abh02t0:11_1": "saddappavattiyā kāraṇabhāvaṃ sandhāya katanti veditabbaṃ.",
  "tika-abh02t0:11_2": "“Rāsito”ti imamatthaṃ saddatthavasenapi niyametvā dassetuṃ “ayañhi khandhaṭṭho nāma piṇḍaṭṭho”tiādimāha.",
  "tika-abh02t0:11_3": "Koṭṭhāsaṭṭhe khandhaṭṭhe chaṭṭhenapi khandhena bhavitabbaṃ.",
  "tika-abh02t0:11_4": "Nibbānampi hi chaṭṭho koṭṭhāsoti.",
  "tika-abh02t0:11_5": "Tasmā “khandhaṭṭho nāma rāsaṭṭho”ti yuttaṃ.",
  "tika-abh02t0:11_6": "Yesaṃ vā atītādivasena bhedo atthi,",
  "tika-abh02t0:11_7": "tesaṃ ruppanādilakkhaṇavasena taṃtaṃkoṭṭhāsatā vuccatīti bhedarahitassa nibbānassa koṭṭhāsaṭṭhena ca khandhabhāvo na vuttoti veditabbo.",
  "tika-abh02t0:12_0": "Ettāvatāti uddesamattenāti attho.",
  "tika-abh02t0:12_1": "Cattāro ca mahābhūtā…pe…",
  "tika-abh02t0:12_2": "rūpanti evaṃ vibhatto.",
  "tika-abh02t0:12_3": "Katthāti ce?",
  "tika-abh02t0:12_4": "Ekādasasu okāsesu. Iti-",
  "tika-abh02t0:12_5": "saddena nidassanatthena sabbo vibhajananayo dassito.",
  "tika-abh02t0:12_6": "Idañca vibhajanaṃ oḷārikādīsu cakkhāyatanantiādivibhajanañca yathāsambhavaṃ ekādasasu okāsesu yojetabbaṃ,",
  "tika-abh02t0:12_7": "evaṃ vedanākkhandhādīsupi.",
  "tika-abh02t0:12_8": "Viññāṇakkhandho pana ekādasokāsesu purime okāsapañcake “cakkhuviññāṇaṃ…pe…",
  "tika-abh02t0:12_9": "manoviññāṇa”nti chaviññāṇakāyavisesena vibhatto,",
  "tika-abh02t0:12_10": "na tattha manodhātu manoviññāṇadhātūti vibhajanaṃ atthi.",
  "tika-abh02t0:12_11": "Taṃ pana dvayaṃ manoviññāṇanti vuttanti imamatthaṃ dassetuṃ aṭṭhakathāyaṃ “manodhātu manoviññāṇadhātū”ti vuttanti daṭṭhabbaṃ.",
  "tika-abh02t0:13_0": "Evaṃ pāḷinayena pañcasu khandhesu dhammaparicchedaṃ dassetvā puna aññena pakārena dassetuṃ “apicā”tiādimāha.",
  "tika-abh02t0:13_1": "Etthāti etasmiṃ khandhaniddese.",
  "tika-abh02t0:14_0": "1. Rūpakkhandhaniddesavaṇṇanā",
  "tika-abh02t0:15_0": "2.",
  "tika-abh02t0:15_1": "Yaṃ kiñcīti ettha yanti sāmaññena aniyamanidassanaṃ,",
  "tika-abh02t0:15_2": "kiñcīti pakārantarabhedaṃ āmasitvā aniyamanidassanaṃ.",
  "tika-abh02t0:15_3": "Ubhayenapi atītaṃ vā…pe…",
  "tika-abh02t0:15_4": "santike vā appaṃ vā bahuṃ vā yādisaṃ vā tādisaṃ vā yaṃ kiñcīti napuṃsakaniddesārahaṃ sabbaṃ byāpetvā",
  "tika-abh02t0:15_5": "saṅgaṇhātīti aññesupi napuṃsakaniddesārahesu pasaṅgaṃ disvā tassa adhippetatthaṃ aticca pavattito atippasaṅgassa",
  "tika-abh02t0:15_6": "niyamanatthaṃ “rūpa”nti āha.",
  "tika-abh02t0:15_7": "Yaṃkiñcīti sanipātaṃ yaṃ-",
  "tika-abh02t0:15_8": "saddaṃ kiṃ-",
  "tika-abh02t0:15_9": "saddañca aniyamekatthadīpanavasena ekaṃ padanti gahetvā “padadvayenapī”ti vuttaṃ.",
  "tika-abh02t0:16_0": "Kiñca,",
  "tika-abh02t0:16_1": "bhikkhave,",
  "tika-abh02t0:16_2": "rūpaṃ vadethāti tumhepi rūpaṃ rūpanti vadetha,",
  "tika-abh02t0:16_3": "taṃ kena kāraṇena vadethāti attho,",
  "tika-abh02t0:16_4": "atha vā kena kāraṇena rūpaṃ,",
  "tika-abh02t0:16_5": "taṃ kāraṇaṃ vadethāti attho.",
  "tika-abh02t0:16_6": "Athetesu bhikkhūsu tuṇhībhūtesu bhagavā āha “ruppatīti kho”tiādi.",
  "tika-abh02t0:17_0": "Bhijjatīti sītādisannipāte visadisasantānuppattidassanato purimasantānassa bhedaṃ sandhāyāha.",
  "tika-abh02t0:17_1": "Bhedo ca visadisatāvikārāpattīti bhijjatīti vikāraṃ āpajjatīti attho.",
  "tika-abh02t0:17_2": "Vikārāpatti ca sītādisannipāte visadisarūpuppattiyeva.",
  "tika-abh02t0:17_3": "Arūpakkhandhānaṃ pana atilahuparivattito yathā rūpadhammānaṃ ṭhitikkhaṇe sītādīhi samāgamo hoti,",
  "tika-abh02t0:17_4": "yena tattha utuno ṭhitippattassa purimasadisasantānuppādanasamatthatā na hoti āhārādikassa vā,",
  "tika-abh02t0:17_5": "evaṃ aññehi samāgamo natthi.",
  "tika-abh02t0:17_6": "Saṅghaṭṭanena ca vikārāpattiyaṃ ruppana-",
  "tika-abh02t0:17_7": "saddo niruḷho,",
  "tika-abh02t0:17_8": "tasmā arūpadhammānaṃ saṅghaṭṭanavirahitattā rūpadhammānaṃ viya pākaṭassa vikārassa abhāvato ca “ruppantī”ti “ruppanalakkhaṇā”ti ca na vuccanti.",
  "tika-abh02t0:17_9": "Jighacchāpipāsāhi ruppanañca udaraggisannipātena hotīti daṭṭhabbaṃ.",
  "tika-abh02t0:17_10": "Ettha ca kuppatīti etena kattuatthe rūpapadasiddhiṃ dasseti,",
  "tika-abh02t0:17_11": "ghaṭṭīyati pīḷīyatīti etehi kammatthe.",
  "tika-abh02t0:17_12": "Kopādikiriyāyeva hi ruppanakiriyāti.",
  "tika-abh02t0:17_13": "So pana kattubhūto kammabhūto ca attho bhijjamāno hotīti imassatthassa dassanatthaṃ “bhijjatīti attho”ti vuttaṃ.",
  "tika-abh02t0:17_14": "Atha vā ruppatīti rūpanti kammakattutthe rūpapadasiddhi vuttā.",
  "tika-abh02t0:17_15": "Vikāro hi ruppananti.",
  "tika-abh02t0:17_16": "Teneva “bhijjatīti attho”ti kammakattutthena bhijjati-",
  "tika-abh02t0:17_17": "saddena atthaṃ dasseti.",
  "tika-abh02t0:17_18": "Yaṃ pana ruppati bhijjati,",
  "tika-abh02t0:17_19": "taṃ yasmā kuppati ghaṭṭīyati pīḷīyati,",
  "tika-abh02t0:17_20": "tasmā etehi ca padehi padattho pākaṭo katoti.",
  "tika-abh02t0:17_21": "“Kenaṭṭhenā”ti pucchāsabhāgavasena “ruppanaṭṭhenā”ti vuttaṃ.",
  "tika-abh02t0:17_22": "Na kevalaṃ saddatthoyeva ruppanaṃ,",
  "tika-abh02t0:17_23": "tassa panatthassa lakkhaṇañca hotīti atthalakkhaṇavasena “ruppanalakkhaṇena rūpantipi vattuṃ vaṭṭatī”ti āha.",
  "tika-abh02t0:18_0": "Chijjitvāti mucchāpattiyā muccitvā aṅgapaccaṅgānaṃ chedanavasena vā chijjitvā.",
  "tika-abh02t0:18_1": "Accantakhārena sītodakenāti atisītabhāvameva sandhāya accantakhāratā vuttā siyā.",
  "tika-abh02t0:18_2": "Na hi taṃ kappasaṇṭhānaṃ udakaṃ sampattikaraṃ pathavīsandhārakaṃ kappavināsaudakaṃ viya khāraṃ bhavituṃ arahati.",
  "tika-abh02t0:18_3": "Tathā hi sati pathavī vilīyeyyāti.",
  "tika-abh02t0:18_4": "Avīcimahānirayeti saussadaṃ avīcinirayaṃ vuttaṃ.",
  "tika-abh02t0:18_5": "Teneva “tattha hī”tiādi vuttaṃ. Petti…pe…",
  "tika-abh02t0:18_6": "na hontīti evaṃvidhāpi sattā atthīti adhippāyo evaṃvidhāyeva hontīti niyamābhāvato.",
  "tika-abh02t0:18_7": "Evaṃ kālakañjikādīsupīti.",
  "tika-abh02t0:18_8": "Sarantā gacchantīti sarīsapa-",
  "tika-abh02t0:18_9": "saddassa atthaṃ vadati.",
  "tika-abh02t0:19_0": "Abhisaññūhitvāti ettha samūhaṃ katvātipi attho.",
  "tika-abh02t0:19_1": "Etena sabbaṃ rūpaṃ…pe…",
  "tika-abh02t0:19_2": "dassitaṃ hotīti etena rūpakkhandha-",
  "tika-abh02t0:19_3": "saddassa samānādhikaraṇasamāsabhāvaṃ dasseti.",
  "tika-abh02t0:19_4": "Tenevāha “na hi rūpato…pe… atthī”ti.",
  "tika-abh02t0:20_0": "3.",
  "tika-abh02t0:20_1": "Pakkhipitvāti ettha ekādasokāsesu rūpaṃ pakkhipitvāti attho.",
  "tika-abh02t0:20_2": "Na hi tattha mātikaṃyeva pakkhipitvā mātikā ṭhapitā,",
  "tika-abh02t0:20_3": "atha kho pakaraṇappattaṃ rūpanti.",
  "tika-abh02t0:21_0": "Aparo nayo…pe…",
  "tika-abh02t0:21_1": "ettheva gaṇanaṃ gatanti etena atītaṃsenāti bhummatthe karaṇavacananti dasseti.",
  "tika-abh02t0:21_2": "Yena pakārena gaṇanaṃ gataṃ,",
  "tika-abh02t0:21_3": "taṃ dassetuṃ “cattāro ca mahābhūtā”tiādi vuttanti imasmiṃ atthe sati mahābhūtupādāyarūpabhāvo atītakoṭṭhāse gaṇanassa kāraṇanti āpajjati.",
  "tika-abh02t0:21_4": "Na hi atītaṃsānaṃ vedanādīnaṃ nivattanatthaṃ idaṃ vacanaṃ “yaṃ rūpa”nti eteneva tesaṃ nivattitattā,",
  "tika-abh02t0:21_5": "nāpi rūpassa aññappakāranivattanatthaṃ sabbappakārassa tattha gaṇitattā,",
  "tika-abh02t0:21_6": "na ca anāgatapaccuppannākāranivattanatthaṃ atītaṃsavacanena taṃnivattanatoti.",
  "tika-abh02t0:21_7": "Atha pana yaṃ atītaṃsena gaṇitaṃ,",
  "tika-abh02t0:21_8": "taṃ cattāro ca…pe…",
  "tika-abh02t0:21_9": "rūpanti evaṃ gaṇitanti ayamattho adhippeto,",
  "tika-abh02t0:21_10": "evaṃ sati gaṇanantaradassanaṃ idaṃ siyā,",
  "tika-abh02t0:21_11": "na atītaṃsena gaṇitappakāradassanaṃ,",
  "tika-abh02t0:21_12": "taṃdassane pana sati bhūtupādāyarūpappakārena atītaṃse gaṇitaṃ taṃsabhāvattāti āpannameva hoti,",
  "tika-abh02t0:21_13": "na ca evaṃsabhāvatā atītaṃse gaṇitatāya kāraṇaṃ bhavituṃ arahati evaṃsabhāvasseva paccuppannānāgatesu",
  "tika-abh02t0:21_14": "gaṇitattā sukhādisabhāvassa ca atītaṃse gaṇitattā,",
  "tika-abh02t0:21_15": "tasmā purimanayo eva yutto.",
  "tika-abh02t0:21_16": "Ajjhattabahiddhāniddesesupi tādiso evattho labbhatīti.",
  "tika-abh02t0:22_0": "Suttantapariyāyatoti pariyāyadesanattā suttassa vuttaṃ.",
  "tika-abh02t0:22_1": "Abhidhammaniddesatoti nippariyāyadesanattā abhidhammassa nicchayena deso niddesoti katvā vuttaṃ.",
  "tika-abh02t0:22_2": "Kiñcāpītiādīsu ayamadhippāyo –",
  "tika-abh02t0:22_3": "suttantabhājanīyattā yathā “atītaṃ nanvāgameyyā”tiādīsu addhānavasena atītādibhāvova vutto,",
  "tika-abh02t0:22_4": "tathā idhāpi niddisitabbo siyā.",
  "tika-abh02t0:22_5": "Evaṃ santepi suttantabhājanīyampi abhidhammadesanāyeva suttante vuttadhamme vicinitvā vibhajanavasena",
  "tika-abh02t0:22_6": "pavattāti abhidhammaniddeseneva atītādibhāvo niddiṭṭhoti.",
  "tika-abh02t0:23_0": "Addhāsantatisamayakhaṇavasenāti ettha cutipaṭisandhiparicchinne kāle addhā-",
  "tika-abh02t0:23_1": "saddo vattatīti “ahosiṃ nu kho ahamatītamaddhāna”ntiādisuttavasena viññāyati. “Tayome,",
  "tika-abh02t0:23_2": "bhikkhave, addhā.",
  "tika-abh02t0:23_3": "Katame tayo?",
  "tika-abh02t0:23_4": "Atīto addhā,",
  "tika-abh02t0:23_5": "anāgato addhā,",
  "tika-abh02t0:23_6": "paccuppanno addhā”ti ettha pana paramatthato paricchijjamāno addhā niruttipathasuttavasena khaṇaparicchinno yutto.",
  "tika-abh02t0:23_7": "Tattha hi “yaṃ,",
  "tika-abh02t0:23_8": "bhikkhave,",
  "tika-abh02t0:23_9": "rūpaṃ jātaṃ pātubhūtaṃ,",
  "tika-abh02t0:23_10": "‘atthī’ti tassa saṅkhā”ti vijjamānassa paccuppannatā tato pubbe pacchā ca atītānāgatatā vuttāti.",
  "tika-abh02t0:23_11": "Yebhuyyena pana cutipaṭisandhiparicchinno suttesu atītādiko addhā vuttoti so eva idhāpi “addhāvasenā”ti vutto.",
  "tika-abh02t0:23_12": "Sītaṃ sītassa sabhāgo,",
  "tika-abh02t0:23_13": "tathā uṇhaṃ uṇhassa.",
  "tika-abh02t0:23_14": "Yaṃ pana sītaṃ uṇhaṃ vā sarīre sannipatitaṃ santānavasena pavattamānaṃ anūnaṃ anadhikaṃ ekākāraṃ,",
  "tika-abh02t0:23_15": "taṃ eko utūti vuccati.",
  "tika-abh02t0:23_16": "Sabhāgautuno anekantasabhāvato ekagahaṇaṃ kataṃ,",
  "tika-abh02t0:23_17": "evaṃ āhārepi.",
  "tika-abh02t0:23_18": "Ekavīthiekajavanasamuṭṭhānanti pañcachaṭṭhadvāravasena vuttaṃ.",
  "tika-abh02t0:23_19": "Santatisamayakathā vipassakānaṃ upakāratthāya aṭṭhakathāsu kathitā.",
  "tika-abh02t0:24_0": "Niṭṭhitahetupaccayakiccaṃ,",
  "tika-abh02t0:24_1": "niṭṭhitahetukiccamaniṭṭhitapaccayakiccaṃ,",
  "tika-abh02t0:24_2": "ubhayakiccamasampattaṃ,",
  "tika-abh02t0:24_3": "sakiccakkhaṇe paccuppannaṃ.",
  "tika-abh02t0:24_4": "Janako hetu,",
  "tika-abh02t0:24_5": "upatthambhako paccayo,",
  "tika-abh02t0:24_6": "tesaṃ uppādanaṃ upatthambhanañca kiccaṃ.",
  "tika-abh02t0:24_7": "Yathā bījassa aṅkuruppādanaṃ pathavīādīnañca tadupatthambhanaṃ kammassa kaṭattārūpavipākuppādanaṃ āhārādīnaṃ tadupatthambhanaṃ,",
  "tika-abh02t0:24_8": "evaṃ ekekassa kalāpassa cittuppādassa ca janakānaṃ kammānantarādipaccayabhūtānaṃ upatthambhakānañca sahajātapurejātapacchājātānaṃ",
  "tika-abh02t0:24_9": "kiccaṃ yathāsambhavaṃ yojetabbaṃ.",
  "tika-abh02t0:24_10": "Tattha uppādakkhaṇe hetukiccaṃ daṭṭhabbaṃ,",
  "tika-abh02t0:24_11": "tīsupi khaṇesu paccayakiccaṃ.",
  "tika-abh02t0:24_12": "Pathavīādīnaṃ sandhāraṇādikaṃ phassādīnaṃ phusanādikañca attano attano kiccaṃ sakiccaṃ,",
  "tika-abh02t0:24_13": "tassa karaṇakkhaṇo sakiccakkhaṇo.",
  "tika-abh02t0:24_14": "Saha vā kiccena sakiccaṃ,",
  "tika-abh02t0:24_15": "yasmiṃ khaṇe sakiccaṃ rūpaṃ vā arūpaṃ vā hoti,",
  "tika-abh02t0:24_16": "so sakiccakkhaṇo,",
  "tika-abh02t0:24_17": "tasmiṃ khaṇe paccuppannaṃ.",
  "tika-abh02t0:25_0": "6.",
  "tika-abh02t0:25_1": "Ettakamevāti “tesaṃ tesa”nti iminā āmeḍitavacanena abhibyāpanatthena vuttatthameva.",
  "tika-abh02t0:25_2": "“Aparassa aparassā”ti dīpanaṃ aparadīpanaṃ.",
  "tika-abh02t0:25_3": "Pariyesatūti etena pariyesanāya aniṭṭhanāmanivattanassa akāraṇabhāvaṃ dasseti.",
  "tika-abh02t0:25_4": "Kammadosena hi cittavipallāsadosena ca gūthabhakkhapāṇādayo ummattakādayo ca pariyeseyyuṃ diṭṭhivipallāsena",
  "tika-abh02t0:25_5": "ca yonakādayo na ārammaṇassa pariyesitabbasabhāvattā,",
  "tika-abh02t0:25_6": "apariyesitabbasabhāvattā pana etassa aniṭṭhamicceva nāmanti attho.",
  "tika-abh02t0:26_0": "Sampattivirahatoti rūpādīnaṃ devamanussasampattibhave kusalakammaphalatā samiddhasobhanatā ca sampatti,",
  "tika-abh02t0:26_1": "tabbirahatoti attho.",
  "tika-abh02t0:26_2": "Tato eva taṃ na pariyesitabbanti.",
  "tika-abh02t0:26_3": "Sobhanāni ca kānici hatthirūpādīni akusalakammanibbattāni na tesaṃyeva hatthiādīnaṃ sukhassa hetubhāvaṃ",
  "tika-abh02t0:26_4": "gacchantīti tesaṃ saṅgaṇhanatthaṃ “akanta”nti vuttaṃ.",
  "tika-abh02t0:26_5": "Tassa tasseva hi sattassa attanā katena kusalena nibbattaṃ sukhassa paccayo hoti,",
  "tika-abh02t0:26_6": "akusalena nibbattaṃ dukkhassa.",
  "tika-abh02t0:26_7": "Tasmā kammajānaṃ iṭṭhāniṭṭhatā kammakārakasattassa vasena yojanārahā siyā.",
  "tika-abh02t0:26_8": "Aṭṭhakathāyaṃ pana “kusalakammajaṃ aniṭṭhaṃ nāma natthī”ti idameva vuttaṃ,",
  "tika-abh02t0:26_9": "na vuttaṃ “akusalakammajaṃ iṭṭhaṃ nāma natthī”ti.",
  "tika-abh02t0:26_10": "Tena akusalakammajampi sobhanaṃ parasattānaṃ iṭṭhanti anuññātaṃ bhavissati.",
  "tika-abh02t0:26_11": "Kusalakammajaṃ pana sabbesaṃ iṭṭhamevāti vadanti.",
  "tika-abh02t0:26_12": "Tiracchānagatānaṃ pana kesañci manussarūpaṃ amanāpaṃ,",
  "tika-abh02t0:26_13": "yato te disvāva palāyanti.",
  "tika-abh02t0:26_14": "Manussā ca devatārūpaṃ disvā bhāyanti,",
  "tika-abh02t0:26_15": "tesampi vipākaviññāṇaṃ taṃ rūpaṃ ārabbha kusalavipākaṃ uppajjati,",
  "tika-abh02t0:26_16": "tādisassa pana puññassa abhāvā na tesaṃ tattha abhirati hotīti adhippāyo.",
  "tika-abh02t0:26_17": "Kusalakammajassa pana aniṭṭhassābhāvo viya akusalakammajassa sobhanassa iṭṭhassa abhāvo vattabbo.",
  "tika-abh02t0:26_18": "Hatthiādīnampi hi akusalakammajaṃ manussānaṃ akusalavipākasseva ārammaṇaṃ,",
  "tika-abh02t0:26_19": "kusalakammajaṃ pana pavatte samuṭṭhitaṃ kusalavipākassa.",
  "tika-abh02t0:26_20": "Iṭṭhārammaṇena pana vomissakattā appakaṃ akusalakammajaṃ bahulaṃ akusalavipākuppattiyā kāraṇaṃ na bhavissatīti sakkā vattunti.",
  "tika-abh02t0:26_21": "Vipākaṃ pana katthaci na sakkā vañcetunti vipākavasena iṭṭhāniṭṭhārammaṇavavatthānaṃ suṭṭhu vuttaṃ.",
  "tika-abh02t0:26_22": "Tasmā taṃ anugantvā sabbattha iṭṭhāniṭṭhatā yojetabbā.",
  "tika-abh02t0:27_0": "Aniṭṭhā pañca kāmaguṇāti kasmā vuttaṃ,",
  "tika-abh02t0:27_1": "nanu “cakkhuviññeyyāni rūpāni iṭṭhānī”ti evamādinā iṭṭhāneva rūpādīni “kāmaguṇā”ti vuttānīti?",
  "tika-abh02t0:27_2": "Kāmaguṇasadisesu kāmaguṇavohārato,",
  "tika-abh02t0:27_3": "sadisatā ca rūpādibhāvoyeva,",
  "tika-abh02t0:27_4": "na iṭṭhatā.",
  "tika-abh02t0:27_5": "“Aniṭṭhā”ti vā vacanena akāmaguṇatā dassitāti kāmaguṇavisabhāgā rūpādayo “kāmaguṇā”ti vuttā asive “sivā”ti vohāro viya.",
  "tika-abh02t0:27_6": "Sabbāni vā iṭṭhāniṭṭhāni rūpādīni taṇhāvatthubhāvato kāmaguṇāyeva.",
  "tika-abh02t0:27_7": "Vuttañhi “rūpā loke piyarūpaṃ sātarūpa”ntiādi.",
  "tika-abh02t0:27_8": "Atisayena pana kāmanīyattā suttesu “kāmaguṇā”ti iṭṭhāni rūpādīni vuttānīti.",
  "tika-abh02t0:28_0": "Dvīsupi hīnapaṇītapadesu “akusalakammajavasena kusalakammajavasenā”ti vacanaṃ “tesaṃ tesaṃ sattāna”nti sattavasena niyametvā vibhajitattā,",
  "tika-abh02t0:28_1": "ayañcattho “tesaṃ tesa”nti avayavayoge sāmivacanaṃ katvā vuttoti veditabbo.",
  "tika-abh02t0:28_2": "Sattasantānapariyāpannesu kammajaṃ visiṭṭhanti “kammajavasenā”ti vuttaṃ.",
  "tika-abh02t0:28_3": "Yadi pana tehi tehīti etasmiṃ atthe tesaṃ tesanti sāmivacanaṃ,",
  "tika-abh02t0:28_4": "visayavisayīsambandhe vā,",
  "tika-abh02t0:28_5": "na kammajavaseneva rūpādīni vibhattāni,",
  "tika-abh02t0:28_6": "sabbesaṃ pana indriyabaddhānaṃ vasena vibhattānīti viññāyanti.",
  "tika-abh02t0:28_7": "Ettha ca pākaṭehi rūpādīhi nayo dassitoti cakkhādīsupi hīnapaṇītatā yojetabbā.",
  "tika-abh02t0:29_0": "Manāpapariyantanti manāpaṃ pariyantaṃ mariyādābhūtaṃ pañcasu kāmaguṇesu vadāmīti attho.",
  "tika-abh02t0:29_1": "Kiṃ kāraṇanti?",
  "tika-abh02t0:29_2": "Yasmā te ekaccassa manāpā honti,",
  "tika-abh02t0:29_3": "ekaccassa amanāpā,",
  "tika-abh02t0:29_4": "yassa yeva manāpā,",
  "tika-abh02t0:29_5": "tassa teva paramā,",
  "tika-abh02t0:29_6": "tasmā tassa tassa ajjhāsayavasena kāmaguṇānaṃ paramatā hoti,",
  "tika-abh02t0:29_7": "na tesaṃyeva sabhāvato.",
  "tika-abh02t0:30_0": "Evanti imasmiṃ sutte vuttanayena.",
  "tika-abh02t0:30_1": "Ekasmiṃyeva assādanakujjhanato ārammaṇasabhāvasseva iṭṭhāniṭṭhābhāvato aniṭṭhaṃ “iṭṭha”nti gahaṇato ca,",
  "tika-abh02t0:30_2": "iṭṭhaṃ “aniṭṭha”nti gahaṇato ca iṭṭhāniṭṭhaṃ nāma pāṭiyekkaṃ paṭivibhattaṃ natthīti attho.",
  "tika-abh02t0:30_3": "Saññāvipallāsena cātiādinā nibbāne viya aññesu ārammaṇesu saññāvipallāsena iṭṭhāniṭṭhaggahaṇaṃ hoti.",
  "tika-abh02t0:30_4": "Pittummattādīnaṃ khīrasakkarādīsu dosussadasamuṭṭhitasaññāvipallāsavasena tittaggahaṇaṃ viyāti imamatthaṃ sandhāya manāpapariyantatā vuttāti dasseti.",
  "tika-abh02t0:31_0": "Vibhattaṃ atthīti ca vavatthitaṃ atthīti attho,",
  "tika-abh02t0:31_1": "aṭṭhakathācariyehi vibhattaṃ pakāsitanti vā.",
  "tika-abh02t0:31_2": "Tañca majjhimakasattassa vasena vavatthitaṃ pakāsitañca,",
  "tika-abh02t0:31_3": "aññesañca vipallāsavasena idaṃ iṭṭhaṃ aniṭṭhañca hotīti adhippāyo.",
  "tika-abh02t0:31_4": "Evaṃ vavatthitassa paniṭṭhāniṭṭhassa aniṭṭhaṃ iṭṭhanti ca gahaṇe na kevalaṃ saññāvipallāsova kāraṇaṃ,",
  "tika-abh02t0:31_5": "dhātukkhobhavasena indriyavikārāpattiādinā kusalākusalavipākuppattihetubhāvopīti sakkā vattuṃ.",
  "tika-abh02t0:31_6": "Tathā hi sītudakaṃ ghammābhitattānaṃ kusalavipākassa kāyaviññāṇassa hetu hoti,",
  "tika-abh02t0:31_7": "sītābhibhūtānaṃ akusalavipākassa.",
  "tika-abh02t0:31_8": "Tūlapicusamphasso vaṇe dukkho nivaṇe sukho,",
  "tika-abh02t0:31_9": "mudutaruṇahatthasambāhanañca sukhaṃ uppādeti,",
  "tika-abh02t0:31_10": "teneva hatthena paharaṇaṃ dukkhaṃ,",
  "tika-abh02t0:31_11": "tasmā vipākavasena ārammaṇavavatthānaṃ yuttaṃ.",
  "tika-abh02t0:32_0": "Kiñcāpītiādinā satipi saññāvipallāse buddharūpadassanādīsu kusalavipākasseva gūthadassanādīsu ca akusalavipākassa",
  "tika-abh02t0:32_1": "uppattiṃ dassento tena vipākena ārammaṇassa iṭṭhāniṭṭhataṃ dasseti.",
  "tika-abh02t0:32_2": "Vijjamānepi saññāvipallāse ārammaṇena vipākaniyamadassanaṃ ārammaṇaniyamadassanatthameva katanti.",
  "tika-abh02t0:33_0": "Apica dvāravasenapītiādinā dvārantare dukkhassa sukhassa ca paccayabhūtassa dvārantare sukhadukkhavipākuppādanato",
  "tika-abh02t0:33_1": "vipākena ārammaṇaniyamadassanena ekasmiṃyeva ca dvāre samānasseva maṇiratanādiphoṭṭhabbassa saṇikaṃ phusane",
  "tika-abh02t0:33_2": "pothane ca sukhadukkhuppādanato vipākavasena iṭṭhāniṭṭhatā dassitāti viññāyati.",
  "tika-abh02t0:34_0": "Heṭṭhimanayoti majjhimakasattassa vipākassa ca vasena vavatthitaṃ ārammaṇaṃ gahetvā “tesaṃ tesaṃ sattānaṃ uññāta”nti ca ādinā vuttanayo.",
  "tika-abh02t0:34_1": "Sammutimanāpanti majjhimakasattassa vipākassa ca vasena sammataṃ vavatthitaṃ manāpaṃ,",
  "tika-abh02t0:34_2": "taṃ pana sabhāveneva vavatthitanti abhinditabbatova na bhindatīti adhippāyo.",
  "tika-abh02t0:34_3": "Saññāvipallāsena nerayikādīhipi puggalehi manāpanti gahitaṃ puggalamanāpaṃ “taṃ taṃ vā panā”tiādinā bhindati.",
  "tika-abh02t0:34_4": "Vemānikapetarūpampi akusalakammajattā kammakāraṇādidukkhavatthubhāvato ca “manussarūpato hīna”nti vuttaṃ.",
  "tika-abh02t0:35_0": "7.",
  "tika-abh02t0:35_1": "Oḷārikarūpānaṃ vatthārammaṇapaṭighātavasena supariggahitatā,",
  "tika-abh02t0:35_2": "sukhumānaṃ tathā abhāvato duppariggahitatā ca yojetabbā.",
  "tika-abh02t0:35_3": "Duppariggahaṭṭheneva lakkhaṇaduppaṭivijjhanatā daṭṭhabbā.",
  "tika-abh02t0:35_4": "Dasavidhanti “dūre”ti avuttassa dassanatthaṃ vuttaṃ.",
  "tika-abh02t0:35_5": "Vuttampi pana okāsato dūre hotiyeva.",
  "tika-abh02t0:36_0": "Heṭṭhimanayoti “itthindriyaṃ…pe…",
  "tika-abh02t0:36_1": "idaṃ vuccati rūpaṃ santike”ti evaṃ lakkhaṇato dvādasahatthavasena vavatthitaokāsato ca dassetvā niyyātitanayo.",
  "tika-abh02t0:36_2": "So lakkhaṇokāsavasena dūrasantikena saha gahetvā niyyātitattā bhindamāno missakaṃ karonto gato.",
  "tika-abh02t0:36_3": "Atha vā bhindamānoti sarūpadassanena lakkhaṇato yevāpanakena okāsatoti evaṃ lakkhaṇato okāsato ca visuṃ karonto gatoti attho.",
  "tika-abh02t0:36_4": "Atha vā lakkhaṇato santikadūrānaṃ okāsato dūrasantikabhāvakaraṇena santikabhāvaṃ bhinditvā dūrabhāvaṃ,",
  "tika-abh02t0:36_5": "dūrabhāvañca bhinditvā santikabhāvaṃ karonto pavattoti “bhindamāno gato”ti vuttaṃ.",
  "tika-abh02t0:36_6": "Idha panāti “taṃ taṃ vā pana rūpaṃ upādāya upādāyā”ti idha purimanayena lakkhaṇato dūraṃ okāsato santikabhāvakaraṇena na bhindati bhagavā,",
  "tika-abh02t0:36_7": "na ca okāsadūrato visuṃ karaṇena,",
  "tika-abh02t0:36_8": "nāpi okāsadūrena vomissakakaraṇenāti attho.",
  "tika-abh02t0:36_9": "Kiṃ pana karotīti?",
  "tika-abh02t0:36_10": "Okāsato dūrameva bhindati.",
  "tika-abh02t0:36_11": "Ettha pana na pubbe vuttanayena tidhā attho daṭṭhabbo.",
  "tika-abh02t0:36_12": "Na hi okāsato dūraṃ lakkhaṇato santikaṃ karoti,",
  "tika-abh02t0:36_13": "lakkhaṇato vā visuṃ tena vā vomissakanti.",
  "tika-abh02t0:36_14": "Okāsato dūrassa pana okāsatova santikabhāvakaraṇaṃ idha “bhedana”nti veditabbaṃ.",
  "tika-abh02t0:36_15": "Idha pana na lakkhaṇato dūraṃ bhindatīti etthāpi vā na pubbe vuttanayena tidhā bhedassa akaraṇaṃ vuttaṃ,",
  "tika-abh02t0:36_16": "lakkhaṇato santikadūrānaṃ pana lakkhaṇato upādāyupādāya dūrasantikabhāvo natthīti lakkhaṇato dūrassa",
  "tika-abh02t0:36_17": "lakkhaṇatova santikabhāvākaraṇaṃ lakkhaṇato dūrassa abhedananti daṭṭhabbaṃ.",
  "tika-abh02t0:36_18": "Purimanayo viya ayaṃ nayo na hotīti ettakameva hi ettha dassetīti bhindamānoti ettha ca aññathā bhedanaṃ vuttaṃ,",
  "tika-abh02t0:36_19": "bhedanaṃ idha ca aññathā vuttanti.",
  "tika-abh02t0:37_0": "Rūpakkhandhaniddesavaṇṇanā niṭṭhitā.",
  "tika-abh02t0:38_0": "2. Vedanākkhandhaniddesavaṇṇanā",
  "tika-abh02t0:39_0": "8.",
  "tika-abh02t0:39_1": "Cakkhādayo pasādā oḷārikamanomayattabhāvapariyāpannā kāyavohāraṃ arahantīti tabbatthukā adukkhamasukhā “kāyikā”ti pariyāyena vuttā,",
  "tika-abh02t0:39_2": "na kāyapasādavatthukattā.",
  "tika-abh02t0:39_3": "Na hi cakkhādayo kāyapasādā hontīti.",
  "tika-abh02t0:39_4": "Santativasena khaṇādivasena cāti ettha addhāsamayavasena atītādibhāvassa avacanaṃ sukhādivasena bhinnāya atītādibhāvavacanato.",
  "tika-abh02t0:39_5": "Na hi sukhāyeva addhāvasena samayavasena ca atītādikā hoti,",
  "tika-abh02t0:39_6": "tathā dukkhā adukkhamasukhā ca kāyikacetasikādibhāvena bhinnā.",
  "tika-abh02t0:39_7": "Tena vedanāsamudayo addhāsamayavasena atītādibhāvena vattabbataṃ arahati samudāyassa tehi paricchinditabbattā,",
  "tika-abh02t0:39_8": "vedanekadesā pana ettha gahitāti te santatikhaṇehi paricchedaṃ arahanti tattha tathāparicchinditabbānaṃ gahitattāti.",
  "tika-abh02t0:39_9": "Ekasantatiyaṃ pana sukhādianekabhedasabbhāvena tesu yo bhedo paricchinditabbabhāvena gahito,",
  "tika-abh02t0:39_10": "tassa ekappakārassa pākaṭassa paricchedikā taṃsahitadvārālambanappavattā,",
  "tika-abh02t0:39_11": "avicchedena taduppādakekavidhavisayasamāyogappavattā ca santati bhavituṃ arahatīti tassa bhedantaraṃ anāmasitvā paricchedakabhāvena gahaṇaṃ kataṃ.",
  "tika-abh02t0:39_12": "Lahuparivattino vā dhammā parivattaneneva paricchedaṃ arahantīti santatikhaṇavasena paricchedo vutto.",
  "tika-abh02t0:39_13": "Pubbantāparantamajjhagatāti etena hetupaccayakiccavasena vuttanayaṃ dasseti.",
  "tika-abh02t0:40_0": "11.",
  "tika-abh02t0:40_1": "Kilesaggisampayogato sadarathā.",
  "tika-abh02t0:40_2": "Etena sabhāvato oḷārikataṃ dasseti,",
  "tika-abh02t0:40_3": "dukkhavipākaṭṭhenāti etena oḷārikavipākanipphādanena kiccato.",
  "tika-abh02t0:40_4": "Kammavegakkhittā kammapaṭibaddhabhūtā ca kāyakammādibyāpāravirahato nirussāhā vipākā,",
  "tika-abh02t0:40_5": "saussāhā ca kiriyā avipākā.",
  "tika-abh02t0:40_6": "Savipākā ca sagabbhā viya oḷārikāti tabbipakkhato avipākā sukhumāti vuttā.",
  "tika-abh02t0:41_0": "Asātaṭṭhenāti amadhuraṭṭhena.",
  "tika-abh02t0:41_1": "Tena sātapaṭipakkhaṃ aniṭṭhasabhāvaṃ dasseti.",
  "tika-abh02t0:41_2": "Dukkhaṭṭhenāti dukkhamaṭṭhena.",
  "tika-abh02t0:41_3": "Tena dukkhānaṃ santāpanakiccaṃ dasseti. “Yāyaṃ, bhante,",
  "tika-abh02t0:41_4": "adukkhamasukhā vedanā,",
  "tika-abh02t0:41_5": "santasmiṃ esā paṇīte sukhe vuttā bhagavatā”ti vacanato adukkhamasukhā pharaṇasabhāvavirahato asantānaṃ",
  "tika-abh02t0:41_6": "kāmarāgapaṭighānusayānaṃ anusayanassa aṭṭhānattā santā,",
  "tika-abh02t0:41_7": "sukhe nikantiṃ pariyādāya adhigantabbattā padhānabhāvaṃ nītāti paṇītāti.",
  "tika-abh02t0:41_8": "Tathā anadhigantabbā ca kāmāvacarajātiādisaṅkaraṃ akatvā samānajātiyaṃ ñāṇasampayuttavippayuttādike samānabhede sukhato paṇītāti yojetabbā.",
  "tika-abh02t0:41_9": "Upabrūhitānaṃ dhātūnaṃ paccayabhāvena sukhā khobheti vibādhitānaṃ paccayabhāvena dukkhā ca.",
  "tika-abh02t0:41_10": "Ubhayampi kāyaṃ byāpentaṃ viya uppajjatīti pharati.",
  "tika-abh02t0:41_11": "Madayamānanti madaṃ karontaṃ.",
  "tika-abh02t0:41_12": "Chādayamānanti icchaṃ uppādentaṃ,",
  "tika-abh02t0:41_13": "avattharamānaṃ vā.",
  "tika-abh02t0:41_14": "Ghammābhitattassa sītodakaghaṭena āsittassa yathā kāyo upabrūhito hoti,",
  "tika-abh02t0:41_15": "evaṃ sukhasamaṅginopīti katvā “āsiñcamānaṃ viyā”ti vuttaṃ.",
  "tika-abh02t0:41_16": "Ekattanimitteyevāti pathavīkasiṇādike ekasabhāve eva nimitte.",
  "tika-abh02t0:41_17": "Caratīti nānāvajjane javane vedanā viya vipphandanarahitattā sukhumā.",
  "tika-abh02t0:42_0": "Adhippāye akusalatāya akovido.",
  "tika-abh02t0:42_1": "Kusalattike…pe…",
  "tika-abh02t0:42_2": "āgatattāti “kusalākusalā vedanā oḷārikā,",
  "tika-abh02t0:42_3": "abyākatā vedanā sukhumā”ti evaṃ āgatattā.",
  "tika-abh02t0:42_4": "Bhūmantarabhede dassetuṃ “yampī”tiādi āraddhaṃ.",
  "tika-abh02t0:42_5": "Iminā nīhārenāti etena “kāmāvacarasukhato kāmāvacarupekkhā sukhumā”tiādinā sabhāvādibhedena ca oḷārikasukhumabhāvaṃ",
  "tika-abh02t0:42_6": "tatra tatreva kathento na bhindatīti nayaṃ dasseti.",
  "tika-abh02t0:43_0": "Lokiyalokuttaramissakā kathitā,",
  "tika-abh02t0:43_1": "tasmā ekantapaṇīte hīnapaṇītānaṃ uddhaṭattā evameva ekantahīne ca yathāsambhavaṃ hīnapaṇītatā uddharitabbāti",
  "tika-abh02t0:43_2": "anuññātaṃ hotīti ubhayattha taduddharaṇe na kukkuccāyitabbanti attho.",
  "tika-abh02t0:44_0": "Akusalānaṃ kusalādīhi sukhumattābhāvato pāḷiyā āgatassa aparivattanīyabhāvena “heṭṭhimanayo na oloketabbo”ti vuttanti vadanti,",
  "tika-abh02t0:44_1": "taṃtaṃvāpanavasena kathanepi parivattanaṃ natthīti na parivattanaṃ sandhāya “heṭṭhimanayo na oloketabbo”ti vuttaṃ,",
  "tika-abh02t0:44_2": "heṭṭhimanayassa pana vuttattā avuttanayaṃ gahetvā “taṃ taṃ vā panā”ti vattuṃ yuttanti “heṭṭhimanayo na oloketabbo”ti vuttanti veditabbo.",
  "tika-abh02t0:44_3": "Bahuvipākā akusalā dosussannatāya oḷārikā,",
  "tika-abh02t0:44_4": "tathā appavipākā kusalā.",
  "tika-abh02t0:44_5": "Mandadosattā appavipākā akusalā sukhumā,",
  "tika-abh02t0:44_6": "tathā bahuvipākā kusalā ca.",
  "tika-abh02t0:44_7": "Oḷārikasukhumanikantivatthubhāvato kāmāvacarādīnaṃ oḷārikasukhumatā.",
  "tika-abh02t0:44_8": "Sāpīti bhāvanāmayāya bhedanena dānamayasīlamayānañca paccekaṃ bhedanaṃ nayato dassitanti veditabbaṃ.",
  "tika-abh02t0:44_9": "Sāpīti vā tividhāpīti yojetabbaṃ.",
  "tika-abh02t0:45_0": "13.",
  "tika-abh02t0:45_1": "Jātiādivasena asamānakoṭṭhāsatā visabhāgaṭṭho.",
  "tika-abh02t0:45_2": "Dukkhavipākatādivasena asadisakiccatā,",
  "tika-abh02t0:45_3": "asadisasabhāvatā vā visaṃsaṭṭho,",
  "tika-abh02t0:45_4": "na asampayogo.",
  "tika-abh02t0:45_5": "Yadi siyā,",
  "tika-abh02t0:45_6": "dūravipariyāyena santikaṃ hotīti saṃsaṭṭhaṭṭhena santikatā āpajjati,",
  "tika-abh02t0:45_7": "na ca vedanāya vedanāsampayogo atthi.",
  "tika-abh02t0:45_8": "Santikapadavaṇṇanāya ca “sabhāgaṭṭhena sarikkhaṭṭhena cā”ti vakkhatīti vuttanayeneva attho veditabbo.",
  "tika-abh02t0:46_0": "Na dūrato santikaṃ uddharitabbanti kasmā vuttaṃ,",
  "tika-abh02t0:46_1": "kiṃ yathā santikato akusalato akusalā dūreti uddharīyati,",
  "tika-abh02t0:46_2": "tathā tato dūrato kusalato kusalā santiketi uddharituṃ na sakkāti? Na sakkā.",
  "tika-abh02t0:46_3": "Tathā hi sati kusalā kusalāya santiketi katvā santikato santikatā eva uddharitā siyā,",
  "tika-abh02t0:46_4": "tathā ca sati santikasantikataratāvacanameva āpajjati,",
  "tika-abh02t0:46_5": "upādāyupādāya dūrasantikatāva idha vuccati,",
  "tika-abh02t0:46_6": "tasmā dūrato dūruddharaṇaṃ viya santikato santikuddharaṇañca na sakkā kātuṃ dūradūrataratāya viya santikasantikataratāya ca anadhippetattā.",
  "tika-abh02t0:46_7": "Atha pana vadeyya “na kusalā kusalāya eva santiketi uddharitabbā,",
  "tika-abh02t0:46_8": "atha kho yato sā dūre,",
  "tika-abh02t0:46_9": "tassā akusalāyā”ti,",
  "tika-abh02t0:46_10": "tañca natthi.",
  "tika-abh02t0:46_11": "Na hi akusalāya kusalā kadāci santike atthīti.",
  "tika-abh02t0:46_12": "Athāpi vadeyya “yā akusalā kusalāya santike,",
  "tika-abh02t0:46_13": "sā tato dūrato kusalato uddharitabbā”ti,",
  "tika-abh02t0:46_14": "tadapi natthi.",
  "tika-abh02t0:46_15": "Na hi kusale akusalā atthi,",
  "tika-abh02t0:46_16": "yā tato santiketi uddhariyeyya,",
  "tika-abh02t0:46_17": "tasmā idha vuttassa dūrassa dūrato accantavisabhāgattā dūre santikaṃ natthīti na sakkā dūrato santikaṃ uddharituṃ,",
  "tika-abh02t0:46_18": "santike panidha vutte bhinne tattheva dūraṃ labbhatīti āha “santikato pana dūraṃ uddharitabba”nti.",
  "tika-abh02t0:47_0": "Upādāyupādāya dūrato ca santikaṃ na sakkā uddharituṃ.",
  "tika-abh02t0:47_1": "Lobhasahagatāya dosasahagatā dūre lobhasahagatā santiketi hi vuccamāne santikatova santikaṃ uddharitaṃ hoti.",
  "tika-abh02t0:47_2": "Tathā dosasahagatāya lobhasahagatā dūre dosasahagatā santiketi etthāpi sabhāgato sabhāgantarassa uddhaṭattā,",
  "tika-abh02t0:47_3": "na ca sakkā “lobhasahagatāya dosasahagatā dūre sā eva ca santike”ti vattuṃ dosasahagatāya santikabhāvassa akāraṇattā,",
  "tika-abh02t0:47_4": "tasmā visabhāgatā bhedaṃ aggahetvā na pavattatīti sabhāgābyāpakattā dūratāya dūrato santikuddharaṇaṃ na sakkā kātuṃ.",
  "tika-abh02t0:47_5": "Na hi dosasahagatā akusalasabhāgaṃ sabbaṃ byāpetvā pavattatīti.",
  "tika-abh02t0:47_6": "Sabhāgatā pana bhedaṃ antogadhaṃ katvā pavattatīti visabhāgabyāpakattā santikatāya santikato dūruddharaṇaṃ sakkā kātuṃ.",
  "tika-abh02t0:47_7": "Akusalatā hi lobhasahagatādisabbavisabhāgabyāpikāti.",
  "tika-abh02t0:47_8": "Tenāha “na dūrato santikaṃ uddharitabba”ntiādi.",
  "tika-abh02t0:48_0": "Vedanākkhandhaniddesavaṇṇanā niṭṭhitā.",
  "tika-abh02t0:49_0": "3. Saññākkhandhaniddesavaṇṇanā",
  "tika-abh02t0:50_0": "17.",
  "tika-abh02t0:50_1": "Cakkhusamphassajā saññāti ettha yadipi vatthuto phassassa nāmaṃ phassato ca saññāya,",
  "tika-abh02t0:50_2": "vatthuvisiṭṭhaphassena pana visiṭṭhasaññā vatthunā ca visiṭṭhā hoti phassassa viya tassāpi tabbatthukattāti “vatthuto nāma”nti vuttaṃ.",
  "tika-abh02t0:50_3": "Paṭighasamphassajā saññāti etthāpi yathā phasso vatthārammaṇapaṭighaṭṭanena uppanno,",
  "tika-abh02t0:50_4": "tathā tato jātasaññāpīti “vatthārammaṇato nāma”nti vuttaṃ.",
  "tika-abh02t0:50_5": "Ettha ca paṭighajo samphasso,",
  "tika-abh02t0:50_6": "paṭighaviññeyyo vā samphasso paṭighasamphassoti uttarapadalopaṃ katvā vuttanti veditabbaṃ.",
  "tika-abh02t0:51_0": "Viññeyyabhāve vacanaṃ adhikicca pavattā,",
  "tika-abh02t0:51_1": "vacanādhīnā vā arūpakkhandhā,",
  "tika-abh02t0:51_2": "adhivacanaṃ vā etesaṃ pakāsanaṃ atthīti “adhivacanā”ti vuccanti,",
  "tika-abh02t0:51_3": "tatojo samphasso adhivacanasamphasso,",
  "tika-abh02t0:51_4": "samphassoyeva vā yathāvuttehi atthehi adhivacano ca samphasso cāti adhivacanasamphasso,",
  "tika-abh02t0:51_5": "adhivacanaviññeyyo vā samphasso adhivacanasamphasso,",
  "tika-abh02t0:51_6": "tato tasmiṃ vā jātā adhivacanasamphassajā.",
  "tika-abh02t0:51_7": "Pañcadvārikasamphassepi yathāvutto attho sambhavatīti tena pariyāyena tatojāpi saññā “adhivacanasamphassajā”ti vuttā.",
  "tika-abh02t0:51_8": "Yathā pana aññappakārāsambhavato manosamphassajā nippariyāyena “adhivacanasamphassajā”ti vuccati,",
  "tika-abh02t0:51_9": "na evaṃ ayaṃ paṭighasamphassajā āveṇikappakārantarasambhavatoti adhippāyo.",
  "tika-abh02t0:52_0": "Yadi evaṃ cattāro khandhāpi yathāvuttasamphassato jātattā “adhivacanasamphassajā”ti vattuṃ yuttā,",
  "tika-abh02t0:52_1": "saññāva kasmā evaṃ vuttāti?",
  "tika-abh02t0:52_2": "Tiṇṇaṃ khandhānaṃ atthavasena attano pattampi nāmaṃ yattha pavattamāno adhivacanasamphassaja-",
  "tika-abh02t0:52_3": "saddo niruḷhatāya dhammābhilāpo hoti,",
  "tika-abh02t0:52_4": "tassā saññāya eva āropetvā sayaṃ nivattanaṃ hoti.",
  "tika-abh02t0:52_5": "Tenāha “tayo hi arūpino khandhā”tiādi.",
  "tika-abh02t0:52_6": "Atha vā saññāya paṭighasamphassajāti aññampi visiṭṭhaṃ nāmaṃ atthīti adhivacanasamphassajānāmaṃ tiṇṇaṃyeva khandhānaṃ bhavituṃ arahati.",
  "tika-abh02t0:52_7": "Te pana attano nāmaṃ saññāya datvā nivattāti imamatthaṃ sandhāyāha “tayo hi arūpino khandhā”tiādi.",
  "tika-abh02t0:52_8": "Pañcadvārikasaññā oloketvāpi jānituṃ sakkāti idaṃ tena tenādhippāyena hatthavikārādikaraṇe tadadhippāyavijānananimittabhūtā",
  "tika-abh02t0:52_9": "viññatti viya rajjitvā olokanādīsu rattatādivijānananimittaṃ olokanaṃ cakkhuviññāṇavisayasamāgame pākaṭaṃ",
  "tika-abh02t0:52_10": "hotīti taṃsampayuttāya saññāyapi tathāpākaṭabhāvaṃ sandhāya vuttaṃ.",
  "tika-abh02t0:53_0": "Rajjitvā olokanādivasena pākaṭā javanappavattā bhavituṃ arahatīti etissā āsaṅkāya nivattanatthaṃ “pasādavatthukā evā”ti āha.",
  "tika-abh02t0:53_1": "Aññaṃ cintentanti yaṃ pubbe tena cintitaṃ ñātaṃ,",
  "tika-abh02t0:53_2": "tato aññaṃ cintentanti attho.",
  "tika-abh02t0:54_0": "Saññākkhandhaniddesavaṇṇanā niṭṭhitā.",
  "tika-abh02t0:55_0": "4. Saṅkhārakkhandhaniddesavaṇṇanā",
  "tika-abh02t0:56_0": "20.",
  "tika-abh02t0:56_1": "Heṭṭhimakoṭiyāti ettha bhummaniddesova.",
  "tika-abh02t0:56_2": "Tattha hi padhānaṃ dassitanti.",
  "tika-abh02t0:56_3": "Yadi evaṃ uparimakoṭiyā taṃ na dassitanti āpajjatīti?",
  "tika-abh02t0:56_4": "Nāpajjati,",
  "tika-abh02t0:56_5": "uparimakoṭigatabhāvena vinā heṭṭhimakoṭigatabhāvābhāvato.",
  "tika-abh02t0:56_6": "Heṭṭhimakoṭi hi sabbabyāpikāti.",
  "tika-abh02t0:56_7": "Dutiye karaṇaniddeso,",
  "tika-abh02t0:56_8": "heṭṭhimakoṭiyā āgatāti sambandho.",
  "tika-abh02t0:56_9": "Purimepi vā “heṭṭhimakoṭiyā”ti yaṃ vuttaṃ,",
  "tika-abh02t0:56_10": "tañca padhānasaṅkhāradassanavasenāti sambandhakaraṇena karaṇaniddesova.",
  "tika-abh02t0:56_11": "Taṃsampayuttā saṅkhārāti ekūnapaññāsappabhede saṅkhāre āha.",
  "tika-abh02t0:56_12": "Gahitāva honti tappaṭibaddhattā.",
  "tika-abh02t0:57_0": "Saṅkhārakkhandhaniddesavaṇṇanā niṭṭhitā.",
  "tika-abh02t0:58_0": "Pakiṇṇakakathāvaṇṇanā",
  "tika-abh02t0:59_0": "Samuggama-",
  "tika-abh02t0:59_1": "saddo sañjātiyaṃ ādiuppattiyaṃ niruḷho.",
  "tika-abh02t0:59_2": "Taṃtaṃpaccayasamāyoge hi purimabhavasaṅkhātā purimantato uddhaṅgamanaṃ samuggamo,",
  "tika-abh02t0:59_3": "sandhiyaṃ vā paṭisandhiyaṃ uggamo samuggamo.",
  "tika-abh02t0:59_4": "So pana yattha pañcakkhandhā paripuṇṇā samuggacchanti,",
  "tika-abh02t0:59_5": "tattheva dassito.",
  "tika-abh02t0:59_6": "Etena nayena aparipuṇṇakhandhasamuggamo ekavokāracatuvokāresu sakkā viññātunti.",
  "tika-abh02t0:59_7": "Atha vā yathādhigatānaṃ pañcannampi khandhānaṃ saha uggamo uppatti samuggamo.",
  "tika-abh02t0:59_8": "Etasmiṃ atthe vikaluppatti asaṅgahitā hoti.",
  "tika-abh02t0:59_9": "Himavantappadese jātimantaeḷakalomaṃ jātiuṇṇā.",
  "tika-abh02t0:59_10": "Sappimaṇḍabindūti evaṃ etthāpi bindu-",
  "tika-abh02t0:59_11": "saddo yojetabbo.",
  "tika-abh02t0:59_12": "Evaṃvaṇṇappaṭibhāganti evaṃvaṇṇaṃ evaṃsaṇṭhānañca.",
  "tika-abh02t0:59_13": "Paṭibhajanaṃ vā paṭibhāgo,",
  "tika-abh02t0:59_14": "sadisatābhajanaṃ sadisatāpattīti attho.",
  "tika-abh02t0:59_15": "Evaṃvidho vaṇṇappaṭibhāgo etassāti evaṃvaṇṇappaṭibhāgaṃ.",
  "tika-abh02t0:60_0": "Santatisīsānīti santatimūlāni,",
  "tika-abh02t0:60_1": "santatikoṭṭhāsā vā.",
  "tika-abh02t0:60_2": "Anekindriyasamāhārabhāvato hi padhānaṅgaṃ “sīsa”nti vuccati,",
  "tika-abh02t0:60_3": "evaṃ vatthudasakādikoṭṭhāsā anekarūpasamudāyabhūtā “sīsānī”ti vuttānīti.",
  "tika-abh02t0:61_0": "Pañcakkhandhā paripuṇṇā hontīti gaṇanāpāripūriṃ sandhāya vuttaṃ,",
  "tika-abh02t0:61_1": "na tassa tassa khandhassa paripuṇṇataṃ.",
  "tika-abh02t0:61_2": "Kammasamuṭṭhānapaveṇiyā vuttattā “utucittāhārajapaveṇī ca ettakaṃ kālaṃ atikkamitvā hotī”tiādinā vattabbā siyā,",
  "tika-abh02t0:61_3": "taṃ pana “pubbāparato”ti ettha vakkhatīti akathetvā kammajapaveṇī ca na sabbā vuttāti avuttaṃ dassetuṃ opapātikasamuggamo nāma dassito. Evaṃ…pe…",
  "tika-abh02t0:61_4": "pañcakkhandhā paripuṇṇā hontīti paripuṇṇāyatanānaṃ vasena nayo dassito,",
  "tika-abh02t0:61_5": "aparipuṇṇāyatanānaṃ pana kāmāvacarānaṃ rūpāvacarānaṃ parihīnāyatanassa vasena santatisīsahāni veditabbā.",
  "tika-abh02t0:62_0": "Pubbāparatoti ayaṃ vicāraṇā na pañcannaṃ khandhānaṃ uppattiyaṃ,",
  "tika-abh02t0:62_1": "atha kho tesaṃ rūpasamuṭṭhāpaneti daṭṭhabbā.",
  "tika-abh02t0:62_2": "Taṃ dassento āha “evaṃ panā”tiādi.",
  "tika-abh02t0:62_3": "Apacchāapure uppannesūti etena saṃsayakāraṇaṃ dasseti.",
  "tika-abh02t0:62_4": "Sahuppannesu hi idameva paṭhamaṃ rūpaṃ samuṭṭhāpeti,",
  "tika-abh02t0:62_5": "idaṃ pacchāti adassitaṃ na sakkā viññātuṃ.",
  "tika-abh02t0:62_6": "Ettha ca “pubbāparato”ti etissā vicāraṇāya vatthubhāvena paṭisandhiyaṃ uppannā pavattā pañcakkhandhā gahitā.",
  "tika-abh02t0:62_7": "Tattha ca niddhāraṇe bhummaniddesoti “rūpaṃ paṭhamaṃ rūpaṃ samuṭṭhāpetī”ti āha.",
  "tika-abh02t0:62_8": "Aññathā bhāvenabhāvalakkhaṇatthe bhummaniddese sati rūpassa rūpasamuṭṭhāpanakkhaṇe kammassapi rūpasamuṭṭhānaṃ vadantīti ubhayanti vattabbaṃ siyāti.",
  "tika-abh02t0:62_9": "Rūpārūpasantatiñca gahetvā ayaṃ vicāraṇā pavattāti “rūpaṃ paṭhamaṃ rūpaṃ samuṭṭhāpetī”ti vuttaṃ.",
  "tika-abh02t0:62_10": "Aññathā paṭisandhikkhaṇe eva vijjamāne gahetvā vicāraṇāya kariyamānāya arūpassa rūpasamuṭṭhāpanameva",
  "tika-abh02t0:62_11": "natthīti pubbāparasamuṭṭhāpanavicāraṇāva idha na upapajjatīti vattabbaṃ siyāti.",
  "tika-abh02t0:62_12": "Vatthu uppādakkhaṇe dubbalaṃ hotīti sabbarūpānaṃ uppādakkhaṇe dubbalataṃ sandhāya vuttaṃ.",
  "tika-abh02t0:62_13": "Tadā hi taṃ pacchājātapaccayarahitaṃ āhārādīhi ca anupatthaddhanti “dubbala”nti vuttaṃ.",
  "tika-abh02t0:62_14": "Kammavegakkhittattāti idaṃ satipi bhavaṅgassa kammajabhāve sāyaṃ vipākasantati paṭisandhikkhaṇe purimabhavaṅgasamuṭṭhāpakato",
  "tika-abh02t0:62_15": "aññena kammunā khittā viya appatiṭṭhitā,",
  "tika-abh02t0:62_16": "tato parañca samānasantatiyaṃ anantarapaccayaṃ purejātapaccayañca labhitvā patiṭṭhitāti imamatthaṃ sandhāya vuttaṃ.",
  "tika-abh02t0:63_0": "Paveṇī ghaṭiyatīti cakkhādivatthusantati ekasmiṃ vijjamāne eva aññassa nirodhuppattivasena ghaṭiyati,",
  "tika-abh02t0:63_1": "na cutipaṭisandhinissayavatthūnaṃ viya vicchedappavattīti attho.",
  "tika-abh02t0:63_2": "Aṅgatoti jhānaṅgato.",
  "tika-abh02t0:63_3": "Jhānaṅgāni hi cittena saha rūpasamuṭṭhāpakāni,",
  "tika-abh02t0:63_4": "tesaṃ anubaladāyakāni maggaṅgādīni tesu vijjamānesu visesarūpappavattidassanato.",
  "tika-abh02t0:63_5": "Atha vā yāni cittaṅgāni cetanādīni cittassa rūpasamuṭṭhāpane aṅgabhāvaṃ sahāyabhāvaṃ gacchanti,",
  "tika-abh02t0:63_6": "tesaṃ baladāyakehi jhānaṅgādīhi aparihīnanti attho.",
  "tika-abh02t0:63_7": "Tato parihīnattā hi cakkhuviññāṇādīni rūpaṃ na samuṭṭhāpentīti.",
  "tika-abh02t0:63_8": "Yo pana vadeyya “paṭisandhicittena sahajātavatthu tassa ṭhitikkhaṇe ca bhaṅgakkhaṇe ca purejātanti katvā",
  "tika-abh02t0:63_9": "paccayavekallābhāvato tasmiṃ khaṇadvaye rūpaṃ samuṭṭhāpetū”ti,",
  "tika-abh02t0:63_10": "taṃ nivārento āha “yadi hi citta”ntiādi.",
  "tika-abh02t0:63_11": "Tattha ṭhitibhaṅgakkhaṇesupi tesaṃ dhammānaṃ vatthu purejātaṃ na hotīti na vattabbamevetanti anujāni,",
  "tika-abh02t0:63_12": "tatthāpi dosaṃ dasseti.",
  "tika-abh02t0:63_13": "Yadi tadā rūpaṃ samuṭṭhāpeyya,",
  "tika-abh02t0:63_14": "tava matena paṭisandhicittampi samuṭṭhāpeyya,",
  "tika-abh02t0:63_15": "tadā pana rūpuppādanameva natthi.",
  "tika-abh02t0:63_16": "Yadā ca rūpuppādanaṃ,",
  "tika-abh02t0:63_17": "tadā uppādakkhaṇe tava matenapi paccayavekallameva paṭisandhikkhaṇe purejātanissayābhāvato,",
  "tika-abh02t0:63_18": "tasmā paṭisandhicittaṃ rūpaṃ na samuṭṭhāpetīti ayamettha adhippāyo.",
  "tika-abh02t0:63_19": "Uppādakkhaṇe aṭṭha rūpāni gahetvā uṭṭhahati. Kasmā?",
  "tika-abh02t0:63_20": "Arūpadhammānaṃ anantarādipaccayavasena savegānaṃ paripuṇṇabalānameva uppattito.",
  "tika-abh02t0:64_0": "Avisayatāyāti agatapubbassa gāmassa āgantukassa avisayabhāvato.",
  "tika-abh02t0:64_1": "Appahutatāyāti tattha tassa anissarabhāvato.",
  "tika-abh02t0:64_2": "Cittasamuṭṭhāna…pe…",
  "tika-abh02t0:64_3": "ṭhitānīti idaṃ yehākārehi cittasamuṭṭhānarūpānaṃ cittacetasikā paccayā honti,",
  "tika-abh02t0:64_4": "tehi sabbehi paṭisandhiyaṃ cittacetasikā samatiṃsakammajarūpānaṃ yathāsambhavaṃ paccayā hontīti katvā vuttaṃ.",
  "tika-abh02t0:65_0": "Vaṭṭamūlanti taṇhā avijjā vuccati.",
  "tika-abh02t0:65_1": "Cuticittena uppajjamānaṃ rūpaṃ tato purimatarehi uppajjamānaṃ viya na bhavantare uppajjatīti vaṭṭamūlassa vūpasantattā anuppatti vicāretabbā.",
  "tika-abh02t0:66_0": "Rūpassa natthitāyāti rūpānaṃ nissaraṇattā arūpassa,",
  "tika-abh02t0:66_1": "virāgavasena pahīnattā uppādetabbassa abhāvaṃ sandhāya vuttaṃ.",
  "tika-abh02t0:66_2": "Rūpokāse vā rūpaṃ atthīti katvā rūpapaccayānaṃ rūpuppādanaṃ hoti,",
  "tika-abh02t0:66_3": "arūpaṃ pana rūpassa okāso na hotīti yasmiṃ rūpe sati cittaṃ aññaṃ rūpaṃ uppādeyya,",
  "tika-abh02t0:66_4": "tadeva tattha natthīti attho.",
  "tika-abh02t0:66_5": "Purimarūpassapi hi paccayabhāvo atthi puttassa pitisadisatādassanatoti.",
  "tika-abh02t0:67_0": "Utu pana paṭhamaṃ rūpaṃ samuṭṭhāpeti paṭisandhicittassa ṭhitikkhaṇe samuṭṭhāpanatoti adhippāyo.",
  "tika-abh02t0:67_1": "Utu nāma cesa dandhanirodhotiādi utussa ṭhānakkhaṇe uppādane kāraṇadassanatthaṃ arūpānaṃ uppādakāladassanatthañca vuttaṃ.",
  "tika-abh02t0:67_2": "Dandhanirodhattā hi so ṭhitikkhaṇe balavāti tadā rūpaṃ samuṭṭhāpeti,",
  "tika-abh02t0:67_3": "tasmiṃ dharante eva khippanirodhattā soḷasasu cittesu uppannesu paṭisandhianantaraṃ cittaṃ utunā samuṭṭhite rūpe puna samuṭṭhāpetīti adhippāyo.",
  "tika-abh02t0:67_4": "Tasmiṃ dharante eva soḷasa cittāni uppajjitvā nirujjhantīti etena pana vacanena yadi uppādanirodhakkhaṇā dharamānakkhaṇe eva gahitā,",
  "tika-abh02t0:67_5": "“soḷasacittakkhaṇāyukaṃ rūpa”nti vuttaṃ hoti,",
  "tika-abh02t0:67_6": "athuppādakkhaṇaṃ aggahetvā nirodhakkhaṇova gahito,",
  "tika-abh02t0:67_7": "“sattarasacittakkhaṇāyuka”nti,",
  "tika-abh02t0:67_8": "sace nirodhakkhaṇaṃ aggahetvā uppādakkhaṇo gahito,",
  "tika-abh02t0:67_9": "“adhikasoḷasacittakkhaṇāyuka”nti,",
  "tika-abh02t0:67_10": "yadi pana uppādanirodhakkhaṇā dharamānakkhaṇe na gahitā,",
  "tika-abh02t0:67_11": "“adhikasattarasacittakkhaṇāyuka”nti.",
  "tika-abh02t0:67_12": "Yasmā pana “tesu paṭisandhianantara”nti paṭisandhipi tassa dharamānakkhaṇe uppannesu gahitā,",
  "tika-abh02t0:67_13": "tasmā uppādakkhaṇo dharamānakkhaṇe gahitoti nirodhakkhaṇe aggahite adhikasoḷasacittakkhaṇāyukatā vakkhamānā,",
  "tika-abh02t0:67_14": "gahite vā soḷasacittakkhaṇāyukatā adhippetāti veditabbā.",
  "tika-abh02t0:68_0": "Ojā kharāti savatthukaṃ ojaṃ sandhāyāha.",
  "tika-abh02t0:68_1": "Sabhāvato sukhumāya hi ojāya vatthuvasena atthi oḷārikasukhumatāti.",
  "tika-abh02t0:69_0": "Cittañcevāti cittassa pubbaṅgamatāya vuttaṃ,",
  "tika-abh02t0:69_1": "taṃsampayuttakāpi pana rūpasamuṭṭhāpakā hontīti.",
  "tika-abh02t0:69_2": "Yathāha “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”tiādi.",
  "tika-abh02t0:69_3": "Cittanti vā cittuppādaṃ gaṇhāti,",
  "tika-abh02t0:69_4": "na kammacetanaṃ viya ekadhammameva avijjamānaṃ.",
  "tika-abh02t0:69_5": "Kammasamuṭṭhānañca taṃsampayuttehipi samuṭṭhitaṃ hotūti ce? Na,",
  "tika-abh02t0:69_6": "tehi samuṭṭhitabhāvassa avuttattā,",
  "tika-abh02t0:69_7": "avacanañca tesaṃ kenaci paccayena paccayabhāvābhāvato.",
  "tika-abh02t0:70_0": "Addhānaparicchedatoti kālaparicchedato.",
  "tika-abh02t0:70_1": "Tattha “sattarasa cittakkhaṇā rūpassa addhā,",
  "tika-abh02t0:70_2": "rūpassa sattarasamo bhāgo arūpassā”ti eso addhānaparicchedo adhippeto.",
  "tika-abh02t0:70_3": "Paṭisandhikkhaṇeti idaṃ nayadassanamattaṃ daṭṭhabbaṃ tato parampi rūpārūpānaṃ sahuppattisabbhāvato,",
  "tika-abh02t0:70_4": "na panetaṃ paṭisandhikkhaṇe asahuppattiabhāvaṃ sandhāya vuttanti daṭṭhabbaṃ,",
  "tika-abh02t0:70_5": "paṭisandhicittassa ṭhitibhaṅgakkhaṇesupi rūpuppattiṃ sayameva vakkhatīti.",
  "tika-abh02t0:70_6": "Phalappattanidassanena ca rūpārūpānaṃ asamānakālataṃ nidasseti,",
  "tika-abh02t0:70_7": "na sahuppādaṃ tadatthaṃ anāraddhattā.",
  "tika-abh02t0:70_8": "Sahuppādena pana asamānakālatā sukhadīpanā hotīti taṃdīpanatthameva sahuppādaggahaṇaṃ.",
  "tika-abh02t0:71_0": "Yadi evaṃ rūpārūpānaṃ asamānaddhattā arūpaṃ ohāya rūpassa pavatti āpajjatīti etassā nivāraṇatthamāha “tattha kiñcāpī”tiādi.",
  "tika-abh02t0:71_1": "Ekappamāṇāvāti nirantaraṃ pavattamānesu rūpārūpadhammesu nicchiddesu arūparahitaṃ rūpaṃ,",
  "tika-abh02t0:71_2": "rūparahitaṃ vā arūpaṃ natthīti katvā vuttaṃ.",
  "tika-abh02t0:71_3": "Ayañca kathā pañcavokāre kammajarūpappavattiṃ nibbānapaṭibhāganirodhasamāpattirahitaṃ sandhāya katāti daṭṭhabbā.",
  "tika-abh02t0:71_4": "Pade padanti attano pade eva padaṃ nikkhipanto viya lahuṃ lahuṃ akkamitvāti attho.",
  "tika-abh02t0:71_5": "Anohāyāti yāva cuti,",
  "tika-abh02t0:71_6": "tāva avijahitvā,",
  "tika-abh02t0:71_7": "cutikkhaṇe pana saheva nirujjhantīti.",
  "tika-abh02t0:71_8": "Yasmiñcaddhāne aññamaññaṃ anohāya pavatti,",
  "tika-abh02t0:71_9": "so ca paṭisandhicutiparicchinno ukkaṃsato etesaṃ addhāti.",
  "tika-abh02t0:71_10": "Evanti etena pubbe vuttaṃ avakaṃsato addhāpakāraṃ imañca saṅgaṇhātīti daṭṭhabbaṃ.",
  "tika-abh02t0:72_0": "Ekuppādanānānirodhatoti etaṃ dvayamapi saha gahetvā rūpārūpānaṃ “ekuppādanānānirodhato”ti eko daṭṭhabbākāro vuttoti daṭṭhabbo.",
  "tika-abh02t0:72_1": "Evaṃ ito paresupi.",
  "tika-abh02t0:72_2": "Pacchimakammajaṃ ṭhapetvāti tassa cuticittena saha nirujjhanato nānānirodho natthīti katvā vuttanti vadanti.",
  "tika-abh02t0:72_3": "Tassa pana ekuppādopi natthi heṭṭhā soḷasake pacchimassa bhaṅgakkhaṇe uppattivacanato.",
  "tika-abh02t0:72_4": "Yadi pana yassa ekuppādanānānirodhā dvepi na santi,",
  "tika-abh02t0:72_5": "taṃ ṭhapetabbaṃ.",
  "tika-abh02t0:72_6": "Sabbampi cittassa bhaṅgakkhaṇe uppannaṃ ṭhapetabbaṃ siyā,",
  "tika-abh02t0:72_7": "pacchimakammajassa pana uppattito parato cittesu pavattamānesu kammajarūpassa anuppattito vajjetabbaṃ",
  "tika-abh02t0:72_8": "gahetabbañca tadā natthīti “pacchimakammajaṃ ṭhapetvā”ti vuttanti veditabbaṃ.",
  "tika-abh02t0:72_9": "Tato pubbe pana aṭṭhacattālīsakammajarūpapaveṇī atthīti tattha yaṃ cittassa uppādakkhaṇe uppannaṃ,",
  "tika-abh02t0:72_10": "taṃ aññassa uppādakkhaṇe nirujjhatīti “ekuppādanānānirodha”nti gahetvā ṭhitibhaṅgakkhaṇesu uppannarūpāni",
  "tika-abh02t0:72_11": "vajjetvā evaṃ ekuppādanānānirodhato veditabbāti yojanā katāti daṭṭhabbā.",
  "tika-abh02t0:72_12": "Tañhi rūpaṃ arūpena,",
  "tika-abh02t0:72_13": "arūpañca tena ekuppādanānānirodhanti.",
  "tika-abh02t0:72_14": "Tattha saṅkhalikassa viya sambandho paveṇīti katvā aṭṭhacattālīsakammajiyavacanaṃ kataṃ,",
  "tika-abh02t0:72_15": "aññathā ekūnapaññāsakammajiyavacanaṃ kattabbaṃ siyā.",
  "tika-abh02t0:73_0": "Nānuppāda…pe…",
  "tika-abh02t0:73_1": "pacchimakammajena dīpetabbāti tena sudīpanattā vuttaṃ.",
  "tika-abh02t0:73_2": "Etena hi nayena sakkā tato pubbepi ekassa cittassa bhaṅgakkhaṇe uppannarūpaṃ aññassapi bhaṅgakkhaṇe eva nirujjhatīti taṃ arūpena,",
  "tika-abh02t0:73_3": "arūpañca tena nānuppādaṃ ekanirodhanti viññātunti.",
  "tika-abh02t0:73_4": "Ubhayatthāpi pana aññassa cittassa ṭhitikkhaṇe uppannaṃ rūpaṃ aññassa ṭhitikkhaṇe,",
  "tika-abh02t0:73_5": "tassa ṭhitikkhaṇe uppajjitvā ṭhitikkhaṇe eva nirujjhanakaṃ arūpañca na saṅgahitaṃ,",
  "tika-abh02t0:73_6": "taṃ “nānuppādato nānānirodhato”ti ettheva saṅgahaṃ gacchatīti veditabbaṃ.",
  "tika-abh02t0:73_7": "Catusantatikarūpena hi nānuppādanānānirodhatādīpanā ettha ṭhitikkhaṇe uppannassa dassitattā adassitassa vasena nayadassanaṃ hotīti.",
  "tika-abh02t0:73_8": "Samatiṃsakammajarūpesu eva ṭhitassapi gabbhe gatassa maraṇaṃ atthīti tesaṃ eva vasena pacchimakampi yojitaṃ.",
  "tika-abh02t0:73_9": "Amarā nāma bhaveyyuṃ, kasmā?",
  "tika-abh02t0:73_10": "Yathā channaṃ vatthūnaṃ pavatti,",
  "tika-abh02t0:73_11": "evaṃ taduppādakakammeneva bhavaṅgādīnañca tabbatthukānaṃ pavattiyā bhavitabbanti.",
  "tika-abh02t0:73_12": "Na hi taṃ kāraṇaṃ atthi,",
  "tika-abh02t0:73_13": "yena taṃ kammajesu ekaccaṃ pavatteyya,",
  "tika-abh02t0:73_14": "ekaccaṃ na pavatteyyāti.",
  "tika-abh02t0:73_15": "Tasmā āyuusmāviññāṇādīnaṃ jīvitasaṅkhārānaṃ anūnattā vuttaṃ “amarā nāma bhaveyyu”nti.",
  "tika-abh02t0:74_0": "“Uppādakkhaṇe uppannaṃ aññassa uppādakkhaṇe nirujjhati,",
  "tika-abh02t0:74_1": "ṭhitikkhaṇe uppannaṃ aññassa ṭhitikkhaṇe,",
  "tika-abh02t0:74_2": "bhaṅgakkhaṇe uppannaṃ aññassa bhaṅgakkhaṇe nirujjhatī”ti idaṃ aṭṭhakathāyaṃ āgatattā vuttanti adhippāyo.",
  "tika-abh02t0:74_3": "Attano panādhippāyaṃ uppādakkhaṇe uppannaṃ nirodhakkhaṇe,",
  "tika-abh02t0:74_4": "ṭhitikkhaṇe uppannañca uppādakkhaṇe,",
  "tika-abh02t0:74_5": "bhaṅgakkhaṇe uppannaṃ ṭhitikkhaṇe nirujjhatīti dīpetiyeva.",
  "tika-abh02t0:74_6": "Evañca katvā addhānaparicchede “taṃ pana sattarasamena cittena saddhiṃ nirujjhatī”ti vuttaṃ.",
  "tika-abh02t0:74_7": "Imāya pāḷiyā virujjhati, kasmā?",
  "tika-abh02t0:74_8": "Catusamuṭṭhānikarūpassapi samānāyukatāya bhavitabbattāti adhippāyo.",
  "tika-abh02t0:74_9": "Yathā pana etehi yojitaṃ,",
  "tika-abh02t0:74_10": "tathā rūpassa ekuppādanānānirodhatā nānuppādekanirodhatā ca natthiyeva.",
  "tika-abh02t0:75_0": "Yā pana etehi rūpassa sattarasacittakkhaṇāyukatā vuttā,",
  "tika-abh02t0:75_1": "yā ca aṭṭhakathāyaṃ tatiyabhāgādhikasoḷasacittakkhaṇāyukatā,",
  "tika-abh02t0:75_2": "sā paṭiccasamuppādavibhaṅgaṭṭhakathāyaṃ atītārammaṇāya cutiyā anantarā paccuppannārammaṇaṃ paṭisandhiṃ",
  "tika-abh02t0:75_3": "dassetuṃ “ettāvatā ekādasa cittakkhaṇā atītā honti,",
  "tika-abh02t0:75_4": "tathā pañcadasa cittakkhaṇā atītā honti,",
  "tika-abh02t0:75_5": "athāvasesapañcacittaekacittakkhaṇāyuke tasmiṃ yevārammaṇe paṭisandhicittaṃ uppajjatī”ti dassitena soḷasacittakkhaṇāyukabhāvena virujjhati.",
  "tika-abh02t0:75_6": "Na hi sakkā “ṭhitikkhaṇe eva rūpaṃ āpāthamāgacchatī”ti vattuṃ.",
  "tika-abh02t0:75_7": "Tathā hi sati na rūpassa ekādasa vā pañcadaseva vā cittakkhaṇā atītā,",
  "tika-abh02t0:75_8": "atha kho atirekaekādasapañcadasacittakkhaṇā.",
  "tika-abh02t0:75_9": "Tasmā yadipi pañcadvāre ṭhitippattameva rūpaṃ pasādaṃ ghaṭṭetīti yujjeyya,",
  "tika-abh02t0:75_10": "manodvāre pana uppādakkhaṇepi āpāthamāgacchatīti icchitabbametaṃ.",
  "tika-abh02t0:75_11": "Na hi manodvāre atītādīsu kiñci āpāthaṃ nāgacchatīti.",
  "tika-abh02t0:75_12": "Manodvāre ca evaṃ vuttaṃ “ekādasa cittakkhaṇā atītā,",
  "tika-abh02t0:75_13": "athāvasesapañcacittakkhaṇāyuke”ti.",
  "tika-abh02t0:76_0": "Yo cettha cittassa ṭhitikkhaṇo vutto,",
  "tika-abh02t0:76_1": "so ca atthi natthīti vicāretabbo.",
  "tika-abh02t0:76_2": "Cittayamake hi “uppannaṃ uppajjamānanti?",
  "tika-abh02t0:76_3": "Bhaṅgakkhaṇe uppannaṃ,",
  "tika-abh02t0:76_4": "no ca uppajjamāna”nti ettakameva vuttaṃ,",
  "tika-abh02t0:76_5": "na vuttaṃ “ṭhitikkhaṇe bhaṅgakkhaṇe cā”ti.",
  "tika-abh02t0:76_6": "Tathā “nuppajjamānaṃ nuppannanti?",
  "tika-abh02t0:76_7": "Bhaṅgakkhaṇe nuppajjamānaṃ,",
  "tika-abh02t0:76_8": "no ca nuppanna”nti ettakameva vuttaṃ,",
  "tika-abh02t0:76_9": "na vuttaṃ “ṭhitikkhaṇe bhaṅgakkhaṇe cā”ti.",
  "tika-abh02t0:76_10": "Evaṃ “na niruddhaṃ na nirujjhamānaṃ,",
  "tika-abh02t0:76_11": "na nirujjhamānaṃ na niruddha”nti etesaṃ paripuṇṇavissajjane “uppādakkhaṇe anāgatañcā”ti vatvā “ṭhitikkhaṇe”ti avacanaṃ,",
  "tika-abh02t0:76_12": "atikkantakālavāre ca “bhaṅgakkhaṇe cittaṃ uppādakkhaṇaṃ vītikkanta”nti vatvā “ṭhitikkhaṇe”ti avacanaṃ ṭhitikkhaṇābhāvaṃ cittassa dīpeti.",
  "tika-abh02t0:76_13": "Suttesupi hi “ṭhitassa aññathattaṃ paññāyatī”ti tasseva ekassa aññathattābhāvato “yassā aññathattaṃ paññāyati,",
  "tika-abh02t0:76_14": "sā santatiṭhitī”ti na na sakkā vattunti,",
  "tika-abh02t0:76_15": "vijjamānaṃ vā khaṇadvayasamaṅgiṃ ṭhitanti.",
  "tika-abh02t0:77_0": "Yo cettha cittanirodhakkhaṇe rūpuppādo vutto,",
  "tika-abh02t0:77_1": "so ca vicāretabbo “yassa vā pana samudayasaccaṃ nirujjhati,",
  "tika-abh02t0:77_2": "tassa dukkhasaccaṃ uppajjatīti?",
  "tika-abh02t0:77_3": "Noti vutta”nti.",
  "tika-abh02t0:77_4": "Yo ca cittassa uppādakkhaṇe rūpanirodho vutto,",
  "tika-abh02t0:77_5": "so ca vicāretabbo “yassa kusalā dhammā uppajjanti,",
  "tika-abh02t0:77_6": "tassa abyākatā dhammā nirujjhantīti?",
  "tika-abh02t0:77_7": "Notiādi vutta”nti.",
  "tika-abh02t0:77_8": "Na ca cittasamuṭṭhānarūpameva sandhāya paṭikkhepo katoti sakkā vattuṃ cittasamuṭṭhānarūpādhikārassa abhāvā,",
  "tika-abh02t0:77_9": "abyākatasaddassa ca cittasamuṭṭhānarūpesveva appavattito.",
  "tika-abh02t0:77_10": "Yadi saṅkhārayamake kāyasaṅkhārassa cittasaṅkhārena sahuppādekanirodhavacanato abyākata-",
  "tika-abh02t0:77_11": "saddena cittasamuṭṭhānamevettha gahitanti kāraṇaṃ vadeyya,",
  "tika-abh02t0:77_12": "tampi akāraṇaṃ.",
  "tika-abh02t0:77_13": "Na hi tena vacanena aññarūpānaṃ cittena sahuppādasahanirodhapaṭikkhepo kato,",
  "tika-abh02t0:77_14": "nāpi nānuppādanānānirodhānujānanaṃ,",
  "tika-abh02t0:77_15": "neva cittasamuṭṭhānato aññassa abyākatabhāvanivāraṇañca kataṃ,",
  "tika-abh02t0:77_16": "tasmā tathā appaṭikkhittānānuññātānivāritābyākatabhāvānaṃ sahuppādasahanirodhādikānaṃ kammajādīnaṃ etena",
  "tika-abh02t0:77_17": "cittassa uppādakkhaṇe nirodho paṭikkhittoti na sakkā kammajādīnaṃ cittassa uppādakkhaṇe nirodhaṃ vattuṃ.",
  "tika-abh02t0:77_18": "Yamakapāḷianussaraṇe ca sati uppādānantaraṃ cittassa bhijjamānatāti tasmiṃ khaṇe cittaṃ na ca rūpaṃ samuṭṭhāpeti vinassamānattā,",
  "tika-abh02t0:77_19": "nāpi ca aññassa rūpasamuṭṭhāpakassa sahāyabhāvaṃ gacchatīti paṭisandhicittena sahuppanno utu tadanantarassa cittassa uppādakkhaṇe rūpaṃ samuṭṭhāpeyya.",
  "tika-abh02t0:77_20": "Evañca sati rūpārūpānaṃ ādimhi saha rūpasamuṭṭhāpanato pubbāparatoti idampi natthi,",
  "tika-abh02t0:77_21": "atilahuparivattañca cittanti yena sahuppajjati,",
  "tika-abh02t0:77_22": "taṃ cittakkhaṇe rūpaṃ uppajjamānamevāti sakkā vattuṃ.",
  "tika-abh02t0:77_23": "Teneva hi taṃ paṭisandhito uddhaṃ acittasamuṭṭhānānaṃ attanā saha uppajjamānānaṃ na kenaci paccayena paccayo hoti,",
  "tika-abh02t0:77_24": "tadanantarañca taṃ ṭhitippattanti tadanantaraṃ cittaṃ tassa pacchājātapaccayo hoti,",
  "tika-abh02t0:77_25": "na sahajātapaccayoti.",
  "tika-abh02t0:77_26": "Yadi evaṃ “yassa kāyasaṅkhāro uppajjati,",
  "tika-abh02t0:77_27": "tassa vacīsaṅkhāro nirujjhatīti? No”ti,",
  "tika-abh02t0:77_28": "vattabbanti ce? Na,",
  "tika-abh02t0:77_29": "cittanirodhakkhaṇe rūpuppādārambhābhāvatoti.",
  "tika-abh02t0:77_30": "Nippariyāyena hi cittassa uppādakkhaṇe eva rūpaṃ uppajjamānaṃ hoti,",
  "tika-abh02t0:77_31": "cittakkhaṇe pana avītivatte taṃ attano rūpasamuṭṭhāpanapurejātapaccayakiccaṃ na karoti,",
  "tika-abh02t0:77_32": "arūpañca tassa pacchājātapaccayo na hotīti ṭhitippattivisesālābhaṃ sandhāya pariyāyena idaṃ vuttanti.",
  "tika-abh02t0:78_0": "Tato paraṃ panāti etassa “ettha pana yadeta”ntiādikāyapi saṅgahakathāya niṭṭhitāya purimakathāya sanniṭṭhānato",
  "tika-abh02t0:78_1": "“tato paṭṭhāya kammajarūpapaveṇī na pavattatī”ti etena saha sambandhoti cutito paranti attho.",
  "tika-abh02t0:79_0": "Rūpaṃ pana rūpena sahātiādinā yathā aṭṭhakathāyaṃ vuttaṃ,",
  "tika-abh02t0:79_1": "tathā ekuppādekanirodhatā rūpānaṃ arūpehi,",
  "tika-abh02t0:79_2": "arūpānaṃ rūpehi ca natthīti katvā rūpānaṃ rūpeheva,",
  "tika-abh02t0:79_3": "arūpānañca arūpehi yojitā.",
  "tika-abh02t0:80_0": "Sarīrassa rūpaṃ avayavabhūtanti attho,",
  "tika-abh02t0:80_1": "ghanabhūto puñjabhāvo ghanapuñjabhāvo,",
  "tika-abh02t0:80_2": "na tilamuggādipuñjā viya sithilasambandhanānaṃ puñjoti attho.",
  "tika-abh02t0:80_3": "Ekuppādāditāti yathāvutte tayo pakāre āha.",
  "tika-abh02t0:81_0": "Heṭṭhāti rūpakaṇḍavaṇṇanāyaṃ.",
  "tika-abh02t0:81_1": "Parinipphannāva hontīti vikārarūpādīnañca rūpakaṇḍavaṇṇanāyaṃ parinipphannatāpariyāyo vuttoti katvā vuttaṃ.",
  "tika-abh02t0:81_2": "Parinipphannanipphannānaṃ ko visesoti?",
  "tika-abh02t0:81_3": "Pubbantāparantaparicchinno paccayehi nipphādito tilakkhaṇāhato sabhāvadhammo parinipphanno,",
  "tika-abh02t0:81_4": "nipphanno pana asabhāvadhammopi hoti nāmaggahaṇasamāpajjanādivasena nipphādiyamānoti.",
  "tika-abh02t0:81_5": "Nirodhasamāpatti panāti etena sabbampi upādāpaññattiṃ tadekadesena dassetīti veditabbaṃ.",
  "tika-abh02t0:82_0": "Pakiṇṇakakathāvaṇṇanā niṭṭhitā.",
  "tika-abh02t0:83_0": "Kamādivinicchayakathāvaṇṇanā",
  "tika-abh02t0:84_0": "Dassanena pahātabbātiādinā paṭhamaṃ pahātabbā paṭhamaṃ vuttā,",
  "tika-abh02t0:84_1": "dutiyaṃ pahātabbā dutiyanti ayaṃ pahānakkamo.",
  "tika-abh02t0:84_2": "Anupubbapaṇītā bhūmiyo anupubbena vavatthitāti tāsaṃ vasena desanāya bhūmikkamo.",
  "tika-abh02t0:84_3": "“Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamova.",
  "tika-abh02t0:84_4": "Dānakathādayo anupubbukkaṃsato kathitā,",
  "tika-abh02t0:84_5": "uppattiādivavatthānābhāvato pana dānādīnaṃ idha desanākkamavacanaṃ.",
  "tika-abh02t0:84_6": "Desanākkamoti ca yathāvuttavavatthānābhāvato anekesaṃ vacanānaṃ saha pavattiyā asambhavato yena kenaci",
  "tika-abh02t0:84_7": "pubbāpariyena desetabbattā tena tenādhippāyena desanāmattasseva kamo vuccati.",
  "tika-abh02t0:84_8": "Abhedena hīti rūpādīnaṃ bhedaṃ akatvā piṇḍaggahaṇenāti attho.",
  "tika-abh02t0:84_9": "Cakkhuādīnampi visayabhūtanti ekadesena rūpakkhandhaṃ samudāyabhūtaṃ vadati.",
  "tika-abh02t0:84_10": "Evanti ettha vuttanayenāti adhippāyo.",
  "tika-abh02t0:84_11": "“Chadvārādhipati rājā”ti “manopubbaṅgamā dhammā”ti ca vacanato viññāṇaṃ adhipati.",
  "tika-abh02t0:85_0": "Rūpakkhandhe “sāsavaṃ upādāniya”nti vacanaṃ anāsavānaṃ dhammānaṃ sabbhāvato rūpakkhandhassa taṃsabhāvatānivattanatthaṃ,",
  "tika-abh02t0:85_1": "na anāsavarūpanivattanatthanti.",
  "tika-abh02t0:85_2": "Anāsavāva khandhesu vuttāti ettha aṭṭhānappayutto eva-",
  "tika-abh02t0:85_3": "saddo daṭṭhabbo,",
  "tika-abh02t0:85_4": "anāsavā khandhesveva vuttāti attho.",
  "tika-abh02t0:86_0": "Sabbasaṅkhatānaṃ sabhāgena ekajjhaṃ saṅgaho sabbasaṅkhatasabhāgekasaṅgaho.",
  "tika-abh02t0:86_1": "Sabhāgasabhāgena hi saṅgayhamānā sabbasaṅkhatā phassādayo pañcakkhandhā honti.",
  "tika-abh02t0:86_2": "Tattha ruppanādisāmaññena samānakoṭṭhāsā “sabhāgā”ti veditabbā.",
  "tika-abh02t0:86_3": "Tesu saṅkhatābhisaṅkharaṇakiccaṃ āyūhanarasāya cetanāya balavanti sā “saṅkhārakkhandho”ti vuttā,",
  "tika-abh02t0:86_4": "aññe ca ruppanādivisesalakkhaṇarahitā phassādayo saṅkhatābhisaṅkharaṇasāmaññenāti daṭṭhabbā.",
  "tika-abh02t0:86_5": "Phusanādayo pana sabhāvā visuṃ khandha-",
  "tika-abh02t0:86_6": "saddavacanīyā na hontīti dhammasabhāvaviññunā tathāgatena phassakhandhādayo na vuttāti daṭṭhabbāti. “Ye keci,",
  "tika-abh02t0:86_7": "bhikkhave,",
  "tika-abh02t0:86_8": "samaṇā vā brāhmaṇā vā sassatavādā sassataṃ lokañca paññapenti attānañca,",
  "tika-abh02t0:86_9": "sabbe te imeyeva pañcupādānakkhandhe nissāya paṭicca,",
  "tika-abh02t0:86_10": "etesaṃ vā aññatara”ntiādīnañca suttānaṃ vasena attattaniyagāhavatthussa etaparamatā daṭṭhabbā,",
  "tika-abh02t0:86_11": "etena ca vakkhamānasuttavasena ca khandhe eva nissāya parittārammaṇādivasena na vattabbā ca diṭṭhi uppajjati,",
  "tika-abh02t0:86_12": "khandhanibbānavajjassa sabhāvadhammassa abhāvatoti vuttaṃ hoti.",
  "tika-abh02t0:86_13": "Aññesañca khandha-",
  "tika-abh02t0:86_14": "saddavacanīyānaṃ sīlakkhandhādīnaṃ sabbhāvato na pañcevāti etaṃ codanaṃ nivattetumāha “aññesañca tadavarodhato”ti.",
  "tika-abh02t0:87_0": "Dukkhadukkhavipariṇāmadukkhasaṅkhāradukkhatāvasena vedanāya ābādhakattaṃ daṭṭhabbaṃ.",
  "tika-abh02t0:87_1": "Rāgādisampayuttassa vipariṇāmādidukkhassa itthipurisādiākāraggāhikā taṃtaṃsaṅkappamūlabhūtā saññā samuṭṭhānaṃ.",
  "tika-abh02t0:87_2": "Rogassa pittādīni viya āsannakāraṇaṃ samuṭṭhānaṃ,",
  "tika-abh02t0:87_3": "utubhojanavesamādīni viya mūlakāraṇaṃ nidānaṃ.",
  "tika-abh02t0:87_4": "“Cittassaṅgabhūtā cetasikā”ti cittaṃ gilānūpamaṃ vuttaṃ,",
  "tika-abh02t0:87_5": "sukhasaññādivasena vedanākāraṇāya hetubhāvato vedanābhojanassa chādāpanato ca saññā aparādhūpamā byañjanūpamā ca,",
  "tika-abh02t0:87_6": "“pañca vadhakā paccatthikāti kho,",
  "tika-abh02t0:87_7": "bhikkhave,",
  "tika-abh02t0:87_8": "pañcannetaṃ upādānakkhandhānaṃ adhivacana”nti āsivisūpame vadhakāti vuttā,",
  "tika-abh02t0:87_9": "“bhāroti kho,",
  "tika-abh02t0:87_10": "bhikkhave,",
  "tika-abh02t0:87_11": "pañcannetaṃ upādānakkhandhānaṃ adhivacana”nti bhārasutte bhārāti,",
  "tika-abh02t0:87_12": "“atītaṃpāhaṃ addhānaṃ rūpena khajjiṃ,",
  "tika-abh02t0:87_13": "seyyathāpāhaṃ etarahi paccuppannena rūpena khajjāmi,",
  "tika-abh02t0:87_14": "ahañceva kho pana anāgataṃ rūpaṃ abhinandeyyaṃ,",
  "tika-abh02t0:87_15": "anāgatenapāhaṃ rūpena khajjeyyaṃ.",
  "tika-abh02t0:87_16": "Seyyathāpetarahi khajjāmī”tiādinā khajjanīyapariyāyena khādakāti,",
  "tika-abh02t0:87_17": "“so aniccaṃ rūpaṃ ‘aniccaṃ rūpa’nti yathābhūtaṃ nappajānātī”tiādinā yamakasutte aniccādikāti.",
  "tika-abh02t0:87_18": "Yadipi imasmiṃ vibhaṅge avisesena khandhā vuttā,",
  "tika-abh02t0:87_19": "bāhullena pana upādānakkhandhānaṃ tadantogadhānaṃ daṭṭhabbatā vuttāti veditabbāti.",
  "tika-abh02t0:88_0": "Desitādiccabandhunāti desitaṃ ādiccabandhunā,",
  "tika-abh02t0:88_1": "desitāni vā.",
  "tika-abh02t0:88_2": "Gāthāsukhatthaṃ anunāsikalopo,",
  "tika-abh02t0:88_3": "nikāralopo vā kato.",
  "tika-abh02t0:89_0": "Gahetuṃ na sakkāti niccādivasena gahetuṃ na yuttanti attho.",
  "tika-abh02t0:90_0": "Rūpena saṇṭhānena phalakasadiso dissamāno kharabhāvābhāvā phalakakiccaṃ na karotīti “na sakkā taṃ gahetvā phalakaṃ vā āsanaṃ vā kātu”nti āha.",
  "tika-abh02t0:90_1": "Na tathā tiṭṭhatīti niccādikā na hotīti attho,",
  "tika-abh02t0:90_2": "taṇhādiṭṭhīhi vā niccādiggahaṇavasena uppādādianantaraṃ bhijjanato gahitākārā hutvā na tiṭṭhatīti attho.",
  "tika-abh02t0:90_3": "Koṭisatasahassasaṅkhyāti idaṃ na gaṇanaparicchedadassanaṃ,",
  "tika-abh02t0:90_4": "bahubhāvadassanameva panetaṃ daṭṭhabbaṃ.",
  "tika-abh02t0:90_5": "Udakajallakanti udakalasikaṃ.",
  "tika-abh02t0:90_6": "Yathā udakatale bindunipātajanito vāto udakajallakaṃ saṅkaḍḍhitvā puṭaṃ katvā pupphuḷaṃ nāma karoti,",
  "tika-abh02t0:90_7": "evaṃ vatthumhi ārammaṇāpāthagamanajanito phasso anupacchinnaṃ kilesajallaṃ sahakārīpaccayantarabhāvena saṅkaḍḍhitvā vedanaṃ nāma karoti.",
  "tika-abh02t0:90_8": "Idañca kilesehi mūlakāraṇabhūtehi ārammaṇassādanabhūtehi ca nibbattaṃ vaṭṭagatavedanaṃ sandhāya vuttanti veditabbaṃ.",
  "tika-abh02t0:90_9": "Ukkaṭṭhaparicchedena vā cattāro paccayā vuttā,",
  "tika-abh02t0:90_10": "ūnehipi pana uppajjateva.",
  "tika-abh02t0:91_0": "Nānālakkhaṇoti vaṇṇagandharasaphassādīhi nānāsabhāvo.",
  "tika-abh02t0:91_1": "Māyāya dassitaṃ rūpaṃ “māyā”ti āha.",
  "tika-abh02t0:91_2": "Pañcapi upādānakkhandhā asubhādisabhāvā eva kilesāsucivatthubhāvāditoti asubhādito daṭṭhabbā eva.",
  "tika-abh02t0:91_3": "Tathāpi katthaci koci viseso sukhaggahaṇīyo hotīti āha “visesato cā”tiādi.",
  "tika-abh02t0:91_4": "Tattha cattāro satipaṭṭhānā catuvipallāsappahānakarāti tesaṃ gocarabhāvena rūpakkhandhādīsu asubhādivasena daṭṭhabbatā vuttā.",
  "tika-abh02t0:92_0": "Khandhehi na vihaññati parividitasabhāvattā.",
  "tika-abh02t0:92_1": "Vipassakopi hi tesaṃ vipattiyaṃ na dukkhamāpajjati,",
  "tika-abh02t0:92_2": "khīṇāsavesu pana vattabbameva natthi.",
  "tika-abh02t0:92_3": "Te hi āyatimpi khandhehi na bādhīyantīti.",
  "tika-abh02t0:92_4": "Kabaḷīkārāhāraṃ parijānātīti “āhārasamudayā rūpasamudayo”ti vuttattā ajjhattikarūpe chandarāgaṃ pajahanto",
  "tika-abh02t0:92_5": "tassa samudayabhūte kabaḷīkārāhārepi chandarāgaṃ pajahatīti attho,",
  "tika-abh02t0:92_6": "ayaṃ pahānapariññā.",
  "tika-abh02t0:92_7": "Ajjhattikarūpaṃ pana pariggaṇhanto tassa paccayabhūtaṃ kabaḷīkārāhārampi pariggaṇhātīti ñātapariññā.",
  "tika-abh02t0:92_8": "Tassa ca udayavayānupassī hotīti tīraṇapariññā ca yojetabbā.",
  "tika-abh02t0:92_9": "Kāmarāgabhūtaṃ abhijjhaṃ sandhāya “abhijjhākāyagantha”nti āha.",
  "tika-abh02t0:92_10": "Asubhānupassanāya hi kāmarāgappahānaṃ hotīti.",
  "tika-abh02t0:92_11": "Kāmarāgamukhena vā sabbalobhappahānaṃ vadati.",
  "tika-abh02t0:92_12": "“Phassapaccayā vedanā”ti vuttattā āhāraparijānane vuttanayena phassaparijānanañca yojetabbaṃ.",
  "tika-abh02t0:93_0": "Sukhatthameva bhavapatthanā hotīti vedanāya taṇhaṃ pajahanto bhavoghaṃ uttarati.",
  "tika-abh02t0:93_1": "Sabbaṃ vedanaṃ dukkhato passanto attano parena apubbaṃ dukkhaṃ uppāditaṃ,",
  "tika-abh02t0:93_2": "sukhaṃ vā vināsitaṃ na passati,",
  "tika-abh02t0:93_3": "tato “anatthaṃ me acarī”tiādiāghātavatthuppahānato byāpādakāyaganthaṃ bhindati.",
  "tika-abh02t0:93_4": "“Sukhabahule sugatibhave suddhī”ti gahetvā gosīlagovatādīhi suddhiṃ parāmasanto sukhapatthanāvaseneva",
  "tika-abh02t0:93_5": "parāmasatīti vedanāya taṇhaṃ pajahanto sīlabbatupādānaṃ na upādiyati.",
  "tika-abh02t0:93_6": "Manosañcetanā saṅkhārakkhandhova,",
  "tika-abh02t0:93_7": "saññā pana taṃsampayuttāti saññāsaṅkhāre anattato passanto manosañcetanāya chandarāgaṃ pajahati eva,",
  "tika-abh02t0:93_8": "tañca pariggaṇhāti tīreti cāti “saññaṃ saṅkhāre…pe…",
  "tika-abh02t0:93_9": "parijānātī”ti vuttaṃ.",
  "tika-abh02t0:94_0": "Avijjāya viññāṇe ghanaggahaṇaṃ hotīti ghanavinibbhogaṃ katvā taṃ aniccato passanto avijjoghaṃ uttarati.",
  "tika-abh02t0:94_1": "Mohabaleneva sīlabbataparāmāsaṃ hotīti taṃ pajahanto sīlabbataparāmāsakāyaganthaṃ bhindati.",
  "tika-abh02t0:95_0": "“Yañca kho etaṃ,",
  "tika-abh02t0:95_1": "bhikkhave,",
  "tika-abh02t0:95_2": "vuccati cittaṃ itipi mano itipi viññāṇaṃ itipi,",
  "tika-abh02t0:95_3": "tatrāssutavā puthujjano nālaṃ nibbindituṃ,",
  "tika-abh02t0:95_4": "nālaṃ virajjituṃ,",
  "tika-abh02t0:95_5": "nālaṃ vimuccituṃ.",
  "tika-abh02t0:95_6": "Taṃ kissa hetu?",
  "tika-abh02t0:95_7": "Dīgharattaṃhetaṃ,",
  "tika-abh02t0:95_8": "bhikkhave,",
  "tika-abh02t0:95_9": "assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama,",
  "tika-abh02t0:95_10": "esohamasmi,",
  "tika-abh02t0:95_11": "eso me attā”ti –",
  "tika-abh02t0:96_0": "Vacanato viññāṇaṃ niccato passanto diṭṭhupādānaṃ upādiyatīti aniccato passanto taṃ na upādiyatīti.",
  "tika-abh02t0:97_0": "Kamādivinicchayakathāvaṇṇanā niṭṭhitā.",
  "tika-abh02t0:98_0": "Suttantabhājanīyavaṇṇanā niṭṭhitā.",
  "tika-abh02t0:99_0": "2. Abhidhammabhājanīyavaṇṇanā",
  "tika-abh02t0:100_0": "34.",
  "tika-abh02t0:100_1": "Evaṃ yā ekavidhādinā vuttavedanānaṃ bhūmivasena jānitabbatā,",
  "tika-abh02t0:100_2": "taṃ vatvā puna sampayuttato dassitatādijānitabbappakāraṃ vattumāha “apicā”tiādi.",
  "tika-abh02t0:100_3": "Aṭṭhavidhena tatthāti tattha-",
  "tika-abh02t0:100_4": "saddassa sattavidhabhedeneva yojanā chabbidhabhedena yojanāya sati aṭṭhavidhattābhāvato.",
  "tika-abh02t0:101_0": "Pūraṇatthameva vuttoti dasavidhatāpūraṇatthameva vutto,",
  "tika-abh02t0:101_1": "na navavidhabhede viya nayadānatthaṃ. Kasmā?",
  "tika-abh02t0:101_2": "Tattha nayassa dinnattā.",
  "tika-abh02t0:101_3": "Bhinditabbassa hi bhedanaṃ nayadānaṃ,",
  "tika-abh02t0:101_4": "tañca tattha katanti.",
  "tika-abh02t0:101_5": "Yathā ca kusalattiko,",
  "tika-abh02t0:101_6": "evaṃ “kāyasamphassajā vedanā atthi sukhā,",
  "tika-abh02t0:101_7": "atthi dukkhā”ti idampi pūraṇatthamevāti dīpitaṃ hoti aṭṭhavidhabhede nayassa dinnattā.",
  "tika-abh02t0:102_0": "Pubbe gahitato aññassa gahaṇaṃ vaḍḍhanaṃ gahaṇavaḍḍhanavasena,",
  "tika-abh02t0:102_1": "na purimagahite ṭhite aññupacayavasena. Vaḍḍhana-",
  "tika-abh02t0:102_2": "saddo vā chedanattho kesavaḍḍhanādīsu viyāti pubbe gahitassa aggahaṇaṃ chindanaṃ vaḍḍhanaṃ,",
  "tika-abh02t0:102_3": "dukatikānaṃ ubhayesaṃ vaḍḍhanaṃ ubhayavaḍḍhanaṃ,",
  "tika-abh02t0:102_4": "ubhayato vā pavattaṃ vaḍḍhanaṃ ubhayavaḍḍhanaṃ,",
  "tika-abh02t0:102_5": "tadeva ubhatovaḍḍhanakaṃ,",
  "tika-abh02t0:102_6": "tena nayanīharaṇaṃ ubhatovaḍḍhanakanīhāro.",
  "tika-abh02t0:102_7": "Vaḍḍhanakanayo vā vaḍḍhanakanīhāro,",
  "tika-abh02t0:102_8": "ubhayato pavatto vaḍḍhanakanīhāro ubhatovaḍḍhanakanīhāro.",
  "tika-abh02t0:102_9": "Tattha dukamūlakatikamūlakaubhatovaḍḍhanakesu duvidhatividhabhedānaṃyeva hi viseso.",
  "tika-abh02t0:102_10": "Aññe bhedā avisiṭṭhā,",
  "tika-abh02t0:102_11": "tathāpi paññāppabhedajananatthaṃ dhammavitakkena ñātivitakkādiniratthakavitakkanivāraṇatthaṃ imañca pāḷiṃ",
  "tika-abh02t0:102_12": "vitakkentassa dhammupasaṃhitapāmojjajananatthaṃ ekekassa vārassa gahitassa niyyānamukhabhāvato ca duvidhatividhabhedanānattavasena",
  "tika-abh02t0:102_13": "itarepi bhedā vuttāti veditabbā aññamaññāpekkhesu ekassa visesena itaresampi visiṭṭhabhāvato.",
  "tika-abh02t0:102_14": "Na kevalaṃ ekavidhova,",
  "tika-abh02t0:102_15": "atha kho duvidho ca.",
  "tika-abh02t0:102_16": "Na ca ekaduvidhova,",
  "tika-abh02t0:102_17": "atha kho tividhopi.",
  "tika-abh02t0:102_18": "Nāpi eka…pe…",
  "tika-abh02t0:102_19": "navavidhova,",
  "tika-abh02t0:102_20": "atha kho dasavidhopīti hi evañca te bhedā aññamaññāpekkhā,",
  "tika-abh02t0:102_21": "tasmā eko bhedo visiṭṭho attanā apekkhiyamāne,",
  "tika-abh02t0:102_22": "attānañca apekkhamāne aññabhede visesetīti tassa vasena tepi vattabbataṃ arahantīti vuttāti daṭṭhabbā.",
  "tika-abh02t0:103_0": "Sattavidhenātiādayo aññappabhedanirapekkhā kevalaṃ bahuppakāratādassanatthaṃ vuttāti sabbehi tehi pakārehi",
  "tika-abh02t0:103_1": "“bahuvidhena vedanākkhandhaṃ dassesī”ti vuttaṃ.",
  "tika-abh02t0:103_2": "Mahāvisayo rājā viya savisaye bhagavāpi mahāvisayatāya appaṭihato yathā yathā icchati,",
  "tika-abh02t0:103_3": "tathā tathā desetuṃ sakkoti sabbaññutānāvaraṇañāṇayogatoti attho.",
  "tika-abh02t0:103_4": "Duke vatvā tikā vuttāti tikā dukesu pakkhittāti yuttaṃ,",
  "tika-abh02t0:103_5": "dukā pana kathaṃ tikesu pakkhittāti?",
  "tika-abh02t0:103_6": "Parato vuttepi tasmiṃ tasmiṃ tike apekkhakāpekkhitabbavasena dukānaṃ yojitattā.",
  "tika-abh02t0:104_0": "Kiriyamanodhātu āvajjanavasena labbhatīti vuttaṃ,",
  "tika-abh02t0:104_1": "āvajjanā pana cakkhusamphassapaccayā na hoti.",
  "tika-abh02t0:104_2": "Na hi samānavīthiyaṃ pacchimo dhammo purimassa koci paccayo hoti.",
  "tika-abh02t0:104_3": "Ye ca vadanti “āvajjanavedanāva cakkhusaṅghaṭṭanāya uppannattā evaṃ vuttā”ti,",
  "tika-abh02t0:104_4": "tañca na yuttaṃ.",
  "tika-abh02t0:104_5": "Na hi “cakkhurūpapaṭighāto cakkhusamphasso”ti katthaci sutte vā aṭṭhakathāyaṃ vā vuttaṃ.",
  "tika-abh02t0:104_6": "Yadi so ca cakkhusamphasso siyā,",
  "tika-abh02t0:104_7": "cakkhuviññāṇasahajātāpi vedanā cakkhusamphassapaccayāti sā idha aṭṭhakathāyaṃ na vajjetabbā siyā.",
  "tika-abh02t0:104_8": "Pāḷiyañca “cakkhusamphassapaccayā vedanā atthi abyākatā”ti ettha saṅgahitattā puna “cakkhusamphassajā vedanā”ti na vattabbaṃ siyāti.",
  "tika-abh02t0:104_9": "Ayaṃ panetthādhippāyo –",
  "tika-abh02t0:104_10": "āvajjanavedanaṃ vinā cakkhusamphassassa uppatti natthīti taduppādikā sā tappayojanattā pariyāyena cakkhusamphassapaccayāti vattuṃ yuttāti,",
  "tika-abh02t0:104_11": "nippariyāyena pana cakkhusamphassassa paratova vedanā labbhanti.",
  "tika-abh02t0:105_0": "Catuttiṃsacittuppādavasenāti ettha rūpārūpāvacarānaṃ aggahaṇaṃ tesaṃ sayameva manodvārabhūtattā.",
  "tika-abh02t0:105_1": "Sabbabhavaṅgamano hi manodvāraṃ,",
  "tika-abh02t0:105_2": "cutipaṭisandhiyo ca tato anaññāti.",
  "tika-abh02t0:105_3": "Imasmiṃ pana catuvīsatividhabhede cakkhusamphassapaccayādikusalādīnaṃ samānavīthiyaṃ labbhamānatā aṭṭhakathāyaṃ vuttā,",
  "tika-abh02t0:105_4": "pāḷiyaṃ pana ekūnavīsaticatuvīsatikā saṅkhipitvā āgatāti “cakkhusamphassapaccayā vedanākkhandho atthi",
  "tika-abh02t0:105_5": "anupādinnaanupādāniyo asaṃkiliṭṭhaasaṃkilesiko avitakkaavicāro”tiādinā nānāvīthigatānaṃ labbhamānatāya",
  "tika-abh02t0:105_6": "vuttattā kusalattikassapi nānāvīthiyaṃ labbhamānatā yojetabbā.",
  "tika-abh02t0:105_7": "Aṭṭhakathāyaṃ pana samānavīthiyaṃ cakkhusamphassapaccayādikatā ekantikāti katvā ettha labbhamānatā dassitā,",
  "tika-abh02t0:105_8": "na pana asamānavīthiyaṃ labbhamānatā paṭikkhittā.",
  "tika-abh02t0:105_9": "Teneva “tāni sattavidhādīsu yattha katthaci ṭhatvā kathetuṃ vaṭṭantī”ti āha.",
  "tika-abh02t0:105_10": "Na hi samānavīthiyaṃyeva upanissayakoṭisamatikkamabhāvanāhi labbhamānatā hoti.",
  "tika-abh02t0:105_11": "Tidhāpi ca labbhamānataṃ sandhāya “yattha katthaci ṭhatvā kathetuṃ vaṭṭantī”ti vuccati.",
  "tika-abh02t0:106_0": "Etānīti yathādassitāni kusalādīni cittāni vadati,",
  "tika-abh02t0:106_1": "vedanāniddesepi ca etasmiṃ pubbaṅgamassa cittassa vasena kathetuṃ sukhanti cittasambandho kato.",
  "tika-abh02t0:106_2": "Teneva pana cittāni sattavidhabhede tikabhūmivasena,",
  "tika-abh02t0:106_3": "catuvīsatividhabhede dvāratikavasena,",
  "tika-abh02t0:106_4": "tiṃsavidhabhede dvārabhūmivasena,",
  "tika-abh02t0:106_5": "bahuvidhabhede dvāratikabhūmivasena dīpitānīti “tesu yattha katthaci ṭhatvā kathetuṃ vaṭṭantī”ti vuttaṃ.",
  "tika-abh02t0:106_6": "Kusalādīnaṃ dīpanā kāmāvacarādibhūmivasena kātabbā,",
  "tika-abh02t0:106_7": "tā ca bhūmiyo tiṃsavidhabhede sayamevāgatā,",
  "tika-abh02t0:106_8": "na ca sattavidhabhede viya dvāraṃ anāmaṭṭhaṃ,",
  "tika-abh02t0:106_9": "atibyattā ca ettha samānāsamānavīthīsu labbhamānatāti tiṃsavidhe…pe…",
  "tika-abh02t0:106_10": "sukhadīpanāni hontī”ti vuttaṃ.",
  "tika-abh02t0:106_11": "Kasmā pana tiṃsavidhasmiṃyeva ṭhatvā dīpayiṃsu,",
  "tika-abh02t0:106_12": "nanu dvāratikabhūmīnaṃ āmaṭṭhattā bahuvidhabhede ṭhatvā dīpetabbānīti? Na,",
  "tika-abh02t0:106_13": "dīpetabbaṭṭhānātikkamato.",
  "tika-abh02t0:106_14": "Sattavidhabhedo hi dvārassa anāmaṭṭhattā dīpanāya aṭṭhānaṃ,",
  "tika-abh02t0:106_15": "catuvīsatividhabhede āmaṭṭhadvāratikā na bhūmiyo apekkhitvā ṭhapitā,",
  "tika-abh02t0:106_16": "tiṃsavidhabhede āmaṭṭhadvārabhūmiyo vuttā.",
  "tika-abh02t0:106_17": "Ye ca ṭhapitā,",
  "tika-abh02t0:106_18": "te cettha tikā apekkhitabbarahitā kevalaṃ bhūmīhi saha dīpetabbāva.",
  "tika-abh02t0:106_19": "Tenedaṃ dīpanāya ṭhānaṃ,",
  "tika-abh02t0:106_20": "tadatikkame pana ṭhānātikkamo hotīti.",
  "tika-abh02t0:107_0": "Upanissayakoṭiyāti ettha “saddhaṃ upanissāya dānaṃ detī”tiādinā nānāvīthiyaṃ pakatūpanissayo vuttoti",
  "tika-abh02t0:107_1": "ekavīthiyaṃ kusalādīnaṃ cakkhusamphassādayo tadabhāve abhāvato jāti viya jarāmaraṇassa upanissayalesena",
  "tika-abh02t0:107_2": "paccayoti vattuṃ yujjeyya,",
  "tika-abh02t0:107_3": "idha pana “kasiṇarūpadassanahetuuppannā parikammādivedanā cakkhusamphassapaccayā”ti vakkhati,",
  "tika-abh02t0:107_4": "tasmā nānāvīthiyaṃ gatāni etāni cittāni cakkhusamphassapaccayā labbhamānānīti na upanissayaleso upanissayakoṭi,",
  "tika-abh02t0:107_5": "balavabalavānaṃ pana parikammādīnaṃ upanissayānaṃ sabbesaṃ ādibhūto upanissayo upanissayakoṭi.",
  "tika-abh02t0:107_6": "“Vālakoṭi na paññāyatī”tiādīsu viya hi ādi,",
  "tika-abh02t0:107_7": "avayavo vā koṭi.",
  "tika-abh02t0:107_8": "Kasiṇarūpadassanato pabhuti ca kāmāvacarakusalādīnaṃ vedanānaṃ upanissayo pavattoti taṃ dassanaṃ upanissayakoṭi.",
  "tika-abh02t0:107_9": "Parikammādīni viya vā na balavaupanissayo dassananti tassa upanissayantabhāvena upanissayakoṭitā vuttā.",
  "tika-abh02t0:107_10": "Ghānādidvāresu tīsu upanissayakoṭiyā labbhamānattābhāvaṃ vadanto idha samānavīthi na gahitāti dīpeti.",
  "tika-abh02t0:107_11": "Dassanasavanāni viya hi kasiṇaparikammādīnaṃ ghāyanādīni upanissayā na hontīti tadalābho dīpitoti.",
  "tika-abh02t0:107_12": "Yadipi vāyokasiṇaṃ phusitvāpi gahetabbaṃ,",
  "tika-abh02t0:107_13": "purimena pana savanena vinā taṃ phusanaṃ sayameva mūlupanissayo yebhuyyena na hotīti tassa upanissayakoṭitā na vuttā.",
  "tika-abh02t0:108_0": "Ajjhāsayena sampattigato ajjhāsayasampanno,",
  "tika-abh02t0:108_1": "sampannajjhāsayoti vuttaṃ hoti.",
  "tika-abh02t0:108_2": "Vattappaṭivattanti khuddakañceva mahantañca vattaṃ,",
  "tika-abh02t0:108_3": "pubbe vā kataṃ vattaṃ,",
  "tika-abh02t0:108_4": "pacchā kataṃ paṭivattaṃ.",
  "tika-abh02t0:108_5": "Evaṃ cakkhuviññāṇanti ādimhi uppannaṃ āha,",
  "tika-abh02t0:108_6": "tato paraṃ uppannānipi pana kasiṇarūpadassanakalyāṇamittadassanasaṃvegavatthudassanādīni upanissayapaccayā hontiyevāti.",
  "tika-abh02t0:108_7": "Tena tadupanissayaṃ cakkhuviññāṇaṃ dassetīti veditabbaṃ.",
  "tika-abh02t0:109_0": "Yathābhūtasabhāvādassanaṃ asamapekkhanā.",
  "tika-abh02t0:109_1": "“Asmī”ti rūpādīsu vinibandhassa.",
  "tika-abh02t0:109_2": "Sabhāvantarāmasanavasena parāmaṭṭhassa,",
  "tika-abh02t0:109_3": "parāmaṭṭhavatoti attho.",
  "tika-abh02t0:109_4": "Ārammaṇādhigahaṇavasena anu anu uppajjanadhammatāya thirabhāvakilesassa thāmagatassa,",
  "tika-abh02t0:109_5": "appahīnakāmarāgādikassa vā.",
  "tika-abh02t0:109_6": "Pariggahe ṭhitoti vīmaṃsāya ṭhito.",
  "tika-abh02t0:109_7": "Ettha ca asamapekkhanāyātiādinā mohādīnaṃ kiccena pākaṭena tesaṃ uppattivasena vicāraṇā daṭṭhabbā.",
  "tika-abh02t0:109_8": "Rūpadassanena uppannakilesasamatikkamavasena pavattā rūpadassanahetukā hotīti “cakkhusamphassapaccayā nāma jātā”ti āha.",
  "tika-abh02t0:109_9": "Ettha ca cakkhusamphassassa catubhūmikavedanāya upanissayabhāvo eva pakārantarena kathito,",
  "tika-abh02t0:109_10": "tathā “bhāvanāvasenā”ti ettha ca.",
  "tika-abh02t0:110_0": "Kalāpasammasanena tīṇi lakkhaṇāni āropetvā udayabbayānupassanādikāya vipassanāpaṭipāṭiyā ādimhi rūpārammaṇapariggahena rūpārammaṇaṃ sammasitvā,",
  "tika-abh02t0:110_1": "taṃmūlakaṃ vā sabbaṃ sammasanaṃ ādibhūte rūpārammaṇe pavattatīti katvā āha “rūpārammaṇaṃ sammasitvā”ti.",
  "tika-abh02t0:110_2": "Ettha ca nāmarūpapariggahādi sabbaṃ sammasanaṃ bhāvanāti veditabbā.",
  "tika-abh02t0:110_3": "Rūpārammaṇaṃ sammasitvāti ca yathāvuttacakkhuviññāṇassa ārammaṇabhūtaṃ rūpārammaṇaṃ vuttaṃ,",
  "tika-abh02t0:110_4": "na yaṃ kiñci.",
  "tika-abh02t0:110_5": "Ārammaṇena hi cakkhusamphassaṃ dassetīti.",
  "tika-abh02t0:110_6": "Evaṃ “rūpārammaṇe uppannaṃ kilesa”nti etthāpi veditabbaṃ.",
  "tika-abh02t0:111_0": "Idaṃ phoṭṭhabbaṃ kiṃnissitanti cakkhudvāre viya yojanāya yathāsambhavaṃ āpodhātuyā aññamaññassa ca vasena mahābhūtanissitatā yojetabbā.",
  "tika-abh02t0:112_0": "Jāti…pe…",
  "tika-abh02t0:112_1": "balavapaccayo hotīti yathāvuttānaṃ bhayato dissamānānaṃ jātiādīnaṃ balavapaccayabhāvena tesaṃ bhayato dassanena sahajātassa manosamphassassa,",
  "tika-abh02t0:112_2": "tassa vā dassanassa dvārabhūtassa bhavaṅgamanosamphassassa balavapaccayabhāvaṃ dasseti.",
  "tika-abh02t0:113_0": "Dhammārammaṇeti na pubbe vutte jātiādiārammaṇeva,",
  "tika-abh02t0:113_1": "atha kho sabbasmiṃ rāgādivatthubhūte dhammārammaṇe.",
  "tika-abh02t0:113_2": "Vatthunissitanti ettha vedanādisaṅkhātassa dhammārammaṇekadesassa pariggahamukhena dhammārammaṇapariggahaṃ dasseti.",
  "tika-abh02t0:114_0": "Manosamphassoti viññāṇaṃ samphassassa kāraṇabhāvena gahitaṃ,",
  "tika-abh02t0:114_1": "tadeva attano phalasseva phalabhāvena vattuṃ na yuttaṃ kāraṇaphalasaṅkarabhāvena sotūnaṃ sammohajanakattāti",
  "tika-abh02t0:114_2": "āha “na hi sakkā viññāṇaṃ manosamphassajanti niddisitu”nti,",
  "tika-abh02t0:114_3": "na pana viññāṇassa manosamphassena sahajātabhāvassa abhāvā.",
  "tika-abh02t0:114_4": "Yasmā vā yathā “tiṇṇaṃ saṅgati phasso”ti vacanato indriyavisayā viya viññāṇampi phassassa visesapaccayo,",
  "tika-abh02t0:114_5": "na tathā phasso viññāṇassa,",
  "tika-abh02t0:114_6": "tasmā indriyavisayā viya viññāṇampi cakkhusamphassajādivacanaṃ na arahatīti cakkhusamphassajādibhāvo na katoti veditabbo.",
  "tika-abh02t0:115_0": "Abhidhammabhājanīyavaṇṇanā niṭṭhitā.",
  "tika-abh02t0:116_0": "3. Pañhapucchakavaṇṇanā",
  "tika-abh02t0:117_0": "150.",
  "tika-abh02t0:117_1": "Cittuppādarūpavasena taṃ taṃ samudāyaṃ ekekaṃ dhammaṃ katvā “pañcapaṇṇāsa kāmāvacaradhamme”ti āha.",
  "tika-abh02t0:117_2": "Rajjantassātiādīsu rāgādayo chasu dvāresu sīlādayo ca pañca saṃvarā yathāsambhavaṃ yojetabbā,",
  "tika-abh02t0:117_3": "sammasanaṃ pana manodvāre eva.",
  "tika-abh02t0:117_4": "Rūpārūpāvacaradhammesu abhijjhādomanassādiuppatti atthīti tato satisaṃvaro ñāṇavīriyasaṃvarā ca yathāyogaṃ yojetabbā.",
  "tika-abh02t0:117_5": "Pariggahavacanena sammasanapaccavekkhaṇāni saṅgaṇhāti.",
  "tika-abh02t0:117_6": "Teyevāti cattāro khandhā vuttā.",
  "tika-abh02t0:118_0": "Samāne desitabbe desanāmattassa parivaṭṭanaṃ parivaṭṭo.",
  "tika-abh02t0:118_1": "Tīsupi parivaṭṭesu katthaci kiñci ūnaṃ adhikaṃ vā natthīti katvā āha “ekova paricchedo”ti.",
  "tika-abh02t0:119_0": "Pañhapucchakavaṇṇanā niṭṭhitā.",
  "tika-abh02t0:120_0": "Khandhavibhaṅgavaṇṇanā niṭṭhitā.",
  "tika-abh02t0:121_0": "2. Āyatanavibhaṅgo",
  "tika-abh02t0:122_0": "1. Suttantabhājanīyavaṇṇanā",
  "tika-abh02t0:123_0": "152.",
  "tika-abh02t0:123_1": "Visesatoti āyatana-",
  "tika-abh02t0:123_2": "saddattho viya asādhāraṇato cakkhādisaddatthatoti attho.",
  "tika-abh02t0:123_3": "Assādetīti cakkhati-",
  "tika-abh02t0:123_4": "saddo “madhuṃ cakkhati byañjanaṃ cakkhatī”ti rasasāyanattho atthīti tassa vasena atthaṃ vadati.",
  "tika-abh02t0:123_5": "“Cakkhuṃ kho,",
  "tika-abh02t0:123_6": "māgaṇḍiya,",
  "tika-abh02t0:123_7": "rūpārāmaṃ rūparataṃ rūpasammudita”nti vacanato cakkhu rūpaṃ assādeti.",
  "tika-abh02t0:123_8": "Satipi sotādīnaṃ saddārammaṇādiratibhāve niruḷhattā cakkhumhiyeva cakkhu-",
  "tika-abh02t0:123_9": "saddo pavattati padumādīsu paṅkajādisaddā viyāti daṭṭhabbaṃ.",
  "tika-abh02t0:123_10": "Vibhāveti cāti saddalakkhaṇasiddhassa cakkhati-",
  "tika-abh02t0:123_11": "saddassa vasena atthaṃ vadati.",
  "tika-abh02t0:123_12": "Cakkhatīti hi ācikkhati,",
  "tika-abh02t0:123_13": "abhibyattaṃ vadatīti attho.",
  "tika-abh02t0:123_14": "Nayanassa ca vadantassa viya samavisamavibhāvanameva ācikkhananti katvā āha “vibhāveti cāti attho”ti.",
  "tika-abh02t0:123_15": "Anekatthattā vā dhātūnaṃ vibhāvanatthatā cakkhu-",
  "tika-abh02t0:123_16": "saddassa daṭṭhabbā.",
  "tika-abh02t0:123_17": "Rattaduṭṭhādikālesu kakaṇṭakarūpaṃ viya uddarūpaṃ viya ca vaṇṇavikāraṃ āpajjamānaṃ rūpaṃ hadayaṅgatabhāvaṃ rūpayati rūpamiva pakāsaṃ karoti,",
  "tika-abh02t0:123_18": "saviggahamiva katvā dassetīti attho.",
  "tika-abh02t0:123_19": "Vitthāraṇaṃ vā rūpa-",
  "tika-abh02t0:123_20": "saddassa attho,",
  "tika-abh02t0:123_21": "vitthāraṇañca pakāsanamevāti āha “pakāsetī”ti.",
  "tika-abh02t0:123_22": "Anekatthattā vā dhātūnaṃ pakāsanatthoyeva rūpa-",
  "tika-abh02t0:123_23": "saddo daṭṭhabbo,",
  "tika-abh02t0:123_24": "vaṇṇavācakassa rūpa-",
  "tika-abh02t0:123_25": "saddassa rūpayatīti nibbacanaṃ,",
  "tika-abh02t0:123_26": "rūpavācakassa ruppatīti ayaṃ viseso.",
  "tika-abh02t0:124_0": "Udāharīyatīti vuccatīti-",
  "tika-abh02t0:124_1": "atthe vacanameva gahitaṃ siyā,",
  "tika-abh02t0:124_2": "na ca vacana-",
  "tika-abh02t0:124_3": "saddoyeva ettha saddo,",
  "tika-abh02t0:124_4": "atha kho sabbopi sotaviññeyyoti sappatīti sakehi paccayehi sappīyati sotaviññeyyabhāvaṃ gamīyatīti attho.",
  "tika-abh02t0:124_5": "Sūcayatīti attano vatthuṃ gandhavasena apākaṭaṃ “idaṃ sugandhaṃ duggandha”nti pakāseti,",
  "tika-abh02t0:124_6": "paṭicchannaṃ vā pupphādivatthuṃ “ettha pupphaṃ atthi campakādi,",
  "tika-abh02t0:124_7": "phalamatthi ambādī”ti pesuññaṃ karontaṃ viya hotīti attho.",
  "tika-abh02t0:124_8": "Rasaggahaṇamūlakattā āhārajjhoharaṇassa jīvitahetumhi āhārarase ninnatāya jīvitaṃ avhāyatīti jivhā vuttā niruttilakkhaṇena.",
  "tika-abh02t0:124_9": "Kucchitānaṃ sāsavadhammānaṃ āyoti visesena kāyo vutto anuttariyahetubhāvaṃ anāgacchantesu kāmarāganidānakammajanitesu",
  "tika-abh02t0:124_10": "kāmarāgassa ca visesapaccayesu ghānajivhākāyesu kāyassa visesatarasāsavapaccayattā.",
  "tika-abh02t0:124_11": "Tena hi phoṭṭhabbaṃ assādentā sattā methunampi sevanti.",
  "tika-abh02t0:124_12": "Uppattidesoti uppattikāraṇanti attho.",
  "tika-abh02t0:124_13": "Kāyindriyavatthukā vā cattāro khandhā balavakāmāsavādihetubhāvato visesena “sāsavā”ti vuttā,",
  "tika-abh02t0:124_14": "tesaṃ uppajjanaṭṭhānanti attho.",
  "tika-abh02t0:124_15": "Attano lakkhaṇaṃ dhārayantīti ye visesalakkhaṇena āyatanasaddaparā vattabbā,",
  "tika-abh02t0:124_16": "te cakkhādayo tathā vuttāti aññe manogocarabhūtā dhammā sāmaññalakkhaṇeneva ekāyatanattaṃ upanetvā vuttā.",
  "tika-abh02t0:124_17": "Oḷārikavatthārammaṇamananasaṅkhātehi visayavisayibhāvehi purimāni pākaṭānīti tathā apākaṭā ca aññe manogocarā",
  "tika-abh02t0:124_18": "na attano sabhāvaṃ na dhārentīti imassatthassa dīpanattho dhamma- saddoti.",
  "tika-abh02t0:125_0": "Vāyamantīti attano kiccaṃ karonticceva attho.",
  "tika-abh02t0:125_1": "Imasmiñca atthe āyatanti etthāti āyatananti adhikaraṇattho āyatana- saddo,",
  "tika-abh02t0:125_2": "dutiyatatiyesu kattuattho.",
  "tika-abh02t0:125_3": "Te cāti cittacetasikadhamme.",
  "tika-abh02t0:125_4": "Te hi taṃtaṃdvārārammaṇesu āyanti āgacchanti pavattantīti āyāti.",
  "tika-abh02t0:125_5": "Vitthārentīti pubbe anuppannattā līnāni apākaṭāni pubbantato uddhaṃ pasārenti pākaṭāni karonti uppādentīti attho.",
  "tika-abh02t0:126_0": "Ruḷhīvasena āyatana-",
  "tika-abh02t0:126_1": "saddassatthaṃ vattuṃ “apicā”tiādi āraddhaṃ.",
  "tika-abh02t0:126_2": "Taṃ nissitattāti ettha mano manoviññāṇādīnaṃ cittacetasikānaṃ nissayapaccayo na hotīti tassa nesaṃ dvārabhāvo nissayabhāvoti daṭṭhabbo.",
  "tika-abh02t0:126_3": "Atthatoti vacanatthato,",
  "tika-abh02t0:126_4": "na vacanīyatthato.",
  "tika-abh02t0:126_5": "Vacanattho hettha vutto “cakkhatī”tiādinā,",
  "tika-abh02t0:126_6": "na vacanīyattho “yaṃ cakkhu catunnaṃ mahābhūtānaṃ upādāya pasādo”tiādinā viyāti.",
  "tika-abh02t0:127_0": "Tāvatvatoti anūnādhikabhāvaṃ dasseti.",
  "tika-abh02t0:127_1": "Tattha dvādasāyatanavinimuttassa kassaci dhammassa abhāvā adhikabhāvato codanā natthi,",
  "tika-abh02t0:127_2": "salakkhaṇadhāraṇaṃ pana sabbesaṃ sāmaññalakkhaṇanti ūnacodanā sambhavatīti dassento āha “cakkhādayopi hī”tiādi.",
  "tika-abh02t0:127_3": "Asādhāraṇanti cakkhuviññāṇādīnaṃ asādhāraṇaṃ.",
  "tika-abh02t0:127_4": "Satipi asādhāraṇārammaṇabhāve cakkhādīnaṃ dvārabhāvena gahitattā dhammāyatane aggahaṇaṃ daṭṭhabbaṃ.",
  "tika-abh02t0:127_5": "Dvārārammaṇabhāvehi vā asādhāraṇataṃ sandhāya “asādhāraṇa”nti vuttaṃ.",
  "tika-abh02t0:128_0": "Yebhuyyasahuppattiādīhi uppattikkamādiayutti yojetabbā.",
  "tika-abh02t0:128_1": "Ajjhattikesu hīti etena ajjhattikabhāvena visayibhāvena ca ajjhattikānaṃ paṭhamaṃ desetabbataṃ dasseti.",
  "tika-abh02t0:128_2": "Tesu hi paṭhamaṃ desetabbesu pākaṭattā paṭhamataraṃ cakkhāyatanaṃ desitanti.",
  "tika-abh02t0:128_3": "Tato ghānāyatanādīnīti ettha bahūpakārattābhāvena cakkhusotehi purimataraṃ adesetabbāni saha vattuṃ asakkuṇeyyattā",
  "tika-abh02t0:128_4": "ekena kamena desetabbānīti ghānādikkamena desitānīti adhippāyo.",
  "tika-abh02t0:128_5": "Aññathāpi hi desitesu na na sakkā codetuṃ,",
  "tika-abh02t0:128_6": "na ca sakkā sodhetabbāni na desetunti.",
  "tika-abh02t0:128_7": "Gocaro visayo etassāti gocaravisayo, mano.",
  "tika-abh02t0:128_8": "Kassa pana gocaro etassa visayoti?",
  "tika-abh02t0:128_9": "Cakkhādīnaṃ pañcannampi.",
  "tika-abh02t0:128_10": "Viññāṇuppattikāraṇavavatthānatoti etena ca cakkhādianantaraṃ rūpādivacanassa kāraṇamāha.",
  "tika-abh02t0:129_0": "Paccayabhedo kammādibhedo.",
  "tika-abh02t0:129_1": "Nirayādiko apadādigatinānākaraṇañca gatibhedo.",
  "tika-abh02t0:129_2": "Hatthiassādiko khattiyādiko ca nikāyabhedo.",
  "tika-abh02t0:129_3": "Taṃtaṃsattasantānabhedo puggalabhedo.",
  "tika-abh02t0:129_4": "Yā ca cakkhādīnaṃ vatthūnaṃ anantabhedatā vuttā,",
  "tika-abh02t0:129_5": "soyeva hadayavatthussa ca bhedo hoti.",
  "tika-abh02t0:129_6": "Tato manāyatanassa anantappabhedatā yojetabbā dukkhāpaṭipadādito ārammaṇādhipatiādibhedato ca.",
  "tika-abh02t0:129_7": "Imasmiṃ suttantabhājanīye vipassanā vuttāti vipassanupagamanañca viññāṇaṃ gahetvā ekāsītibhedatā manāyatanassa vuttā niddesavasena.",
  "tika-abh02t0:129_8": "Nīlaṃ nīlasseva sabhāgaṃ,",
  "tika-abh02t0:129_9": "aññaṃ visabhāgaṃ,",
  "tika-abh02t0:129_10": "evaṃ kusalasamuṭṭhānādibhedesu yojetabbaṃ.",
  "tika-abh02t0:129_11": "Tebhūmakadhammārammaṇavasenāti pubbe vuttaṃ cakkhādivajjaṃ dhammārammaṇaṃ sandhāya vuttaṃ.",
  "tika-abh02t0:130_0": "Saparipphandakiriyāvasena īhanaṃ īhā.",
  "tika-abh02t0:130_1": "Cintanavasena byāpārakaraṇaṃ byāpāro.",
  "tika-abh02t0:130_2": "Tattha byāpāraṃ dassento āha “na hi cakkhu rūpādīnaṃ evaṃ hotī”ti.",
  "tika-abh02t0:130_3": "Īhaṃ dassento āha “na ca tānī”tiādi.",
  "tika-abh02t0:130_4": "Ubhayampi pana īhā ca hoti byāpāro cāti uppaṭipāṭivacanaṃ.",
  "tika-abh02t0:130_5": "Dhammatāvāti sabhāvova,",
  "tika-abh02t0:130_6": "kāraṇasamatthatā vā.",
  "tika-abh02t0:130_7": "Īhābyāpārarahitānaṃ dvārādibhāvo dhammatā.",
  "tika-abh02t0:130_8": "Imasmiñca atthe yanti etassa yasmāti attho.",
  "tika-abh02t0:130_9": "Purimasmiṃ sambhavanavisesanaṃ yaṃ- saddo.",
  "tika-abh02t0:130_10": "“Suñño gāmoti kho,",
  "tika-abh02t0:130_11": "bhikkhave,",
  "tika-abh02t0:130_12": "channetaṃ ajjhattikānaṃ āyatanānaṃ adhivacana”nti vacanato suññagāmo viya daṭṭhabbāni.",
  "tika-abh02t0:130_13": "Annapānasamohitanti gahite suññagāme yaññadeva bhājanaṃ parāmasīyati,",
  "tika-abh02t0:130_14": "taṃ taṃ rittakaṃyeva parāmasīyati,",
  "tika-abh02t0:130_15": "evaṃ dhuvādibhāvena gahitāni upaparikkhiyamānāni rittakāneva etāni dissantīti.",
  "tika-abh02t0:130_16": "Cakkhādidvāresu abhijjhādomanassuppādakabhāvena rūpādīni cakkhādīnaṃ abhighātakānīti vuttāni.",
  "tika-abh02t0:130_17": "Ahisusumārapakkhikukkurasiṅgālamakkaṭā cha pāṇakā.",
  "tika-abh02t0:130_18": "Visamabilākāsagāmasusānavanāni tesaṃ gocarā.",
  "tika-abh02t0:130_19": "Tattha visamādiajjhāsayehi cakkhādīhi visamabhāvabilākāsagāmasusānasannissitasadisupādinnadhammavanabhāvehi",
  "tika-abh02t0:130_20": "abhiramitattā rūpādīnampi visamādisadisatā yojetabbā.",
  "tika-abh02t0:131_0": "Hutvā abhāvaṭṭhenāti idaṃ itaresaṃ catunnaṃ ākārānaṃ saṅgahakattā visuṃ vuttaṃ.",
  "tika-abh02t0:131_1": "Hutvā abhāvākāro eva hi uppādavayattākārādayoti.",
  "tika-abh02t0:131_2": "Tattha hutvāti etena purimantavivittatāpubbakaṃ majjhe vijjamānataṃ dasseti,",
  "tika-abh02t0:131_3": "taṃ vatvā abhāvavacanena majjhe vijjamānatāpubbakaṃ,",
  "tika-abh02t0:131_4": "aparante avijjamānataṃ,",
  "tika-abh02t0:131_5": "ubhayenapi sadā abhāvo aniccalakkhaṇanti dasseti.",
  "tika-abh02t0:131_6": "Sabhāvavijahanaṃ vipariṇāmo,",
  "tika-abh02t0:131_7": "jarābhaṅgehi vā parivattanaṃ,",
  "tika-abh02t0:131_8": "santānavikārāpatti vā.",
  "tika-abh02t0:131_9": "Sadā abhāvepi ciraṭṭhānaṃ siyāti taṃnivāraṇatthaṃ “tāvakālikato”ti āha.",
  "tika-abh02t0:131_10": "Uppādavayaññathattarahitaṃ niccaṃ,",
  "tika-abh02t0:131_11": "na itarathāti niccapaṭikkhepato aniccaṃ,",
  "tika-abh02t0:131_12": "niccapaṭipakkhatoti adhippāyo.",
  "tika-abh02t0:132_0": "Jātidhammatādīhi aniṭṭhatā paṭipīḷanaṃ.",
  "tika-abh02t0:132_1": "Paṭipīḷanaṭṭhenāti ca yassa taṃ pavattati,",
  "tika-abh02t0:132_2": "taṃ puggalaṃ paṭipīḷanato,",
  "tika-abh02t0:132_3": "sayaṃ vā jarādīhi paṭipīḷanattāti attho.",
  "tika-abh02t0:132_4": "Parittaṭṭhitikassapi attano vijjamānakkhaṇe uppādādīhi abhiṇhaṃ sampaṭipīḷanattā “abhiṇhasampaṭipīḷanato”ti",
  "tika-abh02t0:132_5": "purimaṃ sāmaññalakkhaṇaṃ visesetvā vadati,",
  "tika-abh02t0:132_6": "puggalassa pīḷanato dukkhamaṃ.",
  "tika-abh02t0:132_7": "Sukhapaṭipakkhabhāvato dukkhaṃ sukhaṃ paṭikkhipati nivāreti,",
  "tika-abh02t0:132_8": "dukkhavacanaṃ vā atthato sukhaṃ paṭikkhipatīti āha “sukhapaṭikkhepato”ti.",
  "tika-abh02t0:133_0": "Natthi etassa vasavattanako,",
  "tika-abh02t0:133_1": "nāpi idaṃ vasavattanakanti avasavattanakaṃ,",
  "tika-abh02t0:133_2": "attano parasmiṃ parassa ca attani vasavattanabhāvo vā vasavattanakaṃ,",
  "tika-abh02t0:133_3": "taṃ etassa natthīti avasavattanakaṃ,",
  "tika-abh02t0:133_4": "avasavattanakassa avasavattanako vā attho sabhāvo avasavattanakaṭṭho,",
  "tika-abh02t0:133_5": "idañca sāmaññalakkhaṇaṃ.",
  "tika-abh02t0:133_6": "Tenāti parassa attani vasavattanākārena suññaṃ.",
  "tika-abh02t0:133_7": "Imasmiñca atthe suññatoti etasseva visesanaṃ “assāmikato”ti.",
  "tika-abh02t0:133_8": "Atha vā “yasmā vā etaṃ…pe…",
  "tika-abh02t0:133_9": "mā pāpuṇātū”ti evaṃ cintayamānassa kassaci tīsu ṭhānesu vasavattanabhāvo natthi,",
  "tika-abh02t0:133_10": "suññaṃ taṃ tena attanoyeva vasavattanākārenāti attho.",
  "tika-abh02t0:133_11": "Na idaṃ kassaci kāmakāriyaṃ,",
  "tika-abh02t0:133_12": "nāpi etassa kiñci kāmakāriyaṃ atthīti akāmakāriyaṃ.",
  "tika-abh02t0:133_13": "Etena avasavattanatthaṃ visesetvā dasseti.",
  "tika-abh02t0:134_0": "Vibhavagati vināsagamanaṃ.",
  "tika-abh02t0:134_1": "Santatiyaṃ bhavantaruppattiyeva bhavasaṅkantigamanaṃ.",
  "tika-abh02t0:134_2": "Santatiyā yathāpavattākāravijahanaṃ pakatibhāvavijahanaṃ.",
  "tika-abh02t0:134_3": "“Cakkhu anicca”nti vutte cakkhuanicca-",
  "tika-abh02t0:134_4": "saddānaṃ ekatthattā aniccānaṃ sesadhammānampi cakkhubhāvo āpajjatīti etissā codanāya nivāraṇatthaṃ visesasāmaññalakkhaṇavācakānañca",
  "tika-abh02t0:134_5": "saddānaṃ ekadesasamudāyabodhanavisesaṃ dīpetuṃ “apicā”tiādimāha.",
  "tika-abh02t0:135_0": "Kiṃ dassitanti vipassanācāraṃ kathentena kiṃ lakkhaṇaṃ dassitanti adhippāyo.",
  "tika-abh02t0:135_1": "“Katamā cānanda,",
  "tika-abh02t0:135_2": "anattasaññā?",
  "tika-abh02t0:135_3": "Idhānanda,",
  "tika-abh02t0:135_4": "bhikkhu araññagato vā rukkhamūlagato vā suññāgāragato vā iti paṭisañcikkhati ‘cakkhu anattā’ti…pe…",
  "tika-abh02t0:135_5": "‘dhammā anattā’ti.",
  "tika-abh02t0:135_6": "Iti imesu chasu ajjhattikabāhiresu āyatanesu anattānupassī viharatī”ti avisesesu āyatanesu anattānupassanā vuttāti kāraṇabhūtānaṃ cakkhādīnaṃ,",
  "tika-abh02t0:135_7": "phalabhūtānañca cakkhuviññāṇādīnaṃ kāraṇaphalamattatāya anattatāya anattalakkhaṇavibhāvanatthāya āyatanadesanāti āha “dvādasannaṃ…pe…",
  "tika-abh02t0:135_8": "anattalakkhaṇa”nti.",
  "tika-abh02t0:135_9": "Yadipi aniccadukkhalakkhaṇāni ettha dassitāni,",
  "tika-abh02t0:135_10": "tehi ca anattalakkhaṇameva visesena dassitanti adhippāyo.",
  "tika-abh02t0:135_11": "Veti cāti ettha iti-",
  "tika-abh02t0:135_12": "saddo samāpanattho.",
  "tika-abh02t0:135_13": "Iccassāti ettha iti-",
  "tika-abh02t0:135_14": "saddo yathāsamāpitassa āropetabbadosassa nidassanattho.",
  "tika-abh02t0:135_15": "Evanti “cakkhu attā”ti evaṃ vāde satīti attho.",
  "tika-abh02t0:135_16": "Iccassāti vā iti-",
  "tika-abh02t0:135_17": "saddo “iti vadantassā”ti paravādissa dosalakkhaṇākāranidassanattho.",
  "tika-abh02t0:135_18": "Evanti dosagamanappakāranidassanattho.",
  "tika-abh02t0:135_19": "Rūpe attani “evaṃ me rūpaṃ hotū”ti attaniye viya sāminiddesāpattīti ce? Na,",
  "tika-abh02t0:135_20": "“mama attā”ti gahitattā.",
  "tika-abh02t0:135_21": "“Mama attā”ti hi gahitaṃ rūpaṃ vasavattitāya “evaṃ me hotū”ti icchiyamānañca tatheva bhaveyya,",
  "tika-abh02t0:135_22": "icchatopi hi tassa rūpasaṅkhāto attā avasavatti cāti.",
  "tika-abh02t0:135_23": "Ābādhāyāti evaṃ dukkhena.",
  "tika-abh02t0:135_24": "Paññāpananti paresaṃ ñāpanaṃ.",
  "tika-abh02t0:135_25": "Anattalakkhaṇapaññāpanassa aññesaṃ avisayattā anattalakkhaṇadīpakānaṃ aniccadukkhalakkhaṇānañca paññāpanassa avisayatā dassitā hoti.",
  "tika-abh02t0:136_0": "Evaṃ pana duppaññāpanatā etesaṃ durūpaṭṭhānatāya hotīti tesaṃ anupaṭṭhahanakāraṇaṃ pucchanto āha “imāni panā”tiādi.",
  "tika-abh02t0:136_1": "Ṭhānādīsu nirantaraṃ pavattamānassa heṭṭhā vuttassa abhiṇhasampaṭipīḷanassa.",
  "tika-abh02t0:136_2": "Dhātumattatāya cakkhādīnaṃ samūhato vinibbhujjanaṃ nānādhātuvinibbhogo.",
  "tika-abh02t0:136_3": "Ghanenāti cattāripi ghanāni ghanabhāvena ekattaṃ upanetvā vadati.",
  "tika-abh02t0:136_4": "Paññāyeva santativikopanāti daṭṭhabbaṃ.",
  "tika-abh02t0:136_5": "Yāthāvasarasatoti aviparītasabhāvato.",
  "tika-abh02t0:136_6": "Sabhāvo hi rasiyamāno aviraddhapaṭivedhena assādiyamāno “raso”ti vuccati.",
  "tika-abh02t0:136_7": "Aniccādīhi aniccalakkhaṇādīnaṃ aññattha vacanaṃ ruppanādivasena pavattarūpādiggahaṇato visiṭṭhassa aniccādiggahaṇassa sabbhāvā.",
  "tika-abh02t0:136_8": "Na hi nāmarūpaparicchedamattena kiccasiddhi hoti,",
  "tika-abh02t0:136_9": "aniccādayo ca rūpādīnaṃ ākārā daṭṭhabbā.",
  "tika-abh02t0:136_10": "Te panākārā paramatthato avijjamānā rūpādīnaṃ ākāramattāyevāti katvā aṭṭhasāliniyaṃ lakkhaṇārammaṇikavipassanāya",
  "tika-abh02t0:136_11": "khandhārammaṇatā vuttāti adhippāyamatte ṭhātuṃ yuttaṃ,",
  "tika-abh02t0:136_12": "nātidhāvituṃ.",
  "tika-abh02t0:136_13": "“Anicca”nti ca gaṇhanto “dukkhaṃ anattā”ti na gaṇhāti,",
  "tika-abh02t0:136_14": "tathā dukkhādiggahaṇe itarassāgahaṇaṃ.",
  "tika-abh02t0:136_15": "Aniccādiggahaṇāni ca niccasaññādinivattanakāni saddhāsamādhipaññindriyādhikāni tividhavimokkhamukhabhūtāni.",
  "tika-abh02t0:136_16": "Tasmā etesaṃ ākārānaṃ pariggayhamānānaṃ aññamaññaṃ viseso ca atthīti tīṇi lakkhaṇāni vuttāni.",
  "tika-abh02t0:137_0": "Suttantabhājanīyavaṇṇanā niṭṭhitā.",
  "tika-abh02t0:138_0": "2. Abhidhammabhājanīyavaṇṇanā",
  "tika-abh02t0:139_0": "167.",
  "tika-abh02t0:139_1": "Nāmarūpaparicchedakathā abhidhammakathāti suttante viya paccayayugaḷavasena akathetvā ajjhattikabāhiravasena",
  "tika-abh02t0:139_2": "abhiññeyyāni āyatanāni abbokārato abhidhammabhājanīye kathitāni.",
  "tika-abh02t0:139_3": "Āgammāti sabbasaṅkhārehi nibbindassa visaṅkhāraninnassa gotrabhunā vivaṭṭitamānasassa maggena sacchikaraṇenāti attho.",
  "tika-abh02t0:139_4": "Sacchikiriyamānañhi taṃ adhigantvā ārammaṇapaccayabhūtañca paṭicca adhipatipaccayabhūte ca tamhi paramassāsabhāvena",
  "tika-abh02t0:139_5": "vinimuttasaṅkhārassa ca gatibhāvena patiṭṭhānabhūte patiṭṭhāya khayasaṅkhāto maggo rāgādayo khepetīti",
  "tika-abh02t0:139_6": "taṃsacchikaraṇābhāve rāgādīnaṃ anuppattinirodhagamanābhāvā “taṃ āgamma rāgādayo khīyantī”ti vuttaṃ.",
  "tika-abh02t0:139_7": "Suttato muñcitvāti suttapadāni muñcitvā.",
  "tika-abh02t0:139_8": "Añño suttassa attho “mātaraṃ pitaraṃ hantvā”tiādīsu viya āharitabbo,",
  "tika-abh02t0:139_9": "natthi suttapadeheva nīto atthoti attho.",
  "tika-abh02t0:140_0": "Ekaṃ nānanti cuṇṇitaṃ khuddakaṃ vā karaṇaṃ,",
  "tika-abh02t0:140_1": "cuṇṇīkaraṇanti abahumānena vadati.",
  "tika-abh02t0:140_2": "Na tvaṃ ekaṃ nānaṃ jānāsīti kiṃ ettakaṃ tvameva na jānāsīti attho.",
  "tika-abh02t0:140_3": "Nanu ñāteti “yadipi pubbe na ñātaṃ,",
  "tika-abh02t0:140_4": "adhunāpi ñāte nanu sādhu hotī”ti attano jānanaṃ paṭicchādetvā vikkhepaṃ karontaṃ nibandhati.",
  "tika-abh02t0:140_5": "Vibhajitvāti akkharatthamatte aṭṭhatvā līnaṃ atthaṃ vibhajitvā uddharitvā nīharitvā kathitanti attho.",
  "tika-abh02t0:140_6": "Rāgādīnaṃ khayo nāma abhāvamatto,",
  "tika-abh02t0:140_7": "na ca abhāvassa bahubhāvo atthi attano abhāvattāti vadantassa vacanapacchindanatthaṃ pucchati “rāgakkhayo nāma rāgasseva khayo”tiādi.",
  "tika-abh02t0:140_8": "Yadi hi rāgakkhayo dosādīnaṃ khayo na hoti,",
  "tika-abh02t0:140_9": "dosakkhayādayo ca rāgādīnaṃ khayā,",
  "tika-abh02t0:140_10": "aññamaññavisiṭṭhā bhinnā āpannā hontīti bahunibbānatā āpannā eva hoti,",
  "tika-abh02t0:140_11": "aññamaññaviseso ca nāma nissabhāvassa natthīti sasabhāvatā ca nibbānassa.",
  "tika-abh02t0:140_12": "Nava taṇhāmūlakā “taṇhaṃ paṭicca pariyesanā”ti ādayo,",
  "tika-abh02t0:140_13": "tesu pariyesanādayo ca pariyesanādikarakilesā daṭṭhabbā.",
  "tika-abh02t0:140_14": "Diyaḍḍhakilesasahassaṃ nidānakathāyaṃ vuttaṃ.",
  "tika-abh02t0:141_0": "Oḷārikatāya kāretabboti atisukhumassa nibbānassa oḷārikabhāvadosāpattiyā bodhetabbo,",
  "tika-abh02t0:141_1": "niggahetabbo vā.",
  "tika-abh02t0:141_2": "Vatthunti upādinnakaphoṭṭhabbaṃ methunaṃ.",
  "tika-abh02t0:141_3": "Acchādīnampi nibbānappatti kasmā vuttā,",
  "tika-abh02t0:141_4": "nanu “kilesānaṃ accantaṃ anuppattinirodho nibbāna”nti icchantassa kilesānaṃ vināso kañci kālaṃ appavatti nibbānaṃ na hotīti? Na,",
  "tika-abh02t0:141_5": "abhāvasāmaññato.",
  "tika-abh02t0:141_6": "Accantāpavatti hi kañci kālañca appavatti abhāvoyevāti natthi viseso.",
  "tika-abh02t0:141_7": "Savisesaṃ vā vadantassa abhāvatā āpajjatīti.",
  "tika-abh02t0:141_8": "Tiracchānagatehipi pāpuṇitabbattā tesampi pākaṭaṃ piḷandhanaṃ viya oḷārikaṃ thūlaṃ.",
  "tika-abh02t0:141_9": "Kevalaṃ pana kaṇṇe piḷandhituṃ na sakkoti,",
  "tika-abh02t0:141_10": "piḷandhanatopi vā thūlattā na sakkāti uppaṇḍento viya niggaṇhāti.",
  "tika-abh02t0:142_0": "Nibbānārammaṇakaraṇena gotrabhukkhaṇe kilesakkhayappatti panassa āpannāti maññamāno āha “tvaṃ akhīṇesuyevā”tiādi.",
  "tika-abh02t0:142_1": "Nanu ārammaṇakaraṇamattena kilesakkhayo anuppattoti na sakkā vattuṃ.",
  "tika-abh02t0:142_2": "Cittañhi atītānāgatādisabbaṃ ālambeti,",
  "tika-abh02t0:142_3": "na nipphannamevāti gotrabhupi maggena kilesānaṃ yā anuppattidhammatā kātabbā,",
  "tika-abh02t0:142_4": "taṃ ārabbha pavattissatīti? Na,",
  "tika-abh02t0:142_5": "appattanibbānassa nibbānārammaṇañāṇābhāvato.",
  "tika-abh02t0:142_6": "Na hi aññadhammā viya nibbānaṃ,",
  "tika-abh02t0:142_7": "taṃ pana atigambhīrattā appattena ālambituṃ na sakkā.",
  "tika-abh02t0:142_8": "Tasmā tena gotrabhunā pattabbena tikālikasabhāvātikkantagambhīrabhāvena bhavitabbaṃ,",
  "tika-abh02t0:142_9": "kilesakkhayamattataṃ vā icchato gotrabhuto puretaraṃ nipphannena kilesakkhayena.",
  "tika-abh02t0:142_10": "Tenāha “tvaṃ akhīṇesuyeva kilesesu kilesakkhayaṃ nibbānaṃ paññapesī”ti.",
  "tika-abh02t0:142_11": "Appattakilesakkhayārammaṇakaraṇe hi sati gotrabhuto puretaracittānipi ālambeyyunti.",
  "tika-abh02t0:143_0": "Maggassa kilesakkhayaṃ nibbānanti maggassa ārammaṇabhūtaṃ nibbānaṃ katamanti attho.",
  "tika-abh02t0:143_1": "Maggotiādinā purimapucchādvayameva vivarati.",
  "tika-abh02t0:144_0": "Na ca kiñcīti rūpādīsu nibbānaṃ kiñci na hoti,",
  "tika-abh02t0:144_1": "na ca kadāci hoti,",
  "tika-abh02t0:144_2": "atītādibhāvena na vattabbanti vadanti,",
  "tika-abh02t0:144_3": "taṃ āgamma avijjātaṇhānaṃ kiñci ekadesamattampi na hoti,",
  "tika-abh02t0:144_4": "tadeva taṃ āgamma kadāci na ca hotīti attho yutto.",
  "tika-abh02t0:145_0": "Abhidhammabhājanīyavaṇṇanā niṭṭhitā.",
  "tika-abh02t0:146_0": "3. Pañhapucchakavaṇṇanā",
  "tika-abh02t0:147_0": "168. Na…pe…",
  "tika-abh02t0:147_1": "navattabbadhammārammaṇattāti yathā sārammaṇā parittādibhāvena navattabbaṃ kiñci ārammaṇaṃ karonti,",
  "tika-abh02t0:147_2": "evaṃ kiñci ālambanato na navattabbakoṭṭhāsaṃ bhajatīti attho.",
  "tika-abh02t0:148_0": "Pañhapucchakavaṇṇanā niṭṭhitā.",
  "tika-abh02t0:149_0": "Āyatanavibhaṅgavaṇṇanā niṭṭhitā.",
  "tika-abh02t0:150_0": "3. Dhātuvibhaṅgo",
  "tika-abh02t0:151_0": "1. Suttantabhājanīyavaṇṇanā",
  "tika-abh02t0:152_0": "172.",
  "tika-abh02t0:152_1": "Yadipi dhātusaṃyuttādīsu “dhātunānattaṃ vo,",
  "tika-abh02t0:152_2": "bhikkhave,",
  "tika-abh02t0:152_3": "desessāmi,",
  "tika-abh02t0:152_4": "katamañca,",
  "tika-abh02t0:152_5": "bhikkhave,",
  "tika-abh02t0:152_6": "dhātunānattaṃ?",
  "tika-abh02t0:152_7": "Cakkhudhātu…pe…",
  "tika-abh02t0:152_8": "manoviññāṇadhātū”tiādinā aṭṭhārasa dhātuyo āgatā,",
  "tika-abh02t0:152_9": "tā pana abhidhamme ca āgatāti sādhāraṇattā aggahetvā suttantesveva āgate tayo dhātuchakke gahetvā suttantabhājanīyaṃ vibhattanti veditabbaṃ.",
  "tika-abh02t0:152_10": "Sabbā dhātuyoti aṭṭhārasapi.",
  "tika-abh02t0:152_11": "Suññe sabhāvamatte niruḷho dhātu-",
  "tika-abh02t0:152_12": "saddo daṭṭhabbo.",
  "tika-abh02t0:152_13": "Asamphuṭṭhadhātūti catūhi mahābhūtehi abyāpitabhāvoti attho.",
  "tika-abh02t0:153_0": "173.",
  "tika-abh02t0:153_1": "Pathavīdhātudvayanti aṭṭhakathāyaṃ paduddhāro kato,",
  "tika-abh02t0:153_2": "pāḷiyaṃ pana “dveya”nti āgacchati,",
  "tika-abh02t0:153_3": "attho pana yathāvuttova.",
  "tika-abh02t0:153_4": "Dvayanti pana pāṭhe sati ayampi attho sambhavati.",
  "tika-abh02t0:153_5": "Dve avayavā etassāti dvayaṃ,",
  "tika-abh02t0:153_6": "pathavīdhātūnaṃ dvayaṃ pathavīdhātudvayaṃ,",
  "tika-abh02t0:153_7": "dvinnaṃ pathavīdhātūnaṃ samudāyoti attho.",
  "tika-abh02t0:153_8": "Dve eva vā avayavā samuditā dvayaṃ,",
  "tika-abh02t0:153_9": "pathavīdhātudvayanti.",
  "tika-abh02t0:153_10": "“Tattha katamā pathavīdhātu?",
  "tika-abh02t0:153_11": "Pathavīdhātudvayaṃ,",
  "tika-abh02t0:153_12": "esā pathavīdhātū”ti saṅkhepena vissajjeti.",
  "tika-abh02t0:153_13": "Atthi ajjhattikā atthi bāhirāti ettha ajjhattikabāhira-",
  "tika-abh02t0:153_14": "saddā na ajjhattikaduke viya ajjhattikabāhirāyatanavācakā,",
  "tika-abh02t0:153_15": "nāpi ajjhattattike vuttehi ajjhattabahiddhā-",
  "tika-abh02t0:153_16": "saddehi samānatthā,",
  "tika-abh02t0:153_17": "indriyabaddhānindriyabaddhavācakā pana ete.",
  "tika-abh02t0:153_18": "Tena “sattasantānapariyāpannā”tiādi vuttaṃ.",
  "tika-abh02t0:153_19": "Niyakajjhattāti ca na paccattaṃ attani jātataṃ sandhāya vuttaṃ,",
  "tika-abh02t0:153_20": "atha kho sabbasattasantānesu jātatanti daṭṭhabbaṃ.",
  "tika-abh02t0:153_21": "Ajjhattaṃ paccattanti vacanena hi sattasantānapariyāpannatāya ajjhattikabhāvaṃ dasseti,",
  "tika-abh02t0:153_22": "na pāṭipuggalikatāya.",
  "tika-abh02t0:153_23": "Sabhāvākāratoti āpādīhi visiṭṭhena attano eva sabhāvabhūtena gahetabbākārena.",
  "tika-abh02t0:154_0": "Kesā kakkhaḷattalakkhaṇāti kakkhaḷatādhikatāya vuttā.",
  "tika-abh02t0:154_1": "Pāṭiyekko koṭṭhāsoti pathavīkoṭṭhāsamatto suññoti attho.",
  "tika-abh02t0:154_2": "Matthaluṅgaṃ aṭṭhimiñjaggahaṇena gahitanti idha visuṃ na vuttanti veditabbaṃ.",
  "tika-abh02t0:155_0": "Imināti “seyyathidaṃ kesā”tiādinā.",
  "tika-abh02t0:155_1": "Kammaṃ katvāti payogaṃ vīriyaṃ āyūhanaṃ vā katvāti attho.",
  "tika-abh02t0:155_2": "Bhogakāmena kasiyādīsu viya arahattakāmena ca imasmiṃ manasikāre kammaṃ kattabbanti.",
  "tika-abh02t0:155_3": "Pubbapalibodhāti āvāsādayo dīghakesādike khuddakapalibodhe aparapalibodhāti apekkhitvā vuttā.",
  "tika-abh02t0:156_0": "Vaṇṇādīnaṃ pañcannaṃ vasena manasikāro dhātupaṭikūlavaṇṇamanasikārānaṃ sādhāraṇo pubbabhāgoti nibbattitadhātumanasikāraṃ",
  "tika-abh02t0:156_1": "dassetuṃ “avasāne evaṃ manasikāro pavattetabbo”ti āha.",
  "tika-abh02t0:156_2": "Aññamaññaṃ ābhogapaccavekkhaṇarahitāti kāraṇassa ca phalassa ca abyāpāratāya dhātumattataṃ dasseti.",
  "tika-abh02t0:156_3": "Ābhogapaccavekkhaṇādīnampi evameva abyāpāratā daṭṭhabbā.",
  "tika-abh02t0:156_4": "Na hi tāni,",
  "tika-abh02t0:156_5": "tesañca kāraṇāni ābhujitvā paccavekkhitvā ca uppajjanti karonti cāti.",
  "tika-abh02t0:156_6": "Lakkhaṇavasenāti “kakkhaḷaṃ kharigata”ntiādivacanaṃ sandhāya vuttaṃ.",
  "tika-abh02t0:157_0": "Vekantakaṃ ekā lohajāti.",
  "tika-abh02t0:157_1": "Nāganāsikalohaṃ lohasadisaṃ lohavijāti haliddivijāti viya.",
  "tika-abh02t0:157_2": "Tiputambādīhi missetvā kataṃ karaṇena nibbattattā kittimalohaṃ.",
  "tika-abh02t0:157_3": "Morakkhādīni evaṃnāmānevetāni.",
  "tika-abh02t0:157_4": "Sāmuddikamuttāti nidassanamattametaṃ,",
  "tika-abh02t0:157_5": "sabbāpi pana muttā muttā eva.",
  "tika-abh02t0:158_0": "174.",
  "tika-abh02t0:158_1": "Appetīti āpo,",
  "tika-abh02t0:158_2": "ābandhanavasena sesabhūtattayaṃ pāpuṇāti silesatīti attho.",
  "tika-abh02t0:158_3": "Yūsabhūtoti rasabhūto.",
  "tika-abh02t0:158_4": "Vakkahadayayakanapapphāsāni tementanti ettha yakanaṃ heṭṭhābhāgapūraṇena,",
  "tika-abh02t0:158_5": "itarāni tesaṃ upari thokaṃ thokaṃ paggharaṇena temeti.",
  "tika-abh02t0:158_6": "Heṭṭhā leḍḍukhaṇḍāni temayamāneti temakatemitabbānaṃ abyāpārasāmaññanidassanatthāyeva upamā daṭṭhabbā,",
  "tika-abh02t0:158_7": "na ṭhānasāmaññanidassanatthāya.",
  "tika-abh02t0:158_8": "Sannicitalohitena temetabbānaṃ kesañci heṭṭhā,",
  "tika-abh02t0:158_9": "kassaci upari ṭhitatañhi satipaṭṭhānavibhaṅge vakkhatīti,",
  "tika-abh02t0:158_10": "yakanassa heṭṭhābhāgo “ṭhitaṃ mayi lohita”nti na jānāti,",
  "tika-abh02t0:158_11": "vakkādīni “amhe temayamānaṃ lohitaṃ ṭhita”nti na jānantīti evaṃ yojanā kātabbā.",
  "tika-abh02t0:158_12": "Yathā pana bhesajjasikkhāpade niyamo atthi “yesaṃ maṃsaṃ kappati,",
  "tika-abh02t0:158_13": "tesaṃ khīra”nti,",
  "tika-abh02t0:158_14": "evamidha natthi.",
  "tika-abh02t0:159_0": "175.",
  "tika-abh02t0:159_1": "Tejanavasenāti nisitabhāvena tikkhabhāvena.",
  "tika-abh02t0:159_2": "Sarīrassa pakatiṃ atikkamitvā uṇhabhāvo santāpo,",
  "tika-abh02t0:159_3": "sarīradahanavasena pavatto mahādāho paridāho.",
  "tika-abh02t0:159_4": "Ayametesaṃ viseso.",
  "tika-abh02t0:159_5": "Yena jīrīyatīti ekāhikādijararogena jīrīyatītipi attho yujjati.",
  "tika-abh02t0:159_6": "Satavāraṃ tāpetvā udake pakkhipitvā uddhaṭasappi satadhotasappīti vadanti.",
  "tika-abh02t0:159_7": "Rasasoṇitamedamaṃsanhāruaṭṭhiaṭṭhimiñjā rasādayo.",
  "tika-abh02t0:159_8": "Keci nhāruṃ apanetvā sukkaṃ sattamadhātuṃ avocunti.",
  "tika-abh02t0:159_9": "Pākatikoti khobhaṃ appatto sadā vijjamāno.",
  "tika-abh02t0:159_10": "Petaggi mukhato bahi niggatova idha gahito.",
  "tika-abh02t0:160_0": "176. Vāyanavasenāti savegagamanavasena, samudīraṇavasena vā.",
  "tika-abh02t0:161_0": "177.",
  "tika-abh02t0:161_1": "Iminā yasmiṃ ākāse…pe…",
  "tika-abh02t0:161_2": "taṃ kathitanti idaṃ kasiṇugghāṭimākāsassa akathitataṃ,",
  "tika-abh02t0:161_3": "ajaṭākāsassa ca kathitataṃ dassetuṃ vuttaṃ.",
  "tika-abh02t0:162_0": "179.",
  "tika-abh02t0:162_1": "Sukhadukkhānaṃ pharaṇabhāvo sarīraṭṭhakautussa sukhadukkhaphoṭṭhabbasamuṭṭhānapaccayabhāvena yathābalaṃ",
  "tika-abh02t0:162_2": "sarīrekadesasakalasarīrapharaṇasamatthatāya vutto,",
  "tika-abh02t0:162_3": "somanassadomanassānaṃ iṭṭhāniṭṭhacittajasamuṭṭhāpanena tatheva pharaṇasamatthatāya.",
  "tika-abh02t0:162_4": "Evaṃ etesaṃ sarīrapharaṇatāya ekassa ṭhānaṃ itaraṃ paharati,",
  "tika-abh02t0:162_5": "itarassa ca aññanti aññamaññena sappaṭipakkhataṃ dasseti,",
  "tika-abh02t0:162_6": "aññamaññapaṭipakkhaoḷārikappavatti eva vā etesaṃ pharaṇaṃ.",
  "tika-abh02t0:162_7": "Vatthārammaṇāni ca pabandhena pavattihetubhūtāni pharaṇaṭṭhānaṃ daṭṭhabbaṃ,",
  "tika-abh02t0:162_8": "ubhayavato ca puggalassa vasena ayaṃ sappaṭipakkhatā dassitā sukhadassanīyattā.",
  "tika-abh02t0:163_0": "181.",
  "tika-abh02t0:163_1": "Kilesakāmaṃ sandhāyāti “saṅkappo kāmo rāgo kāmo”ti ettha vuttaṃ saṅkappaṃ sandhāyāti adhippāyo.",
  "tika-abh02t0:163_2": "Sopi hi vibādhati upatāpeti cāti kilesasanthavasambhavato kilesakāmo vibhatto kilesavatthusambhavato vā.",
  "tika-abh02t0:163_3": "Kāmapaṭisaṃyuttāti kāmarāgasaṅkhātena kāmena sampayuttā,",
  "tika-abh02t0:163_4": "kāmapaṭibaddhā vā.",
  "tika-abh02t0:163_5": "Aññesu ca kāmapaṭisaṃyuttadhammesu vijjamānesu vitakkeyeva kāmopapado dhātusaddo niruḷho veditabbo vitakkassa kāmappasaṅgappavattiyā sātisayattā.",
  "tika-abh02t0:163_6": "Esa nayo byāpādadhātuādīsu.",
  "tika-abh02t0:163_7": "Parassa attano ca dukkhāyanaṃ vihiṃsā.",
  "tika-abh02t0:163_8": "Vihiṃsantīti hantuṃ icchanti.",
  "tika-abh02t0:164_0": "182.",
  "tika-abh02t0:164_1": "Ubhayattha uppannopi abhijjhāsaṃyogena kammapathajananato anabhijjhākammapathabhindanato ca kāmavitakko “kammapathabhedo”ti vutto.",
  "tika-abh02t0:164_2": "Byāpādo panāti byāpādavacanena byāpādavitakkaṃ dasseti.",
  "tika-abh02t0:164_3": "So hi byāpādadhātūti.",
  "tika-abh02t0:164_4": "Tathā vihiṃsāya vihiṃsādhātuyā ca byāpādavasena yathāsambhavaṃ pāṇātipātādivasena ca kammapathabhedo yojetabbo.",
  "tika-abh02t0:164_5": "Etthāti dvīsu tikesu.",
  "tika-abh02t0:164_6": "Sabbakāmāvacarasabbakusalasaṅgāhakehi itare dve dve saṅgahetvā kathanaṃ sabbasaṅgāhikakathā.",
  "tika-abh02t0:164_7": "Etthāti pana etasmiṃ chakketi vuccamāne kāmadhātuvacanena kāmāvacarānaṃ nekkhammadhātuādīnañca gahaṇaṃ āpajjati.",
  "tika-abh02t0:165_0": "Labhāpetabbāti cakkhudhātādibhāvaṃ labhamānā dhammā nīharitvā dassanena labhāpetabbā.",
  "tika-abh02t0:165_1": "Carati etthāti cāro,",
  "tika-abh02t0:165_2": "kiṃ carati?",
  "tika-abh02t0:165_3": "Sammasanaṃ,",
  "tika-abh02t0:165_4": "sammasanassa cāro sammasanacāro,",
  "tika-abh02t0:165_5": "tebhūmakadhammānaṃ adhivacanaṃ.",
  "tika-abh02t0:166_0": "Suttantabhājanīyavaṇṇanā niṭṭhitā.",
  "tika-abh02t0:167_0": "2. Abhidhammabhājanīyavaṇṇanā",
  "tika-abh02t0:168_0": "183.",
  "tika-abh02t0:168_1": "Cakkhussāti visesakāraṇaṃ asādhāraṇasāmibhāvena niddiṭṭhaṃ.",
  "tika-abh02t0:168_2": "Tañhi puggalantarāsādhāraṇaṃ nīlādisabbarūpasādhāraṇañca.",
  "tika-abh02t0:168_3": "Vidahatīti evaṃ evañca tayā pavattitabbanti viniyujjamānaṃ viya uppādetīti attho.",
  "tika-abh02t0:168_4": "Vidahatīti ca dhātuattho eva visiṭṭho upasaggena dīpitoti vināpi upasaggena dhātūti eso saddo tamatthaṃ vadatīti daṭṭhabbo.",
  "tika-abh02t0:168_5": "Kattukammabhāvakaraṇaadhikaraṇesu dhātupadasiddhi hotīti pañcapi ete atthā vuttā.",
  "tika-abh02t0:168_6": "Suvaṇṇarajatādidhātuyo suvaṇṇādīnaṃ bījabhūtā selādayo.",
  "tika-abh02t0:169_0": "Attano sabhāvaṃ dhārentīti dhātuyoti etthāpi dhātīti dhātūti padasiddhi veditabbā. Dhātu-",
  "tika-abh02t0:169_1": "saddo eva hi dhāraṇatthopi hotīti.",
  "tika-abh02t0:169_2": "Kattuatthopi cāyaṃ purimena asadisoti nissattasabhāvamattadhāraṇañca dhātu-",
  "tika-abh02t0:169_3": "saddassa padhāno atthoti visuṃ vutto.",
  "tika-abh02t0:169_4": "Dhātuyo viya dhātuyoti ettha sīha-",
  "tika-abh02t0:169_5": "saddo viya kesarimhi niruḷho purisesu,",
  "tika-abh02t0:169_6": "selāvayavesu niruḷho dhātu-",
  "tika-abh02t0:169_7": "saddo ca cakkhādīsu upacarito daṭṭhabbo.",
  "tika-abh02t0:169_8": "Ñāṇañca ñeyyañca ñāṇañeyyāni,",
  "tika-abh02t0:169_9": "tesaṃ avayavā tappabhedabhūtā dhātuyo ñāṇañeyyāvayavā.",
  "tika-abh02t0:169_10": "Tattha ñāṇappabhedā dhammadhātuekadeso,",
  "tika-abh02t0:169_11": "ñeyyappabhedā aṭṭhārasāpīti ñāṇañeyyāvayavamattā dhātuyo honti.",
  "tika-abh02t0:169_12": "Atha vā ñāṇena ñātabbo sabhāvo dhātusaddena vuccamāno aviparītato ñāṇañeyyo,",
  "tika-abh02t0:169_13": "na diṭṭhiādīhi viparītaggāhakehi ñeyyoti attho.",
  "tika-abh02t0:169_14": "Tassa ñāṇañeyyassa avayavā cakkhādayo.",
  "tika-abh02t0:169_15": "Visabhāgalakkhaṇāvayavesu rasādīsu niruḷho dhātu-",
  "tika-abh02t0:169_16": "saddo tādisesu aññāvayavesu cakkhādīsu upacarito daṭṭhabbo,",
  "tika-abh02t0:169_17": "rasādīsu viya vā cakkhādīsu niruḷhova.",
  "tika-abh02t0:169_18": "Nijjīvamattassetaṃ adhivacananti etena nijjīvamattapadatthe dhātu-",
  "tika-abh02t0:169_19": "saddassa niruḷhataṃ dasseti.",
  "tika-abh02t0:169_20": "Cha dhātuyo etassāti chadhātuyo,",
  "tika-abh02t0:169_21": "yo loke “puriso”ti dhammasamudāyo vuccati,",
  "tika-abh02t0:169_22": "so chadhāturo channaṃ pathavīādīnaṃ nijjīvamattasabhāvānaṃ samudāyamatto,",
  "tika-abh02t0:169_23": "na ettha jīvo puriso vā atthīti attho.",
  "tika-abh02t0:170_0": "Cakkhādīnaṃ kamo pubbe vuttoti idha ekekasmiṃ tike tiṇṇaṃ tiṇṇaṃ dhātūnaṃ kamaṃ dassento āha “hetuphalānupubbavavatthānavasenā”ti.",
  "tika-abh02t0:170_1": "Hetuphalānaṃ anupubbavavatthānaṃ hetuphalabhāvova.",
  "tika-abh02t0:170_2": "Tattha hetūti paccayo adhippeto.",
  "tika-abh02t0:170_3": "Phalanti paccayuppannanti āha “cakkhudhātū”tiādi.",
  "tika-abh02t0:170_4": "Manodhātudhammadhātūnañca manoviññāṇassa hetubhāvo yathāsambhavaṃ yojetabbo,",
  "tika-abh02t0:170_5": "dvārabhūtamanovasena vā tassā manodhātuyā.",
  "tika-abh02t0:171_0": "Sabbāsaṃ vasenāti yathāvuttānaṃ ābhādhātuādīnaṃ pañcatiṃsāya dhātūnaṃ vasena.",
  "tika-abh02t0:171_1": "Aparamatthasabhāvassa paramatthasabhāvesu na kadāci antogadhatā atthīti āha “sabhāvato vijjamānāna”nti.",
  "tika-abh02t0:171_2": "Candābhāsūriyābhādikā vaṇṇanibhā evāti āha “rūpadhātuyeva hi ābhādhātū”ti.",
  "tika-abh02t0:171_3": "Rūpādipaṭibaddhāti rāgavatthubhāvena gahetabbākāro subhanimittanti sandhāya “rūpādayovā”ti avatvā paṭibaddhavacanaṃ āha.",
  "tika-abh02t0:171_4": "Asatipi rāgavatthubhāve “kusalavipākārammaṇā subhā dhātū”ti dutiyo vikappo vutto.",
  "tika-abh02t0:171_5": "Vihiṃsādhātu cetanā,",
  "tika-abh02t0:171_6": "paraviheṭhanachando vā.",
  "tika-abh02t0:171_7": "Avihiṃsā karuṇā.",
  "tika-abh02t0:172_0": "Ubhopīti dhammadhātumanoviññāṇadhātuyo.",
  "tika-abh02t0:172_1": "Hīnādīsu purimanayena hīḷitā cakkhādayo hīnā,",
  "tika-abh02t0:172_2": "sambhāvitā paṇītā,",
  "tika-abh02t0:172_3": "nātihīḷitā nātisambhāvitā majjhimāti khandhavibhaṅge āgatahīnadukatoyeva nīharitvā majjhimā dhātu vuttāti veditabbā.",
  "tika-abh02t0:172_4": "Viññāṇadhātu yadipi chaviññāṇadhātuvasena vibhattā,",
  "tika-abh02t0:172_5": "tathāpi “viññāṇadhātuggahaṇena tassā purecārikapacchācārikattā manodhātu gahitāva hotī”ti vuttattā āha “viññāṇadhātu…pe…",
  "tika-abh02t0:172_6": "sattaviññāṇasaṅkhepoyevā”ti.",
  "tika-abh02t0:172_7": "Anekesaṃ cakkhudhātuādīnaṃ,",
  "tika-abh02t0:172_8": "tāsu ca ekekissā nānappakāratāya nānādhātūnaṃ vasena anekadhātunānādhātuloko vuttoti āha “aṭṭhārasadhātuppabhedamattamevā”ti.",
  "tika-abh02t0:173_0": "“Cakkhusotaghānajivhākāyamanomanoviññāṇadhātubhedenā”ti aṭṭhakathāyaṃ likhitaṃ.",
  "tika-abh02t0:173_1": "Tattha na cakkhādīnaṃ kevalena dhātu-",
  "tika-abh02t0:173_2": "saddena sambandho adhippeto vijānanasabhāvassa pabhedavacanato.",
  "tika-abh02t0:173_3": "Viññāṇadhātu-",
  "tika-abh02t0:173_4": "saddena sambandhe kariyamāne dve manogahaṇāni na kattabbāni.",
  "tika-abh02t0:173_5": "Na hi dve manoviññāṇadhātuyo atthīti.",
  "tika-abh02t0:173_6": "“Cakkhu…pe…",
  "tika-abh02t0:173_7": "kāyamanoviññāṇamanodhātū”ti vā vattabbaṃ atulyayoge dvandasamāsābhāvato.",
  "tika-abh02t0:173_8": "Ayaṃ panettha pāṭho siyā “cakkhu…pe…",
  "tika-abh02t0:173_9": "kāyaviññāṇamanomanoviññāṇadhātubhedenā”ti.",
  "tika-abh02t0:174_0": "Khandhāyatanadesanā saṅkhepadesanā,",
  "tika-abh02t0:174_1": "indriyadesanā vitthāradesanāti tadubhayaṃ apekkhitvā nātisaṅkhepavitthārā dhātudesanā.",
  "tika-abh02t0:174_2": "Atha vā suttantabhājanīye vuttadhātudesanā atisaṅkhepadesanā,",
  "tika-abh02t0:174_3": "ābhādhātuādīnaṃ anekadhātunānādhātuantānaṃ vasena desetabbā ativitthāradesanāti tadubhayaṃ apekkhitvā ayaṃ “nātisaṅkhepavitthārā”ti.",
  "tika-abh02t0:175_0": "Bherītalaṃ viya cakkhudhātu saddassa viya viññāṇassa nissayabhāvato.",
  "tika-abh02t0:175_1": "Etāhi ca upamāhi nijjīvānaṃ bherītaladaṇḍādīnaṃ samāyoge nijjīvānaṃ saddādīnaṃ viya nijjīvānaṃ cakkhurūpādīnaṃ",
  "tika-abh02t0:175_2": "samāyoge nijjīvānaṃ cakkhuviññāṇādīnaṃ pavattīti kāraṇaphalānaṃ dhātumattattā kārakavedakabhāvavirahaṃ dasseti.",
  "tika-abh02t0:176_0": "Purecarānucarā viyāti nijjīvassa kassaci keci nijjīvā purecarānucarā viyāti attho.",
  "tika-abh02t0:176_1": "Manodhātuyeva vā attano khaṇaṃ anativattantī attano khaṇaṃ anativattantānaṃyeva cakkhuviññāṇādīnaṃ avijjamānepi",
  "tika-abh02t0:176_2": "purecarānucarabhāve pubbakālāparakālatāya purecarānucarā viya daṭṭhabbāti attho.",
  "tika-abh02t0:176_3": "Sallamiva sūlamiva tividhadukkhatāsamāyogato daṭṭhabbo.",
  "tika-abh02t0:176_4": "Āsāyeva dukkhaṃ āsādukkhaṃ,",
  "tika-abh02t0:176_5": "āsāvighātaṃ dukkhaṃ vā.",
  "tika-abh02t0:176_6": "Saññā hi abhūtaṃ dukkhadukkhampi subhādito sañjānantī taṃ āsaṃ tassā ca vighātaṃ āsīsitasubhādiasiddhiyā janetīti.",
  "tika-abh02t0:176_7": "Kammappadhānā saṅkhārāti “paṭisandhiyaṃ pakkhipanato”tiādimāha.",
  "tika-abh02t0:176_8": "Jātidukkhānubandhanatoti attanā nibbattiyamānena jātidukkhena anubandhattā.",
  "tika-abh02t0:176_9": "Bhavapaccayā jāti hi jātidukkhanti.",
  "tika-abh02t0:176_10": "Padumaṃ viya dissamānaṃ khuracakkaṃ viya rūpampi itthiyādibhāvena dissamānaṃ nānāvidhupaddavaṃ janeti.",
  "tika-abh02t0:176_11": "Sabbe anatthā rāgādayo jātiādayo ca visabhūtā asantā sappaṭibhayā cāti tappaṭipakkhabhūtattā amatādito daṭṭhabbā.",
  "tika-abh02t0:177_0": "Muñcitvāpi aññaṃ gahetvāvāti etena makkaṭassa gahitaṃ sākhaṃ muñcitvāpi ākāse ṭhātuṃ asamatthatā viya",
  "tika-abh02t0:177_1": "gahitārammaṇaṃ muñcitvāpi aññaṃ aggahetvā pavattituṃ asamatthatāya makkaṭasamānataṃ dasseti.",
  "tika-abh02t0:177_2": "Aṭṭhivedhaviddhopi damathaṃ anupagacchanto duṭṭhasso assakhaḷuṅko.",
  "tika-abh02t0:177_3": "Raṅgagato naṭo raṅganaṭo.",
  "tika-abh02t0:178_0": "184.",
  "tika-abh02t0:178_1": "Cakkhuñca paṭicca rūpe cātiādinā dvārārammaṇesu ekavacanabahuvacananiddesā ekanānāsantānagatānaṃ ekasantānagataviññāṇapaccayabhāvato",
  "tika-abh02t0:178_2": "ekanānājātikattā ca.",
  "tika-abh02t0:179_0": "Sabbadhammesūti ettha sabba-",
  "tika-abh02t0:179_1": "saddo adhikāravasena yathāvuttaviññāṇasaṅkhāte ārammaṇasaṅkhāte vā padesasabbasmiṃ tiṭṭhatīti daṭṭhabbo.",
  "tika-abh02t0:179_2": "Manoviññāṇadhātuniddese “cakkhuviññāṇadhātuyā uppajjitvā niruddhasamanantarā uppajjati manodhātu,",
  "tika-abh02t0:179_3": "manodhātuyāpi uppajjitvā niruddhasamanantarā uppajjati citta”nti cakkhuviññāṇadhātānantaraṃ manodhātu",
  "tika-abh02t0:179_4": "viya manodhātānantarampi uppajjati cittanti yāva aññā manodhātu uppajjissati,",
  "tika-abh02t0:179_5": "tāva pavattaṃ sabbaṃ cittaṃ ekattena gahetvā vuttanti evampi attho labbhati.",
  "tika-abh02t0:179_6": "Evañhi sati manoviññāṇadhātānantaraṃ uppannāya manodhātuyā manoviññāṇadhātubhāvappasaṅgo na hotiyeva.",
  "tika-abh02t0:179_7": "Pañcaviññāṇadhātumanodhātukkamanidassanañhi tabbidhurasabhāvena uppattiṭṭhānena ca paricchinnassa cittassa manoviññāṇadhātubhāvadassanatthaṃ,",
  "tika-abh02t0:179_8": "na anantaruppattimattenāti tabbidhurasabhāve ekattaṃ upanetvā dassanaṃ yujjati.",
  "tika-abh02t0:179_9": "Anupanītepi ekatte tabbidhurasabhāve ekasmiṃ dassite sāmaññavasena aññampi sabbaṃ taṃ sabhāvaṃ dassitaṃ hotīti daṭṭhabbaṃ. Pi-",
  "tika-abh02t0:179_10": "saddena manoviññāṇadhātusampiṇḍane ca sati “manoviññāṇadhātuyāpi samanantarā uppajjati cittaṃ…pe…",
  "tika-abh02t0:179_11": "tajjā manoviññāṇadhātū”ti manoviññāṇadhātuggahaṇena bhavaṅgānantaraṃ uppannaṃ manodhātucittaṃ nivattitaṃ hotīti ce? Na,",
  "tika-abh02t0:179_12": "tassā manoviññāṇadhātubhāvāsiddhito.",
  "tika-abh02t0:179_13": "Na hi yaṃ codīyati,",
  "tika-abh02t0:179_14": "tadeva parihārāya hotīti.",
  "tika-abh02t0:180_0": "Manodhātuyāpi manoviññāṇadhātuyāpīti manadvayavacanena dvinnaṃ aññamaññavidhurasabhāvatā dassitāti teneva",
  "tika-abh02t0:180_1": "manodhātāvajjanassa manoviññāṇadhātubhāvo nivattitoti daṭṭhabbo.",
  "tika-abh02t0:180_2": "Vutto hi tassa manoviññāṇadhātuvidhuro manodhātusabhāvo “sabbadhammesu vā pana paṭhamasamannāhāro uppajjatī”tiādinā.",
  "tika-abh02t0:180_3": "Sā sabbāpīti etaṃ mukhamattanidassanaṃ.",
  "tika-abh02t0:180_4": "Na hi javanapariyosānā eva manoviññāṇadhātu,",
  "tika-abh02t0:180_5": "tadārammaṇādīnipi pana hontiyevāti.",
  "tika-abh02t0:180_6": "Evaṃ pañcaviññāṇadhātumanodhātuvisiṭṭhasabhāvavasena sabbaṃ manoviññāṇadhātuṃ dassetvā puna manodvāravasena",
  "tika-abh02t0:180_7": "sātisayaṃ javanamanoviññāṇadhātuṃ dassento “manañca paṭiccā”tiādimāha.",
  "tika-abh02t0:180_8": "Yadi pana channaṃ dvārānaṃ vasena javanāvasānāneva cittāni idha “manoviññāṇadhātū”ti dassitānīti ayamattho gayheyya,",
  "tika-abh02t0:180_9": "cutipaṭisandhibhavaṅgānaṃ aggahitattā sāvasesā desanā āpajjati,",
  "tika-abh02t0:180_10": "tasmā yathāvuttena nayena attho veditabbo.",
  "tika-abh02t0:180_11": "Chadvārikacittehi vā samānalakkhaṇāni aññānipi “manoviññāṇadhātū”ti dassitānīti veditabbāni.",
  "tika-abh02t0:181_0": "Paṭiccāti āgataṭṭhāneti ettha “mano ca nesaṃ gocaravisayaṃ paccanubhotī”tiādīsu visuṃ kātuṃ yuttaṃ,",
  "tika-abh02t0:181_1": "idha pana “cakkhuñca paṭiccā”tiādīsu ca-",
  "tika-abh02t0:181_2": "saddena sampiṇḍetvā āvajjanassapi cakkhādisannissitatākaraṇaṃ viya manañca paṭiccāti āgataṭṭhāne manodvārasaṅkhātabhavaṅgasannissitameva",
  "tika-abh02t0:181_3": "āvajjanaṃ kātabbanti adhippāyo.",
  "tika-abh02t0:182_0": "Abhidhammabhājanīyavaṇṇanā niṭṭhitā.",
  "tika-abh02t0:183_0": "3. Pañhapucchakavaṇṇanā",
  "tika-abh02t0:184_0": "Pañhapucchakaṃ heṭṭhā vuttanayattā uttānamevāti.",
  "tika-abh02t0:185_0": "Pañhapucchakavaṇṇanā niṭṭhitā.",
  "tika-abh02t0:186_0": "Dhātuvibhaṅgavaṇṇanā niṭṭhitā.",
  "tika-abh02t0:187_0": "4. Saccavibhaṅgo",
  "tika-abh02t0:188_0": "1. Suttantabhājanīyaṃ",
  "tika-abh02t0:189_0": "Uddesavaṇṇanā",
  "tika-abh02t0:190_0": "189.",
  "tika-abh02t0:190_1": "Sāsanakkamoti ariyasaccāni vuccanti ariyasaccadesanā vā.",
  "tika-abh02t0:190_2": "Sakalañhi sāsanaṃ bhagavato vacanaṃ saccavinimuttaṃ natthīti saccesu kamati,",
  "tika-abh02t0:190_3": "sīlasamādhipaññāsaṅkhātaṃ vā sāsanaṃ etesu kamati,",
  "tika-abh02t0:190_4": "tasmā kamati etthāti kamo,",
  "tika-abh02t0:190_5": "kiṃ kamati? Sāsanaṃ,",
  "tika-abh02t0:190_6": "sāsanassa kamo sāsanakkamoti saccāni sāsanapavattiṭṭhānāni vuccanti,",
  "tika-abh02t0:190_7": "taṃdesanā ca tabbohārenāti.",
  "tika-abh02t0:191_0": "Tathāti taṃsabhāvāva.",
  "tika-abh02t0:191_1": "Avitathāti amusāsabhāvā.",
  "tika-abh02t0:191_2": "Anaññathāti aññākārarahitā.",
  "tika-abh02t0:191_3": "Dukkhadukkhatātaṃnimittatāhi aniṭṭhatā pīḷanaṭṭho,",
  "tika-abh02t0:191_4": "dvidhāpi paridahanaṃ,",
  "tika-abh02t0:191_5": "kilesadāhasamāyogo vā santāpaṭṭhoti ayametesaṃ viseso.",
  "tika-abh02t0:191_6": "Puggalahiṃsanaṃ vā pīḷanaṃ,",
  "tika-abh02t0:191_7": "attano eva tikhiṇabhāvo santāpanaṃ santāpoti.",
  "tika-abh02t0:191_8": "Ettha ca pīḷanaṭṭho dukkhassa saraseneva āvibhavanākāro,",
  "tika-abh02t0:191_9": "itare yathākkamaṃ samudayamagganirodhadassanehi āvibhavanākārāti ayaṃ catunnampi viseso.",
  "tika-abh02t0:191_10": "Tatratatrābhinandanavasena byāpetvā ūhanaṃ rāsikaraṇaṃ dukkhanibbattanaṃ āyūhanaṃ,",
  "tika-abh02t0:191_11": "samudayato āgacchatīti vā āyaṃ, dukkhaṃ.",
  "tika-abh02t0:191_12": "Tassa ūhanaṃ pavattanaṃ āyūhanaṃ,",
  "tika-abh02t0:191_13": "sarasāvibhāvanākāro eso.",
  "tika-abh02t0:191_14": "Nidadāti dukkhanti nidānaṃ,",
  "tika-abh02t0:191_15": "“idaṃ taṃ dukkha”nti sampaṭicchāpentaṃ viya samuṭṭhāpetīti attho.",
  "tika-abh02t0:191_16": "Dukkhadassanena cāyaṃ nidānaṭṭho āvi bhavati.",
  "tika-abh02t0:191_17": "Saṃyogapalibodhaṭṭhā nirodhamaggadassanehi,",
  "tika-abh02t0:191_18": "te ca saṃsārasaṃyojanamagganivāraṇākārā daṭṭhabbā.",
  "tika-abh02t0:192_0": "Nissaranti ettha sattā,",
  "tika-abh02t0:192_1": "sayameva vā nissaṭaṃ visaṃyuttaṃ sabbasaṅkhatehi sabbupadhipaṭinissaggabhāvatoti nissaraṇaṃ.",
  "tika-abh02t0:192_2": "Ayamassa sabhāvena āvibhavanākāro.",
  "tika-abh02t0:192_3": "Vivekāsaṅkhatāmataṭṭhā samudayamaggadukkhadassanāvibhavanākārā,",
  "tika-abh02t0:192_4": "samudayakkhayaappaccayaavināsitā vā.",
  "tika-abh02t0:192_5": "Saṃsārato niggamanaṃ niyyānaṃ.",
  "tika-abh02t0:192_6": "Ayamassa sarasena pakāsanākāro,",
  "tika-abh02t0:192_7": "itare samudayanirodhadukkhadassanehi.",
  "tika-abh02t0:192_8": "Tattha palibodhupacchedavasena nibbānādhigamova nibbānanimittatā hetvaṭṭho.",
  "tika-abh02t0:192_9": "Paññāpadhānattā maggassa nibbānadassanaṃ,",
  "tika-abh02t0:192_10": "catusaccadassanaṃ vā dassanaṭṭho.",
  "tika-abh02t0:192_11": "Catusaccadassane kilesadukkhasantāpavūpasamane ca ādhipaccaṃ karonti maggaṅgadhammā sampayuttadhammesūti so maggassa adhipateyyaṭṭhoti.",
  "tika-abh02t0:192_12": "Visesato vā ārammaṇādhipatibhūtā maggaṅgadhammā honti “maggādhipatino dhammā”ti vacanatoti so tesaṃ ākāro adhipateyyaṭṭho.",
  "tika-abh02t0:192_13": "Evamādi āhāti sambandho.",
  "tika-abh02t0:192_14": "Tattha abhisamayaṭṭhoti abhisametabbaṭṭho,",
  "tika-abh02t0:192_15": "abhisamayassa vā visayabhūto attho abhisamayaṭṭho,",
  "tika-abh02t0:192_16": "abhisamayasseva vā pavattiākāro abhisamayaṭṭho,",
  "tika-abh02t0:192_17": "so cettha abhisametabbena pīḷanādinā dassitoti daṭṭhabbo.",
  "tika-abh02t0:193_0": "Kucchitaṃ khaṃ dukkhaṃ.",
  "tika-abh02t0:193_1": "“Samāgamo sameta”ntiādīsu kevalassa āgama-",
  "tika-abh02t0:193_2": "saddassa eta-",
  "tika-abh02t0:193_3": "saddassa ca payoge saṃyogatthassa anupalabbhanato saṃ-",
  "tika-abh02t0:193_4": "saddassa ca payoge upalabbhanato “saṃyogaṃ dīpetī”ti āha,",
  "tika-abh02t0:193_5": "evaṃ “uppannaṃ udita”nti etthāpi. Aya-",
  "tika-abh02t0:193_6": "saddo gatiatthasiddho hetu-",
  "tika-abh02t0:193_7": "saddo viya kāraṇaṃ dīpeti attano phalanipphādanena ayati pavattati,",
  "tika-abh02t0:193_8": "eti vā etasmā phalanti ayoti,",
  "tika-abh02t0:193_9": "saṃyoge uppattikāraṇaṃ samudayoti ettha visuṃ payujjamānāpi upasagga-",
  "tika-abh02t0:193_10": "saddā sadhātukaṃ saṃyogatthaṃ uppādatthañca dīpenti kiriyāvisesakattāti veditabbā.",
  "tika-abh02t0:194_0": "Abhāvo ettha rodhassāti nirodhoti etena nibbānassa dukkhavivekabhāvaṃ dasseti.",
  "tika-abh02t0:194_1": "Samadhigate tasmiṃ tadadhigamavato puggalassa rodhābhāvo pavattisaṅkhātassa rodhassa paṭipakkhabhūtāya",
  "tika-abh02t0:194_2": "nivattiyā adhigatattāti etasmiñcatthe abhāvo etasmiṃ rodhassāti nirodhoicceva padasamāso.",
  "tika-abh02t0:194_3": "Dukkhābhāvo panettha puggalassa,",
  "tika-abh02t0:194_4": "na nibbānasseva.",
  "tika-abh02t0:194_5": "Anuppādo eva nirodho anuppādanirodho.",
  "tika-abh02t0:194_6": "Āyatibhavādīsu appavatti,",
  "tika-abh02t0:194_7": "na pana bhaṅgoti bhaṅgavācakaṃ nirodha-",
  "tika-abh02t0:194_8": "saddaṃ nivattetvā anuppādavācakaṃ gaṇhāti.",
  "tika-abh02t0:194_9": "Etasmiṃ atthe kāraṇe phalopacāraṃ katvā nirodhapaccayo nirodhoti vutto.",
  "tika-abh02t0:194_10": "Paṭipadā ca hoti puggalassa dukkhanirodhappattiyā.",
  "tika-abh02t0:194_11": "Nanu sā eva dukkhanirodhappattīti tassā eva sā paṭipadāti na yujjatīti? Na,",
  "tika-abh02t0:194_12": "puggalādhigamassa yehi so adhigacchati,",
  "tika-abh02t0:194_13": "tesaṃ kāraṇabhūtadhammānañca pattibhāvena paṭipadābhāvena ca vuttattā.",
  "tika-abh02t0:194_14": "Sacchikiriyāsacchikaraṇadhammānaṃ aññattābhāvepi hi puggalasacchikiriyadhammabhāvehi nānattaṃ katvā niddeso kato.",
  "tika-abh02t0:194_15": "Atha vā dukkhanirodhappattiyā niṭṭhānaṃ phalanti tassā dukkhanirodhappattiyā paṭipadatā daṭṭhabbā.",
  "tika-abh02t0:195_0": "Buddhādayo ariyā paṭivijjhantīti ettha paṭividdhakāle pavattaṃ buddhādivohāraṃ “agamā rājagahaṃ buddho”tiādīsu",
  "tika-abh02t0:195_1": "viya purimakālepi āropetvā “buddhādayo”ti vuttaṃ.",
  "tika-abh02t0:195_2": "Te hi buddhādayo catūhi maggehi paṭivijjhantīti.",
  "tika-abh02t0:195_3": "Ariyapaṭivijjhitabbāni saccāni ariyasaccānīti cettha purimapade uttarapadalopo daṭṭhabbo.",
  "tika-abh02t0:195_4": "Ariyā imanti paṭivijjhitabbaṭṭhena ekattaṃ upanetvā “ima”nti vuttaṃ.",
  "tika-abh02t0:195_5": "Tasmāti tathāgatassa ariyattā tassa saccānīti ariyasaccānīti vuccantīti attho.",
  "tika-abh02t0:195_6": "Tathāgatena hi sayaṃ adhigatattā,",
  "tika-abh02t0:195_7": "teneva pakāsitattā,",
  "tika-abh02t0:195_8": "tato eva ca aññehi adhigamanīyattā tāni tassa hontīti.",
  "tika-abh02t0:195_9": "Ariyabhāvasiddhitopīti ettha ariyasādhakāni saccāni ariyasaccānīti pubbe viya uttarapadalopo daṭṭhabbo.",
  "tika-abh02t0:195_10": "Ariyāni saccānītipīti ettha avitathabhāvena araṇīyattā adhigantabbattā ariyāni,",
  "tika-abh02t0:195_11": "ariyavohāro vā ayaṃ avisaṃvādako avitatharūpo daṭṭhabbo.",
  "tika-abh02t0:196_0": "Bādhanalakkhaṇanti ettha dukkhadukkhatannimittabhāvo bādhanā,",
  "tika-abh02t0:196_1": "udayabbayapīḷitatā vā.",
  "tika-abh02t0:196_2": "Bhavādīsu jātiādivasena cakkhurogādivasena ca anekadhā dukkhassa pavattanameva puggalassa santāpanaṃ,",
  "tika-abh02t0:196_3": "tadassa kiccaṃ raso.",
  "tika-abh02t0:196_4": "Pavattinivattīsu saṃsāramokkhesu pavatti hutvā gayhatīti pavattipaccupaṭṭhānaṃ.",
  "tika-abh02t0:196_5": "Pabhavati etasmā dukkhaṃ paṭisandhiyaṃ nibbattati purimabhavena pacchimabhavo ghaṭito saṃyutto hutvā pavattatīti pabhavo.",
  "tika-abh02t0:196_6": "“Evampi taṇhānusaye anūhate nibbattatī dukkhamidaṃ punappuna”nti evaṃ punappunaṃ uppādanaṃ anupacchedakaraṇaṃ.",
  "tika-abh02t0:196_7": "Bhavanissaraṇanivāraṇaṃ palibodho.",
  "tika-abh02t0:196_8": "Rāgakkhayādibhāvena sabbadukkhasantatā santi.",
  "tika-abh02t0:196_9": "Accutirasanti accutisampattikaṃ.",
  "tika-abh02t0:196_10": "Cavanaṃ vā kiccanti tadabhāvaṃ kiccamiva voharitvā accutikiccanti attho.",
  "tika-abh02t0:196_11": "Acavanañca sabhāvassāpariccajanaṃ avikāratā daṭṭhabbā.",
  "tika-abh02t0:196_12": "Pañcakkhandhanimittasuññatāya aviggahaṃ hutvā gayhatīti animittapaccupaṭṭhānaṃ.",
  "tika-abh02t0:196_13": "Anusayupacchedanavasena saṃsāracārakato niggamanūpāyabhāvo niyyānaṃ.",
  "tika-abh02t0:196_14": "Nimittato pavattato ca cittassa vuṭṭhānaṃ hutvā gayhatīti vuṭṭhānapaccupaṭṭhānaṃ.",
  "tika-abh02t0:197_0": "Asuvaṇṇādi suvaṇṇādi viya dissamānaṃ māyāti vatthusabbhāvā tassā viparītatā vuttā.",
  "tika-abh02t0:197_1": "Udakaṃ viya dissamānā pana marīci upagatānaṃ tucchā hoti,",
  "tika-abh02t0:197_2": "vatthumattampi tassā na dissatīti visaṃvādikā vuttā.",
  "tika-abh02t0:197_3": "Marīcimāyāattānaṃ vipakkho bhāvo tacchāviparītabhūtabhāvo.",
  "tika-abh02t0:197_4": "Ariyañāṇassāti avitathagāhakassa ñāṇassa,",
  "tika-abh02t0:197_5": "tena paṭivedhapaccavekkhaṇāni gayhanti,",
  "tika-abh02t0:197_6": "tesañca gocarabhāvo paṭivijjhitabbatāārammaṇabhāvo ca daṭṭhabbo.",
  "tika-abh02t0:197_7": "Aggilakkhaṇaṃ uṇhattaṃ.",
  "tika-abh02t0:197_8": "Tañhi katthaci kaṭṭhādiupādānabhedepi visaṃvādakaṃ viparītaṃ abhūtaṃ vā kadāci na hoti.",
  "tika-abh02t0:197_9": "“Byādhidhammā jarādhammā,",
  "tika-abh02t0:197_10": "atho maraṇadhammino”ti ettha vuttā jātiādikā lokapakati.",
  "tika-abh02t0:197_11": "Manussānaṃ uddhaṃ dīghatā,",
  "tika-abh02t0:197_12": "ekaccānaṃ tiracchānānaṃ tiriyaṃ dīghatā,",
  "tika-abh02t0:197_13": "vuddhiniṭṭhaṃ pattānaṃ puna avaḍḍhanaṃ evamādikā cāti vadanti.",
  "tika-abh02t0:197_14": "Tacchāviparītabhūtabhāvesu pacchimo tathatā,",
  "tika-abh02t0:197_15": "paṭhamo avitathatā,",
  "tika-abh02t0:197_16": "majjhimo anaññathatāti ayametesaṃ viseso.",
  "tika-abh02t0:198_0": "Dukkhā aññaṃ na bādhakanti kasmā vuttaṃ,",
  "tika-abh02t0:198_1": "nanu taṇhāpi jāti viya dukkhanimittatāya bādhikāti? Na,",
  "tika-abh02t0:198_2": "bādhakapabhavabhāvena visuṃ gahitattā.",
  "tika-abh02t0:198_3": "Jātiādīnaṃ viya vā dukkhassa adhiṭṭhānabhāvo dukkhadukkhatā ca bādhakatā,",
  "tika-abh02t0:198_4": "na dukkhassa pabhavakatāti natthi taṇhāya pabhavakabhāvena gahitāya bādhakattappasaṅgo.",
  "tika-abh02t0:198_5": "Tenāha “dukkhā aññaṃ na bādhaka”nti.",
  "tika-abh02t0:198_6": "Bādhakattaniyāmenāti dukkhaṃ bādhakameva,",
  "tika-abh02t0:198_7": "dukkhameva bādhakanti evaṃ dvidhāpi bādhakattāvadhāraṇenāti attho.",
  "tika-abh02t0:198_8": "Taṃ vinā nāññatoti satipi avasesakilesaavasesākusalasāsavakusalamūlāvasesasāsavakusaladhammānaṃ dukkhahetubhāve",
  "tika-abh02t0:198_9": "na taṇhāya vinā tesaṃ dukkhahetubhāvo atthi,",
  "tika-abh02t0:198_10": "tehi pana vināpi taṇhāya dukkhahetubhāvo atthi kusalehi vinā akusalehi,",
  "tika-abh02t0:198_11": "rūpāvacarādīhi vinā kāmāvacarādīhi ca taṇhāya dukkhanibbattakattā.",
  "tika-abh02t0:198_12": "Tacchaniyyānabhāvattāti dvidhāpi niyamena taccho niyyānabhāvo etassa,",
  "tika-abh02t0:198_13": "na micchāmaggassa viya viparītatāya,",
  "tika-abh02t0:198_14": "lokiyamaggassa viya vā anekantikatāya atacchoti tacchaniyyānabhāvo, maggo.",
  "tika-abh02t0:198_15": "Tassa bhāvo tacchaniyyānabhāvattaṃ,",
  "tika-abh02t0:198_16": "tasmā tacchaniyyānabhāvattā.",
  "tika-abh02t0:198_17": "Sabbattha dvidhāpi niyamena tacchāviparītabhūtabhāvo vuttoti āha “iti tacchāvipallāsā”tiādi.",
  "tika-abh02t0:199_0": "Sacca-",
  "tika-abh02t0:199_1": "saddassa sambhavantānaṃ atthānaṃ uddharaṇaṃ,",
  "tika-abh02t0:199_2": "sambhavante vā atthe vatvā adhippetatthassa uddharaṇaṃ atthuddhāro.",
  "tika-abh02t0:199_3": "Viratisacceti musāvādaviratiyaṃ.",
  "tika-abh02t0:199_4": "Na hi aññaviratīsu sacca-",
  "tika-abh02t0:199_5": "saddo niruḷhoti.",
  "tika-abh02t0:199_6": "“Idameva saccaṃ,",
  "tika-abh02t0:199_7": "moghamañña”nti gahitā diṭṭhi diṭṭhisaccaṃ.",
  "tika-abh02t0:199_8": "“Amosadhammaṃ nibbānaṃ,",
  "tika-abh02t0:199_9": "tadariyā saccato vidū”ti amosadhammattā nibbānaṃ paramatthasaccaṃ vuttaṃ.",
  "tika-abh02t0:199_10": "Tassa pana taṃsampāpakassa ca maggassa pajānanā paṭivedho avivādakāraṇanti dvayampi “ekañhi saccaṃ na dutiyamatthi,",
  "tika-abh02t0:199_11": "yasmiṃ pajā no vivade pajāna”nti missā gāthāya saccanti vuttaṃ.",
  "tika-abh02t0:200_0": "Netaṃ dukkhaṃ ariyasaccanti āgaccheyya,",
  "tika-abh02t0:200_1": "netaṃ ṭhānaṃ vijjatīti etena jātiādīnaṃ dukkhaariyasaccabhāve aviparītataṃ dasseti,",
  "tika-abh02t0:200_2": "aññaṃ dukkhaṃ ariyasaccanti āgaccheyya,",
  "tika-abh02t0:200_3": "netaṃ ṭhānaṃ vijjatīti iminā dukkhaariyasaccabhāvassa jātiādīsu niyatataṃ.",
  "tika-abh02t0:200_4": "Sacepi kathañci koci evaṃcitto āgaccheyya,",
  "tika-abh02t0:200_5": "paññāpane pana sahadhammena paññāpane attano vādassa ca paññāpane samattho natthīti dassetuṃ “ahametaṃ…pe…",
  "tika-abh02t0:200_6": "paññāpessāmīti āgaccheyya,",
  "tika-abh02t0:200_7": "netaṃ ṭhānaṃ vijjatī”ti vuttaṃ.",
  "tika-abh02t0:200_8": "Jātiādīnaṃ anaññathatā aññassa ca tathābhūtassa abhāvoyevettha ṭhānābhāvo.",
  "tika-abh02t0:200_9": "Sacepi koci āgaccheyya,",
  "tika-abh02t0:200_10": "āgacchatu,",
  "tika-abh02t0:200_11": "ṭhānaṃ pana natthīti ayamettha suttattho.",
  "tika-abh02t0:200_12": "Esa nayo dutiyasuttepi.",
  "tika-abh02t0:200_13": "Tattha pana sampattatā paccakkhatā ca paṭhamatā,",
  "tika-abh02t0:200_14": "taṃnimittatā dutiyatā,",
  "tika-abh02t0:200_15": "tadupasamatā tatiyatā,",
  "tika-abh02t0:200_16": "taṃsampāpakatā catutthatāti daṭṭhabbā.",
  "tika-abh02t0:201_0": "Nibbutikāmena parijānanādīhi aññaṃ kiñci kiccaṃ kātabbaṃ natthi,",
  "tika-abh02t0:201_1": "dhammañāṇakiccaṃ vā ito aññaṃ natthi,",
  "tika-abh02t0:201_2": "pariññeyyādīni ca etapparamānevāti cattāreva vuttāni.",
  "tika-abh02t0:201_3": "Taṇhāya ādīnavadassāvīnaṃ vasena “taṇhāvatthuādīnaṃ etaṃparamatāyā”ti vuttaṃ.",
  "tika-abh02t0:201_4": "Tathā ālaye pañcakāmaguṇasaṅkhāte,",
  "tika-abh02t0:201_5": "sakalavatthukāmasaṅkhāte,",
  "tika-abh02t0:201_6": "bhavattayasaṅkhāte vā dukkhe dosadassāvīnaṃ vasena “ālayādīnaṃ etaṃparamatāyā”ti vuttaṃ.",
  "tika-abh02t0:202_0": "Sahetukena dukkhenāti etena dukkhassa abbocchinnatādassanena atisaṃvegavatthutaṃ dasseti.",
  "tika-abh02t0:203_0": "Na paṭivedhañāṇaṃ viya sakideva bujjhati,",
  "tika-abh02t0:203_1": "atha kho anu anu bujjhanato anubodho,",
  "tika-abh02t0:203_2": "anussavākāraparivitakkadiṭṭhinijjhānakkhantianugato vā bodho anubodho.",
  "tika-abh02t0:203_3": "Na hi so paccakkhato bujjhati,",
  "tika-abh02t0:203_4": "anussavādivasena pana kappetvā gaṇhātīti.",
  "tika-abh02t0:203_5": "Kiccatoti parijānanādito.",
  "tika-abh02t0:203_6": "Taṃkiccakaraṇeneva hi tāni tassa pākaṭāni.",
  "tika-abh02t0:203_7": "Vivaṭṭānupassanāya hi saṅkhārehi patilīyamānamānasassa uppajjamānaṃ maggañāṇaṃ visaṅkhāraṃ dukkhanissaraṇaṃ ārammaṇaṃ katvā dukkhaṃ paricchindati,",
  "tika-abh02t0:203_8": "dukkhagatañca taṇhaṃ pajahati,",
  "tika-abh02t0:203_9": "nirodhañca phusati ādicco viya pabhāya,",
  "tika-abh02t0:203_10": "sammāsaṅkappādīhi saha uppannaṃ taṃ maggaṃ bhāveti,",
  "tika-abh02t0:203_11": "na ca saṅkhāre amuñcitvā pavattamānena ñāṇena etaṃ sabbaṃ sakkā kātuṃ nimittapavattehi avuṭṭhitattā,",
  "tika-abh02t0:203_12": "tasmā etāni kiccāni karontaṃ taṃ ñāṇaṃ dukkhādīni vibhāveti tattha sammohanivattanenāti “cattāripi saccāni passatī”ti vuttaṃ.",
  "tika-abh02t0:204_0": "Dukkhasamudayampi so passatīti kālantaradassanaṃ sandhāya vuttanti ce? Na,",
  "tika-abh02t0:204_1": "“yo nu kho, āvuso,",
  "tika-abh02t0:204_2": "dukkhaṃ passati,",
  "tika-abh02t0:204_3": "dukkhasamudayampi so passatī”tiādinā ekadassino aññattayadassitāvicāraṇāya tassā sādhanatthaṃ gavaṃpatittherena",
  "tika-abh02t0:204_4": "imassa suttassa āharitattā paccekañca saccesu dissamānesu aññattayadassanassa yojitattā.",
  "tika-abh02t0:204_5": "Aññathā anupubbābhisamaye purimadiṭṭhassa pacchā adassanato samudayādidassino dukkhādidassanatā na yojetabbā siyāti.",
  "tika-abh02t0:204_6": "Suddhasaṅkhārapuñjamattadassanato sakkāyadiṭṭhipariyuṭṭhānaṃ nivāreti.",
  "tika-abh02t0:204_7": "“Lokasamudayaṃ kho, kaccāna,",
  "tika-abh02t0:204_8": "yathābhūtaṃ sammappaññāya passato yā loke natthitā,",
  "tika-abh02t0:204_9": "sā na hotī”ti vacanato samudayadassanaṃ hetuphalappabandhāvicchedadassanavasena ucchedadiṭṭhipariyuṭṭhānaṃ nivatteti.",
  "tika-abh02t0:204_10": "“Lokanirodhaṃ kho…pe…",
  "tika-abh02t0:204_11": "passato yā loke atthitā,",
  "tika-abh02t0:204_12": "sā na hotī”ti vacanato nirodhadassanaṃ hetunirodhā phalanirodhadassanavasena sassatadiṭṭhipariyuṭṭhānaṃ nivāreti.",
  "tika-abh02t0:204_13": "Attakārassa paccakkhadassanato maggadassanena “natthi attakāre,",
  "tika-abh02t0:204_14": "natthi parakāre,",
  "tika-abh02t0:204_15": "natthi purisakāre”tiādikaṃ akiriyadiṭṭhipariyuṭṭhānaṃ pajahati.",
  "tika-abh02t0:204_16": "“Natthi hetu,",
  "tika-abh02t0:204_17": "natthi paccayo sattānaṃ saṃkilesāya,",
  "tika-abh02t0:204_18": "ahetū appaccayā sattā saṃkilissanti.",
  "tika-abh02t0:204_19": "Natthi hetu…pe…",
  "tika-abh02t0:204_20": "visuddhiyā,",
  "tika-abh02t0:204_21": "ahetū appaccayā sattā visujjhantī”tiādikā ahetukadiṭṭhi ca idha akiriyadiṭṭhiggahaṇena gahitāti daṭṭhabbā.",
  "tika-abh02t0:204_22": "Sāpi hi visuddhimaggadassanena pahīyatīti.",
  "tika-abh02t0:205_0": "Dukkhañāṇaṃ samudayaphalassa dukkhassa adhuvādibhāvaṃ passatīti phale vippaṭipattiṃ nivatteti.",
  "tika-abh02t0:205_1": "“Issaro lokaṃ pavatteti nivatteti cā”ti issarakāraṇino vadanti,",
  "tika-abh02t0:205_2": "padhānato āvi bhavati,",
  "tika-abh02t0:205_3": "tattheva ca patilīyatīti padhānakāraṇino.",
  "tika-abh02t0:205_4": "“Kālavaseneva pavattati nivattati cā”ti kālavādino.",
  "tika-abh02t0:205_5": "“Sabhāveneva sambhoti vibhoti cā”ti sabhāvavādino. Ādi-",
  "tika-abh02t0:205_6": "saddena aṇūhi loko pavattati,",
  "tika-abh02t0:205_7": "sabbaṃ pubbekatahetūti evamādi akāraṇapariggaho daṭṭhabbo.",
  "tika-abh02t0:205_8": "Rāmudakāḷārādīnaṃ viya arūpaloke,",
  "tika-abh02t0:205_9": "nigaṇṭhādīnaṃ viya lokathupikāya apavaggo mokkhoti gahaṇaṃ. Ādi-",
  "tika-abh02t0:205_10": "saddena padhānassa appavatti,",
  "tika-abh02t0:205_11": "guṇaviyuttassa attano sakattani avaṭṭhānaṃ,",
  "tika-abh02t0:205_12": "brahmunā salokatā,",
  "tika-abh02t0:205_13": "diṭṭhadhammanibbānavādāti evamādiggahaṇañca daṭṭhabbaṃ.",
  "tika-abh02t0:205_14": "Ettha guṇaviyuttassāti buddhisukhadukkhaicchādosapayattadhammādhammasaṅkhārehi navahi attaguṇehi vippayuttassāti kaṇādabhakkhavādo.",
  "tika-abh02t0:205_15": "Indriyatappanaputtamukhadassanādīhi vinā apavaggo natthīti gahetvā tathāpavattanaṃ kāmasukhallikānuyogo.",
  "tika-abh02t0:206_0": "Ajjhattikabāhiresu dvādasasu āyatanesu kāmabhavavibhavataṇhāvasena dvādasa tikā chattiṃsa taṇhāvicaritāni.",
  "tika-abh02t0:206_1": "Khuddakavatthuvibhaṅge vā āgatanayena kālavibhāgaṃ anāmasitvā vuttāni.",
  "tika-abh02t0:206_2": "Vīmaṃsiddhipādādayo bodhipakkhiyā kiccanānattena vuttā,",
  "tika-abh02t0:206_3": "atthato ekattā sammādiṭṭhimukhena tattha antogadhā.",
  "tika-abh02t0:206_4": "Tayo nekkhammavitakkādayoti lokiyakkhaṇe alobhamettākaruṇāsampayogavasena bhinnā maggakkhaṇe lobhabyāpādavihiṃsāsamucchedavasena tayoti ekopi vutto.",
  "tika-abh02t0:206_5": "Esa nayo sammāvācādīsu.",
  "tika-abh02t0:206_6": "Appicchatāsantuṭṭhitānaṃ pana bhāve sammāājīvasambhavato tena tesaṃ saṅgaho daṭṭhabbo.",
  "tika-abh02t0:206_7": "Bhavantarepi jīvitahetupi ariyehi avītikkamanīyattā ariyakantānaṃ sammāvācādisīlānaṃ gahaṇena yena saddhāhatthena tāni pariggahetabbāni,",
  "tika-abh02t0:206_8": "so saddhāhattho gahitoyeva hotīti tato anaññāni saddhindriyasaddhābalāni tattha antogadhāni honti.",
  "tika-abh02t0:206_9": "Tesaṃ atthitāyāti saddhindriyasaddhābalachandiddhipādānaṃ atthitāya sīlassa atthibhāvato tividhenapi sīlena te tayopi gahitāti tattha antogadhā.",
  "tika-abh02t0:206_10": "Cittasamādhīti cittiddhipādaṃ vadati.",
  "tika-abh02t0:206_11": "“Cittaṃ paññañca bhāvaya”nti hi cittamukhena samādhi vuttoti samādhimukhena cittampi vattabbataṃ arahati.",
  "tika-abh02t0:206_12": "Cittiddhipādabhāvanāya pana samādhipi adhimatto hotīti vīmaṃsiddhipādādivacanaṃ viya cittiddhipādavacanaṃ avatvā idha “cittasamādhī”ti vuttaṃ.",
  "tika-abh02t0:206_13": "“Pītimanassa kāyo passambhati,",
  "tika-abh02t0:206_14": "passaddhakāyo sukhaṃ vedeti,",
  "tika-abh02t0:206_15": "sukhino cittaṃ samādhiyatī”ti vacanato samādhiupakārā pītipassaddhiyo,",
  "tika-abh02t0:206_16": "tasmā samādhiggahaṇena gahitā,",
  "tika-abh02t0:206_17": "upekkhā pana samādhiupakārakato taṃsadisakiccato ca,",
  "tika-abh02t0:206_18": "tasmā sammāsamādhivasena etesaṃ antogadhatā daṭṭhabbā.",
  "tika-abh02t0:207_0": "Bhāro viya vighātakattā.",
  "tika-abh02t0:207_1": "Dubbhikkhamiva bādhakattā.",
  "tika-abh02t0:207_2": "“Nibbānaparamaṃ sukha”nti sukhabhāvato subhikkhamiva.",
  "tika-abh02t0:207_3": "Aniṭṭhabhāvato sāsaṅkasappaṭibhayato ca dukkhaṃ verīvisarukkhabhayaorimatīrūpamaṃ.",
  "tika-abh02t0:208_0": "Tathatthenāti tathasabhāvena,",
  "tika-abh02t0:208_1": "pariññeyyabhāvenāti attho.",
  "tika-abh02t0:208_2": "Etena ariyasaccadvayaṃ siyā dukkhaṃ,",
  "tika-abh02t0:208_3": "na ariyasaccaṃ,",
  "tika-abh02t0:208_4": "siyā ariyasaccaṃ,",
  "tika-abh02t0:208_5": "na dukkhanti imamatthaṃ dasseti.",
  "tika-abh02t0:208_6": "Ariyasacca-",
  "tika-abh02t0:208_7": "saddaparā hi dukkhādisaddā pariññeyyādibhāvaṃ vadanti.",
  "tika-abh02t0:208_8": "Teneva ariyasacca-",
  "tika-abh02t0:208_9": "saddānapekkhaṃ dukkha-",
  "tika-abh02t0:208_10": "saddaṃ sandhāya maggasampayuttasāmaññaphaladhammānaṃ ādipadasaṅgaho vutto,",
  "tika-abh02t0:208_11": "tadapekkhaṃ sandhāya catutthapadasaṅgaho.",
  "tika-abh02t0:208_12": "Samudayādīsu avasesakilesādayo samudayo,",
  "tika-abh02t0:208_13": "na ariyasaccaṃ,",
  "tika-abh02t0:208_14": "saṅkhāranirodho nirodhasamāpatti ca nirodho,",
  "tika-abh02t0:208_15": "na ariyasaccaṃ,",
  "tika-abh02t0:208_16": "ariyamaggato aññāni maggaṅgāni maggo,",
  "tika-abh02t0:208_17": "na ariyasaccanti iminā nayena yojanā kātabbā.",
  "tika-abh02t0:208_18": "Dukkhaṃ vedanīyampi santaṃ vedakarahitaṃ,",
  "tika-abh02t0:208_19": "kevalaṃ pana tasmiṃ attano paccayehi pavattamāne dukkhaṃ vedetīti vohāramattaṃ hoti.",
  "tika-abh02t0:208_20": "Evaṃ itaresupi.",
  "tika-abh02t0:209_0": "Kiriyāva vijjatīti samudayameva vadati,",
  "tika-abh02t0:209_1": "tassa vā dukkhapaccayabhāvaṃ.",
  "tika-abh02t0:209_2": "Maggo atthīti vattabbe “maggamatthī”ti okārassa abhāvo katoti daṭṭhabbo.",
  "tika-abh02t0:209_3": "Gamakoti gantā.",
  "tika-abh02t0:209_4": "Sāsavatā asubhatāti katvā nirodhamaggā subhā eva.",
  "tika-abh02t0:209_5": "Dukkhādīnaṃ pariyāyena samudayādibhāvo ca atthi,",
  "tika-abh02t0:209_6": "na pana nirodhabhāvo,",
  "tika-abh02t0:209_7": "nirodhassa vā dukkhādibhāvoti na aññamaññasamaṅgitāti āha “nirodhasuññāni vā”tiādi.",
  "tika-abh02t0:209_8": "Samudaye dukkhassābhāvatoti ponobbhavikāya taṇhāya punabbhavassa abhāvato.",
  "tika-abh02t0:209_9": "Yathā vā pakativādīnaṃ vikārāvibhāvato pubbe paṭippalīnā ca pakatibhāveneva tiṭṭhanti,",
  "tika-abh02t0:209_10": "na evaṃ samudayasampayuttampi dukkhaṃ samudayabhāvena tiṭṭhatīti āha “samudaye dukkhassābhāvato”ti.",
  "tika-abh02t0:209_11": "Yathā avibhattehi vikārehi mahantā visesindriyabhūtavisesehi pakatibhāveneva ṭhitehi pakati sagabbhā pakativādīnaṃ,",
  "tika-abh02t0:209_12": "evaṃ na phalena sagabbho hetūti attho.",
  "tika-abh02t0:209_13": "Dukkhasamudayānaṃ nirodhamaggānañca asamavāyāti etaṃ vivaranto āha “na hetusamavetaṃ hetuphala”ntiādi.",
  "tika-abh02t0:209_14": "Tattha idha tantūsu paṭo,",
  "tika-abh02t0:209_15": "kapālesu ghaṭo,",
  "tika-abh02t0:209_16": "biraṇesu kaṭo,",
  "tika-abh02t0:209_17": "dvīsu aṇūsu dviaṇukantiādinā idha buddhivohārajanako avisuṃ siddhānaṃ sambandho samavāyo,",
  "tika-abh02t0:209_18": "tena samavāyena kāraṇesu dvīsu aṇūsu dviaṇukaṃ phalaṃ samavetaṃ ekībhūtamiva sambandhaṃ,",
  "tika-abh02t0:209_19": "tīsu aṇūsu tiaṇukanti evaṃ mahāpathavimahāudakamahāaggimahāvātakkhandhapariyantaṃ phalaṃ attano kāraṇesu samavetanti samavāyavādino vadanti.",
  "tika-abh02t0:209_20": "Evaṃ pana vadantehi aparimāṇesu kāraṇesu mahāparimāṇaṃ ekaṃ phalaṃ samavetaṃ attano antogadhehi kāraṇehi sagabbhaṃ asuññanti vuttaṃ hoti,",
  "tika-abh02t0:209_21": "evamidha samavāyābhāvā phale hetu natthīti hetusuññaṃ phalanti attho.",
  "tika-abh02t0:210_0": "Pavattibhāvatoti saṃsārassa pavattibhāvato.",
  "tika-abh02t0:210_1": "Catuāhārabhedatoti iminā cattāro āhārabhede tehi bhinne tappaccayadhammabhede ca saṅgaṇhāti.",
  "tika-abh02t0:210_2": "Rūpābhinandanādibhedo rūpādikhandhavasena,",
  "tika-abh02t0:210_3": "ārammaṇavasena vā.",
  "tika-abh02t0:210_4": "Upādānehi upādīyatīti upādi,",
  "tika-abh02t0:210_5": "upādānakkhandhapañcakaṃ.",
  "tika-abh02t0:210_6": "Nibbānañca taṃnissaraṇabhūtaṃ tassa vūpasamo taṃsantīti katvā tassa yāva pacchimaṃ cittaṃ,",
  "tika-abh02t0:210_7": "tāva sesataṃ,",
  "tika-abh02t0:210_8": "tato parañca anavasesataṃ upādāya “saupādisesanibbānadhātu anupādisesanibbānadhātū”ti dvidhā voharīyatīti.",
  "tika-abh02t0:210_9": "“Sammādiṭṭhi sammāsaṅkappo vipassanā,",
  "tika-abh02t0:210_10": "itare samatho”ti vadanti.",
  "tika-abh02t0:210_11": "Sīlampi hi samathassa upakārakattā samathaggahaṇena gayhatīti tesaṃ adhippāyo.",
  "tika-abh02t0:210_12": "Atha vā yānadvayavasena laddho maggo samatho vipassanāti āgamanavasena vuttoti daṭṭhabbo.",
  "tika-abh02t0:210_13": "Sappadesattāti sīlakkhandhādīnaṃ ekadesattāti attho.",
  "tika-abh02t0:210_14": "Sīlakkhandhādayo hi sabbalokiyalokuttarasīlādisaṅgāhakā,",
  "tika-abh02t0:210_15": "ariyamaggo lokuttaroyevāti tadekadeso hoti.",
  "tika-abh02t0:211_0": "Onatasahāyo viya vāyāmo paggahakiccasāmaññato.",
  "tika-abh02t0:211_1": "Aṃsakūṭaṃ datvā ṭhitasahāyo viya sati apilāpanavasena niccalabhāvakaraṇasāmaññato.",
  "tika-abh02t0:211_2": "Sajātitoti savitakkasavicārādibhedesu samānāya samādhijātiyāti attho.",
  "tika-abh02t0:211_3": "Kiriyatoti samādhianurūpakiriyato.",
  "tika-abh02t0:211_4": "Tato eva hi “cattāro satipaṭṭhānā samādhinimittā,",
  "tika-abh02t0:211_5": "cattāro sammappadhānā samādhiparikkhārā”ti sativāyāmānaṃ samādhissa nimittaparikkhārabhāvo vuttoti.",
  "tika-abh02t0:212_0": "Ākoṭentena viyāti “aniccaṃ anicca”ntiādinā paññāsadisena kiccena samantato ākoṭentena viya “aniccaṃ khayaṭṭhena,",
  "tika-abh02t0:212_1": "dukkhaṃ bhayaṭṭhenā”tiādinā parivattantena viya ca ādāya ūhitvā dinnameva paññā paṭivijjhati.",
  "tika-abh02t0:212_2": "Dvinnaṃ samānakālattepi paccayabhāvena saṅkappassa purimakālassa viya niddeso kato.",
  "tika-abh02t0:212_3": "Sajātitoti “dukkhe ñāṇa”ntiādīsu samānāya paññājātiyā.",
  "tika-abh02t0:212_4": "Kiriyatoti ettha paññāsadisakiccaṃ kiriyāti vuttaṃ,",
  "tika-abh02t0:212_5": "pubbe pana samādhiupakārakaṃ tadanurūpaṃ kiccanti ayamettha viseso. “Sabbaṃ,",
  "tika-abh02t0:212_6": "bhikkhave,",
  "tika-abh02t0:212_7": "abhiññeyya”nti vacanato cattāripi abhimukhaṃ paccakkhato ñātabbāni,",
  "tika-abh02t0:212_8": "abhivisiṭṭhena vā ñāṇena ñātabbānīti abhiññeyyāni.",
  "tika-abh02t0:213_0": "Durabhisambhavataranti abhisambhavituṃ sādhetuṃ asakkuṇeyyataraṃ,",
  "tika-abh02t0:213_1": "sattivighātena duradhigamanti attho.",
  "tika-abh02t0:213_2": "Bādhakapabhavasantiniyyānalakkhaṇehi vavatthānaṃ salakkhaṇavavatthānaṃ.",
  "tika-abh02t0:213_3": "Duravagāhatthena gambhīrattāti oḷārikā dukkhasamudayā.",
  "tika-abh02t0:213_4": "Tiracchānagatānampi hi dukkhaṃ āhārādīsu ca abhilāso pākaṭo,",
  "tika-abh02t0:213_5": "pīḷanādiāyūhanādivasena pana “idaṃ dukkhaṃ,",
  "tika-abh02t0:213_6": "idamassa kāraṇa”nti yāthāvato ogāhituṃ asakkuṇeyyattā gambhīrā,",
  "tika-abh02t0:213_7": "saṇhasukhumadhammattā nirodhamaggā sabhāvato eva gambhīrattā duravagāhā,",
  "tika-abh02t0:213_8": "teneva uppanne magge natthi nirodhamaggānaṃ yāthāvato anavagāhoti.",
  "tika-abh02t0:213_9": "Nibbānampi maggena adhigantabbattā tassa phalanti apadissatīti āha “phalāpadesato”ti.",
  "tika-abh02t0:213_10": "Vuttañhi “dukkhanirodhe ñāṇaṃ atthapaṭisambhidā”ti.",
  "tika-abh02t0:213_11": "Maggopi nirodhassa sampāpakabhāvato hetūti apadissatīti āha “hetuapadesato”ti.",
  "tika-abh02t0:213_12": "Vuttampi cetaṃ “dukkhanirodhagāminiyā paṭipadāya ñāṇaṃ dhammapaṭisambhidā”ti.",
  "tika-abh02t0:213_13": "Iti vijaññāti iti-",
  "tika-abh02t0:213_14": "saddena vijānanakkamaṃ dasseti.",
  "tika-abh02t0:213_15": "Evaṃ pakārehīti evaṃ-",
  "tika-abh02t0:213_16": "saddena vijānanakāraṇabhūte naye.",
  "tika-abh02t0:214_0": "Uddesavaṇṇanā niṭṭhitā.",
  "tika-abh02t0:215_0": "1. Dukkhasaccaniddeso",
  "tika-abh02t0:216_0": "Jātiniddesavaṇṇanā",
  "tika-abh02t0:217_0": "190.",
  "tika-abh02t0:217_1": "Tattha …pe…",
  "tika-abh02t0:217_2": "ayaṃ mātikāti niddesavāraādimhi vutte jātiādiniddese tesaṃ jātiādīnaṃ niddesavasena dukkhassa ariyasaccassa kathanatthāya,",
  "tika-abh02t0:217_3": "tesu vā jātiādīsu tesañca dukkhaṭṭhe veditabbe jātiādīnaṃ niddesavasena dukkhassa ariyasaccassa kathanatthāya",
  "tika-abh02t0:217_4": "dukkhadukkhantiādikā dukkhamātikā veditabbāti attho.",
  "tika-abh02t0:217_5": "Atha vā tatthāti tasmiṃ niddesavāre.",
  "tika-abh02t0:217_6": "“Jātipi dukkhā…pe…",
  "tika-abh02t0:217_7": "saṃkhittena pañcupādānakkhandhā dukkhā”ti ayaṃ dukkhassa ariyasaccassa kathanatthāya mātikāti yathādassitassa jātiādiniddesassa mātikābhāvaṃ dīpeti.",
  "tika-abh02t0:217_8": "Taṃ dīpetvā puna yasmiṃ padadvaye ṭhatvā dukkhaṃ ariyasaccaṃ kathetabbaṃ,",
  "tika-abh02t0:217_9": "tassa niddhāraṇatthaṃ sabbaṃ dukkhaṃ saṅkaḍḍhento āha “idañhi dukkhaṃ nāmā”tiādi.",
  "tika-abh02t0:218_0": "Sabhāvatoti dukkhavedayitasabhāvato.",
  "tika-abh02t0:218_1": "Nāmatoti teneva sabhāvena laddhanāmato.",
  "tika-abh02t0:218_2": "Tena na aññena pariyāyena idaṃ dukkhaṃ nāma,",
  "tika-abh02t0:218_3": "atha kho dukkhattāyevāti sabhāvena nāmaṃ viseseti.",
  "tika-abh02t0:218_4": "Atha vā nāmatoti udayabbayavantatāya laddhanāmato.",
  "tika-abh02t0:218_5": "Yathā aññe udayabbayavanto dhammā na sabhāvato dukkhā,",
  "tika-abh02t0:218_6": "na evaṃ idaṃ,",
  "tika-abh02t0:218_7": "atha kho sabhāvato dukkhā,",
  "tika-abh02t0:218_8": "bhūtamevedaṃ dukkhanti purimena dukkha-",
  "tika-abh02t0:218_9": "saddena pacchimaṃ viseseti.",
  "tika-abh02t0:218_10": "Vipariṇāmavantatāya sukhaṃ aniṭṭhameva hotīti dukkhaṃ nāma jātaṃ.",
  "tika-abh02t0:218_11": "Tenevāha “dukkhuppattihetuto”ti.",
  "tika-abh02t0:218_12": "Kaṇṇasūlādīhi abhibhūtassa nitthunanādīhi dukkhābhibhūtatāya viññāyamānāyapi kiṃ tava rujjatīti pucchitvāva",
  "tika-abh02t0:218_13": "kaṇṇasūlādidukkhaṃ jānitabbaṃ hotīti paṭicchannadukkhatā tassa vuttā.",
  "tika-abh02t0:218_14": "Upakkamassa ca pākaṭabhāvatoti kāraṇāvasena dukkhavisesassa pākaṭabhāvaṃ dasseti.",
  "tika-abh02t0:219_0": "Sabhāvaṃ muñcitvā pakārantarena dukkhanti vuccamānaṃ pariyāyadukkhaṃ.",
  "tika-abh02t0:219_1": "Kathetabbattā paṭiññātaṃ yathā kathetabbaṃ,",
  "tika-abh02t0:219_2": "taṃpakāradassanatthaṃ “ariyasaccañca nāmeta”ntiādimāha.",
  "tika-abh02t0:219_3": "Saṅkhepo sāmaññaṃ,",
  "tika-abh02t0:219_4": "sāmaññañca visese antokaritvā pavattatīti tattha ubhayathāpi kathetuṃ vaṭṭati.",
  "tika-abh02t0:219_5": "Vitthāro pana viseso jātiādiko,",
  "tika-abh02t0:219_6": "viseso ca visesantaranivattakoti jātiādīsu jarādīnaṃ saṅkhipanaṃ na sakkā kātunti tattha vitthāreneva kathetabbaṃ.",
  "tika-abh02t0:220_0": "191.",
  "tika-abh02t0:220_1": "“Aparassa aparassā”ti dīpanaṃ aparatthadīpanaṃ.",
  "tika-abh02t0:220_2": "Sāmiatthepi hi aparattha-",
  "tika-abh02t0:220_3": "saddo sijjhatīti.",
  "tika-abh02t0:220_4": "Tesaṃ tesanti vā sāmivasena vuttaṃ atthaṃ bhummavasena vattukāmatāya āha “aparatthadīpana”nti,",
  "tika-abh02t0:220_5": "aparasmiṃ aparasmiṃ dīpananti attho.",
  "tika-abh02t0:220_6": "Aparassa aparassa vā jātisaṅkhātassa atthassa dīpanaṃ aparatthadīpanaṃ.",
  "tika-abh02t0:220_7": "Pañcagativasena ekekāyapi gatiyā khattiyādibhummadevādihatthiādijātivasena cāti gatijātivasena.",
  "tika-abh02t0:221_0": "Tiṇākāro tiṇajāti,",
  "tika-abh02t0:221_1": "so ca upādāpaññattīti “paññattiya”nti āha.",
  "tika-abh02t0:221_2": "Tadupādāyāti taṃ paṭhamaṃ viññāṇaṃ upādāya ayaṃ jāti,",
  "tika-abh02t0:221_3": "nāssa kutoci niggamanaṃ upādāya.",
  "tika-abh02t0:221_4": "Yasmā ca evaṃ,",
  "tika-abh02t0:221_5": "tasmā sāvassa jāti paṭhamaviññāṇasaṅkhātāti attho.",
  "tika-abh02t0:221_6": "Atha vā tadupādāya sajātoti vuccatīti sāvassa jāti paṭhamaviññāṇasaṅkhātāti attho.",
  "tika-abh02t0:221_7": "Viññāṇamukhena ca pañcapi khandhā vuttā hontīti “paṭisandhiya”nti āha.",
  "tika-abh02t0:221_8": "Ariyabhāvakaraṇattā ariyasīlanti pātimokkhasaṃvaro vuccati.",
  "tika-abh02t0:221_9": "Jātiādīnipi lakkhaṇāni dhammānaṃ ākāravikārāti katvā sahuppādakā sahavikārakāti vuttā.",
  "tika-abh02t0:221_10": "Jāyanaṭṭhenātiādi āyatanavasena yonivasena ca dvīhi dvīhi padehi sabbasatte pariyādiyitvā jātiṃ dassetuṃ vuttaṃ.",
  "tika-abh02t0:221_11": "Purimanaye pana ekekeneva padena sabbasatte pariyādiyitvā jāti dassitāti ayaṃ viseso.",
  "tika-abh02t0:221_12": "Keci pana “purimanaye kattuniddeso,",
  "tika-abh02t0:221_13": "pacchimanaye bhāvaniddeso kato”ti vadanti,",
  "tika-abh02t0:221_14": "“tesaṃ tesaṃ sattānaṃ jātī”ti pana kattari sāminiddesassa katattā ubhayatthāpi bhāvaniddesova yutto.",
  "tika-abh02t0:221_15": "Sampuṇṇā jāti sañjāti.",
  "tika-abh02t0:221_16": "Pākaṭā nibbatti abhinibbatti.",
  "tika-abh02t0:221_17": "“Tesaṃ tesaṃ sattānaṃ…pe…",
  "tika-abh02t0:221_18": "abhinibbattī”ti sattavasena pavattattā sammutikathā.",
  "tika-abh02t0:222_0": "Tatra tatrāti ekacatuvokārabhavesu dvinnaṃ dvinnaṃ,",
  "tika-abh02t0:222_1": "sese rūpadhātuyaṃ paṭisandhikkhaṇe uppajjamānānaṃ pañcannaṃ,",
  "tika-abh02t0:222_2": "kāmadhātuyaṃ vikalāvikalindriyānaṃ vasena sattannaṃ navannaṃ dasannaṃ puna dasannaṃ ekādasannañca āyatanānaṃ vasena saṅgaho veditabbo.",
  "tika-abh02t0:222_3": "Ekabhavapariyāpannassa khandhasantānassa paṭhamābhinibbattibhūtā paṭisandhikkhandhāti āha “paṭhamābhinibbattilakkhaṇā”ti.",
  "tika-abh02t0:222_4": "Tameva santānaṃ niyyātentaṃ viya “handa gaṇhathā”ti paṭicchāpentaṃ viya pavattatīti niyyātanarasā.",
  "tika-abh02t0:222_5": "Santatiyā eva ummujjanaṃ hutvā gayhatīti ummujjanapaccupaṭṭhānā.",
  "tika-abh02t0:222_6": "Dukkharāsissa vicittatā dukkhavicittatā,",
  "tika-abh02t0:222_7": "dukkhavisesā vā tadavayavā,",
  "tika-abh02t0:222_8": "taṃ paccupaṭṭhāpeti phalatīti dukkhavicittatāpaccupaṭṭhānā.",
  "tika-abh02t0:223_0": "Pariyāyanippariyāyadukkhesu yaṃ dukkhaṃ jāti hoti,",
  "tika-abh02t0:223_1": "taṃ dukkhabhāvoyeva tassā dukkhaṭṭho.",
  "tika-abh02t0:223_2": "Yadi akkhānena pāpuṇitabbaṃ siyā,",
  "tika-abh02t0:223_3": "bhagavā ācikkheyya.",
  "tika-abh02t0:223_4": "Bhagavatāpi –",
  "tika-abh02t0:224_0": "“Taṃ kiṃ maññatha,",
  "tika-abh02t0:224_1": "bhikkhave,",
  "tika-abh02t0:224_2": "katamo nu kho mahantataro?",
  "tika-abh02t0:224_3": "Yo cāyaṃ mayā paritto pāṇimatto pāsāṇo gahito,",
  "tika-abh02t0:224_4": "yo ca himavā pabbatarājāti.",
  "tika-abh02t0:224_5": "Appama…pe… gahito,",
  "tika-abh02t0:224_6": "himavantaṃ pabbatarājānaṃ upanidhāya saṅkhampi na upeti,",
  "tika-abh02t0:224_7": "kalabhāgampi na upeti,",
  "tika-abh02t0:224_8": "upanidhampi na upeti.",
  "tika-abh02t0:224_9": "Evameva kho,",
  "tika-abh02t0:224_10": "bhikkhave,",
  "tika-abh02t0:224_11": "yaṃ so puriso tīhi sattisatehi haññamāno tatonidānaṃ dukkhaṃ domanassaṃ paṭisaṃvedeti,",
  "tika-abh02t0:224_12": "taṃ nerayikassa dukkhassa upanidhāya saṅkhampi…pe…",
  "tika-abh02t0:224_13": "upanidhampi na upetī”ti –",
  "tika-abh02t0:225_0": "Upamāvasena pakāsitaṃ āpāyikadukkhaṃ.",
  "tika-abh02t0:225_1": "Sukhuppattikāraṇāni sucīni uppalādīnīti katvā tattha nibbattinivāraṇena jātiyā dukkhavatthubhāvaṃ dasseti “atha kho”tiādinā.",
  "tika-abh02t0:225_2": "Dukkhuppattikāraṇe nibbattanena gabbhapariharaṇūpakkamena vinā mātukucchisambhavameva dukkhaṃ gabbhokkantimūlakaṃ aññānapekkhattā,",
  "tika-abh02t0:225_3": "upakkamanibbattaṃ pana pariharaṇamūlakaṃ okkantimattānapekkhattā.",
  "tika-abh02t0:225_4": "Ayametesaṃ viseso.",
  "tika-abh02t0:226_0": "Attano abhimukhaṃ kaḍḍhanaṃ ākaḍḍhanaṃ,",
  "tika-abh02t0:226_1": "parito sabbatobhāgena kaḍḍhanaṃ parikaḍḍhanaṃ.",
  "tika-abh02t0:226_2": "Adho dhunanaṃ odhunanaṃ, tiriyaṃ,",
  "tika-abh02t0:226_3": "sabbato vā dhunanaṃ nidhunanaṃ.",
  "tika-abh02t0:226_4": "Tacchetvā khārapakkhipanaṃ khārāpaṭicchakaṃ.",
  "tika-abh02t0:227_0": "Sakalasarīranhāpanaṃ nhāpanaṃ,",
  "tika-abh02t0:227_1": "ekadesadhovanaṃ dhovanaṃ,",
  "tika-abh02t0:227_2": "sūriyābhimukhapavattanena ātāpanaṃ,",
  "tika-abh02t0:227_3": "pañcaggitāpena paritāpanaṃ daṭṭhabbaṃ.",
  "tika-abh02t0:227_4": "Sabboyeva vā tāpo dvidhāpi vutto.",
  "tika-abh02t0:228_0": "Kuhiṃ nu patiṭṭhaṃ labhetha,",
  "tika-abh02t0:228_1": "jātiyā vinā na tassa dukkhassa patiṭṭhānaṃ atthīti attho,",
  "tika-abh02t0:228_2": "jātiyā vā vinā so satto kuhiṃ nu patiṭṭhaṃ,",
  "tika-abh02t0:228_3": "kattha nu patiṭṭhanto taṃ dukkhaṃ labhethāti attho.",
  "tika-abh02t0:228_4": "Tattha tiracchānesu kathaṃ dukkhaṃ bhaveyya tahiṃ tiracchānesu jātiṃ vinā.",
  "tika-abh02t0:228_5": "Na cassāti na ce assa.",
  "tika-abh02t0:228_6": "Nanu nevatthīti sambandho kātabbo,",
  "tika-abh02t0:228_7": "nanu āhāti vā.",
  "tika-abh02t0:228_8": "Yadatoti yasmā nevatthi,",
  "tika-abh02t0:228_9": "tasmā āhāti attho.",
  "tika-abh02t0:229_0": "Jarāniddesavaṇṇanā",
  "tika-abh02t0:230_0": "192. Jīraṇameva jīraṇatā, jīraṇassa vā ākāro tā-saddena vutto.",
  "tika-abh02t0:231_0": "Yathāpure asallakkhenteti gāravakaraṇaupaṭṭhānādīni asallakkhente taṃnimittaṃ domanassaṃ uppajjatīti attho.",
  "tika-abh02t0:232_0": "Satādīnanti satisutavīriyapaññādīnaṃ vippavāsanimittaṃ attanā apasādetabbehipi attano puttadārehi apasādanīyato.",
  "tika-abh02t0:232_1": "Avasavattaṅgapaccaṅgatāya suciasuciādivicāraṇavirahena ca bālakumārakakālo viya jiṇṇakālo hotīti āha “bhiyyo bālattappattiyā”ti.",
  "tika-abh02t0:233_0": "Maraṇaniddesavaṇṇanā",
  "tika-abh02t0:234_0": "193.",
  "tika-abh02t0:234_1": "“Kālassa antakassa kiriyā”ti yā loke vuccati, sā cuti,",
  "tika-abh02t0:234_2": "maraṇanti attho.",
  "tika-abh02t0:234_3": "Cavanakāloyeva vā anatikkamanīyattā visesena kāloti vutto,",
  "tika-abh02t0:234_4": "tassa kiriyā cutikkhandhānaṃ bhedappattiyeva.",
  "tika-abh02t0:234_5": "Maccu maraṇanti etthāpi samāsaṃ akatvā yo maccu vuccati bhedo,",
  "tika-abh02t0:234_6": "yañca maraṇaṃ pāṇacāgo,",
  "tika-abh02t0:234_7": "idaṃ vuccati maraṇanti visuṃ sambandho na na yujjati.",
  "tika-abh02t0:235_0": "Yassa khandhabhedassa pavattattā “tisso mato,",
  "tika-abh02t0:235_1": "phusso mato”ti vohāro hoti,",
  "tika-abh02t0:235_2": "so khandhappabandhassa anupacchinnatāya “sammutimaraṇa”nti vutto,",
  "tika-abh02t0:235_3": "pabandhasamucchedo ca “samucchedamaraṇa”nti.",
  "tika-abh02t0:235_4": "Maraṇampi dukkhanti imasmiṃ panatthe dukkhasaccakathā vaṭṭakathāti katvā “sammutimaraṇaṃ adhippeta”nti āha.",
  "tika-abh02t0:235_5": "Tasseva nāmanti tabbhāvato tadekadesabhāvato ca maraṇa-",
  "tika-abh02t0:235_6": "saddabahutte asammohatthaṃ vuttaṃ.",
  "tika-abh02t0:235_7": "Cutilakkhaṇanti “cavanatā”ti nidassitacavanalakkhaṇameva vadati.",
  "tika-abh02t0:235_8": "Sampattibhavakhandhehi viyojetīti viyogarasaṃ,",
  "tika-abh02t0:235_9": "viyogakiriyābhūtatāya vā “viyogarasa”nti vuttaṃ.",
  "tika-abh02t0:235_10": "Sattassa purimabhavato vippavāso hutvā upaṭṭhātīti vippavāsapaccupaṭṭhānaṃ.",
  "tika-abh02t0:236_0": "Maraṇantikāti maraṇassa āsannā.",
  "tika-abh02t0:236_1": "Yadi maraṇaṃ na bhavissati,",
  "tika-abh02t0:236_2": "yathāvuttaṃ kāyikaṃ cetasikañca dukkhaṃ na bhavissatīti āha “dvinnampi dukkhānaṃ vatthubhāvenā”ti.",
  "tika-abh02t0:237_0": "Pāpakammādinimittanti pāpakammanimittaṃ pāpagatinimittañcāti attho,",
  "tika-abh02t0:237_1": "kammampi vā ettha “nimitta”nti vuttaṃ upapattinimittabhāvena upaṭṭhānato.",
  "tika-abh02t0:237_2": "Tadupaṭṭhānepi hi “akataṃ vata me kalyāṇa”ntiādinā anappakaṃ domanassaṃ uppajjatīti.",
  "tika-abh02t0:237_3": "Bhaddassāti kalyāṇakammassāti attho.",
  "tika-abh02t0:237_4": "Avisesatoti “sabbesa”nti etena yojetabbaṃ.",
  "tika-abh02t0:237_5": "Sabbesanti ca yesaṃ kāyikaṃ dukkhaṃ uppajjati,",
  "tika-abh02t0:237_6": "teyeva sabbe gahitā “vitujjamānamammāna”nti visesitattā.",
  "tika-abh02t0:237_7": "Sandhīnaṃ bandhanāni sandhibandhanāni,",
  "tika-abh02t0:237_8": "tesaṃ chedanena nibbattaṃ dukkhaṃ “sandhibandhanacchedana”nti vuttaṃ. Ādi-",
  "tika-abh02t0:237_9": "saddo vā kāraṇattho,",
  "tika-abh02t0:237_10": "sandhibandhanacchedanamūlakanti attho.",
  "tika-abh02t0:238_0": "Anayabyasanāpādanaṃ viyāti anayabyasanāpatti viyāti attho.",
  "tika-abh02t0:238_1": "Vāḷādīhi kate hi anayabyasanāpādane antogadhā anayabyasanāpatti ettha nidassananti.",
  "tika-abh02t0:239_0": "Sokaniddesavaṇṇanā",
  "tika-abh02t0:240_0": "194.",
  "tika-abh02t0:240_1": "Sukhakāraṇaṃ hitaṃ,",
  "tika-abh02t0:240_2": "tassa phalaṃ sukhaṃ.",
  "tika-abh02t0:240_3": "Ñātikkhayoti bhogādīhi ñātīnaṃ parihāni maraṇañca.",
  "tika-abh02t0:240_4": "Ayaṃ pana visesoti bhogabyasanādipadatthavisesaṃ rogabyasanādīsu samāsavisesañca sandhāyāha.",
  "tika-abh02t0:240_5": "Ñātibhogā paññattimattā tabbināsāvāti iminā adhippāyena aparinipphannataṃ sandhāya “anipphannānī”ti āha.",
  "tika-abh02t0:240_6": "Aparinipphannataṃyeva hi sandhāya visuddhimagge ca “dasa rūpāni anipphannānī”ti vuttaṃ.",
  "tika-abh02t0:240_7": "Rūpakaṇḍavaṇṇanāyañhi ni “aparinipphannānī”ti vuttāni.",
  "tika-abh02t0:240_8": "Khandhavibhaṅge ca nipphādetabbassa nirodhasamāpattiādikassa nipphannatā vuttāti asabhāvadhammassa ca nipphannatā,",
  "tika-abh02t0:240_9": "nibbānasseva anipphannatāti.",
  "tika-abh02t0:241_0": "Dhamma-",
  "tika-abh02t0:241_1": "saddo hetuatthoti āha “dukkhassa uppattihetunā”ti.",
  "tika-abh02t0:241_2": "Jhāmanti daḍḍhaṃ.",
  "tika-abh02t0:241_3": "Pubbe vuttalakkhaṇādikā domanassavedanā sokoti tassa puna lakkhaṇādayo na vattabbā siyuṃ,",
  "tika-abh02t0:241_4": "tathāpi domanassavisesattā sokassa ca visiṭṭhā lakkhaṇādayo vattabbāti “kiñcāpī”tiādimāha.",
  "tika-abh02t0:241_5": "Visārarahitaṃ anto eva saṅkucitaṃ cintanaṃ,",
  "tika-abh02t0:241_6": "sukkhanaṃ vā antonijjhānaṃ.",
  "tika-abh02t0:241_7": "Parinijjhāyanaṃ dahanaṃ.",
  "tika-abh02t0:241_8": "Ñātibyasanādianurūpaṃ socanaṃ anusocanaṃ,",
  "tika-abh02t0:241_9": "taṃ taṃ vā guṇaṃ dosañca anugantvā socanaṃ tappanaṃ anusocanaṃ.",
  "tika-abh02t0:242_0": "Javanakkhaṇeti manodvārajavanakkhaṇe.",
  "tika-abh02t0:242_1": "Tathā hi taṃ dassento “ettakā me”tiādimāha.",
  "tika-abh02t0:242_2": "Kāyaviññāṇādivīthiyampi pana javanakkhaṇe domanassassa paccayo hoti eva.",
  "tika-abh02t0:242_3": "Teneva “javanakkhaṇe cā”ti āha.",
  "tika-abh02t0:242_4": "Aññathā kāyikacetasikadukkhānaṃ kāyavatthukamanodvārappavattānameva paccayoti gaṇheyya tattha visesena kāyikacetasikasaddappavattito.",
  "tika-abh02t0:243_0": "Tujjatīti “tudatī”ti vattabbe byattayavasena vuttanti veditabbaṃ.",
  "tika-abh02t0:244_0": "Paridevaniddesavaṇṇanā",
  "tika-abh02t0:245_0": "195.",
  "tika-abh02t0:245_1": "Ādevanti etenāti ādevoti ādevana-",
  "tika-abh02t0:245_2": "saddaṃ katvā assuvimocanādivikāraṃ āpajjantānaṃ tabbikārāpattiyā so saddo karaṇabhāvena vuttoti.",
  "tika-abh02t0:245_3": "Vīhipalāpādayo viya tucchaṃ vacanaṃ palāpo.",
  "tika-abh02t0:245_4": "Guṇadose kitteti bodhetīti guṇadosakittanaraso lālappa- saddo.",
  "tika-abh02t0:245_5": "Atthānatthe hiriyitabbajane ca avicāretvā puggalassa sambhamabhāvo hutvā paridevana-",
  "tika-abh02t0:245_6": "saddo upaṭṭhātīti “sambhamapaccupaṭṭhāno”ti vutto,",
  "tika-abh02t0:245_7": "sokavatthuavighātena vā sambhamo,",
  "tika-abh02t0:245_8": "na uttāsasambhamo,",
  "tika-abh02t0:245_9": "so ca paridevana-",
  "tika-abh02t0:245_10": "saddena pākaṭo hotīti paridevo “sambhamapaccupaṭṭhāno”ti vutto.",
  "tika-abh02t0:246_0": "Sokābhibhūto paridevananimittaṃ muṭṭhipothanādīni karoti,",
  "tika-abh02t0:246_1": "paridevananimittameva ca ñātiabbhatthaṅgamanādīni cintetīti paridevassa dukkhadomanassānaṃ vatthubhāvo vutto.",
  "tika-abh02t0:247_0": "Bhiyyoti yena vinā na hoti,",
  "tika-abh02t0:247_1": "tato paridevasamuṭṭhāpakadomanassato,",
  "tika-abh02t0:247_2": "pubbe vuttadukkhato vā bhiyyo,",
  "tika-abh02t0:247_3": "kaṇṭhoṭṭhatāluādisosajatopi vā bhiyyoti aññañca kāyikaṃ cetasikaṃ taṃnidānadukkhaṃ saṅgaṇhāti.",
  "tika-abh02t0:248_0": "Dukkhadomanassaniddesavaṇṇanā",
  "tika-abh02t0:249_0": "196- 7.",
  "tika-abh02t0:249_1": "Kāyikaṃ dukkhaṃ kāyikassa dukkhassa upanissayapaccayoti “dukkhitassa dukkhaṃ uppajjatī”ti vuttaṃ.",
  "tika-abh02t0:249_2": "Etena dukkhena abhibhūtattā nakkhattaṃ kīḷituṃ na labhāmīti balavadomanassaṃ uppajjatīti dukkhassa domanassavatthutā hoti.",
  "tika-abh02t0:250_0": "Attano pavattikkhaṇaṃ sandhāya “pīḷetī”ti vuttaṃ kāyikadukkhaṃ, tadupanissayato vā.",
  "tika-abh02t0:251_0": "Āvaṭṭantīti parivaṭṭanti.",
  "tika-abh02t0:251_1": "Vivaṭṭantīti pabbhāre khittatthambho viya ludhanti.",
  "tika-abh02t0:251_2": "Mūlacchinnarukkho viya chinnapapātaṃ papatanti,",
  "tika-abh02t0:251_3": "paridayhamānacittā purimadomanassupanissayavasena cintenti,",
  "tika-abh02t0:251_4": "vigate domanasse tathācintanaṃ natthīti.",
  "tika-abh02t0:252_0": "Upāyāsaniddesavaṇṇanā",
  "tika-abh02t0:253_0": "198.",
  "tika-abh02t0:253_1": "Sabbavisayappaṭipattinivāraṇavasena samantato sīdanaṃ saṃsīdanaṃ,",
  "tika-abh02t0:253_2": "uṭṭhetumpi asakkuṇeyyatākaraṇavasena atibalavaṃ,",
  "tika-abh02t0:253_3": "virūpaṃ vā sīdanaṃ visīdanaṃ.",
  "tika-abh02t0:253_4": "Aññaṃ visayaṃ agantvā ñātibyasanādīsu virūpo āsaṅgo tattheva avabandhatā byāsatti.",
  "tika-abh02t0:253_5": "Nitthunanakaraṇato nitthunanaraso.",
  "tika-abh02t0:253_6": "Visīdanaṃ visādo.",
  "tika-abh02t0:254_0": "Sayaṃ na dukkho dosattā saṅkhārakkhandhapariyāpannadhammantarattā vā.",
  "tika-abh02t0:254_1": "Ye pana domanassameva upāyāsoti vadeyyuṃ,",
  "tika-abh02t0:254_2": "te “upāyāso tīhi khandhehi ekenāyatanena ekāya dhātuyā sampayutto,",
  "tika-abh02t0:254_3": "ekena khandhena ekenāyatanena ekāya dhātuyā kehici sampayutto”ti imāya pāḷiyā paṭikkhipitabbā.",
  "tika-abh02t0:254_4": "Visādappattiyā sukhadukkhakāraṇaṃ agaṇayitvā dukkhaṭṭhānādīni karontānaṃ upāyāso kāyikadukkhassa vatthu hoti,",
  "tika-abh02t0:254_5": "visādanavaseneva ñātivināsādīni cintentānaṃ domanassassa.",
  "tika-abh02t0:254_6": "Attano pavattikkhaṇeyeva upāyāso domanassasampayogato cittaṃ paridahati,",
  "tika-abh02t0:254_7": "avipphārikatākaraṇavasena kāyaṃ visādeti,",
  "tika-abh02t0:254_8": "tadubhayakaraṇeneva tato paraṃ taṃnimittaṃ kāyikaṃ cetasikañca adhimattaṃ dukkhaṃ janayatīti dukkho vutto.",
  "tika-abh02t0:255_0": "Appiyasampayoganiddesavaṇṇanā",
  "tika-abh02t0:256_0": "199.",
  "tika-abh02t0:256_1": "Na appiyantīti na gamiyanti,",
  "tika-abh02t0:256_2": "na pavesīyantīti attho.",
  "tika-abh02t0:256_3": "Anatthanti byasanaṃ,",
  "tika-abh02t0:256_4": "dukkhaṃ vā.",
  "tika-abh02t0:256_5": "Ahitanti tassa hetuṃ.",
  "tika-abh02t0:256_6": "Dutiye atthavikappe atthaṃ na kāmentīti anatthakāmātiādi asamatthasamāsopi yojito.",
  "tika-abh02t0:256_7": "“Asūriyapassāni mukhānī”tiādīsu viya hi yena samāso,",
  "tika-abh02t0:256_8": "na tassāyaṃ paṭisedhako a- kāroti.",
  "tika-abh02t0:256_9": "Yasmiṃ kismiñci nibbhaye yogakkhema-",
  "tika-abh02t0:256_10": "saddo niruḷho dukkhayogato khemattā.",
  "tika-abh02t0:257_0": "Saṅgatiādīsu saṅkhāravasena yaṃ labbhati,",
  "tika-abh02t0:257_1": "taṃ gahetabbaṃ.",
  "tika-abh02t0:257_2": "Na hi saṅkhārānaṃ ṭhānanisajjādayo bhojanādikiccesu vā sahakaraṇaṃ vijjatīti pacchimadvayaṃ tadatthavasena labbhatīti na sakkā vattunti.",
  "tika-abh02t0:257_3": "Yaṃ labbhatīti vā yaṃ atthajātaṃ labbhatīti attho.",
  "tika-abh02t0:257_4": "Tena yathā labbhati saṅgatiādīsu attho,",
  "tika-abh02t0:257_5": "tathā yojetabbo.",
  "tika-abh02t0:257_6": "Puggalassa hi saṅgati gantvā saṅkhārehi saṃyogo hoti,",
  "tika-abh02t0:257_7": "āgatehi ca tehi,",
  "tika-abh02t0:257_8": "puggalassa ca attano ṭhānādīsu saṅkhārehi sahabhāvo hoti,",
  "tika-abh02t0:257_9": "sabbakiriyāsu ca missībhāvoti.",
  "tika-abh02t0:257_10": "Anatthabhāvo upaddavabhāvo.",
  "tika-abh02t0:258_0": "Aniṭṭhānaṃ āpāthagamanamattaṃ taṃgahaṇamattañca appiyasampayogo,",
  "tika-abh02t0:258_1": "na pana pathaviphassādayo viya appiyasampayogo nāma eko dhammo atthīti āha “so atthato eko dhammo nāma natthī”ti.",
  "tika-abh02t0:258_2": "Aniṭṭhāni kaṇṭakādīni amittā ca usuādīhi vijjhanādidukkhaṃ uppādenti.",
  "tika-abh02t0:259_0": "Idhāti imasmiṃ loke dukkhaṃ hotīti vā idha imasmiṃ dukkhasaccaniddese dukkho vuttoti vā yojetabbaṃ.",
  "tika-abh02t0:260_0": "Piyavippayoganiddesavaṇṇanā",
  "tika-abh02t0:261_0": "200.",
  "tika-abh02t0:261_1": "Minantīti nāḷiyādīsu dhaññaṃ viya anto pakkhipanti,",
  "tika-abh02t0:261_2": "na bahi karontīti attho. Amā-",
  "tika-abh02t0:261_3": "saddo sahabhāvadīpako.",
  "tika-abh02t0:261_4": "Ñāyanti vā ajjhattikāicceva.",
  "tika-abh02t0:261_5": "Ñātibyasanādiko hutvā upaṭṭhātīti byasanapaccupaṭṭhāno.",
  "tika-abh02t0:261_6": "Sokuppādaneneva sarīraṃ sosenti,",
  "tika-abh02t0:261_7": "kisaṃ karonti,",
  "tika-abh02t0:261_8": "akisampi nirojatākaraṇena milāpenti,",
  "tika-abh02t0:261_9": "tato ca kāyikaṃ dukkhaṃ uppajjatīti taduppādakatā vuttā.",
  "tika-abh02t0:262_0": "Sokasarasamappitāti etena cetasikadukkhaṃ dasseti, vitujjantīti etena kāyikaṃ dukkhaṃ.",
  "tika-abh02t0:263_0": "Icchāniddesavaṇṇanā",
  "tika-abh02t0:264_0": "201.",
  "tika-abh02t0:264_1": "Yasmiṃ kāle jātiyā na āgantabbaṃ,",
  "tika-abh02t0:264_2": "taṃ kālaṃ gahetvā āha “parinibbutesu ca vijjamānaṃ jātiyā anāgamana”nti.",
  "tika-abh02t0:264_3": "Yampīti yenapīti attho vutto.",
  "tika-abh02t0:264_4": "Yadāpi pana yaṃ-",
  "tika-abh02t0:264_5": "saddo “iccha”nti etaṃ apekkhati,",
  "tika-abh02t0:264_6": "tadāpi alābhavisiṭṭhā icchā vuttā hoti.",
  "tika-abh02t0:264_7": "Yadā “na labhatī”ti etaṃ apekkhati,",
  "tika-abh02t0:264_8": "tadā icchāvisiṭṭho alābho vutto hoti.",
  "tika-abh02t0:264_9": "So panatthato añño dhammo natthi,",
  "tika-abh02t0:264_10": "tathāpi alabbhaneyyaicchāva vuttā hoti.",
  "tika-abh02t0:264_11": "Apāpuṇitabbesu pavattattā eva “appattipaccupaṭṭhānā”ti vuttā.",
  "tika-abh02t0:264_12": "Yattha hi sā icchā pavattā,",
  "tika-abh02t0:264_13": "taṃ vatthuṃ apāpuṇantī hutvā gayhatīti.",
  "tika-abh02t0:265_0": "Chinnabhinnagaṇenāti nillajjena dhuttagaṇena, kappaṭikagaṇena vā.",
  "tika-abh02t0:266_0": "Vighātamayanti cittavighātamayaṃ domanassaṃ cittavighātato eva uppannaṃ ubbandhanajarātisārādikāyikaṃ dukkhañca.",
  "tika-abh02t0:266_1": "Icchitālābhanti alabbhaneyyaicchameva vadati.",
  "tika-abh02t0:267_0": "Upādānakkhandhaniddesavaṇṇanā",
  "tika-abh02t0:268_0": "202.",
  "tika-abh02t0:268_1": "Vitthiṇṇassa dukkhassa ettakanti dassanaṃ dukkhassa saṅkhepo,",
  "tika-abh02t0:268_2": "taṃ kātuṃ na sakkā vitthārassa anantattā.",
  "tika-abh02t0:268_3": "Dukkhavitthāragataṃ pana desanāvitthāraṃ pahāya yattha sabbo dukkhavitthāro samodhānaṃ gacchati,",
  "tika-abh02t0:268_4": "tattha desanāya vavatthānaṃ saṅkhepo,",
  "tika-abh02t0:268_5": "taṃ kātuṃ sakkā tādisassa vatthuno sabbhāvā.",
  "tika-abh02t0:269_0": "Desaṃ jānanto maggakkhāyikapuriso desako.",
  "tika-abh02t0:269_1": "Bhagavāpi dukkhassa desako.",
  "tika-abh02t0:269_2": "“Dukkhantadesakenā”ti vā pāṭho,",
  "tika-abh02t0:269_3": "dukkhantakkhāyikoti attho.",
  "tika-abh02t0:270_0": "Pāvakādayo yathā indhanādīni bādhenti,",
  "tika-abh02t0:270_1": "evaṃ bādhayamānā.",
  "tika-abh02t0:270_2": "Māraṇantikadukkhābhighātenāti iminā atipākaṭena jātijarādukkhavighātajasokādayo dasseti.",
  "tika-abh02t0:270_3": "Tatoti paridevato uddhaṃ.",
  "tika-abh02t0:270_4": "Kaṇṭha sosādi sandhi bandhacchedanādi janaka dhātukkhobha samāyogato kāyassa ābādhanadukkhaṃ dukkhaṃ.",
  "tika-abh02t0:270_5": "Yesu kesucīti tissassa vā phussassa vā upādānakkhandhesu sabbampi cakkhurogādidukkhaṃ sabbasattagataṃ evaṃpakāramevāti saṅkhipitvā dassentoti attho.",
  "tika-abh02t0:271_0": "Dukkhasaccaniddesavaṇṇanā niṭṭhitā.",
  "tika-abh02t0:272_0": "2. Samudayasaccaniddesavaṇṇanā",
  "tika-abh02t0:273_0": "203.",
  "tika-abh02t0:273_1": "Uttarapadalopaṃ katvā “punabbhavakaraṇaṃ punobbhavo”tiāha.",
  "tika-abh02t0:273_2": "“Manosamphasso”ti ettha mano viya ca purimapadassa okārantatā daṭṭhabbā.",
  "tika-abh02t0:273_3": "Atha vā sīlaṭṭhena ika-",
  "tika-abh02t0:273_4": "saddena gamiyatthattā kiriyāvācakassa saddassa adassanaṃ daṭṭhabbaṃ yathā “apūpabhakkhanasīlo āpūpiko”ti.",
  "tika-abh02t0:273_5": "“Taddhitā”iti bahuvacananiddesā vicittattā vā taddhitānaṃ abhidhānalakkhaṇattā vā “punabbhavaṃ detī”tiādīsu atthesu ponobbhavikasaddasiddhi daṭṭhabbā.",
  "tika-abh02t0:273_6": "Tattha kammasahajātā punabbhavaṃ deti,",
  "tika-abh02t0:273_7": "kammasahāyabhūtā tadasahajātā punabbhavāya saṃvattati,",
  "tika-abh02t0:273_8": "duvidhāpi punappunaṃ bhave nibbatteti.",
  "tika-abh02t0:273_9": "Tenevāha “punabbhavassa dāyikāpī”tiādi.",
  "tika-abh02t0:273_10": "Ponobbhavikāyevāti nāmaṃ labhatīti punabbhavaṃ dāyikāpi adāyikāpi punabbhavaṃ deticceva ponobbhavikāti",
  "tika-abh02t0:273_11": "samānavipākāti nāmaṃ labhati samānasabhāvattā tadānubhāvattā ca.",
  "tika-abh02t0:273_12": "Evaṃ itaresu daṭṭhabbaṃ.",
  "tika-abh02t0:273_13": "Tattha upadhimhi yathānibbatte attabhāve vipaccanakammaṃ etissāti upadhivepakkā.",
  "tika-abh02t0:273_14": "Nandanaṭṭhena nandī,",
  "tika-abh02t0:273_15": "rañjanaṭṭhena rāgo.",
  "tika-abh02t0:273_16": "Yo ca nandirāgo,",
  "tika-abh02t0:273_17": "yā ca taṇhā,",
  "tika-abh02t0:273_18": "ubhayametaṃ ekatthaṃ,",
  "tika-abh02t0:273_19": "byañjanameva nānanti taṇhā “nandirāgena saddhiṃ atthato ekattaṃ gatā”ti vuttā.",
  "tika-abh02t0:273_20": "Rāgasambandhena “uppannassā”ti vuttaṃ.",
  "tika-abh02t0:273_21": "Rūpārūpabhavarāgo visuṃ vakkhatīti kāmabhave eva bhavapatthanāuppatti vuttāti veditabbā.",
  "tika-abh02t0:274_0": "Tasmiṃ tasmiṃ piyarūpe paṭhamuppattivasena “uppajjatī”ti vuttā,",
  "tika-abh02t0:274_1": "punappunaṃ pavattivasena “nivisatī”ti,",
  "tika-abh02t0:274_2": "pariyuṭṭhānānusayavasena vā uppattinivesā yojetabbā.",
  "tika-abh02t0:274_3": "Sampattiyanti manussasobhagge devatte ca.",
  "tika-abh02t0:274_4": "Attano cakkhunti savatthukaṃ cakkhumāha,",
  "tika-abh02t0:274_5": "sapasādaṃ vā maṃsapiṇḍaṃ.",
  "tika-abh02t0:274_6": "Vippasannapañcapasādanti parisuddhanīlapītalohitakaṇhaodātavaṇṇapasādaṃ.",
  "tika-abh02t0:274_7": "Rajatapanāḷikaṃ viya chiddaṃ abbhantare odātattā.",
  "tika-abh02t0:274_8": "Pāmaṅgasuttaṃ viya lambakaṇṇabaddhaṃ.",
  "tika-abh02t0:274_9": "Tuṅgā uccā dīghā nāsikā tuṅganāsikā,",
  "tika-abh02t0:274_10": "evaṃ laddhavohāraṃ attano ghānaṃ.",
  "tika-abh02t0:274_11": "“Laddhavohārā”ti vā pāṭho.",
  "tika-abh02t0:274_12": "Tasmiṃ sati tuṅgā nāsikā yesaṃ,",
  "tika-abh02t0:274_13": "te tuṅganāsikā.",
  "tika-abh02t0:274_14": "Evaṃ laddhavohārā sattā attano ghānanti yojanā kātabbā.",
  "tika-abh02t0:274_15": "Jivhaṃ…pe…",
  "tika-abh02t0:274_16": "maññanti vaṇṇā saṇṭhānato kiccato ca. Manaṃ…pe…",
  "tika-abh02t0:274_17": "uḷāraṃ maññanti atītādiatthavicinanasamatthaṃ.",
  "tika-abh02t0:274_18": "Attanā paṭiladdhānīti ajjhattañca sarīragandhādīni bahiddhā ca vilepanagandhādīni.",
  "tika-abh02t0:274_19": "Uppajjamānā uppajjatīti yadā uppajjamānā hoti,",
  "tika-abh02t0:274_20": "tadā ettha uppajjatīti sāmaññena gahitā uppādakiriyā lakkhaṇabhāvena vuttā,",
  "tika-abh02t0:274_21": "visayavisiṭṭhā lakkhitabbabhāvena.",
  "tika-abh02t0:274_22": "Na hi sāmaññavisesehi nānattavohāro na hotīti.",
  "tika-abh02t0:274_23": "Uppajjamānāti vā anicchito uppādo hetubhāvena vutto.",
  "tika-abh02t0:274_24": "Uppajjatīti nicchito phalabhāvena “yadi uppajjamānā hoti,",
  "tika-abh02t0:274_25": "ettha uppajjatī”ti.",
  "tika-abh02t0:274_26": "So hi tena upayojito viya hoti.",
  "tika-abh02t0:275_0": "Samudayasaccaniddesavaṇṇanā niṭṭhitā.",
  "tika-abh02t0:276_0": "3. Nirodhasaccaniddesavaṇṇanā",
  "tika-abh02t0:277_0": "204. Anūhateti anuddhate, appahīneti attho.",
  "tika-abh02t0:278_0": "Sīho vedhake paṭipajjati,",
  "tika-abh02t0:278_1": "na usumhi,",
  "tika-abh02t0:278_2": "suvāno leḍḍumhi paṭipajjati,",
  "tika-abh02t0:278_3": "na pahārake.",
  "tika-abh02t0:278_4": "Khayagamanavasena virajjati,",
  "tika-abh02t0:278_5": "appavattigamanavasena nirujjhati.",
  "tika-abh02t0:278_6": "Anapekkhatāya cajanavasena hānivasena ca cajīyati,",
  "tika-abh02t0:278_7": "puna yathā na pavattati,",
  "tika-abh02t0:278_8": "tathā dūrakhipanavasena paṭinissajjīyati,",
  "tika-abh02t0:278_9": "bandhanabhūtāya mocanavasena muccati,",
  "tika-abh02t0:278_10": "asaṃkilesavasena na allīyati.",
  "tika-abh02t0:278_11": "Āyūhanaṃ samudayo,",
  "tika-abh02t0:278_12": "tappaṭipakkhavasena anāyūhanaṃ.",
  "tika-abh02t0:279_0": "Apaññattinti apaññāpanaṃ,",
  "tika-abh02t0:279_1": "“tittaalābu atthī”ti vohārābhāvaṃ vā.",
  "tika-abh02t0:279_2": "Tittaalābuvalliyā appavattiṃ icchanto puriso viya maggo daṭṭhabbo,",
  "tika-abh02t0:279_3": "tassa tassā appavattininnacittassa mūlacchedanaṃ viya maggassa nibbānārammaṇassa taṇhāpahānaṃ.",
  "tika-abh02t0:279_4": "Tadāppavatti viya taṇhāya appavattibhūtaṃ nibbānaṃ daṭṭhabbaṃ.",
  "tika-abh02t0:279_5": "Dutiyūpamāya dakkhiṇadvāraṃ viya nibbānaṃ,",
  "tika-abh02t0:279_6": "coraghātakā viya maggo daṭṭhabbo,",
  "tika-abh02t0:279_7": "purimā vā upamā maggena niruddhāya piyarūpasātarūpesu niruddhāti vattabbatādassanatthaṃ vuttā,",
  "tika-abh02t0:279_8": "pacchimā nibbānaṃ āgamma niruddhāyapi.",
  "tika-abh02t0:280_0": "Nirodhasaccaniddesavaṇṇanā niṭṭhitā.",
  "tika-abh02t0:281_0": "4. Maggasaccaniddesavaṇṇanā",
  "tika-abh02t0:282_0": "205.",
  "tika-abh02t0:282_1": "Aññamaggapaṭikkhepanatthanti titthiyehi kappitassa maggassa dukkhanirodhagāminipaṭipadābhāvaṃ paṭikkhepetunti attho,",
  "tika-abh02t0:282_2": "aññassa vā maggabhāvapaṭikkhepo aññamaggapaṭikkhepo.",
  "tika-abh02t0:282_3": "Puggalassa ariyabhāvakarattā ariyaṃ karotīti ariyo,",
  "tika-abh02t0:282_4": "ariyaphalapaṭilābhakarattā ariyaṃ labhāpeti janetīti ariyo.",
  "tika-abh02t0:282_5": "Attano kiccavasena phalavasena ca ariyanāmalābho eva vuttoti daṭṭhabbo.",
  "tika-abh02t0:282_6": "Aṭṭha aṅgāni assāti aññapadatthasamāsaṃ akatvā “aṭṭhaṅgāni assa santīti aṭṭhaṅgiko”ti padasiddhi daṭṭhabbā.",
  "tika-abh02t0:283_0": "Caturaṅgasamannāgatā vācā janaṃ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena",
  "tika-abh02t0:283_1": "jane sampayutte ca pariggaṇhanakiccavatī hotīti “pariggahalakkhaṇā”ti vuttā.",
  "tika-abh02t0:283_2": "Yathā cīvarakammādiko kammanto ekaṃ kātabbaṃ samuṭṭhāpeti nipphādeti,",
  "tika-abh02t0:283_3": "taṃtaṃkiriyānipphādako vā cetanāsaṅkhāto kammanto hatthapādacalanādikaṃ kiriyaṃ samuṭṭhāpeti,",
  "tika-abh02t0:283_4": "evaṃ sāvajjakattabbakiriyāsamuṭṭhāpakamicchākammantappahānena sammākammanto niravajjasamuṭṭhāpanakiccavā hoti,",
  "tika-abh02t0:283_5": "sampayuttadhamme ca samuṭṭhāpento eva pavattatīti “samuṭṭhāpanalakkhaṇo”ti vutto.",
  "tika-abh02t0:283_6": "Kāyavācānaṃ khandhasantānassa ca saṃkilesabhūtamicchāājīvappahānena sammāājīvo “vodāpanalakkhaṇo”ti vutto.",
  "tika-abh02t0:284_0": "Attano paccanīkakilesā diṭṭhekaṭṭhā avijjādayo.",
  "tika-abh02t0:284_1": "Passatīti pakāsetīti attho.",
  "tika-abh02t0:284_2": "Teneva hi aṅgena tattha paccavekkhaṇā pavattatīti.",
  "tika-abh02t0:284_3": "Tathevāti attano paccanīkakilesehi saddhinti attho.",
  "tika-abh02t0:285_0": "Kiccatoti pubbabhāgehi dukkhādiñāṇehi kattabbakiccassa idha nipphattito,",
  "tika-abh02t0:285_1": "imasseva vā ñāṇassa dukkhādippakāsanakiccato.",
  "tika-abh02t0:285_2": "Tīṇi nāmāni labhati kāmasaṅkappādippahānakiccanipphattito.",
  "tika-abh02t0:285_3": "Sikkhāpadavibhaṅge “viraticetanā sabbe sampayuttadhammā ca sikkhāpadānī”ti vuttāti tattha padhānānaṃ",
  "tika-abh02t0:285_4": "viraticetanānaṃ vasena “viratiyopi honti cetanāyopī”ti āha.",
  "tika-abh02t0:285_5": "Musāvādādīhi viramaṇakāle vā viratiyo subhāsitādivācābhāsanādikāle ca cetanāyo yojetabbā,",
  "tika-abh02t0:285_6": "maggakkhaṇe viratiyova cetanānaṃ amaggaṅgattā ekassa ñāṇassa dukkhādiñāṇatā viya ekāya viratiyā musāvādādiviratibhāvo",
  "tika-abh02t0:285_7": "viya ca ekāya cetanāya sammāvācādikiccattayasādhanasabhāvābhāvā sammāvācādibhāvāsiddhito,",
  "tika-abh02t0:285_8": "taṃsiddhiyañca aṅgattayattāsiddhito ca.",
  "tika-abh02t0:286_0": "Pubbabhāgepi maggakkhaṇepi sammāsamādhi evāti yadipi samādhiupakārakānaṃ abhiniropanānumajjanasampiyāyanabrūhanasantasukhānaṃ",
  "tika-abh02t0:286_1": "vitakkādīnaṃ vasena catūhi jhānehi sammāsamādhi vibhatto,",
  "tika-abh02t0:286_2": "tathāpi vāyāmo viya anuppannākusalānuppādanādicatuvāyāmakiccaṃ,",
  "tika-abh02t0:286_3": "sati viya ca asubhāsukhāniccānattesu kāyādīsu subhādisaññāpahānacatusatikiccaṃ,",
  "tika-abh02t0:286_4": "eko samādhi catukkajjhānasamādhikiccaṃ na sādhetīti pubbabhāgepi paṭhamajjhānasamādhicitte jhānasamādhi paṭhamajjhānasamādhi eva maggakkhaṇepi,",
  "tika-abh02t0:286_5": "tathā pubbabhāgepi catutthajjhānasamādhicitte jhānasamādhi catutthajjhānasamādhi eva maggakkhaṇepīti attho.",
  "tika-abh02t0:287_0": "Vacībhedassa upakārako vitakko sāvajjānavajjavacībhedanivattanapavattanakarāya sammāvācāyapi upakārako evāti “svāya”ntiādimāha.",
  "tika-abh02t0:287_1": "Vacībhedaniyāmikā vācā kāyikakiriyāniyāmakassa sammākammantassa upakārikā.",
  "tika-abh02t0:287_2": "Idaṃ vīriyanti catusammappadhānavīriyaṃ.",
  "tika-abh02t0:287_3": "Gatiyoti nipphattiyo,",
  "tika-abh02t0:287_4": "kiccādisabhāve vā.",
  "tika-abh02t0:287_5": "Samanvesitvāti upadhāretvā.",
  "tika-abh02t0:288_0": "Purimāni dve saccāni uggaṇhitvāti sambandho.",
  "tika-abh02t0:288_1": "Iṭṭhaṃ kantanti nirodhamaggesu ninnabhāvaṃ dasseti,",
  "tika-abh02t0:288_2": "na abhinandanaṃ,",
  "tika-abh02t0:288_3": "tanninnabhāvoyeva ca tattha kammakaraṇaṃ daṭṭhabbaṃ.",
  "tika-abh02t0:289_0": "Kiccatoti pariññādito.",
  "tika-abh02t0:289_1": "Ārammaṇapaṭivedhoti sacchikiriyāpaṭivedhamāha.",
  "tika-abh02t0:289_2": "Sabbampi paṭivedhañāṇaṃ lokuttaranti kasmā vuttaṃ,",
  "tika-abh02t0:289_3": "nanu uggahādipaṭivedho ca paṭivedhova,",
  "tika-abh02t0:289_4": "na ca so lokuttaroti? Na,",
  "tika-abh02t0:289_5": "kevalena paṭivedha-",
  "tika-abh02t0:289_6": "saddena uggahādipaṭivedhānaṃ avacanīyattā,",
  "tika-abh02t0:289_7": "paṭivedhanimittattā vā uggahādivasena pavattaṃ dukkhādīsu pubbabhāge ñāṇaṃ “paṭivedho”ti vuttaṃ,",
  "tika-abh02t0:289_8": "na paṭivedhattā,",
  "tika-abh02t0:289_9": "paṭivedhabhūtameva pana ñāṇaṃ sandhāyāha “sabbampi paṭivedhañāṇaṃ lokuttara”nti.",
  "tika-abh02t0:289_10": "Uggahaparipucchāñāṇānipi savanañāṇe eva avarodhaṃ gacchantīti “savanadhāraṇasammasanañāṇaṃ lokiya”nti tividhameva ñāṇamāha.",
  "tika-abh02t0:289_11": "Uggahādīhi saccapariggaṇhanaṃ pariggaho.",
  "tika-abh02t0:290_0": "Payogoti kiriyā,",
  "tika-abh02t0:290_1": "vāyāmo vā.",
  "tika-abh02t0:290_2": "Tassa mahantatarassa icchitabbataṃ dukkarataratañca upamāhi dasseti “bhavaggagahaṇattha”ntiādinā.",
  "tika-abh02t0:291_0": "Padaghātanti ettha gatamaggo “pada”nti vuccati.",
  "tika-abh02t0:291_1": "Yena cupāyena kāraṇena kāmavitakko uppajjati,",
  "tika-abh02t0:291_2": "so tassa gatamaggoti tassa ghāto padaghāto.",
  "tika-abh02t0:291_3": "Ussukkāpetvāti uddhaṃ uddhaṃ santivisesayuttaṃ katvā,",
  "tika-abh02t0:291_4": "vaḍḍhetvāti attho.",
  "tika-abh02t0:292_0": "Pāḷiyaṃ vibhattesūti katarapāḷiyaṃ?",
  "tika-abh02t0:292_1": "Dhammasaṅgahe tāva aṭṭha kasiṇāni dasa asubhā cattāro brahmavihārā cattāri āruppāni vibhattāni,",
  "tika-abh02t0:292_2": "āgamesu dasa anussatiyo āhāre paṭikūlasaññā catudhātuvavatthānanti imāni cāti tattha tattha vibhattaṃ.",
  "tika-abh02t0:292_3": "Imesu tīsūti kāmādīsu tīsu ṭhānesu.",
  "tika-abh02t0:293_0": "Micchāvācāsaṅkhātāyāti etena ekāya cetanāya pahātabbaekattaṃ dasseti.",
  "tika-abh02t0:293_1": "Idha ariyasāvako sakalyāṇaputhujjanako sekkho.",
  "tika-abh02t0:293_2": "Kāyadvāravītikkamāti ājīvahetukato pāṇātipātādito visuṃ visuṃ viramaṇaṃ yojetabbaṃ.",
  "tika-abh02t0:294_0": "Ayaṃ panassāti maggabhāvena catubbidhampi ekattena gahetvā assa maggassa ayaṃ jhānavasena sabbasadisasabbāsadisaekaccasadisatā viseso.",
  "tika-abh02t0:294_1": "Pādakajjhānaniyāmena hotīti idha pādakajjhānaniyāmaṃ dhuraṃ katvā āha,",
  "tika-abh02t0:294_2": "aṭṭhasāliniyaṃ pana vipassanāniyāmaṃ tattha sabbavādāvirodhato,",
  "tika-abh02t0:294_3": "idha pana sammasitajjhānapuggalajjhāsayavādanivattanato pādakajjhānaniyāmaṃ.",
  "tika-abh02t0:294_4": "Vipassanāniyāmo pana sādhāraṇattā idhāpi na paṭikkhittoti daṭṭhabbo.",
  "tika-abh02t0:294_5": "Aññe cācariyavādā vakkhamānā vibhajitabbāti yathāvuttameva tāva pādakajjhānaniyāmaṃ vibhajanto āha “pādakajjhānaniyāmena tāvā”ti.",
  "tika-abh02t0:295_0": "Āruppe catukkapañcaka…pe…",
  "tika-abh02t0:295_1": "vuttaṃ aṭṭhasāliniyanti adhippāyo.",
  "tika-abh02t0:295_2": "Nanu tattha “āruppe tikacatukkajjhānaṃ uppajjatī”ti vuttaṃ,",
  "tika-abh02t0:295_3": "na “catukkapañcakajjhāna”nti? Saccaṃ,",
  "tika-abh02t0:295_4": "yesu pana saṃsayo atthi,",
  "tika-abh02t0:295_5": "tesaṃ uppattidassanena,",
  "tika-abh02t0:295_6": "tenatthato catukkapañcakajjhānaṃ uppajjatīti vuttameva hotīti evamāhāti veditabbaṃ.",
  "tika-abh02t0:295_7": "Samudāyañca apekkhitvā “tañca lokuttaraṃ,",
  "tika-abh02t0:295_8": "na lokiya”nti āha.",
  "tika-abh02t0:295_9": "Catutthajjhānameva hi lokiyaṃ tattha uppajjati,",
  "tika-abh02t0:295_10": "na catukkaṃ pañcakañcāti.",
  "tika-abh02t0:295_11": "Ettha kathanti pādakajjhānassa abhāvā kathaṃ daṭṭhabbanti attho.",
  "tika-abh02t0:295_12": "Taṃjhānikāva tassa tattha tayo maggā uppajjanti tajjhānikaṃ paṭhamaphalādiṃ pādakaṃ katvā uparimaggabhāvanāyāti adhippāyo,",
  "tika-abh02t0:295_13": "tikacatukkajjhānikaṃ pana maggaṃ bhāvetvā tatthuppannassa arūpajjhānaṃ tajjhānikaṃ phalañca pādakaṃ katvā",
  "tika-abh02t0:295_14": "uparimaggabhāvanāya aññajhānikāpi uppajjantīti jhānaṅgādiniyāmikā pubbābhisaṅkhārasamāpatti pādakaṃ,",
  "tika-abh02t0:295_15": "na sammasitabbāti phalassapi pādakatā daṭṭhabbā.",
  "tika-abh02t0:296_0": "Dukkhañāṇādīnaṃ rūpādichaḷārammaṇattā nekkhammasaṅkappādīnaṃ kasiṇāditaṃtaṃkusalārammaṇārammaṇattā sammāvācādīnaṃ",
  "tika-abh02t0:296_1": "aṅgānaṃ taṃtaṃviramitabbādiārammaṇattā “yathānurūpa”nti āha.",
  "tika-abh02t0:296_2": "Tadanurūpoti avippaṭisārakarasīlaṃ vāyāmassa visesapaccayoti sīlānurūpatā vāyāmassa vuttā sampayuttassapi,",
  "tika-abh02t0:296_3": "sampayuttasseva ca vacanato “sīlabhūmiyaṃ patiṭṭhitassā”ti avatvā “patiṭṭhamānassā”ti vuttaṃ.",
  "tika-abh02t0:296_4": "Cetaso asammosoti “ekārakkho”ti ettha vuttena satārakkhena cetaso rakkhitatā.",
  "tika-abh02t0:296_5": "Tenāha “iti…pe…",
  "tika-abh02t0:296_6": "suvihitacittārakkhassā”ti.",
  "tika-abh02t0:297_0": "Āsavakkhayañāṇassa vijjābhāvo vuttoti āsavakkhayasaṅkhāte magge tīhi khandhehi saṅgahite paññākkhandho vijjā,",
  "tika-abh02t0:297_1": "sīlassa catunnañca jhānānaṃ caraṇabhāvo vuttoti itare dve khandhā caraṇaṃ.",
  "tika-abh02t0:297_2": "Yanti etena nibbānaṃ gacchantīti yānaṃ,",
  "tika-abh02t0:297_3": "vipassanāva yānaṃ vipassanāyānaṃ.",
  "tika-abh02t0:297_4": "Sīlaṃ samādhissa visesapaccayo,",
  "tika-abh02t0:297_5": "samādhi vipassanāyāti samathassa upakārattā sīlakkhandho ca samathayānena saṅgahito.",
  "tika-abh02t0:297_6": "Vipassanāyānena kāmesu ādīnavaṃ vibhāvento samathayānena nirāmisaṃ jhānasukhaṃ apariccajanto antadvayakummaggaṃ vivajjeti.",
  "tika-abh02t0:297_7": "Paññā viya mohassa,",
  "tika-abh02t0:297_8": "sīlasamādhayo ca dosalobhānaṃ ujuvipaccanīkā adosālobhehi sādhetabbattā.",
  "tika-abh02t0:297_9": "Sīlasamādhipaññāyogato ādimajjhapariyosānakalyāṇaṃ.",
  "tika-abh02t0:297_10": "Sīlādīni hi sāsanassa ādimajjhapariyosānanti.",
  "tika-abh02t0:297_11": "Yasmiṃ ṭhito maggaṭṭho phalaṭṭho ca ariyo hoti,",
  "tika-abh02t0:297_12": "taṃ maggaphalasaṅkhātaṃ khandhattayasaṅgahitaṃ sāsanaṃ ariyabhūmi.",
  "tika-abh02t0:298_0": "Maggasaccaniddesavaṇṇanā niṭṭhitā.",
  "tika-abh02t0:299_0": "Suttantabhājanīyavaṇṇanā niṭṭhitā.",
  "tika-abh02t0:300_0": "2. Abhidhammabhājanīyavaṇṇanā",
  "tika-abh02t0:301_0": "206- 214.",
  "tika-abh02t0:301_1": "Ariyasacca-",
  "tika-abh02t0:301_2": "saddo samudaye vattamāno pariññeyyabhāvarahite ekantapahātabbe taṇhāsaṅkhāte samudaye pavattati,",
  "tika-abh02t0:301_3": "na pahātabbapariññeyyesu avasesakilesāvasesākusalesu appahātabbesu ca sāsavakusalamūlāvasesasāsavakusalesūti sappadeso tattha samudayo hoti,",
  "tika-abh02t0:301_4": "kevalaṃ saccasadde nippadesoti āha “nippadesato samudayaṃ dassetu”nti.",
  "tika-abh02t0:301_5": "Dukkhanirodhā pana ariyasaccadesanāyaṃ dhammato nippadesā eva.",
  "tika-abh02t0:301_6": "Na hi tato añño dhammo atthi,",
  "tika-abh02t0:301_7": "yo saccadesanāyaṃ dukkhaṃ nirodhoti ca vattabbo siyā,",
  "tika-abh02t0:301_8": "maggopi aṭṭhaṅgikapañcaṅgikavāresu apubbo natthi,",
  "tika-abh02t0:301_9": "tasmā samudayameva “nippadesato dassetu”nti vadati tassa sabbattha tīsupi vāresu apubbassa dassitattā.",
  "tika-abh02t0:301_10": "Apubbasamudayadassanatthāyapi hi saccadesanāyaṃ “tattha katamo dukkhasamudayo?",
  "tika-abh02t0:301_11": "Taṇhā”ti vacanaṃ kevalāya taṇhāya sacca-",
  "tika-abh02t0:301_12": "saddassa pavattidassanatthanti.",
  "tika-abh02t0:301_13": "Desanāvasena pana taṃ taṃ samudayaṃ ṭhapetvā dukkhaṃ tassa tassa pahānavasena nirodho aṭṭhaṅgikapañcaṅgikasabbalokuttarakusalavasena",
  "tika-abh02t0:301_14": "maggo ca ariyasaccadesanāyaṃ na vuttoti dukkhādīni ca tattha sappadesāni dassitāni hontīti tāni ca nippadesāni",
  "tika-abh02t0:301_15": "dassetuṃ saccadesanā vuttāti vattuṃ vaṭṭati.",
  "tika-abh02t0:301_16": "Paccayasaṅkhātanti kammakilesavasena jātiādidukkhassa mūlabhūtanti attho.",
  "tika-abh02t0:302_0": "Nirodhasaccaṃ…pe…",
  "tika-abh02t0:302_1": "pañcahākārehi niddiṭṭhanti ariyasaccadesanato saccadesanāya visesaṃ dasseti.",
  "tika-abh02t0:302_2": "Tattha “tiṇṇannañca kusalamūlānaṃ avasesānañca sāsavakusalānaṃ pahāna”nti idaṃ tesaṃ paccayānaṃ avijjātaṇhāupādānānaṃ pahānavasena,",
  "tika-abh02t0:302_3": "avijjādīsu vā pahīnesu tesaṃ appavattivasena vuttanti veditabbaṃ.",
  "tika-abh02t0:302_4": "Na hi kusalā pahātabbāti.",
  "tika-abh02t0:302_5": "Pahānanti ca maggakiccavasena tadadhigamanīyaṃ nirodhaṃ dasseti,",
  "tika-abh02t0:302_6": "nirodhasseva vā taṇhādīnaṃ appavattibhāvo pahānanti daṭṭhabbaṃ.",
  "tika-abh02t0:303_0": "Yadipi “pubbeva kho panassa kāyakammaṃ vacīkammaṃ ājīvo suparisuddho hoti,",
  "tika-abh02t0:303_1": "evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti lokuttaramaggakkhaṇe aṭṭhaṅgikamaggapāripūriyā upanissayadassanatthaṃ idaṃ vuttaṃ,",
  "tika-abh02t0:303_2": "tathāpi “pubbeva kho panā”ti vacanaṃ kāyakammādisuddhiyā dūratarupanissayataṃ,",
  "tika-abh02t0:303_3": "cakkhādīsu asārajjantassa asaṃyuttassa asammūḷhassa ādīnavānupassino viharato tāyeva vuṭṭhānagāminiyā",
  "tika-abh02t0:303_4": "vipassanāya āyatiṃ pañcupādānakkhandhesu apacayaṃ gacchantesu sabbasaṅkhāresu vivaṭṭanavasena,",
  "tika-abh02t0:303_5": "ponobbhavikataṇhāya pahīyamānāya kilesadūrībhāvena,",
  "tika-abh02t0:303_6": "kāyikacetasikadarathasantāpapariḷāhesu pahīyamānesu passaddhakāyacittavasena kāyikacetasikasukhe paṭisaṃvediyamāne “yā tathābhūtassa diṭṭhi,",
  "tika-abh02t0:303_7": "sāssa hoti sammādiṭṭhī”tiādinā vuttānaṃ vuṭṭhānagāminivipassanākkhaṇe pavattānaṃ pañcannaṃ sammādiṭṭhādīnaṃ",
  "tika-abh02t0:303_8": "aṅgānaṃ āsannatarupanissayatañca dassetīti āsannatarupanissayavasena pañcaṅgikaṃ maggaṃ sukhaṃ bujjhantānaṃ",
  "tika-abh02t0:303_9": "puggalānaṃ ajjhāsayavasena pañcaṅgikamaggadesanāya pavattataṃ dīpeti.",
  "tika-abh02t0:303_10": "Tenāha “pubbeva kho…pe…",
  "tika-abh02t0:303_11": "suparisuddho hotīti vacanato”tiādi.",
  "tika-abh02t0:303_12": "Evamidaṃ vacanatoti nissakkavacanaṃ desanupāyassa ñāpakanidassanaṃ hoti,",
  "tika-abh02t0:303_13": "vacanatoti vā attano vacanānurūpaṃ pañcaṅgikopi maggo paṭipadā evāti bhagavatā desitoti attho. Katthāti? Devapure,",
  "tika-abh02t0:303_14": "tasmā taṃ desitanayaṃ dassetuṃ pañcaṅgikavāropi niddiṭṭho dhammasaṅgāhakehi.",
  "tika-abh02t0:303_15": "Atha vā “pubbeva kho panassā”ti vacaneneva ajjhāsayavisesakāraṇanidassakena puggalajjhāsayavasena pañcaṅgiko",
  "tika-abh02t0:303_16": "maggopi paṭipadā evāti desito hotīti āha “pubbeva kho pana…pe…",
  "tika-abh02t0:303_17": "vacanato pana…pe…",
  "tika-abh02t0:303_18": "desito”ti,",
  "tika-abh02t0:303_19": "tasmā taṃ suttante desitanayaṃ dassetuṃ pañcaṅgikavāropi niddiṭṭho bhagavatā devapureti attho.",
  "tika-abh02t0:304_0": "Jhānehi desanāpaveso,",
  "tika-abh02t0:304_1": "bhāvanāpaveso vā jhānābhiniveso.",
  "tika-abh02t0:304_2": "Ekekasmiṃ koṭṭhāse catunnaṃ catunnaṃ nayasahassānaṃ dassanaṃ gaṇanāsukhatthanti veditabbaṃ.",
  "tika-abh02t0:304_3": "Yathā pana pāḷi ṭhitā,",
  "tika-abh02t0:304_4": "tathā ekekissā paṭipadāya suññatādīsu ca pañca pañca koṭṭhāse yojetvā pāḷigamanaṃ katanti viññāyati.",
  "tika-abh02t0:304_5": "Tattha aṭṭhaṅgikavāre dutiyajjhānādīsu tasmiṃ samaye sattaṅgiko maggo hotīti yojanā kātabbā,",
  "tika-abh02t0:304_6": "sabbasaṅgāhikavāre ca yathā vijjamānadhammavasenāti.",
  "tika-abh02t0:305_0": "Abhidhammabhājanīyavaṇṇanā niṭṭhitā.",
  "tika-abh02t0:306_0": "3. Pañhapucchakavaṇṇanā",
  "tika-abh02t0:307_0": "215.",
  "tika-abh02t0:307_1": "Evaṃ purimesupi dvīsūti kasmā vuttaṃ,",
  "tika-abh02t0:307_2": "nanu suttantabhājanīye dukkhanirodhagāminipaṭipadāniddese lokiyalokuttaramissako maggo vutto.",
  "tika-abh02t0:307_3": "Tassa hi aṭṭhakathāyaṃ “catūsu saccesu uggahādivasena pubbabhāgañāṇuppattiṃ sandhāya idaṃ ‘dukkhe ñāṇa’ntiādi vuttaṃ,",
  "tika-abh02t0:307_4": "paṭivedhakkhaṇe pana ekameva ñāṇaṃ hotī”ti sammādiṭṭhiyā,",
  "tika-abh02t0:307_5": "tathā sammāsaṅkappādīnañca lokiyalokuttaramissakatā dassitā “apicesā sammādiṭṭhi nāma pubbabhāge nānākkhaṇā nānārammaṇā hoti,",
  "tika-abh02t0:307_6": "maggakkhaṇe ekakkhaṇā ekārammaṇā”tiādinā cāti?",
  "tika-abh02t0:307_7": "Saccametaṃ,",
  "tika-abh02t0:307_8": "evaṃ pana āgamanavasena tatthāpi catusaccakammaṭṭhānadassanādimukhena ariyova aṭṭhaṅgiko maggo dassito.",
  "tika-abh02t0:307_9": "Evañca katvā “paṭivedhakkhaṇe pana ekameva ñāṇaṃ hotī”ti maggañāṇassa ekasseva dukkhañāṇāditā,",
  "tika-abh02t0:307_10": "“maggakkhaṇe pana…pe…",
  "tika-abh02t0:307_11": "ekova kusalasaṅkappo uppajjati,",
  "tika-abh02t0:307_12": "ayaṃ sammāsaṅkappo nāmā”tiādinā maggasaṅkappādīnaṃ sammāsaṅkappāditā ca niddhāritā,",
  "tika-abh02t0:307_13": "pāḷiyañca aṭṭhaṅgikaṃ maggaṃ uddisitvā tameva niddisituṃ “dukkhe ñāṇa”ntiādi vuttaṃ.",
  "tika-abh02t0:307_14": "Tena suttantabhājanīyepi dvinnaṃ lokiyatā,",
  "tika-abh02t0:307_15": "dvinnaṃ lokuttaratā vuttā “evaṃ purimesupi dvīsūti etenāti.",
  "tika-abh02t0:308_0": "Pañhapucchakavaṇṇanā niṭṭhitā.",
  "tika-abh02t0:309_0": "Saccavibhaṅgavaṇṇanā niṭṭhitā.",
  "tika-abh02t0:310_0": "5. Indriyavibhaṅgo",
  "tika-abh02t0:311_0": "1. Abhidhammabhājanīyavaṇṇanā",
  "tika-abh02t0:312_0": "219.",
  "tika-abh02t0:312_1": "Cakkhudvāre indaṭṭhaṃ kāretīti cakkhudvārabhāve taṃdvārikehi attano indabhāvaṃ paramissarabhāvaṃ kārayatīti attho.",
  "tika-abh02t0:312_2": "Tañhi te rūpaggahaṇe attānaṃ anuvatteti,",
  "tika-abh02t0:312_3": "te ca taṃ anuvattantīti.",
  "tika-abh02t0:312_4": "Esa nayo itaresupi.",
  "tika-abh02t0:312_5": "Yena taṃsamaṅgīpuggalo taṃsampayuttadhammā vā aññātāvino honti,",
  "tika-abh02t0:312_6": "so aññātāvibhāvo pariniṭṭhitakiccajānanaṃ.",
  "tika-abh02t0:313_0": "Katthaci dveti “dvinnaṃ kho,",
  "tika-abh02t0:313_1": "bhikkhave,",
  "tika-abh02t0:313_2": "indriyānaṃ bhāvitattā bahulīkatattā khīṇāsavo bhikkhu aññaṃ byākaroti…pe…",
  "tika-abh02t0:313_3": "ariyāya ca paññāya ariyāya ca vimuttiyā. Yā hissa,",
  "tika-abh02t0:313_4": "bhikkhave,",
  "tika-abh02t0:313_5": "ariyā paññā,",
  "tika-abh02t0:313_6": "tadassa paññindriyaṃ.",
  "tika-abh02t0:313_7": "Yā hissa ariyā vimutti,",
  "tika-abh02t0:313_8": "tadassa samādhindriya”ntiādīsu dve,",
  "tika-abh02t0:313_9": "“tiṇṇaṃ kho,",
  "tika-abh02t0:313_10": "bhikkhave,",
  "tika-abh02t0:313_11": "indriyānaṃ bhāvitattā bahulīkatattā piṇḍolabhāradvājena bhikkhunā aññā byākatā…pe…",
  "tika-abh02t0:313_12": "satindriyassa samādhindriyassa paññindriyassā”ti,",
  "tika-abh02t0:313_13": "“tīṇimāni,",
  "tika-abh02t0:313_14": "bhikkhave,",
  "tika-abh02t0:313_15": "indriyāni.",
  "tika-abh02t0:313_16": "Katamāni tīṇi?",
  "tika-abh02t0:313_17": "Anaññātaññassāmītindriyaṃ aññindriyaṃ aññātāvindriya”nti,",
  "tika-abh02t0:313_18": "“tīṇimāni…pe…",
  "tika-abh02t0:313_19": "itthindriyaṃ purisindriyaṃ jīvitindriya”nti ca evamādīsu tīṇi,",
  "tika-abh02t0:313_20": "“pañcimāni, brāhmaṇa,",
  "tika-abh02t0:313_21": "indriyāni nānāvisayāni…pe…",
  "tika-abh02t0:313_22": "cakkhundriyaṃ…pe…",
  "tika-abh02t0:313_23": "kāyindriya”nti,",
  "tika-abh02t0:313_24": "“pañci…pe…",
  "tika-abh02t0:313_25": "sukhindriyaṃ…pe…",
  "tika-abh02t0:313_26": "upekkhindriya”nti,",
  "tika-abh02t0:313_27": "“pañci…pe…",
  "tika-abh02t0:313_28": "saddhindriyaṃ…pe…",
  "tika-abh02t0:313_29": "paññindriya”nti ca evamādīsu pañca.",
  "tika-abh02t0:313_30": "Tattha suttante dukādivacanaṃ nissaraṇupāyādibhāvato dukādīnaṃ.",
  "tika-abh02t0:313_31": "Sabbāni pana indriyāni abhiññeyyāni,",
  "tika-abh02t0:313_32": "abhiññeyyadhammadesanā ca abhidhammoti idha sabbāni ekato vuttāni.",
  "tika-abh02t0:314_0": "Khīṇāsavassa bhāvabhūto hutvā uppattito “khīṇāsavasseva uppajjanato”ti vuttaṃ.",
  "tika-abh02t0:315_0": "Liṅgeti gameti ñāpetīti liṅgaṃ,",
  "tika-abh02t0:315_1": "liṅgīyati vā etenāti liṅgaṃ,",
  "tika-abh02t0:315_2": "kiṃ liṅgeti,",
  "tika-abh02t0:315_3": "kiñca vā liṅgīyatīti?",
  "tika-abh02t0:315_4": "Indaṃ indo vā,",
  "tika-abh02t0:315_5": "indassa liṅgaṃ indaliṅgaṃ,",
  "tika-abh02t0:315_6": "indaliṅgassa attho taṃsabhāvo indaliṅgaṭṭho,",
  "tika-abh02t0:315_7": "indaliṅgameva vā indriya-",
  "tika-abh02t0:315_8": "saddassa attho indaliṅgaṭṭho.",
  "tika-abh02t0:315_9": "Sajjitaṃ uppāditanti siṭṭhaṃ,",
  "tika-abh02t0:315_10": "indena siṭṭhaṃ indasiṭṭhaṃ.",
  "tika-abh02t0:315_11": "Juṭṭhaṃ sevitaṃ.",
  "tika-abh02t0:315_12": "Kammasaṅkhātassa indassa liṅgāni,",
  "tika-abh02t0:315_13": "tena ca siṭṭhānīti kammajāneva yojetabbāni,",
  "tika-abh02t0:315_14": "na aññāni.",
  "tika-abh02t0:315_15": "Te ca dve atthā kamme eva yojetabbā,",
  "tika-abh02t0:315_16": "itare ca bhagavati evāti “yathāyoga”nti āha.",
  "tika-abh02t0:315_17": "Tenāti bhagavato kammassa ca indattā.",
  "tika-abh02t0:315_18": "Etthāti etesu indriyesu.",
  "tika-abh02t0:315_19": "Ulliṅgenti pakāsenti phalasampattivipattīhi kāraṇasampattivipattiavabodhato.",
  "tika-abh02t0:315_20": "“So taṃ nimittaṃ āsevatī”tiādīsu gocarakaraṇampi āsevanāti vuttāti āha “kānici gocarāsevanāyā”ti.",
  "tika-abh02t0:315_21": "Tattha sabbesaṃ gocarīkātabbattepi “kānicī”ti vacanaṃ avipassitabbānaṃ bahulīmanasikaraṇena anāsevanīyattā.",
  "tika-abh02t0:315_22": "Paccavekkhaṇāmattameva hi tesu hotīti.",
  "tika-abh02t0:315_23": "“Tassa taṃ maggaṃ āsevato”tiādīsu bhāvanā “āsevanā”ti vuttāti bhāvetabbāni saddhādīni sandhāyāha “kānici bhāvanāsevanāyā”ti.",
  "tika-abh02t0:315_24": "Ādhipaccaṃ indriyapaccayabhāvo,",
  "tika-abh02t0:315_25": "asati ca indriyapaccayabhāve itthipurisindriyānaṃ attano paccayavasena pavattamānehi taṃsahitasantāne",
  "tika-abh02t0:315_26": "aññākārena anuppajjamānehi liṅgādīhi anuvattanīyabhāvo,",
  "tika-abh02t0:315_27": "imasmiñcatthe indanti paramissariyaṃ karonticceva indriyāni.",
  "tika-abh02t0:315_28": "Cakkhādīsu dassitena nayena aññesañca tadanuvattīsu ādhipaccaṃ yathārahaṃ yojetabbaṃ.",
  "tika-abh02t0:316_0": "Heṭṭhāti aṭṭhasāliniyaṃ.",
  "tika-abh02t0:316_1": "Amoho eva,",
  "tika-abh02t0:316_2": "na visuṃ cattāro dhammā,",
  "tika-abh02t0:316_3": "tasmā amohassa paññindriyapade vibhāvitāni lakkhaṇādīni tesañca veditabbānīti adhippāyo.",
  "tika-abh02t0:316_4": "Sesāni aṭṭhasāliniyaṃ lakkhaṇādīhi sarūpeneva āgatāni.",
  "tika-abh02t0:316_5": "Nanu ca sukhindriyadukkhindriyānaṃ tattha lakkhaṇādīni na vuttānīti?",
  "tika-abh02t0:316_6": "Kiñcāpi na vuttāni,",
  "tika-abh02t0:316_7": "somanassadomanassindriyānaṃ pana vuttalakkhaṇādivasena viññeyyato etesampi vuttāneva honti. Kathaṃ?",
  "tika-abh02t0:316_8": "Iṭṭhaphoṭṭhabbānubhavanalakkhaṇaṃ sukhindriyaṃ,",
  "tika-abh02t0:316_9": "iṭṭhākārasambhogarasaṃ,",
  "tika-abh02t0:316_10": "kāyikassādapaccupaṭṭhānaṃ,",
  "tika-abh02t0:316_11": "kāyindriyapadaṭṭhānaṃ.",
  "tika-abh02t0:316_12": "Aniṭṭhaphoṭṭhabbānubhavanalakkhaṇaṃ dukkhindriyaṃ,",
  "tika-abh02t0:316_13": "aniṭṭhākārasambhogarasaṃ,",
  "tika-abh02t0:316_14": "kāyikābādhapaccupaṭṭhānaṃ,",
  "tika-abh02t0:316_15": "kāyindriyapadaṭṭhānanti.",
  "tika-abh02t0:316_16": "Ettha ca iṭṭhāniṭṭhākārānameva ārammaṇānaṃ sambhogarasatā veditabbā,",
  "tika-abh02t0:316_17": "na viparītepi iṭṭhākārena aniṭṭhākārena ca sambhogarasatāti.",
  "tika-abh02t0:317_0": "Sattānaṃ ariyabhūmipaṭilābho bhagavato desanāya sādhāraṇaṃ padhānañca payojananti āha “ajjhattadhammaṃ pariññāyā”tiādi.",
  "tika-abh02t0:317_1": "Aṭṭhakathāyaṃ itthipurisindriyānantaraṃ jīvitindriyadesanakkamo vutto,",
  "tika-abh02t0:317_2": "so indriyayamakadesanāya sameti.",
  "tika-abh02t0:317_3": "Idha pana indriyavibhaṅge manindriyānantaraṃ jīvitindriyaṃ vuttaṃ,",
  "tika-abh02t0:317_4": "taṃ purimapacchimānaṃ ajjhattikabāhirānaṃ anupālakattena tesaṃ majjhe vuttanti veditabbaṃ.",
  "tika-abh02t0:317_5": "Yañca kiñci vedayitaṃ,",
  "tika-abh02t0:317_6": "sabbaṃ taṃ dukkhaṃ.",
  "tika-abh02t0:317_7": "Yāva ca duvidhattabhāvānupālakassa jīvitindriyassa pavatti,",
  "tika-abh02t0:317_8": "tāva dukkhabhūtānaṃ etesaṃ vedayitānaṃ anivattīti ñāpanatthaṃ.",
  "tika-abh02t0:317_9": "Tena ca cakkhādīnaṃ dukkhānubandhatāya pariññeyyataṃ ñāpeti.",
  "tika-abh02t0:317_10": "Tato anantaraṃ bhāvetabbattāti bhāvanāmaggasampayuttaṃ aññindriyaṃ sandhāya vuttaṃ.",
  "tika-abh02t0:317_11": "Dassanānantarā hi bhāvanāti.",
  "tika-abh02t0:318_0": "Satipi purejātādipaccayabhāve indriyapaccayabhāvena sādhetabbameva kiccaṃ “kicca”nti āha tassa anaññasādhāraṇattā indriyakathāya ca pavattattā.",
  "tika-abh02t0:318_1": "Pubbaṅgamabhāvena manindriyassa vasavattāpanaṃ hoti, nāññesaṃ.",
  "tika-abh02t0:318_2": "Taṃsampayuttānipi hi indriyāni sādhetabbabhūtāneva attano attano indriyakiccaṃ sādhenti cetasikattāti.",
  "tika-abh02t0:318_3": "“Sabbattha ca indriyapaccayabhāvena sādhetabba”nti ayaṃ adhikāro anuvattatīti daṭṭhabbo.",
  "tika-abh02t0:318_4": "Anuppādane anupatthambhe ca tappaccayānaṃ tappavattane nimittabhāvo anuvidhānaṃ.",
  "tika-abh02t0:318_5": "Chādetvā pharitvā uppajjamānā sukhadukkhavedanā sahajāte abhibhavitvā sayameva pākaṭā hoti,",
  "tika-abh02t0:318_6": "sahajātā ca tabbasena sukhadukkhabhāvappattā viyāti āha “yathāsakaṃ oḷārikākārānupāpana”nti.",
  "tika-abh02t0:318_7": "Asantassa apaṇītassapi akusalatabbipākādisampayuttassa majjhattākārānupāpanaṃ yojetabbaṃ,",
  "tika-abh02t0:318_8": "samānajātiyaṃ vā sukhadukkhehi santapaṇītākārānupāpanañca.",
  "tika-abh02t0:318_9": "Pasannapaggahitaupaṭṭhitasamāhitadassanākārānupāpanaṃ yathākkamaṃ saddhādīnaṃ. Ādi-",
  "tika-abh02t0:318_10": "saddena uddhambhāgiyasaṃyojanāni gahitāni,",
  "tika-abh02t0:318_11": "maggasampayuttasseva ca indriyassa kiccaṃ dassitaṃ,",
  "tika-abh02t0:318_12": "teneva phalasampayuttassa taṃtaṃsaṃyojanānaṃyeva paṭippassaddhipahānakiccatā dassitā hotīti.",
  "tika-abh02t0:318_13": "Sabbakatakiccaṃ aññātāvindriyaṃ aññassa kātabbassa abhāvā amatābhimukhameva tabbhāvapaccayo ca hoti,",
  "tika-abh02t0:318_14": "na itarāni viya kiccantarapasutañca.",
  "tika-abh02t0:318_15": "Tenāha “amatābhimukhabhāvapaccayatā cā”ti.",
  "tika-abh02t0:319_0": "220.",
  "tika-abh02t0:319_1": "Evaṃ santepīti satipi sabbasaṅgāhakatte vīriyindriyapadādīhi saṅgahetabbāni kusalākusalavīriyādīni,",
  "tika-abh02t0:319_2": "cakkhundriyapadādīhi saṅgahetabbāni kālapuggalapaccayādibhedena bhinnāni cakkhādīni saṅgaṇhanticceva sabbasaṅgāhakāni,",
  "tika-abh02t0:319_3": "na yassā bhūmiyā yāni na vijjanti,",
  "tika-abh02t0:319_4": "tesaṃ saṅgāhakattāti attho.",
  "tika-abh02t0:319_5": "Tena ca avisesitattā sabbesaṃ sabbabhūmikattagahaṇappasaṅge taṃnivattanena sabbasaṅgāhakavacanaṃ avijjamānassa saṅgāhakattadīpakaṃ na hotīti dasseti.",
  "tika-abh02t0:320_0": "Abhidhammabhājanīyavaṇṇanā niṭṭhitā.",
  "tika-abh02t0:321_0": "2. Pañhapucchakavaṇṇanā",
  "tika-abh02t0:322_0": "223.",
  "tika-abh02t0:322_1": "Idha anābhaṭṭhanti ekantānārammaṇattena bhāsitaṃ.",
  "tika-abh02t0:322_2": "“Rūpamissakattā anārammaṇesu rūpadhammesu saṅgahita”nti kasmā vuttaṃ,",
  "tika-abh02t0:322_3": "nanu missakattā eva jīvitindriyaṃ anārammaṇesu asaṅgahitaṃ.",
  "tika-abh02t0:322_4": "Na hi aṭṭhindriyā anārammaṇāti vuttāti?",
  "tika-abh02t0:322_5": "Saccametaṃ,",
  "tika-abh02t0:322_6": "jīvitindriyaekadesassa pana anārammaṇesu rūpadhammesu saṅgahitataṃ sandhāyetaṃ vuttaṃ,",
  "tika-abh02t0:322_7": "arūpakoṭṭhāsena parittārammaṇāditā atthīti siyāpakkhe saṅgahitanti adhippāyo.",
  "tika-abh02t0:322_8": "Arūpakoṭṭhāsena pana parittārammaṇāditā,",
  "tika-abh02t0:322_9": "rūpakoṭṭhāsena ca navattabbatā atthīti missakassa samudāyasseva vasena siyāpakkhe saṅgahitaṃ,",
  "tika-abh02t0:322_10": "na ekadesavasenāti daṭṭhabbaṃ.",
  "tika-abh02t0:322_11": "Na hi anārammaṇaṃ parittārammaṇādibhāvena navattabbaṃ na hotīti.",
  "tika-abh02t0:322_12": "“Rūpañca nibbānañca anārammaṇā,",
  "tika-abh02t0:322_13": "sattindriyā anārammaṇā”tiādivacanañca avijjamānārammaṇānārammaṇesu navattabbesu anārammaṇattā navattabbataṃ dasseti,",
  "tika-abh02t0:322_14": "na sārammaṇasseva navattabbataṃ,",
  "tika-abh02t0:322_15": "navattabbassa vā sārammaṇataṃ.",
  "tika-abh02t0:322_16": "Na hi navattabba-",
  "tika-abh02t0:322_17": "saddo sārammaṇe niruḷho.",
  "tika-abh02t0:322_18": "Yadipi siyā,",
  "tika-abh02t0:322_19": "“tisso ca vedanā rūpañca nibbānañca ime dhammā navattabbā sukhāya vedanāya sampayuttā”tiādi na vucceyya,",
  "tika-abh02t0:322_20": "athāpi parittārammaṇādisambandho navattabba-",
  "tika-abh02t0:322_21": "saddo sārammaṇesveva vattati,",
  "tika-abh02t0:322_22": "“dvāyatanā siyā parittārammaṇā”tiādiṃ avatvā “manāyatanaṃ siyā parittārammaṇaṃ…pe…",
  "tika-abh02t0:322_23": "appamāṇārammaṇa”ntipi,",
  "tika-abh02t0:322_24": "“dhammāyatanaṃ siyā parittārammaṇaṃ…pe…",
  "tika-abh02t0:322_25": "appamāṇārammaṇa”ntipi,",
  "tika-abh02t0:322_26": "“siyā anārammaṇa”ntipi vattabbaṃ siyā.",
  "tika-abh02t0:322_27": "Na hi pañhapucchake sāvasesā desanā atthīti.",
  "tika-abh02t0:322_28": "“Aṭṭhindriyā siyā ajjhattārammaṇā”ti ettha ca jīvitindriyassa ākiñcaññāyatanakāle arūpassa rūpassa ca anārammaṇattā navattabbatā veditabbā.",
  "tika-abh02t0:323_0": "Pañhapucchakavaṇṇanā niṭṭhitā.",
  "tika-abh02t0:324_0": "Indriyavibhaṅgavaṇṇanā niṭṭhitā.",
  "tika-abh02t0:325_0": "6. Paṭiccasamuppādavibhaṅgo",
  "tika-abh02t0:326_0": "1. Suttantabhājanīyaṃ",
  "tika-abh02t0:327_0": "Uddesavāravaṇṇanā",
  "tika-abh02t0:328_0": "225.",
  "tika-abh02t0:328_1": "“‘Kiṃvādī bhante sammāsambuddho’ti?",
  "tika-abh02t0:328_2": "‘Vibhajjavādī mahārājā”’ti moggaliputtatissattherena vuttattā sammāsambuddhasāvakā vibhajjavādino.",
  "tika-abh02t0:328_3": "Te hi venayikādibhāvaṃ vibhajja vadanti,",
  "tika-abh02t0:328_4": "cīvarādīnaṃ sevitabbāsevitabbabhāvaṃ vā sassatucchedavāde vā vibhajja vadanti “sassato attā ca loko cā”tiādīnaṃ",
  "tika-abh02t0:328_5": "ṭhapanīyānaṃ ṭhapanato rāgādikkhayassa sassatassa rāgādikāyaduccaritādiucchedassa ca vacanato,",
  "tika-abh02t0:328_6": "na pana ekaṃsabyākaraṇīyādayo tayo pañhe apanetvā vibhajjabyākaraṇīyameva vadantīti.",
  "tika-abh02t0:328_7": "Vibhajjavādīnaṃ maṇḍalaṃ samūho vibhajjavādimaṇḍalaṃ,",
  "tika-abh02t0:328_8": "vibhajjavādino vā bhagavato parisā vibhajjavādimaṇḍalantipi vadanti.",
  "tika-abh02t0:328_9": "Ācariyehi vuttaaviparītatthadīpanena te anabbhācikkhantena.",
  "tika-abh02t0:328_10": "“Avijjā puññāneñjābhisaṅkhārānaṃ hetupaccayo hotī”tiādiṃ vadanto kathāvatthumhi paṭikkhitte puggalavādādike ca vadanto sakasamayaṃ vokkamati nāma,",
  "tika-abh02t0:328_11": "tathā avokkamantena.",
  "tika-abh02t0:328_12": "Parasamayaṃ dosāropanabyāpāravirahena anāyūhantena.",
  "tika-abh02t0:328_13": "“Idampi yuttaṃ gahetabba”nti parasamayaṃ asampiṇḍentenāti keci vadanti.",
  "tika-abh02t0:329_0": "“Tathāhaṃ bhagavatā dhammaṃ desitaṃ ājānāmi,",
  "tika-abh02t0:329_1": "yathā tadevidaṃ viññāṇaṃ sandhāvati saṃsarati anañña”ntiādiṃ vadanto suttaṃ paṭibāhati nāma,",
  "tika-abh02t0:329_2": "tathā appaṭibāhantena.",
  "tika-abh02t0:329_3": "“Tathāhaṃ bhagavatā dhammaṃ desitaṃ ājānāmi,",
  "tika-abh02t0:329_4": "yathā yeme antarāyikā dhammā vuttā bhagavatā,",
  "tika-abh02t0:329_5": "te paṭisevato nālaṃ antarāyāyā”ti,",
  "tika-abh02t0:329_6": "“supinante kato vītikkamo āpattikaro hotī”ti ca evamādiṃ vadanto vinayaṃ paṭilometi nāma,",
  "tika-abh02t0:329_7": "tabbipariyāyena taṃ anulomentena.",
  "tika-abh02t0:329_8": "Paṭilomento hi kammantaraṃ bhindanto dhammatañca vilometi.",
  "tika-abh02t0:329_9": "Suttante vutte cattāro mahāpadese,",
  "tika-abh02t0:329_10": "aṭṭhakathāyañca vutte suttasuttānulomaācariyavādaattanomatimahāpadese olokentena.",
  "tika-abh02t0:329_11": "Taṃolokanena hi sutte vinaye ca santiṭṭhati nātidhāvati.",
  "tika-abh02t0:329_12": "Dhammanti paṭiccasamuppādapāḷiṃ.",
  "tika-abh02t0:329_13": "Atthanti tadatthaṃ.",
  "tika-abh02t0:329_14": "Hetuhetuphalāni idha nādhippetāni.",
  "tika-abh02t0:329_15": "“Dukkhādīsu aññāṇaṃ avijjā”ti vuttamatthaṃ parivattitvā puna “pubbante aññāṇa”ntiādīhi aparehipi pariyāyehi niddisantena.",
  "tika-abh02t0:329_16": "“Saṅkhārā iminā pariyāyena bhavoti vuccanti,",
  "tika-abh02t0:329_17": "taṇhā iminā pariyāyena upādāna”ntiādinā niddisantenāti vadanti.",
  "tika-abh02t0:330_0": "Sattoti sattasuññatāti vadanti,",
  "tika-abh02t0:330_1": "sattasuññesu vā saṅkhāresu sattavohāro.",
  "tika-abh02t0:330_2": "Paccayākārameva cāti paccayākāro eva ca, ma-",
  "tika-abh02t0:330_3": "kāro padasandhikaro.",
  "tika-abh02t0:331_0": "Tasmāti vuttanayena atthavaṇṇanāya kātabbattā dukkarattā ca.",
  "tika-abh02t0:332_0": "Patiṭṭhaṃ nādhigacchāmīti yattha ṭhitassa vaṇṇanā sukarā hoti,",
  "tika-abh02t0:332_1": "taṃ nayaṃ attanoyeva ñāṇabalena nādhigacchāmīti attho.",
  "tika-abh02t0:332_2": "Nissayaṃ pana ācikkhanto āha “sāsanaṃ panida”ntiādi.",
  "tika-abh02t0:332_3": "Idha sāsananti pāḷidhammamāha,",
  "tika-abh02t0:332_4": "paṭiccasamuppādameva vā.",
  "tika-abh02t0:332_5": "So hi anulomapaṭilomādinānādesanānayamaṇḍito abbocchinno ajjāpi pavattatīti nissayo hoti.",
  "tika-abh02t0:332_6": "Tadaṭṭhakathāsaṅkhāto ca pubbācariyamaggoti.",
  "tika-abh02t0:333_0": "“Taṃ suṇātha samāhitā”ti ādarajanane kiṃ payojananti taṃ dassento āha “vuttañheta”ntiādi.",
  "tika-abh02t0:333_1": "Aṭṭhiṃ katvāti atthaṃ katvā,",
  "tika-abh02t0:333_2": "yathā vā na nassati,",
  "tika-abh02t0:333_3": "evaṃ aṭṭhigataṃ viya karonto aṭṭhiṃ katvā.",
  "tika-abh02t0:333_4": "Pubbakālato aparakāle bhavaṃ pubbāpariyaṃ.",
  "tika-abh02t0:333_5": "Paṭhamārambhādito pabhuti khaṇe khaṇe ñāṇavisesaṃ kilesakkhayavisesañca labhatīti attho.",
  "tika-abh02t0:334_0": "Kammavipākakilesavaṭṭānaṃ mūlakāraṇattā ādito vuttattā ca avijjā paṭiccasamuppādassa mūlaṃ.",
  "tika-abh02t0:334_1": "Tattha valliyā mūle diṭṭhe tato pabhuti valliyā haraṇaṃ viya paṭiccasamuppādassa mūle diṭṭhe tato pabhuti",
  "tika-abh02t0:334_2": "paṭiccasamuppādadesanāti upamāsaṃsandanā na kātabbā.",
  "tika-abh02t0:334_3": "Na hi bhagavato “idameva diṭṭhaṃ,",
  "tika-abh02t0:334_4": "itaraṃ adiṭṭha”nti vibhajanīyaṃ atthi sabbassa diṭṭhattā.",
  "tika-abh02t0:334_5": "Mūlato pabhuti pana valliyā haraṇaṃ viya mūlato pabhuti paṭiccasamuppādadesanā katāti idamettha sāmaññamadhippetaṃ,",
  "tika-abh02t0:334_6": "bodhaneyyajjhāsayavasena vā bodhetabbabhāvena mūlādidassanasāmaññañca yojetabbaṃ.",
  "tika-abh02t0:335_0": "Tassāti –",
  "tika-abh02t0:336_0": "“Sa kho so,",
  "tika-abh02t0:336_1": "bhikkhave,",
  "tika-abh02t0:336_2": "kumāro vuddhimanvāya indriyānaṃ paripākamanvāya pañcahi kāmaguṇehi samappito…pe…",
  "tika-abh02t0:336_3": "rajanīyehi,",
  "tika-abh02t0:336_4": "so cakkhunā rūpaṃ disvā piyarūpe rūpe sārajjati,",
  "tika-abh02t0:336_5": "apiyarūpe rūpe byāpajjati,",
  "tika-abh02t0:336_6": "anupaṭṭhitakāyasatī ca viharati parittacetaso.",
  "tika-abh02t0:336_7": "So tañca cetovimuttiṃ paññāvimuttiṃ yathābhūtaṃ nappajānāti.",
  "tika-abh02t0:336_8": "Yatthassa te uppannā pāpakā akusalā dhammā aparisesā nirujjhanti,",
  "tika-abh02t0:336_9": "so evaṃ anurodhavirodhaṃ samāpanno yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā,",
  "tika-abh02t0:336_10": "so taṃ vedanaṃ abhinandati abhivadati ajjhosāya tiṭṭhatī”ti –",
  "tika-abh02t0:337_0": "Evaṃ vuttassa.",
  "tika-abh02t0:337_1": "Evaṃ sotadvārādīsupi.",
  "tika-abh02t0:337_2": "Abhivadatoti “aho sukhaṃ,",
  "tika-abh02t0:337_3": "aho sukha”nti vacībhedakarappattāya balavataṇhāya “ahaṃ mamā”ti abhivadato.",
  "tika-abh02t0:337_4": "Tato balavatiyā mocetuṃ asakkuṇeyyabhāvena ajjhosāya tiṭṭhato.",
  "tika-abh02t0:337_5": "Tatopi balavatī upādānabhūtā taṇhā nandī.",
  "tika-abh02t0:337_6": "Ettha ca abhinandanādinā taṇhā vuttā,",
  "tika-abh02t0:337_7": "nandīvacanena tappaccayaṃ upādānaṃ catubbidhampi nanditātadavippayogatāhi taṇhādiṭṭhābhinandanabhāvehi cāti veditabbaṃ.",
  "tika-abh02t0:337_8": "“Jātipaccayā jarāmaraṇa”ntiādikañca tattheva mahātaṇhāsaṅkhayavimuttisutte vuttaṃ.",
  "tika-abh02t0:338_0": "Vipākavaṭṭabhūte paṭisandhipavattiphassādayo kammasamuṭṭhānañca ojaṃ sandhāya “cattāro āhārā taṇhānidānā”tiādi vuttaṃ,",
  "tika-abh02t0:338_1": "vaṭṭūpatthambhakā pana itarepi āhārā taṇhāpabhave tasmiṃ avijjamāne na vijjantīti “taṇhānidānā”ti vattuṃ vaṭṭanti.",
  "tika-abh02t0:339_0": "Tato tatoti catubbidhāsu desanāsu tato tato desanāto.",
  "tika-abh02t0:339_1": "Ñāyappaṭivedhāya saṃvattatīti ñāyoti maggo,",
  "tika-abh02t0:339_2": "soyeva vā paṭiccasamuppādo “ariyo cassa ñāyo paññāya sudiṭṭho hotī”ti vacanato.",
  "tika-abh02t0:339_3": "Sayameva hi samantabhadrakattā tathā tathā paṭivijjhitabbattā tāya tāya desanāya attano paṭivedhāya saṃvattatīti.",
  "tika-abh02t0:339_4": "Samantabhadrakattaṃ desanāvilāsappatti ca catunnampi desanānaṃ samānaṃ kāraṇanti visesakāraṇaṃ vattukāmo āha “visesato”ti.",
  "tika-abh02t0:339_5": "Assa bhagavato desanā,",
  "tika-abh02t0:339_6": "assa vā paṭiccasamuppādassa desanāti yojetabbaṃ.",
  "tika-abh02t0:339_7": "Pavattikāraṇavibhāgo avijjādikova,",
  "tika-abh02t0:339_8": "kāraṇanti vā gahitānaṃ pakatiādīnaṃ avijjādīnañca akāraṇatā kāraṇatā ca.",
  "tika-abh02t0:339_9": "Tattha sammūḷhā keci akāraṇaṃ “kāraṇa”nti gaṇhanti,",
  "tika-abh02t0:339_10": "keci na kiñci kāraṇaṃ bujjhantīti tesaṃ yathāsakehi anurūpehi kāraṇehi saṅkhārādipavattisandassanatthaṃ anulomadesanā pavattā,",
  "tika-abh02t0:339_11": "itarāsaṃ tadatthatāsambhavepi na tāsaṃ tadatthameva pavatti atthantarasabbhāvato.",
  "tika-abh02t0:339_12": "Ayaṃ pana tadatthā evāti etissā tadatthatā vuttā.",
  "tika-abh02t0:339_13": "Pavattiādīnavapaṭicchādikā avijjā ādi,",
  "tika-abh02t0:339_14": "tato saṅkhārā uppajjanti tato viññāṇanti evaṃ pavattiyā uppattikkamasandassanatthañca.",
  "tika-abh02t0:340_0": "Anuvilokayato yo sambodhito pubbabhāge taṃtaṃphalapaṭivedho pavatto,",
  "tika-abh02t0:340_1": "tadanusārena tadanugamena jarāmaraṇādikassa jātiādikāraṇaṃ yaṃ adhigataṃ,",
  "tika-abh02t0:340_2": "tassa sandassanatthaṃ assa paṭilomadesanā pavattā,",
  "tika-abh02t0:340_3": "anuvilokayato paṭilomadesanā pavattāti vā sambandho.",
  "tika-abh02t0:340_4": "Desentopi hi bhagavā kicchāpannaṃ lokaṃ anuviloketvā pubbabhāga…pe…",
  "tika-abh02t0:340_5": "sandassanatthaṃ desetīti.",
  "tika-abh02t0:340_6": "Āhārataṇhādayo paccuppannaddhā,",
  "tika-abh02t0:340_7": "saṅkhārāvijjā atītaddhāti iminā adhippāyenāha “yāva atītaṃ addhānaṃ atiharitvā”ti,",
  "tika-abh02t0:340_8": "āhārā vā taṇhāya pabhāvetabbā anāgato addhā,",
  "tika-abh02t0:340_9": "taṇhādayo paccuppanno,",
  "tika-abh02t0:340_10": "saṅkhārāvijjā atītoti.",
  "tika-abh02t0:340_11": "Paccakkhaṃ pana phalaṃ dassetvā taṃnidānadassanavasena phalakāraṇaparamparāya dassanaṃ yujjatīti āhārā purimataṇhāya uppāditā paccuppanno addhā,",
  "tika-abh02t0:340_12": "taṇhādayo atīto,",
  "tika-abh02t0:340_13": "saṅkhārāvijjā tatopi atītataro saṃsārassa anādibhāvadassanatthaṃ vuttoti yāva atītaṃ addhānanti yāva atītataraṃ addhānanti attho yutto.",
  "tika-abh02t0:341_0": "Āyatiṃ punabbhavābhinibbattiāhārakā vā cattāro āhārā –",
  "tika-abh02t0:342_0": "“Āhāretīti ahaṃ na vadāmi,",
  "tika-abh02t0:342_1": "āhāretīti cāhaṃ vadeyyuṃ,",
  "tika-abh02t0:342_2": "tatrassa kallo pañho ‘ko nu kho, bhante,",
  "tika-abh02t0:342_3": "āhāretī’ti.",
  "tika-abh02t0:342_4": "Evaṃ cāhaṃ na vadāmi,",
  "tika-abh02t0:342_5": "evaṃ pana avadantaṃ maṃ yo evaṃ puccheyya ‘kissa nu kho, bhante,",
  "tika-abh02t0:342_6": "viññāṇāhāro’ti.",
  "tika-abh02t0:342_7": "Esa kallo pañho,",
  "tika-abh02t0:342_8": "tatra kallaṃ veyyākaraṇaṃ,",
  "tika-abh02t0:342_9": "viññāṇāhāro āyatiṃ punabbhavābhinibbattiyā”ti –",
  "tika-abh02t0:343_0": "Vacanato taṃsampayuttattā phassacetanānaṃ tappavattihetuttā ca kabaḷīkārāhārassa.",
  "tika-abh02t0:343_1": "Tena hi upatthambhitarūpakāyassa,",
  "tika-abh02t0:343_2": "tañca icchantassa kammaviññāṇāyūhanaṃ hoti.",
  "tika-abh02t0:343_3": "Bhojanañhi saddhādīnaṃ rāgādīnañca upanissayoti vuttanti.",
  "tika-abh02t0:343_4": "Tasmā “te kammavaṭṭasaṅgahitā āhārā paccuppanno addhā”ti imasmiṃ pariyāye purimoyevattho yutto.",
  "tika-abh02t0:343_5": "Atītaddhuto pabhuti “iti kho,",
  "tika-abh02t0:343_6": "bhikkhave,",
  "tika-abh02t0:343_7": "avijjāpaccayā saṅkhārā”tiādinā atīte tato parañca hetuphalapaṭipāṭiṃ paccakkhānaṃ āhārānaṃ nidānadassanavasena",
  "tika-abh02t0:343_8": "ārohitvā nivattanena vinā abujjhantānaṃ taṃsandassanatthaṃ sā ayaṃ desanā pavattāti attho.",
  "tika-abh02t0:343_9": "Anāgataddhuno sandassanatthanti anāgataddhuno duppaṭivijjhantānaṃ apassantānaṃ paccakkhaṃ paccuppannaṃ",
  "tika-abh02t0:343_10": "hetuṃ dassetvā hetuphalaparamparāya tassa sandassanatthanti attho.",
  "tika-abh02t0:344_0": "Mūlakāraṇasaddaṃ apekkhitvā “na akāraṇa”nti napuṃsakaniddeso kato.",
  "tika-abh02t0:344_1": "Akāraṇaṃ yadi siyā,",
  "tika-abh02t0:344_2": "suttaṃ paṭibāhitaṃ siyāti dassento suttaṃ āharati.",
  "tika-abh02t0:344_3": "Vaṭṭakathāya sīsabhāvo vaṭṭahetuno kammassapi hetubhāvo.",
  "tika-abh02t0:344_4": "Tattha bhavataṇhāyapi hetubhūtā avijjā,",
  "tika-abh02t0:344_5": "tāya paṭicchāditādīnave bhave taṇhuppattitoti avijjā visesena sīsabhūtāti “mūlakāraṇa”nti vuttā.",
  "tika-abh02t0:344_6": "Purimāya koṭiyā apaññāyamānāya uppādavirahato niccataṃ gaṇheyyāti āha “evañcetaṃ,",
  "tika-abh02t0:344_7": "bhikkhave,",
  "tika-abh02t0:344_8": "vuccatī”tiādi.",
  "tika-abh02t0:344_9": "Tena ito pubbe uppannapubbatā natthīti apaññāyanato purimakoṭiapaññāyanaṃ vuttanti imamatthaṃ dasseti.",
  "tika-abh02t0:345_0": "Avijjātaṇhāhetukkamena phalesu vattabbesu “sugatiduggatigāmino”ti vacanaṃ saddalakkhaṇāvirodhanatthaṃ.",
  "tika-abh02t0:345_1": "Dvande hi pūjitassa pubbanipātoti.",
  "tika-abh02t0:345_2": "Savarā kira maṃsassa aṭṭhinā alagganatthaṃ punappunaṃ tāpetvā koṭṭetvā uṇhodakaṃ pāyetvā virittaṃ sūnaṃ aṭṭhito muttamaṃsaṃ gāviṃ mārenti.",
  "tika-abh02t0:345_3": "Tenāha “aggisantāpi”ccādi.",
  "tika-abh02t0:345_4": "Tattha yathā vajjhā gāvī ca avijjābhibhūtatāya yathāvuttaṃ uṇhodakapānaṃ ārabhati,",
  "tika-abh02t0:345_5": "evaṃ puthujjano yathāvuttaṃ duggatigāmikammaṃ.",
  "tika-abh02t0:345_6": "Yathā pana sā uṇhodakapāne ādīnavaṃ disvā taṇhāvasena sītudakapānaṃ ārabhati,",
  "tika-abh02t0:345_7": "evamayaṃ avijjāya mandattā duggatigāmikamme ādīnavaṃ disvā taṇhāvasena sugatigāmikammaṃ ārabhati.",
  "tika-abh02t0:345_8": "Dukkhe hi avijjaṃ taṇhā anuvattati,",
  "tika-abh02t0:345_9": "sukhe taṇhaṃ avijjāti.",
  "tika-abh02t0:346_0": "Evanti avijjāya nivutattā taṇhāya saṃyuttattā ca.",
  "tika-abh02t0:346_1": "Ayaṃ kāyoti saviññāṇakakāyo khandhapañcakaṃ,",
  "tika-abh02t0:346_2": "“saḷāyatanapaccayā phasso”ti vacanato phassakāraṇañcetaṃ vuccatīti āyatanachakkaṃ vā.",
  "tika-abh02t0:346_3": "Samudāgatoti uppanno.",
  "tika-abh02t0:346_4": "Bahiddhā ca nāmarūpanti bahiddhā saviññāṇakakāyo khandhapañcakaṃ,",
  "tika-abh02t0:346_5": "saḷāyatanāni vā.",
  "tika-abh02t0:346_6": "Itthetanti itthaṃ etaṃ.",
  "tika-abh02t0:346_7": "Attano ca paresañca pañcakkhandhā dvādasāyatanāni ca dvārārammaṇabhāvena vavatthitāni dvayanāmānīti attho.",
  "tika-abh02t0:346_8": "“Dvayaṃ paṭicca phassoti aññattha cakkhurūpādīni dvayāni paṭicca cakkhusamphassādayo vuttā,",
  "tika-abh02t0:346_9": "idha pana ajjhattikabāhirāni āyatanāni.",
  "tika-abh02t0:346_10": "Mahādvayaṃ nāma kireta”nti vuttaṃ.",
  "tika-abh02t0:346_11": "Ayamettha adhippāyo –",
  "tika-abh02t0:346_12": "aññattha “cakkhuñca paṭicca rūpe ca uppajjati cakkhuviññāṇaṃ,",
  "tika-abh02t0:346_13": "tiṇṇaṃ saṅgati phasso”tiādinā “cakkhu ceva rūpā ca…pe…",
  "tika-abh02t0:346_14": "mano ceva dhammā cā”ti vuttāni dvayāni paṭicca cakkhusamphassādayo vuttā,",
  "tika-abh02t0:346_15": "idha pana “ayañceva kāyo”ti cakkhādinissaye sesadhamme cakkhādinissite eva katvā vuttaṃ,",
  "tika-abh02t0:346_16": "cakkhādikāyaṃ ekattena “ajjhattikāyatana”nti gahetvā “bahiddhā nāmarūpa”nti vuttaṃ,",
  "tika-abh02t0:346_17": "rūpādiārammaṇaṃ ekatteneva bāhirāyatananti tāni ajjhattikabāhirāni āyatanāni paṭicca phasso vutto,",
  "tika-abh02t0:346_18": "tasmā mahādvayaṃ nāmetanti.",
  "tika-abh02t0:346_19": "Evañca katvā “attano ca parassa ca pañcahi khandhehi chahāyatanehi cāpi ayamattho dīpetabbovā”ti vuttaṃ.",
  "tika-abh02t0:346_20": "“Ayaṃ kāyo”ti hi vuttāni sanissayāni cakkhādīni attano pañcakkhandhā,",
  "tika-abh02t0:346_21": "“bahiddhā nāmarūpa”nti vuttāni rūpādīni paresaṃ.",
  "tika-abh02t0:346_22": "Tathā ayaṃ kāyo attanova ajjhattikāni āyatanāni,",
  "tika-abh02t0:346_23": "bahiddhā nāmarūpaṃ paresaṃ bāhirānīti.",
  "tika-abh02t0:346_24": "Aññathā ajjhattikāyatanamatte eva “ayaṃ kāyo”ti vutte na ajjhattikāyatanāneva attano pañcakkhandhā hontīti",
  "tika-abh02t0:346_25": "attano ca paresañca pañcakkhandhehi dīpanā na sambhaveyyāti.",
  "tika-abh02t0:346_26": "Saḷevāyatanānīti saḷeva samphassakāraṇāni,",
  "tika-abh02t0:346_27": "yehi kāraṇabhūtehi āyatanehi uppannena phassena phuṭṭho bālo sukhadukkhaṃ paṭisaṃvedeti.",
  "tika-abh02t0:347_0": "Ādi-",
  "tika-abh02t0:347_1": "saddena “etesaṃ vā aññatarena avijjānīvaraṇassa,",
  "tika-abh02t0:347_2": "bhikkhave,",
  "tika-abh02t0:347_3": "paṇḍitassa taṇhāya saṃyuttassā”tiādi yojetabbaṃ.",
  "tika-abh02t0:347_4": "Tasmiñhi sutte saṅkhāre avijjātaṇhānissite eva katvā kāyaggahaṇena viññāṇanāmarūpasaḷāyatanāni gahetvā",
  "tika-abh02t0:347_5": "etasmiñca kāye saḷāyatanānaṃ phassaṃ taṃnissitameva katvā vedanāya visesapaccayabhāvaṃ dassentena bhagavatā",
  "tika-abh02t0:347_6": "bālapaṇḍitānaṃ atītaddhāvijjātaṇhāmūlako vedanānto paṭiccasamuppādo dassito.",
  "tika-abh02t0:347_7": "Puna ca bālapaṇḍitānaṃ visesaṃ dassentena –",
  "tika-abh02t0:348_0": "“Yāya ca,",
  "tika-abh02t0:348_1": "bhikkhave,",
  "tika-abh02t0:348_2": "avijjāya nivutassa bālassa yāya ca taṇhāya saṃyuttassa ayaṃ kāyo samudāgato,",
  "tika-abh02t0:348_3": "sā ceva avijjā bālassa appahīnā,",
  "tika-abh02t0:348_4": "sā ca taṇhā aparikkhīṇā.",
  "tika-abh02t0:348_5": "Taṃ kissa hetu? Na,",
  "tika-abh02t0:348_6": "bhikkhave,",
  "tika-abh02t0:348_7": "bālo acari brahmacariyaṃ sammā dukkhakkhayāya,",
  "tika-abh02t0:348_8": "tasmā bālo kāyassa bhedā kāyūpago hoti,",
  "tika-abh02t0:348_9": "so kāyūpago samāno na parimuccati jātiyā…pe…",
  "tika-abh02t0:348_10": "dukkhasmāti vadāmī”ti –",
  "tika-abh02t0:349_0": "Vedanāpabhavaṃ sāvijjaṃ taṇhaṃ dassetvā upādānabhave ca taṃnissite katvā “kāyūpago hotī”tiādinā jātiādike",
  "tika-abh02t0:349_1": "dassentena paccuppannahetusamuṭṭhānato pabhuti ubhayamūlova paṭiccasamuppādo vutto,",
  "tika-abh02t0:349_2": "tabbipariyāyena ca paṇḍitassa paccuppannahetuparikkhayato pabhuti ubhayamūlako paṭilomapaṭiccasamuppādoti.",
  "tika-abh02t0:350_0": "Duggatigāmikammassa visesapaccayattā avijjā “avindiyaṃ vindatī”ti vuttā,",
  "tika-abh02t0:350_1": "tathā visesapaccayo vindiyassa na hotīti “vindiyaṃ na vindatī’ti ca.",
  "tika-abh02t0:350_2": "Attani nissitānaṃ cakkhuviññāṇādīnaṃ pavattanaṃ uppādanaṃ āyatanaṃ.",
  "tika-abh02t0:350_3": "Sammohabhāveneva anabhisamayabhūtattā aviditaṃ aññātaṃ karoti.",
  "tika-abh02t0:350_4": "Antavirahite javāpetīti ca vaṇṇāgamavipariyāyavikāravināsadhātuatthavisesayogehi pañcavidhassa niruttilakkhaṇassa vasena tīsupi padesu a- kāra vi- kāra ja-",
  "tika-abh02t0:350_5": "kāre gahetvā aññesaṃ vaṇṇānaṃ lopaṃ katvā ja-",
  "tika-abh02t0:350_6": "kārassa ca dutiyassa āgamaṃ katvā “avijjā”ti vuttā.",
  "tika-abh02t0:350_7": "Byañjanatthaṃ dassetvā sabhāvatthaṃ dassetuṃ “apicā”tiādimāha.",
  "tika-abh02t0:350_8": "Cakkhuviññāṇādīnaṃ vatthārammaṇāni “idaṃ vatthu,",
  "tika-abh02t0:350_9": "idamārammaṇa”nti avijjāya ñātuṃ na sakkāti avijjā tappaṭicchādikā vuttā.",
  "tika-abh02t0:350_10": "Vatthārammaṇasabhāvacchādanato eva avijjādīnaṃ paṭiccasamuppādabhāvassa,",
  "tika-abh02t0:350_11": "jarāmaraṇādīnaṃ paṭiccasamuppannabhāvassa ca chādanato paṭiccasamuppādapaṭiccasamuppannachādanaṃ veditabbaṃ.",
  "tika-abh02t0:351_0": "Saṅkhāra-",
  "tika-abh02t0:351_1": "saddaggahaṇena āgatā saṅkhārā saṅkhāra-",
  "tika-abh02t0:351_2": "saddena āgatasaṅkhārā.",
  "tika-abh02t0:351_3": "Yadipi avijjāpaccayā saṅkhārāpi saṅkhāra-",
  "tika-abh02t0:351_4": "saddena āgatā,",
  "tika-abh02t0:351_5": "te pana imissā desanāya padhānāti visuṃ vuttā.",
  "tika-abh02t0:351_6": "Tasmā “duvidhā”ti ettha abhisaṅkharaṇakasaṅkhāraṃ saṅkhāra-",
  "tika-abh02t0:351_7": "saddenāgataṃ sandhāya tattha vuttampi vajjetvā saṅkhārasaddena āgatasaṅkhārā yojetabbā.",
  "tika-abh02t0:351_8": "“Saṅkhāra-",
  "tika-abh02t0:351_9": "saddenāgatasaṅkhārā”ti vā samudāyo vutto,",
  "tika-abh02t0:351_10": "tadekadeso ca idha vaṇṇitabbabhāvena “avijjāpaccayā saṅkhārā”ti,",
  "tika-abh02t0:351_11": "tasmā vaṇṇitabbasabbasaṅgahaṇavasena duvidhatā vuttāti veditabbā.",
  "tika-abh02t0:351_12": "Paṭhamaṃ nirujjhati vacīsaṅkhārotiādinā vitakkavicāraassāsapassāsasaññāvedanāvacīsaṅkhārādayo vuttā,",
  "tika-abh02t0:351_13": "na avijjāsaṅkhāresu vuttā kāyasañcetanādayo.",
  "tika-abh02t0:352_0": "Paritassatīti pipāsati.",
  "tika-abh02t0:352_1": "Bhavatīti upapattibhavaṃ sandhāya vuttaṃ,",
  "tika-abh02t0:352_2": "bhāvayatīti kammabhavaṃ.",
  "tika-abh02t0:352_3": "Cuti khandhānaṃ maraṇanti “maranti etenā”ti vuttaṃ.",
  "tika-abh02t0:352_4": "“Dukkhā vedanā uppādadukkhā ṭhitidukkhā”ti vacanato dvedhā khaṇati.",
  "tika-abh02t0:352_5": "Āyāsoti parissamo visādo. Kevala-",
  "tika-abh02t0:352_6": "saddo asammissavācako hoti “kevalā sālayo”ti,",
  "tika-abh02t0:352_7": "niravasesavācako ca “kevalā aṅgamagadhā”ti,",
  "tika-abh02t0:352_8": "tasmā dvedhāpi atthaṃ vadati.",
  "tika-abh02t0:352_9": "Tattha asammissassāti sukharahitassa.",
  "tika-abh02t0:352_10": "Na hi ettha kiñci uppādavayarahitaṃ atthīti.",
  "tika-abh02t0:353_0": "Taṃsampayutte,",
  "tika-abh02t0:353_1": "puggalaṃ vā sammohayatīti sammohanarasā.",
  "tika-abh02t0:353_2": "Ārammaṇasabhāvassa chādanaṃ hutvā gayhatīti chādanapaccupaṭṭhānā.",
  "tika-abh02t0:353_3": "“Āsavasamudayā avijjāsamudayo”ti vacanato āsavapadaṭṭhānā.",
  "tika-abh02t0:353_4": "Paṭisandhijananatthaṃ āyūhanti byāpāraṃ karontīti āyūhanarasā,",
  "tika-abh02t0:353_5": "rāsikaraṇaṃ vā āyūhanaṃ.",
  "tika-abh02t0:353_6": "Nāmarūpassa purecārikabhāvena pavattatīti pubbaṅgamarasaṃ.",
  "tika-abh02t0:353_7": "Purimabhavena saddhiṃ ghaṭanaṃ hutvā gayhatīti paṭisandhipaccupaṭṭhānaṃ.",
  "tika-abh02t0:353_8": "Viññāṇena saha sampayujjatīti sampayogarasaṃ.",
  "tika-abh02t0:353_9": "Aññamaññaṃ sampayogābhāvato rūpaṃ vikiratīti vikiraṇarasaṃ.",
  "tika-abh02t0:353_10": "Evañca katvā pisiyamānā taṇḍulādayo vikiranti cuṇṇī bhavantīti.",
  "tika-abh02t0:353_11": "Nāmassa kadāci kusalādibhāvo ca atthīti tato visesanatthaṃ “abyākatapaccupaṭṭhāna”nti āha.",
  "tika-abh02t0:353_12": "“Acetanā abyākatā”ti ettha viya anārammaṇatā vā abyākatatā daṭṭhabbā.",
  "tika-abh02t0:353_13": "Āyatanalakkhaṇanti ghaṭanalakkhaṇaṃ,",
  "tika-abh02t0:353_14": "āyānaṃ tananalakkhaṇaṃ vā.",
  "tika-abh02t0:353_15": "Dassanādīnaṃ kāraṇabhāvo dassanādirasatā.",
  "tika-abh02t0:353_16": "Akusalavipākupekkhāya aniṭṭhabhāvato dukkhena itarāya ca iṭṭhabhāvato sukhena saṅgahitattā “sukhadukkhapaccupaṭṭhānā”ti āha.",
  "tika-abh02t0:353_17": "Dukkhasamudayattā hetulakkhaṇā taṇhā.",
  "tika-abh02t0:353_18": "“Tatratatrābhinandinī”ti vacanato abhinandanarasā. Cittassa,",
  "tika-abh02t0:353_19": "puggalassa vā rūpādīsu atittabhāvo hutvā gayhatīti atittabhāvapaccupaṭṭhānā.",
  "tika-abh02t0:353_20": "Taṇhādaḷhattaṃ hutvā kāmupādānaṃ,",
  "tika-abh02t0:353_21": "sesāni diṭṭhi hutvā upaṭṭhahantīti taṇhādaḷhattadiṭṭhipaccupaṭṭhānā.",
  "tika-abh02t0:353_22": "Kammupapattibhavavasena bhavassa lakkhaṇādayo yojetabbā.",
  "tika-abh02t0:354_0": "Ādi-",
  "tika-abh02t0:354_1": "saddena anubodhādibhāvaggahaṇaṃ.",
  "tika-abh02t0:354_2": "Dukkhādīsu aññāṇaṃ appaṭipatti,",
  "tika-abh02t0:354_3": "asubhādīsu subhādivipallāsā micchāpaṭipatti.",
  "tika-abh02t0:354_4": "Diṭṭhivippayuttā vā appaṭipatti,",
  "tika-abh02t0:354_5": "diṭṭhisampayuttā micchāpaṭipatti.",
  "tika-abh02t0:354_6": "Na avijjāya eva chadvārikatā chaḷārammaṇatā ca,",
  "tika-abh02t0:354_7": "atha kho aññesupi paṭiccasamuppādaṅgesu arūpadhammānanti āha “sabbesupī”ti.",
  "tika-abh02t0:354_8": "Nobhayagocaranti manāyatanamāha.",
  "tika-abh02t0:354_9": "Na hi arūpadhammānaṃ desavasena āsannatā dūratā ca atthi asaṇṭhānattā,",
  "tika-abh02t0:354_10": "tasmā manāyatanassa gocaro na manāyatanaṃ sampatto asampatto vāti vuccatīti.",
  "tika-abh02t0:355_0": "Sokādīnaṃ sabbhāvā aṅgabahuttappasaṅge “dvādasevā”ti aṅgānaṃ vavatthānaṃ veditabbaṃ.",
  "tika-abh02t0:355_1": "Na hi sokādayo aṅgabhāvena vuttā,",
  "tika-abh02t0:355_2": "phalena pana kāraṇaṃ avijjaṃ mūlaṅgaṃ dassetuṃ te vuttāti.",
  "tika-abh02t0:355_3": "Jarāmaraṇabbhāhatassa hi bālassa te sambhavantīti sokādīnaṃ jarāmaraṇakāraṇatā vuttā.",
  "tika-abh02t0:355_4": "“Sārīrikāya dukkhāya vedanāya phuṭṭho”ti ca sutte jarāmaraṇanimittañca dukkhaṃ saṅgahitanti taṃtaṃnimittānaṃ sādhakabhāvena vuttaṃ.",
  "tika-abh02t0:355_5": "Yasmā pana jarāmaraṇeneva sokādīnaṃ ekasaṅkhepo kato,",
  "tika-abh02t0:355_6": "tasmā tesaṃ jātipaccayatā yujjati.",
  "tika-abh02t0:355_7": "Jarāmaraṇapaccayabhāve hi avijjāya ekasaṅkhepo kātabbo siyā,",
  "tika-abh02t0:355_8": "jātipaccayā pana jarāmaraṇaṃ sokādayo ca sambhavantīti.",
  "tika-abh02t0:355_9": "Tattha jarāmaraṇaṃ ekantikaṃ aṅgabhāveneva gahitaṃ,",
  "tika-abh02t0:355_10": "sokādayo pana rūpabhavādīsu abhāvato anekantikā kevalaṃ pākaṭena phalena avijjānidassanatthaṃ gahitā.",
  "tika-abh02t0:355_11": "Tena anāgate jātiyā sati tato parāya paṭisandhiyā hetuhetubhūtā avijjā dassitāti bhavacakkassa avicchedo dassito hotīti.",
  "tika-abh02t0:355_12": "Suttañca sokādīnaṃ avijjā kāraṇanti etassevatthassa sādhakaṃ daṭṭhabbaṃ,",
  "tika-abh02t0:355_13": "na sokādīnaṃ bālassa jarāmaraṇanimittatāmattassa.",
  "tika-abh02t0:355_14": "“Assutavā puthujjano”ti hi vacanena avijjā sokādīnaṃ kāraṇanti dassitā,",
  "tika-abh02t0:355_15": "na ca jarāmaraṇanimittameva dukkhaṃ dukkhanti.",
  "tika-abh02t0:356_0": "Uddesavāravaṇṇanā niṭṭhitā.",
  "tika-abh02t0:357_0": "Avijjāpadaniddesavaṇṇanā",
  "tika-abh02t0:358_0": "226.",
  "tika-abh02t0:358_1": "“Avijjāpaccayā 92 saṅkhārā”ti hi vuttanti etena avijjāya visesanabhāvena saṅkhārānañca padhānabhāvena",
  "tika-abh02t0:358_2": "vuttattā saṅkhārānaṃ niddisitabbabhāvassa kāraṇaṃ dasseti.",
  "tika-abh02t0:358_3": "Pitā kathīyati “dīgho sāmo,",
  "tika-abh02t0:358_4": "mitto rasso,",
  "tika-abh02t0:358_5": "odāto datto”ti.",
  "tika-abh02t0:359_0": "Rasitabbo paṭivijjhitabbo sabhāvo raso,",
  "tika-abh02t0:359_1": "attano raso saraso,",
  "tika-abh02t0:359_2": "yāthāvo saraso yāthāvasaraso,",
  "tika-abh02t0:359_3": "so eva lakkhitabbattā lakkhaṇanti yāthāvasarasalakkhaṇaṃ.",
  "tika-abh02t0:359_4": "“Katamā ca,",
  "tika-abh02t0:359_5": "bhikkhave, avijjā?",
  "tika-abh02t0:359_6": "Dukkhe aññāṇa”ntiādinā sutte cattāreva vuttānīti “suttantikapariyāyenā”ti āha.",
  "tika-abh02t0:359_7": "Nikkhepakaṇḍe panātiādinā idha catūsu ṭhānesu kathitāya eva avijjāya nikkhepakaṇḍe aṭṭhasu ṭhānesu kiccajātito",
  "tika-abh02t0:359_8": "pañcavīsatiyā padehi lakkhaṇato ca kathitattā tadatthasaṃvaṇṇanāvasena vibhāvanaṃ karoti.",
  "tika-abh02t0:359_9": "Ahāpetvā vibhajitabbavibhajanañhi abhidhammapariyāyo.",
  "tika-abh02t0:360_0": "Jāyati etthāti jāti,",
  "tika-abh02t0:360_1": "uppattiṭṭhānaṃ.",
  "tika-abh02t0:360_2": "Yadipi nirodhamagge avijjā ārammaṇaṃ na karoti,",
  "tika-abh02t0:360_3": "te pana jānitukāmassa tappaṭicchādanavasena anirodhamaggesu nirodhamaggaggahaṇakaāraṇavasena ca pavattamānā",
  "tika-abh02t0:360_4": "tattha uppajjatīti vuccatīti tesampi avijjāya uppattiṭṭhānatā hoti,",
  "tika-abh02t0:360_5": "itaresaṃ ārammaṇabhāvena cāti.",
  "tika-abh02t0:360_6": "Saṅghikabaladevagoṇādīnaṃ saṅghāṭinaṅgalādīni viya aññasetādīnaṃ avijjāya dukkhādivisayānaṃ andhattakarānaṃ",
  "tika-abh02t0:360_7": "lobhādīnaṃ nivattako aññāṇādisabhāvo lakkhaṇanti daṭṭhabbaṃ.",
  "tika-abh02t0:361_0": "Atthatthanti phalaphalaṃ.",
  "tika-abh02t0:361_1": "Āmeḍitavacanañhi sabbesaṃ atthānaṃ visuṃ visuṃ pākaṭakaraṇabhāvappakāsanatthaṃ.",
  "tika-abh02t0:361_2": "Attho eva vā attho atthatthoti atthassa aviparītatādassanatthaṃ atthenevatthaṃ visesayati.",
  "tika-abh02t0:361_3": "Na hi ñāṇaṃ anatthaṃ atthoti gaṇhātīti.",
  "tika-abh02t0:361_4": "Evaṃ kāraṇakāraṇanti etthāpi daṭṭhabbaṃ.",
  "tika-abh02t0:361_5": "Taṃ ākāranti atthatthādiākāraṃ.",
  "tika-abh02t0:361_6": "Gahetvāti citte pavesetvā,",
  "tika-abh02t0:361_7": "cittena puggalena vā gahitaṃ katvā.",
  "tika-abh02t0:361_8": "Paṭividdhassa puna avekkhaṇā paccavekkhaṇā.",
  "tika-abh02t0:361_9": "Duccintitacintitādilakkhaṇassa bālassa bhāvo bālyaṃ.",
  "tika-abh02t0:361_10": "Pajānātīti pakārehi jānāti.",
  "tika-abh02t0:361_11": "Balavamohanaṃ pamoho.",
  "tika-abh02t0:361_12": "Samantato mohanaṃ sammoho.",
  "tika-abh02t0:362_0": "Dukkhārammaṇatāti dukkhārammaṇatāya,",
  "tika-abh02t0:362_1": "yāya vā avijjāya chādentiyā dukkhārammaṇā taṃsampayuttadhammā,",
  "tika-abh02t0:362_2": "sā tesaṃ bhāvoti dukkhārammaṇatā,",
  "tika-abh02t0:362_3": "ārammaṇameva vā ārammaṇatā,",
  "tika-abh02t0:362_4": "dukkhaṃ ārammaṇatā etissāti dukkhārammaṇatā.",
  "tika-abh02t0:363_0": "Duddasattā gambhīrā na sabhāvato,",
  "tika-abh02t0:363_1": "tasmā tadārammaṇatā avijjā uppajjati,",
  "tika-abh02t0:363_2": "itaresaṃ sabhāvato gambhīrattā tadārammaṇatā nuppajjatīti adhippāyo.",
  "tika-abh02t0:363_3": "Apica kho panāti maggassa saṅkhatasabhāvattā tatopi nirodhassa gambhīratarataṃ dasseti.",
  "tika-abh02t0:364_0": "Avijjāpadaniddesavaṇṇanā niṭṭhitā.",
  "tika-abh02t0:365_0": "Saṅkhārapadaniddesavaṇṇanā",
  "tika-abh02t0:366_0": "Punātīti sodheti apuññaphalato dukkhasaṃkilesato ca,",
  "tika-abh02t0:366_1": "hitasukhajjhāsayena puññaṃ karotīti taṃnipphādanena kārakassajjhāsayaṃ pūretīti puñño,",
  "tika-abh02t0:366_2": "pūrako pujjanibbattako ca niruttilakkhaṇena “puñño”ti veditabbo.",
  "tika-abh02t0:366_3": "Samādhipaccanīkānaṃ atidūratāya na iñjati na calatīti attho.",
  "tika-abh02t0:366_4": "Kāyassāti dvārassa sāmibhāvena niddeso kato.",
  "tika-abh02t0:367_0": "Puññupaganti bhavasampattupagaṃ.",
  "tika-abh02t0:367_1": "Tatthāti vibhaṅgasutte.",
  "tika-abh02t0:367_2": "Tañhi padhānabhāvena gahitanti.",
  "tika-abh02t0:367_3": "Sammādiṭṭhisutte pana “tayome, āvuso,",
  "tika-abh02t0:367_4": "saṅkhārā”ti āgatanti.",
  "tika-abh02t0:367_5": "Sabbaññujinabhāsito pana ayaṃ,",
  "tika-abh02t0:367_6": "na paccekajinabhāsito,",
  "tika-abh02t0:367_7": "imassatthassa dīpanatthaṃ etesaṃ suttānaṃ vasena te gahitā.",
  "tika-abh02t0:367_8": "Kathaṃ panetena gahaṇenāyamattho dīpito hotīti taṃdassanatthamāha “abhidhammepi hi suttepi ekasadisāva tanti niddiṭṭhā”ti.",
  "tika-abh02t0:367_9": "Sabbaññubhāsitoti pākaṭena suttantena sadisattā ayampi sabbaññubhāsitoti ñāyatīti vuttaṃ hotīti.",
  "tika-abh02t0:368_0": "“Terasāpī”ti vuttaṃ,",
  "tika-abh02t0:368_1": "tattha ñāṇavippayuttānaṃ na bhāvanāmayatā pākaṭāti “yathā hī”tiādimāha.",
  "tika-abh02t0:368_2": "Pathavī pathavītiādibhāvanā ca kasiṇaparikammakaraṇaṃ maṇḍalakaraṇañca bhāvanaṃ bhajāpenti.",
  "tika-abh02t0:369_0": "Dānavasena pavattā cittacetasikā dhammā dānaṃ.",
  "tika-abh02t0:369_1": "Tattha byāpārabhūtā āyūhanacetanā dānaṃ ārabbha dānaṃ adhikicca uppajjatīti vuccati,",
  "tika-abh02t0:369_2": "evaṃ itaresu.",
  "tika-abh02t0:369_3": "Somanassacittenāti anumodanāpavattinidassanamattametaṃ daṭṭhabbaṃ.",
  "tika-abh02t0:369_4": "Upekkhāsahagatenapi hi anussarati evāti.",
  "tika-abh02t0:370_0": "Asarikkhakampi sarikkhakena catutthajjhānavipākena vehapphalādīsu vināpi asaññesu kaṭattārūpaṃ.",
  "tika-abh02t0:370_1": "Rūpameva saphandanattā “saiñjana”nti vuttaṃ iñjanakaranīvaraṇādīnaṃ avikkhambhanato,",
  "tika-abh02t0:370_2": "rūpataṇhāsaṅkhātassa iñjanakassa kāraṇattā vā.",
  "tika-abh02t0:370_3": "Teneva rūpārammaṇaṃ nimittārammaṇañca sabbampi catutthajjhānaṃ nippariyāyena “aniñjana”nti na vuccatīti.",
  "tika-abh02t0:370_4": "Mahātulāya dhārayamāno nāḷiyā minamāno ca samudāyameva dhāreti minati ca,",
  "tika-abh02t0:370_5": "na ekekaṃ guñjaṃ,",
  "tika-abh02t0:370_6": "ekekaṃ taṇḍulaṃ vā,",
  "tika-abh02t0:370_7": "evaṃ bhagavāpi aparimāṇā paṭhamakusalacetanāyo samudāyavaseneva gahetvā ekajātikattā ekameva katvā dasseti.",
  "tika-abh02t0:370_8": "Evaṃ dutiyādayopīti.",
  "tika-abh02t0:371_0": "“Kāyadvāre pavattā”ti avatvā “ādānaggahaṇacopanaṃ pāpayamānā uppannā”tipi vattuṃ vaṭṭatīti vacanavisesamattameva dasseti.",
  "tika-abh02t0:371_1": "Kāyadvāre pavatti eva hi ādānādipāpanāti.",
  "tika-abh02t0:371_2": "Purimena vā dvārassa upalakkhaṇabhāvo vutto,",
  "tika-abh02t0:371_3": "pacchimena cetanāya saviññattirūpasamuṭṭhāpanaṃ.",
  "tika-abh02t0:371_4": "Tattha ākaḍḍhitvā gahaṇaṃ ādānaṃ,",
  "tika-abh02t0:371_5": "sampayuttassa gahaṇaṃ gahaṇaṃ,",
  "tika-abh02t0:371_6": "phandanaṃ copanaṃ.",
  "tika-abh02t0:372_0": "Etthāti kāyavacīsaṅkhāraggahaṇe,",
  "tika-abh02t0:372_1": "kāyavacīsañcetanāgahaṇe vā.",
  "tika-abh02t0:372_2": "Aṭṭhakathāyaṃ abhiññācetanā na gahitā viññāṇassa paccayo na hotīti.",
  "tika-abh02t0:372_3": "Kasmā pana na hoti,",
  "tika-abh02t0:372_4": "nanu sāpi kusalā vipākadhammā cāti? Saccaṃ,",
  "tika-abh02t0:372_5": "anupacchinnataṇhāvijjāmāne pana santāne sabyāpārappavattiyā tassā kusalatā vipākadhammatā ca vuttā,",
  "tika-abh02t0:372_6": "na vipākuppādanena,",
  "tika-abh02t0:372_7": "sā pana vipākaṃ uppādayantī rūpāvacarameva uppādeyya.",
  "tika-abh02t0:372_8": "Na hi aññabhūmikaṃ kammaṃ aññabhūmikaṃ vipākaṃ uppādetīti.",
  "tika-abh02t0:372_9": "Attanā sadisārammaṇañca tiṭṭhānikaṃ taṃ uppādeyya cittuppādakaṇḍe rūpāvacaravipākassa kammasadisārammaṇasseva vuttattā,",
  "tika-abh02t0:372_10": "na ca rūpāvacaravipāko parittādiārammaṇo atthi,",
  "tika-abh02t0:372_11": "abhiññācetanā ca parittādiārammaṇāva hoti,",
  "tika-abh02t0:372_12": "tasmā vipākaṃ na uppādetīti viññāyati.",
  "tika-abh02t0:372_13": "Kasiṇesu ca uppāditassa catutthajjhānasamādhissa ānisaṃsabhūtā abhiññā.",
  "tika-abh02t0:372_14": "Yathāha “so evaṃ samāhite citte”tiādi.",
  "tika-abh02t0:372_15": "Tasmā samādhiphalasadisā sā,",
  "tika-abh02t0:372_16": "na ca phalaṃ detīti dānasīlānisaṃso tasmiṃ bhave paccayalābho viya sāpi vipākaṃ na uppādeti.",
  "tika-abh02t0:372_17": "Yathā ca abhiññācetanā,",
  "tika-abh02t0:372_18": "evaṃ uddhaccacetanāpi na hotīti idaṃ uddhaccasahagate dhamme visuṃ uddharitvā “tesaṃ vipāke ñāṇaṃ atthapaṭisambhidā”ti vuttattā vicāretabbaṃ.",
  "tika-abh02t0:373_0": "Ayaṃ panettha amataggapathānugato vinicchayo –",
  "tika-abh02t0:373_1": "dassanabhāvanānaṃ abhāvepi yesaṃ puthujjanānaṃ sekkhānañca dassanabhāvanāhi bhavitabbaṃ,",
  "tika-abh02t0:373_2": "tesaṃ taduppattikāle tehi pahātuṃ sakkuṇeyyā akusalā “dassanena pahātabbā bhāvanāya pahātabbā”ti ca vuccanti,",
  "tika-abh02t0:373_3": "puthujjanānaṃ pana bhāvanāya abhāvā bhāvanāya pahātabbacintā natthi.",
  "tika-abh02t0:373_4": "Tena tesaṃ pavattamānā te dassanena pahātuṃ asakkuṇeyyāpi “bhāvanāya pahātabbā”ti na vuccanti.",
  "tika-abh02t0:373_5": "Yadi vucceyyuṃ,",
  "tika-abh02t0:373_6": "dassanena pahātabbā bhāvanāya pahātabbānaṃ kesañci keci kadāci ārammaṇārammaṇādhipatiupanissayapaccayehi paccayo bhaveyyuṃ,",
  "tika-abh02t0:373_7": "na ca paṭṭhāne “dassanena pahātabbā bhāvanāya pahātabbānaṃ kesañci kenaci paccayena paccayo”ti vuttā.",
  "tika-abh02t0:373_8": "Sekkhānaṃ pana vijjamānā bhāvanāya pahātuṃ sakkuṇeyyā bhāvanāya pahātabbā.",
  "tika-abh02t0:373_9": "Teneva sekkhānaṃ dassanena pahātabbā cattattā vantattā muttattā pahīnattā paṭinissaṭṭhattā ukkheṭitattā",
  "tika-abh02t0:373_10": "samukkheṭitattā assāditabbā abhinanditabbā ca na honti,",
  "tika-abh02t0:373_11": "pahīnatāya eva somanassahetubhūtā avikkhepahetubhūtā ca na domanassaṃ uddhaccañca uppādentīti na te tesaṃ",
  "tika-abh02t0:373_12": "ārammaṇārammaṇādhipatibhāvaṃ pakatūpanissayabhāvañca gacchanti.",
  "tika-abh02t0:373_13": "Na hi pahīne upanissāya ariyo rāgādikilese uppādeti.",
  "tika-abh02t0:374_0": "Vuttañca “sotāpattimaggena ye kilesā pahīnā,",
  "tika-abh02t0:374_1": "te kilese na puneti na pacceti na paccāgacchati…pe…",
  "tika-abh02t0:374_2": "arahattamaggena…pe…",
  "tika-abh02t0:374_3": "na paccāgacchatī”ti,",
  "tika-abh02t0:374_4": "na ca puthujjanānaṃ dassanena pahātuṃ sakkuṇeyyā itaresaṃ na kenaci paccayena paccayo hontīti sakkā vattuṃ “diṭṭhiṃ assādeti abhinandati,",
  "tika-abh02t0:374_5": "taṃ ārabbha rāgo uppajjati,",
  "tika-abh02t0:374_6": "diṭṭhi vicikicchā uddhaccaṃ uppajjati.",
  "tika-abh02t0:374_7": "Vicikicchaṃ ārabbha vicikicchā diṭṭhi uddhaccaṃ uppajjatī”ti diṭṭhivicikicchānaṃ uddhaccārammaṇapaccayabhāvassa vuttattā.",
  "tika-abh02t0:374_8": "Ettha hi uddhaccanti uddhaccasahagataṃ cittuppādaṃ sandhāya vuttaṃ.",
  "tika-abh02t0:374_9": "Evañca katvā adhipatipaccayaniddese “diṭṭhiṃ garuṃ katvā assādeti abhinandati,",
  "tika-abh02t0:374_10": "taṃ garuṃ katvā rāgo uppajjati,",
  "tika-abh02t0:374_11": "diṭṭhi uppajjatī”ti ettakameva vuttaṃ,",
  "tika-abh02t0:374_12": "na vuttaṃ “uddhaccaṃ uppajjatī”ti.",
  "tika-abh02t0:374_13": "Tasmā dassanabhāvanāhi pahātabbānaṃ atītādibhāvena navattabbattepi yādisānaṃ tāhi anuppattidhammatā āpādetabbā,",
  "tika-abh02t0:374_14": "tesu puthujjanesu vattamānā dassanaṃ apekkhitvā tena pahātuṃ sakkuṇeyyā dassanena pahātabbā,",
  "tika-abh02t0:374_15": "sekkhesu vattamānā bhāvanaṃ apekkhitvā tāya pahātuṃ sakkuṇeyyā bhāvanāya pahātabbā.",
  "tika-abh02t0:374_16": "Tesu bhāvanāya pahātabbā sahāyavirahā vipākaṃ na janayantīti bhāvanāya pahātabbacetanāya nānākkhaṇikakammapaccayabhāvo na vutto,",
  "tika-abh02t0:374_17": "apekkhitabbadassanabhāvanārahitānaṃ pana puthujjanesu uppajjamānānaṃ sakabhaṇḍe chandarāgādīnaṃ uddhaccasahagatacittuppādassa",
  "tika-abh02t0:374_18": "ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ vipākuppādanaṃ na sakkā paṭikkhipitunti",
  "tika-abh02t0:374_19": "uddhaccasahagatadhammānaṃ vipāko vibhaṅge vuttoti.",
  "tika-abh02t0:375_0": "Yadi evaṃ,",
  "tika-abh02t0:375_1": "apekkhitabbadassanabhāvanārahitānaṃ akusalānaṃ nevadassanenanabhāvanāyapahātabbatā āpajjatīti?",
  "tika-abh02t0:375_2": "Nāpajjati,",
  "tika-abh02t0:375_3": "appahātabbānaṃ “neva dassanena na bhāvanāya pahātabbā”ti vuttattā,",
  "tika-abh02t0:375_4": "appahātabbaviruddhasabhāvattā ca akusalānaṃ.",
  "tika-abh02t0:375_5": "Evampi tesaṃ imasmiṃ tike navattabbatā āpajjatīti?",
  "tika-abh02t0:375_6": "Nāpajjati cittuppādakaṇḍe dassitānaṃ dvādasaakusalacittuppādānaṃ dvīhi padehi saṅgahitattā.",
  "tika-abh02t0:375_7": "Yathā hi dhammavasena saṅkhatadhammā sabbe saṅgahitāti uppannattike kālavasena asaṅgahitāpi atītā navattabbāti",
  "tika-abh02t0:375_8": "na vuttā cittuppādarūpabhāvena gahitesu navattabbassa abhāvā,",
  "tika-abh02t0:375_9": "evamidhāpi cittuppādabhāvena gahitesu navattabbassa abhāvā navattabbatā na vuttāti veditabbā.",
  "tika-abh02t0:375_10": "Yattha hi cittuppādo koci niyogato navattabbo atthi,",
  "tika-abh02t0:375_11": "tattha tesaṃ catuttho koṭṭhāso atthīti yathāvuttapadesu viya tatthāpi bhinditvā bhajāpetabbe cittuppāde",
  "tika-abh02t0:375_12": "bhinditvā bhajāpeti “siyā navattabbā parittārammaṇā”tiādinā.",
  "tika-abh02t0:375_13": "Tadabhāvā uppannattike idha ca tathā na vuttā.",
  "tika-abh02t0:376_0": "Atha vā yathā sappaṭighehi samānasabhāvattā rūpadhātuyaṃ tayo mahābhūtā “sappaṭighā”ti vuttā.",
  "tika-abh02t0:376_1": "Yathāha “asaññasattānaṃ anidassanaṃ sappaṭighaṃ ekaṃ mahābhūtaṃ paṭicca dve mahābhūtā,",
  "tika-abh02t0:376_2": "dve mahābhūte paṭicca ekaṃ mahābhūta”nti.",
  "tika-abh02t0:376_3": "Evaṃ puthujjanānaṃ pavattamānā bhāvanāya pahātabbasamānasabhāvā “bhāvanāya pahātabbā”ti vucceyyunti natthi navattabbatāpasaṅgo.",
  "tika-abh02t0:376_4": "Evañca sati puthujjanānaṃ pavattamānāpi bhāvanāya pahātabbā sakabhaṇḍe chandarāgādayo parabhaṇḍe chandarāgādīnaṃ upanissayapaccayo,",
  "tika-abh02t0:376_5": "rāgo ca rāgadiṭṭhīnaṃ adhipatipaccayoti ayamattho laddho hoti.",
  "tika-abh02t0:376_6": "Yathā pana aphoṭṭhabbattā rūpadhātuyaṃ tayo mahābhūtā na paramatthato sappaṭighā,",
  "tika-abh02t0:376_7": "evaṃ apekkhitabbabhāvanārahitā puthujjanesu pavattamānā sakabhaṇḍe chandarāgādayo na paramatthato bhāvanāya",
  "tika-abh02t0:376_8": "pahātabbāti bhāvanāya pahātabbānaṃ nānākkhaṇikakammapaccayatā na vuttā,",
  "tika-abh02t0:376_9": "na ca “dassanena pahātabbā bhāvanāya pahātabbānaṃ kenaci paccayena paccayo”ti vuttā.",
  "tika-abh02t0:376_10": "Ye hi dassanena pahātabbapaccayā kilesā,",
  "tika-abh02t0:376_11": "na te dassanato uddhaṃ pavattanti,",
  "tika-abh02t0:376_12": "dassanena pahātabbapaccayassapi pana uddhaccasahagatassa sahāyavekallamattameva dassanena kataṃ,",
  "tika-abh02t0:376_13": "na tassa koci bhāvo dassanena anuppattidhammataṃ āpāditoti tassa ekantabhāvanāya pahātabbatā vuttā.",
  "tika-abh02t0:376_14": "Tasmā tassa tādisasseva sati sahāye vipākuppādanavacanaṃ,",
  "tika-abh02t0:376_15": "asati ca vipākānuppādanavacanaṃ na virujjhatīti.",
  "tika-abh02t0:377_0": "Sāpi viññāṇapaccayabhāve yadi apanetabbā,",
  "tika-abh02t0:377_1": "kasmā “samavīsati cetanā”ti vuttanti tassa kāraṇaṃ dassento āha “avijjāpaccayā pana sabbāpetā hontī”ti.",
  "tika-abh02t0:377_2": "Yadi evaṃ,",
  "tika-abh02t0:377_3": "abhiññācetanāya saha “ekavīsatī”ti vattabbanti? Na,",
  "tika-abh02t0:377_4": "avacanassa vuttakāraṇattā,",
  "tika-abh02t0:377_5": "taṃ pana itarāvacanassapi kāraṇanti samānacetanāvacanakāraṇavacanena yaṃ kāraṇaṃ apekkhitvā ekā vuttā,",
  "tika-abh02t0:377_6": "tena kāraṇena itarāyapi vattabbataṃ,",
  "tika-abh02t0:377_7": "yañca kāraṇaṃ apekkhitvā itarā na vuttā,",
  "tika-abh02t0:377_8": "tena kāraṇena vuttāyapi avattabbataṃ dasseti.",
  "tika-abh02t0:377_9": "Āneñjābhisaṅkhāro cittasaṅkhāro evāti bhedābhāvā pākaṭoti na tassa saṃyogo dassito.",
  "tika-abh02t0:378_0": "Sukhasaññāya gahetvāti etena taṇhāpavattiṃ dasseti.",
  "tika-abh02t0:378_1": "Taṇhāparikkhāreti taṇhāya parivāre,",
  "tika-abh02t0:378_2": "taṇhāya “sukhaṃ subha”ntiādinā saṅkhate vā alaṅkateti attho.",
  "tika-abh02t0:378_3": "Taṇhā hi dukkhassa samudayoti ajānanto “aho vatāhaṃ kāyassa bhedā paraṃ maraṇā khattiyamahāsālānaṃ vā",
  "tika-abh02t0:378_4": "sahabyataṃ upapajjeyya”nti saṅkhāre parikkharotīti.",
  "tika-abh02t0:378_5": "Amaraṇatthāti gahitā dukkarakiriyā amaratapo,",
  "tika-abh02t0:378_6": "devabhāvatthaṃ tapo vā,",
  "tika-abh02t0:378_7": "dukkhattā vā maro mārako tapo amaratapo.",
  "tika-abh02t0:378_8": "Diṭṭhe adiṭṭha-",
  "tika-abh02t0:378_9": "saddo viya maresu amara-",
  "tika-abh02t0:378_10": "saddo daṭṭhabbo.",
  "tika-abh02t0:379_0": "Jātiādipapātadukkhajananato marupapātasadisatā puññābhisaṅkhārassa vuttā.",
  "tika-abh02t0:379_1": "Ramaṇīyabhāvena ca assādabhāvena ca gayhamānaṃ puññaphalaṃ dīpasikhāmadhulittasatthadhārāsadisaṃ,",
  "tika-abh02t0:379_2": "tadattho ca puññābhisaṅkhāro taṃnipātalehanasadiso.",
  "tika-abh02t0:380_0": "“Sukho imissā paribbājikāya taruṇāya mudukāya lomasāya bāhāya samphasso”tiādinā sukhasaññāya bālo viya",
  "tika-abh02t0:380_1": "gūthakīḷanaṃ kilesābhibhūtatāya kodhāratiabhibhūto asavaso maritukāmo viya visakhādanaṃ karaṇaphalakkhaṇesu",
  "tika-abh02t0:380_2": "jigucchanīyaṃ dukkhañca apuññābhisaṅkhāraṃ ārabhati.",
  "tika-abh02t0:380_3": "Lobhasahagatassa vā gūthakīḷanasadisatā,",
  "tika-abh02t0:380_4": "dosasahagatassa visakhādanasadisatā yojetabbā.",
  "tika-abh02t0:380_5": "Kāmaguṇasamiddhiyā sabhayassapi pisācanagarassa sukhavipallāsahetubhāvo viya arūpavipākānaṃ nirantaratāya anupalakkhiyamānauppādavayānaṃ,",
  "tika-abh02t0:380_6": "dīghasantānatāya agayhamānavipariṇāmānaṃ,",
  "tika-abh02t0:380_7": "saṅkhāravipariṇāmadukkhabhūtānampi niccādivipallāsahetubhāvoti tesaṃ pisācanagarasadisatā,",
  "tika-abh02t0:380_8": "tadabhimukhagamanasadisatā ca āneñjābhisaṅkhārassa yojetabbā.",
  "tika-abh02t0:381_0": "Tāvāti vattabbantarāpekkho nipāto,",
  "tika-abh02t0:381_1": "tasmā avijjā saṅkhārānaṃ paccayoti idaṃ tāva siddhaṃ,",
  "tika-abh02t0:381_2": "idaṃ pana aparaṃ vattabbanti attho.",
  "tika-abh02t0:381_3": "Avijjāpaccayā pana sabbāpetā hontīti vuttanti abhiññācetanānaṃ paccayabhāvaṃ dasseti.",
  "tika-abh02t0:381_4": "Cetopariyapubbenivāsaanāgataṃsañāṇehi paresaṃ attano ca samohacittajānanakāleti yojetabbā.",
  "tika-abh02t0:382_0": "Avijjāsammūḷhattāti bhavādīnavapaṭicchādikāya avijjāya sammūḷhattā.",
  "tika-abh02t0:382_1": "Rāgādīnanti rāgadiṭṭhivicikicchuddhaccadomanassānaṃ avijjāsampayuttarāgādiassādanakālesu avijjaṃ ārabbha uppatti veditabbā.",
  "tika-abh02t0:382_2": "Garuṃ katvā assādanaṃ rāgadiṭṭhisampayuttāya eva avijjāya yojetabbaṃ,",
  "tika-abh02t0:382_3": "assādanañca rāgo,",
  "tika-abh02t0:382_4": "tadavippayuttā ca diṭṭhīti assādanavacaneneva yathāvuttaṃ avijjaṃ garuṃ karontī diṭṭhi ca vuttāti veditabbā.",
  "tika-abh02t0:382_5": "Rāgādīhi ca pāḷiyaṃ sarūpena vuttehi taṃsampayuttasaṅkhārassa avijjārammaṇāditaṃ dasseti.",
  "tika-abh02t0:382_6": "Anavijjārammaṇassa paṭhamajavanassa ārammaṇādhipatianantarādipaccayavacanesu avuttassa vuttassa ca sabbassa saṅgaṇhanatthaṃ “yaṃ kiñcī”ti āha.",
  "tika-abh02t0:382_7": "Vuttanayenāti samatikkamabhavapatthanāvasena vuttanayena.",
  "tika-abh02t0:383_0": "Ekakāraṇavādo āpajjatīti dosappasaṅgo vutto.",
  "tika-abh02t0:383_1": "Aniṭṭho hi ekakāraṇavādo sabbassa sabbakāle sambhavāpattito ekasadisasabhāvāpattito ca.",
  "tika-abh02t0:383_2": "Yasmā tīsu pakāresu avijjamānesu pārisesena catutthe eva ca vijjamāne ekahetuphaladīpane attho atthi,",
  "tika-abh02t0:383_3": "tasmā na nupapajjati.",
  "tika-abh02t0:384_0": "Yathāphassaṃ vedanāvavatthānatoti “sukhavedanīyaṃ,",
  "tika-abh02t0:384_1": "bhikkhave,",
  "tika-abh02t0:384_2": "phassaṃ paṭicca uppajjati sukhā vedanā”tiādinā,",
  "tika-abh02t0:384_3": "“cakkhuñca paṭicca…pe…",
  "tika-abh02t0:384_4": "tiṇṇaṃ saṅgati phasso,",
  "tika-abh02t0:384_5": "phassapaccayā vedanā”tiādinā ca sukhavedanīyādicakkhusamphassādianurūpena sukhavedanādicakkhusamphassajāvedanādīnaṃ vavatthānato,",
  "tika-abh02t0:384_6": "samānesu cakkhurūpādīsu phassavasena sukhādivipariyāyābhāvato,",
  "tika-abh02t0:384_7": "samānesu ca rūpamanasikārādīsu cakkhādisaṅghaṭṭanavasena cakkhusamphassajādivipariyāyābhāvato,",
  "tika-abh02t0:384_8": "aññapaccayasāmaññepi phassavasena sukhādicakkhusamphassajādīnaṃ oḷārikasukhumādisaṅkarābhāvato cāti attho.",
  "tika-abh02t0:384_9": "Sukhādīnaṃ yathāvuttasamphassassa aviparīto paccayabhāvo eva yathāvedanaṃ phassavavatthānaṃ,",
  "tika-abh02t0:384_10": "kāraṇaphalavisesena vā phalakāraṇavisesanicchayo hotīti ubhayatthāpi nicchayo vavatthānanti vutto.",
  "tika-abh02t0:384_11": "Kammādayoti kammāhārautuādayo apākaṭā semhapaṭikārena rogavūpasamato.",
  "tika-abh02t0:385_0": "“Assādānupassino taṇhā pavaḍḍhatī”ti vacanatoti “saṃyojanīyesu,",
  "tika-abh02t0:385_1": "bhikkhave,",
  "tika-abh02t0:385_2": "dhammesu assādānupassino viharato taṇhā pavaḍḍhati,",
  "tika-abh02t0:385_3": "taṇhāpaccayā upādānaṃ,",
  "tika-abh02t0:385_4": "upādānapaccayā bhavo”ti iminā suttena taṇhāya saṅkhārakāraṇabhāvassa vuttattāti attho.",
  "tika-abh02t0:385_5": "Puna tassāpi avijjā kāraṇanti dassanatthaṃ “avijjāsamudayā āsavasamudayoti vacanato”ti āha.",
  "tika-abh02t0:385_6": "Taṇhā vā caturupādānabhūtā kāmabhavadiṭṭhāsavā ca saṅkhārassa kāraṇanti pākaṭāti suttadvayenapi avijjāya saṅkhārakāraṇabhāvameva dasseti.",
  "tika-abh02t0:385_7": "Assādānupassinoti hi vacanena ādīnavapaṭicchādanakiccā avijjā taṇhāya kāraṇanti dassitā hotīti.",
  "tika-abh02t0:385_8": "Yasmā avidvā,",
  "tika-abh02t0:385_9": "tasmā puññābhisaṅkhārādike abhisaṅkharotīti avijjāya saṅkhārakāraṇabhāvassa pākaṭattā aviddasubhāvo saṅkhārakāraṇabhāvena",
  "tika-abh02t0:385_10": "vutto khīṇāsavassa saṅkhārābhāvato asādhāraṇattā ca.",
  "tika-abh02t0:385_11": "Puññābhisaṅkhārādīnaṃ sādhāraṇāni vatthārammaṇādīnīti puññabhavādiādīnavapaṭicchādikā avijjā puññābhisaṅkhārādīnaṃ",
  "tika-abh02t0:385_12": "asādhāraṇaṃ kāraṇanti vā attho daṭṭhabbo.",
  "tika-abh02t0:385_13": "Ṭhānaviruddhoti atthitāviruddho.",
  "tika-abh02t0:385_14": "Keci pana “paṭisandhiādīni ṭhānānī”ti vadanti,",
  "tika-abh02t0:385_15": "evaṃ sati purimacittaṃ pacchimacittassa ṭhānaviruddho paccayoti na idaṃ ekantikaṃ siyā.",
  "tika-abh02t0:385_16": "Bhavaṅgampi hi bhavaṅgassa anantarapaccayo,",
  "tika-abh02t0:385_17": "javanaṃ javanassāti,",
  "tika-abh02t0:385_18": "na ca sippādīnaṃ paṭisandhiādiṭhānaṃ atthīti na taṃ idha adhippetaṃ.",
  "tika-abh02t0:385_19": "Kammaṃ rūpassa namanaruppanavirodhā sārammaṇānārammaṇavirodhā ca sabhāvaviruddho paccayo,",
  "tika-abh02t0:385_20": "khīrādīni dadhiādīnaṃ madhurambilarasādisabhāvavirodhā.",
  "tika-abh02t0:385_21": "Avijānanakicco āloko vijānanakiccassa viññāṇassa,",
  "tika-abh02t0:385_22": "amadanakiccā ca guḷādayo madanakiccassa āsavassa.",
  "tika-abh02t0:386_0": "Golomāvilomāni dabbāya paccayo,",
  "tika-abh02t0:386_1": "dadhiādīni bhūtiṇakassa.",
  "tika-abh02t0:386_2": "Ettha ca avīti rattā eḷakā vuccanti.",
  "tika-abh02t0:386_3": "Vipākāyeva te ca na,",
  "tika-abh02t0:386_4": "tasmā dukkhavipākāyapi avijjāya tadavipākānaṃ puññāneñjābhisaṅkhārānaṃ paccayattaṃ na na yujjatīti attho.",
  "tika-abh02t0:386_5": "Tadavipākattepi sāvajjatāya tadaviruddhānaṃ taṃsadisānañca apuññābhisaṅkhārānameva paccayo,",
  "tika-abh02t0:386_6": "na itaresanti etassa pasaṅgassa nivāraṇatthaṃ “viruddho cāviruddho ca,",
  "tika-abh02t0:386_7": "sadisāsadiso tathā.",
  "tika-abh02t0:386_8": "Dhammānaṃ paccayo siddho”ti vuttaṃ,",
  "tika-abh02t0:386_9": "tasmā tamatthaṃ pākaṭaṃ karonto “iti ayaṃ avijjā”tiādimāha.",
  "tika-abh02t0:387_0": "Acchejjasuttāvutābhejjamaṇīnaṃ viya pubbāpariyavavatthānaṃ niyati, niyatiyā,",
  "tika-abh02t0:387_1": "niyati eva vā saṅgati samāgamo niyatisaṅgati,",
  "tika-abh02t0:387_2": "tāya bhāvesu pariṇatā manussadevavihaṅgādibhāvaṃ pattā niyatisaṅgatibhāvapariṇatā.",
  "tika-abh02t0:387_3": "Niyatiyā saṅgatiyā bhāvena ca pariṇatā nānappakārataṃ pattā niyatisaṅgatibhāvapariṇatāti ca atthaṃ vadanti.",
  "tika-abh02t0:387_4": "Etehi ca vikappanehi avijjā akusalaṃ cittaṃ katvā puññādīsu yattha katthaci pavattatīti imamatthaṃ dassento āha “so evaṃ avijjāyā”tiādi.",
  "tika-abh02t0:388_0": "Apariṇāyako bāloti arahattamaggasampaṭipādakakalyāṇamittarahitoti attho.",
  "tika-abh02t0:388_1": "Arahattamaggāvasānaṃ vā ñāṇaṃ samavisamaṃ dassetvā nibbānaṃ nayatīti pariṇāyakanti vuttaṃ,",
  "tika-abh02t0:388_2": "tena rahito apariṇāyako.",
  "tika-abh02t0:388_3": "Dhammaṃ ñatvāti sappurisūpanissayena catusaccappakāsakasuttādidhammaṃ ñatvā,",
  "tika-abh02t0:388_4": "maggañāṇeneva vā sabbadhammapavaraṃ nibbānaṃ ñatvā,",
  "tika-abh02t0:388_5": "taṃjānanāyattattā pana sesasaccābhisamayassa samānakālampi taṃ purimakālaṃ viya katvā vuttaṃ.",
  "tika-abh02t0:389_0": "Saṅkhārapadaniddesavaṇṇanā niṭṭhitā.",
  "tika-abh02t0:390_0": "Viññāṇapadaniddesavaṇṇanā",
  "tika-abh02t0:391_0": "227.",
  "tika-abh02t0:391_1": "Yathāvuttasaṅkhārapaccayā uppajjamānaṃ taṃkammanibbattameva viññāṇaṃ bhavituṃ arahatīti “bāttiṃsa lokiyavipākaviññāṇāni saṅgahitāni hontī”ti āha.",
  "tika-abh02t0:391_2": "Dhātukathāyaṃ pana vippayuttenasaṅgahitāsaṅgahitapadaniddese –",
  "tika-abh02t0:392_0": "“Saṅkhārapaccayā viññāṇena ye dhammā…pe…",
  "tika-abh02t0:392_1": "saḷāyatanapaccayā phassena,",
  "tika-abh02t0:392_2": "phassapaccayā vedanāya ye dhammā vippayuttā,",
  "tika-abh02t0:392_3": "te dhammā katihi khandhehi…pe…",
  "tika-abh02t0:392_4": "saṅgahitā?",
  "tika-abh02t0:392_5": "Te dhammā asaṅkhataṃ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā.",
  "tika-abh02t0:392_6": "Katihi asaṅgahitā?",
  "tika-abh02t0:392_7": "Catūhi khandhehi ekenāyatanena sattahi dhātūhi asaṅgahitā”ti –",
  "tika-abh02t0:393_0": "Vacanato sabbaviññāṇaphassavedanāpariggaho kato.",
  "tika-abh02t0:393_1": "Yadi hi ettha viññāṇaphassavedanā sappadesā siyuṃ,",
  "tika-abh02t0:393_2": "“vipākā dhammā”ti imassa viya vissajjanaṃ siyā,",
  "tika-abh02t0:393_3": "tasmā tattha abhidhammabhājanīyavasena saṅkhārapaccayā viññāṇādayo gahitāti veditabbā.",
  "tika-abh02t0:393_4": "Avijjāpaccayā saṅkhārā ca abhidhammabhājanīye catubhūmakakusalasaṅkhāro akusalasaṅkhāro ca vuttoti so eva dhātukathāyaṃ gahitoti daṭṭhabbo.",
  "tika-abh02t0:393_5": "Bhavo pana dhātukathāyaṃ kammupapattibhavavisesadassanatthaṃ na abhidhammabhājanīyavasena gahito.",
  "tika-abh02t0:393_6": "Evañca katvā tattha “upādānapaccayā bhavo”ti anuddharitvā “kammabhavo”tiādināva nayena bhavo uddhaṭo.",
  "tika-abh02t0:393_7": "Vipākañhetanti viññāṇassa vipākattā saṅkhārapaccayattaṃ sādheti,",
  "tika-abh02t0:393_8": "tassa pana sādhanatthaṃ “upacitakammābhāve vipākābhāvato”ti vuttanti taṃ vivaranto “vipākañcā”tiādimāha.",
  "tika-abh02t0:394_0": "Yebhuyyena lobhasampayuttajavanāvasāneti javanena tadārammaṇaniyame somanassasahagatānantaraṃ somanassasahagatatadārammaṇassa",
  "tika-abh02t0:394_1": "vuttattā somanassasahagatāneva sandhāya vuttanti veditabbaṃ.",
  "tika-abh02t0:394_2": "Yasmā pana tihetukajavanāvasāne ca kadāci ahetukaṃ tadārammaṇaṃ hoti,",
  "tika-abh02t0:394_3": "tasmā “yebhuyyenā”ti āha.",
  "tika-abh02t0:394_4": "Sakiṃ vāti “dirattatirattā”dīsu viya veditabbaṃ.",
  "tika-abh02t0:394_5": "Dvikkhattumeva pana uppajjantīti vadanti.",
  "tika-abh02t0:394_6": "“Dirattatiratta”nti ettha pana vā-",
  "tika-abh02t0:394_7": "saddassa abhāvā vacanasiliṭṭhatāmattena dirattaggahaṇaṃ katanti yujjati,",
  "tika-abh02t0:394_8": "“nirantaratirattadassanatthaṃ vā”ti.",
  "tika-abh02t0:394_9": "Idha pana vā-",
  "tika-abh02t0:394_10": "saddo vikappanattho vuttoti sakiṃ eva ca kadāci pavattiṃ sandhāya “sakiṃ vā”ti vuttanti daṭṭhabbaṃ.",
  "tika-abh02t0:394_11": "Teneva hi sakiṃ tadārammaṇappavattiyā vicāretabbataṃ dassento “cittappavattigaṇanāyaṃ panā”tiādimāha.",
  "tika-abh02t0:394_12": "Tattha cittappavattigaṇanāyanti vipākakathāyaṃ balavarūpādike ārammaṇe vuttaṃ cittappavattigaṇanaṃ sandhāyāha.",
  "tika-abh02t0:394_13": "Tattha hi dveva tadārammaṇuppattivārā āgatā.",
  "tika-abh02t0:394_14": "Javanavisayānubhavanañhi tadārammaṇaṃ āsannabhede tasmiṃ visaye ekacittakkhaṇāvasiṭṭhāyuke na uppajjeyyāti adhippāyo.",
  "tika-abh02t0:394_15": "Anurūpāya paṭisandhiyāti akusalavipākassa apāyapaṭisandhi,",
  "tika-abh02t0:394_16": "kāmāvacarādikusalavipākānaṃ kāmarūpārūpasugatipaṭisandhiyo yathākammaṃ anurūpā.",
  "tika-abh02t0:395_0": "Paṭisandhikathā mahāvisayāti katvā pavattimeva tāva dassento “pavattiyaṃ panā”tiādimāha.",
  "tika-abh02t0:395_1": "Ahetukadvayādīnaṃ dvāraniyamāniyamāvacanaṃ bhavaṅgabhūtānaṃ sayameva dvārattā cutipaṭisandhibhūtānañca",
  "tika-abh02t0:395_2": "bhavaṅgasaṅkhātena aññena ca dvārena anuppattito niyataṃ aniyataṃ vā dvāraṃ etesanti vattuṃ asakkuṇeyyattā.",
  "tika-abh02t0:395_3": "Ekassa sattassa pavattarūpāvacaravipāko pathavīkasiṇādīsu yasmiṃ ārammaṇe pavatto,",
  "tika-abh02t0:395_4": "tato aññasmiṃ tassa pavatti natthīti rūpāvacarānaṃ niyatārammaṇatā vuttā.",
  "tika-abh02t0:395_5": "Tatrassāti pavattiyaṃ bāttiṃsavidhassa.",
  "tika-abh02t0:396_0": "Indriyappavattiānubhāvato eva cakkhusotadvārabhedena,",
  "tika-abh02t0:396_1": "tassa ca viññāṇavīthibhedāyattattā vīthibhedena ca bhavitabbaṃ,",
  "tika-abh02t0:396_2": "tasmiñca sati “āvajjanānantaraṃ dassanaṃ savanaṃ vā tadanantaraṃ sampaṭicchana”ntiādinā cittaniyamena bhavitabbaṃ.",
  "tika-abh02t0:396_3": "Tathā ca sati sampaṭicchanasantīraṇānampi bhāvo siddho hoti,",
  "tika-abh02t0:396_4": "na indriyappavattiānubhāvena dassanasavanamattasseva,",
  "tika-abh02t0:396_5": "nāpi indriyānaṃ eva dassanasavanakiccatāti imamatthaṃ dassento āha “dvāravīthibhede cittaniyamato cā”ti.",
  "tika-abh02t0:396_6": "Paṭhamakusalena ce tadārammaṇassa uppatti hoti,",
  "tika-abh02t0:396_7": "taṃ paṭhamakusalānantaraṃ uppajjamānaṃ janakaṃ anubandhati nāma,",
  "tika-abh02t0:396_8": "dutiyakusalādianantaraṃ uppajjamānaṃ janakasadisaṃ anubandhati nāma,",
  "tika-abh02t0:396_9": "akusalānantaraṃ uppajjamānañca kāmāvacaratāya janakasadisanti.",
  "tika-abh02t0:397_0": "Ekādasa tadārammaṇacittāni…pe…",
  "tika-abh02t0:397_1": "tadārammaṇaṃ na gaṇhantīti tadārammaṇabhāvatāya “tadārammaṇa”nti laddhanāmāni tadārammaṇabhāvaṃ na gaṇhanti,",
  "tika-abh02t0:397_2": "tadārammaṇabhāvena nappavattantīti attho.",
  "tika-abh02t0:397_3": "Atha vā nāmagottaṃ ārabbha javane javite tadārammaṇaṃ tassa javanassa ārammaṇaṃ na gaṇhanti,",
  "tika-abh02t0:397_4": "nālambantīti attho.",
  "tika-abh02t0:397_5": "Rūpārūpadhammeti rūpārūpāvacare dhamme.",
  "tika-abh02t0:397_6": "Idaṃ pana vatvā “abhiññāñāṇaṃ ārabbhā”ti visesanaṃ parittādiārammaṇatāya kāmāvacarasadisesu ceva tadārammaṇānuppattidassanatthaṃ.",
  "tika-abh02t0:397_7": "Micchattaniyatā dhammā maggo viya bhāvanāya siddhā mahābalā cāti tattha javanena pavattamānena sānubandhanena",
  "tika-abh02t0:397_8": "na bhavitabbanti tesu tadārammaṇaṃ paṭikkhittaṃ.",
  "tika-abh02t0:397_9": "Lokuttaradhamme ārabbhāti eteneva siddhe “sammattaniyatadhammesū”ti visuṃ uddharaṇaṃ sammattamicchattaniyatadhammānaṃ",
  "tika-abh02t0:397_10": "aññamaññapaṭipakkhāti balavabhāvena tadārammaṇassa avatthubhāvadassanatthaṃ.",
  "tika-abh02t0:398_0": "Evaṃ pavattiyaṃ viññāṇappavattiṃ dassetvā paṭisandhiyaṃ dassetuṃ “yaṃ pana vutta”ntiādimāha.",
  "tika-abh02t0:398_1": "Kena katthāti kena cittena kasmiṃ bhave.",
  "tika-abh02t0:398_2": "Ekūnavīsati paṭisandhiyo tena tena cittena pavattamānā paṭisandhikkhaṇe rūpārūpadhammāti tena tena cittena",
  "tika-abh02t0:398_3": "sā sā tattha tattha paṭisandhi hotīti vuttā.",
  "tika-abh02t0:398_4": "Tassāti cittassa.",
  "tika-abh02t0:399_0": "Āgantvāti āgataṃ viya hutvā.",
  "tika-abh02t0:399_1": "Gopakasīvalīti rañño hitārakkhe gopakakule jāto sīvalināmako.",
  "tika-abh02t0:399_2": "Kammādianussaraṇabyāpārarahitattā “sammūḷhakālakiriyā”ti vuttā.",
  "tika-abh02t0:399_3": "Abyāpāreneva hi tattha kammādiupaṭṭhānaṃ hotīti.",
  "tika-abh02t0:399_4": "“Pisiyamānāya makkhikāya paṭhamaṃ kāyadvārāvajjanaṃ bhavaṅgaṃ nāvaṭṭeti attanā cintiyamānassa kassaci atthitāyā”ti keci kāraṇaṃ vadanti,",
  "tika-abh02t0:399_5": "tadetaṃ akāraṇaṃ bhavaṅgavisayato aññassa cintiyamānassa abhāvā aññacittappavattakāle ca bhavaṅgāvaṭṭanasseva asambhavato.",
  "tika-abh02t0:399_6": "Idaṃ panettha kāraṇaṃ siyā –",
  "tika-abh02t0:399_7": "“tānissa tamhi samaye olambanti ajjholambanti abhippalambantī”ti vacanato tīsu javanavāresu appavattesveva kammādiupaṭṭhānena bhavitabbaṃ.",
  "tika-abh02t0:399_8": "Anekajavanavārappavattiyā hi ajjholambanaṃ abhippalambanañca hotīti.",
  "tika-abh02t0:399_9": "Tasmā kāyadvārāvajjanaṃ anāvaṭṭetvā manodvārāvajjanameva kammādiālambaṇaṃ paṭhamaṃ bhavaṅgaṃ āvaṭṭeti,",
  "tika-abh02t0:399_10": "tato phoṭṭhabbassa balavattā dutiyavāre kāyaviññāṇavīthi paccuppanne phoṭṭhabbe pavattati,",
  "tika-abh02t0:399_11": "tato purimajavanavāragahitesveva kammādīsu kamena manodvārajavanaṃ javitvā mūlabhavaṅgasaṅkhātaṃ āgantukabhavaṅgasaṅkhātaṃ",
  "tika-abh02t0:399_12": "vā tadārammaṇaṃ bhavaṅgaṃ otarati,",
  "tika-abh02t0:399_13": "tadārammaṇābhāve vā bhavaṅgameva.",
  "tika-abh02t0:399_14": "Etasmiṃ ṭhāne kālaṃ karotīti tadārammaṇānantarena cuticittena,",
  "tika-abh02t0:399_15": "tadārammaṇābhāve vā bhavaṅgasaṅkhāteneva cuticittena cavatīti attho.",
  "tika-abh02t0:399_16": "Bhavaṅgameva hi cuticittaṃ hutvā pavattatīti cuticittaṃ idha “bhavaṅga”nti vuttanti.",
  "tika-abh02t0:399_17": "Manodvāravisayo lahukoti lahukapaccupaṭṭhānaṃ sandhāya vuttaṃ “arūpadhammānaṃ…pe…",
  "tika-abh02t0:399_18": "lahuko”ti.",
  "tika-abh02t0:399_19": "Arūpadhammassa hi manodvārassa visayo lahukapaccupaṭṭhānoti.",
  "tika-abh02t0:399_20": "Balavati ca rūpadhammassa kāyadvārassa visaye appavattitvā manodvāravisaye kammādimhi paṭhamaṃ cittappavattidassanena",
  "tika-abh02t0:399_21": "arūpadhammānaṃ visayassa lahukatā dīpitāti.",
  "tika-abh02t0:399_22": "Rūpānaṃ visayābhāvepi vā “arūpadhammāna”nti vacanaṃ yesaṃ visayo atthi,",
  "tika-abh02t0:399_23": "taṃdassanatthamevāti daṭṭhabbaṃ.",
  "tika-abh02t0:399_24": "Tena lahukammādīsu cittappavattito lahugahaṇīyatā visayassa lahukatā.",
  "tika-abh02t0:400_0": "Kammādīnaṃ bhūmicittupādādivasena vitthārato ananto pabhedoti “saṅkhepato”ti āha.",
  "tika-abh02t0:401_0": "Avijjātaṇhādikilesesu anupacchinnesveva kammādino upaṭṭhānaṃ,",
  "tika-abh02t0:401_1": "tañcārabbha cittasantānassa bhavantaraninnapoṇapabbhāratā hotīti āha “anupacchinnakilesabalavināmita”nti.",
  "tika-abh02t0:401_2": "Santāne hi vināmite tadekadesabhūtaṃ paṭisandhicittañca vināmitameva hoti,",
  "tika-abh02t0:401_3": "na ca ekadesavināmitabhāvena vinā santānavināmitatā atthīti.",
  "tika-abh02t0:401_4": "Sabbattha pana “duggatipaṭisandhininnāya cutiyā purimajavanāni akusalāni,",
  "tika-abh02t0:401_5": "itarāya ca kusalānī”ti nicchinanti.",
  "tika-abh02t0:401_6": "“Nimittassādagadhitaṃ vā,",
  "tika-abh02t0:401_7": "bhikkhave,",
  "tika-abh02t0:401_8": "viññāṇaṃ tiṭṭhamānaṃ tiṭṭhati anubyañjanassādagadhitaṃ vā.",
  "tika-abh02t0:401_9": "Tasmiṃ ce samaye kālaṃ karoti,",
  "tika-abh02t0:401_10": "ṭhānametaṃ vijjati,",
  "tika-abh02t0:401_11": "yaṃ dvinnaṃ gatīnaṃ aññataraṃ gatiṃ upapajjeyya nirayaṃ vā tiracchānayoniṃ vā”ti vuttaṃ.",
  "tika-abh02t0:401_12": "Tasmā āsannaṃ akusalaṃ duggatiyaṃ,",
  "tika-abh02t0:401_13": "kusalañca sugatiyaṃ paṭisandhiyā upanissayo hotīti.",
  "tika-abh02t0:402_0": "Rāgādihetubhūtaṃ hīnamārammaṇanti akusalavipākassa ārammaṇaṃ bhavituṃ yuttaṃ aniṭṭhārammaṇaṃ āha.",
  "tika-abh02t0:402_1": "Tampi hi saṅkappavasena rāgassapi hetu hotīti.",
  "tika-abh02t0:402_2": "Akusalavipākajanakakammasahajātānaṃ vā taṃsadisāsannacutijavanacetanāsahajātānañca rāgādīnaṃ hetubhāvo eva hīnatā.",
  "tika-abh02t0:402_3": "Tañhi pacchānutāpajanakakammānamārammaṇaṃ kammavasena aniṭṭhaṃ akusalavipākassa ārammaṇaṃ bhaveyya,",
  "tika-abh02t0:402_4": "aññathā ca iṭṭhārammaṇe pavattassa akusalakammassa vipāko kammanimittārammaṇo na bhaveyya.",
  "tika-abh02t0:402_5": "Na hi akusalavipāko iṭṭhārammaṇo bhavitumarahatīti.",
  "tika-abh02t0:402_6": "Pañcadvāre ca āpāthamāgacchantaṃ paccuppannaṃ kammanimittaṃ āsannakatakammārammaṇasantatiyaṃ uppannaṃ taṃsadisañca daṭṭhabbaṃ,",
  "tika-abh02t0:402_7": "aññathā tadeva paṭisandhiārammaṇūpaṭṭhāpakaṃ tadeva ca paṭisandhijanakaṃ bhaveyya,",
  "tika-abh02t0:402_8": "na ca paṭisandhiyā upacārabhūtāni viya “etasmiṃ tayā pavattitabba”nti paṭisandhiyā ārammaṇaṃ anupādentāni",
  "tika-abh02t0:402_9": "viya ca pavattāni cutiāsannāni javanāni paṭisandhijanakāni bhaveyyuṃ.",
  "tika-abh02t0:402_10": "“Katattā upacitattā”ti hi vuttaṃ.",
  "tika-abh02t0:402_11": "Tadā ca taṃsamānavīthiyaṃ viya pavattamānāni kathaṃ katūpacitāni siyuṃ,",
  "tika-abh02t0:402_12": "na ca assāditāni tadā,",
  "tika-abh02t0:402_13": "na ca lokiyāni lokuttarāni viya samānavīthiphalāni honti.",
  "tika-abh02t0:403_0": "“Pubbe vāssa taṃ kataṃ hoti pāpakammaṃ dukkhavedanīyaṃ,",
  "tika-abh02t0:403_1": "pacchā vāssa taṃ kataṃ hoti pāpakammaṃ dukkhavedanīyaṃ,",
  "tika-abh02t0:403_2": "maraṇakāle vāssa hoti micchādiṭṭhi samattā samādinnā,",
  "tika-abh02t0:403_3": "tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī”ti –",
  "tika-abh02t0:404_0": "Ādinā sutte maraṇakāle samattāya samādinnāya micchādiṭṭhiyā sammādiṭṭhiyā ca sahajātacetanāya paṭisandhidānaṃ vuttaṃ,",
  "tika-abh02t0:404_1": "na ca dubbalehi pañcadvārikajavanehi micchādiṭṭhi sammādiṭṭhi vā samattā hoti samādinnā.",
  "tika-abh02t0:404_2": "Vakkhati ca –",
  "tika-abh02t0:405_0": "“Sabbampi hetaṃ kusalākusaladhammapaṭivijānanādicavanapariyosānaṃ kiccaṃ manodvārikacitteneva hoti,",
  "tika-abh02t0:405_1": "na pañcadvārikenāti sabbassapetassa kiccassa karaṇe sahajavanakāni vīthicittāni paṭikkhittānī”ti.",
  "tika-abh02t0:406_0": "Tattha hi “na kiñci dhammaṃ paṭivijānātīti ‘manopubbaṅgamā dhammā’ti evaṃ vuttaṃ ekampi kusalaṃ vā akusalaṃ vā na paṭivijānātī”ti ca vuttaṃ.",
  "tika-abh02t0:406_1": "Yesaṃ paṭivibhāvanappavattiyā sukhaṃ vā dukkhaṃ vā anveti,",
  "tika-abh02t0:406_2": "tesaṃ sā pavatti pañcadvāre paṭikkhittā,",
  "tika-abh02t0:406_3": "kusalākusalakammasamādānañca tādisamevāti.",
  "tika-abh02t0:406_4": "Tadārammaṇānantaraṃ pana cavanaṃ,",
  "tika-abh02t0:406_5": "tadanantarā ca upapatti manodvārikā eva hoti,",
  "tika-abh02t0:406_6": "na sahajavanakavīthicitte pariyāpannāti iminā adhippāyena idha pañcadvārikatadārammaṇānantaraṃ cuti,",
  "tika-abh02t0:406_7": "tadanantaraṃ paṭisandhi ca vuttāti daṭṭhabbaṃ.",
  "tika-abh02t0:406_8": "Tattha avasesapañcacittakkhaṇāyuke rūpādimhi uppannaṃ paṭisandhiṃ sandhāyeva “paccuppannārammaṇaṃ upapatticittaṃ",
  "tika-abh02t0:406_9": "paccuppannārammaṇassa bhavaṅgassa anantarapaccayena paccayo”ti,",
  "tika-abh02t0:406_10": "avasesekacittakkhaṇāyuke ca uppannaṃ sandhāya “paccuppannārammaṇaṃ upapatticittaṃ atītārammaṇassa bhavaṅgassa",
  "tika-abh02t0:406_11": "anantarapaccayena paccayo”ti vuttanti veditabbaṃ.",
  "tika-abh02t0:407_0": "Suddhāya vāti mahaggatakammanimittārammaṇāya javanavīthiyā tadārammaṇarahitāyāti attho.",
  "tika-abh02t0:407_1": "Sā pana javanavīthi mahaggatavipākassa upacāro viya daṭṭhabbā.",
  "tika-abh02t0:407_2": "Keci pana taṃ vīthiṃ mahaggatāvasānaṃ vadanti.",
  "tika-abh02t0:407_3": "Atītārammaṇā ekādasavidhā,",
  "tika-abh02t0:407_4": "navattabbārammaṇā sattavidhā.",
  "tika-abh02t0:408_0": "Etenānusārena āruppacutiyāpi anantarā paṭisandhi veditabbāti idaṃ kasmā vuttaṃ,",
  "tika-abh02t0:408_1": "nanu “pathavīkasiṇajjhānādivasena paṭiladdhamahaggatasugatiyaṃ ṭhitassā”ti evamādike eva naye ayampi paṭisandhi avaruddhāti? Na,",
  "tika-abh02t0:408_2": "tattha rūpāvacaracutianantarāya eva paṭisandhiyā vuttattā.",
  "tika-abh02t0:408_3": "Tattha hi “pathavīkasiṇādikaṃ vā nimittaṃ mahaggatacittaṃ vā manodvāre āpāthamāgacchati.",
  "tika-abh02t0:408_4": "Cakkhusotānaṃ vā”tiādikena rūpāvacaracutiyā eva anantarā paṭisandhi vuttāti viññāyati.",
  "tika-abh02t0:408_5": "Athāpi yathāsambhavayojanāya ayampi paṭisandhi tattheva avaruddhā,",
  "tika-abh02t0:408_6": "arūpāvacaracutianantarā pana rūpāvacarapaṭisandhi natthi,",
  "tika-abh02t0:408_7": "arūpāvacare ca uparūparicutiyā heṭṭhimā heṭṭhimā paṭisandhīti catutthāruppacutiyā navattabbārammaṇā paṭisandhi natthi.",
  "tika-abh02t0:408_8": "Tena tato tattheva atītārammaṇā kāmāvacare ca atītapaccuppannārammaṇā paṭisandhi itarāhi ca yathāsambhavaṃ atītanavattabbārammaṇā āruppapaṭisandhi,",
  "tika-abh02t0:408_9": "atītapaccuppannārammaṇā ca kāmāvacarapaṭisandhi yojetabbāti imassa visesassa dassanatthaṃ visuṃ uddharaṇaṃ kataṃ.",
  "tika-abh02t0:409_0": "Evaṃ ārammaṇavasena ekavidhāya kāmāvacarasugaticutiyā duvidhā duggatipaṭisandhi,",
  "tika-abh02t0:409_1": "duggaticutiyā duvidhā sugatipaṭisandhi,",
  "tika-abh02t0:409_2": "kāmāvacarasugaticutiyā dviekadvippakārānaṃ kāmarūpāruppānaṃ vasena pañcavidhā sugatipaṭisandhi,",
  "tika-abh02t0:409_3": "rūpāvacaracutiyā ca tatheva pañcavidhā,",
  "tika-abh02t0:409_4": "duvidhāya āruppacutiyā paccekaṃ dvinnaṃ dvinnaṃ kāmāruppānaṃ vasena aṭṭhavidhā ca paṭisandhi dassitā,",
  "tika-abh02t0:409_5": "duggaticutiyā pana ekavidhāya duggatipaṭisandhi duvidhā na dassitā,",
  "tika-abh02t0:409_6": "taṃ dassetuṃ “duggatiyaṃ ṭhitassa panā”tiādimāha.",
  "tika-abh02t0:409_7": "Yathāvuttā pana –",
  "tika-abh02t0:410_0": "Dvidvipañcappakārā ca, pañcāṭṭhaduvidhāpi ca;",
  "tika-abh02t0:411_0": "Catuvīsati sabbāpi, tā honti paṭisandhiyo.",
  "tika-abh02t0:412_0": "“Kāmāvacarassa kusalassa kammassa katattā”tiādinā nānākkhaṇikakammapaccayabhāvo dassitappakāroti upanissayapaccayabhāvameva",
  "tika-abh02t0:412_1": "dassento “vuttañheta”ntiādimāha.",
  "tika-abh02t0:413_0": "Ādinā sahātiādinā vimissaviññāṇena saha.",
  "tika-abh02t0:413_1": "Omato dve vā tayo vā dasakā uppajjantīti gabbhaseyyakānaṃ vasena vuttaṃ.",
  "tika-abh02t0:413_2": "Aññattha hi aneke kalāpā saha uppajjanti.",
  "tika-abh02t0:413_3": "Brahmattabhāvepi hi anekagāvutappamāṇe aneke kalāpā sahuppajjantīti tiṃsato adhikāneva rūpāni honti gandharasāhārānaṃ",
  "tika-abh02t0:413_4": "paṭikkhittattā cakkhusotavatthusattakajīvitachakkabhāvepi tesaṃ bahuttā.",
  "tika-abh02t0:413_5": "Aṭṭhakathāyaṃ pana tatthapi cakkhusotavatthudasakānaṃ jīvitanavakassa ca uppatti vuttā,",
  "tika-abh02t0:413_6": "pāḷiyaṃ pana “rūpadhātuyā upapattikkhaṇe ṭhapetvā asaññasattānaṃ devānaṃ pañcāyatanāni pātubhavanti,",
  "tika-abh02t0:413_7": "pañca dhātuyo pātubhavantī”ti vuttaṃ,",
  "tika-abh02t0:413_8": "tathā “rūpadhātuyā cha āyatanāni nava dhātuyo”ti sabbasaṅgahavasena tattha vijjamānāyatanadhātuyo dassetuṃ vuttaṃ.",
  "tika-abh02t0:413_9": "Kathāvatthumhi ca ghānāyatanādīnaṃ viya gandhāyatanādīnañca tattha bhāvo paṭikkhitto “atthi tattha ghānāyatananti? Āmantā,",
  "tika-abh02t0:413_10": "atthi tattha gandhāyatananti?",
  "tika-abh02t0:413_11": "Na hevaṃ vattabbe”tiādinā,",
  "tika-abh02t0:413_12": "na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ gandharasānaṃ tattha bhāvo sakkā",
  "tika-abh02t0:413_13": "vattuṃ phusituṃ asakkuṇeyyatāvinimuttassa pathavīādisabhāvassa viya gandharasabhāvavinimuttassa gandharasasabhāvassa abhāvā.",
  "tika-abh02t0:414_0": "Yadi ca ghānasamphassādīnaṃ kāraṇabhāvo natthīti āyatanānīti tena vucceyyuṃ, dhātu-",
  "tika-abh02t0:414_1": "saddo pana nissattanijjīvavācakoti gandhadhāturasadhātūti avacane natthi kāraṇaṃ,",
  "tika-abh02t0:414_2": "dhammabhāvo ca tesaṃ ekantena icchitabbo sabhāvadhāraṇādilakkhaṇato aññassa abhāvā,",
  "tika-abh02t0:414_3": "dhammānañca āyatanabhāvo ekantato yamake vutto “dhammo āyatananti?",
  "tika-abh02t0:414_4": "Āmantā”ti.",
  "tika-abh02t0:414_5": "Tasmā tesaṃ gandharasāyatanabhāvābhāvepi koci āyatanasabhāvo vattabbo.",
  "tika-abh02t0:414_6": "Yadi ca phoṭṭhabbabhāvato añño pathavīdhātuādibhāvo viya gandharasabhāvato añño tesaṃ koci sabhāvo siyā,",
  "tika-abh02t0:414_7": "tesaṃ dhammāyatane saṅgaho.",
  "tika-abh02t0:414_8": "Gandharasabhāve pana āyatanabhāve ca sati gandho ca so āyatanañca gandhāyatanaṃ,",
  "tika-abh02t0:414_9": "raso ca so āyatanañca rasāyatananti idamāpannamevāti gandharasāyatanabhāvo ca na sakkā nivāretuṃ,",
  "tika-abh02t0:414_10": "“tayo āhārā”ti ca vacanato kabaḷīkārāhārassa tattha abhāvo viññāyati.",
  "tika-abh02t0:414_11": "Tasmā yathā pāḷiyā avirodho hoti,",
  "tika-abh02t0:414_12": "tathā rūpagaṇanā kātabbā.",
  "tika-abh02t0:414_13": "Evañhi dhammatā na vilomitā hotīti.",
  "tika-abh02t0:415_0": "Jātiuṇṇāyāti gabbhaṃ phāletvā gahitauṇṇāyātipi vadanti.",
  "tika-abh02t0:415_1": "Sambhavabhedoti atthitābhedo.",
  "tika-abh02t0:415_2": "Nijjhāmataṇhikā kira niccaṃ dukkhāturatāya kāmaṃ sevitvā gabbhaṃ na gaṇhanti.",
  "tika-abh02t0:416_0": "Rūpībrahmesu tāva opapātikayonikesūti opapātikayonikehi rūpībrahme niddhāreti.",
  "tika-abh02t0:416_1": "“Saṃsedajopapātīsu avakaṃsato tiṃsā”ti etaṃ vivaranto āha “avakaṃsato panā”tiādi,",
  "tika-abh02t0:416_2": "taṃ panetaṃ pāḷiyā na sameti.",
  "tika-abh02t0:416_3": "Na hi pāḷiyaṃ kāmāvacarānaṃ saṃsedajopapātikānaṃ aghānakānaṃ upapatti vuttā.",
  "tika-abh02t0:416_4": "Dhammahadayavibhaṅge hi –",
  "tika-abh02t0:417_0": "“Kāmadhātuyā upapattikkhaṇe kassaci ekādasāyatanāni pātubhavanti,",
  "tika-abh02t0:417_1": "kassaci dasāyatanāni,",
  "tika-abh02t0:417_2": "kassaci aparāni dasāyatanāni,",
  "tika-abh02t0:417_3": "kassaci navāyatanāni,",
  "tika-abh02t0:417_4": "kassaci sattāyatanāni pātubhavantī”ti –",
  "tika-abh02t0:418_0": "Vuttaṃ,",
  "tika-abh02t0:418_1": "na vuttaṃ “aṭṭhāyatanāni pātubhavantī”ti.",
  "tika-abh02t0:418_2": "Tathā “dasāyatanāni pātubhavantī”ti tikkhattuṃ vattabbaṃ siyā,",
  "tika-abh02t0:418_3": "aghānakaupapattiyā vijjamānāya tikkhattuñca “navāyatanāni pātubhavantī”ti,",
  "tika-abh02t0:418_4": "na ca taṃ vuttaṃ.",
  "tika-abh02t0:418_5": "Evaṃ dhātupātubhāvādipañhesu yamakepi ghānajivhākāyānaṃ sahacāritā vuttāti.",
  "tika-abh02t0:419_0": "Cutipaṭisandhīnaṃ khandhādīhi aññamaññaṃ samānatā abhedo,",
  "tika-abh02t0:419_1": "asamānatā bhedo.",
  "tika-abh02t0:419_2": "Nayamukhamattaṃ dassetvā vuttaṃ avuttañca sabbaṃ saṅgaṇhitvā āha “ayaṃ tāva arūpabhūmīsuyeva nayo”ti.",
  "tika-abh02t0:419_3": "Rūpārūpāvacarānaṃ upacārassa balavatāya tato cavitvā duggatiyaṃ upapatti natthīti “ekaccasugaticutiyā”ti āha.",
  "tika-abh02t0:419_4": "Ekaccaduggatipaṭisandhīti ettha ekaccaggahaṇassa payojanaṃ maggitabbaṃ.",
  "tika-abh02t0:419_5": "Ayaṃ panetthādhippāyo siyā –",
  "tika-abh02t0:419_6": "nānattakāyanānattasaññīsu vuttā ekacce vinipātikā tihetukādipaṭisandhikā,",
  "tika-abh02t0:419_7": "tesaṃ taṃ paṭisandhiṃ vinipātabhāvena duggatipaṭisandhīti gahetvā sabbasugaticutiyāva sā paṭisandhi hoti,",
  "tika-abh02t0:419_8": "na ekaccasugaticutiyā evāti taṃnivattanatthaṃ ekaccaduggatiggahaṇaṃ kataṃ.",
  "tika-abh02t0:419_9": "Apāyapaṭisandhi eva hi ekaccasugaticutiyā hoti,",
  "tika-abh02t0:419_10": "na sabbasugaticutiyā.",
  "tika-abh02t0:419_11": "Atha vā duggatipaṭisandhi duvidhā ekaccasugaticutiyā anantarā duggaticutiyā cāti.",
  "tika-abh02t0:419_12": "Tattha pacchimaṃ vajjetvā purimaṃ eva gaṇhituṃ āha “ekaccaduggatipaṭisandhī”ti.",
  "tika-abh02t0:419_13": "Ahetukacutiyā sahetukapaṭisandhīti duhetukā tihetukā ca yojetabbā.",
  "tika-abh02t0:419_14": "Maṇḍūkadevaputtādīnaṃ viya hi ahetukacutiyā tihetukapaṭisandhipi hotīti.",
  "tika-abh02t0:420_0": "Tassa tassa viparītato ca yathāyogaṃ yojetabbanti “ekaccasugaticutiyā ekaccaduggatipaṭisandhī”tiādīsu",
  "tika-abh02t0:420_1": "bhedavisesesu “ekaccaduggaticutiyā ekaccasugatipaṭisandhī”tiādinā yaṃ yaṃ yujjati,",
  "tika-abh02t0:420_2": "taṃ taṃ yojetabbanti attho.",
  "tika-abh02t0:420_3": "Yujjamānamattāpekkhanavasena napuṃsakaniddeso kato,",
  "tika-abh02t0:420_4": "yojetabbanti vā bhāvattho daṭṭhabbo.",
  "tika-abh02t0:420_5": "Amahaggatabahiddhārammaṇāya mahaggataajjhattārammaṇātiādīsu pana viparītayojanā na kātabbā.",
  "tika-abh02t0:420_6": "Na hi mahaggataajjhattārammaṇāya cutiyā arūpabhūmīsu amahaggatabahiddhārammaṇā paṭisandhi atthi.",
  "tika-abh02t0:420_7": "Catukkhandhāya arūpacutiyā pañcakkhandhā kāmāvacarapaṭisandhīti etassa vipariyāyo sayameva yojito.",
  "tika-abh02t0:420_8": "Atītārammaṇacutiyā paccuppannārammaṇā paṭisandhīti etassa ca vipariyāyo natthi evāti.",
  "tika-abh02t0:420_9": "Bhedaviseso eva ca evaṃ vitthārena dassito,",
  "tika-abh02t0:420_10": "abhedaviseso pana ekekasmiṃ bhede tattha tattheva cutipaṭisandhiyojanāvasena yojetabbo “pañcakkhandhāya kāmāvacarāya pañcakkhandhā kāmāvacarā…pe…",
  "tika-abh02t0:420_11": "avitakkaavicārāya avitakkaavicārā”ti,",
  "tika-abh02t0:420_12": "catukkhandhāya pana catukkhandhā sayameva yojitā.",
  "tika-abh02t0:420_13": "Eteneva nayena sakkā ñātunti pañcakkhandhādīsu abhedaviseso na dassitoti.",
  "tika-abh02t0:420_14": "Tato hetuṃ vināti tattha hetuṃ vinā.",
  "tika-abh02t0:421_0": "Aṅgapaccaṅgasandhīnaṃ bandhanāni aṅgapaccaṅgasandhibandhanāni,",
  "tika-abh02t0:421_1": "tesaṃ chedakānaṃ.",
  "tika-abh02t0:421_2": "Niruddhesu cakkhādīsūti atimandabhāvūpagamanaṃ sandhāya vuttanti veditabbaṃ.",
  "tika-abh02t0:421_3": "Pañcadvārikaviññāṇānantarampi hi pubbe cuti dassitā.",
  "tika-abh02t0:421_4": "Yamake ca –",
  "tika-abh02t0:422_0": "“Yassa cakkhāyatanaṃ nirujjhati,",
  "tika-abh02t0:422_1": "tassa manāyatanaṃ nirujjhatīti? Āmantā.",
  "tika-abh02t0:422_2": "Yassa vā pana manāyatanaṃ nirujjhati,",
  "tika-abh02t0:422_3": "tassa cakkhāyatanaṃ nirujjhatīti?",
  "tika-abh02t0:422_4": "Sacittakānaṃ acakkhukānaṃ cavantānaṃ tesaṃ manāyatanaṃ nirujjhati,",
  "tika-abh02t0:422_5": "no ca tesaṃ cakkhāyatanaṃ nirujjhati.",
  "tika-abh02t0:422_6": "Sacakkhukānaṃ cavantānaṃ tesaṃ manāyatanañca nirujjhati,",
  "tika-abh02t0:422_7": "cakkhāyatanañca nirujjhatī”ti –",
  "tika-abh02t0:423_0": "Ādinā cakkhāyatanādīnaṃ cuticittena saha nirodho vuttoti.",
  "tika-abh02t0:423_1": "Laddho avaseso avijjādiko viññāṇassa paccayo etenāti laddhāvasesapaccayo, saṅkhāro.",
  "tika-abh02t0:423_2": "Avijjāpaṭicchāditādīnave tasmiṃ kammādivisaye paṭisandhiviññāṇassa ārammaṇabhāvena uppattiṭṭhānabhūte",
  "tika-abh02t0:423_3": "taṇhāya appahīnattā eva purimuppannāya ca santatiyā pariṇatattā paṭisandhiṭṭhānābhimukhaṃ viññāṇaṃ ninnapoṇapabbhāraṃ",
  "tika-abh02t0:423_4": "hutvā pavattatīti āha “taṇhā nāmetī”ti.",
  "tika-abh02t0:423_5": "Sahajātasaṅkhārāti cutiāsannajavanaviññāṇasahajātacetanā,",
  "tika-abh02t0:423_6": "sabbepi vā phassādayo.",
  "tika-abh02t0:423_7": "Tasmiṃ paṭisandhiṭṭhāne kammādivisaye viññāṇaṃ khipanti,",
  "tika-abh02t0:423_8": "khipantā viya tasmiṃ visaye paṭisandhivasena viññāṇapatiṭṭhānassa hetubhāvena pavattantīti attho.",
  "tika-abh02t0:424_0": "Tanti taṃ viññāṇaṃ,",
  "tika-abh02t0:424_1": "cutipaṭisandhitadāsannaviññāṇānaṃ santativasena viññāṇanti upanītekattaṃ.",
  "tika-abh02t0:424_2": "Taṇhāya nāmiyamānaṃ…pe…",
  "tika-abh02t0:424_3": "pavattatīti namanakhipanapurimanissayajahanāparanissayassādananissayarahitapavattanāni santativasena tassevekassa viññāṇassa honti,",
  "tika-abh02t0:424_4": "na aññassāti dasseti.",
  "tika-abh02t0:424_5": "Santativasenāti ca vadanto “tadevidaṃ viññāṇaṃ sandhāvati saṃsarati anañña”nti idañca micchāgāhaṃ paṭikkhipati.",
  "tika-abh02t0:424_6": "Sati hi nānattanaye santativasena ekattanayo hotīti.",
  "tika-abh02t0:424_7": "Orimatīrarukkhavinibaddharajju viya purimabhavattabhāvavinibandhaṃ kammādiārammaṇaṃ daṭṭhabbaṃ,",
  "tika-abh02t0:424_8": "puriso viya viññāṇaṃ,",
  "tika-abh02t0:424_9": "tassa mātikātikkamanicchā viya taṇhā,",
  "tika-abh02t0:424_10": "atikkamanapayogo viya khipanakasaṅkhārā.",
  "tika-abh02t0:424_11": "Yathā ca so puriso paratīre patiṭṭhahamāno paratīrarukkhavinibaddhaṃ kiñci assādayamāno anassādayamāno",
  "tika-abh02t0:424_12": "vā kevalaṃ pathaviyaṃ sabalapayogeheva patiṭṭhāti,",
  "tika-abh02t0:424_13": "evamidampi bhavantarattabhāvavinibaddhaṃ hadayavatthunissayaṃ pañcavokārabhave assādayamānaṃ catuvokārabhave",
  "tika-abh02t0:424_14": "anassādayamānaṃ vā kevalaṃ ārammaṇasampayuttakammeheva pavattati.",
  "tika-abh02t0:424_15": "Tattha assādayamānanti pāpuṇantaṃ,",
  "tika-abh02t0:424_16": "paṭilabhamānanti attho.",
  "tika-abh02t0:425_0": "Bhavantarādipaṭisandhānatoti bhavantarassa ādisambandhanato,",
  "tika-abh02t0:425_1": "bhavantarādayo vā bhavayonigativiññāṇaṭṭhitisattāvāsantarā,",
  "tika-abh02t0:425_2": "tesaṃ paṭisandhānatoti attho.",
  "tika-abh02t0:425_3": "Kammanti paṭisandhijanakaṃ kammaṃ.",
  "tika-abh02t0:425_4": "Saṅkhārāti cutiāsannajavanaviññāṇasahagatā khipanakasaṅkhārā.",
  "tika-abh02t0:426_0": "Saddādihetukāti ettha paṭighoso saddahetuko,",
  "tika-abh02t0:426_1": "padīpo padīpantarādihetuko,",
  "tika-abh02t0:426_2": "muddā lañchanahetukā,",
  "tika-abh02t0:426_3": "chāyā ādāsādigatamukhādihetukā.",
  "tika-abh02t0:426_4": "Aññatra agantvā hontīti saddādipaccayadesaṃ agantvā saddādihetukā honti tato pubbe abhāvā,",
  "tika-abh02t0:426_5": "evamidampi paṭisandhiviññāṇaṃ na hetudesaṃ gantvā taṃhetukaṃ hoti tato pubbe abhāvā,",
  "tika-abh02t0:426_6": "tasmā na idaṃ hetudesato purimabhavato āgataṃ paṭighosādayo viya saddādidesato,",
  "tika-abh02t0:426_7": "nāpi tattha hetunā vinā uppannaṃ saddādīhi vinā paṭighosādayo viyāti attho.",
  "tika-abh02t0:426_8": "Atha vā aññatra agantvā hontīti pubbe paccayadese sannihitā hutvā tato aññatra gantvā tappaccayā na honti uppattito pubbe abhāvā,",
  "tika-abh02t0:426_9": "nāpi saddādipaccayā na honti,",
  "tika-abh02t0:426_10": "evamidampīti vuttanayena yojetabbaṃ.",
  "tika-abh02t0:426_11": "Esa nayoti bījaṅkurādīsu sabbahetuhetusamuppannesu yathāsambhavaṃ yojanā kātabbāti dasseti.",
  "tika-abh02t0:426_12": "Idhāpi hi hetuhetusamuppannaviññāṇānaṃ ekantamekatte sati na manussagatiko devagatibhūto siyā,",
  "tika-abh02t0:426_13": "ekantanānatte na kammavato phalaṃ siyā.",
  "tika-abh02t0:426_14": "Tato “rattassa bījaṃ,",
  "tika-abh02t0:426_15": "rattassa phala”ntiādikassa viya “bhūtapubbāhaṃ, bhante,",
  "tika-abh02t0:426_16": "rohitasso nāma isī”tiādikassa vohārassa lopo siyā,",
  "tika-abh02t0:426_17": "tasmā ettha santānabandhe sati hetuhetusamuppannesu na ekantameva ekatā vā nānatā vā upagantabbā.",
  "tika-abh02t0:426_18": "Ettha ca ekantaekatāpaṭisedhena “sayaṃkataṃ sukhaṃ dukkha”nti imaṃ diṭṭhiṃ nivāreti,",
  "tika-abh02t0:426_19": "ekantanānatāpaṭisedhena “paraṃkataṃ sukhaṃ dukkha”nti,",
  "tika-abh02t0:426_20": "hetuhetusamuppannabhāvavacanena “adhiccasamuppanna”nti.",
  "tika-abh02t0:426_21": "Etthāti ekasantāne.",
  "tika-abh02t0:427_0": "Catumadhuraalattakarasādibhāvanā ambamātuluṅgādibījānaṃ abhisaṅkhāro.",
  "tika-abh02t0:427_1": "Ettha bījaṃ viya kammavā satto,",
  "tika-abh02t0:427_2": "abhisaṅkhāro viya kammaṃ,",
  "tika-abh02t0:427_3": "bījassa aṅkurādippabandho viya sattassa paṭisandhiviññāṇādippabandho,",
  "tika-abh02t0:427_4": "tatthuppannassa madhurassa rattakesarassa vā phalassa vā tasseva bījassa,",
  "tika-abh02t0:427_5": "tato eva ca abhisaṅkhārato bhāvo viya kammakārakasseva sattassa,",
  "tika-abh02t0:427_6": "taṃkammato eva ca phalassa bhāvo veditabbo.",
  "tika-abh02t0:427_7": "Bālasarīre kataṃ vijjāpariyāpuṇanaṃ sippasikkhanaṃ osadhappayogo ca na vuḍḍhasarīraṃ gacchanti.",
  "tika-abh02t0:427_8": "Atha ca taṃnimittaṃ vijjāpāṭavaṃ sippajānanaṃ anāmayatā ca vuḍḍhasarīre hoti,",
  "tika-abh02t0:427_9": "na ca taṃ aññassa hoti taṃsantatipariyāpanne eva vuḍḍhasarīre uppajjanato,",
  "tika-abh02t0:427_10": "na ca yathāpayuttena vijjāpariyāpuṇanādinā vinā aññato hoti tadabhāve abhāvato.",
  "tika-abh02t0:427_11": "Evamidhāpi santāne yaṃ phalaṃ,",
  "tika-abh02t0:427_12": "etaṃ nāññassa,",
  "tika-abh02t0:427_13": "na ca aññatoti yojetabbaṃ.",
  "tika-abh02t0:427_14": "Na aññatoti etena ca saṅkhārābhāve phalābhāvameva dasseti,",
  "tika-abh02t0:427_15": "nāññapaccayanivāraṇaṃ karoti.",
  "tika-abh02t0:428_0": "Yampi vuttaṃ,",
  "tika-abh02t0:428_1": "tattha vadāmāti vacanaseso.",
  "tika-abh02t0:428_2": "Tattha vā upabhuñjake asati siddhā bhuñjakasammutīti sambandho.",
  "tika-abh02t0:428_3": "Phalatīti sammuti phalatisammuti.",
  "tika-abh02t0:429_0": "Evaṃ santepīti asaṅkantipātubhāve,",
  "tika-abh02t0:429_1": "tattha ca yathāvuttadosapariharaṇe sati siddheti attho.",
  "tika-abh02t0:429_2": "Pavattito pubbeti kammāyūhanakkhaṇato pubbe.",
  "tika-abh02t0:429_3": "Pacchā cāti vipaccanapavattito pacchā ca.",
  "tika-abh02t0:429_4": "Avipakkavipākā katattā ce paccayā,",
  "tika-abh02t0:429_5": "vipakkavipākānampi katattaṃ samānanti tesampi phalāvahatā siyāti āsaṅkānivattanatthaṃ āha “na ca niccaṃ phalāvahā”ti.",
  "tika-abh02t0:429_6": "Na vijjamānattā vā avijjamānattā vāti etena vijjamānattaṃ avijjamānattañca nissāya vuttadoseva pariharati.",
  "tika-abh02t0:430_0": "Tassā pāṭibhogakiriyāya,",
  "tika-abh02t0:430_1": "bhaṇḍakīṇanakiriyāya,",
  "tika-abh02t0:430_2": "iṇagahaṇādikiriyāya vā karaṇamattaṃ taṃkiriyākaraṇamattaṃ.",
  "tika-abh02t0:430_3": "Tadeva tadatthaniyyātane paṭibhaṇḍadāne iṇadāne ca paccayo hoti,",
  "tika-abh02t0:430_4": "aphalitaniyyātanādiphalanti attho.",
  "tika-abh02t0:431_0": "Avisesenāti “tihetuko tihetukassā”tiādikaṃ bhedaṃ akatvāva sāmaññato,",
  "tika-abh02t0:431_1": "piṇḍavasenāti attho.",
  "tika-abh02t0:431_2": "Sabbattha upanissayapaccayo balavakammassa vasena yojetabbo.",
  "tika-abh02t0:431_3": "“Dubbalañhi upanissayapaccayo na hotī”ti vakkhamānamevetaṃ paṭṭhānavaṇṇanāyanti.",
  "tika-abh02t0:431_4": "Avisesenāti sabbapuññābhisaṅkhāraṃ saha saṅgaṇhāti.",
  "tika-abh02t0:431_5": "Dvādasākusalacetanābhedoti ettha uddhaccasahagatā kasmā gahitāti vicāretabbametaṃ.",
  "tika-abh02t0:431_6": "Ekassa viññāṇassa tatheva paccayo paṭisandhiyaṃ,",
  "tika-abh02t0:431_7": "no pavatteti ekasseva paccayabhāvaniyamo paṭisandhiyaṃ,",
  "tika-abh02t0:431_8": "no pavatte.",
  "tika-abh02t0:431_9": "Pavatte hi sattannampi paccayoti adhippāyo.",
  "tika-abh02t0:431_10": "“Tathā kāmāvacaradevalokepi aniṭṭhā rūpādayo natthī”ti vuttaṃ,",
  "tika-abh02t0:431_11": "devānaṃ pana pubbanimittapātubhāvakāle milātamālādīnaṃ aniṭṭhatā kathaṃ na siyā.",
  "tika-abh02t0:432_0": "Sveva dvīsu bhavesūti ettha ekūnatiṃsacetanābhedampi cittasaṅkhāraṃ cittasaṅkhārabhāvena ekattaṃ upanetvā “svevā”ti vuttaṃ.",
  "tika-abh02t0:432_1": "Tadekadeso pana kāmāvacaracittasaṅkhārova terasannaṃ navannañca paccayo daṭṭhabbo.",
  "tika-abh02t0:432_2": "Ekadesapaccayabhāvena hi samudāyo vuttoti.",
  "tika-abh02t0:433_0": "Yattha ca vitthārappakāsanaṃ kataṃ,",
  "tika-abh02t0:433_1": "tato bhavato paṭṭhāya mukhamattappakāsanaṃ kātukāmo āha “ādito paṭṭhāyā”ti.",
  "tika-abh02t0:433_2": "Tena “dvīsu bhavesū”tiādi vuttaṃ.",
  "tika-abh02t0:433_3": "Tatiyajjhānabhūmivasenāti etena ekattakāyaekattasaññīsāmaññena catutthajjhānabhūmi ca asaññāruppavajjā gahitāti veditabbā.",
  "tika-abh02t0:433_4": "Yathāsambhavanti ekavīsatiyā kāmāvacararūpāvacarakusalavipākesu cuddasannaṃ paṭisandhiyaṃ pavatte ca,",
  "tika-abh02t0:433_5": "sattannaṃ pavatte eva.",
  "tika-abh02t0:433_6": "Ayaṃ yathāsambhavo.",
  "tika-abh02t0:434_0": "Catunnaṃ viññāṇānanti bhavādayo apekkhitvā vuttaṃ,",
  "tika-abh02t0:434_1": "catūsu antogadhānaṃ pana tiṇṇaṃ viññāṇānaṃ tīsu viññāṇaṭṭhitīsu ca paccayabhāvo yojetabbo,",
  "tika-abh02t0:434_2": "aviññāṇake sattāvāse saṅkhārapaccayā viññāṇe avijjamānepi tassa saṅkhārahetukattaṃ dassetuṃ “apicā”tiādimāha.",
  "tika-abh02t0:434_3": "Etasmiñca mukhamattappakāsane puññābhisaṅkhārādīnaṃ duggatiādīsu pavattiyaṃ kusalavipākādiviññāṇānaṃ",
  "tika-abh02t0:434_4": "paccayabhāvo bhavesu vuttanayeneva viññāyatīti na vuttoti veditabbo.",
  "tika-abh02t0:435_0": "Viññāṇapadaniddesavaṇṇanā niṭṭhitā.",
  "tika-abh02t0:436_0": "Nāmarūpapadaniddesavaṇṇanā",
  "tika-abh02t0:437_0": "228.",
  "tika-abh02t0:437_1": "Suttantābhidhammesu nāmarūpadesanāviseso desanābhedo.",
  "tika-abh02t0:437_2": "Tayo khandhāti etaṃ yadipi pāḷiyaṃ natthi,",
  "tika-abh02t0:437_3": "atthato pana vuttameva hotīti katvā vuttanti veditabbaṃ.",
  "tika-abh02t0:438_0": "Aṇḍajānañca abhāvakānanti yojetabbaṃ.",
  "tika-abh02t0:438_1": "Santatisīsānīti kalāpasantānamūlāni.",
  "tika-abh02t0:438_2": "Yadipi vikārarūpāni paṭisandhikkhaṇe na santi,",
  "tika-abh02t0:438_3": "lakkhaṇaparicchedarūpāni pana santīti tāni aparinipphannāni paramatthato vivajjento āha “rūparūpato”ti.",
  "tika-abh02t0:439_0": "Kāmabhave pana yasmā sesaopapātikānanti ettha kiñcāpi kāmabhave “opapātikā”ti vuttā na santi,",
  "tika-abh02t0:439_1": "yena sesaggahaṇaṃ sātthakaṃ bhaveyya,",
  "tika-abh02t0:439_2": "aṇḍajagabbhaseyyakehi pana opapātikasaṃsedajā sesā hontīti sesaggahaṇaṃ katanti veditabbaṃ.",
  "tika-abh02t0:439_3": "Atha vā brahmakāyikādikehi opapātikehi vuttehi sese sandhāya “sesaopapātikāna”nti āha.",
  "tika-abh02t0:439_4": "Te pana arūpinopi santīti “kāmabhave”ti vuttaṃ,",
  "tika-abh02t0:439_5": "aparipuṇṇāyatanānaṃ pana nāmarūpaṃ yathāsambhavaṃ rūpamissakaviññāṇaniddese vuttanayena sakkā dhammagaṇanāto viññātunti na vuttanti daṭṭhabbaṃ.",
  "tika-abh02t0:440_0": "Avakaṃsato dve aṭṭhakāneva utucittasamuṭṭhānāni hontīti sasaddakālaṃ sandhāya “ukkaṃsato dvinnaṃ navakāna”nti vuttaṃ.",
  "tika-abh02t0:440_1": "Pubbeti khandhavibhaṅgeti vadanti.",
  "tika-abh02t0:440_2": "Tattha hi “ekekacittakkhaṇe tikkhattuṃ uppajjamāna”nti vuttaṃ.",
  "tika-abh02t0:440_3": "Idheva vā vuttaṃ santatidvayādikaṃ sattakapariyosānaṃ sandhāyāha “pubbe vuttaṃ kammasamuṭṭhānaṃ sattatividha”nti,",
  "tika-abh02t0:440_4": "taṃ panuppajjamānaṃ ekekacittakkhaṇe tikkhattuṃ uppajjatīti iminādhippāyena vuttaṃ “ekekacittakkhaṇe tikkhattuṃ uppajjamāna”nti.",
  "tika-abh02t0:440_5": "Catuddisā vavatthāpitāti aññamaññasaṃsaṭṭhasīsā mūlena catūsu disāsu vavatthāpitā aññamaññaṃ āliṅgetvā ṭhitā bhinnavāhanikā viya.",
  "tika-abh02t0:441_0": "Pañcavokārabhave ca pavattiyanti rūpājanakakammajaṃ pañcaviññāṇappavattikālaṃ sahajātaviññāṇapaccayañca sandhāyāha.",
  "tika-abh02t0:441_1": "Tadā hi tato nāmameva hotīti,",
  "tika-abh02t0:441_2": "kammaviññāṇapaccayā pana sadāpi ubhayaṃ hotīti sakkā vattuṃ,",
  "tika-abh02t0:441_3": "pacchājātaviññāṇapaccayā ca rūpaṃ upatthaddhaṃ hotīti.",
  "tika-abh02t0:441_4": "Asaññesūtiādi kammaviññāṇapaccayaṃ sandhāya vuttaṃ,",
  "tika-abh02t0:441_5": "pañcavokārabhave ca pavattiyanti bhavaṅgādijanakakammato aññena rūpuppattikālaṃ nirodhasamāpattikālaṃ",
  "tika-abh02t0:441_6": "bhavaṅgādiuppattikālato aññakālañca sandhāya vuttanti yuttaṃ.",
  "tika-abh02t0:441_7": "Bhavaṅgādiuppattikāle hi taṃjanakeneva kammunā uppajjamānaṃ rūpaṃ,",
  "tika-abh02t0:441_8": "so ca vipāko kammaviññāṇapaccayo hotīti sakkā vattuṃ.",
  "tika-abh02t0:441_9": "Sahajātaviññāṇapaccayānapekkhampi hi pavattiyaṃ kammena pavattamānaṃ rūpaṃ nāmañca na kammaviññāṇānapekkhaṃ hotīti.",
  "tika-abh02t0:441_10": "Sabbatthāti paṭisandhiyaṃ pavatte ca.",
  "tika-abh02t0:441_11": "Sahajātaviññāṇapaccayā nāmarūpaṃ,",
  "tika-abh02t0:441_12": "kammaviññāṇapaccayā ca nāmarūpañca yathāsambhavaṃ yojetabbaṃ.",
  "tika-abh02t0:441_13": "Nāmañca rūpañca nāmarūpañca nāmarūpanti ettha nāmarūpa-",
  "tika-abh02t0:441_14": "saddo attano ekadesena nāma-",
  "tika-abh02t0:441_15": "saddena nāma-",
  "tika-abh02t0:441_16": "saddassa sarūpo, rūpa-",
  "tika-abh02t0:441_17": "saddena ca rūpa- saddassa,",
  "tika-abh02t0:441_18": "tasmā “sarūpānaṃ ekaseso”ti nāmarūpa-",
  "tika-abh02t0:441_19": "saddassa ṭhānaṃ itaresañca nāmarūpa-",
  "tika-abh02t0:441_20": "saddānaṃ adassanaṃ daṭṭhabbaṃ.",
  "tika-abh02t0:442_0": "Vipākato aññaṃ avipākaṃ.",
  "tika-abh02t0:442_1": "Yato dvidhā mataṃ,",
  "tika-abh02t0:442_2": "tato yuttameva idanti yojetabbaṃ.",
  "tika-abh02t0:442_3": "Kusalādicittakkhaṇeti ādi-",
  "tika-abh02t0:442_4": "saddena akusalakiriyacittakkhaṇe viya vipākacittakkhaṇepi vipākājanakakammasamuṭṭhānaṃ saṅgahitanti veditabbaṃ.",
  "tika-abh02t0:442_5": "Vipākacittakkhaṇe pana abhisaṅkhāraviññāṇapaccayā pubbe vuttanayena ubhayañca upalabbhatīti tādisavipākacittakkhaṇavajjanatthaṃ",
  "tika-abh02t0:442_6": "“kusalādicittakkhaṇe”ti vuttaṃ.",
  "tika-abh02t0:443_0": "Suttantikapariyāyenāti paṭṭhāne rūpānaṃ upanissayapaccayassa avuttattā vuttaṃ,",
  "tika-abh02t0:443_1": "suttante pana “yasmiṃ sati yaṃ hoti,",
  "tika-abh02t0:443_2": "asati ca na hoti,",
  "tika-abh02t0:443_3": "so tassa upanissayo nidānaṃ hetu pabhavo”ti katvā “viññāṇūpanisaṃ nāmarūpa”nti rūpassa ca viññāṇūpanissayatā vuttā.",
  "tika-abh02t0:443_4": "Vanapatthapariyāye ca vanasaṇḍagāmanigamanagarajanapadapuggalūpanissayo iriyāpathavihāro,",
  "tika-abh02t0:443_5": "tato ca cīvarādīnaṃ jīvitaparikkhārānaṃ kasirena ca appakasirena ca samudāgamanaṃ vuttaṃ,",
  "tika-abh02t0:443_6": "na ca vanasaṇḍādayo ārammaṇūpanissayādibhāvaṃ iriyāpathānaṃ cīvarādisamudāgamanassa ca bhajanti,",
  "tika-abh02t0:443_7": "tasmā vinā abhāvo eva ca suttantapariyāyato upanissayabhāvo daṭṭhabbo.",
  "tika-abh02t0:443_8": "Nāmassa abhisaṅkhāraviññāṇaṃ kammārammaṇapaṭisandhiādikāle ārammaṇapaccayova hotīti vattabbameva natthīti",
  "tika-abh02t0:443_9": "rūpasseva suttantikapariyāyato ekadhā paccayabhāvo vutto.",
  "tika-abh02t0:443_10": "Sasaṃsayassa hi rūpassa taṃpaccayo hotīti vutte nāmassa hotīti vattabbameva natthīti.",
  "tika-abh02t0:444_0": "Pavattassa pākaṭattā apākaṭaṃ paṭisandhiṃ gahetvā pucchati “kathaṃ paneta”ntiādinā.",
  "tika-abh02t0:444_1": "Suttato nāmaṃ,",
  "tika-abh02t0:444_2": "yuttito rūpaṃ viññāṇapaccayā hotīti jānitabbaṃ.",
  "tika-abh02t0:444_3": "Yuttito sādhetvā suttena taṃ daḷhaṃ karonto “kammasamuṭṭhānassapi hī”tiādimāha.",
  "tika-abh02t0:444_4": "Cittasamuṭṭhānassevāti cittasamuṭṭhānassa viya.",
  "tika-abh02t0:444_5": "Yasmā nāmarūpameva pavattamānaṃ dissati,",
  "tika-abh02t0:444_6": "tasmā tadeva vadantena anuttaraṃ dhammacakkaṃ pavattitaṃ.",
  "tika-abh02t0:444_7": "Suññatāpakāsanañhi dhammacakkappavattananti adhippāyo.",
  "tika-abh02t0:444_8": "Nāmarūpamattatāvacaneneva vā pavattiyā dukkhasaccamattatā vuttā,",
  "tika-abh02t0:444_9": "dukkhasaccappakāsanena ca tassa samudayo,",
  "tika-abh02t0:444_10": "tassa ca nirodho,",
  "tika-abh02t0:444_11": "nirodhagāmī ca maggo pakāsito eva hoti.",
  "tika-abh02t0:444_12": "Ahetukassa dukkhassa hetunirodhā,",
  "tika-abh02t0:444_13": "anirujjhanakassa ca abhāvā,",
  "tika-abh02t0:444_14": "nirodhassa ca upāyena vinā anadhigantabbattāti catusaccappakāsanaṃ dhammacakkappavattanaṃ yojetabbaṃ.",
  "tika-abh02t0:445_0": "Nāmarūpapadaniddesavaṇṇanā niṭṭhitā.",
  "tika-abh02t0:446_0": "Saḷāyatanapadaniddesavaṇṇanā",
  "tika-abh02t0:447_0": "229.",
  "tika-abh02t0:447_1": "Niyamatoti ca idaṃ catunnaṃ bhūtānaṃ,",
  "tika-abh02t0:447_2": "channaṃ vatthūnaṃ,",
  "tika-abh02t0:447_3": "jīvitassa ca yathāsambhavaṃ sahajātanissayapurejātaindriyādinā ekantena saḷāyatanassa pavattamānassa paccayabhāvaṃ sandhāya vuttaṃ.",
  "tika-abh02t0:447_4": "Rūpāyatanādīnaṃ pana sahajātanissayānupālanabhāvo natthīti aggahaṇaṃ veditabbaṃ.",
  "tika-abh02t0:447_5": "Ārammaṇārammaṇapurejātādibhāvo ca tesaṃ na santatipariyāpannānameva,",
  "tika-abh02t0:447_6": "na ca cakkhādīnaṃ viya ekappakārenevāti aniyamato paccayabhāvo.",
  "tika-abh02t0:447_7": "Niyamato…pe…",
  "tika-abh02t0:447_8": "jīvitindriyanti evanti ettha evaṃ-",
  "tika-abh02t0:447_9": "saddena vā rūpāyatanādīnampi saṅgaho veditabbo.",
  "tika-abh02t0:447_10": "Chaṭṭhāyatanañca saḷāyatanañca saḷāyatananti ettha yadipi chaṭṭhāyatanasaḷāyatana-",
  "tika-abh02t0:447_11": "saddānaṃ saddato sarūpatā natthi,",
  "tika-abh02t0:447_12": "atthato pana saḷāyatanekadesova chaṭṭhāyatananti ekadesasarūpatā atthīti ekadesasarūpekaseso katoti veditabbo.",
  "tika-abh02t0:447_13": "Atthatopi hi sarūpānaṃ ekadesasarūpekasesaṃ icchanti “vaṅko ca kuṭilo ca kuṭilā”ti,",
  "tika-abh02t0:447_14": "tasmā atthato ekadesasarūpānañca ekasesena bhavitabbanti.",
  "tika-abh02t0:448_0": "Atha vā chaṭṭhāyatanañca manāyatanañca chaṭṭhāyatananti vā,",
  "tika-abh02t0:448_1": "manāyatananti vā,",
  "tika-abh02t0:448_2": "chaṭṭhāyatanañca chaṭṭhāyatanañca chaṭṭhāyatananti vā,",
  "tika-abh02t0:448_3": "manāyatanañca manāyatanañca manāyatananti vā ekasesaṃ katvā cakkhādīhi saha “saḷāyatana”nti vuttanti tameva ekasesaṃ nāmamattapaccayassa,",
  "tika-abh02t0:448_4": "nāmarūpapaccayassa ca manāyatanassa vasena kataṃ atthato dassento āha “chaṭṭhāyatanañca saḷāyatanañca saḷāyatananti evaṃ katekasesassā”ti.",
  "tika-abh02t0:448_5": "Yathāvuttopi hi ekaseso atthato chaṭṭhāyatanañca saḷāyatanañcāti evaṃ kato nāma hotīti.",
  "tika-abh02t0:448_6": "Sabbattha ca ekasese kate ekavacananiddeso katekasesānaṃ saḷāyatanādisaddavacanīyatāsāmaññavasena katoti daṭṭhabbo.",
  "tika-abh02t0:448_7": "Abyākatavāre vakkhatīti kiñcāpi akusalavāre kusalavāre ca “nāmapaccayā chaṭṭhāyatana”nti vuttaṃ,",
  "tika-abh02t0:448_8": "suttantabhājanīye pana vipākachaṭṭhāyatanameva gahitanti adhippāyena abyākatavārameva sādhakabhāvena udāhaṭanti daṭṭhabbaṃ.",
  "tika-abh02t0:448_9": "Paccayanaye pana “chaṭṭhā hoti taṃ avakaṃsato”tiādinā avipākassapi paccayo uddhaṭo,",
  "tika-abh02t0:448_10": "so niravasesaṃ vattukāmatāya uddhaṭoti veditabbo.",
  "tika-abh02t0:448_11": "Idha saṅgahitanti idha ekasesanayena saṅgahitaṃ,",
  "tika-abh02t0:448_12": "tattha abyākatavāre lokiyavipākabhājanīye vibhattanti veditabbanti adhippāyo.",
  "tika-abh02t0:449_0": "Neyyanti ñeyyaṃ.",
  "tika-abh02t0:449_1": "Ukkaṃsāvakaṃsoti ettha sattadhā paccayabhāvato ukkaṃso aṭṭhadhā paccayabhāvo,",
  "tika-abh02t0:449_2": "tato pana navadhā tato vā dasadhāti ayaṃ ukkaṃso,",
  "tika-abh02t0:449_3": "avakaṃso pana dasadhā paccayabhāvato navadhā paccayabhāvo,",
  "tika-abh02t0:449_4": "tato aṭṭhadhā,",
  "tika-abh02t0:449_5": "tato sattadhāti evaṃ veditabbo,",
  "tika-abh02t0:449_6": "na pana sattadhā paccayabhāvato eva dvepi ukkaṃsāvakaṃsā yojetabbā tato avakaṃsābhāvatoti.",
  "tika-abh02t0:450_0": "Hadayavatthuno sahāyaṃ hutvāti etena arūpe viya asahāyaṃ nāmaṃ na hoti,",
  "tika-abh02t0:450_1": "hadayavatthu ca nāmena saha chaṭṭhāyatanassa paccayo hotīti ettakameva dasseti,",
  "tika-abh02t0:450_2": "na pana yathā hadayavatthu paccayo hoti,",
  "tika-abh02t0:450_3": "tathā nāmampīti ayamattho adhippeto.",
  "tika-abh02t0:450_4": "Vatthu hi vippayuttapaccayo hoti, na nāmaṃ,",
  "tika-abh02t0:450_5": "nāmañca vipākahetādipaccayo hoti,",
  "tika-abh02t0:450_6": "na vatthūti.",
  "tika-abh02t0:450_7": "Pavatte arūpadhammā kammajarūpassa ṭhitippattasseva paccayā honti,",
  "tika-abh02t0:450_8": "na uppajjamānassāti vippayuttaatthiavigatā ca pacchājātavippayuttādayo eva cakkhādīnaṃ yojetabbā.",
  "tika-abh02t0:451_0": "Avasesamanāyatanassāti ettha “pañcakkhandhabhave panā”ti etassa anuvattamānattā pañcavokārabhave eva",
  "tika-abh02t0:451_1": "pavattamānaṃ pañcaviññāṇehi avasesamanāyatanaṃ vuttanti daṭṭhabbaṃ.",
  "tika-abh02t0:451_2": "Nāmarūpassa sahajātādisādhāraṇapaccayabhāvo sampayuttādiasādhāraṇapaccayabhāvo ca yathāsambhavaṃ yojetabbo.",
  "tika-abh02t0:452_0": "Saḷāyatanapadaniddesavaṇṇanā niṭṭhitā.",
  "tika-abh02t0:453_0": "Phassapadaniddesavaṇṇanā",
  "tika-abh02t0:454_0": "230.",
  "tika-abh02t0:454_1": "“Chaṭṭhāyatanapaccayā phasso”ti abhidhammabhājanīyapāḷi āruppaṃ sandhāya vuttāti “chaṭṭhāyatanapaccayā phassoti pāḷianusārato”ti āha.",
  "tika-abh02t0:454_2": "Ajjhattanti sasantatipariyāpannameva gaṇhāti.",
  "tika-abh02t0:454_3": "Tañhi sasantatipariyāpannakammanibbattaṃ tādisassa phassassa paccayo hoti,",
  "tika-abh02t0:454_4": "rūpādīni pana bahiddhā anupādinnāni ca phassassa ārammaṇaṃ honti,",
  "tika-abh02t0:454_5": "na tāni cakkhādīni viya sasantatipariyāpannakammakilesanimittapavattibhāvena phassassa paccayoti paṭhamācariyavāde na gahitāni,",
  "tika-abh02t0:454_6": "dutiyācariyavāde pana yathā tathā vā paccayabhāve sati na sakkā vajjetunti gahitānīti.",
  "tika-abh02t0:455_0": "Yadi sabbāyatanehi eko phasso sambhaveyya,",
  "tika-abh02t0:455_1": "“saḷāyatanapaccayā phasso”ti ekassa vacanaṃ yujjeyya.",
  "tika-abh02t0:455_2": "Athāpi ekamhā āyatanā sabbe phassā sambhaveyyuṃ,",
  "tika-abh02t0:455_3": "tathāpi sabbāyatanehi sabbaphassasambhavato āyatanabhedena phassabhedo natthīti tadabhedavasena ekassa vacanaṃ yujjeyya,",
  "tika-abh02t0:455_4": "tathā pana asambhavato na yuttanti codeti “na sabbāyatanehī”tiādinā.",
  "tika-abh02t0:455_5": "Aññassapi vā asambhavantassa vidhānassa bodhanatthameva “nāpi ekamhā āyatanā sabbe phassā”ti vuttaṃ,",
  "tika-abh02t0:455_6": "“na sabbāyatanehi eko phasso sambhotī”ti idameva pana ekaphassavacanassa ayuttadīpakaṃ kāraṇanti veditabbaṃ.",
  "tika-abh02t0:455_7": "Nidassanavasena vā etaṃ vuttaṃ,",
  "tika-abh02t0:455_8": "nāpi ekamhā āyatanā sabbe phassā sambhonti,",
  "tika-abh02t0:455_9": "evaṃ na sabbāyatanehi eko phasso sambhoti,",
  "tika-abh02t0:455_10": "tasmā ekassa vacanaṃ ayuttanti.",
  "tika-abh02t0:455_11": "Parihāraṃ pana anekāyatanehi ekaphassassa sambhavatoti dassento “tatridaṃ vissajjana”ntiādimāha.",
  "tika-abh02t0:455_12": "Ekopi anekāyatanappabhavo ekopanekāyatanappabhavo.",
  "tika-abh02t0:455_13": "Chadhāpaccayatte pañcavibhāvayeti evaṃ sesesupi yojanā.",
  "tika-abh02t0:455_14": "Tathā cāti paccuppannāni rūpādīni paccuppannañca dhammāyatanapariyāpannaṃ rūparūpaṃ sandhāya vuttaṃ.",
  "tika-abh02t0:455_15": "Ārammaṇapaccayamattenāti taṃ sabbaṃ apaccuppannaṃ aññañca dhammāyatanaṃ sandhāya vuttaṃ.",
  "tika-abh02t0:456_0": "Phassapadaniddesavaṇṇanā niṭṭhitā.",
  "tika-abh02t0:457_0": "Vedanāpadaniddesavaṇṇanā",
  "tika-abh02t0:458_0": "231.",
  "tika-abh02t0:458_1": "“Sesāna”nti ettha sampaṭicchanassa cakkhusamphassādayo pañca yadipi anantarādīhipi paccayā honti,",
  "tika-abh02t0:458_2": "anantarādīnaṃ pana upanissaye antogadhattā santīraṇatadārammaṇānañca sādhāraṇassa tassa vasena “ekadhā”ti vuttaṃ.",
  "tika-abh02t0:459_0": "Tebhūmakavipākavedanānampi sahajātamanosamphassasaṅkhāto so phasso aṭṭhadhā paccayo hotīti yojetabbaṃ.",
  "tika-abh02t0:459_1": "Paccayaṃ anupādinnampi keci icchantīti “yā panā”tiādinā manodvārāvajjanaphassassa paccayabhāvo vutto,",
  "tika-abh02t0:459_2": "tañca mukhamattadassanatthaṃ daṭṭhabbaṃ.",
  "tika-abh02t0:459_3": "Etena nayena sabbassa anantarassa anānantarassa ca phassassa tassā tassā vipākavedanāya upanissayatā yojetabbāti.",
  "tika-abh02t0:460_0": "Vedanāpadaniddesavaṇṇanā niṭṭhitā.",
  "tika-abh02t0:461_0": "Taṇhāpadaniddesavaṇṇanā",
  "tika-abh02t0:462_0": "232.",
  "tika-abh02t0:462_1": "Mamattenāti sampiyāyamānena,",
  "tika-abh02t0:462_2": "assādanataṇhāyāti vuttaṃ hoti.",
  "tika-abh02t0:462_3": "Tattha putto viya vedanā daṭṭhabbā,",
  "tika-abh02t0:462_4": "khīrādayo viya vedanāya paccayabhūtā rūpādayo,",
  "tika-abh02t0:462_5": "khīrādidāyikā dhāti viya rūpādichaḷārammaṇadāyakā cittakārādayo cha.",
  "tika-abh02t0:462_6": "Tattha vejjo rasāyanojāvasena tadupatthambhitajīvitavasena ca dhammārammaṇassa dāyakoti daṭṭhabbo.",
  "tika-abh02t0:462_7": "Ārammaṇapaccayo uppajjamānassa ārammaṇamattameva hoti,",
  "tika-abh02t0:462_8": "na upanissayo viya uppādakoti uppādakassa upanissayasseva vasena “ekadhāvā”ti vuttaṃ.",
  "tika-abh02t0:462_9": "Upanissayena vā ārammaṇūpanissayo saṅgahito,",
  "tika-abh02t0:462_10": "tena ca ārammaṇabhāvena taṃsabhāvo aññopi ārammaṇabhāvo dīpito hotīti upanissayavaseneva paccayabhāvo vuttoti veditabbo.",
  "tika-abh02t0:463_0": "Yasmā vātiādinā na kevalaṃ vipākasukhavedanā eva,",
  "tika-abh02t0:463_1": "tissopi pana vedanā vipākā visesena taṇhāya upanissayapaccayo,",
  "tika-abh02t0:463_2": "avisesena itarā cāti dasseti.",
  "tika-abh02t0:463_3": "Upekkhā pana santattā,",
  "tika-abh02t0:463_4": "sukhamicceva bhāsitāti tasmā sāpi bhiyyo icchanavasena taṇhāya upanissayoti adhippāyo.",
  "tika-abh02t0:463_5": "Upekkhā pana akusalavipākabhūtā aniṭṭhattā dukkhe avarodhetabbā,",
  "tika-abh02t0:463_6": "itarā iṭṭhattā sukheti sā dukkhaṃ viya sukhaṃ viya ca upanissayo hotīti sakkā vattunti.",
  "tika-abh02t0:463_7": "“Vedanāpaccayā taṇhā”ti vacanena sabbassa vedanāvato paccayassa atthitāya taṇhuppattippasaṅge taṃnivāraṇatthamāha “vedanāpaccayā cāpī”tiādi.",
  "tika-abh02t0:464_0": "Nanu “anusayasahāyā vedanā taṇhāya paccayo hotī”ti vacanassa abhāvā atippasaṅganivattanaṃ na sakkā kātunti? Na,",
  "tika-abh02t0:464_1": "vaṭṭakathāya pavattattā.",
  "tika-abh02t0:464_2": "Vaṭṭassa hi anusayavirahe abhāvato anusayasahitāyeva paccayoti atthato vuttametaṃ hotīti.",
  "tika-abh02t0:464_3": "Atha vā “avijjāpaccayā”ti anuvattamānattā anusayasahitāva paccayoti viññāyati.",
  "tika-abh02t0:464_4": "“Vedanāpaccayā taṇhā”ti ca ettha vedanāpaccayā eva taṇhā,",
  "tika-abh02t0:464_5": "na vedanāya vināti ayaṃ niyamo viññāyati,",
  "tika-abh02t0:464_6": "na vedanāpaccayā taṇhā hoti evāti,",
  "tika-abh02t0:464_7": "tasmā atippasaṅgo natthi evāti.",
  "tika-abh02t0:465_0": "Vusīmatoti vusitavato,",
  "tika-abh02t0:465_1": "vusitabrahmacariyavāsassāti attho.",
  "tika-abh02t0:465_2": "Vussatīti vā “vusī”ti maggo vuccati,",
  "tika-abh02t0:465_3": "so etassa vuttho atthīti vusīmā.",
  "tika-abh02t0:465_4": "Aggaphalaṃ vā pariniṭṭhitavāsattā “vusī”ti vuccati,",
  "tika-abh02t0:465_5": "taṃ etassa atthīti vusīmā.",
  "tika-abh02t0:466_0": "Taṇhāpadaniddesavaṇṇanā niṭṭhitā.",
  "tika-abh02t0:467_0": "Upādānapadaniddesavaṇṇanā",
  "tika-abh02t0:468_0": "233.",
  "tika-abh02t0:468_1": "Sassato attāti idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ.",
  "tika-abh02t0:468_2": "Yathā hi esā diṭṭhi daḷhīkaraṇavasena purimaṃ uttarā upādiyati,",
  "tika-abh02t0:468_3": "evaṃ “natthi dinna”ntiādikāpīti.",
  "tika-abh02t0:468_4": "Attaggahaṇaṃ pana attavādupādānanti na idaṃ diṭṭhupādānadassananti daṭṭhabbaṃ.",
  "tika-abh02t0:468_5": "Loko cāti vā attaggahaṇavinimuttaṃ gahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi vuttanti veditabbaṃ.",
  "tika-abh02t0:468_6": "“Dhammasaṅkhepavitthāre pana saṅkhepato taṇhādaḷhattaṃ,",
  "tika-abh02t0:468_7": "saṅkhepato diṭṭhimattameva,",
  "tika-abh02t0:468_8": "vitthārato panā”ti evaṃ dhammasaṅkhepavitthārato saṅkhepaṃ vitthārañca niddhāretīti.",
  "tika-abh02t0:468_9": "Dhammasaṅkhepavitthāreti niddhāraṇe bhummaṃ daṭṭhabbaṃ.",
  "tika-abh02t0:469_0": "Pakatiaṇuādīnaṃ sassatagāhapubbaṅgamo,",
  "tika-abh02t0:469_1": "sarīrassa ucchedaggāhapubbaṅgamo ca tesaṃ sāmibhūto koci sassato ucchijjamāno vā attā atthīti attaggāho kadāci hotīti “yebhuyyenā”ti vuttaṃ.",
  "tika-abh02t0:469_2": "Yebhuyyena paṭhamaṃ attavādupādānantiādinā vā sambandho.",
  "tika-abh02t0:470_0": "Yadipi bhavarāgajavanavīthi sabbapaṭhamaṃ pavattati gahitappaṭisandhikassa bhavanikantiyā pavattitabbattā,",
  "tika-abh02t0:470_1": "so pana bhavarāgo taṇhādaḷhattaṃ na hotīti maññamāno na kāmupādānassa paṭhamuppattimāha.",
  "tika-abh02t0:470_2": "Taṇhā kāmupādānanti pana vibhāgassa akaraṇe sabbāpi taṇhā kāmupādānanti,",
  "tika-abh02t0:470_3": "karaṇepi kāmarāgato aññāpi taṇhā daḷhabhāvaṃ pattā kāmupādānanti tassa arahattamaggavajjhatā vuttā.",
  "tika-abh02t0:471_0": "Uppattiṭṭhānabhūtā cittuppādā visayo.",
  "tika-abh02t0:471_1": "Pañcupādānakkhandhā ālayo,",
  "tika-abh02t0:471_2": "tattha ramatīti ālayarāmā, pajā.",
  "tika-abh02t0:471_3": "Teneva sā ālayarāmatā ca sakasantāne parasantāne ca pākaṭā hotīti.",
  "tika-abh02t0:471_4": "Upanissayavacanena ārammaṇānantarapakatūpanissayā vuttāti anantarapaccayādīnampi saṅgaho kato hoti.",
  "tika-abh02t0:472_0": "Upādānapadaniddesavaṇṇanā niṭṭhitā.",
  "tika-abh02t0:473_0": "Bhavapadaniddesavaṇṇanā",
  "tika-abh02t0:474_0": "234.",
  "tika-abh02t0:474_1": "Phalavohārena kammabhavo bhavoti vuttoti upapattibhavanibbacanameva dvayassapi sādhāraṇaṃ katvā vadanto āha “bhavatīti bhavo”ti.",
  "tika-abh02t0:474_2": "Bhavaṃ gacchatīti nipphādanaphalavasena attano pavattikāle bhavābhimukhaṃ hutvā pavattatīti attho,",
  "tika-abh02t0:474_3": "nibbattanameva vā ettha gamanaṃ adhippetaṃ.",
  "tika-abh02t0:475_0": "Saññāvataṃ bhavo saññābhavoti ettha vantu-",
  "tika-abh02t0:475_1": "saddassa lopo daṭṭhabbo,",
  "tika-abh02t0:475_2": "tassa vā atthe akāraṃ katvā “saññabhavo”tipi pāṭho.",
  "tika-abh02t0:475_3": "Vokirīyati pasārīyati vitthārīyatīti vokāro,",
  "tika-abh02t0:475_4": "vokiraṇaṃ vā vokāro,",
  "tika-abh02t0:475_5": "so ekasmiṃ pavattattā eko vokāroti vutto,",
  "tika-abh02t0:475_6": "padesapasaṭuppattīti attho.",
  "tika-abh02t0:476_0": "Cetanāsampayuttā vā…pe…",
  "tika-abh02t0:476_1": "saṅgahitāti ācayagāmitāya kammasaṅkhātataṃ dassetvā kammabhave saṅgahitabhāvaṃ pariyāyena vadati,",
  "tika-abh02t0:476_2": "nippariyāyena pana cetanāva kammabhavo.",
  "tika-abh02t0:476_3": "Vuttañhi “kammabhavo tīhi khandhehi ekenāyatanena ekāya dhātuyā sampayutto,",
  "tika-abh02t0:476_4": "ekena khandhena ekenāyatanena ekāya dhātuyā kehici sampayutto”ti.",
  "tika-abh02t0:476_5": "Upapattibhavo tīhipi tikehi vuttā upapattikkhandhāva.",
  "tika-abh02t0:476_6": "Yathāha “upapattibhavo kāmabhavo saññābhavo pañcavokārabhavo pañcahi khandhehi ekādasahāyatanehi sattarasahi dhātūhi saṅgahito”tiādi.",
  "tika-abh02t0:476_7": "Yadi hi anupādinnakānampi gahaṇaṃ siyā,",
  "tika-abh02t0:476_8": "“dvādasahāyatanehi aṭṭhārasahi dhātūhī”ti vattabbaṃ siyāti.",
  "tika-abh02t0:477_0": "Saṅkhārabhavānaṃ dhammabhedato na saṅkhārā eva puna vuttāti “sātthakamevidaṃ punavacana”nti etaṃ na yuttanti ce? Na,",
  "tika-abh02t0:477_1": "bhavekadesabhāvena saṅkhārānaṃ bhavoti puna vuttattā.",
  "tika-abh02t0:477_2": "Parena vā dhammavisesaṃ agaṇetvā punavacanaṃ coditanti codakābhilāsavasena “sātthakamevidaṃ punavacana”nti vuttaṃ.",
  "tika-abh02t0:478_0": "Kāmabhavādinibbattanakassa kammassa kāmabhavādibhāvo phalavohārena aṭṭhakathāyaṃ vutto.",
  "tika-abh02t0:478_1": "Antogadhe visuṃ agaṇetvā abbhantaragate eva katvā kāmabhavādike kammupapattibhavavasena duguṇe katvā āha “cha bhavā”ti.",
  "tika-abh02t0:479_0": "Avisesenāti upādānabhedaṃ akatvāti attho.",
  "tika-abh02t0:479_1": "Upādānabhedākaraṇeneva ca dvādasappabhedassa saṅgahavasena saṅgahato “cha bhavā”ti vuttaṃ.",
  "tika-abh02t0:480_0": "Gosīlena kukkurasīlena ca samattena samādinnena gunnaṃ kukkurānañca sahabyatā vuttāti sīlabbatupādānavato",
  "tika-abh02t0:480_1": "jhānabhāvanā na ijjhatīti maññamānā tena rūpārūpabhavā na hontīti keci vadanti,",
  "tika-abh02t0:480_2": "vakkhamānena pana pakārena paccayabhāvato “taṃ na gahetabba”nti āha.",
  "tika-abh02t0:480_3": "Asuddhimagge ca suddhimaggaparāmasanaṃ sīlabbatupādānanti suddhimaggaparāmasanena rūpārūpāvacarajjhānānaṃ nibbattanaṃ na yujjatīti.",
  "tika-abh02t0:480_4": "Purāṇabhāratasītāharaṇapasubandhavidhiādisavanaṃ asaddhammasavanaṃ. Ādi-",
  "tika-abh02t0:480_5": "saddena asappurisūpanissayaṃ pubbe ca akatapuññataṃ attamicchāpaṇidhitañca saṅgaṇhāti.",
  "tika-abh02t0:480_6": "Tadantogadhā evāti tasmiṃ duccaritanibbatte sucaritanibbatte ca kāmabhave antogadhā evāti attho.",
  "tika-abh02t0:481_0": "Antogadhāti ca saññābhavapañcavokārabhavānaṃ ekadesena antogadhattā vuttaṃ.",
  "tika-abh02t0:481_1": "Na hi te niravasesā kāmabhave antogadhāti.",
  "tika-abh02t0:481_2": "Sappabhedassāti sugatiduggatimanussādippabhedavato.",
  "tika-abh02t0:481_3": "Kamena ca avatvā sīlabbatupādānassa ante bhavapaccayabhāvavacanaṃ attavādupādānaṃ viya abhiṇhaṃ asamudācaraṇato attavādupādānanimittattā ca.",
  "tika-abh02t0:482_0": "Hetupaccayappabhedehīti ettha maggapaccayo ca vattabbo. Diṭṭhupādānādīni hi maggapaccayā hontīti.",
  "tika-abh02t0:483_0": "Bhavapadaniddesavaṇṇanā niṭṭhitā.",
  "tika-abh02t0:484_0": "Jātijarāmaraṇādipadaniddesavaṇṇanā",
  "tika-abh02t0:485_0": "235.",
  "tika-abh02t0:485_1": "Upapattibhavuppattiyeva jātīti āha “na upapattibhavo”ti.",
  "tika-abh02t0:485_2": "Jāyamānassa pana jāti jātīti upapattibhavopi asati abhāvā jātiyā paccayoti sakkā vattuṃ.",
  "tika-abh02t0:485_3": "Jāyamānarūpapadaṭṭhānatāpi hi rūpajātiyā vuttā “upacitarūpapadaṭṭhāno upacayo,",
  "tika-abh02t0:485_4": "anuppabandharūpapadaṭṭhānā santatī”ti.",
  "tika-abh02t0:486_0": "Khandhānaṃ jātānaṃ uññātatānuññātatāca hīnapaṇītatā. Ādi-",
  "tika-abh02t0:486_1": "saddena suvaṇṇadubbaṇṇādivisesaṃ saṅgaṇhāti.",
  "tika-abh02t0:486_2": "Ajjhattasantānagatato aññassa visesakārakassa kāraṇassa abhāvā “ajjhattasantāne”ti āha.",
  "tika-abh02t0:487_0": "Tena tenāti ñātibyasanādinā jarāmaraṇato aññena dukkhadhammena.",
  "tika-abh02t0:487_1": "Upanissayakoṭiyāti upanissayaṃsena,",
  "tika-abh02t0:487_2": "upanissayalesenāti attho.",
  "tika-abh02t0:487_3": "Yo hi paṭṭhāne anāgato sati bhāvā asati ca abhāvā suttantikapariyāyena upanissayo,",
  "tika-abh02t0:487_4": "so “upanissayakoṭī”ti vuccati.",
  "tika-abh02t0:488_0": "Jātijarāmaraṇādipadaniddesavaṇṇanā niṭṭhitā.",
  "tika-abh02t0:489_0": "Bhavacakkakathāvaṇṇanā",
  "tika-abh02t0:490_0": "242.",
  "tika-abh02t0:490_1": "Samitanti saṅgataṃ,",
  "tika-abh02t0:490_2": "abbocchinnanti attho.",
  "tika-abh02t0:490_3": "Kāmayānassāti kāmayamānassa,",
  "tika-abh02t0:490_4": "kāmo yānaṃ etassāti vā kāmayāno,",
  "tika-abh02t0:490_5": "tassa kāmayānassa.",
  "tika-abh02t0:490_6": "Ruppatīti sokena ruppati.",
  "tika-abh02t0:491_0": "Pariyuṭṭhānatāya tiṭṭhanasīlo pariyuṭṭhānaṭṭhāyī.",
  "tika-abh02t0:491_1": "“Pariyuṭṭhaṭṭhāyino”ti vā pāṭho,",
  "tika-abh02t0:491_2": "tattha pariyuṭṭhātīti pariyuṭṭhaṃ,",
  "tika-abh02t0:491_3": "diṭṭhipariyuṭṭhaṃ,",
  "tika-abh02t0:491_4": "tena tiṭṭhatīti pariyuṭṭhaṭṭhāyīti attho daṭṭhabbo.",
  "tika-abh02t0:491_5": "Pañca pubbanimittānīti “mālā milāyanti,",
  "tika-abh02t0:491_6": "vatthāni kilissanti,",
  "tika-abh02t0:491_7": "kacchehi sedā muccanti,",
  "tika-abh02t0:491_8": "kāye vevaṇṇiyaṃ okkamati,",
  "tika-abh02t0:491_9": "devo devāsane nābhiramatī”ti vuttāni pañca maraṇapubbanimittānīti attho.",
  "tika-abh02t0:491_10": "Tāni hi disvā kammanibbattakkhandhasaṅkhāte upapattibhave bhavachandabalena devānaṃ balavasoko uppajjatīti.",
  "tika-abh02t0:491_11": "Bāloti avidvā.",
  "tika-abh02t0:491_12": "Tena avijjāya kāraṇabhāvaṃ dasseti.",
  "tika-abh02t0:491_13": "Tividhanti tassāruppakathāsavanakammakāraṇādassanamaraṇakālakammopaṭṭhānanidānaṃ sokādidukkhaṃ.",
  "tika-abh02t0:491_14": "Āsave sādhentīti āsave gamenti bodhentīti attho.",
  "tika-abh02t0:492_0": "Evaṃ satīti aviditāditāya anādibhāve sati.",
  "tika-abh02t0:492_1": "Ādimattakathanantiādi etassa atthīti ādimaṃ,",
  "tika-abh02t0:492_2": "bhavacakkaṃ.",
  "tika-abh02t0:492_3": "Tassa bhāvo ādimattaṃ,",
  "tika-abh02t0:492_4": "tassa kathanaṃ ādimattakathanaṃ.",
  "tika-abh02t0:492_5": "Visesanivattiattho vā matta- saddo,",
  "tika-abh02t0:492_6": "sati anādibhāve avijjā ādimhi majjhe pariyosāne ca sabbattha siyāti ādimattāya avijjāya kathanaṃ virujjhatīti attho.",
  "tika-abh02t0:492_7": "Avijjāggahaṇenāti avijjāya uppādanena kathanena,",
  "tika-abh02t0:492_8": "appahānena vā,",
  "tika-abh02t0:492_9": "attano santāne sannihitabhāvakaraṇenāti attho.",
  "tika-abh02t0:492_10": "Kammādīnīti kammavipākavaṭṭāni.",
  "tika-abh02t0:492_11": "Vaṭṭakāraṇabhāvena padhānattā “padhānadhammo”ti avijjā kathitā.",
  "tika-abh02t0:492_12": "Vadatīti vado. Vedeti,",
  "tika-abh02t0:492_13": "vediyatīti vā vedeyyo,",
  "tika-abh02t0:492_14": "sukhādiṃ anubhavati,",
  "tika-abh02t0:492_15": "sabbavisaye vā jānāti,",
  "tika-abh02t0:492_16": "“sukhito”tiādinā attanā parehi ca jānāti ñāyati cāti attho.",
  "tika-abh02t0:492_17": "Brahmādinā vā attanā vāti vā- saddo ca-",
  "tika-abh02t0:492_18": "saddattho.",
  "tika-abh02t0:492_19": "Tenāha “kārakavedakarahita”nti ca-",
  "tika-abh02t0:492_20": "saddatthasamāsaṃ.",
  "tika-abh02t0:493_0": "Dvādasavidhasuññatāsuññanti avijjādīnaṃ dvādasavidhānaṃ suññatāya suññaṃ,",
  "tika-abh02t0:493_1": "catubbidhampi vā suññataṃ ekaṃ katvā dvādasaṅgatāya dvādasavidhāti tāya dvādasavidhāya suññatāya suññanti attho.",
  "tika-abh02t0:494_0": "Pubbantāharaṇatoti pubbantato paccuppannavipākassa āharaṇato paricchinnavedanāvasānaṃ etaṃ bhavacakkanti attho.",
  "tika-abh02t0:494_1": "Bhavacakkekadesopi hi bhavacakkanti vuccati.",
  "tika-abh02t0:494_2": "Vedanā vā taṇhāsahāyāya avijjāya paccayo hotīti vedanāto avijjā,",
  "tika-abh02t0:494_3": "tato saṅkhārāti sambajjhanato vedanāvasānaṃ bhavacakkanti yuttametaṃ,",
  "tika-abh02t0:494_4": "evaṃ taṇhāmūlake ca yojetabbaṃ.",
  "tika-abh02t0:494_5": "Dvinnampi hi aññamaññaṃ anuppaveso hotīti.",
  "tika-abh02t0:494_6": "Avijjā dhammasabhāvaṃ paṭicchādetvā viparītābhinivesaṃ karontī diṭṭhicarite saṃsāre nayati,",
  "tika-abh02t0:494_7": "tesaṃ vā saṃsāraṃ saṅkhārādipavattiṃ nayati pavattetīti “saṃsāranāyikā”ti vuttā.",
  "tika-abh02t0:494_8": "Phaluppattiyāti kattuniddeso.",
  "tika-abh02t0:494_9": "Viññāṇādipaccuppannaphaluppatti hi idha diṭṭhā,",
  "tika-abh02t0:494_10": "adiṭṭhānañca purimabhave attano hetūnaṃ avijjāsaṅkhārānaṃ phalaṃ ajanetvā anupacchijjanaṃ pakāseti.",
  "tika-abh02t0:494_11": "Atha vā purimabhavacakkaṃ dutiyena sambandhaṃ vuttanti vedanāsaṅkhātassa phalassa uppattiyā taṇhādīnaṃ hetūnaṃ anupacchedaṃ pakāseti,",
  "tika-abh02t0:494_12": "tasmā phaluppattiyā kāraṇabhūtāya paṭhamassa bhavacakkassa hetūnaṃ anupacchedappakāsanatoti attho.",
  "tika-abh02t0:494_13": "Saṅkhārādīnameva vā phalānaṃ uppattiyā avijjādīnaṃ hetūnaṃ phalaṃ ajanetvā anupacchedameva,",
  "tika-abh02t0:494_14": "viññāṇādihetūnaṃ vā saṅkhārādīnaṃ anubandhanameva pakāseti paṭhamaṃ bhavacakkaṃ,",
  "tika-abh02t0:494_15": "na dutiyaṃ viya pariyosānampīti “phaluppattiyā hetūnaṃ anupacchedappakāsanato”ti vuttaṃ.",
  "tika-abh02t0:494_16": "“Viññāṇapaccayā nāmarūpa”nti ettha aparipuṇṇāyatanakalalarūpaṃ vatvā tato uddhaṃ “nāmarūpapaccayā saḷāyatana”nti",
  "tika-abh02t0:494_17": "saḷāyatanappavatti vuttāti āha “anupubbapavattidīpanato”ti.",
  "tika-abh02t0:494_18": "“Bhavapaccayā jātī”ti ettha na āyatanānaṃ kamena uppatti vuttāti āha “sahuppattidīpanato”ti.",
  "tika-abh02t0:495_0": "Hetuādipubbakā tayo sandhī etassāti hetuphalahetupubbakatisandhi,",
  "tika-abh02t0:495_1": "bhavacakkaṃ.",
  "tika-abh02t0:495_2": "Hetuphalahetuphalavasena catuppabhedo aṅgānaṃ saṅgaho etassāti catubhedasaṅgahaṃ.",
  "tika-abh02t0:495_3": "Sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi pakāsīyantīti ākārā,",
  "tika-abh02t0:495_4": "atītahetuādīnaṃ vā pakārā ākārā.",
  "tika-abh02t0:495_5": "Kilesakammavipākā vipākakilesakammehi sambandhā hutvā punappunaṃ parivattantīti tesu vaṭṭanāmaṃ āropetvā “tivaṭṭa”nti vuttaṃ,",
  "tika-abh02t0:495_6": "vaṭṭekadesattā vā “vaṭṭānī”ti vuttāni.",
  "tika-abh02t0:496_0": "Sandhīnaṃ ādipariyosānavavatthitāti sandhīnaṃ pubbāparavavatthitāti attho.",
  "tika-abh02t0:497_0": "“Yā kāci vā pana cetanā bhavo,",
  "tika-abh02t0:497_1": "cetanāsampayuttā āyūhanasaṅkhārā”ti idaṃ imissā dhammaṭṭhitiñāṇabhājanīye vuttāya paṭisambhidāpāḷiyā vasena vuttaṃ.",
  "tika-abh02t0:497_2": "Ettha hi “cetanā bhavo”ti āgatāti.",
  "tika-abh02t0:497_3": "Bhavaniddese pana “sātthato”ti ettha “cetanāva saṅkhārā,",
  "tika-abh02t0:497_4": "bhavo pana cetanāsampayuttāpī”ti vibhaṅgapāḷiyā vasena dassitaṃ.",
  "tika-abh02t0:497_5": "“Tattha katamo puññābhisaṅkhāro?",
  "tika-abh02t0:497_6": "Kusalā cetanā kāmāvacarā”tiādinā hi saṅkhārānaṃ cetanābhāvo vibhaṅgapāḷiyaṃ vuttoti.",
  "tika-abh02t0:497_7": "Tattha paṭisambhidāpāḷiyaṃ “cetanāsampayuttā vipākadhammattā savipākena āyūhanasaṅkhātena saṅkhatābhisaṅkharaṇakiccena saṅkhārā”ti vuttā.",
  "tika-abh02t0:497_8": "Vibhaṅgapāḷiyaṃ “sabbampi bhavagāmikammaṃ kammabhavo”ti bhavassa paccayabhāvena bhavagāmibhāvato kammasaṃsaṭṭhasahāyatāya",
  "tika-abh02t0:497_9": "kammabhāvato ca upapattibhavaṃ bhāventīti bhavoti vuttā,",
  "tika-abh02t0:497_10": "upapattibhavabhāvanakiccaṃ pana cetanāya sātisayanti paṭisambhidāpāḷiyaṃ cetanā “bhavo”ti vuttā,",
  "tika-abh02t0:497_11": "bhavābhisaṅkharaṇakiccaṃ cetanāya sātisayanti vibhaṅgapāḷiyaṃ “kusalā cetanā”tiādinā cetanā “saṅkhārā”ti vuttā,",
  "tika-abh02t0:497_12": "tasmā tena tena pariyāyena ubhayaṃ ubhayattha vattuṃ yuttanti natthettha virodho.",
  "tika-abh02t0:497_13": "Gahaṇanti kāmupādānaṃ kiccenāha.",
  "tika-abh02t0:497_14": "Parāmasananti itarāni.",
  "tika-abh02t0:497_15": "Āyūhanāvasāneti tīsupi atthavikappesu vuttassa āyūhanassa avasāne.",
  "tika-abh02t0:498_0": "Dvīsu atthavikappesu vutte āyūhanasaṅkhāre “tassa pubbabhāgā”ti āha,",
  "tika-abh02t0:498_1": "tatiye vutte “taṃsampayuttā”ti.",
  "tika-abh02t0:498_2": "Daharassa cittappavatti bhavaṅgabahulā yebhuyyena bhavantarajanakakammāyūhanasamatthā na hotīti “idha paripakkattā āyatanāna”nti vuttaṃ.",
  "tika-abh02t0:498_3": "Kammakaraṇakāle sammohoti etena kammassa paccayabhūtaṃ sammohaṃ dasseti,",
  "tika-abh02t0:498_4": "na kammasampayuttameva.",
  "tika-abh02t0:499_0": "Kammāneva vipākaṃ sambharanti vaḍḍhentīti kammasambhārā,",
  "tika-abh02t0:499_1": "kammaṃ vā saṅkhārabhavā,",
  "tika-abh02t0:499_2": "tadupakārakāni avijjātaṇhupādānāni kammasambhārā,",
  "tika-abh02t0:499_3": "paṭisandhidāyako vā bhavo kammaṃ,",
  "tika-abh02t0:499_4": "tadupakārakā yathāvuttaāyūhanasaṅkhārā avijjādayo ca kammasambhārāti kammañca kammasambhārā ca kammasambhārāti ekasesaṃ katvā “kammasambhārā”ti āha.",
  "tika-abh02t0:499_5": "Dasa dhammā kammanti avijjādayopi kammasahāyatāya kammasarikkhakā tadupakārakā cāti “kamma”nti vuttā.",
  "tika-abh02t0:500_0": "Saṅkhippanti ettha avijjādayo viññāṇādayo cāti saṅkhepo,",
  "tika-abh02t0:500_1": "kammaṃ vipāko ca.",
  "tika-abh02t0:500_2": "Kammaṃ vipākoti evaṃ saṅkhipīyatīti vā saṅkhepo,",
  "tika-abh02t0:500_3": "avijjādayo viññāṇādayo ca.",
  "tika-abh02t0:500_4": "Saṅkhepabhāvasāmaññena pana ekavacanaṃ katanti daṭṭhabbaṃ.",
  "tika-abh02t0:500_5": "Saṅkhepasaddo vā bhāgādhivacananti kammabhāgo kammasaṅkhepo.",
  "tika-abh02t0:501_0": "Evaṃ samuppannanti kammato vipāko.",
  "tika-abh02t0:501_1": "Tatthāpi avijjāto saṅkhārāti evaṃ samuppannaṃ,",
  "tika-abh02t0:501_2": "tisandhiādivasena vā samuppannaṃ idaṃ bhavacakkanti attho.",
  "tika-abh02t0:501_3": "Ittaranti gamanadhammaṃ,",
  "tika-abh02t0:501_4": "vinassadhammanti attho.",
  "tika-abh02t0:501_5": "Tena uppādavayavantatādīpakena anicca-",
  "tika-abh02t0:501_6": "saddena vikārāpattidīpakena cala-",
  "tika-abh02t0:501_7": "saddena ca adīpitaṃ kālantaraṭṭhāyitāpaṭikkhepaṃ dīpeti,",
  "tika-abh02t0:501_8": "adhuvanti etena thirabhāvapaṭikkhepaṃ nissārataṃ.",
  "tika-abh02t0:501_9": "Hetū eva sambhārā hetusambhārā.",
  "tika-abh02t0:501_10": "“Ṭhānaso hetuso”ti ettha evaṃ vuttaṃ vā ṭhānaṃ,",
  "tika-abh02t0:501_11": "aññampi tassa tassa sādhāraṇaṃ kāraṇaṃ sambhāro,",
  "tika-abh02t0:501_12": "asādhāraṇaṃ hetu.",
  "tika-abh02t0:501_13": "Evanti evaṃ hetuto dhammamattasambhave hetunirodhā ca vaṭṭupacchede dhamme ca taṃnirodhāya desite satīti attho.",
  "tika-abh02t0:501_14": "Brahmacariyaṃ idha brahmacariyidha.",
  "tika-abh02t0:501_15": "Satte cāti ettha ca-",
  "tika-abh02t0:501_16": "saddo evaṃ brahmacariyañca vijjati,",
  "tika-abh02t0:501_17": "sassatucchedā ca na hontīti samuccayattho.",
  "tika-abh02t0:501_18": "Evañhi hetuāyatte dhammamattasambhave satto nupalabbhati,",
  "tika-abh02t0:501_19": "tasmiñca upalabbhante sassato ucchedo vā siyā,",
  "tika-abh02t0:501_20": "nupalabbhante tasmiṃ nevucchedo na sassatanti vuttaṃ hoti.",
  "tika-abh02t0:502_0": "Saccappabhavatoti saccato,",
  "tika-abh02t0:502_1": "saccānaṃ vā pabhavato.",
  "tika-abh02t0:502_2": "Kusalākusalaṃ kammanti vaṭṭakathāya vattamānattā sāsavanti viññāyati.",
  "tika-abh02t0:502_3": "Avisesenāti cetanā cetanāsampayuttakāti visesaṃ akatvā sabbampi taṃ kusalākusalaṃ kammaṃ “samudayasacca”nti vuttanti attho.",
  "tika-abh02t0:502_4": "“Taṇhā ca…pe…",
  "tika-abh02t0:502_5": "avasesā ca sāsavā kusalā dhammā”ti hi cetanācetanāsampayuttavisesaṃ akatvā vuttanti,",
  "tika-abh02t0:502_6": "ariyasaccavisesaṃ vā akatvā samudayasaccanti vuttanti attho.",
  "tika-abh02t0:503_0": "Vatthūsūti ārammaṇesu,",
  "tika-abh02t0:503_1": "cakkhādīsu vā paṭicchādetabbesu vatthūsu.",
  "tika-abh02t0:503_2": "Sokādīnaṃ adhiṭṭhānattāti tesaṃ kāraṇattā,",
  "tika-abh02t0:503_3": "tehi siddhāya avijjāya sahitehi saṅkhārehi paccayo ca hoti bhavantarapātubhāvāyāti adhippāyo.",
  "tika-abh02t0:503_4": "Cuticittaṃ vā paṭisandhiviññāṇassa anantarapaccayo hotīti “paccayo ca hoti bhavantarapātubhāvāyā”ti vuttaṃ.",
  "tika-abh02t0:503_5": "Taṃ pana cuticittaṃ avijjāsaṅkhārarahitaṃ bhavantarassa paccayo na hotīti tassa sahāyadassanatthamāha “sokādīnaṃ adhiṭṭhānattā”ti.",
  "tika-abh02t0:503_6": "Dvidhāti attanoyeva sarasena dhammantarapaccayabhāvena cāti dvidhā.",
  "tika-abh02t0:504_0": "Avijjāpaccayā saṅkhārāti etena saṅkhārānaṃ paccayuppannatādassanena “ko nu kho abhisaṅkharotīti esa no kallo pañho”ti dasseti.",
  "tika-abh02t0:504_1": "Tenetaṃ kārakadassananivāraṇanti.",
  "tika-abh02t0:504_2": "Evamādidassananivāraṇanti etena “socati paridevati dukkhito”tiādidassananivāraṇamāha.",
  "tika-abh02t0:504_3": "Sokādayopi hi paccayāyattā avasavattinoti “jātipaccayā jarāmaraṇaṃ soka…pe…",
  "tika-abh02t0:504_4": "sambhavantī”ti etena vuttanti.",
  "tika-abh02t0:505_0": "Gaṇḍabhedapīḷakā viyāti gaṇḍabhedanatthaṃ paccamāne gaṇḍe tassapi upari jāyamānakhuddakapīḷakā viya,",
  "tika-abh02t0:505_1": "gaṇḍassa vā anekadhābhede pīḷakā viya.",
  "tika-abh02t0:505_2": "Gaṇḍavikārā sūnatāsarāgapubbagahaṇādayo.",
  "tika-abh02t0:506_0": "Paṭalābhibhūtacakkhuko rūpāni na passati,",
  "tika-abh02t0:506_1": "kiñcipi passanto ca viparītaṃ passati,",
  "tika-abh02t0:506_2": "evaṃ avijjābhibhūto dukkhādīni na paṭipajjati na passati,",
  "tika-abh02t0:506_3": "micchā vā paṭipajjatīti paṭalaṃ viya avijjā,",
  "tika-abh02t0:506_4": "kiminā viya attanā katattā vaṭṭassa attanoyeva paribbhamanakāraṇattā ca kosappadesā viya saṅkhārā,",
  "tika-abh02t0:506_5": "saṅkhārapariggahaṃ vinā patiṭṭhaṃ alabhamānaṃ viññāṇaṃ pariṇāyakapariggahaṃ vinā patiṭṭhaṃ alabhamāno",
  "tika-abh02t0:506_6": "rājakumāro viyāti pariggahena vinā patiṭṭhālābho ettha sāmaññaṃ.",
  "tika-abh02t0:506_7": "Upapattinimittanti kammādiārammaṇamāha.",
  "tika-abh02t0:506_8": "Parikappanatoti ārammaṇakaraṇato,",
  "tika-abh02t0:506_9": "sampayuttena vā vitakkena vitakkanato.",
  "tika-abh02t0:506_10": "Devamanussamigavihaṅgādivividhappakāratāya māyā viya nāmarūpaṃ,",
  "tika-abh02t0:506_11": "patiṭṭhāvisesena vuḍḍhivisesāpattito vanappagumbo viya saḷāyatanaṃ.",
  "tika-abh02t0:506_12": "Āyatanānaṃ visayivisayabhūtānaṃ aññamaññābhimukhabhāvato āyatanaghaṭṭanato.",
  "tika-abh02t0:506_13": "Ettha ca saṅkhārādīnaṃ kosappadesapariṇāyakādīhi dvīhi dvīhi sadisatāya dve dve upamā vuttāti daṭṭhabbā.",
  "tika-abh02t0:507_0": "Gambhīro eva hutvā obhāsati pakāsati dissatīti gambhīrāvabhāso.",
  "tika-abh02t0:507_1": "Jātipaccayasambhūtasamudāgataṭṭhoti jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "tika-abh02t0:507_2": "anuppabandhoti attho.",
  "tika-abh02t0:507_3": "Atha vā sambhūtaṭṭho ca samudāgataṭṭho ca sambhūtasamudāgataṭṭho.",
  "tika-abh02t0:507_4": "“Na jātito jarāmaraṇaṃ na hoti,",
  "tika-abh02t0:507_5": "na ca jātiṃ vinā aññato hotī”ti hi jātipaccayasambhūtaṭṭho vutto.",
  "tika-abh02t0:507_6": "Itthañca jātito samudāgacchatīti paccayasamudāgataṭṭho,",
  "tika-abh02t0:507_7": "yā yā jāti yathā yathā paccayo hoti,",
  "tika-abh02t0:507_8": "tadanurūpapātubhāvoti attho.",
  "tika-abh02t0:508_0": "Anulomapaṭilomatoti idha pana paccayuppādā paccayuppannuppādasaṅkhātaṃ anulomaṃ,",
  "tika-abh02t0:508_1": "nirodhā nirodhasaṅkhātaṃ paṭilomañcāha.",
  "tika-abh02t0:508_2": "Ādito pana antagamanaṃ anulomaṃ,",
  "tika-abh02t0:508_3": "antato ca ādigamanaṃ paṭilomamāhāti.",
  "tika-abh02t0:508_4": "“Ime cattāro āhārā kiṃnidānā”tiādikāya vemajjhato paṭṭhāya paṭilomadesanāya,",
  "tika-abh02t0:508_5": "“cakkhuṃ paṭicca rūpe ca uppajjati cakkhuviññāṇaṃ,",
  "tika-abh02t0:508_6": "tiṇṇaṃ saṅgati phasso,",
  "tika-abh02t0:508_7": "phassapaccayā vedanā”tiādikāya anulomadesanāya ca dvisandhitisaṅkhepaṃ,",
  "tika-abh02t0:508_8": "“saṃyojanīyesu,",
  "tika-abh02t0:508_9": "bhikkhave,",
  "tika-abh02t0:508_10": "dhammesu assādānupassino viharato taṇhā pavaḍḍhati,",
  "tika-abh02t0:508_11": "taṇhāpaccayā upādāna”ntiādīsu ekasandhidvisaṅkhepaṃ.",
  "tika-abh02t0:509_0": "Avijjādīnaṃ sabhāvo paṭivijjhīyatīti paṭivedho.",
  "tika-abh02t0:509_1": "Vuttañhi “tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho”ti.",
  "tika-abh02t0:509_2": "Apuññābhisaṅkhārekadeso sarāgo,",
  "tika-abh02t0:509_3": "añño virāgo,",
  "tika-abh02t0:509_4": "rāgassa vā apaṭipakkhabhāvato rāgappavaḍḍhako sabbopi apuññābhisaṅkhāro sarāgo,",
  "tika-abh02t0:509_5": "itaro paṭipakkhabhāvato virāgo.",
  "tika-abh02t0:509_6": "“Dīgharattañhetaṃ,",
  "tika-abh02t0:509_7": "bhikkhave,",
  "tika-abh02t0:509_8": "assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama,",
  "tika-abh02t0:509_9": "esohamasmi,",
  "tika-abh02t0:509_10": "eso me attā”ti attaparāmāsassa viññāṇaṃ visiṭṭhaṃ vatthu vuttanti viññāṇassa suññataṭṭho gambhīro,",
  "tika-abh02t0:509_11": "attā vijānāti saṃsaratīti sabyāpāratāsaṅkantiabhinivesabalavatāya abyāpāraṭṭhaasaṅkantipaṭisandhipātubhāvaṭṭhā ca gambhīrā,",
  "tika-abh02t0:509_12": "nāmassa rūpena,",
  "tika-abh02t0:509_13": "rūpassa ca nāmena asampayogato vinibbhogo,",
  "tika-abh02t0:509_14": "nāmassa nāmena avinibbhogo yojetabbo.",
  "tika-abh02t0:509_15": "Ekuppādekanirodhehi avinibbhoge adhippete rūpassa ca rūpena labbhati.",
  "tika-abh02t0:509_16": "Atha vā ekacatuvokārabhavesu nāmarūpānaṃ asahavattanato aññamaññavinibbhogo,",
  "tika-abh02t0:509_17": "pañcavokārabhave sahavattanato avinibbhogo ca veditabbo.",
  "tika-abh02t0:510_0": "Adhipatiyaṭṭho nāma indriyapaccayabhāvo.",
  "tika-abh02t0:510_1": "“Lokopeso dvārāpesā khettampeta”nti vuttā lokādiatthā cakkhādīsu pañcasu yojetabbā.",
  "tika-abh02t0:510_2": "Manāyatanassapi lujjanato manosamphassādīnaṃ dvārakhettabhāvato ca ete atthā sambhavanteva.",
  "tika-abh02t0:510_3": "Āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ visayibhāvo,",
  "tika-abh02t0:510_4": "manāyatanassa vijānanaṃ.",
  "tika-abh02t0:510_5": "Saṅghaṭṭanaṭṭho visesena cakkhusamphassādīnaṃ pañcannaṃ,",
  "tika-abh02t0:510_6": "itare channampi yojetabbā.",
  "tika-abh02t0:510_7": "Phusanañca phassassa sabhāvo,",
  "tika-abh02t0:510_8": "saṅghaṭṭanaṃ raso,",
  "tika-abh02t0:510_9": "itare upaṭṭhānākārā.",
  "tika-abh02t0:510_10": "Ārammaṇarasānubhavanaṭṭho rasavasena vutto,",
  "tika-abh02t0:510_11": "vedayitaṭṭho lakkhaṇavasena.",
  "tika-abh02t0:510_12": "Attā vedayatīti abhinivesassa balavatāya nijjīvaṭṭho vedanāya gambhīro.",
  "tika-abh02t0:510_13": "Nijjīvāya vedanāya vedayitaṃ nijjīvavedayitaṃ,",
  "tika-abh02t0:510_14": "nijjīvavedayitameva attho nijjīvavedayitaṭṭho.",
  "tika-abh02t0:511_0": "Ādānaṭṭho catunnampi upādānānaṃ samāno,",
  "tika-abh02t0:511_1": "gahaṇaṭṭho kāmupādānassa,",
  "tika-abh02t0:511_2": "itaresaṃ tiṇṇaṃ abhinivesādiattho.",
  "tika-abh02t0:511_3": "“Diṭṭhikantāro”ti hi vacanato diṭṭhīnaṃ duratikkamanaṭṭhopīti.",
  "tika-abh02t0:511_4": "Daḷhagahaṇattā vā catunnampi duratikkamanaṭṭho yojetabbo.",
  "tika-abh02t0:511_5": "Yonigatiṭhitinivāsesukhipananti samāse bhummavacanassa alopo daṭṭhabbo,",
  "tika-abh02t0:511_6": "tasmā tena āyūhanābhisaṅkharaṇapadānaṃ samāso hoti.",
  "tika-abh02t0:511_7": "Jarāmaraṇaṅgaṃ maraṇappadhānanti maraṇaṭṭhā eva khayādayo gambhīrā dassitā.",
  "tika-abh02t0:511_8": "Navanavānañhi parikkhayena khaṇḍiccādiparipakkappavatti jarāti,",
  "tika-abh02t0:511_9": "khayaṭṭho vā jarāya vuttoti daṭṭhabbo.",
  "tika-abh02t0:511_10": "Navabhāvāpagamo hi khayoti vattuṃ yuttoti.",
  "tika-abh02t0:511_11": "Vipariṇāmaṭṭho dvinnampi.",
  "tika-abh02t0:511_12": "Santativasena vā jarāya khayavayabhāvo,",
  "tika-abh02t0:511_13": "sammutikhaṇikavasena maraṇassa bhedavipariṇāmatā yojetabbā.",
  "tika-abh02t0:512_0": "Atthanayāti atthānaṃ nayā.",
  "tika-abh02t0:512_1": "Avijjādiatthehi ekattādī sena bhāvena nīyanti gammentīti ekattādayo tesaṃ nayāti vuttā.",
  "tika-abh02t0:512_2": "Nīyantīti hi nayāti.",
  "tika-abh02t0:512_3": "Atthā eva vā ekattādibhāvena nīyamānā ñāyamānā “atthanayā”ti vuttā.",
  "tika-abh02t0:512_4": "Nīyanti etehīti vā nayā,",
  "tika-abh02t0:512_5": "ekattādīhi ca atthā “eka”ntiādinā nīyanti,",
  "tika-abh02t0:512_6": "tasmā ekattādayo atthānaṃ nayāti atthanayā.",
  "tika-abh02t0:512_7": "Santānānupacchedena bījaṃ rukkhabhāvaṃ pattaṃ rukkhabhāvena pavattanti ekattena vuccatīti santānānupacchedo ekattaṃ,",
  "tika-abh02t0:512_8": "evamidhāpi avijjādīnaṃ santānānupacchedo ekattanti dasseti.",
  "tika-abh02t0:513_0": "Bhinnasantānassevāti sambandharahitassa nānattassa gahaṇato sattantaro ucchinno sattantaro uppannoti gaṇhanto ucchedadiṭṭhimupādiyati.",
  "tika-abh02t0:514_0": "Yato kutocīti yadi aññasmā aññassuppatti siyā,",
  "tika-abh02t0:514_1": "vālikato telassa,",
  "tika-abh02t0:514_2": "ucchuto khīrassa kasmā uppatti na siyā,",
  "tika-abh02t0:514_3": "tasmā na koci kassaci hetu atthīti ahetukadiṭṭhiṃ,",
  "tika-abh02t0:514_4": "avijjamānepi hetumhi niyatatāya tilagāvīsukkasoṇitādīhi telakhīrasarīrādīni pavattantīti niyativādañca upādiyatīti viññātabbaṃ yathārahaṃ.",
  "tika-abh02t0:515_0": "Kasmā?",
  "tika-abh02t0:515_1": "Yasmā idañhi bhavacakkaṃ apadāletvā saṃsārabhayamatīto na koci supinantarepi atthīti sambandho.",
  "tika-abh02t0:515_2": "Durabhiyānanti duratikkamaṃ.",
  "tika-abh02t0:515_3": "Asanivicakkamivāti asanimaṇḍalamiva.",
  "tika-abh02t0:515_4": "Tañhi nimmathanameva,",
  "tika-abh02t0:515_5": "nānimmathanaṃ pavattamānaṃ atthi,",
  "tika-abh02t0:515_6": "evaṃ bhavacakkampi ekantaṃ dukkhuppādanato “niccanimmathana”nti vuttaṃ.",
  "tika-abh02t0:516_0": "Ñāṇāsinā apadāletvā saṃsārabhayaṃ atīto natthīti etassa sādhakaṃ dassento āha “vuttampi ceta”ntiādi.",
  "tika-abh02t0:516_1": "Tantūnaṃ ākulakaṃ tantākulakaṃ,",
  "tika-abh02t0:516_2": "tantākulakamiva jātā tantākulakajātā,",
  "tika-abh02t0:516_3": "kilesakammavipākehi atīva jaṭitāti attho.",
  "tika-abh02t0:516_4": "Guṇāya sakuṇiyā nīḍaṃ guṇāguṇḍikaṃ.",
  "tika-abh02t0:516_5": "Vaḍḍhiabhāvato apāyaṃ dukkhagatibhāvato duggatiṃ sukhasamussayato vinipātattā vinipātañca catubbidhaṃ apāyaṃ,",
  "tika-abh02t0:516_6": "“khandhānañca paṭipāṭī”tiādinā vuttaṃ saṃsārañca nātivattati.",
  "tika-abh02t0:516_7": "Saṃsāro eva vā sabbo idha vaḍḍhiapagamādīhi atthehi apāyādināmako vutto kevalaṃ dukkhakkhandhabhāvato.",
  "tika-abh02t0:517_0": "Bhavacakkakathāvaṇṇanā niṭṭhitā.",
  "tika-abh02t0:518_0": "Suttantabhājanīyavaṇṇanā niṭṭhitā.",
  "tika-abh02t0:519_0": "2. Abhidhammabhājanīyavaṇṇanā",
  "tika-abh02t0:520_0": "243.",
  "tika-abh02t0:520_1": "Pathavīākāsā viya paṭiccasamuppādo mahāpatthaṭavitthāritānaṃ atthānaṃ parikappavasena kathito.",
  "tika-abh02t0:520_2": "Tañhi apatthaṭaṃ avitthatañca pathaviṃ ākāsañca pattharanto vitthārayanto viya ca ekekacittāvaruddhaṃ",
  "tika-abh02t0:520_3": "akatvā sabbasattasabbacittasādhāraṇavasena patthaṭavitthataṃ katvā suttantabhājanīyena bhagavā dasseti.",
  "tika-abh02t0:520_4": "Tattha nānācittavasenāti asahajātānaṃ sahajātānañca paccayapaccayuppannānaṃ nānācittagatānaṃ dassitabhāvaṃ sandhāya vuttaṃ.",
  "tika-abh02t0:520_5": "Nava mūlapadāni etesanti navamūlapadā, nayā.",
  "tika-abh02t0:520_6": "“Ekekena nayena catunnaṃ catunnaṃ vārānaṃ saṅgahitattā”ti vuttaṃ,",
  "tika-abh02t0:520_7": "ettha “ekekena catukkenā”ti vattabbaṃ.",
  "tika-abh02t0:520_8": "Nayacatukkavārā hi ettha vavatthitā dassitānaṃ catukkānaṃ nayabhāvāti.",
  "tika-abh02t0:521_0": "1. Paccayacatukkavaṇṇanā",
  "tika-abh02t0:522_0": "Avijjaṃ aṅgaṃ aggahetvā tato paraṃ “avijjāpaccayā saṅkhāro”tiādīni paccayasahitāni paccayuppannāni aṅgabhāvena vuttānīti āha “na,",
  "tika-abh02t0:522_1": "tassa anaṅgattā”ti.",
  "tika-abh02t0:522_2": "Evañca katvā niddese “tattha katamā avijjā”ti avijjaṃ visuṃ vissajjetvā “tattha katamo avijjāpaccayā",
  "tika-abh02t0:522_3": "saṅkhāro”tiādinā taṃtaṃpaccayavanto saṅkhārādayo vissajjitāti.",
  "tika-abh02t0:522_4": "Tīsu pakāresu paṭhamapaṭhamavāro dutiyavārādīsu pavisanto paccayavisesādisabbanānattasādhāraṇattā te vāravisese gaṇhātīti “sabbasaṅgāhako”ti vutto.",
  "tika-abh02t0:522_5": "Paṭhamavāro eva hi na kevalaṃ chaṭṭhāyatanameva,",
  "tika-abh02t0:522_6": "atha kho nāmañca phassassa paccayo,",
  "tika-abh02t0:522_7": "nāmaṃ vā na kevalaṃ chaṭṭhāyatanasseva,",
  "tika-abh02t0:522_8": "atha kho phassassāpīti paccayavisesadassanatthaṃ,",
  "tika-abh02t0:522_9": "yena atthavisesena mahānidānasuttadesanā pavattā,",
  "tika-abh02t0:522_10": "taṃdassanatthañca chaṭṭhāyatanaṅgaṃ parihāpetvā vuttoti tassa dutiyavāre ca paveso vutto,",
  "tika-abh02t0:522_11": "na sabbaṅgasamorodhato.",
  "tika-abh02t0:523_0": "Yatthāti vāracatukke ekekavāre ca.",
  "tika-abh02t0:523_1": "Aññathāti suttantabhājanīyato aññathā saṅkhāroti vuttaṃ.",
  "tika-abh02t0:523_2": "Avuttanti “rūpaṃ saḷāyatana”nti,",
  "tika-abh02t0:523_3": "tesupi ca vāresu catūsupi sokādayo avuttā suttantabhājanīyesu vuttā.",
  "tika-abh02t0:523_4": "Tattha ca vuttameva idha “chaṭṭhāyatana”nti aññathā vuttanti daṭṭhabbaṃ.",
  "tika-abh02t0:524_0": "Sabbaṭṭhānasādhāraṇatoti vuttanayena sabbavārasādhāraṇato,",
  "tika-abh02t0:524_1": "sabbaviññāṇapavattiṭṭhānabhavasādhāraṇato vā.",
  "tika-abh02t0:524_2": "Vinā abhāvena viññāṇassa khandhattayampi samānaṃ phalaṃ paccayo cāti āha “avisesenā”ti.",
  "tika-abh02t0:524_3": "“Tiṇṇaṃ saṅgati phasso”ti vacanato pana viññāṇaṃ phassassa visesapaccayoti tassa phasso visiṭṭhaṃ phalaṃ,",
  "tika-abh02t0:524_4": "satipi paccayasampayuttānaṃ āhārapaccayabhāve manosañcetanāya viññāṇāharaṇaṃ visiṭṭhaṃ kiccanti saṅkhāro cassa visiṭṭho paccayo.",
  "tika-abh02t0:524_5": "Acittakkhaṇamattānīti cittakkhaṇappamāṇarahitāni.",
  "tika-abh02t0:524_6": "Tassatthoti tassa vuttassa avijjādikassa attho suttantabhājanīyavaṇṇanāyaṃ vuttanayeneva veditabbo.",
  "tika-abh02t0:525_0": "Hetukādīnīti ettha yasmiṃ catukke hetuka-",
  "tika-abh02t0:525_1": "saddo vutto,",
  "tika-abh02t0:525_2": "taṃ hetuka-",
  "tika-abh02t0:525_3": "saddasahacaritattā “hetuka”nti vuttanti veditabbaṃ. Hetu-",
  "tika-abh02t0:525_4": "saddo gatisūcako avigatatā ca vigatatānivāraṇavasena gati eva hotīti hetukacatukkaṃ avigatapaccayavasena vuttanti vuttaṃ.",
  "tika-abh02t0:526_0": "Tidhā catudhā pañcadhā vāti vā-",
  "tika-abh02t0:526_1": "saddo “chadhā vā”tipi vikappetīti daṭṭhabbo.",
  "tika-abh02t0:526_2": "Samādhi hi sādhāraṇehi tīhi jhānindriyamaggapaccayehi ca paccayoti.",
  "tika-abh02t0:526_3": "Upādānaṃ bhavassa maggapaccayena cāti sattadhāti kāmupādānavajjānaṃ vasena vadati.",
  "tika-abh02t0:526_4": "Kāmupādānaṃ pana yathā bhavassa paccayo hoti,",
  "tika-abh02t0:526_5": "so pakāro taṇhāyaṃ vutto evāti na vutto.",
  "tika-abh02t0:527_0": "Imasmiṃ catukke sahajātapaccayena paccayā hontīti vacanavasenāti adhippāyo.",
  "tika-abh02t0:527_1": "Attho hi na katthaci attano paccayuppannassa yathāsakehi paccayo na hoti,",
  "tika-abh02t0:527_2": "sahajātapaccayavaseneva pana imassa catukkassa vuttattā soyevettha hotīti vadanti.",
  "tika-abh02t0:527_3": "Paṭhamavāroti paṭhamacatukkoti evaṃ vattabbaṃ.",
  "tika-abh02t0:527_4": "Bhavādīnaṃ tathā abhāvanti yadi sahajātapaccayavaseneva paṭhamacatukko vutto,",
  "tika-abh02t0:527_5": "bhavo jātiyā,",
  "tika-abh02t0:527_6": "jāti ca maraṇassa sahajātapaccayo na hotīti yathā avigatacatukkādīsu “bhavapaccayā jāti bhavahetukā”tiādi",
  "tika-abh02t0:527_7": "na vuttaṃ bhavādīnaṃ avigatādipaccayatāya abhāvato,",
  "tika-abh02t0:527_8": "evamidhāpi “bhavapaccayā jātī”tiādi na vattabbaṃ siyā.",
  "tika-abh02t0:527_9": "Paccayavacanameva hi tesaṃ sahajātasūcakaṃ āpannaṃ avigatacatukkādīsu viya idha paccayavisesasūcakassa vacanantarassa abhāvā,",
  "tika-abh02t0:527_10": "na ca taṃ na vuttaṃ,",
  "tika-abh02t0:527_11": "na ca bhavādayo sahajātapaccayā honti,",
  "tika-abh02t0:527_12": "tasmā na sahajātapaccayavasenevāyaṃ catukko vutto.",
  "tika-abh02t0:527_13": "Sesapaccayānañca sambhavanti idaṃ “bhavādīna”nti etena saha ayojetvā sāmaññena avijjādīnaṃ sahajātena",
  "tika-abh02t0:527_14": "saha sesapaccayabhāvānañca sambhavaṃ sandhāya vuttaṃ.",
  "tika-abh02t0:527_15": "Ayañhettha attho –",
  "tika-abh02t0:527_16": "paccayavisesasūcakassa vacanantarassa abhāvā sahajātato aññe paccayabhāvā avijjādīnaṃ na sambhavantīti",
  "tika-abh02t0:527_17": "sahajātapaccayavasenevāyaṃ catukko āraddhoti vucceyya,",
  "tika-abh02t0:527_18": "na ca te na sambhavanti,",
  "tika-abh02t0:527_19": "tasmā nāyaṃ tathā āraddhoti.",
  "tika-abh02t0:528_0": "“Mahānidānasuttante ekādasaṅgiko paṭiccasamuppādo vutto”ti vuttaṃ,",
  "tika-abh02t0:528_1": "tattha pana “nāmarūpapaccayā viññāṇaṃ,",
  "tika-abh02t0:528_2": "viññāṇapaccayā nāmarūpaṃ,",
  "tika-abh02t0:528_3": "nāmapaccayā phasso”tiādinā dvikkhattuṃ āgate nāmarūpe ekadhā gahite navaṅgiko,",
  "tika-abh02t0:528_4": "dvidhā gahite dasaṅgiko vutto,",
  "tika-abh02t0:528_5": "aññattha pana vuttesu avijjāsaṅkhāresu addhattayadassanatthaṃ yojiyamānesu ekādasaṅgiko hotīti katvā evaṃ vuttanti daṭṭhabbaṃ.",
  "tika-abh02t0:528_6": "Mahānidānasuttantadesanāya pariggahatthanti tattha hi cakkhāyatanādīni viya rūpe chaṭṭhāyatanañca nāme",
  "tika-abh02t0:528_7": "antogadhaṃ katvā phassassa niravasesarūpapaccayaṃ viya niravasesanāmapaccayañca dassetuṃ “nāmarūpapaccayā",
  "tika-abh02t0:528_8": "phasso”ti vuttaṃ,",
  "tika-abh02t0:528_9": "evamidhāpi tattha dassitavisesadassanena taṃdesanāpariggahatthaṃ ekacittakkhaṇike paṭiccasamuppāde chaṭṭhāyatanaṃ",
  "tika-abh02t0:528_10": "nāmantogadhaṃ katvā “nāmapaccayā phasso”ti vuttanti attho.",
  "tika-abh02t0:529_0": "Rūpappavattidesaṃ sandhāya desitattā “imassā”ti vacanaseso,",
  "tika-abh02t0:529_1": "na purimānanti,",
  "tika-abh02t0:529_2": "teneva “ayañhī”tiādimāha.",
  "tika-abh02t0:530_0": "Yonivasena opapātikānanti cettha saṃsedajayonikāpi paripuṇṇāyatanabhāvena opapātikasaṅgahaṃ katvā vuttāti daṭṭhabbā.",
  "tika-abh02t0:530_1": "Padhānāya vā yoniyā sabbaparipuṇṇāyatanayoniṃ dassetuṃ “opapātikāna”nti vuttaṃ.",
  "tika-abh02t0:530_2": "Evaṃ saṅgahanidassanavaseneva hi dhammahadayavibhaṅgepi “opapātikānaṃ petāna”ntiādinā opapātikaggahaṇameva kataṃ,",
  "tika-abh02t0:530_3": "na saṃsedajaggahaṇanti.",
  "tika-abh02t0:530_4": "Ekacittakkhaṇe chahāyatanehi phassassa pavatti natthi,",
  "tika-abh02t0:530_5": "na cekassa akusalaphassassa chaṭṭhāyatanavajjaṃ āyatanaṃ samānakkhaṇe pavattamānaṃ paccayabhūtaṃ atthi,",
  "tika-abh02t0:530_6": "ārammaṇapaccayo cettha pavattako na hotīti na gayhati,",
  "tika-abh02t0:530_7": "tasmā “saḷāyatanapaccayā phasso”ti na sakkā vattunti dassanatthaṃ “yasmā paneso”tiādimāha.",
  "tika-abh02t0:531_0": "Purimayonidvaye sambhavantampi kesañci saḷāyatanaṃ kalalādikāle na sambhavatīti “sadā asambhavato”ti āha.",
  "tika-abh02t0:531_1": "Pacchimayonidvaye pana yesaṃ sambhavati,",
  "tika-abh02t0:531_2": "tesaṃ sadā sambhavatīti.",
  "tika-abh02t0:531_3": "Itoti imasmā catukkato,",
  "tika-abh02t0:531_4": "nayato vā,",
  "tika-abh02t0:531_5": "yo viseso.",
  "tika-abh02t0:532_0": "Paccayacatukkavaṇṇanā niṭṭhitā.",
  "tika-abh02t0:533_0": "2. Hetucatukkavaṇṇanā",
  "tika-abh02t0:534_0": "244.",
  "tika-abh02t0:534_1": "Jātikkhaṇamatte eva abhāvatoti tato uddhaṃ bhāvatoti attho.",
  "tika-abh02t0:534_2": "Avigatapaccayaniyamābhāvato bhave upādānahetukaggahaṇaṃ na kataṃ,",
  "tika-abh02t0:534_3": "abhāvato avigatapaccayassa jātiādīsu bhavahetukādiggahaṇaṃ na katanti yojetabbaṃ.",
  "tika-abh02t0:534_4": "Yathā pana yāva vatthu,",
  "tika-abh02t0:534_5": "tāva anupalabbhamānassa viññāṇassa vatthu avigatapaccayo hoti viññāṇato uddhaṃ pavattanakampi,",
  "tika-abh02t0:534_6": "evaṃ upādānaṃ bhavasaṅgahitānaṃ jātiādīnaṃ,",
  "tika-abh02t0:534_7": "bhavo ca jātiyā avigatapaccayo siyā.",
  "tika-abh02t0:534_8": "Atha na siyā,",
  "tika-abh02t0:534_9": "saṅkhārakkhandhe jātiādīnaṃ saṅgahitattā viññāṇaṃ nāmassa,",
  "tika-abh02t0:534_10": "nāmañca atakkhaṇikasambhavā chaṭṭhāyatanassa avigatapaccayo na siyāti idha viya tatthāpi hetukaggahaṇaṃ na kattabbaṃ siyā,",
  "tika-abh02t0:534_11": "tasmā yāva upādānaṃ,",
  "tika-abh02t0:534_12": "tāva jātiādīnaṃ anupalabbho,",
  "tika-abh02t0:534_13": "jātikkhaṇamatte eva bhavassa abhāvo ca kāraṇanti na sakkā kātuṃ.",
  "tika-abh02t0:534_14": "Saṅkhatalakkhaṇānaṃ pana jātiādīnaṃ asabhāvadhammānaṃ bhavena saṅgahitattā asabhāvadhammassa ca paramatthato",
  "tika-abh02t0:534_15": "bhavantarassa abhāvato hetuādipaccayā na santīti bhavassa upādānaṃ na niyamena avigatapaccayo,",
  "tika-abh02t0:534_16": "bhavo pana jātiyā,",
  "tika-abh02t0:534_17": "jāti jarāmaraṇassa neva avigatapaccayoti avigatapaccayaniyamābhāvato abhāvato ca avigatapaccayassa bhavādīsu hetukaggahaṇaṃ na katanti yuttaṃ.",
  "tika-abh02t0:535_0": "Nanu evaṃ “nāmaṃ viññāṇahetukaṃ chaṭṭhāyatanaṃ nāmahetuka”nti vacanaṃ na vattabbaṃ.",
  "tika-abh02t0:535_1": "Na hi nāmasaṅgahitānaṃ jātiādīnaṃ avigatapaccayo aññassa avigatapaccayabhāvo ca atthi asabhāvadhammattāti? Na,",
  "tika-abh02t0:535_2": "tesaṃ nāmena asaṅgahitattā.",
  "tika-abh02t0:535_3": "Namanakiccaparicchinnañhi nāmaṃ,",
  "tika-abh02t0:535_4": "tañca kiccaṃ sabhāvadhammānameva hotīti sabhāvadhammabhūtā eva tayo khandhā “nāma”nti vuttā,",
  "tika-abh02t0:535_5": "tasmā tattha hetukaggahaṇaṃ yuttaṃ,",
  "tika-abh02t0:535_6": "idha pana bhavatīti bhavo,",
  "tika-abh02t0:535_7": "na ca jātiādīni na bhavanti “bhavapaccayā jāti sambhavati,",
  "tika-abh02t0:535_8": "jātipaccayā jarāmaraṇaṃ sambhavatī”ti yojanato,",
  "tika-abh02t0:535_9": "tasmā saṅkharaṇato saṅkhāre viya bhavanato bhave jātiādīni saṅgahitānīti niyamābhāvābhāvehi yathāvuttehi hetukaggahaṇaṃ na katanti.",
  "tika-abh02t0:536_0": "Keci panātiādinā revatattheramataṃ vadati.",
  "tika-abh02t0:536_1": "Arūpakkhandhā hi idha bhavoti āgatā.",
  "tika-abh02t0:536_2": "Vuttañhi “tattha katamo upādānapaccayā bhavo,",
  "tika-abh02t0:536_3": "ṭhapetvā upādānaṃ vedanākkhandho…pe…",
  "tika-abh02t0:536_4": "viññāṇakkhandho”ti.",
  "tika-abh02t0:537_0": "“Vattabbapadesābhāvato”ti vuttaṃ,",
  "tika-abh02t0:537_1": "satipi pana padese upādānaṃ viya sabhāvāni jātiādīni na hontīti ṭhapetabbassa bhāvantarassa abhāvato eva ṭhapanaṃ na kātabbanti yuttaṃ.",
  "tika-abh02t0:537_2": "Jāyamānānaṃ pana jāti,",
  "tika-abh02t0:537_3": "jātānañca jarāmaraṇanti “bhavapaccayā jāti,",
  "tika-abh02t0:537_4": "jātipaccayā jarāmaraṇa”nti vuttaṃ.",
  "tika-abh02t0:537_5": "Yathā pana “nāmapaccayā phassoti tattha katamaṃ nāmaṃ?",
  "tika-abh02t0:537_6": "Ṭhapetvā phassaṃ vedanākkhandho…pe…",
  "tika-abh02t0:537_7": "viññāṇakkhandho.",
  "tika-abh02t0:537_8": "Idaṃ vuccati nāma”nti,",
  "tika-abh02t0:537_9": "“nāmarūpapaccayā saḷāyatananti atthi nāmaṃ atthi rūpaṃ.",
  "tika-abh02t0:537_10": "Tattha katamaṃ nāmaṃ?",
  "tika-abh02t0:537_11": "Vedanākkhandho saññākkhandho saṅkhārakkhandho.",
  "tika-abh02t0:537_12": "Idaṃ vuccati nāmaṃ.",
  "tika-abh02t0:537_13": "Tattha katamaṃ rūpaṃ?",
  "tika-abh02t0:537_14": "Cattāro mahābhūtā yañca rūpaṃ nissāya manodhātu manoviññāṇadhātu vattati,",
  "tika-abh02t0:537_15": "idaṃ vuccati rūpa”nti ca yaṃ nāmarūpañca phassassa saḷāyatanassa paccayo,",
  "tika-abh02t0:537_16": "tassa vattabbapadeso niddiṭṭho,",
  "tika-abh02t0:537_17": "evaṃ yo bhavo jātiyā paccayo,",
  "tika-abh02t0:537_18": "tassapi ṭhapetabbagahetabbavisese sati na sakkā vattabbapadeso natthīti vattunti.",
  "tika-abh02t0:538_0": "Hetucatukkavaṇṇanā niṭṭhitā.",
  "tika-abh02t0:539_0": "4. Aññamaññacatukkavaṇṇanā",
  "tika-abh02t0:540_0": "246.",
  "tika-abh02t0:540_1": "Nippadesattā bhavena upādānaṃ saṅgahitanti paccayuppannassa upādānassa visuṃ ṭhitassa abhāvā “bhavapaccayāpi",
  "tika-abh02t0:540_2": "upādāna”nti na sakkā vattunti dassetuṃ “yasmā pana bhavo nippadeso”tiādimāha.",
  "tika-abh02t0:540_3": "Evaṃ sati “nāmapaccayāpi viññāṇa”nti na vattabbaṃ siyā,",
  "tika-abh02t0:540_4": "nāmaṃ pana paccayuppannabhūtaṃ paccayabhūtañca sappadesameva gahitanti adhippāyo.",
  "tika-abh02t0:540_5": "Yathā pana “nāmapaccayā chaṭṭhāyatanaṃ,",
  "tika-abh02t0:540_6": "nāmapaccayā phasso”tiādīsu paccayuppannaṃ ṭhapetvā nāmaṃ gahitaṃ,",
  "tika-abh02t0:540_7": "evaṃ “bhavapaccayāpi upādāna”nti idhāpi paccayuppannaṃ ṭhapetvā bhavassa gahaṇaṃ na na sakkā kātuṃ,",
  "tika-abh02t0:540_8": "tasmā upādānassa avigatapaccayaniyamābhāvo viya aññamaññapaccayaniyamābhāvo bhave pubbe vuttanayena atthīti",
  "tika-abh02t0:540_9": "“bhavapaccayāpi upādāna”nti na vuttanti veditabbaṃ.",
  "tika-abh02t0:541_0": "Aññamaññapaccayoti cettha sampayuttavippayuttaatthipaccayo adhippeto siyā.",
  "tika-abh02t0:541_1": "“Nāmarūpapaccayāpi viññāṇa”nti hi vuttaṃ,",
  "tika-abh02t0:541_2": "na ca vatthu akusalaviññāṇassa aññamaññapaccayo hoti,",
  "tika-abh02t0:541_3": "purejātavippayutto pana hotīti.",
  "tika-abh02t0:541_4": "Tathā “chaṭṭhāyatanapaccayāpi nāmarūpa”nti vuttaṃ,",
  "tika-abh02t0:541_5": "na ca chaṭṭhāyatanaṃ cakkhāyatanupacayādīnaṃ cittasamuṭṭhānarūpassa ca aññamaññapaccayo hoti,",
  "tika-abh02t0:541_6": "pacchājātavippayutto pana hotīti.",
  "tika-abh02t0:542_0": "Aññamaññacatukkavaṇṇanā niṭṭhitā.",
  "tika-abh02t0:543_0": "Saṅkhārādimūlakanayamātikāvaṇṇanā",
  "tika-abh02t0:544_0": "247.",
  "tika-abh02t0:544_1": "“Apubbassa aññassa avijjāpaccayassa vattabbassa abhāvato bhavamūlakanayo na vutto”ti vuttaṃ,",
  "tika-abh02t0:544_2": "evaṃ sati “chaṭṭhāyatanapaccayā avijjā”tiādikā chaṭṭhāyatanādimūlakā ca na vattabbā siyuṃ.",
  "tika-abh02t0:544_3": "“Nāmapaccayā avijjā”ti ettha hi avijjāpaccayā sabbe cattāro khandhā nāmanti vuttāti.",
  "tika-abh02t0:544_4": "Tatthāyaṃ adhippāyo siyā –",
  "tika-abh02t0:544_5": "nāmavisesānaṃ chaṭṭhāyatanādīnaṃ avijjāya paccayabhāvo vattabboti chaṭṭhāyatanādimūlakā vuttā.",
  "tika-abh02t0:544_6": "Yadeva pana nāmaṃ avijjāya paccayo,",
  "tika-abh02t0:544_7": "tadeva bhavapaccayā avijjāti etthāpi vucceyya,",
  "tika-abh02t0:544_8": "na vattabbaviseso koci,",
  "tika-abh02t0:544_9": "tasmā apubbābhāvato na vuttoti.",
  "tika-abh02t0:544_10": "Bhavaggahaṇena ca idha avijjāya paccayabhūtā sabhāvadhammā gaṇheyyaṃu,",
  "tika-abh02t0:544_11": "na jātiādīnīti apubbābhāvato na vuttoti daṭṭhabbo.",
  "tika-abh02t0:544_12": "“Avijjāpaccayā avijjātipi vuttaṃ siyā”ti vuttaṃ,",
  "tika-abh02t0:544_13": "yathā pana “nāmapaccayā phasso”ti vutte “phassapaccayā phasso”ti vuttaṃ na hoti paccayuppannaṃ ṭhapetvā paccayassa gahaṇato,",
  "tika-abh02t0:544_14": "evamidhāpi na siyā,",
  "tika-abh02t0:544_15": "tasmā bhavanavasena sabhāvadhammāsabhāvadhammesu sāmaññena pavatto bhava-",
  "tika-abh02t0:544_16": "saddoti na so avijjāya paccayoti sakkā vattuṃ.",
  "tika-abh02t0:544_17": "Tena bhavamūlakanayo na vuttoti veditabbo.",
  "tika-abh02t0:545_0": "“Upādānapaccayā bhavo”ti ettha viya bhavekadese visuṃ pubbe aggahite bhava-",
  "tika-abh02t0:545_1": "saddo paccayasodhanatthaṃ ādito vuccamāno niravasesabodhako hoti, na nāma- saddo.",
  "tika-abh02t0:545_2": "Evaṃsabhāvā hi etā niruttiyoti imināvā adhippāyena “avijjāpaccayā avijjātipi vuttaṃ siyā”ti āhāti daṭṭhabbaṃ,",
  "tika-abh02t0:545_3": "imināva adhippāyena “bhavassa nippadesattā bhavapaccayāpi upādānanti na vutta”nti ayamattho aññamaññapaccayavāre vuttoti daṭṭhabbo.",
  "tika-abh02t0:545_4": "Tattha pacchinnattāti etena jātijarāmaraṇānaṃ avijjāya paccayabhāvo anuññāto viya hoti.",
  "tika-abh02t0:545_5": "Jāyamānānaṃ pana jāti,",
  "tika-abh02t0:545_6": "na jātiyā jāyamānā,",
  "tika-abh02t0:545_7": "jīyamānamīyamānañca jarāmaraṇaṃ,",
  "tika-abh02t0:545_8": "na jarāmaraṇassa jīyamānamīyamānāti jātiādīni ekacittakkhaṇe na avijjāya paccayo honti,",
  "tika-abh02t0:545_9": "tasmā asambhavato eva tammūlakā nayā na gahitā,",
  "tika-abh02t0:545_10": "pacchedopi pana atthīti “tattha pacchinnattā”ti vuttanti daṭṭhabbaṃ.",
  "tika-abh02t0:545_11": "Teneva “apicā”tiādimāha.",
  "tika-abh02t0:546_0": "Mātikāvaṇṇanā niṭṭhitā.",
  "tika-abh02t0:547_0": "Akusalaniddesavaṇṇanā",
  "tika-abh02t0:548_0": "248- 249.",
  "tika-abh02t0:548_1": "Upādānassa upādānapaccayattaṃ āpajjeyyāti nanu nāyaṃ doso.",
  "tika-abh02t0:548_2": "Kāmupādānañhi diṭṭhupādānassa,",
  "tika-abh02t0:548_3": "tañca itarassa paccayo hotīti? Saccaṃ,",
  "tika-abh02t0:548_4": "kāmupādānassa pana taṇhāgahaṇena gahitattā nāme viya visesapaccayattābhāvā ca upādānaggahaṇena taṇhāpaccayā",
  "tika-abh02t0:548_5": "bhavassa ca paccayabhūtā diṭṭhi eva gahitāti ayaṃ doso vuttoti daṭṭhabbo.",
  "tika-abh02t0:548_6": "Yasmā ca upādānaṭṭhāne paccayuppannaṃ paccayo ca ekameva,",
  "tika-abh02t0:548_7": "tasmā “nāmapaccayā phasso,",
  "tika-abh02t0:548_8": "nāmarūpapaccayā saḷāyatana”nti etesaṃ niddesesu viya “upādānapaccayā bhavo”ti etassa niddese paccayo visuṃ na vibhatto.",
  "tika-abh02t0:548_9": "Satipi vā bhavassa paccayabhāvena kāmupādānassapi gahaṇe “ṭhapetvā upādāna”nti avuccamāne kāmupādānaṃ kāmupādānassa,",
  "tika-abh02t0:548_10": "diṭṭhi ca diṭṭhiyā paccayoti āpajjeyyāti paccayapaccayuppannatānivāraṇatthaṃ “ṭhapetvā upādāna”nti vuttanti dasseti.",
  "tika-abh02t0:549_0": "252.",
  "tika-abh02t0:549_1": "Cakkhāyatanādiupatthambhakassa cittasamuṭṭhānarūpassa janakaṃ viññāṇaṃ cakkhāyatanupacayādīnaṃ paccayoti",
  "tika-abh02t0:549_2": "vuttaṃ tadajanakampīti adhippāyena “yassa cittasamuṭṭhānarūpassā”tiādimāha.",
  "tika-abh02t0:549_3": "Tāsampi hīti utuāhārajasantatīnampi hi upatthambhakasamuṭṭhāpanapacchājātapaccayavasena viññāṇaṃ paccayo hoti evāti attho.",
  "tika-abh02t0:550_0": "254.",
  "tika-abh02t0:550_1": "Yathānurūpanti mahābhūtasaṅkhātaṃ pañcannaṃ sahajātādipaccayo,",
  "tika-abh02t0:550_2": "vatthusaṅkhātaṃ chaṭṭhassa purejātādipaccayo,",
  "tika-abh02t0:550_3": "nāmaṃ pañcannaṃ pacchājātādipaccayo,",
  "tika-abh02t0:550_4": "chaṭṭhassa sahajātādipaccayoti esā yathānurūpatā.",
  "tika-abh02t0:551_0": "264. Yassāti yassa paccayuppannassa nāmassa viññāṇassa sampayuttapaccayabhāvo hotīti yojetabbaṃ.",
  "tika-abh02t0:552_0": "272.",
  "tika-abh02t0:552_1": "“Phassapaccayāpi nāma”nti phassapaccayabhāvena vattabbasseva nāmassa attano paccayuppannena pavatti dassitāti",
  "tika-abh02t0:552_2": "“ṭhapetvā phassa”nti puna vacane koci attho atthīti na vuttanti dassento “tathāpī”tiādimāha.",
  "tika-abh02t0:553_0": "280.",
  "tika-abh02t0:553_1": "Yasmā adhimokkhopi natthi,",
  "tika-abh02t0:553_2": "tasmā upādānaṭṭhānaṃ parihīnamevāti sambandho.",
  "tika-abh02t0:553_3": "Balavakilesena pana padapūraṇassa kāraṇaṃ taṇhāya abhāvo domanassasahagatesu vutto evāti tassa tena sambandho yojetabbo.",
  "tika-abh02t0:553_4": "Sabbatthāti tatiyacittādīsu “taṇhāpaccayā adhimokkho”tiādimhi vissajjanameva visesaṃ dassetvā pāḷi saṃkhittā.",
  "tika-abh02t0:553_5": "Heṭṭhāti cittuppādakaṇḍādīsu.",
  "tika-abh02t0:554_0": "Akusalaniddesavaṇṇanā niṭṭhitā.",
  "tika-abh02t0:555_0": "Kusalābyākataniddesavaṇṇanā",
  "tika-abh02t0:556_0": "292. Pasādoti saddhā.",
  "tika-abh02t0:557_0": "306.",
  "tika-abh02t0:557_1": "“Alobho nidānaṃ kammānaṃ samudayāyā”tiādivacanato sabyāpārāni kusalamūlāni saṅkhārānaṃ nidānāni honti,",
  "tika-abh02t0:557_2": "na kammavegakkhittesu vipākesu alobhādisahagatakammapaṭibimbabhūtā viya pavattamānā alobhādayoti pañcaviññāṇesu",
  "tika-abh02t0:557_3": "viya nidānarahitatā sotapatitatāti daṭṭhabbā.",
  "tika-abh02t0:557_4": "Kiriyadhammā kiriyamattattā kammanidānarahitāicceva parihīnāvijjāṭṭhānā veditabbā.",
  "tika-abh02t0:558_0": "Tatiyacatutthavārā asambhavato evāti kasmā vuttaṃ,",
  "tika-abh02t0:558_1": "kiṃ cakkhuviññāṇādīni cakkhāyatanupacayādīnaṃ pacchājātapaccayā na hontīti? Honti,",
  "tika-abh02t0:558_2": "tadupatthambhakassa pana cittasamuṭṭhānassa asamuṭṭhāpanaṃ sandhāya “asambhavato”ti vuttanti daṭṭhabbaṃ.",
  "tika-abh02t0:558_3": "Sahajātapacchājātaviññāṇassa pana vasena tadāpi viññāṇapaccayā nāmarūpaṃ,",
  "tika-abh02t0:558_4": "pacchājātasahajātanāmassa sahajātapurejātabhūtacakkhādirūpassa ca vasena nāmarūpapaccayā saḷāyatanañca",
  "tika-abh02t0:558_5": "labbhatīti tatiyacatutthavārā na na sambhavantīti.",
  "tika-abh02t0:559_0": "Kusalābyākataniddesavaṇṇanā niṭṭhitā.",
  "tika-abh02t0:560_0": "Avijjāmūlakakusalaniddesavaṇṇanā",
  "tika-abh02t0:561_0": "334.",
  "tika-abh02t0:561_1": "Sammohavasenāti kusalaphale aniccāditāya sabhaye sādurasavisarukkhabījasadise taṃnibbattakakusale ca anādīnavadassitāvasena.",
  "tika-abh02t0:561_2": "Samatikkamatthaṃ bhāvanā samatikkamabhāvanā,",
  "tika-abh02t0:561_3": "tadaṅgavikkhambhanavasena samatikkamabhūtā vā bhāvanā samatikkamabhāvanā.",
  "tika-abh02t0:562_0": "Tathā idha na labbhantīti avijjāya eva saṅkhārānaṃ avigatādipaccayattābhāvaṃ sandhāya vuttaṃ,",
  "tika-abh02t0:562_1": "viññāṇādīnaṃ pana saṅkhārādayo avigatādipaccayā hontīti avijjāpaccayā saṅkhāro,",
  "tika-abh02t0:562_2": "saṅkhārapaccayā viññāṇaṃ saṅkhārahetukantiādinā yojanā na na sakkā kātunti avigatacatukkādīnipi na idha labbhanti.",
  "tika-abh02t0:562_3": "Viññāṇapaccayā nāmarūpaṃ viññāṇasampayuttaṃ nāmantiādinā hi yathālābhayojanāya nayo dassitoti.",
  "tika-abh02t0:563_0": "Avijjāmūlakakusalaniddesavaṇṇanā niṭṭhitā.",
  "tika-abh02t0:564_0": "Kusalamūlakavipākaniddesavaṇṇanā",
  "tika-abh02t0:565_0": "343.",
  "tika-abh02t0:565_1": "“Nānākkhaṇikakammapaccaye pana vattabbameva natthī”ti vuttaṃ,",
  "tika-abh02t0:565_2": "kiṃ kusalamūlaṃ akusalamūlañca kammapaccayo hotīti? Na hoti,",
  "tika-abh02t0:565_3": "kammapaccayabhūtāya pana cetanāya saṃsaṭṭhaṃ kammaṃ viya paccayo hoti.",
  "tika-abh02t0:565_4": "Tena ekībhāvamiva gatattāti evaṃ vuttanti daṭṭhabbaṃ.",
  "tika-abh02t0:565_5": "Yathā kusalākusalamūlehi vinā kammaṃ vipākaṃ na janetīti tāni vipākassa pariyāyena upanissayoti vuttāni,",
  "tika-abh02t0:565_6": "evaṃ kammena ekībhūtāni saṃsaṭṭhāni hutvā kammajānaṃ paccayā hontīti pariyāyena tesaṃ kammapaccayatā vuttā.",
  "tika-abh02t0:565_7": "Esāti esa kusalamūlapaccayo akusalamūlapaccayo cāti yojetabbaṃ.",
  "tika-abh02t0:566_0": "Kusalākusalavipākānaṃ viya kiriyānaṃ uppādakāni avijjākusalākusalamūlāni ca na hontīti āha “upanissayataṃ na labhantī”ti.",
  "tika-abh02t0:566_1": "Manasikāropi javanavīthipaṭipādakamattattā kusalākusalāni viya avijjaṃ upanissayaṃ na karoti,",
  "tika-abh02t0:566_2": "avijjūpanissayānaṃ pana pavattiatthaṃ bhavaṅgāvaṭṭanamattaṃ hoti,",
  "tika-abh02t0:566_3": "pahīnāvijjānañca kiriyānaṃ avijjā nevuppādikā,",
  "tika-abh02t0:566_4": "ārammaṇamattameva pana hoti.",
  "tika-abh02t0:566_5": "Evañca katvā “kusalo dhammo abyākatassa dhammassa upanissayapaccayena paccayo”ti,",
  "tika-abh02t0:566_6": "“vipākadhammadhammo nevavipākanavipākadhammadhammassa upanissayapaccayena paccayo”ti ca evamādīsu kiriyānaṃ",
  "tika-abh02t0:566_7": "akusalā upanissayapaccayabhāvena na uddhaṭāti.",
  "tika-abh02t0:566_8": "Apica “avijjāpaccayā saṅkhārā”ti etassa vasena avijjāmūlako kusalanayo vutto,",
  "tika-abh02t0:566_9": "“saṅkhārapaccayā viññāṇa”nti etassa vasena kusalākusalamūlako vipākanayo,",
  "tika-abh02t0:566_10": "kiriyānaṃ pana neva saṅkhāraggahaṇena,",
  "tika-abh02t0:566_11": "na ca viññāṇaggahaṇena gahaṇaṃ gacchatīti taṃmūlako kiriyānayo na labbhatīti na vuttoti daṭṭhabbo.",
  "tika-abh02t0:567_0": "Anekabhedatoti avijjādīnaṃ mūlapadānaṃ ekacittakkhaṇikānaṃ kiriyante paṭhamanaye sahajātādianekapaccayabhāvena",
  "tika-abh02t0:567_1": "gahitattā tesaṃ paccayānaṃ vasena navādimūlapadānaṃ nayānaṃ vasena,",
  "tika-abh02t0:567_2": "anekappakārato catunnaṃ catukkānaṃ vasenāti vā adhippāyo.",
  "tika-abh02t0:567_3": "Kusalākusalānaṃ pana vipāke cāti ettha kusalākusalesu kusalākusalānaṃ vipāke cāti vattabbaṃ.",
  "tika-abh02t0:567_4": "Purimapacchimesu hi nayesu yathā paccayākāro vutto,",
  "tika-abh02t0:567_5": "taṃdassanatthaṃ “anekabhedato ekadhāvā”ti vuttaṃ,",
  "tika-abh02t0:567_6": "na ca pacchimanaye kusale anekabhedato paccayākāro vutto,",
  "tika-abh02t0:567_7": "atha kho “ekadhāvā”ti.",
  "tika-abh02t0:567_8": "Ekadhāvāti ca mūlapadekapaccayatāvasena,",
  "tika-abh02t0:567_9": "ekasseva vā nayassa vasena ekappakārenāti attho,",
  "tika-abh02t0:567_10": "paṭhamacatukkasseva vasenāti vā adhippāyo.",
  "tika-abh02t0:567_11": "Dhammapaccayabhedeti avijjādīnaṃ dhammānaṃ paccayabhāvabhede jarāmaraṇādīnaṃ dhammānaṃ jātiādipaccayabhede,",
  "tika-abh02t0:567_12": "taṃtaṃcittuppādasamayaparicchinnānaṃ vā phassādīnaṃ dhammānaṃ ekakkhaṇikāvijjādipaccayabhede.",
  "tika-abh02t0:567_13": "Pariyattiādīnaṃ kamo pariyatti…pe…",
  "tika-abh02t0:567_14": "paṭipattikkamo.",
  "tika-abh02t0:567_15": "Paccayākāre hi pāḷipariyāpuṇanatadatthasavanapāḷiatthacintanāni “jarāmaraṇaṃ aniccaṃ saṅkhataṃ…pe…",
  "tika-abh02t0:567_16": "nirodhadhamma”ntiādinā bhāvanāpaṭipatti ca kamena kātabbāti kama-",
  "tika-abh02t0:567_17": "ggahaṇaṃ karoti.",
  "tika-abh02t0:567_18": "Tatoti ñāṇappabhedajanakato kamato.",
  "tika-abh02t0:567_19": "Aññaṃ karaṇīyataraṃ natthi.",
  "tika-abh02t0:567_20": "Tadāyattā hi dukkhantakiriyāti.",
  "tika-abh02t0:568_0": "Kusalamūlakavipākaniddesavaṇṇanā niṭṭhitā.",
  "tika-abh02t0:569_0": "Abhidhammabhājanīyavaṇṇanā niṭṭhitā.",
  "tika-abh02t0:570_0": "Paṭiccasamuppādavibhaṅgavaṇṇanā niṭṭhitā.",
  "tika-abh02t0:571_0": "7. Satipaṭṭhānavibhaṅgo",
  "tika-abh02t0:572_0": "1. Suttantabhājanīyaṃ",
  "tika-abh02t0:573_0": "Uddesavāravaṇṇanā",
  "tika-abh02t0:574_0": "355.",
  "tika-abh02t0:574_1": "Tayo satipaṭṭhānāti satipaṭṭhāna-",
  "tika-abh02t0:574_2": "saddassa atthuddhāraṃ karoti,",
  "tika-abh02t0:574_3": "na idha pāḷiyaṃ vuttassa satipaṭṭhāna-",
  "tika-abh02t0:574_4": "saddassa atthadassanaṃ.",
  "tika-abh02t0:574_5": "Ādīsu hi satigocaroti ādi-",
  "tika-abh02t0:574_6": "saddena “phassasamudayā vedanānaṃ samudayo,",
  "tika-abh02t0:574_7": "nāmarūpasamudayā cittassa samudayo,",
  "tika-abh02t0:574_8": "manasikārasamudayā dhammānaṃ samudayo”ti satipaṭṭhānanti vuttānaṃ satigocarānaṃ dīpake suttappadese saṅgaṇhāti.",
  "tika-abh02t0:574_9": "Evaṃ paṭisambhidāpāḷiyampi avasesapāḷippadesadassanattho ādi-",
  "tika-abh02t0:574_10": "saddo daṭṭhabbo.",
  "tika-abh02t0:574_11": "Dānādīnipi karontassa rūpādīni kasiṇādīni ca satiyā ṭhānaṃ hotīti taṃnivāraṇatthamāha “padhānaṃ ṭhāna”nti. Pa-",
  "tika-abh02t0:574_12": "saddo hi padhānatthadīpakoti adhippāyo.",
  "tika-abh02t0:575_0": "Ariyoti ariyaṃ seṭṭhaṃ sammāsambuddhamāha.",
  "tika-abh02t0:575_1": "Etthāti etasmiṃ saḷāyatanavibhaṅgasutteti attho.",
  "tika-abh02t0:575_2": "Suttekadesena hi suttaṃ dasseti.",
  "tika-abh02t0:575_3": "Tattha hi –",
  "tika-abh02t0:576_0": "“Tayo satipaṭṭhānā yadariyo…pe…",
  "tika-abh02t0:576_1": "arahatīti iti kho panetaṃ vuttaṃ,",
  "tika-abh02t0:576_2": "kiñcetaṃ paṭicca vuttaṃ? Idha,",
  "tika-abh02t0:576_3": "bhikkhave,",
  "tika-abh02t0:576_4": "satthā sāvakānaṃ dhammaṃ deseti anukampako hitesī anukampaṃ upādāya ‘idaṃ vo hitāya idaṃ vo sukhāyā’ti.",
  "tika-abh02t0:576_5": "Tassa sāvakā na sussūsanti,",
  "tika-abh02t0:576_6": "na sotaṃ odahanti,",
  "tika-abh02t0:576_7": "na aññā cittaṃ upaṭṭhāpenti,",
  "tika-abh02t0:576_8": "vokkamma ca satthusāsanā vattanti. Tatra,",
  "tika-abh02t0:576_9": "bhikkhave,",
  "tika-abh02t0:576_10": "tathāgato na ceva anattamano hoti,",
  "tika-abh02t0:576_11": "na ca anattamanataṃ paṭisaṃvedeti,",
  "tika-abh02t0:576_12": "anavassuto ca viharati sato sampajāno. Idaṃ,",
  "tika-abh02t0:576_13": "bhikkhave,",
  "tika-abh02t0:576_14": "paṭhamaṃ satipaṭṭhānaṃ.",
  "tika-abh02t0:576_15": "Yadariyo…pe… arahati.",
  "tika-abh02t0:577_0": "“Puna caparaṃ bhikkhave satthā…pe…",
  "tika-abh02t0:577_1": "idaṃ vo sukhāyāti.",
  "tika-abh02t0:577_2": "Tassa ekacce sāvakā na sussūsanti…pe… vattanti.",
  "tika-abh02t0:577_3": "Ekacce sāvakā sussūsanti …pe…",
  "tika-abh02t0:577_4": "na ca vokkamma satthusāsanā vattanti. Tatra,",
  "tika-abh02t0:577_5": "bhikkhave,",
  "tika-abh02t0:577_6": "tathāgato na ceva attamano hoti,",
  "tika-abh02t0:577_7": "na ca attamanataṃ paṭisaṃvedeti.",
  "tika-abh02t0:577_8": "Na ceva anattamano hoti,",
  "tika-abh02t0:577_9": "na ca anattamanataṃ paṭisaṃvedeti.",
  "tika-abh02t0:577_10": "Attamanatañca anattamanatañca tadubhayaṃ abhinivajjetvā upekkhako ca viharati sato sampajāno. Idaṃ,",
  "tika-abh02t0:577_11": "bhikkhave,",
  "tika-abh02t0:577_12": "dutiyaṃ…pe….",
  "tika-abh02t0:578_0": "“Puna caparaṃ…pe…",
  "tika-abh02t0:578_1": "sukhāyāti.",
  "tika-abh02t0:578_2": "Tassa sāvakā sussūsanti…pe… vattanti. Tatra,",
  "tika-abh02t0:578_3": "bhikkhave,",
  "tika-abh02t0:578_4": "tathāgato attamano ceva hoti,",
  "tika-abh02t0:578_5": "attamanatañca paṭisaṃvedeti,",
  "tika-abh02t0:578_6": "anavassuto ca viharati sato sampajāno. Idaṃ,",
  "tika-abh02t0:578_7": "bhikkhave,",
  "tika-abh02t0:578_8": "tatiya”nti –",
  "tika-abh02t0:579_0": "Evaṃ paṭighānunayehi anavassutatā,",
  "tika-abh02t0:579_1": "niccaṃ upaṭṭhitasatitā,",
  "tika-abh02t0:579_2": "tadubhayavītivattatā satipaṭṭhānanti vuttā.",
  "tika-abh02t0:579_3": "Buddhānameva kira niccaṃ upaṭṭhitasatitā hoti,",
  "tika-abh02t0:579_4": "na paccekabuddhādīnanti.",
  "tika-abh02t0:580_0": "Pa-",
  "tika-abh02t0:580_1": "saddo ārambhaṃ joteti,",
  "tika-abh02t0:580_2": "ārambho ca pavattīti katvā āha “pavattayitabbatoti attho”ti.",
  "tika-abh02t0:580_3": "Satiyā karaṇabhūtāya paṭṭhānaṃ paṭṭhāpetabbaṃ satipaṭṭhānaṃ. Ana-",
  "tika-abh02t0:580_4": "saddañhi bahulaṃ-",
  "tika-abh02t0:580_5": "vacanena kammatthaṃ icchanti saddavidū,",
  "tika-abh02t0:580_6": "tatheva kattuatthampi icchantīti puna tatiyanaye “patiṭṭhātīti paṭṭhāna”nti vuttaṃ.",
  "tika-abh02t0:580_7": "Tattha pa-",
  "tika-abh02t0:580_8": "saddo bhusatthaṃ pakkhandanaṃ dīpetīti “okkantitvā pakkhanditvā vattatīti attho”ti āha.",
  "tika-abh02t0:580_9": "Puna bhāvatthe sati-",
  "tika-abh02t0:580_10": "saddaṃ paṭṭhāna-",
  "tika-abh02t0:580_11": "saddañca vaṇṇento “atha vā”tiādimāha.",
  "tika-abh02t0:580_12": "Tena purimatthe sati-",
  "tika-abh02t0:580_13": "saddo paṭṭhāna-",
  "tika-abh02t0:580_14": "saddo ca kattuatthoti viññāyati.",
  "tika-abh02t0:581_0": "Visesena kāyo ca vedanā ca assādassa kāraṇanti tappahānatthaṃ tesaṃ taṇhāvatthūnaṃ oḷārikasukhumānaṃ",
  "tika-abh02t0:581_1": "asubhadukkhatādassanāni mandatikkhapaññehi taṇhācaritehi sukarānīti tāni tesaṃ visuddhimaggoti vuttāni,",
  "tika-abh02t0:581_2": "evaṃ diṭṭhiyā visesakāraṇesu cittadhammesu aniccānattatādassanāni nātipabhedātipabhedagatesu tesu tappahānatthaṃ",
  "tika-abh02t0:581_3": "mandatikkhānaṃ diṭṭhicaritānaṃ sukarānīti tesaṃ tāni visuddhimaggoti.",
  "tika-abh02t0:581_4": "Tikkho samathayāniko oḷārikārammaṇaṃ pariggaṇhanto tattha aṭṭhatvā jhānaṃ samāpajjitvā vuṭṭhāya vedanaṃ",
  "tika-abh02t0:581_5": "pariggaṇhātīti āha “oḷārikārammaṇe asaṇṭhahanato”ti.",
  "tika-abh02t0:581_6": "Vipassanāyānikassa sukhume citte dhammesu ca cittaṃ pakkhandatīti tadanupassanānaṃ taṃvisuddhimaggatā vuttā.",
  "tika-abh02t0:582_0": "Tesaṃ tatthāti ettha tattha-",
  "tika-abh02t0:582_1": "saddassa pahānatthanti etena yojanā.",
  "tika-abh02t0:582_2": "Pañca kāmaguṇā savisesā kāye labbhantīti visesena kāyo kāmoghassa vatthu,",
  "tika-abh02t0:582_3": "bhave sukhaggahaṇavasena bhavassādo hotīti bhavoghassa vedanā,",
  "tika-abh02t0:582_4": "santatighanaggahaṇavasena citte attābhiniveso hotīti diṭṭhoghassa cittaṃ,",
  "tika-abh02t0:582_5": "dhammavinibbhogassa dhammānaṃ dhammamattatāya ca duppaṭivijjhattā sammoho hotīti avijjoghassa dhammā,",
  "tika-abh02t0:582_6": "tasmā tesu tesaṃ pahānatthaṃ cattārova vuttā,",
  "tika-abh02t0:582_7": "dukkhāya vedanāya paṭighānusayo anusetīti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa vatthu,",
  "tika-abh02t0:582_8": "citte niccaggahaṇavasena sassatassa attano sīlena suddhītiādiparāmasanaṃ hotīti sīlabbataparāmāsassa cittaṃ,",
  "tika-abh02t0:582_9": "nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso hotīti tassa dhammā…pe…",
  "tika-abh02t0:582_10": "sukhavedanāssādavasena paralokanirapekkho “natthi dinna”ntiādiparāmāsaṃ uppādetīti diṭṭhupādānassa vedanā.",
  "tika-abh02t0:582_11": "Santatighanaggahaṇavasena sarāgādicitte sammoho hotīti mohāgatiyā cittaṃ,",
  "tika-abh02t0:582_12": "dhammasabhāvānavabodhena bhayaṃ hotīti bhayāgatiyā dhammā…pe…",
  "tika-abh02t0:582_13": "avuttānaṃ vuttanayena vatthubhāvo yojetabbo.",
  "tika-abh02t0:583_0": "“Āhārasamudayā kāyasamudayo,",
  "tika-abh02t0:583_1": "phassasamudayā vedanāsamudayo,",
  "tika-abh02t0:583_2": "saṅkhārapaccayā viññāṇaṃ,",
  "tika-abh02t0:583_3": "viññāṇapaccayā nāmarūpa”nti vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārā",
  "tika-abh02t0:583_4": "kāyādiparijānanena pariññātā hontīti āha “catubbidhāhārapariññattha”nti.",
  "tika-abh02t0:583_5": "Pakaraṇanayoti tambapaṇṇibhāsāya vaṇṇanānayo.",
  "tika-abh02t0:583_6": "Nettipeṭakappakaraṇe dhammakathikānaṃ yojanānayotipi vadanti.",
  "tika-abh02t0:584_0": "Saraṇavasenāti kāyādīnaṃ kusalādidhammānañca dhāraṇatāvasena.",
  "tika-abh02t0:584_1": "Saranti gacchanti etāyāti satīti imasmiṃ atthe ekatte nibbāne samāgamo ekattasamosaraṇaṃ.",
  "tika-abh02t0:584_2": "Etadeva hi dassetuṃ “yathā hī”tiādimāha.",
  "tika-abh02t0:584_3": "Ekanibbānappavesahetubhūto vā samānatāya eko satipaṭṭhānasabhāvo ekattaṃ,",
  "tika-abh02t0:584_4": "tattha samosaraṇaṃ taṃsabhāgatā ekattasamosaraṇaṃ.",
  "tika-abh02t0:584_5": "Ekanibbānappavesahetubhāvaṃ pana dassetuṃ “yathā hī”tiādimāha.",
  "tika-abh02t0:584_6": "Etasmiṃ atthe saraṇekattasamosaraṇāni saha satipaṭṭhānekabhāvassa kāraṇattena vuttānīti daṭṭhabbāni,",
  "tika-abh02t0:584_7": "purimasmiṃ visuṃ.",
  "tika-abh02t0:584_8": "Saraṇavasenāti vā gamanavasenāti atthe sati tadeva gamanaṃ samosaraṇanti samosaraṇe vā sati-",
  "tika-abh02t0:584_9": "saddatthavasena avuccamāne dhāraṇatāva satīti sati-",
  "tika-abh02t0:584_10": "saddatthantarābhāvā purimaṃ satibhāvassa kāraṇaṃ,",
  "tika-abh02t0:584_11": "pacchimaṃ ekabhāvassāti nibbānasamosaraṇepi sahitāneva tāni satipaṭṭhānekabhāvassa kāraṇāni.",
  "tika-abh02t0:585_0": "Cuddasavidhenāti idaṃ mahāsatipaṭṭhānasutte vuttānaṃ ānāpānapabbādīnaṃ vasena.",
  "tika-abh02t0:585_1": "Tathā pañcavidhena dhammānupassananti etthāpi daṭṭhabbaṃ.",
  "tika-abh02t0:585_2": "Ettha ca uṭṭhānakabhaṇḍasadisatā taṃtaṃsatipaṭṭhānabhāvanānubhāvassa daṭṭhabbā.",
  "tika-abh02t0:585_3": "Bhikkhugocarā hi ete.",
  "tika-abh02t0:585_4": "Vuttañhi “gocare,",
  "tika-abh02t0:585_5": "bhikkhave,",
  "tika-abh02t0:585_6": "caratha sake pettike visaye”tiādi.",
  "tika-abh02t0:586_0": "Kāyānupassanādipaṭipattiyā bhikkhu hotīti bhikkhuṃ “kāyānupassī viharatī”tiādinā dasseti bhikkhumhi taṃniyamato.",
  "tika-abh02t0:586_1": "Tenāha “paṭipattiyā vā bhikkhubhāvadassanato”ti.",
  "tika-abh02t0:587_0": "Samaṃ careyyāti kāyādivisamacariyaṃ pahāya kāyādīhi samaṃ careyya.",
  "tika-abh02t0:587_1": "Rāgādivūpasamena santo,",
  "tika-abh02t0:587_2": "indriyadamanena danto,",
  "tika-abh02t0:587_3": "catumagganiyamena niyato,",
  "tika-abh02t0:587_4": "seṭṭhacāritāya brahmacārī.",
  "tika-abh02t0:587_5": "Kāyadaṇḍādioropanena nidhāya daṇḍaṃ.",
  "tika-abh02t0:587_6": "So evarūpo bāhitapāpasamitapāpabhinnakilesatāhi brāhmaṇādisamañño veditabbo.",
  "tika-abh02t0:588_0": "Kāyānupassanāuddesavaṇṇanā",
  "tika-abh02t0:589_0": "Asammissatoti vedanādayopi ettha sitā,",
  "tika-abh02t0:589_1": "ettha paṭibaddhāti kāye vedanādianupassanāpasaṅgepi āpanne tadamissatoti attho.",
  "tika-abh02t0:589_2": "Avayavīgāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi,",
  "tika-abh02t0:589_3": "tāni ca kesādīhi,",
  "tika-abh02t0:589_4": "kesādike ca bhūtupādāyarūpehi vinibbhujjanto “tathā na kāye”tiādimāha.",
  "tika-abh02t0:589_5": "Pāsādādinagarāvayavasamūhe avayavīvādinopi avayavīgāhaṃ na karonti.",
  "tika-abh02t0:589_6": "Nagaraṃ nāma koci attho atthīti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ.",
  "tika-abh02t0:590_0": "Yaṃ passati itthiṃ vā purisaṃ vā,",
  "tika-abh02t0:590_1": "nanu cakkhunā itthipurisadassanaṃ natthīti?",
  "tika-abh02t0:590_2": "Saccaṃ natthi,",
  "tika-abh02t0:590_3": "“itthiṃ passāmi,",
  "tika-abh02t0:590_4": "purisaṃ passāmī”ti pana pavattasaññāya vasena “yaṃ passatī”ti vuttaṃ.",
  "tika-abh02t0:590_5": "Micchādassane vā diṭṭhiyā yaṃ passati,",
  "tika-abh02t0:590_6": "na taṃ diṭṭhaṃ,",
  "tika-abh02t0:590_7": "taṃ rūpāyatanaṃ na hoti,",
  "tika-abh02t0:590_8": "rūpāyatanaṃ vā taṃ na hotīti attho.",
  "tika-abh02t0:590_9": "Atha vā taṃ kesādibhūtupādāyasamūhasaṅkhātaṃ diṭṭhaṃ na hoti,",
  "tika-abh02t0:590_10": "diṭṭhaṃ vā yathāvuttaṃ na hotīti attho.",
  "tika-abh02t0:590_11": "Yaṃ diṭṭhaṃ taṃ na passatīti yaṃ rūpāyatanaṃ,",
  "tika-abh02t0:590_12": "kesādibhūtupādāyasamūhasaṅkhātaṃ vā diṭṭhaṃ,",
  "tika-abh02t0:590_13": "taṃ paññācakkhunā bhūtato na passatīti attho.",
  "tika-abh02t0:591_0": "Na aññadhammānupassīti na aññasabhāvānupassī,",
  "tika-abh02t0:591_1": "asubhādito aññākārānupassī na hotīti vuttaṃ hoti.",
  "tika-abh02t0:591_2": "Pathavīkāyanti kesādipathaviṃ dhammasamūhattā kāyoti vadati,",
  "tika-abh02t0:591_3": "lakkhaṇapathavimeva vā anekappabhedasakalasarīragataṃ pubbāpariyabhāvena pavattamānaṃ samūhavasena gahetvā kāyoti vadati,",
  "tika-abh02t0:591_4": "evaṃ aññatthāpi.",
  "tika-abh02t0:592_0": "Ajjhattabahiddhāti ajjhattabahiddhādhammānaṃ ghaṭitārammaṇaṃ ekato ārammaṇabhāvo natthīti attho,",
  "tika-abh02t0:592_1": "ajjhattabahiddhā dhammā vā ghaṭitārammaṇaṃ idaṃ natthīti attho.",
  "tika-abh02t0:592_2": "Tīsu bhavesu kilesānanti bhavattayavisayānaṃ kilesānanti attho.",
  "tika-abh02t0:593_0": "Sabbatthikanti sabbattha bhavaṃ.",
  "tika-abh02t0:593_1": "Sabbasmiṃ līne uddhaṭe ca citte icchitabbattā,",
  "tika-abh02t0:593_2": "sabbe vā līne uddhaṭe ca bhāvetabbā bojjhaṅgā atthikā etāyāti sabbatthikā.",
  "tika-abh02t0:593_3": "Antosaṅkhepoti antoolīyanā kosajjanti attho.",
  "tika-abh02t0:594_0": "Avisesena dvīhipi nīvaraṇappahānaṃ vuttanti katvā puna ekekena vuttappahānavisesaṃ dassetuṃ “visesenā”ti āha,",
  "tika-abh02t0:594_1": "“vineyya nīvaraṇānī”ti avatvā abhijjhādomanassavinayassa vā payojanaṃ dassento “visesenā”tiādimāha.",
  "tika-abh02t0:594_2": "Kāyānupassanābhāvanāya ujuvipaccanīkānaṃ anurodhavirodhādīnaṃ pahānadassanañhi etassa payojananti.",
  "tika-abh02t0:594_3": "Kāyabhāvanāyāti kāyānupassanābhāvanā adhippetā.",
  "tika-abh02t0:594_4": "Tenāti anurodhādippahānavacanena.",
  "tika-abh02t0:595_0": "Sabbatthikakammaṭṭhānaṃ buddhānussati mettā maraṇassati asubhabhāvanā ca.",
  "tika-abh02t0:595_1": "Satisampajaññena etena yoginā parihariyamānaṃ taṃ sabbatthikakammaṭṭhānaṃ vuttaṃ satisampajaññabalena avicchinnassa tassa pariharitabbattā,",
  "tika-abh02t0:595_2": "satiyā vā samatho vutto samādhikkhandhasaṅgahitattā.",
  "tika-abh02t0:596_0": "Kāyānupassanāuddesavaṇṇanā niṭṭhitā.",
  "tika-abh02t0:597_0": "Vedanānupassanādiuddesavaṇṇanā",
  "tika-abh02t0:598_0": "Kevalaṃ panidhātiādinā idha ettakaṃ veditabbanti veditabbaṃ paricchedaṃ dasseti.",
  "tika-abh02t0:598_1": "Addamadakkhīti dvepi ekatthā.",
  "tika-abh02t0:598_2": "Sammaddasoti sammā passako.",
  "tika-abh02t0:599_0": "Sukhadukkhatopi cāti sukhādīnaṃ ṭhitivipariṇāmañāṇasukhatāya,",
  "tika-abh02t0:599_1": "vipariṇāmaṭṭhitiaññāṇadukkhatāya ca vuttattā tissopi ca sukhato tissopi ca dukkhato anupassitabbāti attho.",
  "tika-abh02t0:600_0": "Rūpādiārammaṇachandādiadhipatiñāṇādisahajātakāmāvacarādibhūminānattabhedānaṃ kusalākusalatabbipākakiriyānānattabhedassa ca ādi-",
  "tika-abh02t0:600_1": "saddena sasaṅkhārikāsaṅkhārikasavatthukāvatthukādinānattabhedānañca vasenāti yojetabbaṃ.",
  "tika-abh02t0:600_2": "Suññatādhammassāti “dhammā honti,",
  "tika-abh02t0:600_3": "khandhā hontī”tiādinā suññatāvāre āgatasuññatāsabhāvassa vasena.",
  "tika-abh02t0:600_4": "Kāmañcetthātiādinā pubbe pahīnattā puna pahānaṃ na vattabbanti codanaṃ dasseti,",
  "tika-abh02t0:600_5": "maggacittakkhaṇe vā ekattha pahīnaṃ sabbattha pahīnaṃ hotīti visuṃ visuṃ na vattabbanti.",
  "tika-abh02t0:600_6": "Tattha purimacodanāya nānāpuggalaparihāro,",
  "tika-abh02t0:600_7": "pacchimāya nānācittakkhaṇikaparihāro.",
  "tika-abh02t0:600_8": "Lokiyabhāvanāya hi kāye pahīnaṃ na vedanādīsu vikkhambhitaṃ hoti.",
  "tika-abh02t0:600_9": "Yadipi na pavatteyya,",
  "tika-abh02t0:600_10": "na paṭipakkhabhāvanāya tattha sā abhijjhādomanassassa appavatti hotīti puna tappahānaṃ vattabbamevāti.",
  "tika-abh02t0:600_11": "Ubhayattha vā ubhayaṃ sambhavato yojetabbaṃ.",
  "tika-abh02t0:600_12": "Ekattha pahīnaṃ sesesupi pahīnaṃ hotīti maggasatipaṭṭhānabhāvanaṃ,",
  "tika-abh02t0:600_13": "lokiyabhāvanāya vā sabbattha appavattimattaṃ sandhāya vuttaṃ.",
  "tika-abh02t0:600_14": "“Pañcapi khandhā loko”ti hi catūsupi vuttanti.",
  "tika-abh02t0:601_0": "Vedanānupassanādiuddesavaṇṇanā niṭṭhitā.",
  "tika-abh02t0:602_0": "Uddesavāravaṇṇanā niṭṭhitā.",
  "tika-abh02t0:603_0": "Kāyānupassanāniddesavaṇṇanā",
  "tika-abh02t0:604_0": "356.",
  "tika-abh02t0:604_1": "Sabbappakāravacanena uddese dassitā ajjhattādianupassanā pakārā ca gahitā.",
  "tika-abh02t0:604_2": "Tattha antogadhā cuddasa pakārā,",
  "tika-abh02t0:604_3": "kāyagatāsatisutte vuttā kesādivaṇṇakasiṇārammaṇacatukkajjhānappakārā,",
  "tika-abh02t0:604_4": "lokiyādippakārā cāti tepi gahitā eva.",
  "tika-abh02t0:604_5": "Niddese hi ekappakāraniddesena nidassanamattaṃ katanti,",
  "tika-abh02t0:604_6": "sabbappakāraggahaṇañca bāhiresupi ekadesasambhavato katanti daṭṭhabbaṃ.",
  "tika-abh02t0:605_0": "Tiriyaṃ tacaparicchinnanti ettha nanu kesalomanakhānaṃ atacaparicchinnatā tacassa ca atthīti?",
  "tika-abh02t0:605_1": "Yadipi atthi,",
  "tika-abh02t0:605_2": "tacaparicchinnabahulatāya pana tacaparicchinnatā na na hoti kāyassāti evaṃ vuttaṃ.",
  "tika-abh02t0:605_3": "Taco pariyanto assāti tacapariyantoti vuttoti etena pana vacanena kāyekadesabhūto taco gahito eva.",
  "tika-abh02t0:605_4": "Tappaṭibaddhā ca kesādayo tadanupaviṭṭhamūlā tacapariyantāva hontīti dvattiṃsākārasamūho sabbopi kāyo tacapariyantoti vuttoti veditabbo.",
  "tika-abh02t0:606_0": "“Pūraṃ nānappakārassā”ti vuttaṃ,",
  "tika-abh02t0:606_1": "ke pana te pakārā?",
  "tika-abh02t0:606_2": "Yehi nānappakāraṃ asuci vuttanti kesā lomātiādi vuttanti imamatthaṃ dīpento āha “ete kesādayo ākārā”ti.",
  "tika-abh02t0:606_3": "Ākārā pakārāti hi eko attho.",
  "tika-abh02t0:607_0": "Nisinnassa yāva aparipphandanisajjāmūlakaṃ dukkhaṃ uppajjati,",
  "tika-abh02t0:607_1": "yāvatā uṭṭhāti vā,",
  "tika-abh02t0:607_2": "tāva eko nisajjavāro.",
  "tika-abh02t0:607_3": "Yena vidhinā uggahe kusalo hoti,",
  "tika-abh02t0:607_4": "so sattavidho vidhi “uggahakosalla”nti vuccati,",
  "tika-abh02t0:607_5": "taṃnibbattaṃ vā ñāṇaṃ.",
  "tika-abh02t0:608_0": "Pathavīdhātubahulabhāvato matthaluṅgassa karīsāvasāne tantiāropanamāha.",
  "tika-abh02t0:608_1": "Ettha pana maṃsaṃ…pe…",
  "tika-abh02t0:608_2": "vakkaṃ…pe…",
  "tika-abh02t0:608_3": "kesāti evaṃ vakkapañcakādīsu anulomasajjhāyaṃ vatvā paṭilomasajjhāyo purimehi sambandho vutto.",
  "tika-abh02t0:608_4": "Svāyaṃ ye parato visuṃ tipañcāhaṃ,",
  "tika-abh02t0:608_5": "purimehi ekato tipañcāhanti chapañcāhaṃ sajjhāyā vakkhamānā,",
  "tika-abh02t0:608_6": "tesu ādiantadassanavasena vuttoti daṭṭhabbo.",
  "tika-abh02t0:608_7": "Anulomapaṭilomasajjhāyepi hi paṭilomasajjhāyo antimoti.",
  "tika-abh02t0:608_8": "Sajjhāyappakārantaraṃ vā etampīti veditabbaṃ.",
  "tika-abh02t0:608_9": "Hatthasaṅkhalikā aṅgulipanti.",
  "tika-abh02t0:608_10": "Lakkhaṇapaṭivedhassāti asubhalakkhaṇapaṭivedhassa,",
  "tika-abh02t0:608_11": "dhātulakkhaṇapaṭivedhassa vā.",
  "tika-abh02t0:609_0": "Attano bhāgo sabhāgo,",
  "tika-abh02t0:609_1": "sabhāgena paricchedo sabhāgaparicchedo,",
  "tika-abh02t0:609_2": "heṭṭhuparitiriyantehi sakakoṭṭhāsikakesantarādīhi ca paricchedoti attho.",
  "tika-abh02t0:610_0": "Dhātuvibhaṅgo pukkusātisuttaṃ.",
  "tika-abh02t0:610_1": "Sādhāraṇavasenāti ettakeneva siddhe sabba-",
  "tika-abh02t0:610_2": "ggahaṇaṃ vaṇṇakasiṇavasena catukkajjhānikasamathasādhāraṇattassa ca dassanatthaṃ.",
  "tika-abh02t0:611_0": "Okkamanavissajjananti paṭipajjitabbavajjetabbe maggeti attho.",
  "tika-abh02t0:611_1": "Bahiddhā puthuttārammaṇeti ettha kāyānupassanaṃ hitvā subhādivasena gayhamānā kesādayopi bahiddhā puthuttārammaṇānevāti veditabbā.",
  "tika-abh02t0:611_2": "Ukkuṭṭhukkaṭṭhiṭṭhāneyeva uṭṭhahitvāti pubbe viya ekattha katāya ukkuṭṭhiyā kamena sabbatālesu patitvā",
  "tika-abh02t0:611_3": "uṭṭhahitvā pariyantatālaṃ āditālañca agantvā tato tato tattha tattheva katāya ukkuṭṭhiyā uṭṭhahitvāti attho.",
  "tika-abh02t0:612_0": "Adhicittanti samathavipassanācittaṃ.",
  "tika-abh02t0:612_1": "Anuyuttenāti yuttapayuttena,",
  "tika-abh02t0:612_2": "bhāventenāti attho.",
  "tika-abh02t0:612_3": "Samādhinimittaṃ upalakkhaṇākāro samādhiyeva.",
  "tika-abh02t0:612_4": "Manasi kātabbanti citte kātabbaṃ,",
  "tika-abh02t0:612_5": "uppādetabbanti attho.",
  "tika-abh02t0:612_6": "Samādhikāraṇaṃ vā ārammaṇaṃ samādhinimittaṃ āvajjitabbanti attho.",
  "tika-abh02t0:612_7": "Ṭhānaṃ atthīti vacanaseso,",
  "tika-abh02t0:612_8": "taṃ cittaṃ kosajjāya saṃvatteyya,",
  "tika-abh02t0:612_9": "etassa saṃvattanassa kāraṇaṃ atthīti attho.",
  "tika-abh02t0:612_10": "Taṃ vā manasikaraṇaṃ cittaṃ kosajjāya saṃvatteyyāti etassa ṭhānaṃ kāraṇanti attho.",
  "tika-abh02t0:612_11": "Na ca pabhaṅgūti kammaniyabhāvūpagamanena ca pabhijjanasabhāvanti attho.",
  "tika-abh02t0:613_0": "Ālimpetīti ādīpeti jāleti.",
  "tika-abh02t0:613_1": "Tañcāti taṃ piḷandhanavikatisaṅkhātaṃ atthaṃ payojanaṃ.",
  "tika-abh02t0:613_2": "Assāti suvaṇṇakārassa anubhoti sambhoti sādheti.",
  "tika-abh02t0:613_3": "Assa vā suvaṇṇassa taṃ atthaṃ suvaṇṇakāro anubhoti pāpuṇāti.",
  "tika-abh02t0:614_0": "Abhiññāya iddhividhādiñāṇena sacchikaraṇīyassa iddhividhapaccanubhavanādikassa abhiññāsacchikaraṇīyassa.",
  "tika-abh02t0:614_1": "Paccakkhaṃ yassa atthi,",
  "tika-abh02t0:614_2": "so sakkhi,",
  "tika-abh02t0:614_3": "sakkhino bhabbatā sakkhibhabbatā,",
  "tika-abh02t0:614_4": "sakkhibhavanatāti vuttaṃ hoti.",
  "tika-abh02t0:614_5": "Sakkhi ca so bhabbo cāti vā sakkhibhabbo.",
  "tika-abh02t0:614_6": "Ayañhi iddhividhādīnaṃ bhabbo,",
  "tika-abh02t0:614_7": "tattha ca sakkhīti sakkhibhabbo,",
  "tika-abh02t0:614_8": "tassa bhāvo sakkhibhabbatā,",
  "tika-abh02t0:614_9": "taṃ pāpuṇāti.",
  "tika-abh02t0:614_10": "Āyataneti pubbahetādike kāraṇe sati.",
  "tika-abh02t0:615_0": "Sītibhāvanti nibbānaṃ,",
  "tika-abh02t0:615_1": "kilesadarathavūpasamaṃ vā.",
  "tika-abh02t0:615_2": "Sampahaṃsetīti samapavattaṃ cittaṃ tathāpavattiyā paññāya toseti uttejeti.",
  "tika-abh02t0:615_3": "Yadā vā nirassādaṃ cittaṃ bhāvanāya na pakkhandati,",
  "tika-abh02t0:615_4": "tadā jātiādīni saṃvegavatthūni paccavekkhitvā sampahaṃseti samuttejeti.",
  "tika-abh02t0:616_0": "Tiriyaṃ aññamaññena paricchinnā, kathaṃ? Dve kesā ekato natthīti. Āsayoti nissayo, paccayoti attho.",
  "tika-abh02t0:617_0": "Nakhā tiriyaṃ aññamaññena paricchinnāti visuṃ vavatthitataṃ sandhāya vuttaṃ.",
  "tika-abh02t0:617_1": "Tameva hi atthaṃ dassetuṃ “dve nakhā ekato natthī”ti āhāti.",
  "tika-abh02t0:618_0": "Sukhumampīti yathāvuttaoḷārikacammato sukhumaṃ antomukhacammādi.",
  "tika-abh02t0:618_1": "Koṭṭhāsesu vā tacena paricchinnattā yaṃ durupalakkhaṇīyaṃ,",
  "tika-abh02t0:618_2": "taṃ “sukhuma”nti vuttaṃ.",
  "tika-abh02t0:618_3": "Tañhi vuttanayena tacaṃ vivaritvā passantassa pākaṭaṃ hotīti.",
  "tika-abh02t0:619_0": "Tālaguḷapaṭalaṃ nāma pakkatālaphalalasikaṃ tālapaṭṭikāya limpitvā sukkhāpetvā uddharitvā gahitapaṭalaṃ.",
  "tika-abh02t0:620_0": "Evaṃ timattānīti evaṃ- matta-",
  "tika-abh02t0:620_1": "saddehi gopphakaṭṭhikādīni avuttānipi dassetīti veditabbaṃ.",
  "tika-abh02t0:620_2": "Kīḷāgoḷakāni suttena bandhitvā aññamaññaṃ ghaṭṭetvā kīḷanagoḷakāni.",
  "tika-abh02t0:621_0": "Tattha jaṅghaṭṭhikassa patiṭṭhitaṭṭhānanti jaṇṇukaṭṭhimhi pavisitvā ṭhitaṭṭhānanti adhippāyo.",
  "tika-abh02t0:621_1": "Tena aṭṭhinā patiṭṭhitaṭṭhānaṃ yaṃ kaṭiṭṭhino,",
  "tika-abh02t0:621_2": "taṃ aggachinnamahāpunnāgaphalasadisaṃ.",
  "tika-abh02t0:621_3": "Sīsakapaṭṭaveṭhakaṃ veṭhetvā ṭhapitasīsamayaṃ paṭṭakaṃ.",
  "tika-abh02t0:621_4": "Suttakantanasalākāviddhā goḷakā vaṭṭanāti vuccanti,",
  "tika-abh02t0:621_5": "vaṭṭanānaṃ āvali vaṭṭanāvali.",
  "tika-abh02t0:621_6": "Avalekhanasatthakaṃ ucchutacāvalekhanasatthakaṃ.",
  "tika-abh02t0:622_0": "Vakkabhāgena paricchinnanti vakkapariyantabhāgena paricchinnaṃ.",
  "tika-abh02t0:623_0": "Sakkharasudhāvaṇṇanti marumpehi katasudhāvaṇṇaṃ.",
  "tika-abh02t0:623_1": "“Setasakkharasudhāvaṇṇa”nti ca pāṭhaṃ vadanti,",
  "tika-abh02t0:623_2": "setasakkharāvaṇṇaṃ sudhāvaṇṇañcāti attho.",
  "tika-abh02t0:624_0": "Yattha annapānaṃ nipatitvā tiṭṭhatīti sambandho.",
  "tika-abh02t0:625_0": "Visamacchinnakalāpo visamaṃ udakaṃ paggharati,",
  "tika-abh02t0:625_1": "evameva sarīraṃ kesakūpādivivarehi upari heṭṭhā tiriyañca visamaṃ paggharatīti dassetuṃ visamacchinna-",
  "tika-abh02t0:625_2": "ggahaṇaṃ karoti.",
  "tika-abh02t0:626_0": "Atikaṭukaaccuṇhādiko visabhāgāhāro uṇhakāle pavattamānānaṃ dhātūnaṃ visabhāgattā.",
  "tika-abh02t0:627_0": "Ekattārammaṇabaleneva vāti vikkhambhitanīvaraṇena susamāhitacittena upaṭṭhitassa nānārammaṇavipphandanavirahena ekasabhāvassa ārammaṇassa vasena.",
  "tika-abh02t0:627_1": "Tañhi ekattārammaṇaṃ upaṭṭhahamānameva attani abhiratiṃ,",
  "tika-abh02t0:627_2": "sātisayaṃ pharaṇapītiṃ,",
  "tika-abh02t0:627_3": "iṭṭhākārānubhavanañca somanassaṃ uppādeti.",
  "tika-abh02t0:627_4": "Na hi abhiratisomanassehi vinā anatikkantapītisukhassa ekattupaṭṭhānaṃ atthīti.",
  "tika-abh02t0:628_0": "Avisesato pana sādhāraṇavasenāti paṭikūladhātuvaṇṇavisesaṃ akatvā samathavipassanāsādhāraṇavasenāti attho.",
  "tika-abh02t0:628_1": "Tividhenāti anulomādinā vakkhamānena.",
  "tika-abh02t0:628_2": "Cha māseti addhamāse ūnepi māsaparicchedena paricchijjamāne sajjhāye cha māsā paricchedakā hontīti katvā vuttanti veditabbaṃ.",
  "tika-abh02t0:628_3": "Paricchijjamānassa māsantaragamananivāraṇañhi chamāsaggahaṇaṃ,",
  "tika-abh02t0:628_4": "na sakalachamāse parivattadassanatthaṃ.",
  "tika-abh02t0:628_5": "Ācariyāti aṭṭhakathācariyā.",
  "tika-abh02t0:629_0": "Lakkhaṇanti dhātupaṭikūlalakkhaṇaṃ.",
  "tika-abh02t0:629_1": "Janaṃ na arahantīti ajaññā,",
  "tika-abh02t0:629_2": "jane pavesetuṃ ayuttā jigucchanīyāti vuttaṃ hoti.",
  "tika-abh02t0:630_0": "Paṭipāṭiyā aṭṭhīnīti paṭipāṭiyā aṭṭhīni koṭiyā ṭhitāni.",
  "tika-abh02t0:630_1": "Na ettha koci attā nāma atthi,",
  "tika-abh02t0:630_2": "aṭṭhīni eva aṭṭhipuñjamatto evāyaṃ saṅghāṭoti dasseti.",
  "tika-abh02t0:630_3": "Anekasandhiyamitoti anekehi sandhīhi yamito sambaddho so aṭṭhipuñjoti dasseti.",
  "tika-abh02t0:630_4": "Na kehicīti yamentaṃ attānaṃ paṭisedheti.",
  "tika-abh02t0:630_5": "Codito jarāya maraṇābhimukhagamanena codito.",
  "tika-abh02t0:631_0": "Mahābhūtaṃ upādārūpena paricchinnaṃ “nīlaṃ pītaṃ sugandhaṃ duggandha”ntiādinā.",
  "tika-abh02t0:631_1": "Upādārūpaṃ mahābhūtena tannissitassa tassa tato bahi abhāvā.",
  "tika-abh02t0:631_2": "Chāyātapānaṃ ātapapaccayachāyuppādakabhāvo aññamaññaparicchedakatā.",
  "tika-abh02t0:631_3": "Rūpakkhandhassa pariggahitattā tadantogadhānaṃ cakkhādiāyatanadvārānaṃ vasena taṃtaṃdvārikā arūpino khandhā pākaṭā honti,",
  "tika-abh02t0:631_4": "āyatanāni ca dvārāni ca āyatanadvārānīti vā attho.",
  "tika-abh02t0:631_5": "Tena rūpāyatanādīnañca vasenāti vuttaṃ hoti.",
  "tika-abh02t0:632_0": "Sappaccayāti sappaccayabhāvā,",
  "tika-abh02t0:632_1": "paccayāyattaṃ hutvā nibbattanti vuttaṃ hoti.",
  "tika-abh02t0:632_2": "Samāno vā sadiso yutto paccayo sappaccayo,",
  "tika-abh02t0:632_3": "tasmā sappaccayā.",
  "tika-abh02t0:633_0": "Ettakoti yathāvuttena ākārena paguṇo koṭṭhāso.",
  "tika-abh02t0:633_1": "Uggahova uggahasandhi.",
  "tika-abh02t0:633_2": "Vaṇṇādimukhena hi upaṭṭhānaṃ ettha sandhīyati sambajjhatīti “sandhī”ti vuccati.",
  "tika-abh02t0:634_0": "Upaṭṭhātīti vaṇṇādivasena upaṭṭhātīti attho.",
  "tika-abh02t0:634_1": "Pañcaṅgasamannāgateti nātidūranāccāsannagamanāgamanasampannanti ekaṅgaṃ,",
  "tika-abh02t0:634_2": "divā abbokiṇṇaṃ rattiṃ appasaddaṃ appanigghosanti ekaṃ,",
  "tika-abh02t0:634_3": "appaḍaṃsamakasavātātapasarīsapasamphassanti ekaṃ,",
  "tika-abh02t0:634_4": "tasmiṃ kho pana senāsane viharantassa appakasirena uppajjati cīvara…pe…",
  "tika-abh02t0:634_5": "parikkhāroti ekaṃ,",
  "tika-abh02t0:634_6": "tasmiṃ pana senāsane therā bhikkhū viharanti bahussutāti ekaṃ.",
  "tika-abh02t0:634_7": "Pañcaṅgasamannāgatenāti appābādhāsāṭheyyasaddhāpaññāvīriyehi padhāniyaṅgehi samannāgatena.",
  "tika-abh02t0:635_0": "Uṭṭhānakadāyanti tehi khettehi uṭṭhānakaṃ,",
  "tika-abh02t0:635_1": "tehi dātabbadhaññanti attho.",
  "tika-abh02t0:635_2": "Ettha ca aṭṭhakumbhadāyakakhettaṃ viya mukhadhovanakiccaṃ,",
  "tika-abh02t0:635_3": "soḷasakumbhadāyakaṃ viya khādanabhuñjanakiccaṃ daṭṭhabbaṃ lahukagarukabhāvato.",
  "tika-abh02t0:635_4": "Tato pana yaṃ dukkhaṃ nibbattati,",
  "tika-abh02t0:635_5": "taṃ aññañca dvattiṃsākāramanasikārena ca nivattatīti āha “ettheva kammaṃ kātabba”nti.",
  "tika-abh02t0:635_6": "Ettāvatāti ekadivasaṃ tiṃsa vāre manasikāraṭṭhapanena.",
  "tika-abh02t0:636_0": "Sahassuddhāraṃ sādhetvāti sahassavaḍḍhitaṃ iṇaṃ yojetvā.",
  "tika-abh02t0:636_1": "Uddharitabboti uddhāroti hi vaḍḍhi vuccatīti.",
  "tika-abh02t0:636_2": "Suddhacittenāti vikkhepādikilesavirahitacittena.",
  "tika-abh02t0:636_3": "Kesādīsu tace rajjantā succhavicammaṃ tacoti gahetvā “suvaṇṇādivaṇṇo me taco”tiādinā rajjanti.",
  "tika-abh02t0:637_0": "Tesu dve ekamaggaṃ paṭipajjamānā nāma na hontīti yathā tathā vā palāyantīti attho.",
  "tika-abh02t0:637_1": "Tattha rāgādivatthubhāvena dvattiṃsākārānaṃ corasadisatā anatthāvahatā daṭṭhabbā.",
  "tika-abh02t0:638_0": "Kammameva visesādhigamassa ṭhānanti kammaṭṭhānaṃ bhāvanā vuccati.",
  "tika-abh02t0:638_1": "Tenāha “manasikarontassa appanaṃ pāpuṇātī”ti.",
  "tika-abh02t0:638_2": "Kammassa vā bhāvanāya ṭhānaṃ ārammaṇaṃ appanārammaṇabhāvūpagamanena appanaṃ pāpuṇātīti vuttaṃ.",
  "tika-abh02t0:639_0": "Mānajātikoti etena laṅghanasamatthatāyogena upasamarahitataṃ dasseti.",
  "tika-abh02t0:639_1": "Cittampi hi tathā nānārammaṇesu vaḍḍhitaṃ upasamarahitanti dassetabbanti.",
  "tika-abh02t0:640_0": "Hatthe gahitapañhavatthu pākatikamevāti visuddhimagge vuttataṃ sandhāyāha. Tattha hi vuttaṃ –",
  "tika-abh02t0:641_0": "“Mālakatthero kira dīghabhāṇakaabhayattheraṃ hatthe gahetvā ‘āvuso abhaya,",
  "tika-abh02t0:641_1": "imaṃ tāva pañhaṃ uggaṇhāhī’ti vatvā āha ‘mālakatthero dvattiṃsakoṭṭhāsesu dvattiṃsapaṭhamajjhānalābhī,",
  "tika-abh02t0:641_2": "sace rattiṃ ekaṃ,",
  "tika-abh02t0:641_3": "divā ekaṃ samāpajjati,",
  "tika-abh02t0:641_4": "atirekaḍḍhamāsena puna sampajjati.",
  "tika-abh02t0:641_5": "Sace pana devasikaṃ ekameva samāpajjati,",
  "tika-abh02t0:641_6": "atirekamāsena puna sampajjatī”’ti.",
  "tika-abh02t0:642_0": "Idaṃ pana ekaṃ manasikarontassa ekaṃ pāṭiyekkaṃ manasikarontassa dvattiṃsāti etassa sādhanatthaṃ nidassanavasena ānītanti daṭṭhabbaṃ.",
  "tika-abh02t0:643_0": "Anupādinnakapakkhe ṭhitānīti etena cetiyapabbatavāsī mahātissatthero viya,",
  "tika-abh02t0:643_1": "saṅgharakkhitattherupaṭṭhākasāmaṇero viya ca anupādinnakapakkhe ṭhapetvā gahetuṃ sakkontassa dasavidhāsubhavasena",
  "tika-abh02t0:643_2": "jīvamānakasarīrepi upaṭṭhite upacārappatti dassitā hotīti veditabbā.",
  "tika-abh02t0:643_3": "“Atthissa kāye”ti pana sattavasena kesādīsu gayhamānesu yathā “imasmiṃ kāye”ti satta-",
  "tika-abh02t0:643_4": "ggahaṇarahite ahaṃkāravatthumhi viddhastāhaṃkāre sadā sannihite pākaṭe ca attano kāye upaṭṭhānaṃ hoti,",
  "tika-abh02t0:643_5": "na tathā tatthāti appanaṃ appattā ādīnavānupassanāva tattha hotīti adhippāyenāha “asubhānupassanāsaṅkhātā pana vipassanābhāvanā hotīti veditabbā”ti.",
  "tika-abh02t0:644_0": "357. Ādimhi sevanā āsevanā, vaḍḍhanaṃ bhāvanā, punappunaṃ karaṇaṃ bahulīkammanti ayametesaṃ viseso.",
  "tika-abh02t0:645_0": "362.",
  "tika-abh02t0:645_1": "Vatthupariññāyāti abhijjhādomanassānaṃ vatthubhūtassa kāyassa parijānanena.",
  "tika-abh02t0:645_2": "Appitāti gamitā,",
  "tika-abh02t0:645_3": "sā ca vināsitatāti āha “vināsitā”ti.",
  "tika-abh02t0:645_4": "Appavattiyaṃ ṭhapitātipi appitāti ayamattho niruttisiddhiyā vuttoti daṭṭhabbo.",
  "tika-abh02t0:645_5": "Vigatantā katāti idāni kātabbo anto etesaṃ natthīti vigatantā,",
  "tika-abh02t0:645_6": "evaṃbhūtā katāti attho.",
  "tika-abh02t0:645_7": "Kammameva visesādhigamassa ṭhānaṃ kammaṭṭhānaṃ,",
  "tika-abh02t0:645_8": "kamme vā ṭhānaṃ bhāvanārambho kammaṭṭhānaṃ,",
  "tika-abh02t0:645_9": "tañca anupassanāti āha “anupassanāya kammaṭṭhāna”nti,",
  "tika-abh02t0:645_10": "anupassanāya vuttanti adhippāyo.",
  "tika-abh02t0:646_0": "Kāyānupassanāniddesavaṇṇanā niṭṭhitā.",
  "tika-abh02t0:647_0": "Vedanānupassanāniddesavaṇṇanā",
  "tika-abh02t0:648_0": "363.",
  "tika-abh02t0:648_1": "Sampajānassa vediyanaṃ sampajānavediyanaṃ.",
  "tika-abh02t0:648_2": "Vatthunti sukhādīnaṃ ārammaṇamāha,",
  "tika-abh02t0:648_3": "tena vatthu ārammaṇaṃ etissāti vatthuārammaṇāti samāso daṭṭhabbo.",
  "tika-abh02t0:648_4": "Vohāramattaṃ hotīti etena “sukhaṃ vedanaṃ vedayāmī”ti idaṃ vohāramattena vuttanti dasseti.",
  "tika-abh02t0:649_0": "Vīriyasamādhiṃ yojetvāti adhivāsanavīriyassa adhimattatāya tassa samatāya ubhayaṃ saha yojetvā.",
  "tika-abh02t0:649_1": "Saha paṭisambhidāhīti lokuttarapaṭisambhidāhi saha.",
  "tika-abh02t0:649_2": "Lokiyānampi vā sati uppattikāle tattha samatthataṃ sandhāya “saha paṭisambhidāhī”ti vuttanti daṭṭhabbaṃ.",
  "tika-abh02t0:649_3": "Samasīsīti vārasamasīsī hutvā paccavekkhaṇavārassa anantaravāre parinibbāyīti attho.",
  "tika-abh02t0:649_4": "Saṅkhepamanasikāravasena mahāsatipaṭṭhāne,",
  "tika-abh02t0:649_5": "vitthāramanasikāravasena rāhulovādadhātuvibhaṅgādīsu.",
  "tika-abh02t0:650_0": "Phassapañcamakeyevāti eva-",
  "tika-abh02t0:650_1": "saddena vuttesu tīsupi mukhesu pariggahassa samānataṃ dasseti.",
  "tika-abh02t0:650_2": "Nāmarūpavavatthānassa adhippetattā niravasesarūpapariggahassa dassanatthaṃ “vatthu nāma karajakāyo”ti āha,",
  "tika-abh02t0:650_3": "na cakkhādīni chavatthūnīti.",
  "tika-abh02t0:650_4": "Karajakāyassa pana vatthubhāvasādhanatthaṃ “idañca pana me viññāṇaṃ ettha sitaṃ,",
  "tika-abh02t0:650_5": "ettha paṭibaddha”nti suttaṃ ābhataṃ.",
  "tika-abh02t0:651_0": "Phassaviññāṇānaṃ pākaṭatā kesañci hotīti yesaṃ na hoti,",
  "tika-abh02t0:651_1": "te sandhāyāha “phassavasena vā hi…pe…",
  "tika-abh02t0:651_2": "na pākaṭaṃ hotī”ti.",
  "tika-abh02t0:651_3": "Tesaṃ pana aññesañca sabbesaṃ veneyyānaṃ vedanā pākaṭāti āha “vedanāvasena pana pākaṭaṃ hotī”ti.",
  "tika-abh02t0:651_4": "Satadhotasappi nāma satavāraṃ vilāpetvā vilāpetvā udake pakkhipitvā uddharitvā gahitasappi.",
  "tika-abh02t0:652_0": "Vinivattetvāti catukkhandhasamudāyato visuṃ uddharitvā.",
  "tika-abh02t0:652_1": "Mahāsatipaṭṭhānasuttādīsu katthaci paṭhamaṃ rūpakammaṭṭhānaṃ vatvā pacchā arūpakammaṭṭhānaṃ vedanāvasena vinivattetvā dassitaṃ.",
  "tika-abh02t0:652_2": "Katthaci arūpakammaṭṭhānaṃ eva vedanāvasena arūparāsito,",
  "tika-abh02t0:652_3": "ñātapariññāya pariññātato vā rūpārūparāsito vā vinivattetvā dassitaṃ.",
  "tika-abh02t0:652_4": "Tatthāpi yesu paṭhamaṃ ñātapariññā vuttā,",
  "tika-abh02t0:652_5": "tesu tadantogadhaṃ.",
  "tika-abh02t0:652_6": "Yesu na vuttā,",
  "tika-abh02t0:652_7": "tesu ca vedanāya ārammaṇamattaṃ saṃkhittaṃ pāḷianāruḷhaṃ rūpakammaṭṭhānaṃ sandhāya rūpakammaṭṭhānassa paṭhamaṃ kathitatā vuttāti veditabbā.",
  "tika-abh02t0:653_0": "“Manoviññeyyānaṃ dhammānaṃ iṭṭhānaṃ kantāna”ntiādinā nayena vuttaṃ chagehassitasomanassaṃ pañcakāmaguṇesu",
  "tika-abh02t0:653_1": "assādānupassino eva hotīti āha “pañcakāmaguṇāmisanissitā cha gehassitasomanassavedanā”ti.",
  "tika-abh02t0:654_0": "Vedanānupassanāniddesavaṇṇanā niṭṭhitā.",
  "tika-abh02t0:655_0": "Cittānupassanāniddesavaṇṇanā",
  "tika-abh02t0:656_0": "365.",
  "tika-abh02t0:656_1": "Kilesasampayuttānaṃ dhammānaṃ kehici kilesehi vippayogepi sati yehi sampayuttā,",
  "tika-abh02t0:656_2": "tehi saṃkilesabhāvena sadisehi saṃkiliṭṭhattā itarehipi na visuddhatā hotīti āha “na pacchimapadaṃ bhajantī”ti.",
  "tika-abh02t0:656_3": "Duvidhanti visuṃ vacanaṃ sarāgasadosehi visiṭṭhaggahaṇatthaṃ.",
  "tika-abh02t0:656_4": "Avipassanupagattā “idha okāsova natthī”ti vuttaṃ.",
  "tika-abh02t0:657_0": "Cittānupassanāniddesavaṇṇanā niṭṭhitā.",
  "tika-abh02t0:658_0": "Dhammānupassanāniddeso",
  "tika-abh02t0:659_0": "Ka. nīvaraṇapabbavaṇṇanā",
  "tika-abh02t0:660_0": "367. Kaṇhasukkānaṃ yuganaddhatā natthīti pajānanakāle abhāvā “abhiṇhasamudācāravasenā”ti āha.",
  "tika-abh02t0:661_0": "Subhampīti kāmacchandopi.",
  "tika-abh02t0:661_1": "So hi attano gahaṇākārena “subha”nti vuccati,",
  "tika-abh02t0:661_2": "tenākārena pavattamānakassa aññassa kāmacchandassa nimittattā “nimitta”nti cāti.",
  "tika-abh02t0:661_3": "Ākaṅkhitassa hitasukhassa anupāyabhūto manasikāro anupāyamanasikāro.",
  "tika-abh02t0:661_4": "Tatthāti nipphādetabbe ārammaṇabhūte ca duvidhepi subhanimitte.",
  "tika-abh02t0:662_0": "Asubhampīti asubhajjhānampi.",
  "tika-abh02t0:662_1": "Taṃ pana dasasu asubhesu kesādīsu ca pavattaṃ daṭṭhabbaṃ.",
  "tika-abh02t0:662_2": "Kesādīsu hi saññā asubhasaññāti girimānandasutte vuttāti.",
  "tika-abh02t0:662_3": "Ettha catubbidhassapi ayonisomanasikārassa yonisomanasikārassa ca dassanaṃ niravasesadassanatthaṃ katanti veditabbaṃ.",
  "tika-abh02t0:662_4": "Tesu pana asubhe subhanti asubhanti ca manasikāro idhādhippeto,",
  "tika-abh02t0:662_5": "tadanukulattā vā itarepīti.",
  "tika-abh02t0:663_0": "Bhojane mattaññuno thinamiddhābhibhavābhāvā otāraṃ alabhamāno kāmarāgo pahīyatīti vadanti.",
  "tika-abh02t0:663_1": "Bhojananissitaṃ pana āhārepaṭikūlasaññaṃ,",
  "tika-abh02t0:663_2": "tabbipariṇāmassa tadādhārassa tassa ca upanissayabhūtassa asubhatādidassanaṃ,",
  "tika-abh02t0:663_3": "kāyassa ca āhāraṭṭhitikatādidassanaṃ so uppādetīti tassa kāmacchando pahīyateva,",
  "tika-abh02t0:663_4": "abhidhammapariyāyena sabbopi lobho kāmacchandanīvaraṇanti āha “arahattamaggenā”ti.",
  "tika-abh02t0:664_0": "Odissakānodissakadisāpharaṇānanti attagaruatippiyasahāyamajjhattavasena odissakatā,",
  "tika-abh02t0:664_1": "sīmābhede kate anodissakatā,",
  "tika-abh02t0:664_2": "ekadisāpharaṇavasena disāpharaṇatā mettāya uggahaṇe veditabbā.",
  "tika-abh02t0:664_3": "Vihāraracchāgāmādivasena vā odissakadisāpharaṇaṃ,",
  "tika-abh02t0:664_4": "vihārādiuddesarahitaṃ puratthimādidisāvasena anodissakadisāpharaṇanti evaṃ vā dvidhā uggahaṃ sandhāya “odissakānodissakadisāpharaṇāna”nti vuttaṃ.",
  "tika-abh02t0:664_5": "Uggaho ca yāva upacārā daṭṭhabbo,",
  "tika-abh02t0:664_6": "uggahitāya āsevanā bhāvanā.",
  "tika-abh02t0:664_7": "Tattha “sabbe sattā pāṇā bhūtā puggalā attabhāvapariyāpannā”ti etesaṃ vasena pañcavidhā,",
  "tika-abh02t0:664_8": "ekekasmiṃ “averā hontu,",
  "tika-abh02t0:664_9": "abyāpajjā, anīghā,",
  "tika-abh02t0:664_10": "sukhī attānaṃ pariharantū”ti catudhā pavattito vīsatividhā vā anodhisopharaṇā mettā,",
  "tika-abh02t0:664_11": "“sabbā itthiyo purisā ariyā anariyā devā manussā vinipātikā”ti sattodhikaraṇavasena pavattā sattavidhā,",
  "tika-abh02t0:664_12": "aṭṭhavīsatividhā vā odhisopharaṇā mettā,",
  "tika-abh02t0:664_13": "dasahi disāhi disodhikaraṇavasena pavattā dasavidhā ca disāpharaṇā mettā,",
  "tika-abh02t0:664_14": "ekekāya vā disāya sattādiitthiādiaverādiyogena asītādhikacatusatappabhedā anodhisoodhisopharaṇā veditabbā.",
  "tika-abh02t0:665_0": "Kāyavināmanāti kāyassa vividhena ākārena nāmanā.",
  "tika-abh02t0:666_0": "Atibhojane nimittaggāhoti atibhojane thinamiddhassa nimittaggāho,",
  "tika-abh02t0:666_1": "“ettake bhutte thinamiddhassa kāraṇaṃ hoti,",
  "tika-abh02t0:666_2": "ettake na hotī”ti thinamiddhassa kāraṇākāraṇaggāhoti attho.",
  "tika-abh02t0:666_3": "Dhutaṅgānaṃ vīriyanissitattā āha “dhutaṅganissitasappāyakathāyapī”ti.",
  "tika-abh02t0:667_0": "Kukkuccampi katākatānusocanavasena pavattamānaṃ uddhaccena samānalakkhaṇaṃ avūpasamasabhāvamevāti cetaso avūpasamo “uddhaccakukkuccamevā”ti vutto.",
  "tika-abh02t0:668_0": "Bahussutassa ganthato ca atthato ca atthādīni vicinantassa cetaso vikkhepo na hoti yathāvidhipaṭipattiyā",
  "tika-abh02t0:668_1": "yathānurūpapatikārappavattiyā katākatānusocanañcāti “bāhusaccenapi uddhaccakukkuccaṃ pahīyatī”ti āha.",
  "tika-abh02t0:668_2": "Vuḍḍhasevitā ca vuḍḍhasīlitaṃ āvahatīti cetovūpasamakarattā uddhaccakukkuccappahānakāritā vuttā.",
  "tika-abh02t0:668_3": "Vuḍḍhataṃ pana anapekkhitvā vinayadharā kukkuccavinodakā kalyāṇamittā vuttāti daṭṭhabbā.",
  "tika-abh02t0:669_0": "Tiṭṭhati etthāti ṭhānīyā,",
  "tika-abh02t0:669_1": "vicikicchāya ṭhānīyā vicikicchāṭhānīyā.",
  "tika-abh02t0:669_2": "Ṭhātabbāti vā ṭhānīyā,",
  "tika-abh02t0:669_3": "vicikicchā ṭhānīyā etesūti vicikicchāṭhānīyā.",
  "tika-abh02t0:670_0": "Kāmaṃ bahussutatāparipucchakatāhi aṭṭhavatthukāpi vicikicchā pahīyati,",
  "tika-abh02t0:670_1": "tathāpi ratanattayavicikicchāmūlikā sesavicikicchāti katvā āha “tīṇi ratanāni ārabbhā”ti.",
  "tika-abh02t0:670_2": "Vinaye pakataññutā “sikkhāya kaṅkhatī”ti vuttāya vicikicchāya pahānaṃ karotīti āha “vinaye ciṇṇavasībhāvassapī”ti.",
  "tika-abh02t0:670_3": "Okappaniyasaddhāsaṅkhātaadhimokkhabahulassāti anupavisanasaddhāsaṅkhātaadhimokkhena adhimuccanabahulassa.",
  "tika-abh02t0:670_4": "Adhimuccanañca adhimokkhuppādanamevāti daṭṭhabbaṃ.",
  "tika-abh02t0:670_5": "Saddhāya vā ninnatā adhimutti.",
  "tika-abh02t0:671_0": "Nīvaraṇapabbavaṇṇanā niṭṭhitā.",
  "tika-abh02t0:672_0": "Kha. bojjhaṅgapabbavaṇṇanā",
  "tika-abh02t0:673_0": "Khandhādipāḷiyā attho khandhādīnaṃ atthoti katvā āha “khandha…pe…",
  "tika-abh02t0:673_1": "vipassanānaṃ atthasannissitaparipucchābahulatā”ti.",
  "tika-abh02t0:673_2": "Tena pāḷimuttakapucchā na tathā paññāsaṃvattanikā,",
  "tika-abh02t0:673_3": "yathā atthapaṭipucchāti dasseti.",
  "tika-abh02t0:674_0": "Mandattā aggijālādīsu āpodhātuādīnaṃ viya vīriyādīnaṃ sakicce asamatthatā vuttā.",
  "tika-abh02t0:675_0": "Pattaṃ nīharantova taṃ sutvāti ettha pañcābhiññattā dibbasotena assosīti vadanti.",
  "tika-abh02t0:676_0": "Pasādasinehābhāvenāti pasādasaṅkhātassa sinehassa abhāvena.",
  "tika-abh02t0:676_1": "Gadrabhapiṭṭhe lūkharajo lūkhataro hutvā dissatīti atilūkhatāya taṃsadise.",
  "tika-abh02t0:677_0": "Saṃvejanapasādanehi tejanaṃ tosanañca sampahaṃsanāti.",
  "tika-abh02t0:678_0": "Bojjhaṅgapabbavaṇṇanā niṭṭhitā.",
  "tika-abh02t0:679_0": "Samathavipassanāsuddhavipassanāvasena paṭhamassa itaresañca kathitattāti attho.",
  "tika-abh02t0:679_1": "Maggasampayuttā sati kāyānupassanā nāmāti āgamanavasena vuttaṃ.",
  "tika-abh02t0:679_2": "Evaṃ tāva desanā puggale tiṭṭhatīti kāyānupassīādīnaṃ āgamanavasena visesetvā vuttā satipaṭṭhānadesanā puggale tiṭṭhatīti attho.",
  "tika-abh02t0:679_3": "Na hi sakkā ekassa anekasamaṅgitā vattuṃ ekakkhaṇe anekasatisambhavāvabodhapasaṅgā,",
  "tika-abh02t0:679_4": "puggalaṃ pana āmasitvā sakiccaparicchinne dhamme vuccamāne kiccabhedena ekissāpi satiyā anekanāmatā hotīti dassento “kāye panā”tiādimāha.",
  "tika-abh02t0:679_5": "Yathā hi puggalakiccaṃ dhammā evāti dhammabhedena kāyānupassīādipuggalabhedova hoti,",
  "tika-abh02t0:679_6": "na evaṃ dhammassa dhammo kiccanti na dhammabhedena tassa bhedo,",
  "tika-abh02t0:679_7": "tasmā ekāva sati catuvipallāsappahānabhūtā magge samiddhā anatthantarena tappahānakiccabhedena cattāri nāmāni labhatīti ayamettha adhippāyo.",
  "tika-abh02t0:680_0": "Suttantabhājanīyavaṇṇanā niṭṭhitā.",
  "tika-abh02t0:681_0": "2. Abhidhammabhājanīyavaṇṇanā",
  "tika-abh02t0:682_0": "374.",
  "tika-abh02t0:682_1": "Abhidhammabhājanīye “kathañca bhikkhu kāye kāyānupassī viharati?",
  "tika-abh02t0:682_2": "Idha bhikkhu yasmiṃ samaye…pe…",
  "tika-abh02t0:682_3": "dandhābhiññaṃ kāye kāyānupassī,",
  "tika-abh02t0:682_4": "yā tasmiṃ samaye satī”tiādinā āgamanavasena visesitāni satipaṭṭhānāni puggale ṭhapetvā desetvā puna “tattha katamaṃ satipaṭṭhānaṃ?",
  "tika-abh02t0:682_5": "Idha bhikkhu yasmiṃ samaye…pe…",
  "tika-abh02t0:682_6": "dandhābhiññaṃ…pe…",
  "tika-abh02t0:682_7": "yā tasmiṃ samaye satī”tiādinā puggalaṃ anāmasitvā āgamavisesanañca akatvā catukiccasādhakekasativasena",
  "tika-abh02t0:682_8": "suddhikasatipaṭṭhānanayo vuttoti ayamettha nayadvaye viseso.",
  "tika-abh02t0:683_0": "Abhidhammabhājanīyavaṇṇanā niṭṭhitā.",
  "tika-abh02t0:684_0": "Satipaṭṭhānavibhaṅgavaṇṇanā niṭṭhitā.",
  "tika-abh02t0:685_0": "8. Sammappadhānavibhaṅgo",
  "tika-abh02t0:686_0": "1. Suttantabhājanīyavaṇṇanā",
  "tika-abh02t0:687_0": "390.",
  "tika-abh02t0:687_1": "Kāraṇappadhānāti “anuppannapāpakānuppādādiatthā”ti gahitā tatheva te hontīti taṃ atthaṃ sādhentiyevāti etassa atthassa dīpako sammā-",
  "tika-abh02t0:687_2": "saddoti yathādhippetatthassa anuppannapāpakānuppādādino kāraṇabhūtā,",
  "tika-abh02t0:687_3": "padhānakāraṇabhūtāti attho.",
  "tika-abh02t0:687_4": "Sammāsaddassa upāyayonisoatthadīpakataṃ sandhāya “upāyappadhānā yonisopadhānā”ti vuttaṃ.",
  "tika-abh02t0:687_5": "Paṭipannakoti bhāvanamanuyutto.",
  "tika-abh02t0:687_6": "Bhusaṃ yogo payogo,",
  "tika-abh02t0:687_7": "payogova parakkamo payogaparakkamo.",
  "tika-abh02t0:687_8": "Etānīti “vāyamatī”tiādīni “āsevamāno vāyamatī”tiādinā yojetabbāni.",
  "tika-abh02t0:688_0": "Anuppannāti avattabbataṃ āpannānanti bhūmiladdhārammaṇādhiggahitāvikkhambhitāsamugghātituppannānaṃ.",
  "tika-abh02t0:689_0": "391.",
  "tika-abh02t0:689_1": "Dhammacchandoti taṇhādiṭṭhivīriyacchandā viya na añño dhammo,",
  "tika-abh02t0:689_2": "atha kho chandaniyasabhāvo evāti dassento āha “sabhāvacchando”ti.",
  "tika-abh02t0:689_3": "Tattha “yo kāmesu kāmacchando”tiādīsu taṇhā chandoti vuttāti veditabbo,",
  "tika-abh02t0:689_4": "“sabbeva nu kho, mārisa,",
  "tika-abh02t0:689_5": "samaṇabrāhmaṇā ekantavādā ekantasīlā ekantachandā ekantaajjhosānā”ti ettha diṭṭhi,",
  "tika-abh02t0:689_6": "pamādaniddese “nikkhittachandatā nikkhittadhuratā”ti vīriyanti vaṇṇeti.",
  "tika-abh02t0:690_0": "394.",
  "tika-abh02t0:690_1": "Vāyamati vīriyaṃ ārabhatīti padadvayassapi niddeso vīriyaniddesoyevāti adhippāyenāha “vīriyaniddese”ti.",
  "tika-abh02t0:691_0": "406.",
  "tika-abh02t0:691_1": "Sabbapubbabhāgeti sabbamaggānaṃ pubbabhāge.",
  "tika-abh02t0:691_2": "Purimasminti “anuppannā me kusalā dhammā anuppajjamānā anatthāya saṃvatteyyu”nti etthāpi “samathavipassanāva gahetabbā”ti vuttaṃ aṭṭhakathāyaṃ,",
  "tika-abh02t0:691_3": "taṃ pana maggānuppannatāya bhāvato anuppajjamāne ca tasmiṃ vaṭṭānatthasaṃvattanato na yuttanti paṭikkhipati.",
  "tika-abh02t0:692_0": "Mahantaṃ gāravaṃ hoti,",
  "tika-abh02t0:692_1": "tasmā “saṅghagāravena yathāruci vindituṃ na sakkā”ti saṅghena saha na nikkhami.",
  "tika-abh02t0:692_2": "Atimandāni noti nanu atimandānīti attho.",
  "tika-abh02t0:692_3": "Santasamāpattito aññaṃ santhambhanakāraṇaṃ balavaṃ natthīti “tato parihīnā santhambhituṃ na sakkontī”ti āha.",
  "tika-abh02t0:692_4": "Na hi mahārajjumhi chinne suttatantū sandhāretuṃ sakkontīti.",
  "tika-abh02t0:692_5": "Samathe vatthuṃ dassetvā tena samānagatikā vipassanā cāti iminā adhippāyenāha “evaṃ uppannā samathavipassanā…pe…",
  "tika-abh02t0:692_6": "saṃvattantī”ti.",
  "tika-abh02t0:693_0": "Tattha anuppannānanti ettha tattha duvidhāya sammappadhānakathāya,",
  "tika-abh02t0:693_1": "tattha vā pāḷiyaṃ “anuppannāna”nti etassa ayaṃ vinicchayoti adhippāyo.",
  "tika-abh02t0:693_2": "Eteyevāti anamatagge saṃsāre uppannāyeva.",
  "tika-abh02t0:694_0": "Cuddasa mahāvattāni khandhake vuttāni āgantukaāvāsikagamikaanumodana bhattagga piṇḍacārika āraññika senāsana",
  "tika-abh02t0:694_1": "jantāgharavaccakuṭi ācariyaupajjhāyasaddhivihārikaantevāsikavattāni cuddasa.",
  "tika-abh02t0:694_2": "Tato aññāni pana kadāci tajjanīyakammakatādikāle pārivāsikādikāle ca caritabbāni dvāsīti khuddakavattānīti kathitāni daṭṭhabbāni.",
  "tika-abh02t0:694_3": "Na hi tāni sabbāsu avatthāsu caritabbāni,",
  "tika-abh02t0:694_4": "tasmā mahāvatte agaṇitāni.",
  "tika-abh02t0:694_5": "Tattha “pārivāsikānaṃ bhikkhūnaṃ vattaṃ paññāpessāmī”ti ārabhitvā “na upasampādetabbaṃ…pe…",
  "tika-abh02t0:694_6": "na chamāyaṃ caṅkamante caṅkame caṅkamitabba”nti vuttāni pakatatte caritabbavattāvasānāni chasaṭṭhi,",
  "tika-abh02t0:694_7": "tato paraṃ “na,",
  "tika-abh02t0:694_8": "bhikkhave,",
  "tika-abh02t0:694_9": "pārivāsikena bhikkhunā pārivāsikavuḍḍhatarena bhikkhunā saddhiṃ,",
  "tika-abh02t0:694_10": "mūlāyapaṭikassanārahena,",
  "tika-abh02t0:694_11": "mānattārahena,",
  "tika-abh02t0:694_12": "mānattacārikena,",
  "tika-abh02t0:694_13": "abbhānārahena bhikkhunā saddhiṃ ekacchanne āvāse vatthabba”ntiādīni pakatatte caritabbehi anaññattā visuṃ",
  "tika-abh02t0:694_14": "visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā ekekaṃ katvā",
  "tika-abh02t0:694_15": "gaṇetabbāni pañcāti ekasattati vattāni,",
  "tika-abh02t0:694_16": "ukkhepanīyakammakatavattesu vattapaññāpanavasena vuttaṃ “na pakatattassa bhikkhuno abhivādanaṃ paccuṭṭhānaṃ…pe…",
  "tika-abh02t0:694_17": "nahāne piṭṭhiparikammaṃ sāditabba”nti idaṃ abhivādanādīnaṃ assādiyanaṃ ekaṃ,",
  "tika-abh02t0:694_18": "“na pakatatto bhikkhu sīlavipattiyā anuddhaṃsetabbo”tiādīni ca dasāti evaṃ dvāsīti honti.",
  "tika-abh02t0:694_19": "Etesveva kānici tajjanīyakammakatādivattāni,",
  "tika-abh02t0:694_20": "kānici pārivāsikādivattānīti aggahitaggahaṇena dvāsītivattanti daṭṭhabbaṃ.",
  "tika-abh02t0:695_0": "Idha vipākānubhavanavasena tadārammaṇaṃ,",
  "tika-abh02t0:695_1": "avipakkavipākassa sabbathā avigatattā bhavitvā vigatamattavasena kammañca “bhutvā vigatuppanna”nti vuttaṃ,",
  "tika-abh02t0:695_2": "na aṭṭhasāliniyaṃ viya rajjanādivasena anubhutvāpagataṃ javanaṃ,",
  "tika-abh02t0:695_3": "uppajjitvā niruddhatāvasena bhūtāpagatasaṅkhātaṃ sesasaṅkhatañca “bhūtāpagatuppanna”nti,",
  "tika-abh02t0:695_4": "tasmā idha okāsakatuppannaṃ vipākameva vadati,",
  "tika-abh02t0:695_5": "na tattha viya kammampīti.",
  "tika-abh02t0:695_6": "Anusayitakilesāti appahīnā maggena pahātabbā adhippetā.",
  "tika-abh02t0:695_7": "Tenāha “atītā vā…pe…",
  "tika-abh02t0:695_8": "na vattabbā”ti.",
  "tika-abh02t0:695_9": "Tesañhi ambataruṇopamāya vattamānāditā na vattabbāti.",
  "tika-abh02t0:696_0": "Āhatakhīrarukkho viya nimittaggāhavasena adhigataṃ ārammaṇaṃ,",
  "tika-abh02t0:696_1": "anāhatakhīrarukkho viya avikkhambhitatāya antogadhakilesaṃ ārammaṇaṃ daṭṭhabbaṃ,",
  "tika-abh02t0:696_2": "nimittaggāhakāvikkhambhitakilesā vā puggalā āhatānāhatakhīrarukkhasadisā.",
  "tika-abh02t0:696_3": "Purimanayenevāti avikkhambhituppanne viya “imasmiṃ nāma ṭhāne nuppajjissantīti na vattabbā asamugghāṭitattā”ti yojetvā vitthāretabbaṃ.",
  "tika-abh02t0:697_0": "Pāḷiyanti paṭisambhidāpāḷiyaṃ.",
  "tika-abh02t0:697_1": "Maggena pahīnakilesānameva tidhā navattabbataṃ apākaṭaṃ pākaṭaṃ kātuṃ ajātaphalarukkho ābhato,",
  "tika-abh02t0:697_2": "atītādīnaṃ appahīnatādassanatthampi “jātaphalarukkhena dīpetabba”nti āha.",
  "tika-abh02t0:697_3": "Tattha yathā acchinne rukkhe nibbattirahāni phalāni chinne anuppajjamānāni na kadāci sasabhāvāni ahesuṃ",
  "tika-abh02t0:697_4": "honti bhavissanti cāti atītādibhāvena na vattabbāni,",
  "tika-abh02t0:697_5": "evaṃ maggena pahīnakilesā ca daṭṭhabbā.",
  "tika-abh02t0:697_6": "Yathā ca chede asati phalāni uppajjissanti,",
  "tika-abh02t0:697_7": "sati ca nuppajjissantīti chedassa sātthakatā,",
  "tika-abh02t0:697_8": "evaṃ maggabhāvanāya ca sātthakatā yojetabbā.",
  "tika-abh02t0:698_0": "Suttantabhājanīyavaṇṇanā niṭṭhitā.",
  "tika-abh02t0:699_0": "3. Pañhapucchakavaṇṇanā",
  "tika-abh02t0:700_0": "427.",
  "tika-abh02t0:700_1": "Pañhapucchake yaṃ vuttaṃ “vīriyajeṭṭhikāya pana aññassa vīriyassa abhāvā na vattabbāni maggādhipatīnīti vā na maggādhipatīnīti vā”ti,",
  "tika-abh02t0:700_2": "ettha “maggādhipatīnī”ti na vattabbatāya eva aññassa vīriyassa abhāvo kāraṇanti daṭṭhabbaṃ.",
  "tika-abh02t0:700_3": "Chandassa pana cittassa vā namaggabhūtassa adhipatino tadā abhāvā “na maggādhipatīnī”ti na vattabbānīti vuttaṃ.",
  "tika-abh02t0:700_4": "Chandacittānaṃ viya namaggabhūtassa aññassa vīriyādhipatino abhāvāti vā adhippāyo.",
  "tika-abh02t0:700_5": "Sammappadhānānaṃ tadā maggasaṅkhātaadhipatibhāvato vā “na maggādhipatīnī”ti navattabbatā vuttāti veditabbā.",
  "tika-abh02t0:701_0": "Pañhapucchakavaṇṇanā niṭṭhitā.",
  "tika-abh02t0:702_0": "Sammappadhānavibhaṅgavaṇṇanā niṭṭhitā.",
  "tika-abh02t0:703_0": "9. Iddhipādavibhaṅgo",
  "tika-abh02t0:704_0": "1. Suttantabhājanīyavaṇṇanā",
  "tika-abh02t0:705_0": "431. Iddhi-",
  "tika-abh02t0:705_1": "saddassa paṭhamo kattuattho,",
  "tika-abh02t0:705_2": "dutiyo karaṇattho vutto, pāda-",
  "tika-abh02t0:705_3": "saddassa eko karaṇamevattho vutto.",
  "tika-abh02t0:705_4": "Pajjitabbāva iddhi vuttā,",
  "tika-abh02t0:705_5": "na ca ijjhantī pajjitabbā ca iddhi pajjanakaraṇena pādena samānādhikaraṇā hotīti “paṭhamenatthena iddhi eva pādo iddhipādo”ti na sakkā vattuṃ,",
  "tika-abh02t0:705_6": "tathā iddhikiriyākaraṇena sādhetabbā ca vuddhisaṅkhātā iddhi pajjanakiriyākaraṇena pajjitabbāti dvinnaṃ",
  "tika-abh02t0:705_7": "karaṇānaṃ na asamānādhikaraṇatā sambhavatīti “dutiyenatthena iddhiyā pādo iddhipādo”ti ca na sakkā vattuṃ,",
  "tika-abh02t0:705_8": "tasmā paṭhamenatthena iddhiyā pādo iddhipādo,",
  "tika-abh02t0:705_9": "dutiyenatthena iddhi eva pādo iddhipādoti evaṃ yojanā yujjati.",
  "tika-abh02t0:706_0": "“Chandaṃ ce…pe…",
  "tika-abh02t0:706_1": "ayaṃ vuccati chandasamādhī”ti imāya pāḷiyā chandādhipati samādhi chandasamādhīti adhipati-",
  "tika-abh02t0:706_2": "saddalopaṃ katvā samāso vuttoti viññāyati, adhipati-",
  "tika-abh02t0:706_3": "saddatthadassanavasena pana “chandahetuko chandādhiko vā samādhi chandasamādhī”ti aṭṭhakathāyaṃ vuttanti veditabbaṃ.",
  "tika-abh02t0:706_4": "Padhānabhūtāti vīriyabhūtāti keci vadanti.",
  "tika-abh02t0:706_5": "Saṅkhatasaṅkhārādinivattanatthañhi padhānaggahaṇanti.",
  "tika-abh02t0:706_6": "Atha vā taṃ taṃ visesaṃ saṅkharotīti saṅkhāro,",
  "tika-abh02t0:706_7": "sabbaṃ vīriyaṃ.",
  "tika-abh02t0:706_8": "Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti attho.",
  "tika-abh02t0:706_9": "Catubbidhassa pana vīriyassa adhippetattā bahuvacananiddeso kato.",
  "tika-abh02t0:706_10": "Adhiṭṭhānaṭṭhenāti duvidhatthāyapi iddhiyā adhiṭṭhānatthena.",
  "tika-abh02t0:706_11": "Pādabhūtanti iminā visuṃ samāsayojanāvasena pana yo pubbe iddhipādattho pāda-",
  "tika-abh02t0:706_12": "saddassa upāyatthataṃ gahetvā yathāyutto vutto,",
  "tika-abh02t0:706_13": "so vakkhamānānaṃ paṭilābhapubbabhāgānaṃ kattukaraṇiddhibhāvaṃ,",
  "tika-abh02t0:706_14": "uttaracūḷabhājanīye vā vuttehi chandādīhi iddhipādehi sādhetabbāya iddhiyā kattiddhibhāvaṃ,",
  "tika-abh02t0:706_15": "chandādīnañca karaṇiddhibhāvaṃ sandhāya vuttoti veditabbo.",
  "tika-abh02t0:707_0": "Vīriyiddhipādaniddese “vīriyasamādhipadhānasaṅkhārasamannāgata”nti dvikkhattuṃ vīriyaṃ āgataṃ.",
  "tika-abh02t0:707_1": "Tattha purimaṃ samādhivisesanaṃ “vīriyādhipati samādhi vīriyasamādhī”ti,",
  "tika-abh02t0:707_2": "dutiyaṃ samannāgamaṅgadassanaṃ.",
  "tika-abh02t0:707_3": "Dveyeva hi sabbattha samannāgamaṅgāni samādhi padhānasaṅkhāro ca,",
  "tika-abh02t0:707_4": "chandādayo samādhivisesanāni,",
  "tika-abh02t0:707_5": "padhānasaṅkhāro pana padhānavacaneneva visesito,",
  "tika-abh02t0:707_6": "na chandādīhīti na idha vīriyādhipatitā padhānasaṅkhārassa vuttā hoti.",
  "tika-abh02t0:707_7": "Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena vuttanti nāpi dvīhi vīriyehi samannāgamo vutto hotīti.",
  "tika-abh02t0:707_8": "Yasmā pana chandādīhi visiṭṭho samādhi,",
  "tika-abh02t0:707_9": "tathā visiṭṭheneva ca tena sampayutto padhānasaṅkhāro sesadhammā ca,",
  "tika-abh02t0:707_10": "tasmā samādhivisesanānaṃ vasena cattāro iddhipādā vuttā.",
  "tika-abh02t0:707_11": "Visesanabhāvo ca chandādīnaṃ taṃtaṃavassayanavasena hotīti “chandasamādhi…pe…",
  "tika-abh02t0:707_12": "iddhipāda”nti ettha nissayatthepi pāda-",
  "tika-abh02t0:707_13": "sadde upāyatthena chandādīnaṃ iddhipādatā vuttā hoti.",
  "tika-abh02t0:707_14": "Teneva uttaracūḷabhājanīye “cattāro iddhipādā chandiddhipādo”tiādinā chandādīnameva iddhipādatā vuttā.",
  "tika-abh02t0:707_15": "Pañhapucchake ca “cattāro iddhipādā idha bhikkhu chandasamādhī”tiādināva uddesaṃ katvāpi puna chandādīnaṃyeva kusalādibhāvo vibhattoti.",
  "tika-abh02t0:707_16": "Upāyiddhipādadassanatthameva hi nissayiddhipādadassanaṃ kataṃ,",
  "tika-abh02t0:707_17": "aññathā catubbidhatā na hotīti ayamettha pāḷivasena atthavinicchayo veditabbo.",
  "tika-abh02t0:708_0": "433.",
  "tika-abh02t0:708_1": "Rathadhureti rathassa purato.",
  "tika-abh02t0:708_2": "Hīnajātiko caṇḍālo upaṭṭhānādiguṇayogepi senāpatiṭṭhānādīni na labhatīti āha “jātiṃ sodhetvā…pe…",
  "tika-abh02t0:708_3": "jātiṃ avassayatī”ti.",
  "tika-abh02t0:708_4": "Amantanīyoti hitāhitamantane na araho.",
  "tika-abh02t0:709_0": "Raṭṭhapālatthero chande sati kathaṃ nānujānissantīti sattapi bhattāni abhuñjitvā mātāpitaro anujānāpetvā",
  "tika-abh02t0:709_1": "pabbajitvā chandameva avassāya lokuttaradhammaṃ nibbattesīti āha “raṭṭhapālatthero viyā”ti.",
  "tika-abh02t0:710_0": "Mogharājatthero vīmaṃsaṃ avassayīti tassa bhagavā “suññato lokaṃ avekkhassū”ti suññatākathaṃ kathesi,",
  "tika-abh02t0:710_1": "paññānissitamānaniggahatthañca dvikkhattuṃ pucchito pañhaṃ na kathesi.",
  "tika-abh02t0:710_2": "Tattha punappunaṃ chanduppādanaṃ tosanaṃ viya hotīti chandassa upaṭṭhānasadisatā vuttā,",
  "tika-abh02t0:710_3": "thāmabhāvato vīriyassa sūrattasadisatā,",
  "tika-abh02t0:710_4": "“chadvārādhipati rājā”ti vacanato pubbaṅgamattā cittassa visiṭṭhajātisadisatā.",
  "tika-abh02t0:711_0": "Abhedatoti chandādike tayo tayo dhamme sampiṇḍetvā,",
  "tika-abh02t0:711_1": "iddhiiddhipāde amissetvā vā kathananti attho.",
  "tika-abh02t0:711_2": "Tattha chandavīriyādayo visesena ijjhanti etāyāti iddhīti vuccanti,",
  "tika-abh02t0:711_3": "ijjhatīti iddhīti avisesena samādhipadhānasaṅkhārāpīti.",
  "tika-abh02t0:712_0": "Chandiddhipādasamādhiddhipādādayo visiṭṭhā,",
  "tika-abh02t0:712_1": "pādo sabbiddhīnaṃ sādhāraṇattā avisiṭṭho,",
  "tika-abh02t0:712_2": "tasmā visiṭṭhesveva pavesaṃ avatvā avisiṭṭhe ca pavesaṃ vattuṃ yuttanti dassetuṃ sabbattha “pāde patiṭṭhātipi vattuṃ vaṭṭatī”ti āha.",
  "tika-abh02t0:712_3": "Tatthevāti chandasamādhipadhānasaṅkhāraiddhipādesu,",
  "tika-abh02t0:712_4": "catūsu chandādikesvevāti attho.",
  "tika-abh02t0:712_5": "“Chandavato ko samādhi na ijjhissatī”ti samādhibhāvanāmukhena bhāvitā samādhibhāvitā.",
  "tika-abh02t0:713_0": "Ettha panāti bhedakathāyaṃ abhedakathanato abhinavaṃ natthīti attho.",
  "tika-abh02t0:713_1": "Ye hi tayo dhammā abhedakathāyaṃ iddhiiddhipādotveva vuttā,",
  "tika-abh02t0:713_2": "te eva bhedakathāyaṃ iddhīpi honti iddhipādāpi,",
  "tika-abh02t0:713_3": "sesā iddhipādā evāti evaṃ abhinavābhāvaṃ dassento “chando samādhī”tiādimāha.",
  "tika-abh02t0:713_4": "Ime hi tayo…pe… na vinā,",
  "tika-abh02t0:713_5": "tasmā sesā sampayuttakā cattāro khandhā tesaṃ tiṇṇaṃ ijjhanena iddhi nāma bhaveyyuṃ,",
  "tika-abh02t0:713_6": "na attano sabhāvenāti te iddhipādā eva honti,",
  "tika-abh02t0:713_7": "na iddhīti evamidaṃ purimassa kāraṇabhāvena vuttanti veditabbaṃ.",
  "tika-abh02t0:713_8": "Atha vā tiṇṇaṃ iddhitā iddhipādatā ca vuttā,",
  "tika-abh02t0:713_9": "sesānañca iddhipādatāva,",
  "tika-abh02t0:713_10": "taṃ sabbaṃ sādhetuṃ “ime hi tayo…pe…",
  "tika-abh02t0:713_11": "na vinā”ti āha.",
  "tika-abh02t0:713_12": "Tena yasmā ijjhanti,",
  "tika-abh02t0:713_13": "tasmā iddhi.",
  "tika-abh02t0:713_14": "Ijjhamānā ca yasmā sampayuttakehi saheva ijjhanti, na vinā,",
  "tika-abh02t0:713_15": "tasmā sampayuttakā iddhipādā,",
  "tika-abh02t0:713_16": "tadantogadhattā pana te tayo dhammā iddhipādāpi hontīti dasseti.",
  "tika-abh02t0:713_17": "Sampayuttakānampi pana khandhānaṃ iddhibhāvapariyāyo atthīti dassetuṃ “sampayuttakā panā”tiādimāha.",
  "tika-abh02t0:713_18": "Catūsu khandhesu ekadesassa iddhitā,",
  "tika-abh02t0:713_19": "catunnampi “iddhiyā pādo iddhipādo”ti iminā atthena iddhipādatā,",
  "tika-abh02t0:713_20": "punapi catunnaṃ khandhānaṃ “iddhi eva pādo iddhipādo”ti iminā atthena iddhipādatā ca dassitā,",
  "tika-abh02t0:713_21": "na aññassāti katvā āha “na aññassa kassaci adhivacana”nti.",
  "tika-abh02t0:713_22": "Iminā “iddhi nāma anipphannā”ti idaṃ vādaṃ paṭisedheti.",
  "tika-abh02t0:714_0": "Paṭilābhapubbabhāgānaṃ paṭilābhasseva ca iddhiiddhipādatāvacanaṃ apubbanti katvā pucchati “kenaṭṭhena iddhi,",
  "tika-abh02t0:714_1": "kenaṭṭhena pādo”ti.",
  "tika-abh02t0:714_2": "Paṭilābho pubbabhāgo cāti vacanaseso.",
  "tika-abh02t0:714_3": "Upāyo ca upāyabhāveneva attano phalassa patiṭṭhā hotīti āha “patiṭṭhānaṭṭheneva pādo”ti.",
  "tika-abh02t0:714_4": "Chandoyeva…pe…",
  "tika-abh02t0:714_5": "vīmaṃsāva vīmaṃsiddhipādoti kathitaṃ,",
  "tika-abh02t0:714_6": "tasmā na cattāro khandhā iddhiyā samānakālikā nānākkhaṇikā vā iddhipādā,",
  "tika-abh02t0:714_7": "jeṭṭhakabhūtā pana chandādayo eva sabbattha iddhipādāti ayameva tesaṃ aṭṭhakathācariyānaṃ adhippāyo.",
  "tika-abh02t0:714_8": "Suttantabhājanīye hi abhidhammabhājanīye ca samādhivisesanavasena dassitānaṃ upāyabhūtānaṃ iddhipādānaṃ",
  "tika-abh02t0:714_9": "pākaṭakaraṇatthaṃ uttaracūḷabhājanīyaṃ vuttanti.",
  "tika-abh02t0:714_10": "Kecīti uttaravihāravāsitherā kira.",
  "tika-abh02t0:715_0": "Suttantabhājanīyavaṇṇanā niṭṭhitā.",
  "tika-abh02t0:716_0": "2. Abhidhammabhājanīyavaṇṇanā",
  "tika-abh02t0:717_0": "444.",
  "tika-abh02t0:717_1": "Abhidhammabhājanīye “iddhipādoti tathābhūtassa phasso…pe…",
  "tika-abh02t0:717_2": "paggāho avikkhepo”ti iddhiiddhipādatthadassanatthaṃ paggāhāvikkhepā vuttā,",
  "tika-abh02t0:717_3": "cittapaññā ca saṅkhipitvāti.",
  "tika-abh02t0:717_4": "Cattāri nayasahassāni vibhattānīti idaṃ sādhipativārānaṃ paripuṇṇānaṃ abhāvā vicāretabbaṃ.",
  "tika-abh02t0:717_5": "Na hi adhipatīnaṃ adhipatayo vijjanti,",
  "tika-abh02t0:717_6": "ekekasmiṃ pana iddhipādaniddese ekeko adhipativāro labbhatīti soḷasa soḷasa nayasatāni labbhanti.",
  "tika-abh02t0:718_0": "Abhidhammabhājanīyavaṇṇanā niṭṭhitā.",
  "tika-abh02t0:719_0": "3. Pañhapucchakavaṇṇanā",
  "tika-abh02t0:720_0": "Nanu ca cattāropi adhipatayo ekakkhaṇe labbhanti,",
  "tika-abh02t0:720_1": "aññamaññassa pana adhipatayo na bhavanti “cattāro iddhipādā na maggādhipatino”ti vuttattā.",
  "tika-abh02t0:720_2": "Rājaputtopamāpi hi etamatthaṃ dīpetīti? Na,",
  "tika-abh02t0:720_3": "ekakkhaṇe dutiyassa adhipatino abhāvato eva,",
  "tika-abh02t0:720_4": "“na maggādhipatino”ti vuttattā rājaputtopamā adhipatiṃ na karontīti imamevatthaṃ dīpeti,",
  "tika-abh02t0:720_5": "na adhipatīnaṃ sahabhāvaṃ.",
  "tika-abh02t0:720_6": "Taṃ kathaṃ jānitabbanti?",
  "tika-abh02t0:720_7": "Paṭikkhittattā.",
  "tika-abh02t0:720_8": "Adhipatipaccayaniddese hi aṭṭhakathāyaṃ vuttā “kasmā pana yathā hetupaccayaniddese ‘hetū hetusampayuttakāna’nti vuttaṃ,",
  "tika-abh02t0:720_9": "evamidha ‘adhipatī adhipatisampayuttakāna’nti avatvā ‘chandādhipati chandasampayuttakāna’ntiādinā nayena desanā katāti?",
  "tika-abh02t0:720_10": "Ekakkhaṇe abhāvato”ti.",
  "tika-abh02t0:720_11": "Sati ca catunnaṃ adhipatīnaṃ sahabhāve “ariyamaggasamaṅgissa vīmaṃsādhipateyyaṃ maggaṃ bhāventassā”ti",
  "tika-abh02t0:720_12": "visesanaṃ na kattabbaṃ siyā avīmaṃsādhipatikassa maggassa abhāvā.",
  "tika-abh02t0:720_13": "Chandādīnaṃ aññamaññādhipatikaraṇabhāve ca “vīmaṃsaṃ ṭhapetvā taṃsampayutto”tiādinā chandādīnaṃ vīmaṃsādhipatikattavacanaṃ na vattabbaṃ siyā.",
  "tika-abh02t0:720_14": "Tathā “cattāro ariyamaggā siyā maggādhipatino,",
  "tika-abh02t0:720_15": "siyā na vattabbā maggādhipatino”ti evamādīhipi adhipatīnaṃ sahabhāvo paṭikkhitto evāti.",
  "tika-abh02t0:721_0": "Pañhapucchakavaṇṇanā niṭṭhitā.",
  "tika-abh02t0:722_0": "Iddhipādavibhaṅgavaṇṇanā niṭṭhitā.",
  "tika-abh02t0:723_0": "10. Bojjhaṅgavibhaṅgo",
  "tika-abh02t0:724_0": "1. Suttantabhājanīyaṃ",
  "tika-abh02t0:725_0": "Paṭhamanayavaṇṇanā",
  "tika-abh02t0:726_0": "466. Patiṭṭhānāyūhanā oghataraṇasuttavaṇṇanāyaṃ –",
  "tika-abh02t0:727_0": "“Kilesavasena patiṭṭhānaṃ,",
  "tika-abh02t0:727_1": "abhisaṅkhāravasena āyūhanā.",
  "tika-abh02t0:727_2": "Tathā taṇhādiṭṭhīhi patiṭṭhānaṃ,",
  "tika-abh02t0:727_3": "avasesakilesābhisaṅkhārehi āyūhanā.",
  "tika-abh02t0:727_4": "Taṇhāvasena patiṭṭhānaṃ,",
  "tika-abh02t0:727_5": "diṭṭhivasena āyūhanā.",
  "tika-abh02t0:727_6": "Sassatadiṭṭhiyā patiṭṭhānaṃ,",
  "tika-abh02t0:727_7": "ucchedadiṭṭhiyā āyūhanā.",
  "tika-abh02t0:727_8": "Līnavasena patiṭṭhānaṃ,",
  "tika-abh02t0:727_9": "uddhaccavasena āyūhanā.",
  "tika-abh02t0:727_10": "Kāmasukhānuyogavasena patiṭṭhānaṃ,",
  "tika-abh02t0:727_11": "attakilamathānuyogavasena āyūhanā.",
  "tika-abh02t0:727_12": "Sabbākusalābhisaṅkhāravasena patiṭṭhānaṃ,",
  "tika-abh02t0:727_13": "sabbalokiyakusalābhisaṅkhāravasena āyūhanā”ti –",
  "tika-abh02t0:728_0": "Vuttesu pakāresu idha avuttānaṃ vasena veditabbā.",
  "tika-abh02t0:729_0": "Sammappavatte dhamme paṭisañcikkhati,",
  "tika-abh02t0:729_1": "upapattito ikkhati,",
  "tika-abh02t0:729_2": "tadākāro hutvā pavattatīti paṭisaṅkhānalakkhaṇo upekkhāsambojjhaṅgo.",
  "tika-abh02t0:729_3": "Evañca katvā “paṭisaṅkhā santiṭṭhanā gahaṇe majjhattatā”ti upekkhākiccādhimattatāya saṅkhārupekkhā vuttā.",
  "tika-abh02t0:729_4": "Anukkamanikkhepe payojanaṃ purimassa purimassa pacchimapacchimakāraṇabhāvo.",
  "tika-abh02t0:730_0": "467.",
  "tika-abh02t0:730_1": "Balavatī eva sati satisambojjhaṅgoti katvā balavabhāvadīpanatthaṃ paññā gahitā,",
  "tika-abh02t0:730_2": "na yassa kassaci sampadhāraṇasati,",
  "tika-abh02t0:730_3": "kusaluppattikāraṇassa pana saraṇaṃ satīti dassento “vattaṃ vā”tiādimāha.",
  "tika-abh02t0:730_4": "Vattasīse ṭhatvāti “aho vata me dhammaṃ suṇeyyuṃ,",
  "tika-abh02t0:730_5": "sutvā ca dhammaṃ pasīdeyyuṃ,",
  "tika-abh02t0:730_6": "pasannā ca me pasannākāraṃ kareyyu”nti evaṃcitto ahutvā “svākkhāto bhagavatā dhammo…pe… viññūhi,",
  "tika-abh02t0:730_7": "aho vata me dhammaṃ suṇeyyuṃ,",
  "tika-abh02t0:730_8": "sutvā ca dhammaṃ ājāneyyuṃ,",
  "tika-abh02t0:730_9": "ājānitvā ca pana tathatthāya paṭipajjeyyu”nti dhammasudhammataṃ paṭicca kāruññaṃ anuddayaṃ anukampaṃ",
  "tika-abh02t0:730_10": "upādāya mahākassapattherena viya bhāsitanti attho.",
  "tika-abh02t0:730_11": "Vimuttāyatanasīseti “na heva kho satthā,",
  "tika-abh02t0:730_12": "apica kho yathāsutaṃ yathāpariyattaṃ dhammaṃ vitthārena paresaṃ desessāmī”ti evaṃ vimuttikāraṇapadhānabhāve ṭhatvā.",
  "tika-abh02t0:730_13": "Cirakatavattādivasena taṃsamuṭṭhāpako arūpakoṭṭhāso vutto,",
  "tika-abh02t0:730_14": "bhāvatthattā eva vā katabhāsita-",
  "tika-abh02t0:730_15": "saddā kiriyābhūtassa arūpakoṭṭhāsassa vācakāti katvā āha “kāyaviññattiṃ…pe…",
  "tika-abh02t0:730_16": "koṭṭhāsa”nti.",
  "tika-abh02t0:731_0": "Bojjhaṅgasamuṭṭhāpakatā purimānaṃ channaṃ attano attano anantarikassa,",
  "tika-abh02t0:731_1": "paresaṃ sabbesaṃ vā taṃtaṃpariyāyena samuṭṭhāpanavasena yojetabbā.",
  "tika-abh02t0:731_2": "Kāmalokavaṭṭāmisāti taṇhā tadārammaṇā khandhāti vadanti,",
  "tika-abh02t0:731_3": "pañcakāmaguṇiko ca rāgo tadārammaṇañca kāmāmisaṃ,",
  "tika-abh02t0:731_4": "“sassato attā ca loko cā”tiādinā lokaggahaṇavasena pavatto sassatucchedasahagato rāgo tadārammaṇañca lokāmisaṃ,",
  "tika-abh02t0:731_5": "lokadhammā vā,",
  "tika-abh02t0:731_6": "vaṭṭassādavasena uppanno saṃsārajanako rāgo tadārammaṇañca vaṭṭāmisaṃ.",
  "tika-abh02t0:731_7": "Maggassa pubbabhāgattā pubbabhāgā.",
  "tika-abh02t0:732_0": "Paṭhamanayavaṇṇanā niṭṭhitā.",
  "tika-abh02t0:733_0": "Dutiyanayavaṇṇanā",
  "tika-abh02t0:734_0": "468- 469.",
  "tika-abh02t0:734_1": "Abhiññeyyā dhammā nāma “sabbe sattā āhāraṭṭhitikā,",
  "tika-abh02t0:734_2": "dve dhātuyo,",
  "tika-abh02t0:734_3": "tisso dhātuyo,",
  "tika-abh02t0:734_4": "cattāri ariyasaccāni,",
  "tika-abh02t0:734_5": "pañca vimuttāyatanāni,",
  "tika-abh02t0:734_6": "cha anuttariyāni,",
  "tika-abh02t0:734_7": "satta niddasavatthūni,",
  "tika-abh02t0:734_8": "aṭṭhābhibhāyatanāni,",
  "tika-abh02t0:734_9": "navānupubbavihārā,",
  "tika-abh02t0:734_10": "dasa nijjaravatthūnī”ti evaṃpabhedā dhammā, “sabbaṃ,",
  "tika-abh02t0:734_11": "bhikkhave,",
  "tika-abh02t0:734_12": "abhiññeyya”nti dassitā khandhādayo ca.",
  "tika-abh02t0:734_13": "Vānanti vinandhanaṃ bhavādīnaṃ,",
  "tika-abh02t0:734_14": "gamanaṃ vā piyarūpasātarūpesu.",
  "tika-abh02t0:735_0": "Caṅkamaṃ adhiṭṭhahantassa uppannavīriyaṃ vipassanāsahagatanti veditabbaṃ.",
  "tika-abh02t0:735_1": "Ettakenāti “lokiyalokuttaramissakā kathitā”ti ettāvatā.",
  "tika-abh02t0:735_2": "Lokiyanti vadanto na kilamatīti kāyaviññattisamuṭṭhāpakassa lokiyattā acodanīyoti attho.",
  "tika-abh02t0:735_3": "Alabbha…pe…",
  "tika-abh02t0:735_4": "paṭikkhittāti rūpāvacare alabbhamānakaṃ pītisambojjhaṅgaṃ upādāya labbhamānāpi avitakkaavicārā pīti paṭikkhittā,",
  "tika-abh02t0:735_5": "“pītisambojjhaṅgo”ti na vuttoti attho.",
  "tika-abh02t0:735_6": "Kāmāvacare vā alabbhamānakaṃ avitakkaavicāraṃ pītiṃ upādāya labbhamānakāva pītibojjhaṅgabhūtā paṭikkhittā,",
  "tika-abh02t0:735_7": "avitakkaavicāro pītisambojjhaṅgo na vuttoti attho.",
  "tika-abh02t0:736_0": "Ajjhattavimokkhanti ajjhattadhamme abhinivisitvā tato vuṭṭhitamaggo “ajjhattavimokkho”ti idha vuttoti adhippāyo.",
  "tika-abh02t0:736_1": "Na vāretabboti vipassanāpādakesu kasiṇādijhānesu satiādīnaṃ nibbedhabhāgiyattā na paṭikkhipitabboti attho.",
  "tika-abh02t0:736_2": "Anuddharantā pana vipassanā viya bodhiyā maggassa āsannakāraṇaṃ jhānaṃ na hoti,",
  "tika-abh02t0:736_3": "na ca tathā ekantikaṃ kāraṇaṃ,",
  "tika-abh02t0:736_4": "na ca vipassanākiccassa viya jhānakiccassa niṭṭhānaṃ maggoti katvā na uddharanti.",
  "tika-abh02t0:736_5": "Tattha kasiṇajjhānaggahaṇena tadāyattāni āruppānipi gahitānīti daṭṭhabbāni.",
  "tika-abh02t0:736_6": "Asubhajjhānānaṃ avacanaṃ avitakkāvicārassa adhippetattā.",
  "tika-abh02t0:737_0": "Dutiyanayavaṇṇanā niṭṭhitā.",
  "tika-abh02t0:738_0": "Tatiyanayavaṇṇanā",
  "tika-abh02t0:739_0": "470- 471.",
  "tika-abh02t0:739_1": "Tadaṅgasamucchedanissaraṇavivekanissitataṃ vatvā paṭippassaddhivivekanissitattassa avacanaṃ “satisambojjhaṅgaṃ",
  "tika-abh02t0:739_2": "bhāvetī”tiādinā idha bhāvetabbānaṃ bojjhaṅgānaṃ vuttattā.",
  "tika-abh02t0:739_3": "Bhāvitabojjhaṅgassa hi sacchikātabbā phalabojjhaṅgā abhidhammabhājanīye vuttāti. Vossagga-",
  "tika-abh02t0:739_4": "saddo pariccāgattho pakkhandanattho cāti vossaggassa duvidhatā vuttā.",
  "tika-abh02t0:739_5": "Yathāvuttenāti tadaṅgasamucchedappakārena tanninnabhāvārammaṇakaraṇappakārena ca.",
  "tika-abh02t0:739_6": "Pariṇāmentaṃ vipassanākkhaṇe,",
  "tika-abh02t0:739_7": "pariṇataṃ maggakkhaṇe.",
  "tika-abh02t0:740_0": "Tatiyanayavaṇṇanā niṭṭhitā.",
  "tika-abh02t0:741_0": "Suttantabhājanīyavaṇṇanā niṭṭhitā.",
  "tika-abh02t0:742_0": "2. Abhidhammabhājanīyavaṇṇanā",
  "tika-abh02t0:743_0": "472.",
  "tika-abh02t0:743_1": "Upekkhanavasenāti sabhāvaniddesataṃ dasseti,",
  "tika-abh02t0:743_2": "hāpanavaḍḍhanesu byāpāraṃ akatvā upapattito ikkhanavasenāti attho.",
  "tika-abh02t0:743_3": "Lokiyaupekkhanāya adhikā upekkhanā ajjhupekkhanāti ayamattho idha lokuttarā eva adhippetāti yuttoti.",
  "tika-abh02t0:744_0": "Abhidhammabhājanīyavaṇṇanā niṭṭhitā.",
  "tika-abh02t0:745_0": "Bojjhaṅgavibhaṅgavaṇṇanā niṭṭhitā.",
  "tika-abh02t0:746_0": "11. Maggaṅgavibhaṅgo",
  "tika-abh02t0:747_0": "2. Abhidhammabhājanīyavaṇṇanā",
  "tika-abh02t0:748_0": "490.",
  "tika-abh02t0:748_1": "Abhidhamme lokuttaracittabhājanīyepi “tasmiṃ kho pana samaye cattāro khandhā honti…pe…",
  "tika-abh02t0:748_2": "aṭṭhaṅgiko maggo hotī”ti vuttattā idhāpi abhidhammabhājanīye abhidhammānurūpaṃ desanaṃ karonto “aṭṭhaṅgiko maggo”ti ariyopapadataṃ na karoti.",
  "tika-abh02t0:749_0": "493.",
  "tika-abh02t0:749_1": "Tasmiṃ samayeti lokiyakālena etesaṃ atirekakiccaṃ dasseti.",
  "tika-abh02t0:749_2": "Viratiuppādanena micchāvācādīni puggalaṃ pajahāpentīti sammādiṭṭhādīni pañca “kārāpakaṅgānī”ti vuttāni.",
  "tika-abh02t0:749_3": "Sammāvācādikiriyā hi virati,",
  "tika-abh02t0:749_4": "tañca etāni kārāpentīti.",
  "tika-abh02t0:749_5": "Virativasenāti viramaṇakiriyāvasena,",
  "tika-abh02t0:749_6": "na kārāpakabhāvena kattubhāvena cāti attho. Imaṃ…pe…",
  "tika-abh02t0:749_7": "kiccātirekataṃ dassetunti lokuttarakkhaṇepi imāneva pañca sammāvācādittayassa ekakkhaṇe kārāpakānīti dassetunti attho.",
  "tika-abh02t0:749_8": "Micchādiṭṭhādikā dasa,",
  "tika-abh02t0:749_9": "tappaccayā akusalā ca dasāti vīsati akusalapakkhiyā,",
  "tika-abh02t0:749_10": "sammādiṭṭhādikā dasa,",
  "tika-abh02t0:749_11": "tappaccayā ca kusalā dasāti vīsati kusalapakkhiyā ca mahācattārīsakasutte vuttāti tassa etaṃ nāmaṃ.",
  "tika-abh02t0:750_0": "Puññabhāgiyāti puññakoṭṭhāse bhavā,",
  "tika-abh02t0:750_1": "puññābhisaṅkhārekadesabhūtāti attho.",
  "tika-abh02t0:750_2": "Khandhopadhiṃ vipaccati,",
  "tika-abh02t0:750_3": "tattha vā vipaccatīti upadhivepakkā.",
  "tika-abh02t0:751_0": "Pañcaṅgikamaggaṃ uddisitvā tattha ekekaṃ pucchitvā tassa tasseva samayavavatthānaṃ katvā vissajjanaṃ",
  "tika-abh02t0:751_1": "“pāṭiyekkaṃ pucchitvā pāṭiyekkaṃ vissajjana”nti vuttaṃ.",
  "tika-abh02t0:751_2": "Saha pana pucchitvā pañcannampi samayavavatthānaṃ katvā vissajjane “tattha katamā sammādiṭṭhiyā paññā”tiādiko",
  "tika-abh02t0:751_3": "paṭiniddeso ekato vissajjanapaṭiniddesattā na pāṭiyekkaṃ pucchāvissajjanaṃ nāma hotīti.",
  "tika-abh02t0:751_4": "Tattha pañcaṅgikavāre eva pāṭiyekkaṃ pucchāvissajjanaṃ sammādiṭṭhādīsu kārāpakaṅgesu ekekamukhāya bhāvanāya magguppattiṃ sandhāya katanti veditabbaṃ.",
  "tika-abh02t0:751_5": "Vācādīni hi pubbasuddhiyā sijjhanti,",
  "tika-abh02t0:751_6": "na maggassa upacārenāti.",
  "tika-abh02t0:752_0": "Abhidhammabhājanīyavaṇṇanā niṭṭhitā.",
  "tika-abh02t0:753_0": "Maggaṅgavibhaṅgavaṇṇanā niṭṭhitā.",
  "tika-abh02t0:754_0": "12. Jhānavibhaṅgo",
  "tika-abh02t0:755_0": "1. Suttantabhājanīyaṃ",
  "tika-abh02t0:756_0": "Mātikāvaṇṇanā",
  "tika-abh02t0:757_0": "508.",
  "tika-abh02t0:757_1": "Jhānassa pubbabhāgakaraṇīyasampadā pātimokkhasaṃvarādi.",
  "tika-abh02t0:757_2": "Asubhānussatiyo lokuttarajjhānāni ca ito bahiddhā natthīti sabbappakāra-",
  "tika-abh02t0:757_3": "ggahaṇaṃ karoti,",
  "tika-abh02t0:757_4": "suññā parappavādā samaṇebhīti vacanena samaṇabhāvakarapubbabhāgakaraṇīyasampadāsampannassapi abhāvaṃ dasseti.",
  "tika-abh02t0:757_5": "Sikkhāpadesu nāmakāyādivasena vuttesu vacanānatikkamavasena sikkhitabbesu,",
  "tika-abh02t0:757_6": "avītikkamanaviraticetanāsaṅkhātesu vā sikkhākoṭṭhāsesu paripūraṇavasena sikkhitabbesu sā sā bhikkhusikkhādikā",
  "tika-abh02t0:757_7": "sikkhāpadekadesabhūtā sikkhitabbāti āha “sikkhāpadesūti idamassa sikkhitabbadhammaparidīpana”nti.",
  "tika-abh02t0:758_0": "Santosādivasena itarītarasantosaṃ,",
  "tika-abh02t0:758_1": "tassa ca vaṇṇavāditaṃ,",
  "tika-abh02t0:758_2": "aladdhā ca aparitassanaṃ,",
  "tika-abh02t0:758_3": "laddhā ca agadhitaparibhoganti ete guṇe dasseti.",
  "tika-abh02t0:758_4": "Jhānabhāvanāya kārakoti paridīpanaṃ kārakabhāvaparidīpanaṃ.",
  "tika-abh02t0:758_5": "Araññantiādinā senāsanassa pabhedaṃ,",
  "tika-abh02t0:758_6": "appasaddantiādinā nirādīnavataṃ,",
  "tika-abh02t0:758_7": "paṭisallānasāruppanti ānisaṃsaṃ dīpetīti āha “senāsanappabhede…pe…",
  "tika-abh02t0:758_8": "paridīpana”nti.",
  "tika-abh02t0:759_0": "Mātikāvaṇṇanā niṭṭhitā.",
  "tika-abh02t0:760_0": "Niddesavaṇṇanā",
  "tika-abh02t0:761_0": "509.",
  "tika-abh02t0:761_1": "Kammatthehi diṭṭhi-",
  "tika-abh02t0:761_2": "saddādīhi sāsanaṃ vuttanti “diṭṭhattā diṭṭhī”tiādi vuttaṃ.",
  "tika-abh02t0:761_3": "Sabhāvaṭṭhenāti aviparītaṭṭhena.",
  "tika-abh02t0:761_4": "Sikkhiyamāno kāyādīni vineti,",
  "tika-abh02t0:761_5": "na aññathāti āha “sikkhitabbaṭṭhena vinayo”ti,",
  "tika-abh02t0:761_6": "vinayo vā sikkhitabbāni sikkhāpadāni,",
  "tika-abh02t0:761_7": "khandhattayaṃ sikkhitabbanti vinayo viyāti vinayoti dasseti.",
  "tika-abh02t0:761_8": "Satthu anusāsanadānabhūtaṃ sikkhattayanti āha “anusiṭṭhidānavasenā”ti.",
  "tika-abh02t0:762_0": "Sammādiṭṭhipaccayattāti sammādiṭṭhiyā paccayattā.",
  "tika-abh02t0:762_1": "Tisso hi sikkhā sikkhantassa sammādiṭṭhi paripūratīti.",
  "tika-abh02t0:762_2": "“Tasmātiha tvaṃ bhikkhu ādimeva visodhehi kusalesu dhammesu,",
  "tika-abh02t0:762_3": "ko cādi kusalānaṃ dhammānaṃ?",
  "tika-abh02t0:762_4": "Sīlañca suvisuddhaṃ diṭṭhi ca ujukā”ti vacanato sammādiṭṭhipubbaṅgamaṃ sikkhattayaṃ.",
  "tika-abh02t0:762_5": "Etasmiñca atthadvaye phalakāraṇopacārehi sikkhattayaṃ “diṭṭhī”ti vuttaṃ,",
  "tika-abh02t0:762_6": "kusaladhammehi vā attano ekadesabhūtehīti adhippāyo.",
  "tika-abh02t0:762_7": "Bhagavato vinayanakiriyattā vinayo sikkhattayaṃ,",
  "tika-abh02t0:762_8": "taṃ pana vinayanaṃ dhammeneva avisamasabhāvena,",
  "tika-abh02t0:762_9": "desanādhammena vā pavattaṃ,",
  "tika-abh02t0:762_10": "na daṇḍādināti “dhammavinayo”ti vuttaṃ.",
  "tika-abh02t0:763_0": "Anavajjadhammatthanti paramānavajjanibbānatthaṃ,",
  "tika-abh02t0:763_1": "akuppacetovimuttiatthaṃ vā.",
  "tika-abh02t0:763_2": "Dhammesu abhiññeyyādīsu abhijānanādikāraṇaṃ sikkhattayanti taṃ “dhammavinayo”ti vuttaṃ.",
  "tika-abh02t0:763_3": "“Imissā imasmi”nti punappunaṃ vuccamānaṃ niyamakaraṇaṃ hoti, eva-",
  "tika-abh02t0:763_4": "saddalopo vā katoti adhippāyenāha “niyamo kato”ti.",
  "tika-abh02t0:764_0": "510.",
  "tika-abh02t0:764_1": "Bhikkhukoti anaññatthena ka-",
  "tika-abh02t0:764_2": "kārena padaṃ vaḍḍhitanti “bhikkhanadhammatāyā”ti atthamāha.",
  "tika-abh02t0:764_3": "Bhikkhakoti pana pāṭhe bhikkhatīti bhikkhakoti attho.",
  "tika-abh02t0:764_4": "Jallikaṃ rajamissaṃ malaṃ,",
  "tika-abh02t0:764_5": "amissaṃ malameva.",
  "tika-abh02t0:764_6": "Bhinnapaṭadharoti nibbacanaṃ bhinnapaṭadhare bhikkhu-",
  "tika-abh02t0:764_7": "saddassa niruḷhattā vuttaṃ.",
  "tika-abh02t0:765_0": "Yassa bhāvetabbo pahātabbo ca odhi avasiṭṭho atthi,",
  "tika-abh02t0:765_1": "so odhiso,",
  "tika-abh02t0:765_2": "arahā pana tadabhāvā odhirahitoti “anodhiso kilesānaṃ pahānā bhikkhū”ti vutto. Odhi-",
  "tika-abh02t0:765_3": "saddo vā ekadese niruḷhoti sabbamaggā sabbakilesā ca arahatā bhāvitā pahīnā ca “odhī”ti na vuccanti.",
  "tika-abh02t0:765_4": "Pahānāti idañca nibbacanaṃ bhedanapariyāyavasena vuttanti veditabbaṃ.",
  "tika-abh02t0:766_0": "Sekkhotiādinā bhikkhu-",
  "tika-abh02t0:766_1": "saddena vuccamānaṃ atthaṃ guṇavasena dasseti,",
  "tika-abh02t0:766_2": "heṭṭhā pana “samaññāya paṭiññāyā”ti paññāyanavasena,",
  "tika-abh02t0:766_3": "“bhikkhatī”tiādinā nibbacanavasena dassito.",
  "tika-abh02t0:767_0": "Sekkho bhikkhūti satta sekkhā kathitā,",
  "tika-abh02t0:767_1": "bhinnattā pāpakānaṃ…pe…",
  "tika-abh02t0:767_2": "bhikkhūti khīṇāsavova kathitoti idaṃ dvayaṃ “sekkhoti puthujjanakalyāṇakena saddhiṃ satta ariyā,",
  "tika-abh02t0:767_3": "bhinnattāti iminā pana cattāro phalaṭṭhā”ti iminā dvayena na sameti,",
  "tika-abh02t0:767_4": "tadidaṃ nippariyāyadassanaṃ vuttanti veditabbaṃ.",
  "tika-abh02t0:767_5": "“Sesaṭṭhānesu puthujjanakalyāṇakādayo kathitā”ti vuttaṃ,",
  "tika-abh02t0:767_6": "nanu paṭiññāya bhikkhusīlopi vuttoti? Vutto,",
  "tika-abh02t0:767_7": "na pana idhādhippeto sabbappakārajjhānanibbattakassa adhippetattā.",
  "tika-abh02t0:768_0": "Bhagavato vacanaṃ upasampadākammakaraṇassa kāraṇattā ṭhānaṃ,",
  "tika-abh02t0:768_1": "tadanurūpaṃ ṭhānārahaṃ,",
  "tika-abh02t0:768_2": "anūnañattianussāvanaṃ uppaṭipāṭiyā ca avuttanti attho.",
  "tika-abh02t0:769_0": "511.",
  "tika-abh02t0:769_1": "Nippariyāyato sīlaṃ samādānaviratiavītikkamanaviratibhāvatoti adhippāyo.",
  "tika-abh02t0:769_2": "Anabhijjhādīni sandhāya cetasikasīlassa pariyāyasīlatā vuttā.",
  "tika-abh02t0:769_3": "Nagaravaḍḍhakī vatthuvijjācariyoti vadanti.",
  "tika-abh02t0:769_4": "Catubbidho āhāro asitādīni,",
  "tika-abh02t0:769_5": "bhakkhitabbabhuñjitabbalehitabbacubitabbāni vā.",
  "tika-abh02t0:770_0": "Pātimokkhasaṃvarena upeto pihitindriyo hoti tiṇṇaṃ sucaritānaṃ indriyasaṃvarāhārattā,",
  "tika-abh02t0:770_1": "pātimokkhasaṃvaro vā indriyasaṃvarassa upanissayo hoti.",
  "tika-abh02t0:770_2": "Iti pātimokkhasaṃvarena pihitindriyo “pātimokkhasaṃvarasaṃvuto”ti vutto.",
  "tika-abh02t0:770_3": "Iminā adhippāyena “saṃvuto”ti etassa pihitindriyoti atthamāha.",
  "tika-abh02t0:770_4": "Pātimokkhena ca saṃvarena cāti idaṃ pātimokkhato aññaṃ sīlaṃ kāyikaavītikkamādiggahaṇena gahitanti iminā adhippāyena vuttanti daṭṭhabbaṃ.",
  "tika-abh02t0:770_5": "Dutiyo panattho dvinnampi ekatthataṃ sandhāya vutto.",
  "tika-abh02t0:771_0": "513.",
  "tika-abh02t0:771_1": "Sabbampi dussīlyanti iminā abhijjhādayo ca gahitāti sandhāyāha “manasāpi ācarati eva,",
  "tika-abh02t0:771_2": "tasmā taṃ dassetu”nti.",
  "tika-abh02t0:771_3": "Tatthāti kāyikavītikkamādivasena vuttesu anācāresu.",
  "tika-abh02t0:771_4": "Garubhaṇḍavissajjanamāpajjatīti thullaccayaṃ āpajjatīti attho.",
  "tika-abh02t0:772_0": "Aropimoti saṅghikabhūmiyaṃ uṭṭhito vutto.",
  "tika-abh02t0:772_1": "Phātikammanti garubhaṇḍantarabhūtaṃ kammaṃ.",
  "tika-abh02t0:772_2": "Daṇḍakammanti yathāvuttaṃ hatthakammamāha.",
  "tika-abh02t0:772_3": "Sināyanti etenāti sinānaṃ, cuṇṇādi.",
  "tika-abh02t0:773_0": "Saccālīkena piyavādī “cāṭū”ti vuccati,",
  "tika-abh02t0:773_1": "cāṭuṃ attānaṃ icchatīti cāṭukāmo,",
  "tika-abh02t0:773_2": "tassa bhāvo cāṭukamyatā.",
  "tika-abh02t0:773_3": "Muggasūpassa appavisanaṭṭhānaṃ nāma natthi sabbāhārehi aviruddhattāti adhippāyo.",
  "tika-abh02t0:773_4": "Paribhaṭati dhāreti,",
  "tika-abh02t0:773_5": "poseti vāti paribhaṭo,",
  "tika-abh02t0:773_6": "atha vā parivārabhūto bhaṭo sevako paribhaṭo.",
  "tika-abh02t0:774_0": "Bhaṇḍāgārikakammaṃ gihīnaṃ kariyamānaṃ vuttaṃ.",
  "tika-abh02t0:774_1": "Piṇḍatthaṃ paṭipiṇḍadānaṃ,",
  "tika-abh02t0:774_2": "piṇḍaṃ datvā paṭipiṇḍaggahaṇaṃ vā piṇḍapaṭipiṇḍaṃ.",
  "tika-abh02t0:774_3": "Saṅghabhogacetiyabhogānaṃ ayoniso vicāraṇaṃ saṅghuppādacetiyuppādapaṭṭhapanaṃ,",
  "tika-abh02t0:774_4": "attano santake viya paṭipajjananti keci.",
  "tika-abh02t0:775_0": "514.",
  "tika-abh02t0:775_1": "Gāvo caranti etthāti gocaro,",
  "tika-abh02t0:775_2": "gocaro viyāti gocaro,",
  "tika-abh02t0:775_3": "abhiṇhaṃ caritabbaṭṭhānaṃ.",
  "tika-abh02t0:775_4": "Gāvo vā cakkhādīni indriyāni,",
  "tika-abh02t0:775_5": "tehi caritabbaṭṭhānaṃ gocaro.",
  "tika-abh02t0:775_6": "Ayutto gocaro agocaroti tadañño yutto “gocaro”ti vutto.",
  "tika-abh02t0:776_0": "Vā-saddo vidhunanatthopi hotīti katvā āha “viniddhutakibbisāni vā”ti.",
  "tika-abh02t0:777_0": "515.",
  "tika-abh02t0:777_1": "Avarā pacchimā mattā etesanti oramattakāni.",
  "tika-abh02t0:777_2": "Saṃyamakaraṇīyānīti kāyavācāsaṃyamamattena kattabbapaṭikammāni,",
  "tika-abh02t0:777_3": "vikkhipitabbāni vā.",
  "tika-abh02t0:777_4": "“Puna na evaṃ karomī”ti cittena saṃvaramattena,",
  "tika-abh02t0:777_5": "indriyasaṃvareneva vā karaṇīyāni saṃvarakaraṇīyāni.",
  "tika-abh02t0:777_6": "Divivihārajanapadavāsī divivihāravāsī.",
  "tika-abh02t0:777_7": "Manassa adhiṭṭhānameva adhiṭṭhānāvikammaṃ.",
  "tika-abh02t0:777_8": "Desanā idha “vuṭṭhānāvikamma”nti adhippetā.",
  "tika-abh02t0:777_9": "Tattha “cittuppādakaraṇīyāni manasikārapaṭibaddhānī”ti vacanato pātimokkhasaṃvaravisuddhatthaṃ anatikkamanīyāni",
  "tika-abh02t0:777_10": "anāpattigamanīyāni vajjāni vuttānīti ācariyassa adhippāyo.",
  "tika-abh02t0:777_11": "Catubbidhassāti attānuvādaparānuvādadaṇḍaduggatibhayassa.",
  "tika-abh02t0:778_0": "516.",
  "tika-abh02t0:778_1": "“Idha bhikkhū”ti bhikkhu eva adhippetoti sandhāya “sesasikkhā pana atthuddhāravasena sikkhā-",
  "tika-abh02t0:778_2": "saddassa atthadassanatthaṃ vuttā”ti āha.",
  "tika-abh02t0:778_3": "Bhikkhuggahaṇaṃ pana aggaparisāmukhena sabbajjhānanibbattakānaṃ catunnampi parisānaṃ dassanatthaṃ kataṃ.",
  "tika-abh02t0:778_4": "Guṇato vā bhikkhu adhippetoti sabbāpi sikkhā idhādhippetāti daṭṭhabbā.",
  "tika-abh02t0:778_5": "Sabbena sikkhāsamādānenāti ettha yena samādānena sabbāpi sikkhā samādinnā honti,",
  "tika-abh02t0:778_6": "taṃ ekampi sabbasamādānakiccakarattā sabbasamādānaṃ nāma hoti,",
  "tika-abh02t0:778_7": "anekesu pana vattabbameva natthi.",
  "tika-abh02t0:778_8": "Sabbena sikkhitabbākārenāti avītikkamadesanāvuṭṭhānavattacaraṇādiākārena.",
  "tika-abh02t0:778_9": "Vītikkamanavasena sesassapi nissesatākaraṇaṃ sandhāya “bhinnassapī”tiādimāha.",
  "tika-abh02t0:779_0": "519.",
  "tika-abh02t0:779_1": "Āvaraṇīyehi cittaparisodhanabhāvanā jāgariyānuyogoti katvā āha “bhāvana”nti.",
  "tika-abh02t0:779_2": "Suppapariggāhakanti “suppapariggāhakaṃ nāma idaṃ ito pubbe ito parañca natthi,",
  "tika-abh02t0:779_3": "ayametassa paccayo”tiādinā pariggāhakaṃ.",
  "tika-abh02t0:780_0": "520- 521.",
  "tika-abh02t0:780_1": "Yuttoti ārambhamāno.",
  "tika-abh02t0:780_2": "Sātaccaṃ nepakkañca pavattayamāno jāgariyānuyogaṃ anuyutto hotīti sambandhaṃ dasseti.",
  "tika-abh02t0:781_0": "522.",
  "tika-abh02t0:781_1": "Lokiyāyapi…pe…",
  "tika-abh02t0:781_2": "āhāti idaṃ vipassanābhāvanāya satipaṭṭhānādayo ekasmiṃ ārammaṇe saha nappavattanti,",
  "tika-abh02t0:781_3": "pavattamānānipi indriyabalāni bojjhaṅgesveva antogadhāni honti.",
  "tika-abh02t0:781_4": "Pītisambojjhaṅgaggahaṇena hi tadupanissayabhūtaṃ saddhindriyaṃ saddhābalañca gahitameva hoti “saddhūpanisaṃ pāmojja”nti vuttattā.",
  "tika-abh02t0:781_5": "Maggaṅgāni pañceva vipassanākkhaṇe pavattantīti imamatthaṃ sandhāya vuttanti daṭṭhabbaṃ.",
  "tika-abh02t0:782_0": "523.",
  "tika-abh02t0:782_1": "Samantato, sammā,",
  "tika-abh02t0:782_2": "samaṃ vā sātthakādipajānanaṃ sampajānaṃ,",
  "tika-abh02t0:782_3": "tadeva sampajaññaṃ.",
  "tika-abh02t0:782_4": "Tenāti satisampayuttattā eva uddese avuttāpi sati niddese “sato”ti iminā vuttāti adhippāyo.",
  "tika-abh02t0:783_0": "Sātthakānaṃ abhikkamādīnaṃ sampajānanaṃ sātthakasampajaññaṃ.",
  "tika-abh02t0:783_1": "Evaṃ sappāyasampajaññaṃ.",
  "tika-abh02t0:783_2": "Abhikkamādīsu pana bhikkhācāragocare aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.",
  "tika-abh02t0:783_3": "Abhikkamādīsu asammuyhanameva sampajaññaṃ asammohasampajaññaṃ.",
  "tika-abh02t0:784_0": "Dve kathāti vacanakaraṇākaraṇakathā na kathitapubbā.",
  "tika-abh02t0:784_1": "Vacanaṃ karomi eva,",
  "tika-abh02t0:784_2": "tasmā subbacattā paṭivacanaṃ demīti attho.",
  "tika-abh02t0:785_0": "Kammaṭṭhānasīsenevāti kammaṭṭhānaggeneva,",
  "tika-abh02t0:785_1": "kammaṭṭhānaṃ padhānaṃ katvā evāti attho.",
  "tika-abh02t0:785_2": "Tena “pattampi acetana”ntiādinā vakkhamānaṃ kammaṭṭhānaṃ,",
  "tika-abh02t0:785_3": "yathāparihariyamānaṃ vā avijahitvāti dasseti.",
  "tika-abh02t0:785_4": "“Tasmā”ti etassa “dhammakathā kathetabbāyevāti vadantī”ti etena sambandho.",
  "tika-abh02t0:785_5": "Bhayeti paracakkādibhaye.",
  "tika-abh02t0:786_0": "Avasesaṭṭhāneti yāguaggahitaṭṭhāne.",
  "tika-abh02t0:786_1": "Ṭhānacaṅkamanamevāti adhiṭṭhātabbiriyāpathavasena vuttaṃ,",
  "tika-abh02t0:786_2": "na bhojanādikāle avassaṃ kattabbanisajjāyapi paṭikkhepavasena.",
  "tika-abh02t0:787_0": "Thero dārucīriyo –",
  "tika-abh02t0:788_0": "“Tasmātiha te, bāhiya,",
  "tika-abh02t0:788_1": "evaṃ sikkhitabbaṃ.",
  "tika-abh02t0:788_2": "Diṭṭhe diṭṭhamattaṃ bhavissati,",
  "tika-abh02t0:788_3": "sute mute viññāte.",
  "tika-abh02t0:788_4": "Yato kho te, bāhiya,",
  "tika-abh02t0:788_5": "diṭṭhe diṭṭhamattaṃ bhavissati,",
  "tika-abh02t0:788_6": "sute mute viññāte viññātamattaṃ bhavissati,",
  "tika-abh02t0:788_7": "tato tvaṃ, bāhiya, na tena,",
  "tika-abh02t0:788_8": "yato tvaṃ, bāhiya, na tena.",
  "tika-abh02t0:788_9": "Tato tvaṃ, bāhiya,",
  "tika-abh02t0:788_10": "na tattha,",
  "tika-abh02t0:788_11": "yato tvaṃ, bāhiya,",
  "tika-abh02t0:788_12": "na tattha.",
  "tika-abh02t0:788_13": "Tato tvaṃ, bāhiya,",
  "tika-abh02t0:788_14": "nevidha na huraṃ na ubhayamantarena.",
  "tika-abh02t0:788_15": "Esevanto dukkhassā”ti –",
  "tika-abh02t0:789_0": "Ettakena arahattaṃ sacchākāsi.",
  "tika-abh02t0:790_0": "Khāṇuādipariharaṇatthaṃ,",
  "tika-abh02t0:790_1": "patiṭṭhitapādapariharaṇatthaṃ vā passena haraṇaṃ vītiharaṇanti vadanti.",
  "tika-abh02t0:790_2": "Yāva patiṭṭhitapādo,",
  "tika-abh02t0:790_3": "tāva āharaṇaṃ atiharaṇaṃ,",
  "tika-abh02t0:790_4": "tato paraṃ haraṇaṃ vītiharaṇanti ayaṃ vā etesaṃ viseso.",
  "tika-abh02t0:790_5": "Avīcinti nirantaraṃ.",
  "tika-abh02t0:791_0": "Paṭhamajavanepi…pe…",
  "tika-abh02t0:791_1": "na hotīti idaṃ pañcaviññāṇavīthiyaṃ itthipurisoti rajjanādīnaṃ abhāvaṃ sandhāya vuttaṃ.",
  "tika-abh02t0:791_2": "Tattha hi āvajjanavoṭṭhabbanānaṃ ayoniso āvajjanavoṭṭhabbanavasena iṭṭhe itthirūpādimhi lobho,",
  "tika-abh02t0:791_3": "aniṭṭhe ca paṭigho uppajjati.",
  "tika-abh02t0:791_4": "Manodvāre pana itthipurisoti rajjanādi hoti,",
  "tika-abh02t0:791_5": "tassa pañcadvārajavanaṃ mūlaṃ,",
  "tika-abh02t0:791_6": "yathāvuttaṃ vā sabbaṃ bhavaṅgādi.",
  "tika-abh02t0:791_7": "Evaṃ manodvārajavanassa mūlavasena mūlapariññā vuttā.",
  "tika-abh02t0:791_8": "Āgantukatāvakālikatā pana pañcadvārajavanasseva apubbatittaratāvasena.",
  "tika-abh02t0:791_9": "Maṇisappo sīhaḷadīpe vijjamānā ekā sappajātīti vadanti.",
  "tika-abh02t0:791_10": "Calananti kampanaṃ.",
  "tika-abh02t0:792_0": "Atiharatīti yāva mukhā āharati.",
  "tika-abh02t0:792_1": "Vītiharatīti tato yāva kucchi,",
  "tika-abh02t0:792_2": "tāva harati,",
  "tika-abh02t0:792_3": "kucchigataṃ vā passato harati.",
  "tika-abh02t0:792_4": "Allattañca anupāletīti vāyuādīhi ativisosanaṃ yathā na hoti,",
  "tika-abh02t0:792_5": "tathā pāleti.",
  "tika-abh02t0:792_6": "Ābhujatīti pariyesanajjhoharaṇajiṇṇājiṇṇatādiṃ āvajjeti,",
  "tika-abh02t0:792_7": "vijānātīti attho.",
  "tika-abh02t0:792_8": "Taṃtaṃvijānananipphādakoyeva hi payogo “sammāpayogo”ti vuttoti.",
  "tika-abh02t0:792_9": "Atha vā “sammāpaṭipattimāgamma abbhantare attā nāma koci bhujanako natthī”tiādinā vijānanaṃ ābhujanaṃ.",
  "tika-abh02t0:793_0": "Aṭṭhāneti manussāmanussapariggahite ayutte ṭhāne khettadevāyatanādike.",
  "tika-abh02t0:793_1": "Tumbato veḷunāḷiādiudakabhājanato.",
  "tika-abh02t0:793_2": "Tanti chaḍḍitaṃ udakaṃ.",
  "tika-abh02t0:794_0": "Gateti gamaneti pubbe abhikkamapaṭikkamaggahaṇena gamanepi purato pacchato ca kāyassa atiharaṇaṃ vuttanti idha gamanameva gahitanti veditabbaṃ,",
  "tika-abh02t0:794_1": "vakkhamāno vā etesaṃ viseso.",
  "tika-abh02t0:795_0": "Ettakenāti kammaṭṭhānaṃ avissajjetvā catunnaṃ iriyāpathānaṃ pavattanavacanamattena gocarasampajaññaṃ na pākaṭaṃ hotīti attho.",
  "tika-abh02t0:795_1": "Evaṃ pana sutte kammaṭṭhānaṃ avibhūtaṃ hotīti caṅkamanaṭṭhānanisajjāsu eva pavatte pariggaṇhantassa sutte pavattā apākaṭā hontīti attho.",
  "tika-abh02t0:796_0": "Kāyādikiriyāmayattā āvajjanakiriyāsamuṭṭhitattā ca javanaṃ,",
  "tika-abh02t0:796_1": "sabbampi vā chadvārappavattaṃ kiriyāmayapavattaṃ nāma,",
  "tika-abh02t0:796_2": "dutiyajjhānaṃ vacīsaṅkhāravirahā “tuṇhībhāvo”ti vuccati.",
  "tika-abh02t0:797_0": "526.",
  "tika-abh02t0:797_1": "Upāsanaṭṭhānanti issāsānaṃ viya upāsanassa sikkhāyogakaraṇassa kammaṭṭhānaupāsanassa ṭhānanti attho.",
  "tika-abh02t0:797_2": "Tameva hi atthaṃ dassetuṃ “yogapatha”nti āhāti.",
  "tika-abh02t0:797_3": "Sīsaṃ dhovatīti icchādāsabyā bhujissataṃ ñāpayati,",
  "tika-abh02t0:797_4": "micchāpaṭipannehi vā pakkhittaṃ ayasarajaṃ dhovati.",
  "tika-abh02t0:798_0": "529.",
  "tika-abh02t0:798_1": "Vinayapariyāyena adinnādānapārājike āgataṃ.",
  "tika-abh02t0:798_2": "Suttantapariyāyena āraññakasikkhāpade “pañcadhanusatikaṃ pacchima”nti āgataṃ āraññikaṃ bhikkhuṃ sandhāya.",
  "tika-abh02t0:798_3": "Na hi so vinayapariyāyike araññe vasanato “āraññako pantasenāsano”ti sutte vuttoti.",
  "tika-abh02t0:799_0": "530.",
  "tika-abh02t0:799_1": "“Nitumba”ntipi “nadīkuñja”ntipi yaṃ vadanti,",
  "tika-abh02t0:799_2": "taṃ kandaranti apabbatapadesepi vidugganadīnivattanapadesaṃ kandaranti dasseti.",
  "tika-abh02t0:800_0": "531. Bhājetvā dassitanti etena bhājetabbataṃ ante niddesassa kāraṇaṃ dasseti.",
  "tika-abh02t0:801_0": "533.",
  "tika-abh02t0:801_1": "Rahassa kiriyā rahassaṃ,",
  "tika-abh02t0:801_2": "taṃ arahati tassa yogganti rāhasseyyakaṃ.",
  "tika-abh02t0:801_3": "Vicittā hi taddhitāti.",
  "tika-abh02t0:801_4": "Rahasi vā sādhu rahassaṃ,",
  "tika-abh02t0:801_5": "tassa yoggaṃ rāhasseyyakaṃ.",
  "tika-abh02t0:802_0": "536. Paṇihitoti suṭṭhu ṭhapito.",
  "tika-abh02t0:803_0": "537.",
  "tika-abh02t0:803_1": "Pariggahitaniyyānanti pariggahitaniyyānasabhāvaṃ,",
  "tika-abh02t0:803_2": "kāyādīsu suṭṭhu pavattiyā niyyānasabhāvayuttanti attho.",
  "tika-abh02t0:803_3": "Kāyādipariggahaṇaṃ ñāṇaṃ vā pariggaho, taṃ-",
  "tika-abh02t0:803_4": "sampayuttatāya pariggahitaṃ niyyānabhūtaṃ upaṭṭhānaṃ katvāti attho.",
  "tika-abh02t0:804_0": "542- 543.",
  "tika-abh02t0:804_1": "Vikārappattiyāti cittassa vikārāpattibhāvenāti attho.",
  "tika-abh02t0:804_2": "Sabbasaṅgāhikavasenāti sattasaṅkhāragatasabbakodhasaṅgāhikavasena.",
  "tika-abh02t0:804_3": "Sabbasaṅgahaṇañca samucchedappahānassapi adhippetattā katanti veditabbaṃ.",
  "tika-abh02t0:805_0": "546.",
  "tika-abh02t0:805_1": "Idaṃ sandhāyāti “dve dhammā”ti sandhāya.",
  "tika-abh02t0:805_2": "Ekavacanena “thinamiddha”nti uddisitvāpi niddese “santā”ti vacanabhedo,",
  "tika-abh02t0:805_3": "bahuvacanaṃ katanti attho.",
  "tika-abh02t0:805_4": "Nirodhasantatāyāti vacanaṃ aṅgasantatāya,",
  "tika-abh02t0:805_5": "sabhāvasantatāya vā santatānivāraṇatthaṃ.",
  "tika-abh02t0:806_0": "550.",
  "tika-abh02t0:806_1": "Thinamiddhavikāravirahā tappaṭipakkhasaññā ālokasaññā nāma hoti.",
  "tika-abh02t0:806_2": "Teneva vuttaṃ “ayaṃ saññā ālokā hotī”ti.",
  "tika-abh02t0:807_0": "553.",
  "tika-abh02t0:807_1": "“Vantattā muttattā”tiādīni,",
  "tika-abh02t0:807_2": "“ālokā hotī”tiādīni ca “cattattātiādīnī”ti vuttāni. Ādi-",
  "tika-abh02t0:807_3": "saddena vā dvinnampi niddesapadāni saṅgahetvā tattha yāni yesaṃ vevacanāni,",
  "tika-abh02t0:807_4": "tāneva sandhāya “aññamaññavevacanānī”ti vuttanti daṭṭhabbaṃ.",
  "tika-abh02t0:807_5": "Paṭimuñcatoti etena sārambhaṃ abhibhavaṃ dasseti.",
  "tika-abh02t0:807_6": "Nirāvaraṇā hutvā ābhujati sampajānātīti nirāvaraṇābhogā,",
  "tika-abh02t0:807_7": "taṃsabhāvattā vivaṭā.",
  "tika-abh02t0:808_0": "556.",
  "tika-abh02t0:808_1": "“Vikālo nu kho,",
  "tika-abh02t0:808_2": "na nu kho”ti anicchayatāya katavatthujjhācāramūlako vippaṭisāro vatthujjhācāro kāraṇavohārena vuttoti daṭṭhabbo.",
  "tika-abh02t0:809_0": "562.",
  "tika-abh02t0:809_1": "Kilissantīti kilesentīti atthaṃ vadanti,",
  "tika-abh02t0:809_2": "sadarathabhāvena sayameva vā kilissanti.",
  "tika-abh02t0:809_3": "Na hi te uppajjamānā kilesarahitā uppajjantīti.",
  "tika-abh02t0:810_0": "564. Idheva ca vibhaṅge “upeto hotī”tiādi tattha tattha vuttameva.",
  "tika-abh02t0:811_0": "588.",
  "tika-abh02t0:811_1": "Niddesavasenāti “tattha katamā upekkhā?",
  "tika-abh02t0:811_2": "Yā upekkhā”tiādiniddesavasena.",
  "tika-abh02t0:811_3": "“Imāya upekkhāya upeto hotī”tiādi paṭiniddesavasenāti vadanti.",
  "tika-abh02t0:811_4": "“Tattha katamā…pe…",
  "tika-abh02t0:811_5": "imāya upekkhāya upeto hotī”ti etena puggalo niddiṭṭho hoti,",
  "tika-abh02t0:811_6": "“samupeto”tiādinā paṭiniddiṭṭho.",
  "tika-abh02t0:811_7": "Yāva vā “samannāgato”ti padaṃ,",
  "tika-abh02t0:811_8": "tāva niddiṭṭho,",
  "tika-abh02t0:811_9": "“tena vuccati upekkhako”ti iminā paṭiniddiṭṭhoti tesaṃ vasena niddesapaṭiniddesā yojetabbā.",
  "tika-abh02t0:811_10": "Pakārenāti upekkhāya “upekkhanā”tiādidhammappakārena “upeto samupeto”tiādipuggalappakārena ca upekkhakasaddassa atthaṃ ṭhapento paṭṭhapenti.",
  "tika-abh02t0:811_11": "“Upekkhā”ti etassa atthassa “upekkhanā”ti kāraṇaṃ.",
  "tika-abh02t0:811_12": "Upekkhanāvasena hi upekkhāti.",
  "tika-abh02t0:811_13": "Tathā “upeto samupeto”ti etesaṃ “upāgato samupāgato”ti kāraṇanti evaṃ dhammapuggalavasena tassa tassatthassa kāraṇaṃ dassentā vivaranti,",
  "tika-abh02t0:811_14": "“upekkhako”ti imasseva vā atthassa “imāya upekkhāya upeto hotī”tiādinā kāraṇaṃ dassentā.",
  "tika-abh02t0:811_15": "“Upekkhanā ajjhupekkhanā samupeto”tiādinā byañjanānaṃ vibhāgaṃ dassentā vibhajanti.",
  "tika-abh02t0:811_16": "Upekkhaka-",
  "tika-abh02t0:811_17": "saddantogadhāya vā upekkhāya tasseva ca upekkhaka-",
  "tika-abh02t0:811_18": "saddassa visuṃ atthavacanaṃ “yā upekkhā upekkhanā”tiādinā,",
  "tika-abh02t0:811_19": "“imāya upekkhāya upeto hotī”tiādinā ca byañjanavibhāgo.",
  "tika-abh02t0:811_20": "Sabbathā aññātatā nikujjhitabhāvo,",
  "tika-abh02t0:811_21": "kenaci pakārena viññātepi niravasesaparicchindanābhāvo gambhīrabhāvo.",
  "tika-abh02t0:812_0": "602.",
  "tika-abh02t0:812_1": "Uparibhūmippattiyāti idaṃ “rūpasaññānaṃ samatikkamā”ti ettheva yojetabbaṃ.",
  "tika-abh02t0:812_2": "Viññāṇañcāyatanādīnipi vā ākāsānañcāyatanādīnaṃ uparibhūmiyoti sabbatthāpi na na yujjati.",
  "tika-abh02t0:813_0": "610.",
  "tika-abh02t0:813_1": "Viññāṇañcāyatananiddese “anantaṃ viññāṇanti taṃyeva ākāsaṃ viññāṇena phuṭaṃ manasi karoti anantaṃ pharati,",
  "tika-abh02t0:813_2": "tena vuccati anantaṃ viññāṇa”nti ettha viññāṇenāti etaṃ upayogatthe karaṇavacanaṃ,",
  "tika-abh02t0:813_3": "taṃyeva ākāsaṃ phuṭaṃ viññāṇaṃ manasi karotīti kira aṭṭhakathāyaṃ vuttaṃ.",
  "tika-abh02t0:813_4": "Ayaṃ vā etassa attho –",
  "tika-abh02t0:813_5": "taṃyeva ākāsaṃ phuṭaṃ viññāṇaṃ viññāṇañcāyatanaviññāṇena manasi karotīti.",
  "tika-abh02t0:813_6": "Ayaṃ panattho yutto –",
  "tika-abh02t0:813_7": "taṃyeva ākāsaṃ viññāṇena phuṭaṃ tena gahitākāraṃ manasi karoti,",
  "tika-abh02t0:813_8": "evaṃ taṃ viññāṇaṃ anantaṃ pharatīti.",
  "tika-abh02t0:813_9": "Yañhi ākāsaṃ paṭhamāruppasamaṅgī viññāṇena anantaṃ pharati,",
  "tika-abh02t0:813_10": "taṃ pharaṇākārasahitameva viññāṇaṃ manasikaronto dutiyāruppasamaṅgī anantaṃ pharatīti vuccatīti.",
  "tika-abh02t0:814_0": "615.",
  "tika-abh02t0:814_1": "Taṃyeva viññāṇaṃ abhāvetīti yaṃ pubbe “anantaṃ viññāṇa”nti manasi kataṃ,",
  "tika-abh02t0:814_2": "taṃyevāti attho.",
  "tika-abh02t0:814_3": "Tasseva hi ārammaṇabhūtaṃ paṭhamena viya rūpanimittaṃ tatiyenāruppena abhāvetīti.",
  "tika-abh02t0:815_0": "Niddesavaṇṇanā niṭṭhitā.",
  "tika-abh02t0:816_0": "Suttantabhājanīyavaṇṇanā niṭṭhitā.",
  "tika-abh02t0:817_0": "2. Abhidhammabhājanīyavaṇṇanā",
  "tika-abh02t0:818_0": "623.",
  "tika-abh02t0:818_1": "Abhidhammabhājanīye pañcakanayadassane “pañca jhānānī”ti ca,",
  "tika-abh02t0:818_2": "“tattha katamaṃ paṭhamaṃ jhāna”nti ca ādinā uddhaṭaṃ.",
  "tika-abh02t0:818_3": "Uddhaṭānaṃyeva catunnaṃ paṭhamatatiyacatutthapañcamajjhānānaṃ dassanato,",
  "tika-abh02t0:818_4": "dutiyasseva visesadassanato ca.",
  "tika-abh02t0:819_0": "Abhidhammabhājanīyavaṇṇanā niṭṭhitā.",
  "tika-abh02t0:820_0": "3. Pañhapucchakavaṇṇanā",
  "tika-abh02t0:821_0": "640.",
  "tika-abh02t0:821_1": "Lokuttarāpanetthāti etesu tīsujhānesu “lokuttarā siyā appamāṇārammaṇā”ti evaṃ koṭṭhāsikā pana maggakāle,",
  "tika-abh02t0:821_2": "phalakāle vā lokuttarabhūtā evāti adhippāyo.",
  "tika-abh02t0:821_3": "Paricchinnākāsakasiṇālokakasiṇānāpānabrahmavihāracatutthāni sabbatthapādakacatutthe saṅgahitānīti daṭṭhabbāni.",
  "tika-abh02t0:822_0": "Buddhapaccekabuddhakhīṇāsavā maggaṃ bhāvayiṃsu,",
  "tika-abh02t0:822_1": "phalaṃ sacchikariṃsūti,",
  "tika-abh02t0:822_2": "bhāvessanti sacchikarissantīti ca heṭṭhimamaggaphalānaṃ vasena vuttanti veditabbaṃ.",
  "tika-abh02t0:822_3": "Kusalato terasasu hi catutthesu ayaṃ kathā pavattā,",
  "tika-abh02t0:822_4": "na ca kusalacatutthena arahattamaggaphalāni daṭṭhuṃ sakkoti.",
  "tika-abh02t0:823_0": "“Kiriyato terasanna”nti ettha lokuttaracatutthaṃ kiriyaṃ natthīti “dvādasanna”nti vattabbaṃ,",
  "tika-abh02t0:823_1": "kusalato vā terasasu sekkhaphalacatutthaṃ antogadhaṃ katvā “kiriyato terasanna”nti asekkhacatutthena saha vadatīti veditabbaṃ.",
  "tika-abh02t0:823_2": "Sabbatthapādakañcettha khīṇāsavānaṃ yāni abhiññādīni santi,",
  "tika-abh02t0:823_3": "tesaṃ sabbesaṃ pādakattā sabbatthapādakanti daṭṭhabbaṃ.",
  "tika-abh02t0:823_4": "Na hi tesaṃ vaṭṭaṃ atthīti.",
  "tika-abh02t0:823_5": "Paricchannākāsakasiṇacatutthādīni viya vā navattabbatāya sabbatthapādakasamānattā sabbatthapādakatā daṭṭhabbā.",
  "tika-abh02t0:824_0": "Manosaṅkhārā nāma saññāvedanā,",
  "tika-abh02t0:824_1": "cattāropi vā khandhā.",
  "tika-abh02t0:824_2": "Nimittaṃ ārabbhāti ettha “nimittaṃ nibbānañcā”ti vattabbaṃ.",
  "tika-abh02t0:825_0": "“Ajjhatto dhammo ajjhattassa dhammassa ārammaṇapaccayena paccayo”ti ettha “ajjhattā khandhā iddhividhañāṇassa",
  "tika-abh02t0:825_1": "pubbenivāsānussatiñāṇassa yathākammūpagañāṇassa anāgataṃsañāṇassa āvajjanāya ārammaṇapaccayena paccayo”ti",
  "tika-abh02t0:825_2": "vuttattā na cetopariyañāṇaṃ viya yathākammūpagañāṇaṃ parasantānagatameva jānāti,",
  "tika-abh02t0:825_3": "sasantānagatampi pana apākaṭaṃ rūpaṃ dibbacakkhu viya apākaṭaṃ kammaṃ vibhāveti.",
  "tika-abh02t0:825_4": "Tenāha “attano kammajānanakāle”ti.",
  "tika-abh02t0:826_0": "Pañhapucchakavaṇṇanā niṭṭhitā.",
  "tika-abh02t0:827_0": "Jhānavibhaṅgavaṇṇanā niṭṭhitā.",
  "tika-abh02t0:828_0": "13. Appamaññāvibhaṅgo",
  "tika-abh02t0:829_0": "1. Suttantabhājanīyavaṇṇanā",
  "tika-abh02t0:830_0": "642.",
  "tika-abh02t0:830_1": "Sabbadhīti disādesodhinā anodhisopharaṇaṃ vuttaṃ,",
  "tika-abh02t0:830_2": "sabbattatāya sabbāvantanti sattodhinā.",
  "tika-abh02t0:830_3": "Tenāha “anodhiso dassanattha”nti. Tathā-",
  "tika-abh02t0:830_4": "saddo iti-",
  "tika-abh02t0:830_5": "saddo vā na vuttoti “mettāsahagatena cetasā”ti etassa anuvattakaṃ taṃ dvayaṃ tassa pharaṇantarādiṭṭhānaṃ aṭṭhānanti katvā na vuttaṃ,",
  "tika-abh02t0:830_6": "puna “mettāsahagatena cetasā”ti vuttanti attho.",
  "tika-abh02t0:831_0": "643.",
  "tika-abh02t0:831_1": "Hirottappānupālitā mettā na parihāyati āsannasapattassa rāgassa sinehassa ca vipattiyā anuppattitoti adhippāyo.",
  "tika-abh02t0:832_0": "645.",
  "tika-abh02t0:832_1": "Adhimuñcitvāti suṭṭhu pasāretvāti attho.",
  "tika-abh02t0:832_2": "Taṃ dassento “adhikabhāvenā”tiādimāha,",
  "tika-abh02t0:832_3": "balavatā vā adhimokkhena adhimuccitvā.",
  "tika-abh02t0:833_0": "648.",
  "tika-abh02t0:833_1": "Heṭṭhā vuttoyevāti “sabbena sabbaṃ sabbathā sabba”nti etesaṃ “sabbena sikkhāsamādānena sabbaṃ sikkhaṃ,",
  "tika-abh02t0:833_2": "sabbena sikkhitabbākārena sabbaṃ sikkha”nti ca jhānavibhaṅge attho vutto.",
  "tika-abh02t0:833_3": "Idha pana sabbena avadhinā attasamatāya sabbasattayuttatāya ca sabbaṃ lokaṃ,",
  "tika-abh02t0:833_4": "sabbāvadhidisādipharaṇākārehi sabbaṃ lokanti ca attho yujjati.",
  "tika-abh02t0:834_0": "650.",
  "tika-abh02t0:834_1": "Paccatthikavighātavasenāti mettādīnaṃ āsannadūrapaccatthikānaṃ rāgabyāpādādīnaṃ vighātavasena.",
  "tika-abh02t0:834_2": "Yaṃ appamāṇaṃ,",
  "tika-abh02t0:834_3": "so averoti so averabhāvoti ayaṃ vā tassa atthoti.",
  "tika-abh02t0:835_0": "653. Nirayādi gati, caṇḍālādi kulaṃ, annādīnaṃ alābhitā bhogo. Ādi-saddena dubbaṇṇatādi gahitaṃ.",
  "tika-abh02t0:836_0": "Suttantabhājanīyavaṇṇanā niṭṭhitā.",
  "tika-abh02t0:837_0": "3. Pañhapucchakavaṇṇanā",
  "tika-abh02t0:838_0": "699.",
  "tika-abh02t0:838_1": "Imasmiṃ pana…pe…",
  "tika-abh02t0:838_2": "kathitāti iminā imasmiṃ vibhaṅge kathitānaṃ lokiyabhāvameva dassento khandhavibhaṅgādīhi visesetīti na",
  "tika-abh02t0:838_3": "aññattha lokuttarānaṃ appamaññānaṃ kathitatā anuññātā hoti.",
  "tika-abh02t0:839_0": "Pañhapucchakavaṇṇanā niṭṭhitā.",
  "tika-abh02t0:840_0": "Appamaññāvibhaṅgavaṇṇanā niṭṭhitā.",
  "tika-abh02t0:841_0": "14. Sikkhāpadavibhaṅgo",
  "tika-abh02t0:842_0": "1. Abhidhammabhājanīyavaṇṇanā",
  "tika-abh02t0:843_0": "703.",
  "tika-abh02t0:843_1": "Patiṭṭhānaṭṭhenāti sampayogavasena upanissayavasena ca okāsabhāvena.",
  "tika-abh02t0:843_2": "Piṭṭhapūvaodanakiṇṇanānāsambhāre pakkhipitvā madditvā katā surā nāma.",
  "tika-abh02t0:843_3": "Madhukādipupphapanasādiphalaucchumuddikādinānāsambhārānaṃ rasā ciraparivāsitā merayaṃ nāma,",
  "tika-abh02t0:843_4": "āsavoti attho.",
  "tika-abh02t0:844_0": "704. Taṃsampayuttattāti viratisampayuttattā, viraticetanāsampayuttattā vā.",
  "tika-abh02t0:845_0": "Kammapathā evāti asabbasādhāraṇesu jhānādikoṭṭhāsesu kammapathakoṭṭhāsikā evāti attho.",
  "tika-abh02t0:845_1": "Surāpānampi “surāpānaṃ,",
  "tika-abh02t0:845_2": "bhikkhave,",
  "tika-abh02t0:845_3": "āsevitaṃ…pe…",
  "tika-abh02t0:845_4": "nirayasaṃvattanika”nti visuṃ kammapathabhāvena āgatanti vadanti.",
  "tika-abh02t0:845_5": "Evaṃ sati ekādasa kammapathā siyuṃ,",
  "tika-abh02t0:845_6": "tasmāssa yathāvuttesveva kammapathesu upakārakattasabhāgattavasena anupaveso daṭṭhabbo.",
  "tika-abh02t0:846_0": "Sattaitthipurisārammaṇatā tathāgahitasaṅkhārārammaṇatāya daṭṭhabbā.",
  "tika-abh02t0:846_1": "“Pañca sikkhāpadā parittārammaṇā”ti hi vuttaṃ.",
  "tika-abh02t0:846_2": "“Sabbāpi hi etā vītikkamitabbavatthuṃ ārammaṇaṃ katvā veracetanāhi eva viramantī”ti ca vakkhatīti.",
  "tika-abh02t0:847_0": "Gorūpasīlako pakatibhaddo.",
  "tika-abh02t0:847_1": "Kākaṇikamattassa atthāyātiādi lobhavasena musākathane vuttaṃ.",
  "tika-abh02t0:847_2": "Dosavasena musākathane ca niṭṭhappatto saṅghabhedo gahito.",
  "tika-abh02t0:847_3": "Dosavasena parassa byasanatthāya musākathane pana tassa tassa guṇavasena appasāvajjamahāsāvajjatā yojetabbā,",
  "tika-abh02t0:847_4": "mandādhimattabyasanicchāvasena ca.",
  "tika-abh02t0:847_5": "Nissaggiyathāvaravijjāmayiddhimayā sāhatthikāṇattikesveva pavisantīti dve eva gahitā.",
  "tika-abh02t0:848_0": "Pañcapi kammapathā evāti cetanāsaṅkhātaṃ pariyāyasīlaṃ sandhāya vuttaṃ,",
  "tika-abh02t0:848_1": "viratisīlaṃ pana maggakoṭṭhāsikanti.",
  "tika-abh02t0:848_2": "Tesaṃ panāti sesasīlānaṃ.",
  "tika-abh02t0:849_0": "712.",
  "tika-abh02t0:849_1": "“Koṭṭhāsabhāvenā”ti vuttaṃ,",
  "tika-abh02t0:849_2": "“patiṭṭhānabhāvenā”ti pana vattabbaṃ.",
  "tika-abh02t0:849_3": "Ettha pana sikkhāpadavāre pahīnapañcābhabbaṭṭhānassa arahato viramitabbaverassa sabbathā abhāvā kiriyesu viratiyo na santīti na uddhaṭā,",
  "tika-abh02t0:849_4": "sekkhānaṃ pana pahīnapañcaverattepi taṃsabhāgatāya verabhūtānaṃ akusalānaṃ veranidānānaṃ lobhādīnañca sabbhāvā viratīnaṃ uppatti na na bhavissati.",
  "tika-abh02t0:849_5": "Akusalasamuṭṭhitāni ca kāyakammādīni tesaṃ kāyaduccaritādīni verāneva,",
  "tika-abh02t0:849_6": "tehi ca tesaṃ viratiyo honteva,",
  "tika-abh02t0:849_7": "yato naphalabhūtassapi uparimaggattayassa aṭṭhaṅgikatā hoti.",
  "tika-abh02t0:849_8": "Sikkhāvāre ca abhāvetabbatāya phaladhammāpi na sikkhitabbā,",
  "tika-abh02t0:849_9": "nāpi sikkhitasikkhassa uppajjamānā kiriyadhammāti na keci abyākatā sikkhāti uddhaṭā.",
  "tika-abh02t0:850_0": "Abhidhammabhājanīyavaṇṇanā niṭṭhitā.",
  "tika-abh02t0:851_0": "2. Pañhapucchakavaṇṇanā",
  "tika-abh02t0:852_0": "714. Sampattavirativasenāti sampatte paccuppanne ārammaṇe yathāviramitabbato virativasenāti attho.",
  "tika-abh02t0:853_0": "Pañhapucchakavaṇṇanā niṭṭhitā.",
  "tika-abh02t0:854_0": "Sikkhāpadavibhaṅgavaṇṇanā niṭṭhitā.",
  "tika-abh02t0:855_0": "15. Paṭisambhidāvibhaṅgo",
  "tika-abh02t0:856_0": "1. Suttantabhājanīyaṃ",
  "tika-abh02t0:857_0": "1. Saṅgahavāravaṇṇanā",
  "tika-abh02t0:858_0": "718.",
  "tika-abh02t0:858_1": "Eseva nayoti saṅkhepena dassetvā tameva nayaṃ vitthārato dassetuṃ “dhammappabhedassa hī”tiādimāha.",
  "tika-abh02t0:858_2": "Niruttipaṭibhānappabhedā tabbisayānaṃ atthādīnaṃ paccayuppannādibhedehi bhinditvā veditabbā.",
  "tika-abh02t0:859_0": "“Yaṃ kiñci paccayasamuppanna”nti etena saccahetudhammapaccayākāravāresu āgatāni dukkhādīni gahitāni.",
  "tika-abh02t0:859_1": "Saccapaccayākāravāresu nibbānaṃ,",
  "tika-abh02t0:859_2": "pariyattivāre bhāsitattho,",
  "tika-abh02t0:859_3": "abhidhammabhājanīye vipāko kiriyañcāti evaṃ pāḷiyaṃ vuttānameva vasena pañca atthā veditabbā,",
  "tika-abh02t0:859_4": "tathā dhammā ca.",
  "tika-abh02t0:860_0": "Vidahatīti nibbattakahetuādīnaṃ sādhāraṇaṃ nibbacanaṃ,",
  "tika-abh02t0:860_1": "tadatthaṃ pana vibhāvetumāha “pavatteti ceva pāpeti cā”ti.",
  "tika-abh02t0:860_2": "Tesu purimo attho maggavajjesu daṭṭhabbo.",
  "tika-abh02t0:860_3": "Bhāsitampi hi avabodhanavasena atthaṃ pavattetīti.",
  "tika-abh02t0:860_4": "Maggo pana nibbānaṃ pāpetīti tasmiṃ pacchimo.",
  "tika-abh02t0:861_0": "Dhammaniruttābhilāpeti ettha dhamma-",
  "tika-abh02t0:861_1": "saddo sabhāvavācakoti katvā āha “yā sabhāvaniruttī”ti,",
  "tika-abh02t0:861_2": "aviparītaniruttīti attho.",
  "tika-abh02t0:861_3": "Tassā abhilāpeti tassā niruttiyā avacanabhūtāya paññattiyā abhilāpeti keci vaṇṇayanti.",
  "tika-abh02t0:861_4": "Evaṃ sati paññatti abhilapitabbā,",
  "tika-abh02t0:861_5": "na vacananti āpajjati,",
  "tika-abh02t0:861_6": "na ca vacanato aññaṃ abhilapitabbaṃ uccāretabbaṃ atthi,",
  "tika-abh02t0:861_7": "athāpi phassādivacanehi bodhetabbaṃ abhilapitabbaṃ siyā,",
  "tika-abh02t0:861_8": "evaṃ sati atthadhammavajjaṃ tehi bodhetabbaṃ na vijjatīti tesaṃ niruttibhāvo āpajjati.",
  "tika-abh02t0:861_9": "“Phassoti ca sabhāvanirutti,",
  "tika-abh02t0:861_10": "phassaṃ phassāti na sabhāvaniruttī”ti dassitovāyamattho,",
  "tika-abh02t0:861_11": "na ca avacanaṃ evaṃpakāraṃ atthi,",
  "tika-abh02t0:861_12": "tasmā vacanabhūtāya eva tassā sabhāvaniruttiyā abhilāpe uccāraṇeti attho daṭṭhabbo.",
  "tika-abh02t0:862_0": "Taṃ sabhāvaniruttiṃ saddaṃ ārammaṇaṃ katvā paccavekkhantassa tasmiṃ sabhāvaniruttābhilāpe pabhedagataṃ",
  "tika-abh02t0:862_1": "ñāṇaṃ niruttipaṭisambhidāti vuttattā niruttisaddārammaṇāya sotaviññāṇavīthiyā parato manodvāre niruttipaṭisambhidā",
  "tika-abh02t0:862_2": "pavattatīti vadanti.",
  "tika-abh02t0:862_3": "“Niruttipaṭisambhidā paccuppannārammaṇā”ti ca vacanaṃ saddaṃ gahetvā pacchā jānanaṃ sandhāya vuttanti.",
  "tika-abh02t0:862_4": "Evaṃ pana aññasmiṃ paccuppannārammaṇe aññaṃ paccuppannārammaṇanti vuttanti āpajjati.",
  "tika-abh02t0:862_5": "Yathā pana dibbasotañāṇaṃ manussāmanussādisaddappabhedanicchayassa paccayabhūtaṃ taṃ taṃ saddavibhāvakaṃ,",
  "tika-abh02t0:862_6": "evaṃ sabhāvāsabhāvaniruttinicchayassa paccayabhūtaṃ paccuppannasabhāvaniruttisaddārammaṇaṃ taṃvibhāvakañāṇaṃ",
  "tika-abh02t0:862_7": "niruttipaṭisambhidāti vuccamāne na pāḷivirodho hoti.",
  "tika-abh02t0:862_8": "Taṃ sabhāvaniruttiṃ saddaṃ ārammaṇaṃ katvā paccavekkhantassāti ca paccuppannasaddārammaṇaṃ paccavekkhaṇaṃ pavattayantassāti na na sakkā vattuṃ.",
  "tika-abh02t0:862_9": "Tampi hi ñāṇaṃ sabhāvaniruttiṃ vibhāventaṃyeva taṃtaṃsaddapaccavekkhaṇānantaraṃ taṃtaṃpabhedanicchayahetuttā",
  "tika-abh02t0:862_10": "niruttiṃ bhindantaṃ paṭivijjhantameva uppajjatīti ca pabhedagatampi hotīti.",
  "tika-abh02t0:862_11": "Sabhāvaniruttīti māgadhabhāsā adhippetāti tato aññaṃ sakkaṭanāmādisaddaṃ sandhāya “aññaṃ panā”ti āha.",
  "tika-abh02t0:862_12": "Byañjananti nipātapadamāha.",
  "tika-abh02t0:863_0": "Kathitaṃ aṭṭhakathāyaṃ.",
  "tika-abh02t0:863_1": "Bodhimaṇḍa-",
  "tika-abh02t0:863_2": "saddo paṭhamābhisambuddhaṭṭhāne eva daṭṭhabbo,",
  "tika-abh02t0:863_3": "na yattha katthaci bodhirukkhassa patiṭṭhitaṭṭhāne.",
  "tika-abh02t0:863_4": "Suvaṇṇasalākanti seṭṭhasalākaṃ,",
  "tika-abh02t0:863_5": "dhammadesanatthaṃ salākaṃ gahetvāti attho,",
  "tika-abh02t0:863_6": "na paṭisambhidāyaṃ ṭhitena pavāritaṃ,",
  "tika-abh02t0:863_7": "tasmā paṭisambhidāto aññeneva pakārena jānitabbato na sakkaṭabhāsājānanaṃ paṭisambhidākiccanti adhippāyo.",
  "tika-abh02t0:864_0": "Idaṃ kathitanti māgadhabhāsāya sabhāvaniruttitāñāpanatthaṃ idaṃ idāni vattabbaṃ kathitanti attho.",
  "tika-abh02t0:864_1": "Chaddantavāraṇa -",
  "tika-abh02t0:864_2": "tittirajātakādīsu tiracchānesu ca māgadhabhāsā ussannā,",
  "tika-abh02t0:864_3": "na oṭṭakādibhāsā sakkaṭaṃ vā.",
  "tika-abh02t0:865_0": "Tatthāti māgadhasesabhāsāsu.",
  "tika-abh02t0:865_1": "Sesā parivattanti ekantena kālantare aññathā honti vinassanti ca.",
  "tika-abh02t0:865_2": "Māgadhā pana katthaci kadāci parivattantīpi na sabbattha sabbadā sabbathā ca parivattati,",
  "tika-abh02t0:865_3": "kappavināsepi tiṭṭhatiyevāti “ayamevekā na parivattatī”ti āha.",
  "tika-abh02t0:865_4": "Papañcoti cirāyananti attho.",
  "tika-abh02t0:865_5": "Buddhavacanameva cetassa visayo,",
  "tika-abh02t0:865_6": "teneva “nelaṅgo setapacchādo”ti gāthaṃ pucchito citto gahapati “‘kiṃ nu kho etaṃ, bhante,",
  "tika-abh02t0:865_7": "bhagavatā bhāsita’nti?",
  "tika-abh02t0:865_8": "‘Evaṃ gahapatī’ti. ‘Tena hi, bhante,",
  "tika-abh02t0:865_9": "muhuttaṃ āgametha,",
  "tika-abh02t0:865_10": "yāvassa atthaṃ pekkhāmī”’ti āhāti vadanti.",
  "tika-abh02t0:866_0": "Sabbatthakañāṇanti atthādīsu ñāṇaṃ.",
  "tika-abh02t0:866_1": "Tañhi sabbesu tesu tīsu catūsupi vā pavattattā,",
  "tika-abh02t0:866_2": "kusalakiriyabhūtāya paṭibhānapaṭisambhidāya dhammatthabhāvato tīsu eva vā pavattattā “sabbatthakañāṇa”nti vuttaṃ.",
  "tika-abh02t0:866_3": "Imāni ñāṇāni idamatthajotakānīti sātthakānaṃ paccavekkhitabbattā sabbo attho etassātipi sabbatthakaṃ,",
  "tika-abh02t0:866_4": "sabbasmiṃ khittanti vā.",
  "tika-abh02t0:866_5": "Sekkhe pavattā arahattappattiyā visadā hontīti vadanti.",
  "tika-abh02t0:866_6": "Pubbayogo viya pana arahattappatti arahatopi paṭisambhidāvisadatāya paccayo na na hotīti pañcannampi",
  "tika-abh02t0:866_7": "yathāyogaṃ sekkhāsekkhapaṭisambhidāvisadattakāraṇatā yojetabbā.",
  "tika-abh02t0:867_0": "Pucchāya parato pavattā kathāti katvā aṭṭhakathā “paripucchā”ti vuttā.",
  "tika-abh02t0:867_1": "Paṭipattiṃ pūretabbaṃ maññissantīti paṭipattigarutāya lābhaṃ hīḷentena satasahassagghanakampi kambalaṃ",
  "tika-abh02t0:867_2": "vāsiyā koṭṭetvā paribhaṇḍakaraṇaṃ mayā kataṃ āvajjitvā lābhagaruno pariyattidharā dhammakathikāva bhavituṃ",
  "tika-abh02t0:867_3": "na maññissantīti vuttaṃ hoti.",
  "tika-abh02t0:867_4": "Ettha ca therassa kaṅkhuppattiyā pubbe avisadataṃ dassetvā arahattappattassa pañhavissajjanena arahattappattiyā visadatā dassitā.",
  "tika-abh02t0:867_5": "Tissatthero anantaraṃ vutto tissatthero evāti vadanti.",
  "tika-abh02t0:868_0": "Pabhedo nāma maggehi adhigatānaṃ paṭisambhidānaṃ pabhedagamanaṃ.",
  "tika-abh02t0:868_1": "Adhigamo tehi paṭilābho,",
  "tika-abh02t0:868_2": "tasmā so lokuttaro,",
  "tika-abh02t0:868_3": "pabhedo kāmāvacaro daṭṭhabbo.",
  "tika-abh02t0:868_4": "Na pana tathāti yathā adhigamassa balavapaccayo hoti,",
  "tika-abh02t0:868_5": "na tathā pabhedassāti attho.",
  "tika-abh02t0:868_6": "Idāni pariyattiyādīnaṃ adhigamassa balavapaccayattābhāvaṃ,",
  "tika-abh02t0:868_7": "pubbayogassa ca balavapaccayattaṃ dassento “pariyattisavanaparipucchā hī”tiādimāha.",
  "tika-abh02t0:868_8": "Tattha paṭisambhidā nāma natthīti paṭisambhidādhigamo natthīti adhippāyo.",
  "tika-abh02t0:868_9": "Idāni yaṃ vuttaṃ hoti,",
  "tika-abh02t0:868_10": "taṃ dassento “ime panā”tiādimāha.",
  "tika-abh02t0:868_11": "Pubbayogādhigamā hi dvepi visadakāraṇāti “pubbayogo pabhedassa balavapaccayo hotī”ti vuttanti.",
  "tika-abh02t0:869_0": "Saṅgahavāravaṇṇanā niṭṭhitā.",
  "tika-abh02t0:870_0": "2. Saccavārādivaṇṇanā",
  "tika-abh02t0:871_0": "719.",
  "tika-abh02t0:871_1": "Hetuvāre kālattayepi hetuphaladhammā “atthā”ti vuttā,",
  "tika-abh02t0:871_2": "tesañca hetudhammā “dhammā”ti,",
  "tika-abh02t0:871_3": "dhammavāre veneyyavasena atītānañca saṅgahitattā “uppannā samuppannā”tiādi na vuttanti atītapaccuppannā “atthā”ti vuttā,",
  "tika-abh02t0:871_4": "taṃnibbattakā ca “dhammā”ti idametesaṃ dvinnampi vārānaṃ nānattaṃ.",
  "tika-abh02t0:872_0": "Saccavārādivaṇṇanā niṭṭhitā.",
  "tika-abh02t0:873_0": "Suttantabhājanīyavaṇṇanā niṭṭhitā.",
  "tika-abh02t0:874_0": "2. Abhidhammabhājanīyavaṇṇanā",
  "tika-abh02t0:875_0": "725.",
  "tika-abh02t0:875_1": "Avuttattāti “tesaṃ vipāke ñāṇa”nti sāmaññena vatvā visesena avuttattāti adhippāyo.",
  "tika-abh02t0:875_2": "Ettha ca kiriyānaṃ avipākattā dhammabhāvo na vuttoti.",
  "tika-abh02t0:875_3": "Yadi evaṃ vipākā na hontīti atthabhāvo ca na vattabboti? Na,",
  "tika-abh02t0:875_4": "paccayuppannattā.",
  "tika-abh02t0:875_5": "Evañce kusalākusalānampi atthabhāvo āpajjatīti.",
  "tika-abh02t0:875_6": "Nappaṭisiddho,",
  "tika-abh02t0:875_7": "vipākassa pana padhānahetutāya pākaṭattā dhammabhāvova tesaṃ vutto.",
  "tika-abh02t0:875_8": "Kiriyānaṃ paccayattā dhammabhāvo āpajjatīti ce?",
  "tika-abh02t0:875_9": "Nāyaṃ doso appaṭisiddhattā,",
  "tika-abh02t0:875_10": "kammaphalasambandhassa pana ahetuttā dhammabhāvo na vutto.",
  "tika-abh02t0:875_11": "Apica “ayaṃ imassa paccayo,",
  "tika-abh02t0:875_12": "idaṃ paccayuppanna”nti evaṃ bhedaṃ akatvā kevalaṃ kusalākusale vipākakiriyadhamme ca sabhāvato paccavekkhantassa",
  "tika-abh02t0:875_13": "dhammapaṭisambhidā atthapaṭisambhidā ca hotītipi tesaṃ atthadhammatā na vuttāti veditabbā.",
  "tika-abh02t0:875_14": "Kusalākusalavāresu ca dhammapaṭisambhidā kusalākusalānaṃ paccayabhāvaṃ sattivisesaṃ sanipphādetabbataṃ",
  "tika-abh02t0:875_15": "passantī nipphādetabbāpekkhā hotīti taṃsambandheneva “tesaṃ vipāke ñāṇaṃ atthapaṭisambhidā”ti vuttaṃ.",
  "tika-abh02t0:875_16": "Sabhāvadassanamattameva pana atthapaṭisambhidāya kiccaṃ nipphannaphalamattadassanatoti tassā nipphādakānapekkhattā",
  "tika-abh02t0:875_17": "vipākavāre “tesaṃ vipaccanake ñāṇaṃ dhammapaṭisambhidā”ti na vuttanti veditabbaṃ.",
  "tika-abh02t0:876_0": "Sabhāvapaññattiyāti na sattādipaññattiyā,",
  "tika-abh02t0:876_1": "aviparītapaññattiyā vā.",
  "tika-abh02t0:876_2": "Khobhetvāti lomahaṃsajananasādhukāradānādīhi khobhetvā.",
  "tika-abh02t0:876_3": "Puna dhammassavane jānissathāti appassutattā dutiyavāraṃ kathento tadeva kathessatīti adhippāyo.",
  "tika-abh02t0:877_0": "746. Bhūmidassanatthanti ettha kāmāvacarā lokuttarā ca bhūmi “bhūmī”ti veditabbā, cittuppādā vāti.",
  "tika-abh02t0:878_0": "Abhidhammabhājanīyavaṇṇanā niṭṭhitā.",
  "tika-abh02t0:879_0": "3. Pañhapucchakavaṇṇanā",
  "tika-abh02t0:880_0": "747.",
  "tika-abh02t0:880_1": "Paccayasamuppannañca atthaṃ paccayadhammañcāti vacanehi hetādipaccayasamuppannānaṃ kusalākusalarūpānampi atthapariyāyaṃ,",
  "tika-abh02t0:880_2": "hetādipaccayabhūtānaṃ vipākakiriyarūpānampi dhammapariyāyañca dasseti.",
  "tika-abh02t0:880_3": "Paṭibhānapaṭisambhidāya kāmāvacaravipākārammaṇatā mahaggatārammaṇatā ca paṭisambhidāñāṇārammaṇatte na",
  "tika-abh02t0:880_4": "yujjati paṭisambhidāñāṇānaṃ kāmāvacaralokuttarakusalesu kāmāvacarakiriyālokuttaravipākesu ca uppattito.",
  "tika-abh02t0:880_5": "Sabbañāṇārammaṇatāya sati yujjeyya,",
  "tika-abh02t0:880_6": "“yena ñāṇena tāni ñāṇāni jānātī”ti vacanato pana na sabbañāṇārammaṇatāti kathayanti.",
  "tika-abh02t0:880_7": "Suttantabhājanīye pana “ñāṇesu ñāṇaṃ paṭibhānapaṭisambhidā”ti avisesena vuttattā sabbañāṇārammaṇatā siyā.",
  "tika-abh02t0:880_8": "Abhidhammabhājanīyepi cittuppādavasena kathanaṃ niravasesakathananti yathādassitavisayavacanavasena “yena ñāṇena tāni ñāṇāni jānātī”ti yaṃ vuttaṃ,",
  "tika-abh02t0:880_9": "taṃ aññārammaṇataṃ na paṭisedhetīti.",
  "tika-abh02t0:880_10": "Yathā ca atthapaṭisambhidāvisayānaṃ na niravasesena kathanaṃ abhidhammabhājanīye,",
  "tika-abh02t0:880_11": "evaṃ paṭibhānapaṭisambhidāvisayassapīti.",
  "tika-abh02t0:880_12": "Evaṃ paṭibhānapaṭisambhidāya sabbañāṇavisayattā “tisso paṭisambhidā siyā parittārammaṇā siyā mahaggatārammaṇā siyā appamāṇārammaṇā”ti vuttā.",
  "tika-abh02t0:881_0": "Yadipi “siyā atthapaṭisambhidā na maggārammaṇā”ti vacanato abhidhammabhājanīye vuttapaṭisambhidāsveva pañhapucchakanayo pavatto.",
  "tika-abh02t0:881_1": "Na hi maggo paccayuppanno na hoti,",
  "tika-abh02t0:881_2": "abhidhammabhājanīye ca paṭisambhidāñāṇavisayā eva paṭibhānapaṭisambhidā vuttāti na tassā mahaggatārammaṇatāti.",
  "tika-abh02t0:881_3": "Evamapi dvepi etā pāḷiyo virujjhanti,",
  "tika-abh02t0:881_4": "tāsu balavatarāya ṭhatvā itarāya adhippāyo maggitabbo.",
  "tika-abh02t0:881_5": "Kusalākusalānaṃ pana paccayuppannattapaṭivedhopi kusalākusalabhāvapaṭivedhavinimutto natthīti nippariyāyā",
  "tika-abh02t0:881_6": "tattha dhammapaṭisambhidā ekantadhammavisayattā,",
  "tika-abh02t0:881_7": "tathā vipākakiriyānaṃ paccayabhāvapaṭivedhopi vipākakiriyabhāvapaṭivedhavinimutto natthīti nippariyāyā",
  "tika-abh02t0:881_8": "tattha atthapaṭisambhidā ekantikaatthavisayattā.",
  "tika-abh02t0:881_9": "Kiñci pana ñāṇaṃ appaṭibhānabhūtaṃ natthi ñeyyappakāsanatoti sabbasmimpi ñāṇe nippariyāyā paṭibhānapaṭisambhidā bhavituṃ arahati.",
  "tika-abh02t0:881_10": "Nippariyāyapaṭisambhidāsu pañhapucchakassa pavattiyaṃ dvepi pāḷiyo na virujjhanti.",
  "tika-abh02t0:882_0": "Saddārammaṇattā bahiddhārammaṇāti ettha parassa abhilāpasaddārammaṇattāti bhavitabbaṃ.",
  "tika-abh02t0:882_1": "Na hi saddārammaṇatā bahiddhārammaṇatāya kāraṇaṃ saddassa ajjhattassa ca sabbhāvāti.",
  "tika-abh02t0:882_2": "Anuvattamāno ca so eva saddoti visesanaṃ na katanti daṭṭhabbaṃ.",
  "tika-abh02t0:883_0": "Pañhapucchakavaṇṇanā niṭṭhitā.",
  "tika-abh02t0:884_0": "Paṭisambhidāvibhaṅgavaṇṇanā niṭṭhitā.",
  "tika-abh02t0:885_0": "16. Ñāṇavibhaṅgo",
  "tika-abh02t0:886_0": "1. Ekakamātikādivaṇṇanā",
  "tika-abh02t0:887_0": "751.",
  "tika-abh02t0:887_1": "Okāsaṭṭhena sampayuttā dhammā ārammaṇañcāpi ñāṇassa vatthu.",
  "tika-abh02t0:887_2": "Yāthāvakavatthuvibhāvanāti nahetādiavitathekappakāravatthuvibhāvanā.",
  "tika-abh02t0:887_3": "Yathā ekaṃ nahetu,",
  "tika-abh02t0:887_4": "tathā ekaṃ aññampīti hi gahetabbaṃ avitathasāmaññayuttaṃ ñāṇārammaṇaṃ yāthāvakavatthu.",
  "tika-abh02t0:887_5": "Yāthāvakena vā avitathasāmaññena vatthuvibhāvanā yāthāvakavatthuvibhāvanā.",
  "tika-abh02t0:888_0": "Dukānurūpehīti dukamātikānurūpehīti vadanti.",
  "tika-abh02t0:888_1": "Osānadukassa pana dukamātikaṃ anissāya vuttattā dukabhāvānurūpehīti vattabbaṃ.",
  "tika-abh02t0:888_2": "Evaṃ tikānurūpehīti etthāpi daṭṭhabbaṃ.",
  "tika-abh02t0:888_3": "Osānaduke pana atthoti phalaṃ,",
  "tika-abh02t0:888_4": "anekatthattā dhātusaddānaṃ taṃ janetīti atthajāpikā,",
  "tika-abh02t0:888_5": "kāraṇagatā paññā.",
  "tika-abh02t0:888_6": "Jāpito janito attho etissāti jāpitatthā,",
  "tika-abh02t0:888_7": "kāraṇapaññāsadisī phalappakāsanabhūtā phalasampayuttā paññā.",
  "tika-abh02t0:889_0": "10. Dasakamātikāvaṇṇanā",
  "tika-abh02t0:890_0": "760.",
  "tika-abh02t0:890_1": "“Catasso kho imā,",
  "tika-abh02t0:890_2": "sāriputta, yoniyo.",
  "tika-abh02t0:890_3": "Katamā…pe…",
  "tika-abh02t0:890_4": "yo kho maṃ,",
  "tika-abh02t0:890_5": "sāriputta,",
  "tika-abh02t0:890_6": "evaṃ jāna”nti vacanena catuyoniparicchedakañāṇaṃ vuttaṃ,",
  "tika-abh02t0:890_7": "“nirayañcāhaṃ,",
  "tika-abh02t0:890_8": "sāriputta,",
  "tika-abh02t0:890_9": "pajānāmī”tiādinā pañcagatiparicchedakaṃ.",
  "tika-abh02t0:890_10": "“Saṃyuttake āgatāni tesattati ñāṇāni,",
  "tika-abh02t0:890_11": "sattasattati ñāṇānī”ti vuttaṃ,",
  "tika-abh02t0:890_12": "tattha pana nidānavagge sattasattati āgatāni catucattārīsañca,",
  "tika-abh02t0:890_13": "tesattati pana paṭisambhidāmagge sutamayādīni āgatāni dissanti,",
  "tika-abh02t0:890_14": "na saṃyuttaketi.",
  "tika-abh02t0:890_15": "Aññānipīti etena idha ekakādivasena vuttaṃ,",
  "tika-abh02t0:890_16": "aññattha ca “pubbante ñāṇa”ntiādinā,",
  "tika-abh02t0:890_17": "brahmajālādīsu ca “tayidaṃ tathāgato pajānāti ‘imāni diṭṭhiṭṭhānāni evaṃ gahitānī’ti”ādinā vuttaṃ anekañāṇappabhedaṃ saṅgaṇhāti.",
  "tika-abh02t0:890_18": "Yāthāvapaṭivedhato sayañca akampiyaṃ puggalañca taṃsamaṅgiṃ ñeyyesu adhibalaṃ karotīti āha “akampiyaṭṭhena upatthambhakaṭṭhena cā”ti.",
  "tika-abh02t0:891_0": "Seṭṭhaṭṭhānaṃ sabbaññutaṃ.",
  "tika-abh02t0:891_1": "Paṭijānanavasena sabbaññutaṃ abhimukhaṃ gacchanti,",
  "tika-abh02t0:891_2": "aṭṭha vā parisā upasaṅkamantīti āsabhā, buddhā.",
  "tika-abh02t0:891_3": "Idaṃ panāti buddhānaṃ ṭhānaṃ sabbaññutameva vadati.",
  "tika-abh02t0:891_4": "Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-abh02t0:891_5": "Aṭṭhasu parisāsu “abhijānāmahaṃ,",
  "tika-abh02t0:891_6": "sāriputta,",
  "tika-abh02t0:891_7": "anekasataṃ khattiyaparisaṃ…pe…",
  "tika-abh02t0:891_8": "tatra vata maṃ bhayaṃ vā sārajjaṃ vā okkamissatīti nimittametaṃ,",
  "tika-abh02t0:891_9": "sāriputta,",
  "tika-abh02t0:891_10": "na samanupassāmī”ti vacanena dassitaakampiyañāṇayutto dasabalohanti abhītanādaṃ nadati.",
  "tika-abh02t0:891_11": "Sīhanādasuttena khandhakavagge āgatena.",
  "tika-abh02t0:892_0": "“Devamanussānaṃ catucakkaṃ vattatī”ti suttasesena sappurisūpassayādīnaṃ phalasampatti pavatti,",
  "tika-abh02t0:892_1": "purimasappurisūpassayādiṃ upanissāya pacchimasappurisūpassayādīnaṃ sampatti pavatti vā vuttāti ādi-",
  "tika-abh02t0:892_2": "saddena tattha ca cakka-",
  "tika-abh02t0:892_3": "saddassa gahaṇaṃ veditabbaṃ.",
  "tika-abh02t0:892_4": "Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.",
  "tika-abh02t0:892_5": "Tena paṭiladdhassapi desanāñāṇassa kiccanipphattiparassa bujjhanamattena hotīti “aññāsikoṇḍaññassa sotāpattiphalakkhaṇe pavattaṃ nāmā”ti vuttaṃ.",
  "tika-abh02t0:892_6": "Tato paraṃ pana yāva parinibbānā desanāñāṇappavatti tasseva pavattitassa dhammacakkassa ṭhānanti veditabbaṃ,",
  "tika-abh02t0:892_7": "pavattitacakkassa cakkavattino cakkaratanaṭṭhānaṃ viya.",
  "tika-abh02t0:893_0": "Samādīyantīti samādānāni,",
  "tika-abh02t0:893_1": "tāni pana samādiyitvā katāni hontīti āha “samādiyitvā katāna”nti.",
  "tika-abh02t0:893_2": "Kammameva vā kammasamādānanti etena samādāna-",
  "tika-abh02t0:893_3": "saddassa apubbatthābhāvaṃ dasseti muttagata-",
  "tika-abh02t0:893_4": "sadde gata-",
  "tika-abh02t0:893_5": "saddassa viya.",
  "tika-abh02t0:894_0": "Agatigāmininti nibbānagāminiṃ.",
  "tika-abh02t0:894_1": "Vuttañhi “nibbānañcāhaṃ,",
  "tika-abh02t0:894_2": "sāriputta,",
  "tika-abh02t0:894_3": "pajānāmi nibbānagāminiñca paṭipada”nti.",
  "tika-abh02t0:895_0": "Hānabhāgiyadhammanti hānabhāgiyasabhāvaṃ,",
  "tika-abh02t0:895_1": "kāmasahagatasaññādidhammaṃ vā.",
  "tika-abh02t0:895_2": "Taṃ kāraṇanti pubbeva katābhisaṅkhārādiṃ.",
  "tika-abh02t0:896_0": "“Idānī”ti etassa “iminā anukkamena vuttānīti veditabbānī”ti iminā saha yojanā kātabbā.",
  "tika-abh02t0:896_1": "Kilesāvaraṇaṃ tadabhāvañcāti kilesāvaraṇābhāvaṃ.",
  "tika-abh02t0:896_2": "Kilesakkhayādhigamassa hi kilesāvaraṇaṃ aṭṭhānaṃ,",
  "tika-abh02t0:896_3": "tadabhāvo ṭhānaṃ.",
  "tika-abh02t0:896_4": "Anadhigamassa kilesāvaraṇaṃ ṭhānaṃ,",
  "tika-abh02t0:896_5": "tadabhāvo aṭṭhānanti.",
  "tika-abh02t0:896_6": "Tattha tadabhāvaggahaṇena gahitaṃ “atthi dinna”ntiādikāya sammādiṭṭhiyā ṭhitiṃ tabbiparītāya ṭhānābhāvañca",
  "tika-abh02t0:896_7": "adhigamassa ṭhānaṃ passantena iminā ñāṇena adhigamānadhigamānaṃ ṭhānāṭṭhānabhūte kilesāvaraṇatadabhāve",
  "tika-abh02t0:896_8": "passati bhagavāti imamatthaṃ sādhento āha “lokiyasammādiṭṭhiṭhitidassanato niyatamicchādiṭṭhiṭhānābhāvadassanato cā”ti.",
  "tika-abh02t0:896_9": "Ettha ca adhigamaṭṭhānadassanameva adhippetaṃ upari bhabbapuggalavaseneva vipākāvaraṇābhāvadassanādikassa vakkhamānattā.",
  "tika-abh02t0:896_10": "Iminā pana ñāṇena sijjhanato pasaṅgena itarampi vuttanti veditabbaṃ.",
  "tika-abh02t0:896_11": "Dhātuvemattadassanatoti rāgādīnaṃ adhimattatādivasena taṃsahitānaṃ dhātūnaṃ vemattatādassanato,",
  "tika-abh02t0:896_12": "“ayaṃ imissā dhātuyā adhimattattā rāgacarito”tiādinā cariyāhetūnaṃ vā,",
  "tika-abh02t0:896_13": "rāgādayo eva vā pakatibhāvato dhātūti rāgādivemattadassanatoti attho.",
  "tika-abh02t0:896_14": "Payogaṃ anādiyitvāti santatimahāmattaaṅgulimālādīnaṃ viya kāmarāgabyāpādādivasena payogaṃ anādiyitvā.",
  "tika-abh02t0:897_0": "(1.) Ekakaniddesavaṇṇanā",
  "tika-abh02t0:898_0": "761.",
  "tika-abh02t0:898_1": "Na hetumevāti ettha ca na hetū evāti attho,",
  "tika-abh02t0:898_2": "byañjanasiliṭṭhatāvasena pana rassattaṃ ma-",
  "tika-abh02t0:898_3": "kāro ca kato “adukkhamasukhā”ti ettha viya.",
  "tika-abh02t0:898_4": "Imināpi nayenāti ettha purimanayena hetubhāvādipaṭikkhepo,",
  "tika-abh02t0:898_5": "pacchimanayena nahetudhammādikoṭṭhāsasaṅgahoti ayaṃ viseso veditabbo.",
  "tika-abh02t0:898_6": "Cutiggahaṇena cutiparicchinnāya ekāya jātiyā gahaṇaṃ daṭṭhabbaṃ,",
  "tika-abh02t0:898_7": "bhavaggahaṇena navadhā vuttabhavassa.",
  "tika-abh02t0:898_8": "Tadantogadhatāya tattha tattha pariyāpannatā vuttā.",
  "tika-abh02t0:898_9": "Uppannaṃ manoviññāṇaviññeyyamevāti “na rūpaṃ viya uppannā chaviññāṇaviññeyyā”ti rūpato etesaṃ visesanaṃ karoti.",
  "tika-abh02t0:899_0": "762.",
  "tika-abh02t0:899_1": "Kappato kappaṃ gantvāpi na uppajjatīti na kadāci tathā uppajjati.",
  "tika-abh02t0:899_2": "Na hi khīrādīnaṃ viya etesaṃ yathāvuttalakkhaṇavilakkhaṇatā atthīti dasseti.",
  "tika-abh02t0:900_0": "763.",
  "tika-abh02t0:900_1": "Samodhānetvāti loke vijjamānaṃ sabbaṃ rūpaṃ samodhānetvā.",
  "tika-abh02t0:900_2": "Etena mahattepi avibhāvakattaṃ dassento sukhumattā na vibhāvessatīti vādapathaṃ chindati.",
  "tika-abh02t0:900_3": "Cakkhupasāde mama vatthumhīti attho.",
  "tika-abh02t0:900_4": "Visayoti issariyaṭṭhānanti adhippāyo.",
  "tika-abh02t0:901_0": "764.",
  "tika-abh02t0:901_1": "Abbokiṇṇāti abyavahitā,",
  "tika-abh02t0:901_2": "anantaritāti attho.",
  "tika-abh02t0:901_3": "Vavatthitānampi paṭipāṭiniyamo tena paṭikkhittoti attho.",
  "tika-abh02t0:901_4": "Anantaratāti anantarapaccayatā etena paṭikkhittāti attho.",
  "tika-abh02t0:902_0": "765. Samanantaratāti ca samanantarapaccayatā.",
  "tika-abh02t0:903_0": "766.",
  "tika-abh02t0:903_1": "Ābhujanatoti ābhuggakaraṇato,",
  "tika-abh02t0:903_2": "nivattanato icceva attho.",
  "tika-abh02t0:903_3": "Ettha ca “pañca viññāṇā anābhogā”ti ābhogasabhāvā na hontīti attho,",
  "tika-abh02t0:903_4": "“pañcannaṃ viññāṇānaṃ natthi āvaṭṭanā vā”tiādīsupi āvaṭṭanabhāvo vātiādinā attho daṭṭhabbo.",
  "tika-abh02t0:904_0": "Na kañci dhammaṃ paṭivijānātīti ettha na sabbe rūpādidhammā dhammaggahaṇena gahitāti yathādhippetadhammadassanatthaṃ",
  "tika-abh02t0:904_1": "“manopubbaṅgamā dhammāti evaṃ vutta”nti āha.",
  "tika-abh02t0:905_0": "Rūpādīsu abhinipatanaṃ tehi samāgamo tesantipi vattuṃ yujjatīti āha “rūpādīnaṃ abhinipātamatta”nti.",
  "tika-abh02t0:905_1": "Kammatthe vā sāmivacanaṃ.",
  "tika-abh02t0:905_2": "Viññāṇehi abhinipatitabbāni hi rūpādīnīti.",
  "tika-abh02t0:905_3": "Idaṃ vuttaṃ hotītiādīsu hi ayaṃ adhippāyo –",
  "tika-abh02t0:905_4": "ārammaṇakaraṇena paṭivijānitabbāni rūpādīni ṭhapetvā kusalākusalacetanāya taṃsampayuttānañca yathāvuttānaṃ",
  "tika-abh02t0:905_5": "sahajapubbaṅgamadhammena paṭivijānitabbānaṃ paṭivijānanaṃ etesaṃ natthīti.",
  "tika-abh02t0:905_6": "Evañca katvā “dassanādimattato pana muttā aññā etesaṃ kusalādipaṭiviññatti nāma natthī”ti kiccantaraṃ paṭisedheti.",
  "tika-abh02t0:906_0": "Avipākabhāvena aññaṃ abyākatasāmaññaṃ anivārento kusalākusalaggahaṇañca karotīti cavanapariyosānañca kiccaṃ. Pi-",
  "tika-abh02t0:906_1": "saddena sahajavanakāni vīthicittāni sampiṇḍetvā pañcadvāre paṭisedhane ayaṃ adhippāyo siyā –",
  "tika-abh02t0:906_2": "“manasā ce paduṭṭhena…pe…",
  "tika-abh02t0:906_3": "pasannena bhāsati vā karoti vā”ti evaṃ vuttā bhāsanakaraṇakarā,",
  "tika-abh02t0:906_4": "taṃsadisā ca sukhadukkhuppādakā balavanto chaṭṭhadvārikā eva dhammaggahaṇena gahitāti na tesaṃ pañcadvārikajavanena paṭivijānanaṃ atthi,",
  "tika-abh02t0:906_5": "dubbalānaṃ pana pubbaṅgamapaṭivijānanaṃ tattha na paṭisiddhaṃ “na kāyakammaṃ na vacīkammaṃ paṭṭhapetī”ti",
  "tika-abh02t0:906_6": "viññattidvayajanakasseva paṭṭhapanapaṭikkhepena dubbalassa manokammassa anuññātattā.",
  "tika-abh02t0:906_7": "Tathā kāyasucaritādikusalakammaṃ karomīti,",
  "tika-abh02t0:906_8": "tabbiparītaṃ akusalaṃ kammaṃ karomīti ca kusalākusalasamādānaṃ pañcadvārikajavanena na hoti.",
  "tika-abh02t0:906_9": "Tathā paṭiccasamuppādavaṇṇanāyaṃ vuttā “pañcadvārikacuti ca na pañcadvārikacittehi hoti cuticittassa ataṃdvārikattā”ti.",
  "tika-abh02t0:906_10": "Yā panāyaṃ pāḷi “pañcahi viññāṇehi na kañci dhammaṃ paṭivijānāti aññatra abhinipātamattā”ti,",
  "tika-abh02t0:906_11": "tassā rūpādīnaṃ āpāthamattaṃ muñcitvā aññaṃ kañci dhammasabhāvaṃ na paṭivijānātīti ayamattho dissati.",
  "tika-abh02t0:906_12": "Na hi rūpaṃ paṭiggaṇhantampi cakkhuviññāṇaṃ rūpanti ca gaṇhātīti.",
  "tika-abh02t0:906_13": "Sampaṭicchanassapi rūpanīlādiākārapaṭivijānanaṃ natthīti kiñci dhammassa paṭivijānanaṃ paṭikkhittaṃ,",
  "tika-abh02t0:906_14": "pañcahi pana viññāṇehi sātisayaṃ tassa vijānananti “aññatra abhinipātamattā”ti na vuttaṃ.",
  "tika-abh02t0:906_15": "Yassa pāḷiyaṃ bahiddhāpaccuppannārammaṇatā vuttā,",
  "tika-abh02t0:906_16": "tato aññaṃ niruttipaṭisambhidaṃ icchantehi pañcadvārajavanena paṭisambhidāñāṇassa sahuppatti paṭisiddhā.",
  "tika-abh02t0:906_17": "Rūpārūpadhammeti rūpārūpāvacaradhammeti attho.",
  "tika-abh02t0:907_0": "Pañcadvārikacittena na paṭibujjhatīti kasmā vuttaṃ,",
  "tika-abh02t0:907_1": "nanu rūpādīnaṃ āpāthagamane niddāpaṭibodho hotīti? Na,",
  "tika-abh02t0:907_2": "paṭhamaṃ manodvārikajavanassa uppattitoti dassento āha “niddāyantassa hī”tiādi.",
  "tika-abh02t0:907_3": "Palobhetvā saccasupinena.",
  "tika-abh02t0:908_0": "Abyākatoyeva āvajjanamattasseva uppajjanatoti vadanti.",
  "tika-abh02t0:908_1": "Evaṃ vadantehi manodvārepi āvajjanaṃ dvattikkhattuṃ uppajjitvā javanaṭṭhāne ṭhatvā bhavaṅgaṃ otaratīti adhippetanti daṭṭhabbaṃ.",
  "tika-abh02t0:909_0": "Tassā eva vasenāti tassā vasena ekavidhena ñāṇavatthu hotīti ca, veditabbanti ca yojanā kātabbā.",
  "tika-abh02t0:910_0": "Ekakaniddesavaṇṇanā niṭṭhitā.",
  "tika-abh02t0:911_0": "(2.) Dukaniddesavaṇṇanā",
  "tika-abh02t0:912_0": "767. Attha-",
  "tika-abh02t0:912_1": "saddo aññatra sabhāvaṃ gahetvā adhikaraṇesu pavattamāno adhikaraṇavasena liṅgaparivattiṃ gacchatīti adhippāyena",
  "tika-abh02t0:912_2": "jāpitā ca sā atthā cāti jāpitatthāti ayamattho vibhāvitoti daṭṭhabbo.",
  "tika-abh02t0:913_0": "Dukaniddesavaṇṇanā niṭṭhitā.",
  "tika-abh02t0:914_0": "(3.) Tikaniddesavaṇṇanā",
  "tika-abh02t0:915_0": "768.",
  "tika-abh02t0:915_1": "Paññāpariṇāmitesūti paññāya paripācitesu.",
  "tika-abh02t0:915_2": "“Yogavihitesūti idañca visayavisesanamattameva,",
  "tika-abh02t0:915_3": "tasmā yāni paññāya vihitāni ahesuṃ honti bhavissanti ca,",
  "tika-abh02t0:915_4": "sabbāni tāni yogavihitānīti daṭṭhabbāni.",
  "tika-abh02t0:915_5": "Sikkhitvā kātabbaṃ sippaṃ,",
  "tika-abh02t0:915_6": "itaraṃ kammaṃ.",
  "tika-abh02t0:915_7": "Ayametesaṃ viseso.",
  "tika-abh02t0:915_8": "Vaḍḍhakīkammanti ca asikkhitvāpi kātabbaṃ thūlakammaṃ “kamma”nti daṭṭhabbaṃ,",
  "tika-abh02t0:915_9": "paññā eva vā tattha tattha “kammaṃ sippa”nti ca veditabbā.",
  "tika-abh02t0:915_10": "Nāgamaṇḍalaṃ nāma maṇḍalaṃ katvā sappe vijjāya pakkositvā baliṃ datvā visāpanayanaṃ.",
  "tika-abh02t0:915_11": "Parittaṃ rakkhā,",
  "tika-abh02t0:915_12": "yena “phū”ti mukhavātaṃ datvā visaṃ apanayanti,",
  "tika-abh02t0:915_13": "so uṇṇanābhiādimanto phudhamanakamanto.",
  "tika-abh02t0:915_14": "“A ā”tiādikā mātikā “ka kā”tiādiko tappabhedo ca lekhā.",
  "tika-abh02t0:916_0": "Kusalaṃ dhammaṃ sakaṃ,",
  "tika-abh02t0:916_1": "itaraṃ nosakaṃ.",
  "tika-abh02t0:916_2": "Catunnaṃ saccānaṃ paṭivijjhitabbānaṃ tappaṭivedhapaccayabhāvena anulomanaṃ daṭṭhabbaṃ.",
  "tika-abh02t0:916_3": "Pubbe “yogavihitesu vā kammāyatanesū”tiādinā paññā vuttā,",
  "tika-abh02t0:916_4": "puna tassā vevacanavasena “anulomikaṃ khanti”ntiādi vuttanti adhippāyena “anu…pe…",
  "tika-abh02t0:916_5": "paññāvevacanānī”ti āha.",
  "tika-abh02t0:916_6": "Ettha ca evarūpinti yathāvuttakammāyatanādivisayaṃ kammassakatasaccānulomikasabhāvaṃ aniccādipavattiākārañcāti attho.",
  "tika-abh02t0:916_7": "Yathāvuttā ca bhūmisabhāvapavattiākāraniddesā khantiādīhi yojetabbā.",
  "tika-abh02t0:916_8": "Yassā paññāya dhammā nijjhānapajānanakiccasaṅkhātaṃ olokanaṃ khamanti aviparītasabhāvattā,",
  "tika-abh02t0:916_9": "sā paññā dhammānaṃ nijjhānakkhamanaṃ etissā atthīti dhammanijjhānakkhantīti attho.",
  "tika-abh02t0:917_0": "769.",
  "tika-abh02t0:917_1": "Asaṃvaraṃ muñcatīti samādānasampattaviratisampayuttacetanā “sīlaṃ pūrentassa muñcacetanā”ti vuttā.",
  "tika-abh02t0:917_2": "Pubbāparapaññāya ca dānasīlamayatāvacanato muñcaaparacetanāvasena “ārabbhā”ti,",
  "tika-abh02t0:917_3": "pubbacetanāvasena “adhikiccā”ti ca vattuṃ yuttanti “adhikiccā”tipi pāṭho yujjati.",
  "tika-abh02t0:918_0": "770.",
  "tika-abh02t0:918_1": "Pañcasīladasasīlāni viññāṇassa jātiyā ca paccayabhūtesu saṅkhārabhavesu antogadhānīti “uppādā vā”tiādikāya dhammaṭṭhitipāḷiyā saṅgahitāni.",
  "tika-abh02t0:918_2": "Bhavanibbattakasīlassa paññāpanaṃ satipi savane na tathāgatadesanāyattanti bhikkhuādīnampi taṃ vuttaṃ.",
  "tika-abh02t0:919_0": "Adhipaññāya paññāti adhipaññāya antogadhā paññā.",
  "tika-abh02t0:919_1": "Atha vā adhipaññānibbattesu,",
  "tika-abh02t0:919_2": "tadadhiṭṭhānesu vā dhammesu adhipaññā-",
  "tika-abh02t0:919_3": "saddo daṭṭhabbo,",
  "tika-abh02t0:919_4": "tattha paññā adhipaññāya paññā.",
  "tika-abh02t0:920_0": "771.",
  "tika-abh02t0:920_1": "Apāyuppādanakusalatā apāyakosallaṃ siyāti maññamāno pucchati “apāyakosallaṃ kathaṃ paññā nāma jātā”ti.",
  "tika-abh02t0:920_2": "Taṃ pana parassa adhippāyaṃ nivattento “paññavāyeva hī”tiādimāha.",
  "tika-abh02t0:920_3": "Tatrupāyāti tatra tatra upāyabhūtā.",
  "tika-abh02t0:920_4": "Ṭhāne uppatti etassāti ṭhānuppattiyaṃ. Kiṃ taṃ?",
  "tika-abh02t0:920_5": "Kāraṇajānanaṃ,",
  "tika-abh02t0:920_6": "bhayādīnaṃ uppattikkhaṇe tasmiṃyeva ṭhāne lahuuppajjanakanti vuttaṃ hoti.",
  "tika-abh02t0:921_0": "Tikaniddesavaṇṇanā niṭṭhitā.",
  "tika-abh02t0:922_0": "(4.) Catukkaniddesavaṇṇanā",
  "tika-abh02t0:923_0": "793. Na paritassatīti “api nāma me taṇḍulādīni siyu”nti na pattheti, tadabhāvena vā na uttasati.",
  "tika-abh02t0:924_0": "796.",
  "tika-abh02t0:924_1": "Aparappaccayeti parena napattiyāyitabbe.",
  "tika-abh02t0:924_2": "Dhamme ñāṇanti saccavisayaṃ ñāṇaṃ.",
  "tika-abh02t0:924_3": "Ariyasaccesu hi dhamma-",
  "tika-abh02t0:924_4": "saddo tesaṃ aviparītasabhāvattāti.",
  "tika-abh02t0:924_5": "Saṅkhatapavaro vā ariyamaggo tassa ca phalaṃ dhammo,",
  "tika-abh02t0:924_6": "tattha paññā taṃsahagatā dhamme ñāṇaṃ.",
  "tika-abh02t0:924_7": "Na aññañāṇuppādanaṃ nayanayanaṃ,",
  "tika-abh02t0:924_8": "ñāṇasseva pana pavattivisesoti adhippāyenāha “paccavekkhaṇañāṇassa kicca”nti.",
  "tika-abh02t0:924_9": "Ettha ca iminā dhammenāti maggañāṇenāti vuttaṃ,",
  "tika-abh02t0:924_10": "duvidhampi pana maggaphalañāṇaṃ paccavekkhaṇāya ca mūlaṃ,",
  "tika-abh02t0:924_11": "kāraṇañca nayanayanassāti duvidhenapi tena dhammenāti na na yujjati,",
  "tika-abh02t0:924_12": "tathā catusaccadhammassa ñātattā,",
  "tika-abh02t0:924_13": "maggaphalasaṅkhātassa ca dhammassa saccapaṭivedhasampayogaṃ gatattā nayanaṃ hotīti tena iminā dhammena ñāṇavisayabhāvena,",
  "tika-abh02t0:924_14": "ñāṇasampayogena vā ñātenāti ca attho na na yujjati.",
  "tika-abh02t0:925_0": "Yadipi sabbena sabbaṃ atītānāgatapaccuppannaṃ dukkhaṃ abhijānanti,",
  "tika-abh02t0:925_1": "tathāpi paccuppanne sasantatipariyāpanne savisese abhiniveso hotīti āha “na taññeva ima”nti.",
  "tika-abh02t0:925_2": "Diṭṭhena adiṭṭhena nayato nayanañāṇaṃ,",
  "tika-abh02t0:925_3": "adiṭṭhassa diṭṭhatāya kāraṇabhūtattā kāraṇañāṇaṃ,",
  "tika-abh02t0:925_4": "anurūpatthavācako vā kāraṇa-",
  "tika-abh02t0:925_5": "saddoti dhamme ñāṇassa anurūpañāṇanti attho.",
  "tika-abh02t0:926_0": "Sammutimhi ñāṇanti dhamme ñāṇādīnaṃ viya sātisayassa paṭivedhakiccassa abhāvā visayobhāsanamattajānanasāmaññena ñāṇanti sammatesu antogadhanti attho.",
  "tika-abh02t0:926_1": "Sammutivasena vā pavattaṃ sammutimhi ñāṇaṃ,",
  "tika-abh02t0:926_2": "avasesaṃ pana itarañāṇattayavisabhāgaṃ ñāṇaṃ tabbisabhāgasāmaññena sammutiñāṇamhi paviṭṭhattā sammutiñāṇaṃ nāma hotīti.",
  "tika-abh02t0:927_0": "797. Kilesamūlake cāti nīvaraṇamūlake ca kāmabhavadhamme.",
  "tika-abh02t0:928_0": "798.",
  "tika-abh02t0:928_1": "Sā hissāti ettha assāti yo “kāmesu vītarāgo hotī”ti evaṃ vutto,",
  "tika-abh02t0:928_2": "assa paṭhamajjhānasamaṅgissāti attho.",
  "tika-abh02t0:928_3": "Svevāti etena kāmesu vītarāgabhāvanāvatthasseva paṭhamajjhānasamaṅgissa gahaṇe pavatte tassa tato paraṃ",
  "tika-abh02t0:928_4": "avatthaṃ dassetuṃ “kāmesu vītarāgo samāno”ti vuttaṃ.",
  "tika-abh02t0:928_5": "Catutthamaggapaññā chaṭṭhābhiññābhāvappattiyā taṃ paṭivijjhati nāma,",
  "tika-abh02t0:928_6": "itarā tadupanissayattā.",
  "tika-abh02t0:928_7": "Yathānurūpaṃ vā āsavakkhayabhāvato,",
  "tika-abh02t0:928_8": "phale vā āsavakkhaye sati yathānurūpaṃ taṃnibbattanato catūsupi maggesu paññā chaṭṭhaṃ abhiññaṃ paṭivijjhatīti daṭṭhabbā.",
  "tika-abh02t0:929_0": "799.",
  "tika-abh02t0:929_1": "Kāmasahagatāti vatthukāmārammaṇā.",
  "tika-abh02t0:929_2": "Codentīti kāmābhimukhaṃ tanninnaṃ karontīti attho.",
  "tika-abh02t0:929_3": "Tadanudhammatāti tadanudhammā icceva vuttaṃ hoti. Tā-",
  "tika-abh02t0:929_4": "saddassa apubbatthābhāvatoti adhippāyenāha “tadanurūpasabhāvā”ti. Nikantiṃ,",
  "tika-abh02t0:929_5": "nikantisahagatacittuppādaṃ vā “micchāsatī”ti vadati.",
  "tika-abh02t0:929_6": "“Aho vata me avitakkaṃ uppajjeyyā”ti avitakkārammaṇā avitakkasahagatā.",
  "tika-abh02t0:930_0": "801.",
  "tika-abh02t0:930_1": "Adhigamabhāvena abhimukhaṃ jānantassa abhijānantassa,",
  "tika-abh02t0:930_2": "abhivisiṭṭhena vā ñāṇena jānantassa,",
  "tika-abh02t0:930_3": "anārammaṇabhūtañca taṃ ṭhānaṃ pākaṭaṃ karontassāti attho.",
  "tika-abh02t0:931_0": "802.",
  "tika-abh02t0:931_1": "Vasitāpañcakarahitaṃ jhānaṃ appaguṇaṃ.",
  "tika-abh02t0:931_2": "Ettha catasso paṭipadā cattāri ārammaṇānīti paññāya paṭipadārammaṇuddesena paññā eva uddiṭṭhāti sā eva vibhattāti.",
  "tika-abh02t0:932_0": "Catukkaniddesavaṇṇanā niṭṭhitā.",
  "tika-abh02t0:933_0": "(5.) Pañcakaniddesavaṇṇanā",
  "tika-abh02t0:934_0": "804.",
  "tika-abh02t0:934_1": "Pañcaṅgiko sammāsamādhīti samādhiaṅgabhāvena paññā uddiṭṭhāti.",
  "tika-abh02t0:934_2": "Pītipharaṇatādivacanena hi tameva vibhajati,",
  "tika-abh02t0:934_3": "“so imameva kāyaṃ vivekajena pītisukhena abhisandetī”tiādinā nayena pītiyā sukhassa ca pharaṇaṃ veditabbaṃ.",
  "tika-abh02t0:934_4": "Pītipharaṇatāsukhapharaṇatāhi ārammaṇe ṭhatvā catutthajjhānassa uppādanato “pādā viyā”ti tā vuttā.",
  "tika-abh02t0:935_0": "Dutiyapañcake ca “pañcañāṇiko”ti samādhimukhena pañcañāṇāneva uddiṭṭhāni niddiṭṭhāni cāti daṭṭhabbāni.",
  "tika-abh02t0:935_1": "Lokiyasamādhissa paccanīkāni nīvaraṇapaṭhamajjhānanikantiādīni niggahetabbāni.",
  "tika-abh02t0:935_2": "Aññe kilesā vāretabbā,",
  "tika-abh02t0:935_3": "imassa pana arahattasamādhissa paṭippassaddhasabbakilesattā na niggahetabbaṃ vāretabbañca atthīti maggānantaraṃ",
  "tika-abh02t0:935_4": "samāpattikkhaṇe ca appayogeneva adhigatattā ca ṭhapitattā ca,",
  "tika-abh02t0:935_5": "aparihānivasena ṭhapitattā vā na sasaṅkhāraniggayhavāritagato.",
  "tika-abh02t0:935_6": "Sativepullappattattāti etena appavattamānāyapi satiyā satibahulatāya sato eva nāmāti dasseti.",
  "tika-abh02t0:935_7": "Yathāparicchinnakālavasenāti etena paricchindanasatiyā satoti.",
  "tika-abh02t0:936_0": "Pañcakaniddesavaṇṇanā niṭṭhitā.",
  "tika-abh02t0:937_0": "(6.) Chakkaniddesavaṇṇanā",
  "tika-abh02t0:938_0": "805.",
  "tika-abh02t0:938_1": "Visuddhibhāvaṃ dassento “dūra…pe…",
  "tika-abh02t0:938_2": "rammaṇāyā”ti āha.",
  "tika-abh02t0:938_3": "Sotadhātuvisuddhīti ca cittacetasikā dhammā vuttāti tattha ñāṇaṃ sotadhātuvisuddhiyā ñāṇaṃ.",
  "tika-abh02t0:938_4": "“Cetopariyañāṇa”nti idameva atthavasena “paracitte ñāṇa”nti uddhaṭanti daṭṭhabbaṃ.",
  "tika-abh02t0:938_5": "Cutūpapātañāṇassa dibbacakkhuñāṇekadesattā “vaṇṇadhātuārammaṇā”ti vuttaṃ.",
  "tika-abh02t0:938_6": "Muddhappattena cutūpapātañāṇasaṅkhātena dibbacakkhuñāṇena sabbaṃ dibbacakkhuñāṇanti vuttanti daṭṭhabbaṃ.",
  "tika-abh02t0:939_0": "Chakkaniddesavaṇṇanā niṭṭhitā.",
  "tika-abh02t0:940_0": "(7.) Sattakaniddesavaṇṇanā",
  "tika-abh02t0:941_0": "806.",
  "tika-abh02t0:941_1": "Tadeva ñāṇanti chabbidhampi paccavekkhaṇañāṇaṃ vipassanārammaṇabhāvena saha gahetvā vuttanti adhippāyo.",
  "tika-abh02t0:941_2": "Dhammaṭṭhitiñāṇenāti chapi ñāṇāni saṅkhipitvā vuttena ñāṇena.",
  "tika-abh02t0:941_3": "Khayadhammantiādinā hi pakārena pavattañāṇassa dassanaṃ,",
  "tika-abh02t0:941_4": "ñāṇavipassanādassanato vipassanāpaṭivipassanādassanamattamevāti na taṃ aṅganti adhippāyo.",
  "tika-abh02t0:941_5": "Pāḷiyaṃ pana sabbattha ñāṇavacanena aṅgānaṃ vuttattā nirodhadhammanti ñāṇanti iti-",
  "tika-abh02t0:941_6": "saddena pakāsetvā vuttaṃ vipassanāñāṇaṃ sattamaṃ ñāṇanti ayamattho dissati.",
  "tika-abh02t0:941_7": "Na hi yampi taṃ dhammaṭṭhitiñāṇaṃ,",
  "tika-abh02t0:941_8": "tampi ñāṇanti sambandho hoti taṃñāṇaggahaṇe etasmiṃ ñāṇabhāvadassanassa anadhippetattā,",
  "tika-abh02t0:941_9": "“khayadhammaṃ…pe…",
  "tika-abh02t0:941_10": "nirodhadhamma”nti etesaṃ sambandhābhāvappasaṅgato cāti.",
  "tika-abh02t0:942_0": "Sattakaniddesavaṇṇanā niṭṭhitā.",
  "tika-abh02t0:943_0": "(8.) Aṭṭhakaniddesavaṇṇanā",
  "tika-abh02t0:944_0": "808. Vihāritabbaṭṭhenāti paccanīkadhamme, dukkhaṃ vā vicchinditvā pavattetabbaṭṭhena.",
  "tika-abh02t0:945_0": "Aṭṭhakaniddesavaṇṇanā niṭṭhitā.",
  "tika-abh02t0:946_0": "(10.) Dasakaniddeso",
  "tika-abh02t0:947_0": "Paṭhamabalaniddesavaṇṇanā",
  "tika-abh02t0:948_0": "809.",
  "tika-abh02t0:948_1": "Avijjamānaṃ ṭhānaṃ aṭṭhānaṃ,",
  "tika-abh02t0:948_2": "natthi ṭhānanti vā aṭṭhānaṃ.",
  "tika-abh02t0:948_3": "Esa “anavakāso”ti etthāpi nayo.",
  "tika-abh02t0:948_4": "Tadatthanigamanamattameva hi “netaṃ ṭhānaṃ vijjatī”ti vacananti.",
  "tika-abh02t0:948_5": "Asukhe sukhanti diṭṭhivipallāsova idha sukhato upagamanassa ṭhānanti adhippetanti dassento “ekanta…pe…",
  "tika-abh02t0:948_6": "attadiṭṭhivasenā”ti padhānadiṭṭhimāha.",
  "tika-abh02t0:948_7": "Bhedānurūpassa sāvanaṃ anussāvanaṃ,",
  "tika-abh02t0:948_8": "bhedānurūpena vā vacanena viññāpanaṃ.",
  "tika-abh02t0:949_0": "Liṅge parivatte ca so eva ekakammanibbattito bhavaṅgappabandho jīvitindriyappabandho ca,",
  "tika-abh02t0:949_1": "nāññoti āha “api parivattaliṅga”nti.",
  "tika-abh02t0:949_2": "Ayaṃ pañhoti ñāpanicchānibbattā kathā.",
  "tika-abh02t0:950_0": "Saṅgāmacatukkaṃ sapattavasena yojetabbaṃ.",
  "tika-abh02t0:950_1": "Sabbattha ca purimaṃ abhisandhicittaṃ appamāṇaṃ,",
  "tika-abh02t0:950_2": "vadhakacittaṃ pana tadārammaṇañca jīvitindriyaṃ ānantariyānānantariyabhāve pamāṇanti daṭṭhabbaṃ.",
  "tika-abh02t0:950_3": "Puthujjanasseva taṃ dinnaṃ hoti. Kasmā?",
  "tika-abh02t0:950_4": "Yathā vadhakacittaṃ paccuppannārammaṇampi jīvitindriyappabandhavicchedanavasena ārammaṇaṃ katvā pavattati,",
  "tika-abh02t0:950_5": "na evaṃ cāgacetanā.",
  "tika-abh02t0:950_6": "Sā hi cajitabbaṃ ārammaṇaṃ katvā cajanamattameva hoti,",
  "tika-abh02t0:950_7": "aññasakakaraṇañca tassa cajanaṃ,",
  "tika-abh02t0:950_8": "tasmā yassa taṃ sakaṃ kataṃ,",
  "tika-abh02t0:950_9": "tasseva dinnaṃ hotīti.",
  "tika-abh02t0:951_0": "Saṇṭha…pe…",
  "tika-abh02t0:951_1": "kappavināseyeva muccatīti idaṃ kappaṭṭhakathāya na sameti.",
  "tika-abh02t0:951_2": "Tattha hi aṭṭhakathāyaṃ vuttaṃ “āpāyikoti idaṃ suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya,",
  "tika-abh02t0:951_3": "taṃ āyukappaṃ sandhāya vutta”nti.",
  "tika-abh02t0:951_4": "Kappavināseyevāti pana āyukappavināseyevāti atthe sati natthi virodho.",
  "tika-abh02t0:951_5": "Ettha ca saṇṭhahanteti idaṃ sve vinassissatīti viya abhūtaparikappavasena vuttaṃ.",
  "tika-abh02t0:951_6": "Ekadivasameva paccati tato paraṃ kappābhāvena āyukappassapi abhāvatoti avirodhato atthayojanā daṭṭhabbā.",
  "tika-abh02t0:952_0": "Pakatattoti anukkhitto. Samānasaṃvāsakoti apārājiko.",
  "tika-abh02t0:953_0": "Kiṃ pana tanti yo so “niyato”ti vutto,",
  "tika-abh02t0:953_1": "taṃ kiṃ niyametīti attho.",
  "tika-abh02t0:953_2": "Tasseva pana yathāpucchitassa niyatassa micchattasammattaniyatadhammānaṃ viya sabhāvato vijjamānataṃ",
  "tika-abh02t0:953_3": "yathāpucchitañca niyāmakahetuṃ paṭisedhetvā yena “niyato”ti “sattakkhattuparamādiko”ti ca vuccati,",
  "tika-abh02t0:953_4": "taṃ yathādhippetakāraṇaṃ dassetuṃ “sammāsambuddhena hī”tiādimāha.",
  "tika-abh02t0:953_5": "Jātassa kumārassa viya ariyāya jātiyā jātassa nāmamattametaṃ niyatasattakkhattuparamādikaṃ,",
  "tika-abh02t0:953_6": "niyatāniyatabhedaṃ nāmanti attho.",
  "tika-abh02t0:953_7": "Yadi pubbahetu niyāmako,",
  "tika-abh02t0:953_8": "sotāpanno ca niyatoti sotāpattimaggato uddhaṃ tiṇṇaṃ maggānaṃ upanissayabhāvato pubbahetukiccaṃ,",
  "tika-abh02t0:953_9": "tato pubbe pana pubbahetukiccaṃ natthīti sotāpattimaggassa upanissayābhāvo āpajjati.",
  "tika-abh02t0:953_10": "Yadi hi tassapi pubbahetu upanissayo siyā,",
  "tika-abh02t0:953_11": "so ca niyāmakoti sotāpattimagguppattito pubbe eva niyato siyā,",
  "tika-abh02t0:953_12": "tañca aniṭṭhaṃ,",
  "tika-abh02t0:953_13": "tasmāssa pubbahetunā ahetukatā āpannāti imamatthaṃ sandhāyāha “iccassa ahetu appaccayā nibbattiṃ pāpuṇātī”ti.",
  "tika-abh02t0:954_0": "Paṭiladdhamaggo sotāpattimaggo,",
  "tika-abh02t0:954_1": "teneva sattakkhattuparamādiniyame sati sattamabhavādito uddhaṃ pavattanakassa dukkhassa mūlabhūtā kilesā",
  "tika-abh02t0:954_2": "teneva khīṇāti upari tayo maggā akiccakā hontīti attho.",
  "tika-abh02t0:954_3": "Yadi upari tayo maggā sattakkhattuparamādikaṃ niyamenti,",
  "tika-abh02t0:954_4": "tato ca añño sotāpanno natthīti sotāpattimaggassa akiccakatā nippayojanatā āpajjatīti attho.",
  "tika-abh02t0:954_5": "Atha sakkāyadiṭṭhādippahānaṃ dassanakiccaṃ,",
  "tika-abh02t0:954_6": "tesaṃ pahānena sattakkhattuparamāditāya bhavitabbaṃ.",
  "tika-abh02t0:954_7": "Sā cuparimaggehi eva hotīti sattamabhavādito uddhaṃ pavattito tena vinā vuṭṭhāne sakkāyadiṭṭhādippahānena",
  "tika-abh02t0:954_8": "ca tena vinā bhavitabbanti āha “paṭhamamaggena ca anuppajjitvāva kilesā khepetabbā hontī”ti.",
  "tika-abh02t0:954_9": "Na añño koci niyametīti nāmakaraṇanimittato vipassanāto añño koci niyāmako nāma natthīti attho.",
  "tika-abh02t0:954_10": "Vipassanāva niyametīti ca nāmakaraṇanimittataṃyeva sandhāya vuttaṃ.",
  "tika-abh02t0:954_11": "Tenevāha “iti sammāsambuddhena gahitanāmamattameva ta”nti.",
  "tika-abh02t0:955_0": "Na uppajjantīti pana atthīti “na me ācariyo atthi,",
  "tika-abh02t0:955_1": "sadiso me na vijjatī”tiādiṃ imissā lokadhātuyā ṭhatvā vadantena bhagavatā “kiṃ panāvuso sāriputta,",
  "tika-abh02t0:955_2": "atthetarahi aññe samaṇā vā brāhmaṇā vā bhagavatā samasamā sambodhiyanti evaṃ puṭṭhāhaṃ, bhante,",
  "tika-abh02t0:955_3": "noti vadeyya”nti vatvā tassa kāraṇaṃ dassetuṃ “aṭṭhānametaṃ anavakāso,",
  "tika-abh02t0:955_4": "yaṃ ekissā lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā ca buddhakkhettabhūtaṃ",
  "tika-abh02t0:955_5": "imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-abh02t0:956_0": "“Yo pana bhikkhū”tiādinā vuttāni sikkhāpadāni mātikā,",
  "tika-abh02t0:956_1": "tāya antarahitāya nidānuddesasaṅkhāte pātimokkhe pabbajjūpasampadākammesu ca sāsanaṃ tiṭṭhatīti attho.",
  "tika-abh02t0:956_2": "Pātimokkhe vā antogadhā pabbajjā upasampadā ca tadubhayābhāve pātimokkhābhāvato,",
  "tika-abh02t0:956_3": "tasmā pātimokkhe,",
  "tika-abh02t0:956_4": "tāsu ca sāsanaṃ tiṭṭhatīti vuttaṃ.",
  "tika-abh02t0:956_5": "Osakkitaṃ nāmāti pacchimapaṭivedhasīlabhedadvayaṃ ekato katvā tato paraṃ vinaṭṭhaṃ nāma hotīti attho.",
  "tika-abh02t0:957_0": "Tāti rasmiyo. Kāruññanti paridevanakāruññaṃ.",
  "tika-abh02t0:958_0": "Anacchariyattāti dvīsu uppajjamānesu acchariyattābhāvadosatoti attho.",
  "tika-abh02t0:958_1": "Vivādabhāvatoti vivādābhāvatthaṃ dve na uppajjantīti attho.",
  "tika-abh02t0:959_0": "Ekaṃ buddhaṃ dhāretīti ekabuddhadhāraṇī.",
  "tika-abh02t0:959_1": "Etena evaṃsabhāvā ete buddhaguṇā,",
  "tika-abh02t0:959_2": "yena dutiyabuddhaguṇe dhāretuṃ asamatthā ayaṃ lokadhātūti dasseti.",
  "tika-abh02t0:959_3": "Paccayavisesanipphannānañhi dhammānaṃ sabhāvaviseso na sakkā dhāretunti.",
  "tika-abh02t0:959_4": "Samaṃ uddhaṃ pajjatīti samupādikā,",
  "tika-abh02t0:959_5": "udakassopari samaṃ gāminīti attho.",
  "tika-abh02t0:959_6": "Dvinnampīti dvepi,",
  "tika-abh02t0:959_7": "dvinnampi vā sarīrabhāraṃ.",
  "tika-abh02t0:959_8": "Chādentanti rocayamānaṃ.",
  "tika-abh02t0:959_9": "Sakiṃ bhuttovāti ekampi ālopaṃ ajjhoharitvāva mareyyāti attho.",
  "tika-abh02t0:960_0": "Atidhammabhārenāti dhammena nāma pathavī tiṭṭheyya,",
  "tika-abh02t0:960_1": "sā kiṃ teneva calatīti adhippāyo.",
  "tika-abh02t0:960_2": "Puna thero “ratanaṃ nāma loke kuṭumbaṃ sandhārentaṃ abhimatañca lokena attano garusabhāvatāya sakaṭabhaṅgassa kāraṇaṃ atibhārabhūtaṃ diṭṭhaṃ.",
  "tika-abh02t0:960_3": "Evaṃ dhammo ca hitasukhavisesehi taṃsamaṅginaṃ dhārento abhimato ca viññūhi gambhīrāppameyyabhāvena garusabhāvattā",
  "tika-abh02t0:960_4": "atibhārabhūto pathavīcalanassa kāraṇaṃ hotī”ti dassento “idha, mahārāja,",
  "tika-abh02t0:960_5": "dve sakaṭā”tiādimāha.",
  "tika-abh02t0:960_6": "Ekassāti ekasmā,",
  "tika-abh02t0:960_7": "ekassa vā sakaṭassa ratanaṃ,",
  "tika-abh02t0:960_8": "tasmā sakaṭato gahetvāti attho.",
  "tika-abh02t0:960_9": "Osāritanti pavesitaṃ āhaṭaṃ vuttanti attho.",
  "tika-abh02t0:961_0": "Sabhāvapakatikāti akittimapakatikāti attho.",
  "tika-abh02t0:961_1": "Kāraṇamahantattāti mahantehi pāramitākāraṇehi buddhaguṇānaṃ nibbattitoti vuttaṃ hoti.",
  "tika-abh02t0:961_2": "Pathavīādayo mahantā attano attano visaye ekekāva,",
  "tika-abh02t0:961_3": "evaṃ sammāsambuddhopi mahanto attano visaye eko eva.",
  "tika-abh02t0:961_4": "Ko ca tassa visayo?",
  "tika-abh02t0:961_5": "Yāvatakaṃ ñeyyaṃ,",
  "tika-abh02t0:961_6": "evaṃ ākāso viya anantavisayo bhagavā eko eva hotīti vadanto lokadhātvantaresupi dutiyassa abhāvaṃ dasseti.",
  "tika-abh02t0:962_0": "Pubbabhāge āyūhanavasena āyūhanasamaṅgitā sanniṭṭhānacetanāvasena cetanāsamaṅgitā ca veditabbā,",
  "tika-abh02t0:962_1": "santatikhaṇavasena vā.",
  "tika-abh02t0:962_2": "Vipākārahanti dutiyabhavādīsu vipaccanapakatitaṃ sandhāya vadati.",
  "tika-abh02t0:962_3": "Calatīti parivattati.",
  "tika-abh02t0:962_4": "Sunakhehi vajanasīlo sunakhavājiko.",
  "tika-abh02t0:963_0": "Paṭhamabalaniddesavaṇṇanā niṭṭhitā.",
  "tika-abh02t0:964_0": "Dutiyabalaniddesavaṇṇanā",
  "tika-abh02t0:965_0": "810.",
  "tika-abh02t0:965_1": "Gatito aññā gatisampatti nāma natthīti dassento “sampannā gatī”ti āha.",
  "tika-abh02t0:965_2": "Mahāsudassanādisurājakālo paṭhamakappikādisumanussakālo ca kālasampatti.",
  "tika-abh02t0:966_0": "Ekantaṃ kusalasseva okāsoti idaṃ yadipi koci kāyasucaritādipayogasampattiyaṃ ṭhitaṃ bādheyya,",
  "tika-abh02t0:966_1": "taṃ pana bādhanaṃ bādhakasseva issādinimittena viparītaggāhena jātaṃ.",
  "tika-abh02t0:966_2": "Sā payogasampatti sabhāvato sukhavipākasseva paccayo,",
  "tika-abh02t0:966_3": "na dukkhavipākassāti imamatthaṃ sandhāya vuttaṃ.",
  "tika-abh02t0:966_4": "Makkaṭo bhattapuṭaṃ bandhaṭṭhāne muñcitvā bhuñjituṃ na jānāti,",
  "tika-abh02t0:966_5": "yattha vā tattha vā bhinditvā vināseti,",
  "tika-abh02t0:966_6": "evaṃ anupāyaññūpi bhoge.",
  "tika-abh02t0:966_7": "Susāne chaḍḍetvātiādinā ghātetvā chaḍḍitassa vuṭṭhānābhāvo viya apāyato vuṭṭhānābhāvoti dasseti.",
  "tika-abh02t0:967_0": "“Paccarī”tipi uḷumpassa nāmaṃ,",
  "tika-abh02t0:967_1": "tena ettha katā “mahāpaccarī”ti vuccati.",
  "tika-abh02t0:967_2": "Udake maraṇaṃ thale maraṇañca ekamevāti kasmā vuttaṃ,",
  "tika-abh02t0:967_3": "nanu sakkena “samuddārakkhaṃ karissāmī”ti vuttanti?",
  "tika-abh02t0:967_4": "Saccaṃ vuttaṃ,",
  "tika-abh02t0:967_5": "jīvitassa lahuparivattitaṃ pakāsentehi therehi evaṃ vuttaṃ,",
  "tika-abh02t0:967_6": "lahuparivattitāya jīvitahetu na gamissāmāti adhippāyo.",
  "tika-abh02t0:967_7": "Atha vā udaketi nāgadīpaṃ sandhāya vuttaṃ,",
  "tika-abh02t0:967_8": "thaleti jambudīpaṃ.",
  "tika-abh02t0:968_0": "Thero na detīti kathamahaṃ etena ñāto,",
  "tika-abh02t0:968_1": "kenaci kiñci ācikkhitaṃ siyāti saññāya na adāsi.",
  "tika-abh02t0:968_2": "Teneva “mayampi na jānāmā”ti vuttaṃ.",
  "tika-abh02t0:968_3": "Aparassāti aparassa bhikkhuno pattaṃ ādāya…pe…",
  "tika-abh02t0:968_4": "therassa hatthe ṭhapesīti yojanā.",
  "tika-abh02t0:968_5": "Anāyataneti nikkāraṇe,",
  "tika-abh02t0:968_6": "ayutte vā nassanaṭṭhāne.",
  "tika-abh02t0:968_7": "Tuvaṃ attānaṃ rakkheyyāsi,",
  "tika-abh02t0:968_8": "mayaṃ pana mahallakattā kiṃ rakkhitvā karissāma,",
  "tika-abh02t0:968_9": "mahallakattā eva ca rakkhituṃ na sakkhissāmāti adhippāyo.",
  "tika-abh02t0:968_10": "Anāgāmittā vā thero attanā vattabbaṃ jānitvā ovadati.",
  "tika-abh02t0:969_0": "Sammāpayogassa gatamaggoti sammāpayogena nipphāditattā tassa sañjānanakāraṇanti attho.",
  "tika-abh02t0:970_0": "Bhūtamatthaṃ katvā abhūtopamaṃ kathayissatīti adhippāyo.",
  "tika-abh02t0:970_1": "Manussāti bhaṇḍāgārikādiniyuttā manussā mahantattā sampaṭicchituṃ nāsakkhiṃsu.",
  "tika-abh02t0:971_0": "Dutiyabalaniddesavaṇṇanā niṭṭhitā.",
  "tika-abh02t0:972_0": "Tatiyabalaniddesavaṇṇanā",
  "tika-abh02t0:973_0": "811.",
  "tika-abh02t0:973_1": "Añcitāti gatā.",
  "tika-abh02t0:973_2": "Peccāti puna,",
  "tika-abh02t0:973_3": "maritvāti vā attho.",
  "tika-abh02t0:973_4": "Ussannattāti vitakkabahulatāya ussannattāti vadanti,",
  "tika-abh02t0:973_5": "sūratādīhi vā ussannattā.",
  "tika-abh02t0:973_6": "Dibbantīti kīḷanti.",
  "tika-abh02t0:974_0": "Sañjīvakāḷasuttasaṅghātaroruvamahāroruvatāpanamahātāpanaavīciyo aṭṭha mahānirayā.",
  "tika-abh02t0:974_1": "Ekekassa cattāri dvārāni,",
  "tika-abh02t0:974_2": "ekekasmiṃ dvāre cattāro cattāro gūthanirayādayoti evaṃ soḷasa ussadaniraye vaṇṇayanti.",
  "tika-abh02t0:975_0": "Sakkasuyāmādayo viya jeṭṭhakadevarājā.",
  "tika-abh02t0:975_1": "Pajāpativaruṇaīsānādayo viya dutiyādiṭṭhānantarakārako paricārako hutvā.",
  "tika-abh02t0:976_0": "Tatiyabalaniddesavaṇṇanā niṭṭhitā.",
  "tika-abh02t0:977_0": "Catutthabalaniddesavaṇṇanā",
  "tika-abh02t0:978_0": "812. Kappoti dvedhābhūtaggo. Ettha ca bījādidhātunānattavasena khandhādidhātunānattaṃ veditabbaṃ.",
  "tika-abh02t0:979_0": "Catutthabalaniddesavaṇṇanā niṭṭhitā.",
  "tika-abh02t0:980_0": "Pañcamabalaniddesavaṇṇanā",
  "tika-abh02t0:981_0": "813.",
  "tika-abh02t0:981_1": "Ajjhāsayadhātūti ajjhāsayasabhāvo.",
  "tika-abh02t0:981_2": "Yathā gūthādīnaṃ dhātusabhāvo eso,",
  "tika-abh02t0:981_3": "yaṃ gūthādīheva saṃsandati,",
  "tika-abh02t0:981_4": "evaṃ puggalānaṃ ajjhāsayassevesa sabhāvo,",
  "tika-abh02t0:981_5": "yaṃ dussīlādayo dussīlādikeheva saṃsandantīti vuttaṃ hoti.",
  "tika-abh02t0:981_6": "Bhikkhūpi āhaṃsūti aññamaññaṃ āhaṃsu.",
  "tika-abh02t0:981_7": "Āvuso ime manussā “yathāsabhāgena paribhuñjathā”ti vadantā amhe sabhāgāsabhāge viditvā hīnajjhāsayapaṇītajjhāsayataṃ",
  "tika-abh02t0:981_8": "paricchinditvā dhātusaṃyuttakamme upanenti tassa payogaṃ daṭṭhukāmāti attho,",
  "tika-abh02t0:981_9": "evaṃ sabhāgavaseneva ajjhāsayadhātuparicchindanato ajjhāsayadhātusabhāgavasena niyametīti adhippāyo.",
  "tika-abh02t0:982_0": "Pañcamabalaniddesavaṇṇanā niṭṭhitā.",
  "tika-abh02t0:983_0": "Chaṭṭhabalaniddesavaṇṇanā",
  "tika-abh02t0:984_0": "Caritanti idha duccaritaṃ sucaritanti vuttaṃ.",
  "tika-abh02t0:984_1": "Apparajaṃ akkhaṃ etesanti apparajakkhāti attho vibhāvito,",
  "tika-abh02t0:984_2": "apparajaṃ akkhimhi etesanti apparajakkhātipi saddattho sambhavati.",
  "tika-abh02t0:984_3": "Ettha ca āsayajānanādinā yehi indriyehi paroparehi sattā kalyāṇapāpāsayādikā honti,",
  "tika-abh02t0:984_4": "tesaṃ jānanaṃ vibhāvetīti veditabbaṃ.",
  "tika-abh02t0:984_5": "Evañca katvā indriyaparopariyattaāsayānusayañāṇānaṃ visuṃ asādhāraṇatā,",
  "tika-abh02t0:984_6": "indriyaparopariyattanānādhimuttikatāñāṇānaṃ visuṃ balatā ca siddhā hoti.",
  "tika-abh02t0:985_0": "815.",
  "tika-abh02t0:985_1": "Yadariyāti ye ariyā.",
  "tika-abh02t0:985_2": "Āvasiṃsūti nissāya vasiṃsu.",
  "tika-abh02t0:985_3": "Ke pana te? “Idha,",
  "tika-abh02t0:985_4": "bhikkhave,",
  "tika-abh02t0:985_5": "bhikkhu pañcaṅgavippahīno hoti chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano",
  "tika-abh02t0:985_6": "anāvilasaṅkappo passaddhakāyasaṅkhāro suvimuttacitto suvimuttapañño”ti evaṃ vuttā.",
  "tika-abh02t0:985_7": "Etesu pañcaṅgavippahīnapaccekasaccapanodanaesanāsamavayasajjanāni “saṅkhāyekaṃ paṭisevati adhivāseti",
  "tika-abh02t0:985_8": "parivajjeti vinodetī”ti vuttesu apassenesu vinodanañca maggakiccāneva,",
  "tika-abh02t0:985_9": "itare ca maggeneva samijjhanti.",
  "tika-abh02t0:985_10": "Tenāha “etañhi suttaṃ…pe…",
  "tika-abh02t0:985_11": "dīpetī”ti.",
  "tika-abh02t0:986_0": "816.",
  "tika-abh02t0:986_1": "Ārammaṇasantānānusayanesu iṭṭhārammaṇe ārammaṇānusayanena anuseti.",
  "tika-abh02t0:986_2": "Āciṇṇasamāciṇṇāti etena samantato veṭhetvā viya ṭhitabhāvena anusayitataṃ dasseti.",
  "tika-abh02t0:986_3": "Bhavassapi vatthukāmattā,",
  "tika-abh02t0:986_4": "rāgavasena vā samānattā “bhavarāgānusayo…pe…",
  "tika-abh02t0:986_5": "saṅgahito”ti āha.",
  "tika-abh02t0:987_0": "818.",
  "tika-abh02t0:987_1": "“Paṇītādhimuttikā tikkhindriyā,",
  "tika-abh02t0:987_2": "itare mudindriyā”ti evaṃ indriyavisesadassanatthameva adhimuttiggahaṇanti āha “tikkhindriyamudindriyabhāvadassanattha”nti.",
  "tika-abh02t0:988_0": "819.",
  "tika-abh02t0:988_1": "Pahānakkamavasenāti ettha pahātabbapajahanakkamo pahānakkamoti daṭṭhabbo,",
  "tika-abh02t0:988_2": "yassa pahānena bhavitabbaṃ,",
  "tika-abh02t0:988_3": "taṃ teneva pahānena paṭhamaṃ vuccati,",
  "tika-abh02t0:988_4": "tato appahātabbanti ayaṃ vā pahānakkamo.",
  "tika-abh02t0:989_0": "820. Maggassa upanissayabhūtāni indriyāni upanissayaindriyāni.",
  "tika-abh02t0:990_0": "826.",
  "tika-abh02t0:990_1": "Nibbutichandarahitattā acchandikaṭṭhānaṃ paviṭṭhā.",
  "tika-abh02t0:990_2": "Yasmiṃ bhavaṅge pavattamāne taṃsantatiyaṃ lokuttaraṃ nibbattati,",
  "tika-abh02t0:990_3": "taṃ tassa pādakaṃ.",
  "tika-abh02t0:991_0": "Chaṭṭhabalaniddesavaṇṇanā niṭṭhitā.",
  "tika-abh02t0:992_0": "Sattamabalaniddesavaṇṇanā",
  "tika-abh02t0:993_0": "828.",
  "tika-abh02t0:993_1": "Niddāyitvāti kammaṭṭhānaṃ manasi karonto niddaṃ okkamitvā paṭibuddho samāpattiṃ samāpannomhīti attho.",
  "tika-abh02t0:993_2": "Nīvaraṇādīhi visuddhacittasantati eva cittamañjūsā,",
  "tika-abh02t0:993_3": "samādhi vā,",
  "tika-abh02t0:993_4": "kammaṭṭhānaṃ vā.",
  "tika-abh02t0:993_5": "Cittaṃ ṭhapetunti samāpatticittaṃ ṭhapetuṃ.",
  "tika-abh02t0:993_6": "Saññāvedayitānaṃ apagamo eva apagamavimokkho.",
  "tika-abh02t0:994_0": "Saññāmanasikārānaṃ kāmādidutiyajjhānādipakkhandanāni “hānabhāgiyavisesabhāgiyadhammā”ti dassitāni,",
  "tika-abh02t0:994_1": "tehi pana jhānānaṃ taṃsabhāvatā dhamma-",
  "tika-abh02t0:994_2": "saddena vuttā.",
  "tika-abh02t0:994_3": "Paguṇabhāvavodānaṃ paguṇavodānaṃ.",
  "tika-abh02t0:994_4": "Tadeva paṭhamajjhānādīhi vuṭṭhahitvā dutiyajjhānādiadhigamassa paccayattā “vuṭṭhānaṃ nāmā”ti vuttaṃ.",
  "tika-abh02t0:994_5": "“Vodānampi vuṭṭhānaṃ,",
  "tika-abh02t0:994_6": "tamhā tamhā samādhimhā vuṭṭhānampi vuṭṭhāna”nti imāya vuṭṭhānapāḷiyā asaṅgahitattā nirodhasamāpattiyā vuṭṭhānaṃ “pāḷimuttakavuṭṭhānaṃ nāmā”ti vuttaṃ.",
  "tika-abh02t0:994_7": "Ye pana “nirodhato phalasamāpattiyā vuṭṭhāna”nti pāḷi natthīti vadeyyuṃ,",
  "tika-abh02t0:994_8": "te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena paccayo”ti imāya pāḷiyā paṭisedhetabbā.",
  "tika-abh02t0:995_0": "Sattamabalaniddesavaṇṇanā niṭṭhitā.",
  "tika-abh02t0:996_0": "Dasamabalaniddesavaṇṇanā",
  "tika-abh02t0:997_0": "831.",
  "tika-abh02t0:997_1": "Rāgādīhi cetaso vimuttibhūto samādhi cetovimutti.",
  "tika-abh02t0:997_2": "Paññāva vimutti paññāvimutti.",
  "tika-abh02t0:997_3": "Kammantaravipākantaramevāti kammantarassa vipākantaramevāti attho.",
  "tika-abh02t0:997_4": "Cetanācetanāsampayuttakadhamme nirayādinibbānagāminipaṭipadābhūte kammanti gahetvā āha “kammaparicchedamevā”ti.",
  "tika-abh02t0:997_5": "Appetuṃ na sakkoti aṭṭhamanavamabalāni viya,",
  "tika-abh02t0:997_6": "taṃsadisaṃ iddhividhañāṇaṃ viya vikubbituṃ.",
  "tika-abh02t0:997_7": "Etena dasabalasadisatañca vāreti,",
  "tika-abh02t0:997_8": "jhānādiñāṇaṃ viya vā appetuṃ vikubbituñca.",
  "tika-abh02t0:997_9": "Yadipi hi jhānādipaccavekkhaṇañāṇaṃ sattamabalanti tassa savitakkasavicāratā vuttā,",
  "tika-abh02t0:997_10": "tathāpi jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ katvā evaṃ vuttanti veditabbaṃ.",
  "tika-abh02t0:997_11": "Atha vā sabbaññutaññāṇaṃ jhānādikiccaṃ viya na sabbaṃ balakiccaṃ kātuṃ sakkotīti dassetuṃ “tañhi jhānaṃ",
  "tika-abh02t0:997_12": "hutvā appetuṃ iddhi hutvā vikubbituñca na sakkotī”ti vuttaṃ,",
  "tika-abh02t0:997_13": "na pana kassaci balassa jhānaiddhibhāvatoti daṭṭhabbaṃ.",
  "tika-abh02t0:998_0": "Dasamabalaniddesavaṇṇanā niṭṭhitā.",
  "tika-abh02t0:999_0": "Ñāṇavibhaṅgavaṇṇanā niṭṭhitā.",
  "tika-abh02t0:1000_0": "17. Khuddakavatthuvibhaṅgo",
  "tika-abh02t0:1001_0": "1. Ekakamātikādivaṇṇanā",
  "tika-abh02t0:1002_0": "832.",
  "tika-abh02t0:1002_1": "“Tettiṃsati tikā”ti vuttaṃ,",
  "tika-abh02t0:1002_2": "te pana pañcatiṃsa.",
  "tika-abh02t0:1002_3": "Tathā “purisamalādayo aṭṭha navakā”ti vuttaṃ,",
  "tika-abh02t0:1002_4": "te pana āghātavatthuādayo nava.",
  "tika-abh02t0:1002_5": "Ye “dve aṭṭhārasakā”tiādimhi vuttā,",
  "tika-abh02t0:1002_6": "te eva “iti atītāni chattiṃsā”tiādinā tayo chattiṃsakā katāti āha “cha aṭṭhārasakā”ti,",
  "tika-abh02t0:1002_7": "dvāsaṭṭhi pana diṭṭhigatāni aññattha vuttabhāveneva idha nikkhittānīti na gahitānīti daṭṭhabbāni.",
  "tika-abh02t0:1003_0": "Ekakamātikādivaṇṇanā niṭṭhitā.",
  "tika-abh02t0:1004_0": "(1.) Ekakaniddesavaṇṇanā",
  "tika-abh02t0:1005_0": "843- 844.",
  "tika-abh02t0:1005_1": "Atthi paṭiccaṃ nāmāti yathā “cakkhuñca paṭiccā”tiādīsu nissayādipaccayabhāvena paṭiccāti vuttaṃ,",
  "tika-abh02t0:1005_2": "na tathā idha khattiyādijātīnaṃ paramatthato avijjamānānaṃ nissayādipaccayattassa abhāvā.",
  "tika-abh02t0:1005_3": "Yesu pana khandhesu santesu khattiyādisammuti hoti,",
  "tika-abh02t0:1005_4": "tesaṃ abbocchinnatāva khattiyādijātiyā atthitā,",
  "tika-abh02t0:1005_5": "sā idha paṭicca-",
  "tika-abh02t0:1005_6": "saddena vibhāvitāti attho.",
  "tika-abh02t0:1005_7": "Ekissā seṇiyāti asambhinnāyāti attho.",
  "tika-abh02t0:1006_0": "Pañhavissajjanādikiriyāsu purato karaṇaṃ purekkhāro.",
  "tika-abh02t0:1006_1": "Nikkheparāsīti nidhānarāsi.",
  "tika-abh02t0:1006_2": "Patthaṭākittinoti vitthiṇṇākittino.",
  "tika-abh02t0:1006_3": "Rattaññumadoti purāṇaññutāmadoti vadanti.",
  "tika-abh02t0:1006_4": "Cirarattijātena,",
  "tika-abh02t0:1006_5": "cirarattipabbajitena vā jānitabbassa,",
  "tika-abh02t0:1006_6": "rattīnameva vā jānanamado.",
  "tika-abh02t0:1006_7": "Upaṭṭhāpakamānoti āṇākaraṇamāno.",
  "tika-abh02t0:1006_8": "Āṇākaraṇañhi vicāraṇaṃ idha “yaso”ti vuttanti.",
  "tika-abh02t0:1006_9": "Parimaṇḍalattabhāvanissito māno pariṇāhamado.",
  "tika-abh02t0:1006_10": "Sarīrasampattipāripūriyā mado pāripūrimado.",
  "tika-abh02t0:1007_0": "845. Vatthunā vināpi vattabbatāya avatthukaṃ, na vatthuno abhāvā.",
  "tika-abh02t0:1008_0": "846.",
  "tika-abh02t0:1008_1": "Cittassa vossajjananti cittassa satito muccanaṃ,",
  "tika-abh02t0:1008_2": "kāyaduccaritādīsu pakkhandanaṃ vā vossaggo.",
  "tika-abh02t0:1008_3": "Patiṭṭhābhāvoti kusalakaraṇe aṭṭhānaṃ,",
  "tika-abh02t0:1008_4": "anuṭṭhānanti attho.",
  "tika-abh02t0:1008_5": "Pamādasaṅkhātassa atthassa kāyaduccarite cittassa vossaggo pāṇātipāte micchādiṭṭhiyaṃ kodhe upanāheti evamādiko pariyāyo apariyanto,",
  "tika-abh02t0:1008_6": "tadatthatappariyāyappakāsako vossagganissaggādiko byañjanapariyāyo cāti sabbaṃ taṃ saṅkhipitvā evarūpoti",
  "tika-abh02t0:1008_7": "idaṃ ākāranidassanaṃ sabbapariyāyassa vattuṃ asakkuṇeyyattā katanti dassento āha “pariyantābhāvato”ti.",
  "tika-abh02t0:1008_8": "Vissaṭṭhākāroti satiyā paccanīkabhūte cattāro khandhe dasseti.",
  "tika-abh02t0:1009_0": "847.",
  "tika-abh02t0:1009_1": "Cittassa thaddhatā tathāpavattacittamevāti vadanti,",
  "tika-abh02t0:1009_2": "mānaviseso vā daṭṭhabbo.",
  "tika-abh02t0:1009_3": "Upasaṅkamane vanditabbaṃ hotīti pariyanteneva carati.",
  "tika-abh02t0:1010_0": "848.",
  "tika-abh02t0:1010_1": "“Āpattiṃ āpannosī”ti vutte “āvuso,",
  "tika-abh02t0:1010_2": "tvaṃ āpannosī”tiādinā tena vuttaṃ tasseva upari khipanavasena “paṭippharitvā”ti vadanti.",
  "tika-abh02t0:1010_3": "“Tasmiṃ nāma dalidde,",
  "tika-abh02t0:1010_4": "akusale vā idaṃ karonte ahaṃ kasmā na karomī”ti evaṃ idha paṭippharaṇaṃ yuttaṃ.",
  "tika-abh02t0:1010_5": "Karaṇassa uttarakiriyā karaṇuttariyaṃ.",
  "tika-abh02t0:1010_6": "Akusalapakkho esāti sārambhoti adhippāyo.",
  "tika-abh02t0:1011_0": "849.",
  "tika-abh02t0:1011_1": "Aticca icchatīti aticciccho,",
  "tika-abh02t0:1011_2": "tassa bhāvo aticcicchatāti vattabbe cci-",
  "tika-abh02t0:1011_3": "kāralopaṃ katvā “aticchatā”ti vuttaṃ.",
  "tika-abh02t0:1011_4": "Atricchatāti ca sā eva vuccatīti.",
  "tika-abh02t0:1011_5": "Tatrāpi neruttikavidhānena padasiddhi veditabbā.",
  "tika-abh02t0:1011_6": "Yathāladdhaṃ vā atikkamitvā atra atra icchanaṃ atricchatā,",
  "tika-abh02t0:1011_7": "sā eva ra-",
  "tika-abh02t0:1011_8": "kārassa ta-",
  "tika-abh02t0:1011_9": "kāraṃ katvā “aticchatā”ti vuttā.",
  "tika-abh02t0:1012_0": "Atricchanti aticchaṃ,",
  "tika-abh02t0:1012_1": "atra vā icchanto. Kena?",
  "tika-abh02t0:1012_2": "Atilobhena atilobhamicchāsaṅkhātena atilobhamadena ca.",
  "tika-abh02t0:1012_3": "Attano hitaṃ attāti vuttaṃ.",
  "tika-abh02t0:1012_4": "Hāyati jīrati,",
  "tika-abh02t0:1012_5": "ādiṇṇo vā attā,",
  "tika-abh02t0:1012_6": "patto vā attā,",
  "tika-abh02t0:1012_7": "naṃ jīrati candakinnariṃ patthayitvā asitābhūdeviyā vihīno viya.",
  "tika-abh02t0:1013_0": "Icchāhatassāti icchāya upaddutassa, mudditassa vā.",
  "tika-abh02t0:1014_0": "Atihīḷayānoti avamaññamāno.",
  "tika-abh02t0:1014_1": "Malakanti evaṃnāmakaṃ janapadaṃ,",
  "tika-abh02t0:1014_2": "abbhokāsaṃ vā.",
  "tika-abh02t0:1014_3": "Kodaṇḍakenāti kudaṇḍakena rassadaṇḍakena.",
  "tika-abh02t0:1014_4": "Gaddulenāti ca vadanti.",
  "tika-abh02t0:1014_5": "Ruhiramakkhitaṅgoti ruhirasinnagatto.",
  "tika-abh02t0:1015_0": "850. Jānantasseva bhiyyo bhiyyo codento viya sambhāvetukāmo hoti. Paccayeti upādānādipaccaye.",
  "tika-abh02t0:1016_0": "851.",
  "tika-abh02t0:1016_1": "Ye patirūpena vañcenti,",
  "tika-abh02t0:1016_2": "te gaṇṭhikā,",
  "tika-abh02t0:1016_3": "durācārena vā gaṇṭhibhūtā.",
  "tika-abh02t0:1016_4": "Gaṇṭhikaputtā nāma gaṇṭhikā eva honti,",
  "tika-abh02t0:1016_5": "tena saddhivihārikā gaṇṭhikabhāvena “thero…pe…",
  "tika-abh02t0:1016_6": "dīghacaṅkame viharatī”ti vadanti.",
  "tika-abh02t0:1017_0": "Vaṭṭati bhanteti ayampi eko pakāro,",
  "tika-abh02t0:1017_1": "lābhinā eva pana sakkā ñātunti attano samāpattilābhitaṃ sūcetīti attho.",
  "tika-abh02t0:1017_2": "Pañcattayaṃ nāma uparipaṇṇāsake dutiyasuttaṃ.",
  "tika-abh02t0:1017_3": "Tassa gambhīrattā vadati “pañcattayaṃ olokentassā”ti.",
  "tika-abh02t0:1018_0": "852.",
  "tika-abh02t0:1018_1": "Siṅganti siṅgāraṃ.",
  "tika-abh02t0:1018_2": "Tañhi kusalassa vijjhanato samāsevitatāya sīse parikkhataṃ sunikhataṃ visāṇaṃ viya,",
  "tika-abh02t0:1018_3": "thirattā ca siṅgaṃ viyāti siṅgaṃ,",
  "tika-abh02t0:1018_4": "taṃ panatthato rāgo.",
  "tika-abh02t0:1019_0": "853.",
  "tika-abh02t0:1019_1": "Temanakaraṇatthe tintiṇa-",
  "tika-abh02t0:1019_2": "saddo daṭṭhabbo.",
  "tika-abh02t0:1019_3": "Khīyananti ca yena lobhena paraṃ mamanti vadantaṃ khīyati, so vutto.",
  "tika-abh02t0:1019_4": "Khīyanaṃ bhaṇḍananti ca vadanti.",
  "tika-abh02t0:1019_5": "Tintiṇanti vā loluppamicceva vuttaṃ hoti. Saññā-",
  "tika-abh02t0:1019_6": "saddo hi eso loluppavācakoti.",
  "tika-abh02t0:1020_0": "854.",
  "tika-abh02t0:1020_1": "Ūruppamāṇāpīti etena mahantaghanabhāvena apūtitaṃ dasseti.",
  "tika-abh02t0:1020_2": "Athavātiādinā cīvaramaṇḍanādīnaṃ visesanāni “imassa vā pūtikāyassa bāhirānaṃ vā parikkhārānaṃ maṇḍanā”tiādīnīti dasseti.",
  "tika-abh02t0:1020_3": "Cīvarena hi maṇḍanā cīvaramaṇḍanā,",
  "tika-abh02t0:1020_4": "cīvarassa vā maṇḍanā cīvaramaṇḍanā,",
  "tika-abh02t0:1020_5": "evaṃ pattamaṇḍanā senāsanamaṇḍanā cāti adhippāyo.",
  "tika-abh02t0:1020_6": "Ūnaṭṭhānapūraṇaṃ chavirāgasusaṇṭhānādikaraṇañca cīvarādīsu kāye ca yathāyogaṃ yojetabbaṃ.",
  "tika-abh02t0:1020_7": "Tadahujātadārako viya hotīti dārakacāpalyaṃ na muñcatīti attho.",
  "tika-abh02t0:1021_0": "855.",
  "tika-abh02t0:1021_1": "Sadisā anurūpā bhatti sabhāgo,",
  "tika-abh02t0:1021_2": "na sabhāgo asabhāgo,",
  "tika-abh02t0:1021_3": "mānathaddhatā,",
  "tika-abh02t0:1021_4": "virodho vā.",
  "tika-abh02t0:1021_5": "Tenassa mātādīsu vattanaṃ asabhāgavuttitā.",
  "tika-abh02t0:1021_6": "Evaṃvidhānaṃ mānādhikānaṃ akusalānamidaṃ nāmaṃ.",
  "tika-abh02t0:1022_0": "856. Paritassitāti saṅkampanā, ukkaṇṭhitassa vā tassa tassa taṇhāyanā.",
  "tika-abh02t0:1023_0": "857.",
  "tika-abh02t0:1023_1": "Kusalakaraṇe kāyassa avipphārikatā līnatā jātiālasyaṃ,",
  "tika-abh02t0:1023_2": "na rogautubhojanādīhi kāyagelaññaṃ tandī nāma,",
  "tika-abh02t0:1023_3": "atha kho pakatiālasyanti attho.",
  "tika-abh02t0:1023_4": "Kāyālasiyanti nāmakāyassa ālasiyaṃ,",
  "tika-abh02t0:1023_5": "tadeva rūpakāyassāpīti daṭṭhabbaṃ.",
  "tika-abh02t0:1024_0": "858. Accasanādīhi uppannadhātukkhobhanimittaṃ ālasiyaṃ vijambhitā.",
  "tika-abh02t0:1025_0": "859. Bhattanimittena uppannaṃ ālasyaṃ bhattasammado.",
  "tika-abh02t0:1026_0": "860.",
  "tika-abh02t0:1026_1": "Imehi panāti cittassa akalyatādīhi.",
  "tika-abh02t0:1026_2": "Sabbattha kilesavasenāti thinamiddhakāraṇānaṃ rāgādīnaṃ vasenāti daṭṭhabbaṃ.",
  "tika-abh02t0:1027_0": "861.",
  "tika-abh02t0:1027_1": "Sammāājīvato apeto katoti apakato.",
  "tika-abh02t0:1027_2": "So ājīvupaddavena upaddutoti katvā āha “upaddutassāti attho”ti.",
  "tika-abh02t0:1028_0": "Tividhampi taṃ tattha āgataṃ tassa nissayabhūtāya imāya pāḷiyā dassetunti evamattho daṭṭhabbo.",
  "tika-abh02t0:1029_0": "Pāpaṇikānīti āpaṇato chaḍḍitāni.",
  "tika-abh02t0:1029_1": "Nantakānīti antarahitāni,",
  "tika-abh02t0:1029_2": "cīrāni vā.",
  "tika-abh02t0:1029_3": "Gilānassa paccayabhūtā bhesajjasaṅkhātā jīvitaparikkhārā gilānapaccayabhesajjaparikkhārā.",
  "tika-abh02t0:1029_4": "Pūtimuttanti purāṇassa apurāṇassa ca sabbassa gomuttassetaṃ nāmaṃ.",
  "tika-abh02t0:1029_5": "Pūtibhāvena chaḍḍitosadhantipi keci.",
  "tika-abh02t0:1030_0": "Agabbhikā ekadvārā dīghasālā kira uddaṇḍo.",
  "tika-abh02t0:1030_1": "Kucchitarajabhūtāya pāpicchatāya niratthakakāyavacīvipphandaniggahaṇaṃ korajaṃ,",
  "tika-abh02t0:1030_2": "taṃ etassa atthīti korajiko,",
  "tika-abh02t0:1030_3": "ativiya korajiko korajikakorajiko.",
  "tika-abh02t0:1030_4": "Atiparisaṅkitoti keci.",
  "tika-abh02t0:1030_5": "Mukhasambhāvitoti korajikakorajikādibhāvena pavattavacanehi attano mukhamattena aññehi sambhāvito.",
  "tika-abh02t0:1030_6": "So evarūpo evarūpatāya eva attānaṃ paraṃ viya katvā “ayaṃ samaṇo”tiādiṃ katheti.",
  "tika-abh02t0:1031_0": "Paṇidhāyāti “arahāti maṃ jānantū”ti cittaṃ ṭhapetvā,",
  "tika-abh02t0:1031_1": "patthetvā vā.",
  "tika-abh02t0:1031_2": "Āpāthakajjhāyīti manussānaṃ āpāthaṭṭhāne samādhiṃ samāpanno viya nisīdanto āpāthake janassa pākaṭaṭṭhāne jhāyī.",
  "tika-abh02t0:1032_0": "Aññaṃ viya katvā attano samīpe bhaṇanaṃ sāmantajappitaṃ.",
  "tika-abh02t0:1032_1": "Ākārassa rassattaṃ katvā “aṭhapanā”ti vuttaṃ.",
  "tika-abh02t0:1032_2": "Kuhanaṃ kuho,",
  "tika-abh02t0:1032_3": "tassa ayanā pavatti kuhāyanā,",
  "tika-abh02t0:1032_4": "kuhassa vā puggalassa ayanā gatikiriyā kuhāyanā.",
  "tika-abh02t0:1033_0": "862. Puṭṭhassāti “ko tisso, ko rājapūjito”ti puṭṭhassa. Nahanāti bandhanā pariveṭhanā.",
  "tika-abh02t0:1034_0": "863.",
  "tika-abh02t0:1034_1": "Nimittena caranto jīvanto nimittakārako nemittiko,",
  "tika-abh02t0:1034_2": "tassa bhāvo nemittikatā.",
  "tika-abh02t0:1034_3": "Attano icchāya pakāsanaṃ obhāso.",
  "tika-abh02t0:1034_4": "Ko pana soti?",
  "tika-abh02t0:1034_5": "“Ajja bhikkhūnaṃ paccayā dullabhā jātā”tiādikā paccayapaṭisaṃyuttakathā.",
  "tika-abh02t0:1034_6": "Icchitavatthussa samīpe kathanaṃ sāmantajappā.",
  "tika-abh02t0:1035_0": "864.",
  "tika-abh02t0:1035_1": "Bahi chaḍḍanaṃ ukkhepanā.",
  "tika-abh02t0:1035_2": "Parapiṭṭhimaṃsakhādanasīlo parapiṭṭhimaṃsiko,",
  "tika-abh02t0:1035_3": "tassa bhāvo parapiṭṭhimaṃsikatā.",
  "tika-abh02t0:1036_0": "865.",
  "tika-abh02t0:1036_1": "Nikattuṃ appena lābhena bahukaṃ vañcetvā gahetuṃ icchanaṃ nijigīsanaṃ,",
  "tika-abh02t0:1036_2": "tassa bhāvo nijigīsanatā.",
  "tika-abh02t0:1036_3": "Tasseva icchanassa pavattiākāro,",
  "tika-abh02t0:1036_4": "taṃsahajātaṃ vā gavesanakammaṃ.",
  "tika-abh02t0:1037_0": "866.",
  "tika-abh02t0:1037_1": "Vaṇṇasampannaṃ pokkharaṃ vaṇṇapokkharanti uttarapadalopo pubbapadassa daṭṭhabbo,",
  "tika-abh02t0:1037_2": "vaṇṇapāripūrī vā vaṇṇapokkharatā.",
  "tika-abh02t0:1037_3": "“Atthajāpikā”ti ettha viya japa-",
  "tika-abh02t0:1037_4": "saddo uppattivācakoti āha “pavattetī”ti.",
  "tika-abh02t0:1038_0": "867. Seyyasadisamānā unnativasena pavattāti ubhayatthāpi “mānaṃ jappetī”ti vuttaṃ.",
  "tika-abh02t0:1039_0": "868.",
  "tika-abh02t0:1039_1": "Hīnamāno pana onativasena pavattito kevalena mānasaddena niddesaṃ nārahatīti taṃniddese “omānaṃ jappetī”ti vuttaṃ.",
  "tika-abh02t0:1040_0": "872. Rājabhogena raṭṭhabhuñjanako rājanissito raṭṭhiyo.",
  "tika-abh02t0:1041_0": "879.",
  "tika-abh02t0:1041_1": "Puggalaṃ anāmasitvāti yathā seyyassa seyyamānādiniddesesu “parehi seyyaṃ attānaṃ dahatī”ti seyyādipuggalo mānuppādako āmaṭṭho,",
  "tika-abh02t0:1041_2": "evametassa seyyamānabhāvepi mānuppādakapuggalavisesaṃ anāmasitvā “pare atimaññati”cceva vuttanti attho.",
  "tika-abh02t0:1041_3": "Pare atikkamitvā maññanañhi yassa kassaci atimānoti.",
  "tika-abh02t0:1042_0": "880.",
  "tika-abh02t0:1042_1": "Purimamānassa uparimāno mānātimāno, ati-",
  "tika-abh02t0:1042_2": "saddo upari-",
  "tika-abh02t0:1042_3": "saddassa atthaṃ vadatīti daṭṭhabbo.",
  "tika-abh02t0:1042_4": "Purimamānaṃ vā atikkanto māno mānātimāno.",
  "tika-abh02t0:1043_0": "881. Pakkhijātīsu vāyaso anto lāmakoti katvā “kākajāti viyā”ti vuttaṃ.",
  "tika-abh02t0:1044_0": "882.",
  "tika-abh02t0:1044_1": "Thero kira dosacarito ahosi,",
  "tika-abh02t0:1044_2": "tasmā āditova “tumhe akhīṇāsavā”ti avatvā upāyena kathesīti vadanti,",
  "tika-abh02t0:1044_3": "dosacaritattā vā khippaṃ tatiyapadavāre virāgaṃ uppādesīti adhippāyo.",
  "tika-abh02t0:1045_0": "883. Mānaṃ anugatacchandoti mānasampayuttachando, mānasabhāvaṃ anugato mānacchando vā.",
  "tika-abh02t0:1046_0": "884.",
  "tika-abh02t0:1046_1": "“Vilambana”nti ca itthipurisasammānanādikiriyādivilambanapaṭisaṃyuttaṃ kattabbaṃ daṭṭhabbaṃ.",
  "tika-abh02t0:1046_2": "Tattha yuttamuttasiliṭṭhaṃ paṭibhānaṃ vilambanapaṭibhānaṃ.",
  "tika-abh02t0:1047_0": "887. Amaravādapaṭisaṃyutto vitakko, attano amaraṇatthāya devabhāvatthāya vā vitakko amaravitakko.",
  "tika-abh02t0:1048_0": "888.",
  "tika-abh02t0:1048_1": "Paresu anuddayā rāgavasena anuddayakaraṇaṃ etassāti parānuddayo,",
  "tika-abh02t0:1048_2": "tassa bhāvo parānuddayatā,",
  "tika-abh02t0:1048_3": "paresu vā anuddayasseva sahananditādikassa bhāvo parānuddayatā,",
  "tika-abh02t0:1048_4": "tādiso rāgo.",
  "tika-abh02t0:1048_5": "Tatthāti parānuddayatāya saṃsaṭṭhavihārena dassitāyāti attho yujjati.",
  "tika-abh02t0:1049_0": "890.",
  "tika-abh02t0:1049_1": "Anavaññattiṃ patthento anavaññattatthameva kāmaguṇe ca patthetīti āha “pañcakāma…pe…",
  "tika-abh02t0:1049_2": "nissito hutvā”ti.",
  "tika-abh02t0:1050_0": "Ekakaniddesavaṇṇanā niṭṭhitā.",
  "tika-abh02t0:1051_0": "(2.) Dukaniddesavaṇṇanā",
  "tika-abh02t0:1052_0": "891.",
  "tika-abh02t0:1052_1": "Upanayhatīti bandhati. A-",
  "tika-abh02t0:1052_2": "kāro anantaratthavācako,",
  "tika-abh02t0:1052_3": "mariyādavācakassa vā ākārassa rassattaṃ katvā “aṭṭhapanā”ti vuttanti “anantaraṭṭhapanā”tiādimāha.",
  "tika-abh02t0:1052_4": "Tattha paṭhamuppannassa pavattākāro mariyādā,",
  "tika-abh02t0:1052_5": "taṃ anatikkamitvā tasseva daḷhīkaraṇavasena ṭhapanā mariyādaṭṭhapanā.",
  "tika-abh02t0:1052_6": "Pakatiṭṭhapanāmattameva,",
  "tika-abh02t0:1052_7": "visesanarahitāti attho.",
  "tika-abh02t0:1053_0": "892.",
  "tika-abh02t0:1053_1": "Niṭṭhuriyaṃ kheḷapātanaṃ,",
  "tika-abh02t0:1053_2": "niṭṭhuriyaṃ viya niṭṭhuriyaṃ.",
  "tika-abh02t0:1053_3": "Dassetvāti dantehi chinditvā.",
  "tika-abh02t0:1053_4": "Tena pana dassanaṃ paḷāsoti dasseti.",
  "tika-abh02t0:1053_5": "Paḷāsassa āyanāti yugaggāhappavatti.",
  "tika-abh02t0:1053_6": "Samabhāvadahanaṃ jayo,",
  "tika-abh02t0:1053_7": "tassa āharaṇato āhāro.",
  "tika-abh02t0:1053_8": "Dhuraṃ na detīti pāmokkhaṃ na deti.",
  "tika-abh02t0:1054_0": "894.",
  "tika-abh02t0:1054_1": "Kāyena cetiyaṅgaṇādivattaṃ karoti “evaṃ vattasampanno saddho kathaṃ kāyaduccaritādīni karissatī”ti paresaṃ ñāpanatthaṃ.",
  "tika-abh02t0:1054_2": "Aticcāti accayaṃ katvā.",
  "tika-abh02t0:1054_3": "Āsarantīti āgacchanti,",
  "tika-abh02t0:1054_4": "puna paṭicchādane pavattantīti attho.",
  "tika-abh02t0:1054_5": "Konāmevaṃ karotīti vocchindanacchādanā vā vocchādanā.",
  "tika-abh02t0:1055_0": "Na sammā bhāsitāti yo na sammā bhāsati,",
  "tika-abh02t0:1055_1": "so saṭhoti dasseti.",
  "tika-abh02t0:1055_2": "Kucchi vā piṭṭhi vā jānituṃ na sakkāti asantaguṇasambhāvaneneva cittānurūpakiriyāvirahato “evaṃcitto evaṃkiriyo”ti jānituṃ na sakkāti attho.",
  "tika-abh02t0:1056_0": "Ajo eva ajāmigo.",
  "tika-abh02t0:1056_1": "Nelakoti taruṇavaccho.",
  "tika-abh02t0:1056_2": "Yathā so yakkho tādisaṃ rūpaṃ dassetvā “ajā”ti saññāya āgatāgate khādati,",
  "tika-abh02t0:1056_3": "evamayampi taṃtaṃsadisaguṇasambhāvanena te te vañceti.",
  "tika-abh02t0:1056_4": "Tenetaṃ sāṭheyyaṃ māyāto balavatarā vañcanāti daṭṭhabbaṃ.",
  "tika-abh02t0:1056_5": "Teneva “parikkhattatā”ti vuttaṃ.",
  "tika-abh02t0:1057_0": "908.",
  "tika-abh02t0:1057_1": "Sakkāyadiṭṭhādīnaṃ abhāvepi yaṃ saṃyojanaṃ hoti,",
  "tika-abh02t0:1057_2": "taṃ bahiddhā saṃyojanato bahiddhāsaṃyojanassa puggalassa visesanabhūtaṃ bahiddhāsaṃyojanaṃ nāma.",
  "tika-abh02t0:1058_0": "Dukaniddesavaṇṇanā niṭṭhitā.",
  "tika-abh02t0:1059_0": "(3.) Tikaniddesavaṇṇanā",
  "tika-abh02t0:1060_0": "909.",
  "tika-abh02t0:1060_1": "Akusalamūlāneva vaṭṭamūlānīti tehi kathitehi vaṭṭamūlasamudācāro kathito hotīti āha “tīhi…pe…",
  "tika-abh02t0:1060_2": "kathito”ti.",
  "tika-abh02t0:1061_0": "919.",
  "tika-abh02t0:1061_1": "Sassato lokotiādidassanameva brahmacariyaṃ mokkhasampāpakaṃ uttamacariyanti diṭṭhigatikehi sammatanti āha “diṭṭhigatikasammatassā”ti.",
  "tika-abh02t0:1061_2": "Rūpārūpāvacaravipākesu sātisayo bhavarāgoti adhippāyena vuttaṃ “mahābrahmāna”nti.",
  "tika-abh02t0:1062_0": "920.",
  "tika-abh02t0:1062_1": "Kathaṃvidhanti kenākārena saṇṭhitanti atthoti katvā āha “ākārasaṇṭhāna”nti.",
  "tika-abh02t0:1062_2": "Mānaṭhapanāti seyyādivasena mānena ṭhapanā,",
  "tika-abh02t0:1062_3": "mānasaṅkhātā vā ṭhapanā.",
  "tika-abh02t0:1063_0": "921. Cetaso utrāso domanassaṃ, doso vā, taṃsampayuttā vā cetanādayo.",
  "tika-abh02t0:1064_0": "922.",
  "tika-abh02t0:1064_1": "Desanāsukhatāyāti tiṇṇaṃ addhānaṃ vasena vicikicchāya desanā sukhā “kaṅkhati vicikicchatī”ti,",
  "tika-abh02t0:1064_2": "na pana tathā mohenāti adhippāyo.",
  "tika-abh02t0:1064_3": "Vaṇṇādibhedaṃ sutvāti keci kira vadanti “khattiyajīvo paṇḍuvaṇṇo. Kasmā?",
  "tika-abh02t0:1064_4": "So hi pubbaṇhe ramati,",
  "tika-abh02t0:1064_5": "pubbaṇhe ca chāyā paṇḍuvaṇṇā.",
  "tika-abh02t0:1064_6": "Brāhmaṇavessasuddajīvā odātapītakāḷavaṇṇā.",
  "tika-abh02t0:1064_7": "Te hi majjhanhasāyanharattīsu odātapītakāḷachāyā kāḷatamakālesu ramantī”ti tesaṃ vaṇṇabhedaṃ,",
  "tika-abh02t0:1064_8": "“byāpī parimaṇḍalo”tiādinā kathentānaṃ saṇṭhānabhedañca sutvā.",
  "tika-abh02t0:1065_0": "923.",
  "tika-abh02t0:1065_1": "Purisapuggaloti padadvayaṃ ekapadaṃ katvā jānantānaṃ vasenāyaṃ sammutikathā pavattā,",
  "tika-abh02t0:1065_2": "padantarameva vā idaṃ puggalavācakanti dassento “ayaṃ panā”tiādimāha.",
  "tika-abh02t0:1065_3": "Atha vā purisoti vutto ca puggalo eva,",
  "tika-abh02t0:1065_4": "na purisindriyayuttovāti dassanatthampi “purisapuggalo”ti vuttanti veditabbaṃ.",
  "tika-abh02t0:1065_5": "Aṭṭhasu ābādhesūti pittasemhavātasamuṭṭhānautuvipariṇāmajaopakkamikavisamaparihārajasannipātajakammasamuṭṭhānesu.",
  "tika-abh02t0:1065_6": "Pubbe katanti purāṇatarakammaṃ icchantīti upapajjavedanīyañca kira paṭikkhipanti.",
  "tika-abh02t0:1065_7": "Āṇattimūlakena vāti yopi āṇāpetvā vadhabandhādidukkhaṃ uppādeti,",
  "tika-abh02t0:1065_8": "tampi taṃmūlakaṃ na hoti,",
  "tika-abh02t0:1065_9": "issaranimmānamūlamevāti adhippāyo.",
  "tika-abh02t0:1066_0": "924.",
  "tika-abh02t0:1066_1": "Mohassa anudahanaṃ dāhakāraṇatāya vuttaṃ,",
  "tika-abh02t0:1066_2": "sabhāvatopi pana asampaṭivedho sampaṭivedhasukhassa paccanīkabhūto dukkho evāti anudahanatā veditabbā.",
  "tika-abh02t0:1066_3": "Evañca katvā “upekkhā vedanā ñāṇasukhā aññāṇadukkhā”ti vuttā.",
  "tika-abh02t0:1067_0": "926.",
  "tika-abh02t0:1067_1": "Puthunimittārammaṇesūti subhanimittādivasena puthunimittasabhāvesu ārammaṇesu,",
  "tika-abh02t0:1067_2": "puthusabhāvesu vā subhanimittādiārammaṇesu.",
  "tika-abh02t0:1067_3": "Kosajjapamādaniddesānaṃ samānattepi avipphārikatāsaṅkhātā līnavuttitā kosajjaṃ,",
  "tika-abh02t0:1067_4": "sativossaggasaṅkhātaṃ pamajjanaṃ pamādoti ayaṃ visesoti.",
  "tika-abh02t0:1068_0": "931.",
  "tika-abh02t0:1068_1": "Sagaruvāsanti saottappavāsamāha,",
  "tika-abh02t0:1068_2": "sajeṭṭhakavāsanti sahirivāsaṃ.",
  "tika-abh02t0:1068_3": "Anādiyanā anaddā ovādaaggahaṇaṃ,",
  "tika-abh02t0:1068_4": "acittīkāroti attho.",
  "tika-abh02t0:1068_5": "Sukkhakaṭṭhassa viya anallatā,",
  "tika-abh02t0:1068_6": "amudutā vā anaddā.",
  "tika-abh02t0:1068_7": "Asīlyanti asukhasīlatā amudutā eva.",
  "tika-abh02t0:1069_0": "934. Upārambho dosasampayuttacittuppādo siyā.",
  "tika-abh02t0:1070_0": "936.",
  "tika-abh02t0:1070_1": "“Idha pāsāṇaṃ karotī”tiādinā ṭhapanatthepi karoti-",
  "tika-abh02t0:1070_2": "saddo yujjatīti āha “karotīti ṭhapetī”ti.",
  "tika-abh02t0:1070_3": "Ettha cāyaṃ āvajjanā akusalānaṃ āsannakāraṇattā khuddakavatthūsu vuttāti veditabbā,",
  "tika-abh02t0:1070_4": "tadanukūlakiccattā vā.",
  "tika-abh02t0:1071_0": "Tikaniddesavaṇṇanā niṭṭhitā.",
  "tika-abh02t0:1072_0": "(4.) Catukkaniddesavaṇṇanā",
  "tika-abh02t0:1073_0": "939.",
  "tika-abh02t0:1073_1": "Itīti nidassane nipātoti evaṃ-",
  "tika-abh02t0:1073_2": "saddena samānatthoti dasseti.",
  "tika-abh02t0:1073_3": "Bhavābhavahetūtipīti ettha bhavanti jāyanti etenāti bhavo,",
  "tika-abh02t0:1073_4": "sappiādibhesajjaṃ.",
  "tika-abh02t0:1073_5": "Bhavo eva paṇītataro abhivuddho abhavo.",
  "tika-abh02t0:1073_6": "Bhāvanārāmatāariyavaṃsappaheyyattā vā purimataṇhāttayavajjā sabbā taṇhā “bhavābhavahetu uppajjatī”ti vuttāti veditabbā.",
  "tika-abh02t0:1074_0": "Etāyāti chandādiagatiyā.",
  "tika-abh02t0:1074_1": "Na gacchantīti na pavattanti,",
  "tika-abh02t0:1074_2": "taṃ taṃ kiriyaṃ na karontīti attho.",
  "tika-abh02t0:1074_3": "Imināti chandādinā agatigamanena.",
  "tika-abh02t0:1074_4": "Chandādīsu yena ninno,",
  "tika-abh02t0:1074_5": "tena gamanaṃ yathāninnagamanaṃ.",
  "tika-abh02t0:1075_0": "“Rājā”tiādinā rājādinimitto viya ūmiādinimitto cittutrāso ūmiādibhayaṃ,",
  "tika-abh02t0:1075_1": "“ūmibhayanti kho,",
  "tika-abh02t0:1075_2": "bhikkhave,",
  "tika-abh02t0:1075_3": "kodhupāyāsassetaṃ adhivacana”ntiādivacanato kodhupāyāsaodarikattapañcakāmaguṇamātugāmā vā.",
  "tika-abh02t0:1075_4": "Tattha pañcakāmaguṇamātugāmaggahaṇena tannissitachandarāgaggahaṇaṃ veditabbaṃ,",
  "tika-abh02t0:1075_5": "odarikattañca lobhova.",
  "tika-abh02t0:1075_6": "Ukkhepanīyādikammaṃ vinayadaṇḍaṃ.",
  "tika-abh02t0:1076_0": "“Atha kho timbaruko paribbājako yena bhagavā…pe…",
  "tika-abh02t0:1076_1": "etadavoca ‘kiṃ nu kho,",
  "tika-abh02t0:1076_2": "bho gotama,",
  "tika-abh02t0:1076_3": "sayaṃkataṃ sukhadukkha’nti?",
  "tika-abh02t0:1076_4": "Mā hevaṃ timbarukāti bhagavā avocā”tiādinā nidānavagge āgatattā “timbarukadiṭṭhī”ti vuttā.",
  "tika-abh02t0:1077_0": "Catukkaniddesavaṇṇanā niṭṭhitā.",
  "tika-abh02t0:1078_0": "(5.) Pañcakaniddesavaṇṇanā",
  "tika-abh02t0:1079_0": "940. Āgantuṃ pana na dentīti āgamanassa paccayā na hontīti attho daṭṭhabbo.",
  "tika-abh02t0:1080_0": "941.",
  "tika-abh02t0:1080_1": "Avadehanatoti pūraṇena maṃsūpacayahetutāya ca upacayanato.",
  "tika-abh02t0:1080_2": "Gimhakāle bhuñjitvā sayantassa sukhaṃ hotīti taṃ utusukhaṃ “seyyasukha”nti vuttaṃ,",
  "tika-abh02t0:1080_3": "sayaniriyāpathasukhanti attho.",
  "tika-abh02t0:1080_4": "Vatanti dhutaṅgāni.",
  "tika-abh02t0:1080_5": "Tapoti khandhakavattāni,",
  "tika-abh02t0:1080_6": "vīriyaṃ vā.",
  "tika-abh02t0:1080_7": "Sīlaggahaṇena khandhakavattamethunaviratīnaṃ gahitattā tapabrahmacariyaggahaṇaṃ na kattabbanti ce? Na,",
  "tika-abh02t0:1080_8": "aññasīlato visesetvā tapabrahmacariyānaṃ devattakāraṇattaggahaṇassa dassanato,",
  "tika-abh02t0:1080_9": "bāhirānañcassa vinibandhassa pavattidassanato vā.",
  "tika-abh02t0:1080_10": "Tesañhi avihiṃsādigovatādidukkarakārikāmethunaviratiyo yathākkamaṃ sīlādīni,",
  "tika-abh02t0:1080_11": "tāni ca te devanikāyaṃ paṇidhāya carantīti.",
  "tika-abh02t0:1080_12": "Aññathā ca saddhāruciādīhi “yato kho bho ayaṃ attā rūpī cātumahābhūtiko mātāpettikasambhavo kāyassa bhedā ucchijjatī”tiādinā vikappetvā.",
  "tika-abh02t0:1081_0": "942.",
  "tika-abh02t0:1081_1": "Byasanesu ñātibhogarogabyasanaggahaṇena taṃnimittā sokādayo gahitāti daṭṭhabbā.",
  "tika-abh02t0:1081_2": "Dassanasavanesu paṭikūlatā dassanasavanapaṭikūlatā.",
  "tika-abh02t0:1081_3": "Ettha ca ādīnavehi pañcahi tesaṃ kāraṇabhūtā akkhantiyeva bhinditvā kathitāti veditabbā,",
  "tika-abh02t0:1081_4": "akkhantimūlakā vā appiyatādihetubhūtā dukkaṭadubbhāsitatādidosā.",
  "tika-abh02t0:1082_0": "Micchājīvanimittaṃ maraṇakāle uppannabhayaṃ “ājīvakabhaya”nti vuttaṃ.",
  "tika-abh02t0:1082_1": "“Ājīvikābhaya”nti pana pāṭhe paccayānuppattiṃ passato ājīvikanimitto cittutrāsoti attho daṭṭhabbo.",
  "tika-abh02t0:1082_2": "Kittisaddo silokanti tappaṭipakkhā asilokaṃ akitti.",
  "tika-abh02t0:1082_3": "Tenāha “garahabhaya”nti.",
  "tika-abh02t0:1083_0": "943. Uppilāvitanti udaggatāsaṅkhāto avūpasamabhāvo, avūpasamahetubhūto vā pītiyā ākāro.",
  "tika-abh02t0:1084_0": "Pañcakaniddesavaṇṇanā niṭṭhitā.",
  "tika-abh02t0:1085_0": "(6.) Chakkaniddesavaṇṇanā",
  "tika-abh02t0:1086_0": "944.",
  "tika-abh02t0:1086_1": "“Kodhano hoti upanāhī”tiādinā kodhādihetukā upanāhādayo kodhādīnaṃ sahāyakāraṇabhāvena suttante vuttāti kodhādayo eva vivādamūlāni,",
  "tika-abh02t0:1086_2": "tenettha te eva vuttā.",
  "tika-abh02t0:1086_3": "Sandiṭṭhiparāmasitā attano diṭṭhiyaṃ abhiniviṭṭhatā.",
  "tika-abh02t0:1087_0": "945.",
  "tika-abh02t0:1087_1": "Appatissayoti patissayabhūtehi garūhi virahito.",
  "tika-abh02t0:1087_2": "Appamādalakkhaṇanti satiavippavāsaṃ kusalānuyogasātaccaṃ vā.",
  "tika-abh02t0:1088_0": "Yuttapayuttatāti tanninnatāvasena suṭṭhu yuttatā.",
  "tika-abh02t0:1088_1": "Gaṇasaṅgaṇikā kilesavasena pavattā saṅgaṇikā.",
  "tika-abh02t0:1088_2": "Itthipaṭisaṃyuttakathāsavane itthisaddasavane ca assādo savanasaṃsaggo.",
  "tika-abh02t0:1088_3": "Itthiyā kassaci dānaggahaṇassādo paribhogasaṃsaggo.",
  "tika-abh02t0:1089_0": "946.",
  "tika-abh02t0:1089_1": "Somanassena saddhiṃ upavicarantīti somanassupavicārāti akusalasomanassasahagatā rūpavicārādayo idhādhippetāti veditabbā,",
  "tika-abh02t0:1089_2": "tathā upekkhupavicārā ca.",
  "tika-abh02t0:1089_3": "Taṃsampayutto vāti etena vicāraggahaṇena vitakkopi gahitoti vitakkappavattanena “upavitakketī”ti idampi vuttaṃ hotīti dasseti.",
  "tika-abh02t0:1090_0": "947.",
  "tika-abh02t0:1090_1": "Aññāṇasampayuttāti vicikicchuddhaccasahagatacittesu upekkhā mohoti vadanti,",
  "tika-abh02t0:1090_2": "lobhasampayuttupekkhāpi pana gehassitā na na hoti.",
  "tika-abh02t0:1091_0": "948.",
  "tika-abh02t0:1091_1": "Adhiccasamuppanniko “adhicca samuppanno attā uppanno bhavissatī”ti gaṇhanto sassatadiṭṭhiko hotīti evarūpassa",
  "tika-abh02t0:1091_2": "diṭṭhi viyāti dassento “adhiccasamuppannikassevā”ti āha.",
  "tika-abh02t0:1091_3": "Na so jātoti ettha “jātū”ti ayaṃ nipāto u-",
  "tika-abh02t0:1091_4": "kārassa o-",
  "tika-abh02t0:1091_5": "kāraṃ katvā jātoti vutto,",
  "tika-abh02t0:1091_6": "tena vā samānatthaṃ nipātantaraṃ etaṃ daṭṭhabbaṃ.",
  "tika-abh02t0:1091_7": "Sabbāsavadiṭṭhīti sabbāsavapariyāyena āgatā diṭṭhi.",
  "tika-abh02t0:1092_0": "Chakkaniddesavaṇṇanā niṭṭhitā.",
  "tika-abh02t0:1093_0": "(7.) Sattakaniddesavaṇṇanā",
  "tika-abh02t0:1094_0": "951.",
  "tika-abh02t0:1094_1": "Dvāsaṭṭhiyā diṭṭhīsu sattakassa aññassa abhāvā satta ucchedavādā eva idha tathā avatvā “satta diṭṭhī”ti vuttā.",
  "tika-abh02t0:1095_0": "Sattakaniddesavaṇṇanā niṭṭhitā.",
  "tika-abh02t0:1096_0": "(8.) Aṭṭhakaniddesavaṇṇanā",
  "tika-abh02t0:1097_0": "952.",
  "tika-abh02t0:1097_1": "“Kammaṃ kho me kattabbaṃ bhavissatī”tiādinā osīdanākārena pavattacittuppādā kosajjakāraṇāni,",
  "tika-abh02t0:1097_2": "kosajjameva vā kosajjantarakāraṇatāya kosajjakāraṇānīti daṭṭhabbāni.",
  "tika-abh02t0:1097_3": "Māsācitaṃ maññeti ettha ācita-",
  "tika-abh02t0:1097_4": "saddo tinta- saddassa, maññe-",
  "tika-abh02t0:1097_5": "saddo ca viya-",
  "tika-abh02t0:1097_6": "saddassa atthaṃ vadatīti adhippāyena “tintamāso viyā”ti ayamattho vibhāvito,",
  "tika-abh02t0:1097_7": "māsacayo viyāti vā attho.",
  "tika-abh02t0:1098_0": "957.",
  "tika-abh02t0:1098_1": "Pharatīti phusati,",
  "tika-abh02t0:1098_2": "ghaṭṭetīti attho.",
  "tika-abh02t0:1098_3": "Aññena kāraṇenāti “ajja tayā vikāle bhuttaṃ,",
  "tika-abh02t0:1098_4": "tena tvaṃ āpattiṃ āpannosī”ti vutto “hiyyo mayā kāle bhuttaṃ,",
  "tika-abh02t0:1098_5": "tenāhaṃ anāpanno”tiādinā aññena ayuttena kāraṇena aññaṃ yuttaṃ kāraṇaṃ paṭicchādetīti attho.",
  "tika-abh02t0:1098_6": "Pucchitatthato bahiddhā yathā taṃ na allīyati,",
  "tika-abh02t0:1098_7": "tathā kathāya apanayanaṃ vikkhipanaṃ bahiddhā apanāmanā.",
  "tika-abh02t0:1099_0": "958.",
  "tika-abh02t0:1099_1": "Asaññīvādāti puggalehi diṭṭhiyo dasseti.",
  "tika-abh02t0:1099_2": "Yehi vā abhinivesehi asaññī attānaṃ vadanti,",
  "tika-abh02t0:1099_3": "te asaññīvādā.",
  "tika-abh02t0:1099_4": "Arūpasamāpattinimittanti ākāsādiṃ.",
  "tika-abh02t0:1100_0": "Aṭṭhakaniddesavaṇṇanā niṭṭhitā.",
  "tika-abh02t0:1101_0": "(9.) Navakaniddesavaṇṇanā",
  "tika-abh02t0:1102_0": "960. Dasamassa avuttattā “sattesu uppattivaseneva kathitānī”ti vuttaṃ.",
  "tika-abh02t0:1103_0": "963.",
  "tika-abh02t0:1103_1": "Sukhavinicchayanti sevitabbāsevitabbasukhasanniṭṭhānanti attho.",
  "tika-abh02t0:1103_2": "Ajjhattaṃ sukhanti sevitabbaṃ nekkhammasukhaṃ.",
  "tika-abh02t0:1103_3": "Vinicchayāti dve vinicchayāti idaṃ –",
  "tika-abh02t0:1104_0": "“Sātaṃ asātanti yamāhu loke,",
  "tika-abh02t0:1105_0": "Tamūpanissāya pahoti chando;",
  "tika-abh02t0:1106_0": "Rūpesu disvā vibhavaṃ bhavañca,",
  "tika-abh02t0:1107_0": "Vinicchayaṃ kubbati jantu loke”ti. –",
  "tika-abh02t0:1108_0": "Etassa niddese vuttaṃ.",
  "tika-abh02t0:1109_0": "Idha vinicchayoti vuttoti imissā vibhaṅgapāḷiyā yo chandarāgassa paccayasabhāvena vinicchaya-",
  "tika-abh02t0:1109_1": "saddena vutto,",
  "tika-abh02t0:1109_2": "sakkapañhepi chandassa nidānabhāvena vitakka-",
  "tika-abh02t0:1109_3": "saddena so eva āgatoti evaṃ vitakkassa vinicchayabhāvaṃ tasseva idha gahitatañca dasseti.",
  "tika-abh02t0:1109_4": "Balavasanniṭṭhānanti balavatiyā taṇhāya ārammaṇassa niṭṭhapetvā gahaṇaṃ.",
  "tika-abh02t0:1110_0": "964.",
  "tika-abh02t0:1110_1": "Satipi aññesañca saṅkhatabhāve ahanti asmīti ca sātisayā mānassa saṅkhatatāti katvā “saṅkhata”nti māno vutto.",
  "tika-abh02t0:1110_2": "Seyyādivasena “ahamasmī”ti attano saṅkharaṇaṃ vā saṅkhataṃ.",
  "tika-abh02t0:1110_3": "Ettha “bhavissantī”tiādikā pavatti taṇhādiṭṭhīnaṃ visesavatīti tāsampi iñjitādibhāvo vutto.",
  "tika-abh02t0:1111_0": "Navakaniddesavaṇṇanā niṭṭhitā.",
  "tika-abh02t0:1112_0": "(10.) Dasakaniddesavaṇṇanā",
  "tika-abh02t0:1113_0": "970.",
  "tika-abh02t0:1113_1": "Jālakkhipasaṃvidhānādikusalatāsaṅkappanaṃ upāyacintā,",
  "tika-abh02t0:1113_2": "tassā micchābhāvapaṭicchādanabhāvena pavatto tadākāro moho upāyacintāvasena uppannoti daṭṭhabbo.",
  "tika-abh02t0:1113_3": "Yathākate pana pāpe anādīnavadassanavasena pavattā saññā,",
  "tika-abh02t0:1113_4": "saṅkappo vā paccavekkhaṇā,",
  "tika-abh02t0:1113_5": "tassāpi micchābhāvapaṭicchādakaṃ tadākāraṃ,",
  "tika-abh02t0:1113_6": "anādīnavadassanaṃ vā paccavekkhaṇākārena uppanno mohoti.",
  "tika-abh02t0:1113_7": "Vimuttasaññitāti adhimānasampayuttaṃ,",
  "tika-abh02t0:1113_8": "titthiyānaṃ vā attano diṭṭhiyā vimuttatāsañjānanaṃ.",
  "tika-abh02t0:1113_9": "“Vimuttomhī”ti evaṃ pavatto akusalacittuppādo micchāvimuttīti keci vadanti.",
  "tika-abh02t0:1113_10": "Phalaṃ viya vimuttanti gahite pana diṭṭhisampayuttacitte diṭṭhi micchāñāṇaṃ,",
  "tika-abh02t0:1113_11": "samādhi ca micchāvimuttīti yuttaṃ siyā.",
  "tika-abh02t0:1114_0": "Dasakaniddesavaṇṇanā niṭṭhitā.",
  "tika-abh02t0:1115_0": "Taṇhāvicaritaniddesavaṇṇanā",
  "tika-abh02t0:1116_0": "973.",
  "tika-abh02t0:1116_1": "Samūhagāhatoti taṇhāmānadiṭṭhīnaṃ sādhāraṇaggahaṇatoti vadanti.",
  "tika-abh02t0:1116_2": "“Itthaṃ evaṃ aññathā”ti pana visesaṃ akatvā gahaṇaṃ samūhagāhoti daṭṭhabbo.",
  "tika-abh02t0:1116_3": "Aññaṃ ākāranti parasantānagataṃ ākāraṃ.",
  "tika-abh02t0:1116_4": "Atthīti sadā saṃvijjatīti attho.",
  "tika-abh02t0:1116_5": "Sīdatīti vinassati.",
  "tika-abh02t0:1116_6": "Saṃsayaparivitakkavasenāti “kiṃ nu kho ahaṃ siyaṃ,",
  "tika-abh02t0:1116_7": "na siya”nti evaṃ parivitakkavasena.",
  "tika-abh02t0:1116_8": "Patthanākappanavasenāti “api nāma sādhu panāhaṃ siya”nti evaṃ patthanāya kappanavasena.",
  "tika-abh02t0:1117_0": "Suddhasīsāti taṇhāmānadiṭṭhīnaṃ sādhāraṇasīsā visesassa anissitattā “suddhasīsā”ti vuttā.",
  "tika-abh02t0:1117_1": "Tattha diṭṭhisīsehi diṭṭhiyā taṇhā dassitā,",
  "tika-abh02t0:1117_2": "sīsasīsamūlakehi mānadiṭṭhīhi sayameva cāti āha “evamete…pe…",
  "tika-abh02t0:1117_3": "taṇhā vicaritadhammā veditabbā”ti.",
  "tika-abh02t0:1117_4": "Diṭṭhimānesupi “taṇhāvicaritānī”ti vacanañca aññamaññaṃ vippayogīnaṃ diṭṭhimānānaṃ taṇhāya avippayogīnaṃ",
  "tika-abh02t0:1117_5": "taṃmūlakattāva tappadhānatāya katanti veditabbaṃ.",
  "tika-abh02t0:1118_0": "974.",
  "tika-abh02t0:1118_1": "Avakkarīti nipāto nānābhāve vattatīti anānākaraṇaṃ anavakkari,",
  "tika-abh02t0:1118_2": "taṃ katvā,",
  "tika-abh02t0:1118_3": "avakkari vā akatvā anavakkari katvāti evaṃ dassento āha “avinibbhogaṃ katvā”ti.",
  "tika-abh02t0:1118_4": "“Anavakāriṃ karitvā”ti vā pāṭho,",
  "tika-abh02t0:1118_5": "tattha avakiraṇaṃ vikkhepanaṃ samūhassa ekadesānaṃ vinibbhujjanaṃ avakāri,",
  "tika-abh02t0:1118_6": "taṃ avakāriṃ vinibbhogaṃ akatvā,",
  "tika-abh02t0:1118_7": "pañcapi khandhe samūhato ekatteneva gahetvā attato avinibbhujjitvā asmīti chandamānadiṭṭhiyo paṭilabhatīti attho.",
  "tika-abh02t0:1118_8": "Asitabyābhaṅgitāyāti dāttena kājena cāti etena parikkhārena,",
  "tika-abh02t0:1118_9": "asitabyābhaṅgīhi lavanavahanakiriyā vā “asitabyābhaṅgī”ti vuttā.",
  "tika-abh02t0:1119_0": "976.",
  "tika-abh02t0:1119_1": "Avakāriṃ karitvāti rūpādīni attato vinibbhujjitvā iminā rūpena…pe…",
  "tika-abh02t0:1119_2": "iminā viññāṇena asmīti chandaṃ paṭilabhatīti evaṃ sabbattha imināti etassa attato avinibbhuttena rūpādināti attho daṭṭhabbo.",
  "tika-abh02t0:1119_3": "Attato hi avinibbhuttāni abahikatāni ahamicceva gahitāni rūpādīni upādāya upagantvā pavattā taṇhā “ajjhattikassa upādāyā”ti vuttā,",
  "tika-abh02t0:1119_4": "attato ca vinibbhuttāni bahikatāni upagantvā pavattā “bāhirassa upādāyā”ti.",
  "tika-abh02t0:1119_5": "Khaggena vā chattena vā ahaṃ niccoti abhimaṅgalasammatena khaggādinā mama vināso natthīti maññatīti attho.",
  "tika-abh02t0:1119_6": "Ekekassāti idaṃ anādimhi anante ca saṃsāre ekekassa atītānāgatesu chattiṃsāyapi sambhavadassanatthaṃ vuttaṃ,",
  "tika-abh02t0:1119_7": "ekekassa vā puggalassa yathālābhavasenāti idampi anissitataṇhāmānadiṭṭhiṃ katvā puthujjanassa addhāpaccuppanne kassaci sambhavadassanatthaṃ.",
  "tika-abh02t0:1120_0": "Taṇhāvicaritaniddesavaṇṇanā niṭṭhitā.",
  "tika-abh02t0:1121_0": "Khuddakavatthuvibhaṅgavaṇṇanā niṭṭhitā.",
  "tika-abh02t0:1122_0": "18. Dhammahadayavibhaṅgo",
  "tika-abh02t0:1123_0": "1. Sabbasaṅgāhikavāravaṇṇanā",
  "tika-abh02t0:1124_0": "978.",
  "tika-abh02t0:1124_1": "“Pañcakkhandhā”tiādinā khandhādīnaṃ dhātusambhavapariyāpannapātubhāva bhūmantaratīsu dhātūsuuppādakadānādikusala",
  "tika-abh02t0:1124_2": "kammatabbipākaabhiññeyyādiārammaṇadukadvayadiṭṭhādikusalattikāditikapañcakarūpalokiyadukadvayabhedabhinnānaṃ",
  "tika-abh02t0:1124_3": "niravasesato saṅgahitattā dutiyavārādīnañca ettha anuppavesato sabbasāmaññena vutto paṭhamo sabbasaṅgāhikavāro nāma,",
  "tika-abh02t0:1124_4": "dutiyo uppattānuppattidassanavāro nāmāti vuttaṃ.",
  "tika-abh02t0:1124_5": "Tattha pana “kāmadhātuyā kati khandhā kati āyatanānī”tiādinā tesaṃ atthitā eva vuttā,",
  "tika-abh02t0:1124_6": "kiriyāvisesassa appayogo “atthi bhavati saṃvijjatī”ti sāmaññakiriyāya viññeyyabhāvato,",
  "tika-abh02t0:1124_7": "tenāyaṃ “sambhavāsambhavadassanavāro”ti vattuṃ yutto,",
  "tika-abh02t0:1124_8": "catuttho ca upapattikkhaṇe uppattānuppattidassanavāroti tattha pātubhāvāpātubhāvavacanato.",
  "tika-abh02t0:1125_0": "979.",
  "tika-abh02t0:1125_1": "Yathāpucchanti pucchānurūpaṃ avitathabyākaraṇaṃ parehi katampi sabbaññuvacanaṃ viññāya katattā sabbaññubyākaraṇameva nāma hoti,",
  "tika-abh02t0:1125_2": "ko pana vādo sabbaññunā eva kateti adhippāyo.",
  "tika-abh02t0:1126_0": "2. Uppattānuppattivāravaṇṇanā",
  "tika-abh02t0:1127_0": "991.",
  "tika-abh02t0:1127_1": "Kāmadhātusambhūtānañcāti iddhiyā rūpadhātugatānaṃ kāmāvacarasattānañcāti attho.",
  "tika-abh02t0:1127_2": "Ghānāyatanādīnaṃ abhāvenāti ettha yadi tadabhāvena gandhāyatanādīni āyatanādikiccaṃ na karonti,",
  "tika-abh02t0:1127_3": "asaññasattesu cakkhāyatanassa abhāvena rūpāyatanaṃ āyatanādikiccaṃ na kareyya.",
  "tika-abh02t0:1127_4": "Tato “asaññasattānaṃ devānaṃ upapattikkhaṇe dvāyatanāni pātubhavantī”tiādivacanaṃ na vattabbaṃ siyā.",
  "tika-abh02t0:1127_5": "Kāmāvacarādiokāsā tattha uppajjamānasattānaṃ,",
  "tika-abh02t0:1127_6": "tattha pariyāpannadhammānaṃ vā adhiṭṭhānabhāvena “dhātū”ti vuccanti,",
  "tika-abh02t0:1127_7": "tathā yesu kāmāvacarādisattanikāyesu kāmāvacarādisattā uppajjanti,",
  "tika-abh02t0:1127_8": "tesaṃ sattānaṃ uppatti etthāti sattuppattīti vuccamānā te sattanikāyā ca,",
  "tika-abh02t0:1127_9": "na panettha apariyāpannokāso apariyāpannasattanikāyo ca atthi,",
  "tika-abh02t0:1127_10": "yo “dhātū”ti vucceyyāti imamatthaṃ dassento “okāsavasena vā sattuppattivasena vā apariyāpannadhātu nāma natthī”ti āha.",
  "tika-abh02t0:1127_11": "Sattuppattivasenāti iminā vā okāsasattalokadvayaṃ saha gahetvā tādisāya apariyāpannadhātuyā abhāvaṃ dasseti,",
  "tika-abh02t0:1127_12": "sattabhāvena vā uppatti sattuppatti,",
  "tika-abh02t0:1127_13": "sattāvāsavasena taṃtaṃbhavavasena uppajjamānā upādinnakakkhandhā taṃtaṃpariyāpannānaṃ sadisādhiṭṭhānabhāvena",
  "tika-abh02t0:1127_14": "dhātūti vuccantīti evaṃ apariyāpannadhātu natthīti attho.",
  "tika-abh02t0:1128_0": "3. Pariyāpannāpariyāpannavāravaṇṇanā",
  "tika-abh02t0:1129_0": "999.",
  "tika-abh02t0:1129_1": "Bhavavasena okāsavasena ca paricchinnāti tattha aññattha ca uppajjamānā upādinnakakkhandhā taṃtaṃpariyāpannā sabbe daṭṭhabbā.",
  "tika-abh02t0:1130_0": "6. Uppādakakammaāyuppamāṇavāro",
  "tika-abh02t0:1131_0": "(1.) Uppādakakammavaṇṇanā",
  "tika-abh02t0:1132_0": "1021.",
  "tika-abh02t0:1132_1": "Khandhādīnaṃ dhātusambhavādivasena pabhedaṃ vatvā ye sattā dhātuppabhedavanto,",
  "tika-abh02t0:1132_2": "yañca tesaṃ uppādakakammaṃ,",
  "tika-abh02t0:1132_3": "yo ca tassa vipāko,",
  "tika-abh02t0:1132_4": "tesaṃ vasena pabhedaṃ dassetuṃ “tayo devā”tiādiko chaṭṭhavāro āraddho.",
  "tika-abh02t0:1132_5": "Khandhādayo eva hi dhātuttayabhūtadevavasena dānādikammavasena taṃtaṃāyuppamāṇaparicchinnaupādinnakakkhandhavasena ca bhinnāti.",
  "tika-abh02t0:1132_6": "Catudoṇaṃ ambaṇaṃ,",
  "tika-abh02t0:1132_7": "chadoṇanti eke.",
  "tika-abh02t0:1133_0": "Uppādakakammavaṇṇanā niṭṭhitā.",
  "tika-abh02t0:1134_0": "(2.) Āyuppamāṇavaṇṇanā",
  "tika-abh02t0:1135_0": "1024. Tayopi janāti tayo janasamūhāti adhippāyo.",
  "tika-abh02t0:1136_0": "1025. Ābhāti sobhanā pabhā.",
  "tika-abh02t0:1137_0": "1026.",
  "tika-abh02t0:1137_1": "Kañcanapiṇḍo viya sassirikā kañcanapiṇḍasassirikā.",
  "tika-abh02t0:1137_2": "Tattha pana sobhanapabhāya kiṇṇā subhākiṇṇāti vattabbe ā-",
  "tika-abh02t0:1137_3": "kārassa rassattaṃ antimaṇa-",
  "tika-abh02t0:1137_4": "kārassa ha-",
  "tika-abh02t0:1137_5": "kārañca katvā “subhakiṇhā”ti vuttā,",
  "tika-abh02t0:1137_6": "atha pana subhena kiṇṇā subhakiṇṇā.",
  "tika-abh02t0:1137_7": "Purimapadesupi parittaṃ subhaṃ etesanti parittasubhā,",
  "tika-abh02t0:1137_8": "appamāṇaṃ subhaṃ etesanti appamāṇasubhāti subha-",
  "tika-abh02t0:1137_9": "saddena samāso yojetabbo hoti.",
  "tika-abh02t0:1138_0": "1027.",
  "tika-abh02t0:1138_1": "Ārammaṇamanasikārā pubbabhāgena kathitāti jhānakkhaṇe tato pacchā vā parittādikasiṇārammaṇabhāvanāya",
  "tika-abh02t0:1138_2": "āvajjanena ca jhānassa ārammaṇamanasikāranānattatā na hoti,",
  "tika-abh02t0:1138_3": "pubbabhāgabhāvanāya pana pubbabhāgāvajjanena ca hotīti attho.",
  "tika-abh02t0:1138_4": "Pubbabhāgabhāvanāya vasena hi jhānaṃ parittapathavīkasiṇādīsu taṃtadārammaṇaṃ hoti,",
  "tika-abh02t0:1138_5": "pubbabhāgena taṃtaṃkasiṇāvajjanena taṃtaṃmanasikāranti.",
  "tika-abh02t0:1138_6": "Chandādayo pana appanākkhaṇepi vijjanti.",
  "tika-abh02t0:1138_7": "Tattha paṇidhīti na taṇhāpatthanā,",
  "tika-abh02t0:1138_8": "atha kho chandapatthanāva daṭṭhabbā.",
  "tika-abh02t0:1138_9": "Adhimokkho nicchayo.",
  "tika-abh02t0:1138_10": "Abhinīhāro cittappavattiyeva.",
  "tika-abh02t0:1138_11": "Yadi pana bhavachandabhavapatthanādayo taṃtaṃbhavavisesaniyāmakā adhippetā.",
  "tika-abh02t0:1138_12": "“Appanāyapi vaṭṭantī”ti etassa appanāya pavattāya tato pacchāpi vaṭṭantīti attho daṭṭhabbo.",
  "tika-abh02t0:1138_13": "Saññāvirāgādīhi pana visesiyamānaṃ ārammaṇaṃ tathā tathā tattha pavatto manasikāro ca bhavavisesaniyāmako",
  "tika-abh02t0:1138_14": "pubbabhāgova vaṭṭatīti “ārammaṇamanasikārā pubbabhāgena kathitā”ti vuttaṃ.",
  "tika-abh02t0:1139_0": "Vipulā phalāti vipulasantasukhāyuvaṇṇādiphalā. Suṭṭhu passanti paññācakkhunā maṃsadibbacakkhūhi ca.",
  "tika-abh02t0:1140_0": "1028.",
  "tika-abh02t0:1140_1": "“Yāva na taṃ pāpakammaṃ byantī hotī”ti vacanato “kammameva pamāṇa”nti āha,",
  "tika-abh02t0:1140_2": "abbudādiāyuppamāṇaparicchedo pana kammavaseneva katoti adhippāyo.",
  "tika-abh02t0:1141_0": "Nilīyanokāsassa abhāvāti samānajātikena accharāgaṇena sabbadā parivāriyamānassa kāmaguṇākiṇṇassa tabbirahitaṭṭhānassa abhāvāti attho.",
  "tika-abh02t0:1142_0": "Kiṃ niyametīti kiṃ jhānaṃ upapattiṃ niyametīti attho.",
  "tika-abh02t0:1142_1": "Nava brahmaloketi brahmapārisajjādayo navapi sodhetvā.",
  "tika-abh02t0:1142_2": "Matthaketi vehapphalesūti attho.",
  "tika-abh02t0:1142_3": "Seṭṭhabhavā nāmāti tato paraṃ agamanato uttamabhavāti adhippāyo.",
  "tika-abh02t0:1142_4": "Teneva bhavasīsānīti gahitā.",
  "tika-abh02t0:1142_5": "Imesu tīsu ṭhānesūti vehapphalādiṭṭhānāni eva sandhāya vuttaṃ.",
  "tika-abh02t0:1142_6": "Vehapphalato pana purimesu navasu nibbattaanāgāmī arūpadhātuṃ upapajjatīti katvā “rūpadhātuyā cutassa",
  "tika-abh02t0:1142_7": "arūpadhātuṃ upapajjantassa kassaci satta anusayā anusenti,",
  "tika-abh02t0:1142_8": "kassaci pañca,",
  "tika-abh02t0:1142_9": "kassaci tayo anusentī”ti idaṃ vuttaṃ,",
  "tika-abh02t0:1142_10": "na vehapphalādīsu upapannaṃ sandhāyāti ayamettha adhippāyo siyā.",
  "tika-abh02t0:1142_11": "Yaṃ pana vuttaṃ “navasu brahmalokesu nibbattaariyasāvakānaṃ tatrūpapattiyeva hoti,",
  "tika-abh02t0:1142_12": "na heṭṭhūpapattī”ti,",
  "tika-abh02t0:1142_13": "etena heṭṭhūpapatti eva nivāritā,",
  "tika-abh02t0:1142_14": "na tesveva uparūpari vehapphale ca upapatti arūpadhātūpapatti ca.",
  "tika-abh02t0:1142_15": "“Paṭhamajjhānabhūmiyaṃ nibbatto anāgāmī nava brahmaloke sodhetvā matthake ṭhito parinibbātī”ti idampi",
  "tika-abh02t0:1142_16": "anupubbena ārohantaṃ sandhāya vuttanti na tena tassa matthakaṃ appattassa arūpadhātuṃ upapatti nivāritāti",
  "tika-abh02t0:1142_17": "daṭṭhabbā.",
  "tika-abh02t0:1143_0": "Yo vā aññattha tattha vā maggaṃ bhāvetvā cavitvā tattha upapanno avikkhambhitarūparāgo ariyasāvako,",
  "tika-abh02t0:1143_1": "taṃ sandhāya ayaṃ aṭṭhakathā vuttā.",
  "tika-abh02t0:1143_2": "Teneva “navasu brahmalokesu nibbattaariyasāvakāna”nti,",
  "tika-abh02t0:1143_3": "“paṭhamajjhānabhūmiyaṃ nibbatto anāgāmī”ti,",
  "tika-abh02t0:1143_4": "“imesu tīsu ṭhānesu nibbattaanāgāmino”ti ca sabbattha nibbattaggahaṇaṃ kataṃ.",
  "tika-abh02t0:1143_5": "Tassa pana yena tattha upapanno,",
  "tika-abh02t0:1143_6": "tasmiṃ rūparāge vikkhambhite puna bhavābhilāso na bhavissatīti arūparāgupacchedo ca bhavissatiyeva.",
  "tika-abh02t0:1143_7": "Yo pana puthujjano tattha nibbatto ariyamaggaṃ bhāvetvā arūpehi vikkhambhitarūparāgo uppanne magge nibbattabhavādīnavadassanavasena",
  "tika-abh02t0:1143_8": "anivattitabhavābhilāso,",
  "tika-abh02t0:1143_9": "tassa vasena yamakapāḷi pavattāti vā ayamattho adhippeto siyā.",
  "tika-abh02t0:1144_0": "Āyuppamāṇavaṇṇanā niṭṭhitā.",
  "tika-abh02t0:1145_0": "7. Abhiññeyyādivāravaṇṇanā",
  "tika-abh02t0:1146_0": "1030.",
  "tika-abh02t0:1146_1": "“Ruppanalakkhaṇaṃ rūpaṃ,",
  "tika-abh02t0:1146_2": "phusanalakkhaṇo phasso”tiādinā sāmaññavisesalakkhaṇapariggāhikā salakkhaṇapariggāhikā diṭṭhikaṅkhāvitaraṇavisuddhiyo ñātapariññā,",
  "tika-abh02t0:1146_3": "tato paraṃ yāva anulomā tīraṇapariññā,",
  "tika-abh02t0:1146_4": "udayabbayānupassanato paṭṭhāya yāva maggā pahānapariññā.",
  "tika-abh02t0:1147_0": "Tattha tatthāti khandhādīnaṃ tāva khandhavibhaṅgādīsu pañhapucchakavāre vattabbaṃ vuttaṃ,",
  "tika-abh02t0:1147_1": "hetuādīnañca khandhādīsu antogadhattā tattha tattha pañhapucchakavāre vattabbaṃ vuttamevāti daṭṭhabbaṃ.",
  "tika-abh02t0:1148_0": "Abhiññeyyādivāravaṇṇanā niṭṭhitā.",
  "tika-abh02t0:1149_0": "Dhammahadayavibhaṅgavaṇṇanā niṭṭhitā.",
  "tika-abh02t0:1150_0": "Iti sammohavinodaniyā līnatthapadavaṇṇanā",
  "tika-abh02t0:1151_0": "Vibhaṅga-mūlaṭīkā samattā.",
  "tika-abh02t0:1152_0": "Namo tassa bhagavato arahato sammāsambuddhassa",
  "tika-abh02t0:1153_0": "Abhidhammapiṭake",
  "tika-abh02t0:1154_0": "Vibhaṅga-anuṭīkā",
  "tika-abh02t0:1155_0": "1. Khandhavibhaṅgo",
  "tika-abh02t0:1156_0": "1. Suttantabhājanīyavaṇṇanā",
  "tika-abh02t0:1157_0": "Catusaccantogadhattā catunnaṃ ariyasaccānaṃ gāthāyaṃ “catusaccadaso”ti nippadesato saccāni gahitānīti",
  "tika-abh02t0:1157_1": "nippadesato eva tadatthaṃ vibhāvento “cattāri saccānī”tiādimāha.",
  "tika-abh02t0:1157_2": "Tattha samāhaṭānīti samānītāni,",
  "tika-abh02t0:1157_3": "cittena ekato gahitānīti adhippāyo.",
  "tika-abh02t0:1157_4": "“Samāhaṭānī”ti ca etena samāhāre ayaṃ samāsoti dasseti.",
  "tika-abh02t0:1157_5": "Tenevassa katekattassa catusaccanti napuṃsakaniddeso “tivaṭṭa”ntiādīsu viya.",
  "tika-abh02t0:1157_6": "Pattādipakkhepena hissa na itthiliṅgatā yathā pañcapattaṃ,",
  "tika-abh02t0:1157_7": "catuyugaṃ,",
  "tika-abh02t0:1157_8": "tibhuvananti,",
  "tika-abh02t0:1157_9": "taṃ catusaccaṃ passi adakkhi,",
  "tika-abh02t0:1157_10": "pariññāpahānasacchikiriyābhāvanābhisamayavasena paṭivijjhīti attho.",
  "tika-abh02t0:1157_11": "Kasmā panettha anantāparimāṇesu anaññasādhāraṇesu mahākaruṇāsabbaññutaññāṇādīsu buddhaguṇesu saṃvijjamānesu sāvakehi,",
  "tika-abh02t0:1157_12": "paccekabuddhehi ca sādhāraṇena catusaccadassanena bhagavantaṃ thometīti codanaṃ manasi katvā āha “satipi sāvakāna”ntiādi.",
  "tika-abh02t0:1157_13": "Tattha “anaññapubbakattā”ti iminā sāvakehi,",
  "tika-abh02t0:1157_14": "“tattha cā”tiādinā paccekabuddhehi ca bhagavato catusaccadassanassa asādhāraṇataṃ,",
  "tika-abh02t0:1157_15": "niratisayatañca dasseti.",
  "tika-abh02t0:1157_16": "Parasantānesu pasāritabhāvena supākaṭattāti desanānubhāvena veneyyasantānesu catusaccadassanassa vitthāritabhāvena yāva devamanussesu suppakāsitattā.",
  "tika-abh02t0:1157_17": "Nāthasaddaṃ loke yācanupatāpissariyāsīsāsu paṭhantīti tamatthaṃ dassetuṃ “nāthatīti nātho”tiādi vuttaṃ.",
  "tika-abh02t0:1157_18": "Tattha yasmā bhagavā catusaccadassanabhāveneva attano hitasukhāsīsāya kilesabyasanupatāpanassa,",
  "tika-abh02t0:1157_19": "hitapaṭipattiyācanassa ca matthakaṃ patto,",
  "tika-abh02t0:1157_20": "tasmā taṃ teneva pakāsitanti atthuddhāraṃ anāmasitvā paduddhāravasena nāthasaddassa atthaṃ dassento “veneyyānaṃ hitasukhaṃ āsīsatī”tiādimāha.",
  "tika-abh02t0:1157_21": "“Catusaccadaso”ti vā iminā anaññasādhāraṇo bhagavato ñāṇānubhāvo pakāsitoti “nātho”ti iminā anaññasādhāraṇaṃ",
  "tika-abh02t0:1157_22": "karuṇānubhāvaṃ vibhāvetuṃ “veneyyāna”ntiādi vuttaṃ.",
  "tika-abh02t0:1157_23": "Paramena cittissariyena samannāgato bhagavā nāthoti vuccatīti yojanā.",
  "tika-abh02t0:1157_24": "Tathā paramena cittissariyena samannāgato sabbasatte guṇehi īsatīti yojetabbaṃ.",
  "tika-abh02t0:1157_25": "Cittissariyenāti ariyiddhiādinā citte vasībhāvena.",
  "tika-abh02t0:1157_26": "Guṇehi īsatīti paramukkaṃsagatehi attano sīlādiguṇehi dhammena issariyaṃ vattetīti attho.",
  "tika-abh02t0:1157_27": "Evaṃbhūto yasmā sabbābhibhū nāma hoti,",
  "tika-abh02t0:1157_28": "tena vuttaṃ “abhibhavatī”ti.",
  "tika-abh02t0:1157_29": "Tathā cāha “sadevake,",
  "tika-abh02t0:1157_30": "bhikkhave, loke…pe…",
  "tika-abh02t0:1157_31": "abhibhū anabhibhūto,",
  "tika-abh02t0:1157_32": "tasmā ‘tathāgato’ti vuccatī”ti.",
  "tika-abh02t0:1157_33": "Duvidhenāpi issariyatthaṃ nāthasaddaṃ dasseti.",
  "tika-abh02t0:1158_0": "Aṭṭhārasappabhedāya desanāya thomanamevāti yojanā.",
  "tika-abh02t0:1158_1": "Samānagaṇanaguṇehīti samānagaṇanehi guṇehi karaṇabhūtehi.",
  "tika-abh02t0:1158_2": "Yathāvuttena niratisayena catusaccadassanenāti sabbaññutaññāṇassa,",
  "tika-abh02t0:1158_3": "dasabalesu vasībhāvassa ca padaṭṭhānabhūtena.",
  "tika-abh02t0:1158_4": "Saccābhisambodhena hi abhinīhārānurūpaṃ rūpārūpadhammesu chattiṃsakoṭisatasahassamukhappavattena sātisayaṃ",
  "tika-abh02t0:1158_5": "santatisamūhakiccārammaṇaghanappabhedena mahāvajirañāṇasaṅkhātena buddhāveṇikena sammasanena sambhūtena",
  "tika-abh02t0:1158_6": "bhagavā sammāsambodhiyaṃ patiṭṭhitova kusalādibhedena,",
  "tika-abh02t0:1158_7": "phassādibhedena ca dhamme vibhajanto cittuppādakaṇḍādivasena dhammasaṅgahaṃ catudhā desetuṃ samattho ahosi.",
  "tika-abh02t0:1158_8": "Tathā atītaṃse appaṭihatañāṇatādibuddhadhammasamannāgato bhagavā atītādibhedato khandhādike vibhajitvā desetuṃ samattho ahosi.",
  "tika-abh02t0:1158_9": "Tena vuttaṃ “yathāvuttena…pe…",
  "tika-abh02t0:1158_10": "vibhaṅga”nti.",
  "tika-abh02t0:1158_11": "“Sabbaññubhāsitattā”ti vatvā puna “asabbaññunā desetuṃ asakkuṇeyyataṃ dassento”ti etena dhammasaṅgaṇīvibhaṅgānaṃ",
  "tika-abh02t0:1158_12": "anvayato byatirekato ca sammāsambuddhappaveditataññeva vibhāveti.",
  "tika-abh02t0:1158_13": "Sammāsambuddhatādiguṇeti buddharatanassa sammāsambuddhatā,",
  "tika-abh02t0:1158_14": "dhammasaṅgharatanānaṃ svākkhātatā,",
  "tika-abh02t0:1158_15": "suppaṭipannatāti evamādiguṇe pakāseti.",
  "tika-abh02t0:1159_0": "Nanu ca “catusaccadaso”tiādinā bhagavatova guṇā vibhāvitāti? Saccaṃ,",
  "tika-abh02t0:1159_1": "teneva dhammasaṅghānampi guṇā vibhāvitā honti tappabhavassa anaññathābhāvato,",
  "tika-abh02t0:1159_2": "tadapadesena vā dhammo,",
  "tika-abh02t0:1159_3": "tadādhāro ca saṅgho vuttova hotīti vuttaṃ “buddhādīnaṃ…pe…",
  "tika-abh02t0:1159_4": "vibhāvetī”ti.",
  "tika-abh02t0:1160_0": "Atītaṃseti atītakoṭṭhāse,",
  "tika-abh02t0:1160_1": "pubbanteti attho.",
  "tika-abh02t0:1160_2": "Appaṭihatanti nappaṭihataṃ,",
  "tika-abh02t0:1160_3": "ñāṇassa paṭighāto nāma aññāṇaṃ,",
  "tika-abh02t0:1160_4": "sabbampi vā kilesajātaṃ.",
  "tika-abh02t0:1160_5": "Taṃ yasmā bhagavato saha vāsanāya pahīnaṃ,",
  "tika-abh02t0:1160_6": "tasmāssa atītaṃse sabbatthakameva ñeyyāvaraṇappahānena ñāṇaṃ appaṭihatanti vuccati.",
  "tika-abh02t0:1160_7": "Esa nayo sesesupi.",
  "tika-abh02t0:1160_8": "Kiṃ panetāni pāṭiyekkaṃ visuṃ ñāṇāni,",
  "tika-abh02t0:1160_9": "udāhu atītādīsu pavattanakañāṇāni eva?",
  "tika-abh02t0:1160_10": "Tīsu kālesu appaṭihatañāṇāni nāma pāṭiyekkaṃ bhagavato tīṇi ñāṇānevāti vadanti.",
  "tika-abh02t0:1160_11": "Ekaṃyeva hutvā tīsu kālesu appaṭihatañāṇaṃ nāma sabbaññutaññāṇameva.",
  "tika-abh02t0:1160_12": "Sabbaṃ kāyakammanti yaṃ kiñci bhagavatā kattabbaṃ kāyakammaṃ.",
  "tika-abh02t0:1160_13": "Ñāṇapubbaṅgamanti ñāṇapurecārikaṃ.",
  "tika-abh02t0:1160_14": "Ñāṇānuparivattanti ñāṇassa anuparivattanakaṃ,",
  "tika-abh02t0:1160_15": "sabbaṃ kāyapayogaṃ pavattento bhagavā ñāṇena paricchinditvā ñāṇasahitameva pavattetīti attho.",
  "tika-abh02t0:1160_16": "Sesapadadvayepi eseva nayo.",
  "tika-abh02t0:1160_17": "Chandassāti kattukamyatāya,",
  "tika-abh02t0:1160_18": "mahākaruṇāsamāyogato sattānaṃ ekantahitesitāya hitakiriyāchandassāti attho.",
  "tika-abh02t0:1160_19": "Dhammadesanāyāti dhammakathāya.",
  "tika-abh02t0:1160_20": "Aparikkhayāparimeyyapaṭibhānatāya hi bhagavato karaṇasampattiyā ca dhammadesanā nirantaraṃ pavattiyamānāpi na kadācipi parikkhayaṃ gacchati,",
  "tika-abh02t0:1160_21": "aññadatthu uparūpari vaḍḍhateva.",
  "tika-abh02t0:1160_22": "Vīriyassāti parahitapaṭipattiyaṃ ussāhassa.",
  "tika-abh02t0:1160_23": "Vimuttiyāti phalavimuttiyā.",
  "tika-abh02t0:1160_24": "Ettha ca samādhiādīnaṃ ahāni taṃtaṃpaṭipakkhassa savāsanapahīnattā anaññasādhāraṇatāya veditabbā.",
  "tika-abh02t0:1160_25": "Chandādīnaṃ pana mahākaruṇāsamāyogatopi.",
  "tika-abh02t0:1160_26": "Sesaṃ suviññeyyameva.",
  "tika-abh02t0:1161_0": "1.",
  "tika-abh02t0:1161_1": "Te eva dhammeti te eva kusalādike tikadukehi saṅgahite dhamme.",
  "tika-abh02t0:1161_2": "Suttante khandhādivasena vutte khandhādivasena vibhajitunti yojanā.",
  "tika-abh02t0:1161_3": "Nanu suttante paṭisambhidāvasena te na vuttāti?",
  "tika-abh02t0:1161_4": "Yadipi sarūpato na vuttā,",
  "tika-abh02t0:1161_5": "“jarāmaraṇe ñāṇaṃ,",
  "tika-abh02t0:1161_6": "jarāmaraṇasamudaye ñāṇa”ntiādinā pana hetuhetuphalādīsu ñāṇavibhāgassa vuttattā atthato vuttā eva honti,",
  "tika-abh02t0:1161_7": "paṭisambhidāmagge vā paṭisambhidānaṃ āgatattā suttante paṭisambhidāvasenapi te dhammā vuttā eva.",
  "tika-abh02t0:1161_8": "Tatthāti tasmiṃ suttante.",
  "tika-abh02t0:1161_9": "Saṅkhepenāti samāsena.",
  "tika-abh02t0:1161_10": "Uddesaniddesamatteneva hi suttante khandhādayo desitā,",
  "tika-abh02t0:1161_11": "na paṭiniddesādināti saṅkhepena te tattha vuttāti vuttā.",
  "tika-abh02t0:1161_12": "Tatthāti vā dhammasaṅgahe.",
  "tika-abh02t0:1161_13": "Tatthāpi hi “tasmiṃ kho pana samaye cattāro khandhā hontī”tiādinā khandhādayo saṅkhepena vuttāti.",
  "tika-abh02t0:1161_14": "Vibhajīyanti ettha,",
  "tika-abh02t0:1161_15": "etena vā khandhādayoti vibhaṅgo,",
  "tika-abh02t0:1161_16": "te eva pakirīyanti paṭṭhapīyanti ettha,",
  "tika-abh02t0:1161_17": "etena vāti pakaraṇaṃ,",
  "tika-abh02t0:1161_18": "vibhaṅgo ca so pakaraṇañcāti vibhaṅgappakaraṇaṃ.",
  "tika-abh02t0:1161_19": "Ādisaddatthajotakenāti “iti vā,",
  "tika-abh02t0:1161_20": "iti evarūpā naccagītavāditavisūkadassanā paṭivirato”tiādīsu viya ādisaddassa atthadīpakena.",
  "tika-abh02t0:1161_21": "Pakāratthajotakenāti “iti kho,",
  "tika-abh02t0:1161_22": "bhikkhave,",
  "tika-abh02t0:1161_23": "sappaṭibhayo bālo,",
  "tika-abh02t0:1161_24": "appaṭibhayo paṇḍito”tiādīsu viya pakāratthavibhāvakena.",
  "tika-abh02t0:1161_25": "“Ekadesena samudāyaṃ nidassetī”ti etena “rūpakkhandho…pe…",
  "tika-abh02t0:1161_26": "viññāṇakkhandho”ti ettha itisaddassa nidassanatthataṃ dasseti.",
  "tika-abh02t0:1161_27": "Nidassanatthopi hi iti-",
  "tika-abh02t0:1161_28": "saddo diṭṭho yathā “atthīti kho, kaccāna,",
  "tika-abh02t0:1161_29": "ayameko anto”tiādīsu.",
  "tika-abh02t0:1161_30": "Parisamāpanattho vā “tasmātiha me,",
  "tika-abh02t0:1161_31": "bhikkhave,",
  "tika-abh02t0:1161_32": "dhammadāyādā bhavatha,",
  "tika-abh02t0:1161_33": "no āmisadāyādā.",
  "tika-abh02t0:1161_34": "Atthi me tumhesu anukampā ‘kinti me sāvakā dhammadāyādā bhaveyyuṃ,",
  "tika-abh02t0:1161_35": "no āmisadāyādā’ti” evamādīsu viya.",
  "tika-abh02t0:1161_36": "Parisamāpanañhetaṃ suttantabhājanīyassa ekadesadassanena yadidaṃ “pañcakkhandhā rūpakkhandho…pe…",
  "tika-abh02t0:1161_37": "viññāṇakkhandho”ti tāva tadatthassa saṅgahitattā.",
  "tika-abh02t0:1161_38": "Tatthāti vibhaṅgappakaraṇe.",
  "tika-abh02t0:1161_39": "“Nibbānavajjāna”nti ettha yadi nibbānavajjānaṃ…pe…",
  "tika-abh02t0:1161_40": "appakatarapadattā khandhānaṃ khandhavibhaṅgo ādimhi vutto,",
  "tika-abh02t0:1161_41": "nanu saha nibbānena sabbadhammasaṅgāhakattā,",
  "tika-abh02t0:1161_42": "sabbadhammasaṅgāhakehi ca āyatanādīhi khandhehi ca appakatarapadattā saccavibhaṅgo ādimhi vattabboti? Na,",
  "tika-abh02t0:1161_43": "tatthāpi dukkhasaccavibhaṅge ekadesena khandhānaṃ eva vibhajitabbato.",
  "tika-abh02t0:1161_44": "Yathāha “tattha katamaṃ dukkhaṃ ariyasaccaṃ?",
  "tika-abh02t0:1161_45": "Jātipi dukkhā…pe…",
  "tika-abh02t0:1161_46": "saṃkhittena pañcupādānakkhandhā dukkhā”ti.",
  "tika-abh02t0:1161_47": "Idha pana anavasesatova khandhā vibhajīyantīti nibbānavajjānaṃ…pe…",
  "tika-abh02t0:1161_48": "appakatarapadattā khandhānaṃ khandhavibhaṅgo ādimhi vutto.",
  "tika-abh02t0:1162_0": "Apica rūpasammūḷhā arūpasammūḷhā ubhayasammūḷhāti tividhā bodhaneyyapuggalā,",
  "tika-abh02t0:1162_1": "tathā saṃkhittarucino vitthārarucino nātisaṅkhepavitthārarucino,",
  "tika-abh02t0:1162_2": "tikkhindriyā mudindriyā majjhimindriyāti ca.",
  "tika-abh02t0:1162_3": "Tesu arūpasammūḷhānaṃ upakārāya khandhadesanā,",
  "tika-abh02t0:1162_4": "rūpasammūḷhānaṃ āyatanadesanā,",
  "tika-abh02t0:1162_5": "ubhayasammūḷhānaṃ dhātudesanā.",
  "tika-abh02t0:1162_6": "Tathā saṃkhittarucīnaṃ khandhadesanā,",
  "tika-abh02t0:1162_7": "nātisaṅkhepavitthārarucīnaṃ āyatanadesanā,",
  "tika-abh02t0:1162_8": "vitthārarucīnaṃ dhātudesanā.",
  "tika-abh02t0:1162_9": "Tikkhindriyānaṃ khandhadesanā,",
  "tika-abh02t0:1162_10": "majjhimindriyānaṃ āyatanadesanā,",
  "tika-abh02t0:1162_11": "mudindriyānaṃ dhātudesanāti iminā payojanena anukkamena ca khandhāyatanadhātuvibhaṅgānaṃ desanākkamova veditabbo.",
  "tika-abh02t0:1162_12": "Taṃ panetaṃ khandhādittayaṃ pavattinivattitadubhayahetumukheneva ñāyamānaṃ yathābhūtāvabodhāya hoti,",
  "tika-abh02t0:1162_13": "nāññathāti dassanatthaṃ saccavibhaṅgadesanā pavattā.",
  "tika-abh02t0:1162_14": "So ca yathābhūtāvabodho visesato indriyasannissayenāti indriyavibhaṅgadesanā.",
  "tika-abh02t0:1162_15": "Indriyānañca indaṭṭho taṃtaṃpaccayadhammabhūtānaṃ yathāsakaṃ paccayuppannesu paccayabhāvavisesenevāti",
  "tika-abh02t0:1162_16": "paccayapaccayuppannavibhāgasandassanī paccayākāravibhaṅgadesanā.",
  "tika-abh02t0:1162_17": "Paccayākārassa khandhādīnañca aviparītasabhāvāvabodho satipaṭṭhānādīsu sammāmanasikārenāti satipaṭṭhānasammappadhānaiddhipādabojjhaṅgamaggaṅgavibhaṅgadesanā.",
  "tika-abh02t0:1162_18": "Svāyaṃ satipaṭṭhānādīsu sammāmanasikāro imāya paṭipattiyā hotīti jhānaappamaññāvibhaṅgadesanā,",
  "tika-abh02t0:1162_19": "sā sammāpaṭipatti ettake sīle patiṭṭhitassa sambhavatīti sikkhāpadavibhaṅgadesanā,",
  "tika-abh02t0:1162_20": "yathāvuttāya ca sammāpaṭipattiyā ime ānisaṃsāti paṭisambhidāñāṇavibhaṅgadesanā,",
  "tika-abh02t0:1162_21": "te cime ñāṇavisesā imesu kilesesu pahīyantesu ca sambhavanti,",
  "tika-abh02t0:1162_22": "nāññathāti kilesavibhaṅgadesanā,",
  "tika-abh02t0:1162_23": "evaṃ vitthārato desite khandhādike saṅkhepatopi jānantassa atthasiddhi hoti evāti dassanatthaṃ pariyosāne",
  "tika-abh02t0:1162_24": "dhammahadayavibhaṅgadesanā pavattāti evametesaṃ aṭṭhārasannaṃ mahāvibhaṅgānaṃ desanākkamakāraṇaṃ veditabbaṃ.",
  "tika-abh02t0:1163_0": "Rūpādīnanti rūpavedanāsaññāsaṅkhāraviññāṇānaṃ.",
  "tika-abh02t0:1163_1": "Vedayitādisabhāvattābhāvāti yathākkamaṃ anubhavanasañjānanābhisaṅkharaṇādisabhāvattābhāvā.",
  "tika-abh02t0:1163_2": "Na hi rūpaṃ vedayitādisabhāvaṃ,",
  "tika-abh02t0:1163_3": "vedanādi vā ruppanādisabhāvaṃ.",
  "tika-abh02t0:1163_4": "Yato rūpādīnaṃ vedanāsamavarodhanena “cattāro khandhā”tiādinā saṅkhipitvā khandhā 06 desetabbā siyuṃ.",
  "tika-abh02t0:1163_5": "Ruppanādito aññassābhāvāti ruppanānubhavanādisabhāvato aññassa atītādike gahetvā rāsivasena vattabbassa saṃkhittassa sabhāvassa abhāvā.",
  "tika-abh02t0:1163_6": "Na hi cetasikādibhāvo vedanādīnaṃ sabhāvo.",
  "tika-abh02t0:1163_7": "Heṭṭhā gaṇanesūti pañcato heṭṭhā gaṇanesu.",
  "tika-abh02t0:1163_8": "Aniṭṭhānanti apariyosānaṃ.",
  "tika-abh02t0:1163_9": "Rūpādīsu hi katipaye,",
  "tika-abh02t0:1163_10": "ekampi vā aggahetvā vuccamānā khandhavasena desanā anavasesasaṅkhatadhammasaṅgāhinī na sambhavati.",
  "tika-abh02t0:1163_11": "Khandhassāti rāsaṭṭhassa khandhassa.",
  "tika-abh02t0:1163_12": "Tenevāha “na hī”tiādi.",
  "tika-abh02t0:1163_13": "Savibhāgadhammehīti sappabhedadhammehi.",
  "tika-abh02t0:1164_0": "“Saddatthasahitaṃ khandhasaddassa visayaṃ dassetī”ti etena rāsisaddassa viya rāsaṭṭhe khandhasaddassa",
  "tika-abh02t0:1164_1": "vācakabhāvena pavattiṃ dasseti pariyāyantarabhāvato.",
  "tika-abh02t0:1164_2": "Guṇādīsu pana kevalaṃ tabbisayapayogabhāveneva pavatti,",
  "tika-abh02t0:1164_3": "na vācakabhāvenāti āha “guṇe…pe…",
  "tika-abh02t0:1164_4": "na saddattha”nti.",
  "tika-abh02t0:1164_5": "Khandhasaddoti sīlādisadde sannidhāpito khandhasaddo.",
  "tika-abh02t0:1164_6": "Tenevāha “sīlādiguṇavisiṭṭhaṃ rāsaṭṭhaṃ dīpetī”ti.",
  "tika-abh02t0:1164_7": "Kecīti dhammasirittheraṃ sandhāya vadati.",
  "tika-abh02t0:1164_8": "Etthāti “sīlakkhandho samādhikkhandho”ti ettha.",
  "tika-abh02t0:1164_9": "Na kevalañca so eva,",
  "tika-abh02t0:1164_10": "aṭṭhakathācariyehipi ettha guṇatthatā icchitā eva.",
  "tika-abh02t0:1164_11": "Tathā hi aṭṭhasāliniyaṃ “sīlakkhandho samādhikkhandhotiādīsu guṇaṭṭhenā”ti vuttaṃ.",
  "tika-abh02t0:1164_12": "Nanu ca kevalopi khandhasaddo “tiṇṇaṃ kho, māṇava,",
  "tika-abh02t0:1164_13": "khandhānaṃ vaṇṇavādī, na kho,",
  "tika-abh02t0:1164_14": "āvuso visākha,",
  "tika-abh02t0:1164_15": "tīhi khandhehi ariyo aṭṭhaṅgiko maggo saṅgahito”ti ca ādīsu sīlādivācako diṭṭhoti? Na,",
  "tika-abh02t0:1164_16": "tatthāpi adhikārādivacchedakavasenevassa sīlādīsu pavattidassanato.",
  "tika-abh02t0:1164_17": "Na khandhasaddo paññattisaddassa atthe vattatīti niruttivohārādisaddā viya paññattipariyāyo na hotīti attho.",
  "tika-abh02t0:1164_18": "Dārukkhandhoti paññatti hotīti tassa khandhasaddassa paññattivisesappavattitaṃ dasseti.",
  "tika-abh02t0:1164_19": "Viññāṇakkhandhoti khandhasaddoti “viññāṇaṃ viññāṇakkhandho”ti ettha vutto khandhasaddo.",
  "tika-abh02t0:1164_20": "Samudāye niruḷhoti atītādibhedabhinnassa paññāya abhisaṃyūhanena rāsikate viññāṇasamūhe niruḷho.",
  "tika-abh02t0:1164_21": "Tāya eva ruḷhiyā pavattatīti tāya samudāye niruḷhatāya tadavayave ekasmimpi viññāṇe pavattatīti.",
  "tika-abh02t0:1164_22": "Ettha ca ñāṇasampayutte niruḷho kosallasambhūtaṭṭhena kusalabhāvo viya ñāṇavippayutte viññāṇasamudāye",
  "tika-abh02t0:1164_23": "niruḷho tadekadesepi ruḷhiyā pavattatīti veditabbaṃ.",
  "tika-abh02t0:1164_24": "Atha vā kiñci nimittaṃ gahetvā satipi aññasmiṃ tannimittayutte kismiñcideva visaye sammutiyā cirakālatāvasena nimittavirahepi pavatti ruḷhi nāma,",
  "tika-abh02t0:1164_25": "yathā mahiyaṃ setīti mahiṃso,",
  "tika-abh02t0:1164_26": "gacchantīti gāvoti,",
  "tika-abh02t0:1164_27": "evaṃ khandhasaddassāpi ruḷhibhāvo veditabbo.",
  "tika-abh02t0:1165_0": "Rāsito guṇatoti sabbattha bhummatthe vā nissakkavacanaṃ daṭṭhabbaṃ.",
  "tika-abh02t0:1165_1": "Niyametvāti vavatthapetvā.",
  "tika-abh02t0:1165_2": "Piṇḍaṭṭhoti saṅghātattho.",
  "tika-abh02t0:1165_3": "Tasmāti yasmā pañceva khandhā vuttā,",
  "tika-abh02t0:1165_4": "koṭṭhāsaṭṭhe ca khandhaṭṭhe nibbānassa vasena chaṭṭhenāpi khandhena bhavitabbaṃ,",
  "tika-abh02t0:1165_5": "tasmā khandhaṭṭho nāma rāsaṭṭhoti yuttaṃ.",
  "tika-abh02t0:1165_6": "“Yesaṃ vā atītādivasena bhedo atthī”tiādinā atītādivibhāgabhinnesu ruppanādisabhāvadhammesu visuṃ visuṃ",
  "tika-abh02t0:1165_7": "koṭṭhāsabhāvena gayhamānesu tabbibhāgarahitassa ekassa nibbānassa rāsaṭṭhatā viya koṭṭhāsaṭṭhatāpi na",
  "tika-abh02t0:1165_8": "sambhavatīti dasseti.",
  "tika-abh02t0:1165_9": "Etena paññattiyāpi khandhesu aggahaṇe kāraṇaṃ vuttanti veditabbaṃ.",
  "tika-abh02t0:1166_0": "Kasmā panettha phassādike viya saṅkhārakkhandhe anavarodhetvā vedanāsaññā visuṃ khandhabhāvena gahitāti?",
  "tika-abh02t0:1166_1": "Vivādamūlatādivisesadassanatthaṃ.",
  "tika-abh02t0:1166_2": "Gahaṭṭhānañhi vivādakāraṇaṃ kāmajjhosānaṃ.",
  "tika-abh02t0:1166_3": "Vuttañcetaṃ “puna caparaṃ,",
  "tika-abh02t0:1166_4": "bhikkhave,",
  "tika-abh02t0:1166_5": "kāmahetu kāmanidānaṃ kāmādhikaraṇaṃ kāmānameva hetu mātāpi puttena vivadati,",
  "tika-abh02t0:1166_6": "puttopi mātarā vivadatī”tiādi.",
  "tika-abh02t0:1166_7": "Pabbajitānaṃ diṭṭhābhiniveso.",
  "tika-abh02t0:1166_8": "Vuttampi cetaṃ “ye diṭṭhimuggayha vivādayanti,",
  "tika-abh02t0:1166_9": "‘idameva sacca’nti ca vādayantī”tiādi.",
  "tika-abh02t0:1166_10": "Tesu kāmajjhosānaṃ vedanassādena hoti,",
  "tika-abh02t0:1166_11": "diṭṭhābhiniveso saññāvipallāsena.",
  "tika-abh02t0:1166_12": "Saññāvipallāsena hi cittavipallāso,",
  "tika-abh02t0:1166_13": "cittavipallāsena diṭṭhimānataṇhāpapañcānaṃ vipallāsoti.",
  "tika-abh02t0:1166_14": "Tathā vedanānugiddho vipallatthasañño ca saṃsarati.",
  "tika-abh02t0:1166_15": "Vedanānugiddhassa hi vedanāpaccayā taṇhā siddhā hoti,",
  "tika-abh02t0:1166_16": "tato ca taṇhāpaccayā upādānanti āvaṭṭati bhavacakkaṃ.",
  "tika-abh02t0:1166_17": "Vipallatthasaññissa ca “saññānidānā hi papañcasaṅkhā”ti vacanato diṭṭhimānataṇhāpapañcānaṃ anupacchedato saṃsārassa anupacchedova.",
  "tika-abh02t0:1166_18": "Iti vivādakāraṇānaṃ kāmajjhosānadiṭṭhābhinivesānaṃ kāraṇabhāvo saṃsārahetubhāvoti imassa vivādamūlatādivisesassa",
  "tika-abh02t0:1166_19": "dassanatthaṃ saṅkhārakkhandhe anavarodhetvā vedanāsaññā visuṃ khandhabhāvena gahitāti veditabbaṃ.",
  "tika-abh02t0:1167_0": "Okāsesūti vibhajanakiriyāya pavattiṭṭhānabhāvato atītādayo okāsāti vuttā.",
  "tika-abh02t0:1167_1": "Itisaddenāti “upādāyarūpa”nti evaṃ aṭṭhakathāyaṃ vuttaitisaddena.",
  "tika-abh02t0:1167_2": "Nidassanatthenāti udāharaṇatthena.",
  "tika-abh02t0:1167_3": "Sabboti sakalo ekādasasu okāsesu vibhatto vibhajananayo.",
  "tika-abh02t0:1167_4": "Idañca vibhajananti “cattāro ca mahābhūtā…pe…",
  "tika-abh02t0:1167_5": "upādāyarūpa”nti evaṃ vibhattaṃ idañca vibhajanaṃ.",
  "tika-abh02t0:1167_6": "Oḷārikādīsūti oḷārikasukhumahīnapaṇītadūrasantikesu.",
  "tika-abh02t0:1167_7": "Cakkhāyatanantiādivibhajanañcāti “cakkhāyatanaṃ…pe…",
  "tika-abh02t0:1167_8": "phoṭṭhabbāyatanaṃ itthindriyaṃ…pe…",
  "tika-abh02t0:1167_9": "kabaḷīkāro āhāro rūpā saddā gandhā rasā phoṭṭhabbāti evaṃ pavattaṃ vibhajanañca.",
  "tika-abh02t0:1167_10": "Yathāsambhavanti yathārahaṃ.",
  "tika-abh02t0:1167_11": "Ekādasasu okāsesu yaṃ yattha vibhajanaṃ yuttaṃ,",
  "tika-abh02t0:1167_12": "taṃ tattha yojetabbaṃ.",
  "tika-abh02t0:1167_13": "Evaṃ vedanākkhandhādīsupīti yathā rūpakkhandhe yathāsambhavaṃ ekādasasu okāsesu vibhajanaṃ yojetabbanti vuttaṃ,",
  "tika-abh02t0:1167_14": "evaṃ vedanākkhandhādīsupi yathāsambhavaṃ ekādasasu okāsesu vibhajanaṃ yojetabbanti attho.",
  "tika-abh02t0:1168_0": "Tattha vedanākkhandho tāva purime okāsapañcake sukhādivedanāttikavasena vibhatto,",
  "tika-abh02t0:1168_1": "itarasmiṃ kusalattikavedanāttikasamāpannadukasāsavadukavasena.",
  "tika-abh02t0:1168_2": "Saññākkhandho pana purime okāsapañcake chaphassadvāravasena,",
  "tika-abh02t0:1168_3": "itarasmiṃ oḷārikaduke paṭighasamphassadukavasena ceva yathāvuttakusalattikādivasena ca vibhatto.",
  "tika-abh02t0:1168_4": "Sesesu kusalattikādivaseneva.",
  "tika-abh02t0:1168_5": "Tathā saṅkhārakkhandho.",
  "tika-abh02t0:1168_6": "Paṭighasamphassaduko panettha nattheva.",
  "tika-abh02t0:1168_7": "Cetanāya eva cettha niddeso saṅkhārakkhandhadhammānaṃ cetanāppadhānabhāvadassanatthaṃ.",
  "tika-abh02t0:1168_8": "Tathā hi sā “saṅkhārakkhandho”ti vuttā.",
  "tika-abh02t0:1168_9": "Tatthāti tasmiṃ viññāṇakkhandhassa vibhajane paṭiniddese.",
  "tika-abh02t0:1168_10": "Taṃ pana dvayanti manodhātumanoviññāṇadhātudvayaṃ.",
  "tika-abh02t0:1168_11": "Yañhi sattaviññāṇadhātudesanāyaṃ “manodhātu,",
  "tika-abh02t0:1168_12": "manoviññāṇadhātū”ti dvayaṃ desitaṃ,",
  "tika-abh02t0:1168_13": "taṃ chaviññāṇakāyadesanāyaṃ “manoviññāṇa”ntveva vuccatīti.",
  "tika-abh02t0:1169_0": "Pāḷinayenāti khandhavibhaṅgapāḷinayena.",
  "tika-abh02t0:1169_1": "Aññena pakārenāti dhammasaṅgahe,",
  "tika-abh02t0:1169_2": "tadaṭṭhakathāyañca āgatena pakārantarena.",
  "tika-abh02t0:1170_0": "1. Rūpakkhandhaniddesavaṇṇanā",
  "tika-abh02t0:1171_0": "2.",
  "tika-abh02t0:1171_1": "“Kiñcī”ti padaṃ “ekacca”nti iminā samānatthanti āha “kiñcīti pakārantarabhedaṃ āmasitvā aniyamanidassana”nti.",
  "tika-abh02t0:1171_2": "Ubhayenāti pakārabhedaṃ anāmasitvā āmasitvā ca aniyamadassanavasena pavattena “yaṃ kiñcī”ti padadvayena.",
  "tika-abh02t0:1171_3": "Adhippetatthanti rūpaṃ.",
  "tika-abh02t0:1171_4": "Aticcāti atikkamitvā.",
  "tika-abh02t0:1171_5": "Pavattitoti pavattanato.",
  "tika-abh02t0:1171_6": "Niyamanatthanti nivattanatthaṃ.",
  "tika-abh02t0:1172_0": "“Kiñcā”ti ettha kiṃ-",
  "tika-abh02t0:1172_1": "saddo pucchāyaṃ hetuatthadīpako,",
  "tika-abh02t0:1172_2": "karaṇe cetaṃ paccattavacanaṃ, ca-",
  "tika-abh02t0:1172_3": "saddo vacanālaṅkāroti āha “kena kāraṇena vadethā”ti.",
  "tika-abh02t0:1172_4": "Dutiyavikappe pana vuttanayeneva kāraṇatthe pavattaṃ kiṃ-",
  "tika-abh02t0:1172_5": "saddaṃ “vadethā”ti kiriyāpadasambandhanena upayogavasena pariṇāmetvā vadati “taṃ kāraṇaṃ vadethā”ti.",
  "tika-abh02t0:1173_0": "Purimasantānassa bhedanti purimasantānassa vināsaṃ,",
  "tika-abh02t0:1173_1": "vināsāpadesena cettha santāne visadisuppādameva dasseti.",
  "tika-abh02t0:1173_2": "Tenevāha “visadisasantānuppattidassanato”ti.",
  "tika-abh02t0:1173_3": "Nanu ca arūpadhammānampi virodhipaccayasamavāye visadisuppatti atthīti?",
  "tika-abh02t0:1173_4": "Saccaṃ atthi,",
  "tika-abh02t0:1173_5": "sā pana na pākaṭatarā,",
  "tika-abh02t0:1173_6": "pākaṭatarā ca idhādhippetā.",
  "tika-abh02t0:1173_7": "Tenevāha “sītādisannipāte”ti.",
  "tika-abh02t0:1173_8": "Tathā cāha bhagavā “sītenapi ruppati,",
  "tika-abh02t0:1173_9": "uṇhenapi ruppatī”tiādi.",
  "tika-abh02t0:1173_10": "Idāni bheda-",
  "tika-abh02t0:1173_11": "saddo ujukameva vikārāpattiṃ vadatīti dassento “bhedo cā”tiādimāha.",
  "tika-abh02t0:1173_12": "Visadisarūpuppattiyeva,",
  "tika-abh02t0:1173_13": "na uppannassa aññathābhāvoti adhippāyo.",
  "tika-abh02t0:1173_14": "Tena kāpiliyaṃ pariṇāmavādaṃ paṭikkhipati.",
  "tika-abh02t0:1173_15": "Yadi purimasantānato bhedo visadisuppatti ruppanaṃ,",
  "tika-abh02t0:1173_16": "evaṃ sante lakkhaṇassa atippasaṅgo siyāti codanaṃ manasi katvā āha “arūpakkhandhāna”ntiādi.",
  "tika-abh02t0:1173_17": "Ettha sītādīhīti ādi-",
  "tika-abh02t0:1173_18": "saddena yathā uṇhajighacchādayo saṅgayhanti,",
  "tika-abh02t0:1173_19": "evaṃ āhārādīnampi saṅgaho daṭṭhabbo.",
  "tika-abh02t0:1173_20": "Yenāti yena sītādīhi samāgamena.",
  "tika-abh02t0:1173_21": "Tatthāti tesu rūpadhammesu.",
  "tika-abh02t0:1173_22": "Āhārādikassa vā ṭhitippattassāti sambandho.",
  "tika-abh02t0:1173_23": "Yathā rūpadhammānaṃ ṭhitikkhaṇe sītādīhi samāgamo hoti,",
  "tika-abh02t0:1173_24": "evaṃ arūpakkhandhānaṃ aññehi samāgamo natthi atilahuparivattito,",
  "tika-abh02t0:1173_25": "tasmā arūpadhammā rūpadhammānaṃ viya pākaṭassa vikārassa abhāvato “ruppantī”ti,",
  "tika-abh02t0:1173_26": "“ruppanalakkhaṇā”ti ca na vuccantīti sambandho.",
  "tika-abh02t0:1173_27": "“Ruppatī”ti padassa kattukammasādhanānaṃ vasena atthaṃ dassetuṃ aṭṭhakathāyaṃ “kuppati ghaṭṭīyati pīḷīyati",
  "tika-abh02t0:1173_28": "bhijjatī”ti vuttanti tadatthaṃ vivaranto “kuppatīti etenā”tiādimāha.",
  "tika-abh02t0:1173_29": "Kopādikiriyāti kopasaṅghaṭṭanapīḷanakiriyā. Kopa-",
  "tika-abh02t0:1173_30": "saddo cettha khobhapariyāyo veditabbo.",
  "tika-abh02t0:1173_31": "Kattubhūto kammabhūto ca atthoti kattukammasādhanānaṃ vasena vuccamāno bhūtupādāyarūpasaṅkhāto attho.",
  "tika-abh02t0:1173_32": "Kammakattutthena bhijjati-",
  "tika-abh02t0:1173_33": "saddenāti yadā kammakattuttho ruppati- saddo,",
  "tika-abh02t0:1173_34": "tadā bhijjati-",
  "tika-abh02t0:1173_35": "saddopi tadattho eva veditabboti attho.",
  "tika-abh02t0:1173_36": "Tattha yadā kammatthe “ruppatī”ti padaṃ,",
  "tika-abh02t0:1173_37": "tadā “sītenā”tiādīsu kattuatthe karaṇavacanaṃ.",
  "tika-abh02t0:1173_38": "Yadā pana “ruppatī”ti padaṃ kattuatthe kammakattuatthe vā,",
  "tika-abh02t0:1173_39": "tadā hetumhi karaṇavacanaṃ veditabbaṃ.",
  "tika-abh02t0:1173_40": "“Yaṃ pana ruppatī”tiādinā “kuppatī”tiādīnaṃ kattukammatthānampi atthavacanānaṃ vacane kāraṇaṃ dasseti.",
  "tika-abh02t0:1173_41": "Yadipi attha-",
  "tika-abh02t0:1173_42": "saddo “pīḷanaṭṭho”tiādīsu sabhāvapariyāyopi hoti,",
  "tika-abh02t0:1173_43": "“kenaṭṭhenā”ti panettha abhidheyyapariyāyo adhippetoti āha “kenaṭṭhenāti pucchāsabhāgavasena ruppanaṭṭhenā”ti,",
  "tika-abh02t0:1173_44": "ruppanasaddābhidheyyabhāvenāti attho.",
  "tika-abh02t0:1173_45": "Tenevāha “na kevalaṃ saddatthoyeva ruppana”nti.",
  "tika-abh02t0:1173_46": "Tassa atthassāti tassa bhūtupādāyappabhedassa sabhāvadhammassa.",
  "tika-abh02t0:1173_47": "Ruppanalakkhaṇañca nāmetaṃ aniccatādi viya kakkhaḷattādito aññanti na gahetabbaṃ.",
  "tika-abh02t0:1173_48": "Paññattiviseso hi tanti,",
  "tika-abh02t0:1173_49": "kakkhaḷattādīnaṃyeva pana arūpadhammavidhuro sabhāvavisesoti veditabbaṃ.",
  "tika-abh02t0:1174_0": "Mucchāpattiyāti mucchāya mohassa āpajjanena.",
  "tika-abh02t0:1174_1": "Kappasaṇṭhānaṃ udakanti kappasaṇṭhāpakamahāmeghavuṭṭhaṃ udakaṃ.",
  "tika-abh02t0:1174_2": "Tathāti tappakāratāya khārabhāve sati udakena kappavuṭṭhānakāle viya pathavī vilīyeyya.",
  "tika-abh02t0:1174_3": "Lokantariyasattānaṃ pana pāpakammabalena akhārepi khāre viya sarīrassa vilīyanā veditabbā.",
  "tika-abh02t0:1174_4": "Tenevāti saussadanissayanirayassa vuttattā eva.",
  "tika-abh02t0:1174_5": "Na hi avīcimhi pañcavidhabandhanādikammakāraṇaṃ karonti.",
  "tika-abh02t0:1175_0": "3.",
  "tika-abh02t0:1175_1": "Pakaraṇappattaṃ rūpaṃ pakkhipitvā mātikā ṭhapitāti ānetvā sambandho.",
  "tika-abh02t0:1175_2": "Mahābhūtu…pe…",
  "tika-abh02t0:1175_3": "āpajjati tappakārabhāvena atītaṃse gaṇanaṃ gatanti vuttattāti adhippāyo.",
  "tika-abh02t0:1175_4": "“Na hī”tiādinā dhammantaranivattanatthatā pakārantaranivattanatthatā ca bhūtupādāyagahaṇassa natthīti dasseti.",
  "tika-abh02t0:1175_5": "Taṃdassaneti gaṇanantaradassane.",
  "tika-abh02t0:1175_6": "Taṃsabhāvattāti bhūtupādāyasabhāvattā.",
  "tika-abh02t0:1175_7": "“Na cā”tiādinā bhūtupādāyasabhāvo atītaṃsagaṇitatāya taṃsabhāvassapi aññathā gaṇitattā,",
  "tika-abh02t0:1175_8": "ataṃsabhāvassa ca tathā gaṇitattā akāraṇanti dasseti.",
  "tika-abh02t0:1175_9": "“Ajjhatta…pe…",
  "tika-abh02t0:1175_10": "labbhatī”ti etena dutiyanaye na kevalaṃ yathāvuttova doso,",
  "tika-abh02t0:1175_11": "atha kho abyāpitopi dosoti dasseti.",
  "tika-abh02t0:1175_12": "Tadetaṃ pana akāraṇaṃ kāraṇabhāvasseva anadhippetattā.",
  "tika-abh02t0:1175_13": "Na hettha bhūtupādāyarūpabhāvo atītaṃse gaṇanassa kāraṇanti adhippetaṃ,",
  "tika-abh02t0:1175_14": "yato yathāvuttadosāpatti siyā.",
  "tika-abh02t0:1176_0": "“Kintī”ti ettha “ki”nti pubbe yaṃ “rūpa”nti sāmaññato gahitaṃ,",
  "tika-abh02t0:1176_1": "tassa sarūpapucchā. Iti-",
  "tika-abh02t0:1176_2": "saddo nidassanattho,",
  "tika-abh02t0:1176_3": "na kāraṇattho.",
  "tika-abh02t0:1176_4": "Tenassa yaṃ rūpaṃ atītaṃ niruddhaṃ…pe…",
  "tika-abh02t0:1176_5": "atītaṃsena saṅgahitaṃ atītakoṭṭhāse gaṇanaṃ gataṃ,",
  "tika-abh02t0:1176_6": "taṃ kinti ce?",
  "tika-abh02t0:1176_7": "“Cattāro ca…pe…",
  "tika-abh02t0:1176_8": "rūpa”nti bhūtupādāyavibhāgadassanamukhena visesaṃ nidasseti.",
  "tika-abh02t0:1176_9": "Yattakā hi idha visesā niddiṭṭhā cakkhāyatanādayo,",
  "tika-abh02t0:1176_10": "tesamidaṃ nidassananti.",
  "tika-abh02t0:1176_11": "Na cettha purimanayato aviseso.",
  "tika-abh02t0:1176_12": "Tattha hi rūpassa bhūtupādāyatāmattasabhāvadassanatā vuttā.",
  "tika-abh02t0:1176_13": "Tenāha aṭṭhakathāyaṃ “atītarūpampi bhūtāni cevā”tiādi.",
  "tika-abh02t0:1176_14": "Idha pana bhūtupādāyena nidassanabhūtena rūpassa sabbavisesavibhāvanatā dassitā.",
  "tika-abh02t0:1176_15": "Evañca katvā abyāpitadosopi cettha anokāsova,",
  "tika-abh02t0:1176_16": "yaṃ rūpaṃ ajjhattaṃ…pe…",
  "tika-abh02t0:1176_17": "upādinnaṃ, kinti?",
  "tika-abh02t0:1176_18": "Cattāro ca…pe…",
  "tika-abh02t0:1176_19": "rūpanti tadaññavisesanidassanassa adhippetattā.",
  "tika-abh02t0:1176_20": "Tathā cāha “evaṃ sabbattha attho veditabbo”ti.",
  "tika-abh02t0:1177_0": "Pariyāyadesanattāti sabhāvato pariyāyanaṃ parivattanaṃ pariyāyo,",
  "tika-abh02t0:1177_1": "ujukaṃ appavattīti attho.",
  "tika-abh02t0:1177_2": "Pariyāyena,",
  "tika-abh02t0:1177_3": "pariyāyabhūtā vā desanā etthāti pariyāyadesanaṃ,",
  "tika-abh02t0:1177_4": "suttantaṃ.",
  "tika-abh02t0:1177_5": "Suttantañhi veneyyajjhāsayavasena desetabbadhamme lesato labbhamānabhāvakathanaṃ,",
  "tika-abh02t0:1177_6": "na ujunippadesabhāvakathananti pariyāyadesanaṃ nāma.",
  "tika-abh02t0:1177_7": "Teneva taṃ “yathānulomasāsana”nti vuccati.",
  "tika-abh02t0:1177_8": "Abhidhammo pana desetabbadhamme ujunippadesakathananti nippariyāyadesanaṃ nāma,",
  "tika-abh02t0:1177_9": "yato “yathādhammasāsana”nti vuccati.",
  "tika-abh02t0:1177_10": "Nicchayena desoti vavatthānato kathanaṃ.",
  "tika-abh02t0:1177_11": "Tathā bhaddekarattasuttādīsu viya atītādibhāvo atītānāgatapaccuppannabhāvo addhāvasena idhāpi khandhavibhaṅge",
  "tika-abh02t0:1177_12": "suttantabhājanīyattā niddisitabbo siyāti yojanā.",
  "tika-abh02t0:1178_0": "Sannipatitanti samāgataṃ.",
  "tika-abh02t0:1178_1": "Santānavasenāti pubbāparavasena.",
  "tika-abh02t0:1178_2": "Pubbenāparassa samappamāṇatāya anūnaṃ anadhikaṃ,",
  "tika-abh02t0:1178_3": "tato eva ekākāraṃ.",
  "tika-abh02t0:1178_4": "Pavattikālavasena vā anūnaṃ anadhikaṃ,",
  "tika-abh02t0:1178_5": "samānasabhāvatāya ekākāraṃ.",
  "tika-abh02t0:1178_6": "Tena visabhāgautunā anantaritataṃ dasseti.",
  "tika-abh02t0:1178_7": "Evaṃ āhārepīti ettha visabhāgāhārena anantarito anekavāraṃ anekadivasampi bhutto sabhāgekāhāraṃ nāma.",
  "tika-abh02t0:1178_8": "“Tato pubbe visabhāgautuāhārasamuṭṭhānaṃ atītaṃ,",
  "tika-abh02t0:1178_9": "pacchā anāgata”nti hi vuttanti.",
  "tika-abh02t0:1178_10": "“Ekāhārasamuṭṭhāna”nti pana vuttattā ekasseva āhārassa yojanā yuttarūpāti apare.",
  "tika-abh02t0:1178_11": "Pañcadvāravasenāti ettha pañcadvārāvajjanato paṭṭhāya yāva tadārammaṇaṃ,",
  "tika-abh02t0:1178_12": "yāva javanaṃ,",
  "tika-abh02t0:1178_13": "yāva vā voṭṭhabbanaṃ,",
  "tika-abh02t0:1178_14": "tāva pavattā cittasantati ekavīthi.",
  "tika-abh02t0:1178_15": "Ekajavanasamuṭṭhānanti ekajavanavārasamuṭṭhānaṃ.",
  "tika-abh02t0:1178_16": "Ettha ca samayaṃ anāmasitvāva santativasena,",
  "tika-abh02t0:1178_17": "santatiñca anāmasitvāva samayavasena atītādivibhāgo gahetabbo.",
  "tika-abh02t0:1179_0": "Tesanti hetupaccayānaṃ.",
  "tika-abh02t0:1179_1": "Kalāpassāti rūpakalāpassa.",
  "tika-abh02t0:1179_2": "Kammānantarādīti kammādi,",
  "tika-abh02t0:1179_3": "anantarādīti paccekaṃ ādi-",
  "tika-abh02t0:1179_4": "saddo yojetabbo.",
  "tika-abh02t0:1179_5": "Tattha paṭhamena ādisaddena upanissayapaccayassa āhārādino ca dutiyena samanantarānantarūpanissayādino saṅgaho veditabbo.",
  "tika-abh02t0:1179_6": "Cittuppādassa cettha kammānantarādipaccayavasena,",
  "tika-abh02t0:1179_7": "itarassa kammādivaseneva janakabhāve yojanā daṭṭhabbā.",
  "tika-abh02t0:1179_8": "Tathā cittuppādassa purejātavasena,",
  "tika-abh02t0:1179_9": "itarassa pacchājātavasena,",
  "tika-abh02t0:1179_10": "ubhayesampi sahajātavasena upatthambhanaṃ veditabbaṃ.",
  "tika-abh02t0:1179_11": "Tenevāha “yathāsambhavaṃ yojetabba”nti.",
  "tika-abh02t0:1179_12": "Uppādakkhaṇeti hetukiccakkhaṇe.",
  "tika-abh02t0:1179_13": "Hetukiccaṃ nāma tassa tassa uppādetabbassa uppattikaraṇaṃ,",
  "tika-abh02t0:1179_14": "tañca tasmiṃ khaṇe uppannaphalattā tato paraṃ kattabbābhāvato niṭṭhitañcāti daṭṭhabbaṃ.",
  "tika-abh02t0:1179_15": "Itaraṃ pana tīsupi khaṇesu paccayakiccaṃ daṭṭhabbanti yojanā.",
  "tika-abh02t0:1180_0": "6.",
  "tika-abh02t0:1180_1": "Aniṭṭhanāmanivattanassāti aniṭṭhanāmanivattiyā akāraṇabhāvadassanena iṭṭhanāmalābhāpanassa akāraṇabhāvaṃ dasseti.",
  "tika-abh02t0:1181_0": "Devamanussasampattibhaveti sampattiyutte sampanne devamanussabhave.",
  "tika-abh02t0:1181_1": "Samiddhasobhanatāti abhivuddhasobhanatā.",
  "tika-abh02t0:1181_2": "Tato evāti sampattivirahato eva,",
  "tika-abh02t0:1181_3": "asampannattā evāti attho.",
  "tika-abh02t0:1181_4": "Tesaṃyeva hatthiādīnaṃ sukhassa hetubhāvaṃ na gacchanti sāraṇādivasena dukkhapaccayattā.",
  "tika-abh02t0:1181_5": "Tesanti hatthirūpādīnaṃ.",
  "tika-abh02t0:1181_6": "“Tassa tassevā”tiādinā yathāvuttamatthaṃ vivarati.",
  "tika-abh02t0:1181_7": "Akusalena attanā katena nibbattaṃ dukkhassa paccayo hotīti yojanā.",
  "tika-abh02t0:1181_8": "Tasmāti yasmā kammaṃ yasmiṃ santāne nibbattaṃ,",
  "tika-abh02t0:1181_9": "tattheva sukhadukkhānaṃ paccayo hoti,",
  "tika-abh02t0:1181_10": "na aññattha, tasmā.",
  "tika-abh02t0:1181_11": "Aṭṭhakathāyaṃ panāti ekaccamatadassanaṃ.",
  "tika-abh02t0:1181_12": "Tattha “aniṭṭhaṃ nāma natthī”ti yasmā paṭisedhadvayena kusalakammajassa iṭṭhabhāvo niyato,",
  "tika-abh02t0:1181_13": "tasmā “kusalakammajameva iṭṭha”nti evaṃ aniyametvā “kusalakammajaṃ iṭṭhamevā”ti evamettha niyamo gahetabboti dassento “akusalakammajampī”tiādimāha.",
  "tika-abh02t0:1181_14": "Kinti akusalakammajaṃ sobhanaṃ,",
  "tika-abh02t0:1181_15": "yaṃ paresaṃ iṭṭhaṃ nāma siyā?",
  "tika-abh02t0:1181_16": "Yadi duggatiyaṃ kesañci tiracchānānaṃ saṇṭhānādisampatti sugatiyaṃ sattānaṃ akusalanissandena virūparūpatā viya kusalanissandena,",
  "tika-abh02t0:1181_17": "kathaṃ tassā akusalakammajatā.",
  "tika-abh02t0:1181_18": "Atha pana yaṃ kesañci amanāpampi samānaṃ rūpaṃ manāpaṃ hutvā upaṭṭhāti,",
  "tika-abh02t0:1181_19": "taṃ sandhāya vuttaṃ,",
  "tika-abh02t0:1181_20": "evampi yathā kesañci tiracchānādīnaṃ kusalakammajaṃ manussādirūpaṃ amanāpato upaṭṭhahantampi kusalavipākasseva",
  "tika-abh02t0:1181_21": "ārammaṇabhāvato atthato iṭṭhameva nāma hoti,",
  "tika-abh02t0:1181_22": "evaṃ akusalakammajaṃ kesañci manāpaṃ hutvā upaṭṭhahantampi akusalavipākasseva ārammaṇabhāvato atthato aniṭṭhameva nāma hoti,",
  "tika-abh02t0:1181_23": "evañcetaṃ sampaṭicchitabbaṃ.",
  "tika-abh02t0:1181_24": "Aññathā “aṭṭhānametaṃ anavakāso,",
  "tika-abh02t0:1181_25": "yaṃ kāyaduccaritassa iṭṭho kanto manāpo vipāko uppajjeyyā”tiādiaṭṭhānapāḷiyā virodho siyā.",
  "tika-abh02t0:1181_26": "Tenevāha “kusalakammajassa panā”tiādi.",
  "tika-abh02t0:1181_27": "Sabbesanti attano,",
  "tika-abh02t0:1181_28": "paresañca.",
  "tika-abh02t0:1181_29": "Iṭṭhassa abhāvo vattabboti yathā “kusalakammajaṃ aniṭṭhaṃ nāma natthī”ti vuttaṃ,",
  "tika-abh02t0:1181_30": "evaṃ kiñcāpi “akusalakammajaṃ iṭṭhaṃ nāma natthī”ti aṭṭhakathāyaṃ na vuttaṃ,",
  "tika-abh02t0:1181_31": "tena pana nayadassanena akusalakammajassa abhāvo vutto eva hotīti so saṃvaṇṇanāvasena niddhāretvā vattabboti adhippāyo.",
  "tika-abh02t0:1181_32": "Etena kusalakammajameva iṭṭhanti purimapadāvadhāraṇassa gahetabbataṃ dasseti.",
  "tika-abh02t0:1182_0": "Idāni “hatthiādīnampī”tiādinā tamevatthaṃ vivarati.",
  "tika-abh02t0:1182_1": "Kusalavipākassāti etthāpi kusalavipākasseva ārammaṇanti attho.",
  "tika-abh02t0:1182_2": "Manussānanti ca nidassanamattaṃ daṭṭhabbaṃ.",
  "tika-abh02t0:1182_3": "Itaresampi ca akusalakammajaṃ akusalavipākasseva,",
  "tika-abh02t0:1182_4": "kusalakammajañca kusalavipākasseva ārammaṇanti dassitovāyaṃ nayoti.",
  "tika-abh02t0:1182_5": "Kasmā pana iṭṭhāniṭṭhamissite vatthumhi manāpatāva saṇṭhātīti āha “iṭṭhārammaṇena…pe…",
  "tika-abh02t0:1182_6": "sakkā vattu”nti.",
  "tika-abh02t0:1182_7": "Suṭṭhu vuttanti “iṭṭhāniṭṭhaṃ ekantato vipākeneva paricchijjatī”ti vadantehi iṭṭhāniṭṭhārammaṇavavatthānaṃ sammadeva vuttaṃ.",
  "tika-abh02t0:1182_8": "Taṃ anugantvāti vipākavasena iṭṭhāniṭṭhārammaṇavavatthānaṃ anugantvā.",
  "tika-abh02t0:1182_9": "Sabbatthāti sugatiduggatīsu,",
  "tika-abh02t0:1182_10": "sabbesu vā ārammaṇesu.",
  "tika-abh02t0:1183_0": "“Aniṭṭhā”ti vacaneneva tesaṃ iṭṭhatā nivattitāti āha “sadisatā ca rūpādibhāvoyevā”ti.",
  "tika-abh02t0:1183_1": "Iṭṭhāneva rūpādīni kāmaguṇāti sutte vuttānīti mittapaṭipakkho amitto viya iṭṭhapaṭipakkhā aniṭṭhāti adhippetāti vuttaṃ “aniṭṭhāti…pe…",
  "tika-abh02t0:1183_2": "vohāro viyā”ti.",
  "tika-abh02t0:1183_3": "Sabbāni vāti ettha “piyarūpaṃ sātarūpa”nti vacanato kathaṃ aniṭṭhānaṃ rūpādīnaṃ kāmaguṇabhāvāpattīti ce?",
  "tika-abh02t0:1183_4": "Tesampi vipallāsavasena taṇhāvatthubhāvato piyarūpabhāvassa adhippetattā.",
  "tika-abh02t0:1183_5": "Yadi evaṃ kathaṃ “cakkhuviññeyyāni rūpāni iṭṭhānī”tiādisuttapadaṃ nīyatīti āha “atisayenā”tiādi.",
  "tika-abh02t0:1184_0": "Indriyabaddharūpavasena pāḷiyaṃ hīnadukaniddeso pavattoti dassetuṃ “dvīsupi hīnapaṇītapadesū”tiādimāha.",
  "tika-abh02t0:1184_1": "Avayavayoge sāmivacanaṃ,",
  "tika-abh02t0:1184_2": "na kattarīti adhippāyo.",
  "tika-abh02t0:1184_3": "“Tesaṃ tesaṃ sattāna”nti indriyabaddharūpe niddiṭṭhe kasmā kammajavasena attho vutto,",
  "tika-abh02t0:1184_4": "na catusantativasenāti āha “sattasantāna…pe…",
  "tika-abh02t0:1184_5": "vutta”nti.",
  "tika-abh02t0:1184_6": "Padhānattā hi kammajavasena atthaṃ vatvā sesesu “evaṃ utusamuṭṭhānādīsupī”ti aṭṭhakathāyaṃ atideso kato.",
  "tika-abh02t0:1184_7": "“Tehi tehīti etasmiṃ atthe”ti iminā “tesaṃ tesa”nti kattari sāmivacanaṃ āsaṅkati.",
  "tika-abh02t0:1184_8": "Tathā sati visaye vā sāmivacane laddhaguṇaṃ dasseti “na kammajavasenevā”tiādinā,",
  "tika-abh02t0:1184_9": "kammajaggahaṇañcettha upalakkhaṇaṃ daṭṭhabbaṃ.",
  "tika-abh02t0:1185_0": "Mariyādābhūtanti uttamamariyādābhūtaṃ.",
  "tika-abh02t0:1185_1": "Tenevāha “yassa yeva manāpā,",
  "tika-abh02t0:1185_2": "tassa teva paramā”ti.",
  "tika-abh02t0:1185_3": "Tesanti kāmaguṇānaṃ.",
  "tika-abh02t0:1185_4": "Sabhāvatoti lakkhaṇato.",
  "tika-abh02t0:1186_0": "“Ekasmiṃyeva assādanakujjhanato”tiādinā “yasmā teyeva rūpādayo eko assādetī”tiādikaṃ suttantavivaraṇaṃ iṭṭhāniṭṭhabhāve hetubhāvena vuttanti dasseti.",
  "tika-abh02t0:1186_1": "Iṭṭhāniṭṭhaggahaṇaṃ hotīti nibbāne viya aniṭṭhaggahaṇaṃ saññāvipallāsena aññesupi ārammaṇesu iṭṭhāniṭṭhābhiniveso hotīti adhippāyo.",
  "tika-abh02t0:1187_0": "Vibhāgo nāma asaṅkaro,",
  "tika-abh02t0:1187_1": "vitthāro cāti “vibhatta”nti padassa “vavatthitaṃ,",
  "tika-abh02t0:1187_2": "pakāsita”nti ca atthamāha.",
  "tika-abh02t0:1187_3": "Aññesanti atiaḍḍhadaliddānaṃ.",
  "tika-abh02t0:1187_4": "Idaṃ iṭṭhaṃ,",
  "tika-abh02t0:1187_5": "aniṭṭhañca hotīti ettha ca-",
  "tika-abh02t0:1187_6": "saddena aniṭṭhaṃ,",
  "tika-abh02t0:1187_7": "iṭṭhañca hotīti ayampi attho vuttoti veditabbaṃ.",
  "tika-abh02t0:1187_8": "Aniṭṭhaṃ iṭṭhanti iṭṭhassa “aniṭṭha”nti,",
  "tika-abh02t0:1187_9": "aniṭṭhassa “iṭṭha”nti gahaṇe yathāsaṅkhyaṃ yojanā.",
  "tika-abh02t0:1187_10": "Indriyavikārāpattiādināti ettha ādi-",
  "tika-abh02t0:1187_11": "saddena pubbābhisaṅkhārādiṃ saṅgaṇhāti.",
  "tika-abh02t0:1187_12": "Puretaraṃ pavattacittābhisaṅkhāravasenāpi hi vināva saññāvipallāsaṃ iṭṭhaṃ “aniṭṭha”nti,",
  "tika-abh02t0:1187_13": "aniṭṭhañca “iṭṭha”nti gayhatīti.",
  "tika-abh02t0:1188_0": "Tena vipākenāti tena kusalākusalavipākena.",
  "tika-abh02t0:1188_1": "Ārammaṇassa iṭṭhāniṭṭhatanti yattha taṃ uppajjati,",
  "tika-abh02t0:1188_2": "tassa buddharūpādikassa gūthādikassa ca ārammaṇassa yathākkamaṃ iṭṭhataṃ aniṭṭhatañca nidasseti.",
  "tika-abh02t0:1188_3": "Vijjamānepi saññāvipallāse ārammaṇena vipākaniyamadassananti iṭṭhārammaṇe kusalavipākova uppajjati,",
  "tika-abh02t0:1188_4": "aniṭṭhārammaṇe akusalavipākovāti evaṃ ārammaṇena vipākaniyamadassanaṃ.",
  "tika-abh02t0:1188_5": "Ārammaṇaniyamadassanatthanti yaṃ kusalavipākassa ārammaṇaṃ,",
  "tika-abh02t0:1188_6": "taṃ iṭṭhaṃ nāma.",
  "tika-abh02t0:1188_7": "Yaṃ akusalavipākassa ārammaṇaṃ,",
  "tika-abh02t0:1188_8": "taṃ aniṭṭhaṃ nāmāti dassanatthaṃ.",
  "tika-abh02t0:1188_9": "Ārammaṇena niyāmito hi vipāko attano upakārakassa ārammaṇassa niyāmako hotīti.",
  "tika-abh02t0:1189_0": "Dvārantare dukkhassa paccayabhūtassa ārammaṇassa dvārantare sukhavipākuppādanato,",
  "tika-abh02t0:1189_1": "dvārantare sukhassa paccayabhūtassa ārammaṇassa dvārantare dukkhavipākuppādanato vipākena ārammaṇaniyamadassanena",
  "tika-abh02t0:1189_2": "vipākavasena iṭṭhāniṭṭhatā dassitāti yojanā.",
  "tika-abh02t0:1190_0": "7.",
  "tika-abh02t0:1190_1": "Duppariggahaṭṭhena kāraṇabhūtena lakkhaṇassa indriyādisabhāvassa duppaṭivijjhatā,",
  "tika-abh02t0:1190_2": "evaṃ supariggahaṭṭhena lakkhaṇasuppaṭivijjhatā veditabbā.",
  "tika-abh02t0:1190_3": "“Dūre”ti avuttassāti lakkhaṇato “dūre”ti akathitassa.",
  "tika-abh02t0:1190_4": "Vuttampīti lakkhaṇato “dūre”ti vuttampi sukhumarūpaṃ.",
  "tika-abh02t0:1191_0": "“Bhindamāno”ti sambhindamānoti vuttaṃ hotīti āha “missakaṃ karonto”ti.",
  "tika-abh02t0:1191_1": "Yasmā pana bhedanaṃ vibhāgakaraṇampi hoti,",
  "tika-abh02t0:1191_2": "tasmā dutiyavikappe “bhindamāno”ti padassa “visuṃ karonto”ti atthamāha.",
  "tika-abh02t0:1191_3": "Tatiyavikappe pana bhindamānoti vināsentoti attho.",
  "tika-abh02t0:1191_4": "Tenāha “santikabhāvaṃ bhinditvā dūrabhāvaṃ,",
  "tika-abh02t0:1191_5": "dūrabhāvañca bhinditvā santikabhāvaṃ karonto”ti.",
  "tika-abh02t0:1191_6": "Na hi sakkā santikassa tabbhāvaṃ avināsetvā dūrabhāvaṃ kātuṃ,",
  "tika-abh02t0:1191_7": "tathā itarassāpi.",
  "tika-abh02t0:1191_8": "Santikabhāvakaraṇena na bhindati na vināseti,",
  "tika-abh02t0:1191_9": "na ca okāsadūrato lakkhaṇato dūraṃ visuṃ karaṇena bhindati vibhāgaṃ karoti,",
  "tika-abh02t0:1191_10": "nāpi okāsadūrena lakkhaṇato dūraṃ vomissakakaraṇena bhindati sambhindatīti yojanā.",
  "tika-abh02t0:1191_11": "“Tidhā attho daṭṭhabbo”ti saṅkhepena vuttamatthaṃ “na hī”tiādinā vivarati.",
  "tika-abh02t0:1191_12": "Visuṃ karoti,",
  "tika-abh02t0:1191_13": "vomissakaṃ karotīti karoti-",
  "tika-abh02t0:1191_14": "saddaṃ ānetvā sambandho.",
  "tika-abh02t0:1191_15": "“Etthāpī”tiādinā yathā “okāsato dūrameva bhindatī”ti ettha okāsato dūrassa okāsato santikabhāvakaraṇaṃ adhippetanti vināsanaṃ bhedanaṃ,",
  "tika-abh02t0:1191_16": "evaṃ “na lakkhaṇato dūraṃ bhindatī”ti etthāpi lakkhaṇato dūrassa lakkhaṇato santikabhāvākaraṇaṃ abhedanaṃ avināsananti imamatthaṃ dasseti.",
  "tika-abh02t0:1191_17": "Vomissakakaraṇavibhāgakaraṇatthataṃ sandhāyāha “bhindamānoti ettha ca aññathā bhedanaṃ vutta”nti.",
  "tika-abh02t0:1191_18": "Pacchimanaye vināsanatthameva sandhāya “bhedanaṃ idha ca aññathā vutta”nti avoca.",
  "tika-abh02t0:1192_0": "Rūpakkhandhaniddesavaṇṇanā niṭṭhitā.",
  "tika-abh02t0:1193_0": "2. Vedanākkhandhaniddesavaṇṇanā",
  "tika-abh02t0:1194_0": "8.",
  "tika-abh02t0:1194_1": "Cakkhādayo pasādāti oḷārikattabhāvapariyāpannā cakkhusotaghānajivhāpasādā,",
  "tika-abh02t0:1194_2": "manomayattabhāvapariyāpannā cakkhusotappasādā ca.",
  "tika-abh02t0:1194_3": "Kāyavohāraṃ arahantīti kāyantogadhattā kāyekadesattā ca kāyoti vattabbataṃ arahanti.",
  "tika-abh02t0:1194_4": "Kāyoti hi attabhāvopi vuccati “sakkāyadiṭṭhī”tiādīsu,",
  "tika-abh02t0:1194_5": "karajakāyopi “so imamhā kāyā aññaṃ kāyaṃ abhinimminātī”tiādīsu.",
  "tika-abh02t0:1194_6": "Tabbatthukāti cakkhādinissitā kāyikāti pariyāyena vuttā,",
  "tika-abh02t0:1194_7": "nippariyāyena pana cetasikāva.",
  "tika-abh02t0:1194_8": "Yathāha “yaṃ tasmiṃ samaye tajjācakkhuviññāṇadhātusamphassajaṃ cetasikaṃ neva sātaṃ nāsātaṃ cetosamphassajaṃ adukkhamasukhaṃ vedayita”ntiādi.",
  "tika-abh02t0:1194_9": "“Na hi cakkhādayo kāyappasādā hontī”ti iminā kāyapasādanissitā vedanā nippariyāyena kāyikāti dasseti.",
  "tika-abh02t0:1194_10": "Kāyikacetasikādibhāvenāti ādi-",
  "tika-abh02t0:1194_11": "saddena kusalākusalābyākatādibhāvā saṅgayhanti.",
  "tika-abh02t0:1194_12": "Tenāti sukhādivedanekadesassa addhāsamayavasena atītādibhāvābhāvena.",
  "tika-abh02t0:1194_13": "Keci panettha “heṭṭhā dassitanayattā pākaṭattā addhāvasena,",
  "tika-abh02t0:1194_14": "ekamuhuttādipubbaṇhādīsu utuādinā rūpassa viya vedanāya vibhāgo na gayhatīti samayavasena ca atītādibhedo na dassito”ti vadanti.",
  "tika-abh02t0:1194_15": "Santānavasena pavattānampi vedanānaṃ cittena samūhato gahetabbataṃ sandhāyāha “vedanāsamudāyo”ti.",
  "tika-abh02t0:1194_16": "Tehīti addhāsamayavasena atītādibhāvehi.",
  "tika-abh02t0:1194_17": "Etthāti etasmiṃ vibhaṅge.",
  "tika-abh02t0:1194_18": "Teti “vedanekadesā”ti vuttā kāyikacetasikādibhāvena bhinnā sukhādivedanāvisesā.",
  "tika-abh02t0:1194_19": "Yadi vedanekadesā ettha gahitā,",
  "tika-abh02t0:1194_20": "khaṇaparicchinnāva te gahetabbā,",
  "tika-abh02t0:1194_21": "na santatiparicchinnāti āha “ekasantatiyaṃ panā”tiādi.",
  "tika-abh02t0:1194_22": "Tesūti sukhādibhedesu.",
  "tika-abh02t0:1194_23": "Bhedoti viseso.",
  "tika-abh02t0:1194_24": "Tassāti sukhādivisesassa.",
  "tika-abh02t0:1194_25": "Yathā cettha,",
  "tika-abh02t0:1194_26": "evaṃ “taṃsahitataduppādakā”ti etthāpi taṃ-",
  "tika-abh02t0:1194_27": "saddena sukhādiviseso paccāmaṭṭhoti veditabbo.",
  "tika-abh02t0:1194_28": "Santati paricchedikā bhavituṃ arahatīti sambandho.",
  "tika-abh02t0:1194_29": "Santatikhaṇavaseneva paricchedo vutto,",
  "tika-abh02t0:1194_30": "na addhāsamayavasenāti adhippāyo.",
  "tika-abh02t0:1195_0": "“Pubbantāparantamajjhagatā”ti niṭṭhitahetukiccā aniṭṭhitapaccayakiccāti vuttā,",
  "tika-abh02t0:1195_1": "taṃ pana atikkantahetupaccayakiccanti evaṃ vuttassa nayassa upalakkhaṇanti āha “pubbantāparantamajjhagatāti",
  "tika-abh02t0:1195_2": "etena hetupaccayakiccavasena vuttanayaṃ dassetī”ti.",
  "tika-abh02t0:1195_3": "Ettha kusalākusalakiriyavedanānaṃ rūpassa viya,",
  "tika-abh02t0:1195_4": "vipākānaṃ viya ca ayaṃ nāma janakahetūti nippariyāyena na sakkā vattuṃ,",
  "tika-abh02t0:1195_5": "pariyāyena pana anantarapaccayabhūto hetūti vattabbo.",
  "tika-abh02t0:1196_0": "11.",
  "tika-abh02t0:1196_1": "Santāpanakiccanti pariḍahanakiccaṃ.",
  "tika-abh02t0:1196_2": "Jātiādisaṅkaranti jātisabhāvapuggalalokiyalokuttarato saṅkaraṃ sambhedaṃ akatvā.",
  "tika-abh02t0:1196_3": "Samānajātiyanti ekajātiyaṃ.",
  "tika-abh02t0:1196_4": "Sukhato tajjātiyā adukkhamasukhā paṇītāti yojetabbāti sambandho.",
  "tika-abh02t0:1196_5": "Samānabhedeti bhūmantarādisamānavibhāge.",
  "tika-abh02t0:1196_6": "Upabrūhitānaṃ dhātūnanti uḷārarūpasamuṭṭhāpanena paṇītānaṃ rūpadhammānaṃ.",
  "tika-abh02t0:1196_7": "Vibādhitānanti nippīḷitānaṃ milāpitānaṃ.",
  "tika-abh02t0:1196_8": "Ubhayanti sukhādidvayaṃ.",
  "tika-abh02t0:1196_9": "Ettha ca khobhanā,",
  "tika-abh02t0:1196_10": "āluḷanā ca kāyikasukhassa vasena veditabbā.",
  "tika-abh02t0:1196_11": "Abhisandanā jhānasukhassa.",
  "tika-abh02t0:1196_12": "Madayanā kāmasukhassa.",
  "tika-abh02t0:1196_13": "Tathā chādanā.",
  "tika-abh02t0:1196_14": "Āsiñcanā sabbassa.",
  "tika-abh02t0:1196_15": "Chādanā āsiñcanā vā sabbassa vasena veditabbā.",
  "tika-abh02t0:1197_0": "Sabhāvādibhedena cāti sabhāvapuggalalokiyādibhedena ca.",
  "tika-abh02t0:1197_1": "Ekantapaṇīte lokuttare hīnapaṇītānaṃ paṭipadānaṃ vasena hīnapaṇītatā.",
  "tika-abh02t0:1197_2": "Ekantahīne akusale chandādivasena hīnapaṇītatā,",
  "tika-abh02t0:1197_3": "oḷārikasukhumatā ca.",
  "tika-abh02t0:1197_4": "Tathā hi vuttaṃ aṭṭhakathāyaṃ “yā oḷārikā, sā hīnā.",
  "tika-abh02t0:1197_5": "Yā sukhumā,",
  "tika-abh02t0:1197_6": "sā paṇītā”ti.",
  "tika-abh02t0:1197_7": "Akusalādīsu dosasahagatādiantarabhedavasena upādāyupādāya oḷārikasukhumatā taṃtaṃvāpanavasena vuccati,",
  "tika-abh02t0:1197_8": "na kusalākusalādivasenāti āha “taṃtaṃvāpanavasena kathanepi parivattanaṃ natthī”ti.",
  "tika-abh02t0:1197_9": "Dosussannatāyāti kilesādhikatāya.",
  "tika-abh02t0:1197_10": "Tathāti dosussannatāya.",
  "tika-abh02t0:1197_11": "Kathaṃ pana kusalesu dosussannatā?",
  "tika-abh02t0:1197_12": "Upanissayavasena,",
  "tika-abh02t0:1197_13": "kilesādhikehi santāne pavattamānā kusalā dhammā kilesehi sambādhappattiyā tiṇādīhi sambādhappattāni viya sassāni vipulaphalauḷāraphalā na hontīti.",
  "tika-abh02t0:1197_14": "Tathāti mandadosatāya.",
  "tika-abh02t0:1197_15": "Kusalānaṃ mandadosatāpi vuttanayānusārena veditabbā.",
  "tika-abh02t0:1197_16": "Oḷārikasukhumanikantīti ettha antogadhavisesaṃ nikantiyā oḷārikasukhumatāsāmaññaṃ vuttaṃ.",
  "tika-abh02t0:1197_17": "Yathā hettha oḷārikasāmaññena oḷārikoḷārikataroḷārikatamā nikantiyo gayhanti,",
  "tika-abh02t0:1197_18": "tathā sukhumasukhumatarasukhumatamā sukhumatāsāmaññena gayhantīti.",
  "tika-abh02t0:1197_19": "Sukhumatamanikantivatthunti cettha yāva bhavaggaṃ vipassanāñāṇañca veditabbaṃ.",
  "tika-abh02t0:1198_0": "13. Yadi siyāti yadi asampayogo visaṃsaṭṭho siyā.",
  "tika-abh02t0:1199_0": "Santikato akusalatoti akusalabhāvena santikato lobhasahagatādiakusalavedayitato.",
  "tika-abh02t0:1199_1": "Akusalāti dosasahagatādiakusalavedanā dūreti yathā uddharīyati.",
  "tika-abh02t0:1199_2": "Tato dūrato kusalatoti tato akusalato dūrato kāmāvacarādikusalavedayitato kusalā kāmāvacarādikusalavedanā.",
  "tika-abh02t0:1199_3": "“Na sakkā”ti vuttaṃ uddharituṃ asakkuṇeyyataṃ “tathā hi satī”tiādinā vivarati.",
  "tika-abh02t0:1199_4": "Tasmāti yasmā dūrato santikuddharaṇaṃ vuttanayena santikato santikuddharaṇameva hoti,",
  "tika-abh02t0:1199_5": "tathā sati atthaviseso na hoti,",
  "tika-abh02t0:1199_6": "upādāyupādāya dūrasantikatā idha vuccati.",
  "tika-abh02t0:1199_7": "Tasmā santikato santikuddharaṇañca na sakkā kātuṃ atthavisesābhāvato,",
  "tika-abh02t0:1199_8": "anadhippetattā cāti adhippāyo.",
  "tika-abh02t0:1200_0": "Nanu ca atisayavacanicchāvasena attheva atthavisesoti codanaṃ manasi katvā āha “dūradūrataratāya viya santikasantikataratāya ca anadhippetattā”ti.",
  "tika-abh02t0:1200_1": "Yāti akusalavedanā.",
  "tika-abh02t0:1200_2": "Tatoti kusalavedayitato.",
  "tika-abh02t0:1200_3": "Idha vuttassa dūrassāti imasmiṃ vedanākkhandhavibhaṅge “akusalā vedanā kusalābyākatāhi vedanāhi dūre”tiādinā vuttassa dūrassa.",
  "tika-abh02t0:1200_4": "Dūrato accantavisabhāgattāti yato yaṃ “dūre”ti vuttaṃ,",
  "tika-abh02t0:1200_5": "tato accantavisadisattā tassa vasena dūre santikaṃ natthīti na sakkā dūrato santikaṃ uddharituṃ.",
  "tika-abh02t0:1200_6": "Ayañhettha adhippāyo –",
  "tika-abh02t0:1200_7": "heṭṭhā yā vedanā yāya vedanāya dūreti vuttā,",
  "tika-abh02t0:1200_8": "sā eva tassā kenacipi pariyāyena santiketi na uddharitabbāti.",
  "tika-abh02t0:1200_9": "Santiketi vuttavedanaṃyeva sandhāya vadati.",
  "tika-abh02t0:1200_10": "Bhinneti lobhasahagatādivasena vibhatte.",
  "tika-abh02t0:1200_11": "Tatthevāti “santike”ti vuttaatthe eva.",
  "tika-abh02t0:1200_12": "Idaṃ vuttaṃ hoti –",
  "tika-abh02t0:1200_13": "“akusalā vedanā akusalāya vedanāya santike”ti evaṃ vuttaakusalāya vedanāyameva lobhasahagatādivasena vibhattāya dūrabhāvopi labbhati.",
  "tika-abh02t0:1200_14": "Evaṃ sesesupīti.",
  "tika-abh02t0:1201_0": "Yadi santikato dūraṃ labbhati,",
  "tika-abh02t0:1201_1": "yadaggena dūraṃ labbhati,",
  "tika-abh02t0:1201_2": "tadaggena dūrato santikaṃ uddhariyeyyāti codanaṃ manasi katvā āha “upādāyupādāya dūrato ca santikaṃ na sakkā uddharitu”ntiādi.",
  "tika-abh02t0:1201_3": "Tassattho –",
  "tika-abh02t0:1201_4": "yaṃ santikato dūraṃ labbhati,",
  "tika-abh02t0:1201_5": "yadipi taṃ visabhāgaṭṭhena labbhati,",
  "tika-abh02t0:1201_6": "tathāpi yaṃ tattha santikaṃ labbhati,",
  "tika-abh02t0:1201_7": "taṃ sabhāgaṭṭheneva labbhatīti santikatova santikaṃ uddhaṭaṃ siyāti.",
  "tika-abh02t0:1201_8": "Tasmāti yasmā visabhāgaṭṭhena dūratā,",
  "tika-abh02t0:1201_9": "sabhāgaṭṭhena ca santikatā icchitā, tasmā.",
  "tika-abh02t0:1201_10": "Lobhasahagatāya dosasahagatā visabhāgatāya dūre samānā kathaṃ santike bhaveyyāti adhippāyo.",
  "tika-abh02t0:1201_11": "Nanu tāsaṃ akusalasabhāgatā labbhatevāti tattha uttaramāha “visabhāgatā”tiādi.",
  "tika-abh02t0:1201_12": "Tattha bhedaṃ aggahetvā na pavattatīti bhedaṃ visesaṃ asadisataṃ gahetvā eva pavattati visabhāgatā.",
  "tika-abh02t0:1201_13": "Dūratāyāti idhādhippetāya dūratāya sabhāgassa abyāpakattā dūrato santikuddharaṇaṃ na sakkā kātuṃ.",
  "tika-abh02t0:1201_14": "Sati hi sabhāgabyāpakatte siyā santikatāti dūrato santikuddharaṇaṃ sakkā kātunti adhippāyo.",
  "tika-abh02t0:1201_15": "“Na hī”tiādinā tamevatthaṃ pākaṭaṃ karoti.",
  "tika-abh02t0:1201_16": "Sabhāgatāti sāmaññaṃ.",
  "tika-abh02t0:1201_17": "Bhedanti visesaṃ.",
  "tika-abh02t0:1201_18": "Antogadhaṃ katvāvāti abhibyāpetvāva.",
  "tika-abh02t0:1201_19": "Visabhāgabyāpakattā santikatāyāti idhādhippetavisabhāgaṃ byāpetvā pavattanato heṭṭhā vuttasantikatāya santikato dūruddharaṇaṃ sakkā kātuṃ.",
  "tika-abh02t0:1201_20": "Tamevatthaṃ “akusalatā hī”tiādinā pākaṭaṃ karoti.",
  "tika-abh02t0:1202_0": "Vedanākkhandhaniddesavaṇṇanā niṭṭhitā.",
  "tika-abh02t0:1203_0": "3. Saññākkhandhaniddesavaṇṇanā",
  "tika-abh02t0:1204_0": "17.",
  "tika-abh02t0:1204_1": "Tassāpīti saññāyapi.",
  "tika-abh02t0:1204_2": "Tabbatthukattāti cakkhuvatthukattā.",
  "tika-abh02t0:1204_3": "Paṭighaviññeyyoti yathāvuttapaṭighato vijānitabbo paṭighavasena gahetabbo.",
  "tika-abh02t0:1204_4": "Uttarapadalopaṃ katvāti purimapade uttarapadalopaṃ katvā.",
  "tika-abh02t0:1205_0": "Viññeyyabhāve,",
  "tika-abh02t0:1205_1": "na uppattiyanti adhippāyo.",
  "tika-abh02t0:1205_2": "Vacananti saddo,",
  "tika-abh02t0:1205_3": "nāmanti attho.",
  "tika-abh02t0:1205_4": "Vacanādhīnāti gahetabbataṃ pati saddādhīnā,",
  "tika-abh02t0:1205_5": "nāmāyattagahaṇāti attho.",
  "tika-abh02t0:1205_6": "Yadettha vattabbaṃ,",
  "tika-abh02t0:1205_7": "taṃ nāmarūpaduke vuttameva.",
  "tika-abh02t0:1205_8": "Adhivacanaṃ paññattipakāsakaṃ ñāpakaṃ etesaṃ atthīti adhivacanā yathā arisasoti.",
  "tika-abh02t0:1205_9": "Tatojoti adhivacanasaṅkhātato arūpakkhandhato jāto.",
  "tika-abh02t0:1205_10": "Arūpakkhandhapariyāpannattā phassepi yathāvutto attho sambhavatīti dassetuṃ “samphassoyeva vā”tiādimāha.",
  "tika-abh02t0:1205_11": "Na kevalaṃ manodvārikaphasse eva,",
  "tika-abh02t0:1205_12": "atha kho pañcadvārikaphassepi “viññeyyabhāve vacanaṃ adhikicca pavattā adhivacanā”tiādivuttappakāro attho sambhavati.",
  "tika-abh02t0:1205_13": "Itīti tasmā.",
  "tika-abh02t0:1205_14": "Tena pariyāyenāti manosamphassajapariyāyena.",
  "tika-abh02t0:1205_15": "Tatojāpīti pañcadvārikaphassajātāpi.",
  "tika-abh02t0:1205_16": "Aññappakārāsambhavatoti paṭighasamphassajapariyāyassa asambhavato.",
  "tika-abh02t0:1205_17": "Āveṇikaṃ paṭighasamphassajatā.",
  "tika-abh02t0:1205_18": "Pakārantaraṃ adhivacanasamphassajatā.",
  "tika-abh02t0:1206_0": "Yadi evanti yadi pañcadvārikaphassehi uppannasaññā pariyāyato nippariyāyato ca “adhivacanasamphassajā”ti vuccanti,",
  "tika-abh02t0:1206_1": "evaṃ cattāropi arūpino khandhā evaṃ vattuṃ yuttā.",
  "tika-abh02t0:1206_2": "Evaṃ sante saññāva kasmā “adhivacanasamphassajā”ti vuttāti āha “tiṇṇaṃ khandhāna”ntiādi.",
  "tika-abh02t0:1206_3": "Tattha tiṇṇaṃ khandhānanti vedanāsaṅkhāraviññāṇakkhandhānaṃ.",
  "tika-abh02t0:1206_4": "Atthavasenāti “vacanaṃ adhikicca pavattā adhivacanā”tiādinā vuttaatthavasena anvatthatāvasena.",
  "tika-abh02t0:1206_5": "Attano pattampi nāmanti “adhivacanasamphassajā”ti evaṃ attano anuppattampi nāmaṃ.",
  "tika-abh02t0:1206_6": "Dhammābhilāpoti sabhāvanirutti.",
  "tika-abh02t0:1206_7": "Pubbe catunnaṃ arūpakkhandhānaṃ sādhāraṇopi adhivacanasamphassajavohāro ruḷhivasena saññāya eva pavattoti",
  "tika-abh02t0:1206_8": "vatvā idāni so tadaññārūpakkhandhasādhāraṇo saññāya nivesitoti dassetuṃ “atha vā”tiādimāha.",
  "tika-abh02t0:1206_9": "Rajjitvā olokanādīsūti ettha ādi-",
  "tika-abh02t0:1206_10": "saddena kujjhitvā olokanādi viya rajjitvā savanādipi saṅgayhatīti veditabbaṃ,",
  "tika-abh02t0:1206_11": "tathāsotāvadhānādinopi rattatādivijānananimittatāsambhavato.",
  "tika-abh02t0:1206_12": "Cakkhusamphassajāsaññāya pana pākaṭabhāvaṃ nidassanavasena dassetuṃ “olokanaṃ cakkhuviññāṇavisayasamāgame”tiādimāha.",
  "tika-abh02t0:1207_0": "Olokanassa apākaṭabhāve rattatādivijānanaṃ na hoti,",
  "tika-abh02t0:1207_1": "pākaṭabhāve ca hotīti āha “pasādavatthukā evā”ti.",
  "tika-abh02t0:1207_2": "“Aññaṃ cintenta”nti yaṃ pubbe tena kathitaṃ,",
  "tika-abh02t0:1207_3": "kāyena vā pakāsitaṃ,",
  "tika-abh02t0:1207_4": "tato aññaṃ kiñci atthaṃ cintentaṃ.",
  "tika-abh02t0:1207_5": "Tenevāha “ñāta”nti.",
  "tika-abh02t0:1208_0": "Saññākkhandhaniddesavaṇṇanā niṭṭhitā.",
  "tika-abh02t0:1209_0": "4. Saṅkhārakkhandhaniddesavaṇṇanā",
  "tika-abh02t0:1210_0": "20.",
  "tika-abh02t0:1210_1": "“Heṭṭhimakoṭiyāti etthā”ti idaṃ paṭhamaṃ “heṭṭhimakoṭiyā”ti vacanaṃ sandhāya vuttaṃ.",
  "tika-abh02t0:1210_2": "Tassa hi bhummavasena attho gahetabbo.",
  "tika-abh02t0:1210_3": "Tenāha “tattha hi padhānaṃ dassita”nti.",
  "tika-abh02t0:1210_4": "Heṭṭhimakoṭiyāva padhānaṃ dassitanti imamatthaṃ gahetvā “yadi eva”ntiādinā codeti.",
  "tika-abh02t0:1210_5": "Itaro “heṭṭhimakoṭiyā padhānameva dassita”nti evamettha niyamo gahetabboti dassento “uparimakoṭigatabhāvenā”tiādinā taṃ pariharati.",
  "tika-abh02t0:1210_6": "Padhānasseva dassanaṃ.",
  "tika-abh02t0:1210_7": "Padhāne hi dassite appadhānampi atthato dassitameva hotīti.",
  "tika-abh02t0:1210_8": "Tenāha aṭṭhakathāyaṃ “taṃsampayuttasaṅkhārā pana tāya gahitāya gahitāva hontī”ti.",
  "tika-abh02t0:1210_9": "Yaṃ heṭṭhimakoṭiyaṃ labbhati,",
  "tika-abh02t0:1210_10": "taṃ uparimakoṭiyampi labbhati evāti āha “heṭṭhimakoṭi hi sabbabyāpikā”ti.",
  "tika-abh02t0:1210_11": "Dutiye karaṇaniddesataṃ dassetuṃ “āgatāti sambandho”ti āha.",
  "tika-abh02t0:1210_12": "Āgamanakiriyā hi heṭṭhimakoṭiyā karaṇabhāvena tattha vuttāti.",
  "tika-abh02t0:1210_13": "Yathā ca āgamanakiriyāya,",
  "tika-abh02t0:1210_14": "evaṃ vacanakiriyāyapi heṭṭhimakoṭiyā karaṇabhāvo sambhavatīti dassetuṃ “purimepi vā”tiādimāha.",
  "tika-abh02t0:1210_15": "“Ekūnapaññāsappabhede”ti idaṃ lokiyacittuppāde pāḷiāgatānaṃ saṅkhārakkhandhadhammānaṃ uparimakoṭiṃ sandhāya vuttaṃ.",
  "tika-abh02t0:1210_16": "Yevāpanakadhammehi saddhiṃ uparimakoṭiyā gayhamānāya “tepaññāsā”ti vattabbaṃ siyā,",
  "tika-abh02t0:1210_17": "lokuttaracittuppādavasena pana “sattapaññāsā”ti.",
  "tika-abh02t0:1211_0": "Saṅkhārakkhandhaniddesavaṇṇanā niṭṭhitā.",
  "tika-abh02t0:1212_0": "Pakiṇṇakakathāvaṇṇanā",
  "tika-abh02t0:1213_0": "Samuggama-",
  "tika-abh02t0:1213_1": "padassa tatvato pariyāyato ca atthaṃ dasseti “sañjātiyaṃ ādiuppattiya”nti.",
  "tika-abh02t0:1213_2": "Bhedato pana samāyoge uggamananti.",
  "tika-abh02t0:1213_3": "Tattha kena samāyoge, kuto,",
  "tika-abh02t0:1213_4": "kathañca uggamananti vicāraṇāyaṃ āha “taṃtaṃpaccayasamāyoge”tiādi.",
  "tika-abh02t0:1213_5": "Tatthevāti pañcavokārabhave eva.",
  "tika-abh02t0:1213_6": "Tattha hi pañcakkhandhā paripuṇṇā samuggacchanti.",
  "tika-abh02t0:1213_7": "Yathādhigatānaṃ adhigatappakārānaṃ,",
  "tika-abh02t0:1213_8": "paṭisandhikānanti attho.",
  "tika-abh02t0:1213_9": "Opapātikasamuggameneva cettha saṃsedajasamuggamopi gahitoti daṭṭhabbo pañcakkhandhapariyāpannānaṃ tadā uppajjanārahānaṃ uppajjanato.",
  "tika-abh02t0:1213_10": "Tattha saṃsedajā uppajjitvā vaḍḍhanti,",
  "tika-abh02t0:1213_11": "itare na vaḍḍhantīti idametesaṃ nānākaraṇaṃ.",
  "tika-abh02t0:1213_12": "Sukhumajātiyalomā eva kira keci eḷakā himavante vijjanti,",
  "tika-abh02t0:1213_13": "tesaṃ lomaṃ sandhāya “jātimantaeḷakaloma”nti vuttaṃ atisukhumattā tesaṃ lomānaṃ.",
  "tika-abh02t0:1213_14": "Keci pana “ajapākatikeḷakādīhi saṅkararahitānaṃ tesaṃ eḷakavisesānaṃ nibbatteḷakassa lomaṃ jātiuṇṇā,",
  "tika-abh02t0:1213_15": "tampi taṅkhaṇanibbattassā”ti vadanti.",
  "tika-abh02t0:1213_16": "Gabbhaṃ phāletvā gahitassāti apare.",
  "tika-abh02t0:1213_17": "Evaṃsaṇṭhānanti jātiuṇṇaṃsuno paggharitvā agge ṭhitatelabindusaṇṭhānaṃ.",
  "tika-abh02t0:1213_18": "Vaṇṇappaṭibhāgoti rūpapaṭicchanno saṇṭhānapaṭicchanno ca.",
  "tika-abh02t0:1214_0": "Santatimūlānīti tasmiṃ bhave rūpasantatiyā mūlabhūtāni.",
  "tika-abh02t0:1214_1": "Anekindriyasamāhārabhāvatoti yathārahaṃ cakkhādianekindriyasaṅghātabhāvato.",
  "tika-abh02t0:1214_2": "Padhānaṅganti uttamaṅgaṃ siro.",
  "tika-abh02t0:1215_0": "Na tassa tassa khandhassa paripuṇṇataṃ,",
  "tika-abh02t0:1215_1": "taṃtaṃkhandhekadesasseva vuttattāti adhippāyo.",
  "tika-abh02t0:1215_2": "Kāmāvacarānanti kāmāvacarasattānaṃ.",
  "tika-abh02t0:1215_3": "Parihīnāyatanassāti parihīnassa cakkhādiāyatanassa vasena.",
  "tika-abh02t0:1215_4": "Tattha duggatiyaṃ andhassa cakkhudasakavasena,",
  "tika-abh02t0:1215_5": "badhirassa sotadasakavasena,",
  "tika-abh02t0:1215_6": "andhabadhirassa ubhayavasena santatisīsahāni veditabbā.",
  "tika-abh02t0:1215_7": "Napuṃsakassa pana bhāvahāni vuttā eva.",
  "tika-abh02t0:1215_8": "Tathā andhabadhirāghānakassa cakkhusotaghānavasena.",
  "tika-abh02t0:1215_9": "Taṃ pana dhammahadayavibhaṅgapāḷiyā virujjhati.",
  "tika-abh02t0:1215_10": "Taṃ parato āvi bhavissati.",
  "tika-abh02t0:1215_11": "Rūpāvacarānaṃ pana cakkhusotavatthujīvitavasena cattāri santatisīsānīti itaresaṃ vasena santatisīsahāni veditabbā.",
  "tika-abh02t0:1216_0": "Tesanti pañcannaṃ khandhānaṃ.",
  "tika-abh02t0:1216_1": "Vatthubhāvenāti vicāraṇāya adhiṭṭhānabhāvena.",
  "tika-abh02t0:1216_2": "Paṭisandhiyaṃ uppannā pavattā pañcakkhandhāti paṭisandhikkhaṇe pavattikkhaṇe ca pañcakkhandhe dasseti.",
  "tika-abh02t0:1216_3": "Bhummaniddesoti “pañcasu khandhesū”ti ayaṃ bhummaniddeso.",
  "tika-abh02t0:1216_4": "Aññathāti niddhāraṇe anadhippete.",
  "tika-abh02t0:1216_5": "“Bhāvenabhāvalakkhaṇatthe”ti idaṃ visayādiatthānaṃ idhāsambhavato vuttaṃ.",
  "tika-abh02t0:1216_6": "Ubhayanti rūpārūpaṃ.",
  "tika-abh02t0:1216_7": "Rūpārūpasantatinti rūpasamuṭṭhāpakaṃ rūpasantatiṃ arūpasantatiñca.",
  "tika-abh02t0:1216_8": "“Vatthu uppādakkhaṇe dubbalaṃ hotī”ti idaṃ na paṭisandhikkhaṇaṃ eva,",
  "tika-abh02t0:1216_9": "nāpi vatthurūpaṃ eva sandhāya vuttanti dassento āha “sabbarūpānaṃ uppādakkhaṇe dubbalataṃ sandhāya vutta”nti.",
  "tika-abh02t0:1216_10": "“Tadā hī”tiādi yathāvuttassa atthassa kāraṇavacanaṃ.",
  "tika-abh02t0:1216_11": "Tattha tanti rūpaṃ.",
  "tika-abh02t0:1216_12": "“Kammakkhittattā”ti idaṃ na kammajatāmattaṃ sandhāya vuttaṃ,",
  "tika-abh02t0:1216_13": "atha kho kammajassa paṭhamuppattiyaṃ apatiṭṭhitataṃ sandhāyāti dassento “satipī”tiādimāha.",
  "tika-abh02t0:1216_14": "Tato paranti tato paṭisandhito paraṃ.",
  "tika-abh02t0:1216_15": "Sadisasantāne yathā patiṭṭhitaṃ,",
  "tika-abh02t0:1216_16": "na tathā visadisasantāneti āha “samānasantatiya”nti.",
  "tika-abh02t0:1217_0": "Aṅgabhāvanti kāraṇabhāvaṃ.",
  "tika-abh02t0:1217_1": "Tenevāha “sahāyabhāva”nti.",
  "tika-abh02t0:1217_2": "Tesaṃ dhammānanti yehi saddhiṃ uppannaṃ,",
  "tika-abh02t0:1217_3": "tesaṃ paṭisandhiyaṃ cittacetasikadhammānaṃ.",
  "tika-abh02t0:1217_4": "Tadāti ṭhitikkhaṇe bhaṅgakkhaṇe ca rūpuppādanameva natthi.",
  "tika-abh02t0:1217_5": "Anantarādipaccayalābhena uppādakkhaṇe eva cittassa balavabhāvo,",
  "tika-abh02t0:1217_6": "na itaratra.",
  "tika-abh02t0:1217_7": "Tenāha “yadā ca rūpuppādanaṃ,",
  "tika-abh02t0:1217_8": "tadā uppādakkhaṇe”ti.",
  "tika-abh02t0:1218_0": "Yehākārehīti āhārindriyapaccayādiākārehi.",
  "tika-abh02t0:1218_1": "Yathāsambhavaṃ paccayā hontīti phassādayo āhārādivasena yathārahaṃ paccayā honti.",
  "tika-abh02t0:1218_2": "Vuttañhetaṃ paṭṭhāne “paṭisandhikkhaṇe vipākābyākatā āhārā sampayuttakānaṃ khandhānaṃ,",
  "tika-abh02t0:1218_3": "kaṭattā ca rūpānaṃ āhārapaccayena paccayo”tiādi.",
  "tika-abh02t0:1219_0": "Cuticittena saddhiṃ uppajjamānaṃ,",
  "tika-abh02t0:1219_1": "cuticittena vā kāraṇabhūtena uppajjamānaṃ.",
  "tika-abh02t0:1219_2": "Tato purimatarehi uppajjamānaṃ viyāti yathā cuticittato āsannehi purimatarehi uppajjamānaṃ rūpaṃ bhavantare na uppajjati,",
  "tika-abh02t0:1219_3": "evaṃ cuticittena uppajjamānampi anupacchinnepi vaṭṭamūleti akāraṇaṃ vaṭṭamūlāvūpasamo cuticittassa rūpuppādaneti dasseti.",
  "tika-abh02t0:1220_0": "Arūpassāti āruppassa.",
  "tika-abh02t0:1221_0": "Utunāti paṭisandhicittassa ṭhitikkhaṇe uppannena utunā.",
  "tika-abh02t0:1221_1": "Samuṭṭhite rūpeti paṭisandhicittassa bhaṅgakkhaṇe rūpe samuṭṭhite paṭisandhianantaraṃ paṭhamabhavaṅgacittaṃ rūpaṃ samuṭṭhāpeti.",
  "tika-abh02t0:1221_2": "Uppādanirodhakkhaṇāti yathāvuttesu soḷasasu cittesu ādicittassa uppādakkhaṇo,",
  "tika-abh02t0:1221_3": "soḷasamacittassa nirodhakkhaṇo cāti vadanti,",
  "tika-abh02t0:1221_4": "rūpasseva pana uppādanirodhakkhaṇā veditabbā.",
  "tika-abh02t0:1222_0": "Dharamānakkhaṇe evāti tassa utuno vijjamānakkhaṇe eva yadi gahitā,",
  "tika-abh02t0:1222_1": "“soḷasacittakkhaṇāyukaṃ rūpa”nti vuttaṃ hoti soḷasaheva cittehi tassa dharamānatāya paricchinnattā.",
  "tika-abh02t0:1222_2": "Uppādakkhaṇaṃ aggahetvāti utuno dharamānakkhaṇe uppādakkhaṇaṃ aggahetvā nirodhakkhaṇo atha gahito,",
  "tika-abh02t0:1222_3": "“sattarasacittakkhaṇāyukaṃ rūpa”nti vuttaṃ hoti uppādakkhaṇasahitena ca ekassa cittakkhaṇassa gahitattā.",
  "tika-abh02t0:1222_4": "“Adhikasoḷasacittakkhaṇāyuka”nti vuttaṃ hoti nirodhakkhaṇassa bahikatattā.",
  "tika-abh02t0:1223_0": "Evaṃ uppādanirodhakkhaṇesu gahitesu aggahitesu ca soḷasasattarasacittakkhaṇāyukatā,",
  "tika-abh02t0:1223_1": "tato adhikacittakkhaṇāyukatā ca siyāti dassetvā idāni tattha ṭhitapakkhaṃ dassento “yasmā panā”tiādimāha.",
  "tika-abh02t0:1223_2": "Tattha tassa dharamānakkhaṇe uppannesūti tassa utuno dharamānakkhaṇe uppannesu soḷasasu cittesu paṭisandhipi yasmā gahitā,",
  "tika-abh02t0:1223_3": "tasmā utuno uppādakkhaṇo dharamānakkhaṇe gahitoti nirodhakkhaṇe aggahite “rūpe dharanteyeva soḷasa cittāni uppajjitvā nirujjhanti,",
  "tika-abh02t0:1223_4": "taṃ pana sattarasamena cittena saddhiṃ nirujjhatī”ti evaṃ aṭṭhakathāyaṃ vakkhamānā adhikasoḷasacittakkhaṇāyukatā adhippetā.",
  "tika-abh02t0:1223_5": "Gahite vā nirodhakkhaṇe soḷasacittakkhaṇāyukatā adhippetāti sambandho.",
  "tika-abh02t0:1223_6": "Ettha ca “adhikasoḷasacittakkhaṇāyukatā”ti idaṃ paṭisandhicittassa uppādakkhaṇo gahitoti katvā vuttaṃ.",
  "tika-abh02t0:1223_7": "Yasmā pana paṭiccasamuppādavibhaṅgavaṇṇanāyaṃ “dve bhavaṅgāni,",
  "tika-abh02t0:1223_8": "āvajjanaṃ, dassanaṃ,",
  "tika-abh02t0:1223_9": "sampaṭicchanaṃ,",
  "tika-abh02t0:1223_10": "santīraṇaṃ,",
  "tika-abh02t0:1223_11": "voṭṭhabbanaṃ,",
  "tika-abh02t0:1223_12": "pañca javanāni,",
  "tika-abh02t0:1223_13": "dve tadārammaṇāni,",
  "tika-abh02t0:1223_14": "ekaṃ cuticittanti pañcadasa cittakkhaṇā atītā honti,",
  "tika-abh02t0:1223_15": "athāvasesaekacittakkhaṇāyuke”ti,",
  "tika-abh02t0:1223_16": "tathā tadārammaṇapariyosānāni,",
  "tika-abh02t0:1223_17": "“ekaṃ cuticittaṃ,",
  "tika-abh02t0:1223_18": "tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ uppajjatī”ti ca vakkhati.",
  "tika-abh02t0:1223_19": "Tasmā rūpassa soḷasacittakkhaṇāyukatāyapi atthasiddhi hotiyeva.",
  "tika-abh02t0:1223_20": "Tenāha “soḷasacittakkhaṇāyukatā adhippetā”ti.",
  "tika-abh02t0:1223_21": "Tathāpi uppajjitvā bhavaṅgacalanassa paccayo hoti,",
  "tika-abh02t0:1223_22": "na uppajjamānamevāti sattarasacittakkhaṇāyukatā veditabbā.",
  "tika-abh02t0:1224_0": "Ojāya sabhāvasukhumatā upādārūpabhāvato.",
  "tika-abh02t0:1224_1": "Ettha ca mātarā ajjhohaṭā ojā bāhirabbhañjanaṃ viya gabbhamallinā tasmiṃ santāne ojaṭṭhamakarūpuppattiyā paccayo hoti.",
  "tika-abh02t0:1224_2": "Āhārasamuṭṭhānarūpapaveṇiyā ojāya viya sesatisantatiojāya rūpuppādananti udariye ojā rūpaṃ na samuṭṭhāpeti utusamuṭṭhānabhāvato,",
  "tika-abh02t0:1224_3": "upādinnakaṭṭhāne eva pana samuṭṭhāpeti,",
  "tika-abh02t0:1224_4": "rasaharaṇīhi gantvā kāyānusaṭanti veditabbaṃ.",
  "tika-abh02t0:1225_0": "Cittañcevāti ettha ca-",
  "tika-abh02t0:1225_1": "saddena paṭiyogīnaṃ kammameva samuccinoti,",
  "tika-abh02t0:1225_2": "na cittena sampayuttadhammeti katvā āha “cittassa pubbaṅgamatāya vutta”nti.",
  "tika-abh02t0:1225_3": "“Cittuppādaṃ gaṇhāti ‘cittaṃ uppannaṃ hotī’tiādīsu viya,",
  "tika-abh02t0:1225_4": "na kammacetanaṃ viya ekadhammamevā”ti vutte “yathā cittasamuṭṭhānarūpassa hetuādayo cittasampayuttadhammāpi samuṭṭhāpakāva,",
  "tika-abh02t0:1225_5": "evaṃ kammasamuṭṭhānarūpassa kammasampayuttāpī”ti codanaṃ samuṭṭhāpetvā tassa parihāraṃ vattuṃ “kammasamuṭṭhānañcā”tiādimāha.",
  "tika-abh02t0:1226_0": "Rūpassāti rūpakkhaṇassa,",
  "tika-abh02t0:1226_1": "rūpassa vā addhuno.",
  "tika-abh02t0:1226_2": "Nayadassanamattaṃ daṭṭhabbaṃ paṭisandhikkhaṇe eva rūpārūpadhammānaṃ ekakkhaṇe pātubhāvoti imassa atthassa anadhippetattā.",
  "tika-abh02t0:1226_3": "Tenevāha “tato parampi rūpārūpānaṃ sahuppattisabbhāvato”ti.",
  "tika-abh02t0:1226_4": "Yathā ca “paṭisandhikkhaṇe evā”ti niyamo na gahetabbo,",
  "tika-abh02t0:1226_5": "evaṃ “ekakkhaṇe eva pātubhāvo”tipi niyamo na gahetabboti dassento “na paneta”ntiādimāha.",
  "tika-abh02t0:1226_6": "Taṃdīpanatthamevāti asamānakālatādīpanatthameva,",
  "tika-abh02t0:1226_7": "na sahuppādadīpanatthaṃ.",
  "tika-abh02t0:1226_8": "Addhānaparicchedakathā hi ayanti.",
  "tika-abh02t0:1227_0": "Yadi evanti yathā phalapattāni,",
  "tika-abh02t0:1227_1": "evaṃ rūpārūpadhammā yadi dandhalahuparivattino.",
  "tika-abh02t0:1227_2": "Asamānaddhattāti atulyakālattā.",
  "tika-abh02t0:1227_3": "Nicchiddesūti nibbivaresu.",
  "tika-abh02t0:1227_4": "Tena nirantarappavattiṃ eva vibhāveti.",
  "tika-abh02t0:1227_5": "Ayanti addhānaparicchedakathā.",
  "tika-abh02t0:1227_6": "Cittajarūpādīnaṃ na tathā nirantarabhāvena pavatti,",
  "tika-abh02t0:1227_7": "yathā kammajarūpānanti āha “kammajarūpappavattiṃ sandhāyā”ti.",
  "tika-abh02t0:1227_8": "Kammajarūpānaṃ vā itaresaṃ mūlabhāvato padhānanti “kammajarūpappavattiṃ sandhāyā”ti vuttaṃ.",
  "tika-abh02t0:1227_9": "Acittuppādakattā abyābajjhatāya nirodhasamāpattiyā nibbānapaṭibhāgatā veditabbā.",
  "tika-abh02t0:1227_10": "Pade padaṃ akkamitvāti lakuṇḍakapādatāya attano akkantapadasamīpe padaṃ nikkhipitvā.",
  "tika-abh02t0:1227_11": "Yo hi sīghapadavikkamo lakuṇḍakapādo,",
  "tika-abh02t0:1227_12": "so idhādhippetoti āha “lahuṃ lahuṃ akkamitvāti attho”ti.",
  "tika-abh02t0:1227_13": "Saheva nirujjhantīti rūpaṃ kammajamidhādhippetanti katvā vuttaṃ.",
  "tika-abh02t0:1227_14": "Utujaṃ pana cutito uddhampi pavattati eva.",
  "tika-abh02t0:1227_15": "Pubbe vuttanti “rūpassa sattarasacittakkhaṇā,",
  "tika-abh02t0:1227_16": "arūpassa tato ekabhāgo”ti evaṃ vuttaṃ addhānappakāraṃ.",
  "tika-abh02t0:1228_0": "Ekuppādatoti samānuppādato.",
  "tika-abh02t0:1228_1": "Samānattho hi ayaṃ eka- saddo.",
  "tika-abh02t0:1228_2": "Eko daṭṭhabbākāroti eko ñātapariññāya passitabbākāro.",
  "tika-abh02t0:1228_3": "Evañhi soḷasākārā siyuṃ,",
  "tika-abh02t0:1228_4": "itarathā vīsati,",
  "tika-abh02t0:1228_5": "tato adhikā vā ete ākārā bhaveyyuṃ.",
  "tika-abh02t0:1228_6": "Tassāti pacchimakammajassa.",
  "tika-abh02t0:1228_7": "Heṭṭhā soḷasaketi pariyosānasoḷasakassa anantarātītasoḷasake.",
  "tika-abh02t0:1228_8": "Pacchimassāti tattha pacchimacittassa.",
  "tika-abh02t0:1228_9": "Nānānirodhabhāvaṃ viya ekuppādabhāvampi pacchimakammajassa ṭhapane kāraṇaṃ anicchanto “yadi panā”ti sāsaṅkaṃ vadati.",
  "tika-abh02t0:1228_10": "“Sabbampī”tiādinā tattha atippasaṅgaṃ dasseti.",
  "tika-abh02t0:1228_11": "Vajjetabbaṃ nānuppādaṃ ekanirodhaṃ.",
  "tika-abh02t0:1228_12": "Gahetabbaṃ ekuppādanānānirodhaṃ.",
  "tika-abh02t0:1228_13": "Ubhayampi tadā natthi anuppajjanato.",
  "tika-abh02t0:1228_14": "Tenevāha “kammajarūpassa anuppattito”ti.",
  "tika-abh02t0:1228_15": "Tato pubbeti pacchimakammajarūpuppajjanato oraṃ.",
  "tika-abh02t0:1228_16": "Aññassāti yassa cittassa uppādakkhaṇe uppannaṃ,",
  "tika-abh02t0:1228_17": "tato aññassa cittassa.",
  "tika-abh02t0:1228_18": "Ṭhitikkhaṇe uppannassa ekuppādatā,",
  "tika-abh02t0:1228_19": "bhaṅgakkhaṇe uppannassa nānānirodhatā ca natthīti āha “ṭhitibhaṅgakkhaṇesu uppannarūpāni vajjetvā”ti.",
  "tika-abh02t0:1228_20": "Tenāti rūpena.",
  "tika-abh02t0:1228_21": "“Saṅkhalikassa viya sambandho”ti etena avicchinnasambandho idha “paveṇī”ti adhippetoti dasseti.",
  "tika-abh02t0:1228_22": "Aññathāti vicchijjamānampi gahetvā “paveṇī”ti vuccamāne.",
  "tika-abh02t0:1228_23": "Na hi rūpadhammānaṃ arūpadhammānaṃ viya anantarapaccayabhāvo atthīti rūpadhammānaṃ bhaṅgakkhaṇe uppannarūpadhamme aggahetvā “aṭṭhacattālīsā”ti vuttaṃ.",
  "tika-abh02t0:1228_24": "Tesaṃ pana gahaṇe ekūnapaññāsāva siyāti āha “ekūnapaññāsakammajiyavacanaṃ kattabbaṃ siyā”ti.",
  "tika-abh02t0:1229_0": "Sudīpanattāti sukhadīpanattā,",
  "tika-abh02t0:1229_1": "nayadassanabhāvena vā suṭṭhu dīpanattā.",
  "tika-abh02t0:1229_2": "Tenevāha “etena hi nayenā”tiādi.",
  "tika-abh02t0:1229_3": "Tattha tanti rūpaṃ.",
  "tika-abh02t0:1229_4": "Tenāti rūpena.",
  "tika-abh02t0:1229_5": "Ubhayatthāti pacchimakammajarūpappavattiyaṃ,",
  "tika-abh02t0:1229_6": "tato pubbe ca.",
  "tika-abh02t0:1229_7": "Aññassāti ekassa cittassa ṭhitikkhaṇe uppajjitvā tato aññassa cittassa.",
  "tika-abh02t0:1229_8": "Tassāti rūpassa.",
  "tika-abh02t0:1229_9": "Ettha ca pacchimakammajarūpappavattiyaṃ nirujjhanakanti vuttaṃ tato puretarappavattaṃ rūpaṃ veditabbaṃ.",
  "tika-abh02t0:1229_10": "Catusantatikarūpenātiādi yathāvuttasaṅgahagamanadassanaṃ.",
  "tika-abh02t0:1229_11": "Etthāti etasmiṃ nānuppādekanirodhatādīpane.",
  "tika-abh02t0:1229_12": "Ṭhitikkhaṇeti arūpassa rūpassa ca ṭhitikkhaṇe uppannassa rūpassa ca arūpassa ca dassitattā.",
  "tika-abh02t0:1229_13": "Adassitassāti yathā eva ettha,",
  "tika-abh02t0:1229_14": "evaṃ tattha vibhajitvā adassitassa.",
  "tika-abh02t0:1229_15": "Kasmā panettha pacchimakammajena dīpanāyaṃ samatiṃsakammajarūpaggahaṇaṃ katanti āha “samatiṃsa…pe…",
  "tika-abh02t0:1229_16": "yojita”nti.",
  "tika-abh02t0:1229_17": "Tato kammato jātā taṃkammajā, tesu.",
  "tika-abh02t0:1229_18": "Saṅkharotīti saṅkhāro,",
  "tika-abh02t0:1229_19": "jīvitañca taṃ saṅkhāro cāti jīvitasaṅkhāro, āyu.",
  "tika-abh02t0:1229_20": "Jīvitena saṅkharīyantīti jīvitasaṅkhārā, usmādayo.",
  "tika-abh02t0:1230_0": "Aññassa uppādakkhaṇeti yassa cittassa uppādakkhaṇe uppannaṃ rūpaṃ aññassa tato sattarasamassa uppādakkhaṇe,",
  "tika-abh02t0:1230_1": "ṭhitikkhaṇe uppannaṃ aññassa ṭhitikkhaṇeti sambandho.",
  "tika-abh02t0:1230_2": "“Vuttanti adhippāyo”ti idaṃ pāḷiyā virujjhantampi aṭṭhakathāyaṃ āgatabhāvadassanatthaṃ vuttanti ayamettha adhippāyoti attho.",
  "tika-abh02t0:1230_3": "Kasmāti cittasamuṭṭhānarūpaṃ sandhāya pāḷi pavattā,",
  "tika-abh02t0:1230_4": "aṭṭhakathāyaṃ pana kammajarūpanti sā tāya kena kāraṇena virujjhatīti āha “catu…pe…",
  "tika-abh02t0:1230_5": "bhavitabbattā”ti,",
  "tika-abh02t0:1230_6": "nipphannassāti adhippāyo.",
  "tika-abh02t0:1230_7": "Tenāha aṭṭhakathāyaṃ “yo cāyaṃ cittasamuṭṭhānassa…pe…",
  "tika-abh02t0:1230_8": "kammādisamuṭṭhānassāpi ayameva khaṇaniyamo”ti.",
  "tika-abh02t0:1230_9": "Etehīti yathānīto yamakapāṭho,",
  "tika-abh02t0:1230_10": "“kāyasaṅkhāro cittasamuṭṭhāno”tiādiko aṭṭhakathāpadesoti etehi.",
  "tika-abh02t0:1230_11": "Natthiyeva ekuppādaekanirodhadīpanatoti adhippāyo.",
  "tika-abh02t0:1230_12": "Tena hi vuttaṃ “yena cittena saddhiṃ uppajjati,",
  "tika-abh02t0:1230_13": "tato paṭṭhāya sattarasamena saddhiṃ nirujjhatī”tiādi.",
  "tika-abh02t0:1231_0": "Puna “etehī”ti iminā ekuppādanānānirodhanānuppādaekanirodhadīpanavasena pavattā aṭṭhakathāpadesā gahitāti veditabbaṃ,",
  "tika-abh02t0:1231_1": "ubhayatthāpi vā etehi ācariyehīti attho.",
  "tika-abh02t0:1231_2": "Tatiyo bhāgo,",
  "tika-abh02t0:1231_3": "tena adhikā soḷasacittakkhaṇāyukatā tatiya…pe…",
  "tika-abh02t0:1231_4": "yukatā vuttāti sambandho.",
  "tika-abh02t0:1231_5": "Tatiya bhāgoti ca uppādaṭṭhitikkhaṇe upādāya bhaṅgakkhaṇo adhippeto.",
  "tika-abh02t0:1231_6": "Yasmiṃ ekādasa cittakkhaṇā atītā,",
  "tika-abh02t0:1231_7": "avasesapañcacittakkhaṇāyuke,",
  "tika-abh02t0:1231_8": "yasmiṃ pañcadasa cittakkhaṇā atītā,",
  "tika-abh02t0:1231_9": "avasesaekacittakkhaṇāyuke tasmiṃyeva ārammaṇeti yojetabbaṃ.",
  "tika-abh02t0:1231_10": "Ubhayañcetaṃ yathākkamaṃ manodvāre pañcadvāre ca āpāthagataṃ veditabbaṃ.",
  "tika-abh02t0:1231_11": "Na kho panevaṃ sakkā viññātuṃ ekacittakkhaṇātītaṃ ārammaṇaṃ sandhāya paṭiccasamuppādavibhaṅgaṭṭhakathāyaṃ",
  "tika-abh02t0:1231_12": "tathā vuttanti dassento “na hi sakkā”tiādimāha.",
  "tika-abh02t0:1231_13": "Pañcadasāti atirekapañcadasa cittakkhaṇā atītāti sambandho.",
  "tika-abh02t0:1231_14": "“Tasmā”tiādinā yattha khaṇekadesaṃ aggahitanti na sakkā vattuṃ,",
  "tika-abh02t0:1231_15": "tameva dasseti.",
  "tika-abh02t0:1231_16": "Evaṃ tāva na rūpaṃ sattarasacittakkhaṇāyukaṃ,",
  "tika-abh02t0:1231_17": "nāpi tatiyabhāgādhikasoḷasacittakkhaṇāyukaṃ,",
  "tika-abh02t0:1231_18": "atha kho soḷasacittakkhaṇāyukamevāti dassitaṃ hoti.",
  "tika-abh02t0:1232_0": "Kasmā panettha rūpameva samānepi aniccasaṅkhatādibhāve cirāyukaṃ jātanti?",
  "tika-abh02t0:1232_1": "Dandhaparivattibhāvato.",
  "tika-abh02t0:1232_2": "Arūpadhammā hi sārammaṇā cittapubbaṅgamā,",
  "tika-abh02t0:1232_3": "te yathābalaṃ attano ārammaṇavibhāvanavasena pavattantīti tadatthanipphattisamanantarameva nirujjhanato lahuparivattino.",
  "tika-abh02t0:1232_4": "Tenāha bhagavā, “nāhaṃ,",
  "tika-abh02t0:1232_5": "bhikkhave,",
  "tika-abh02t0:1232_6": "aññaṃ ekadhammampi samanupassāmi evaṃ lahuparivattaṃ, yadidaṃ,",
  "tika-abh02t0:1232_7": "bhikkhave,",
  "tika-abh02t0:1232_8": "citta”nti.",
  "tika-abh02t0:1232_9": "Rūpadhammā pana anārammaṇā,",
  "tika-abh02t0:1232_10": "te ārammaṇavasena arūpadhammehi vibhāvetabbā.",
  "tika-abh02t0:1232_11": "Sā ca nesaṃ vohārānuguṇā vibhāvetabbatā attano dandhaparivattitāya,",
  "tika-abh02t0:1232_12": "tesañca lahuparivattitāya soḷasahi sattarasahi vā cittakkhaṇehi nippajjatīti rūpamevettha cirāyukaṃ jātaṃ. Kiñca –",
  "tika-abh02t0:1232_13": "lahuviññāṇavisayasantatimattādhīnavuttitāya tiṇṇaṃ khandhānaṃ,",
  "tika-abh02t0:1232_14": "ārammaṇūpaladdhimattabhāvato viññāṇassa ca lahuparivattitā,",
  "tika-abh02t0:1232_15": "dandhamahābhūtappaccayatāya pana rūpassa dandhaparivattitā.",
  "tika-abh02t0:1232_16": "Nānādhātūsu tathāgatasseva yathābhūtañāṇaṃ,",
  "tika-abh02t0:1232_17": "tena ca rūpameva purejātapaccayo vutto,",
  "tika-abh02t0:1232_18": "pacchājātapaccayo ca tassevāti na ettha aniccasaṅkhatādibhāvasāmaññena rūpārūpaṃ samānāyukaṃ parikappetabbaṃ.",
  "tika-abh02t0:1232_19": "Vuttanayena rūpameva cirāyukanti niṭṭhamettha gantabbaṃ.",
  "tika-abh02t0:1233_0": "Yathā ca rūpassa sattarasacittakkhaṇāyukatā,",
  "tika-abh02t0:1233_1": "tatiyabhāgādhikasoḷasacittakkhaṇāyukatā vā na hoti,",
  "tika-abh02t0:1233_2": "taṃ dassetvā yvāyaṃ aṭṭhakathāyaṃ cittassa ṭhitikkhaṇe rūpuppādo vutto,",
  "tika-abh02t0:1233_3": "tattha ṭhitikkhaṇameva tāva cittassa ananujānanto “yo cettha…pe…",
  "tika-abh02t0:1233_4": "vicāretabbo”ti vatvā yamake uppannauppajjamānavārādipāḷiṃ āharanto “cittayamake”tiādimāha.",
  "tika-abh02t0:1233_5": "Tattha paripuṇṇavissajjaneti ubhayampi yamakapadaṃ ahāpetvā katavissajjane.",
  "tika-abh02t0:1233_6": "Uppādakkhaṇe anāgatañcāti uppādakkhaṇe ca cittaṃ,",
  "tika-abh02t0:1233_7": "anāgatañca cittaṃ na niruddhaṃ,",
  "tika-abh02t0:1233_8": "nirujjhamānanti attho.",
  "tika-abh02t0:1233_9": "Ṭhitikkhaṇābhāvaṃ cittassa dīpetīti uppannauppajjamānavārādīsu “ṭhitikkhaṇe”ti avacanaṃ cittassa ṭhitikkhaṇaṃ nāma natthīti imamatthaṃ dīpeti bodheti.",
  "tika-abh02t0:1233_10": "Na hi yathādhammasāsane abhidhamme labbhamānassa avacane kāraṇaṃ dissatīti adhippāyo.",
  "tika-abh02t0:1233_11": "Na kevalamabhidhamme avacanameva cittassa ṭhitikkhaṇābhāvajotakaṃ,",
  "tika-abh02t0:1233_12": "apica kho suttantapāḷipīti dassento “suttesupī”tiādimāha.",
  "tika-abh02t0:1233_13": "Tattha aññathattaṃ nāma pubbāparaviseso.",
  "tika-abh02t0:1233_14": "Khaṇadvayasamaṅgiṃ ṭhitanti paccuppannassa ṭhitabhāvamāha.",
  "tika-abh02t0:1233_15": "Aññathattaṃ pana santāneyeva veditabbaṃ.",
  "tika-abh02t0:1234_0": "Ettha ca keci “yathābhūto dhammo uppajjati,",
  "tika-abh02t0:1234_1": "kiṃ tathābhūtova bhijjati,",
  "tika-abh02t0:1234_2": "udāhu aññathābhūto?",
  "tika-abh02t0:1234_3": "Yadi tathābhūtova bhijjati,",
  "tika-abh02t0:1234_4": "na jaratāya sambhavo.",
  "tika-abh02t0:1234_5": "Atha aññathābhūto,",
  "tika-abh02t0:1234_6": "añño eva soti sabbathāpi ṭhitikkhaṇassa abhāvoyevā”ti vadanti.",
  "tika-abh02t0:1234_7": "Tattha ekadhammādhārabhāvepi uppādanirodhānaṃ aññova uppādakkhaṇo,",
  "tika-abh02t0:1234_8": "añño nirodhakkhaṇo.",
  "tika-abh02t0:1234_9": "Uppādāvatthañhi upādāya uppādakkhaṇo,",
  "tika-abh02t0:1234_10": "nirodhāvatthaṃ upādāya nirodhakkhaṇo.",
  "tika-abh02t0:1234_11": "Uppādāvatthāya ca bhinnā nirodhāvatthāti ekasmiṃyeva sabhāvadhamme yathā icchitabbā,",
  "tika-abh02t0:1234_12": "aññathā aññova dhammo uppajjati,",
  "tika-abh02t0:1234_13": "añño dhammo nirujjhatīti āpajjeyya,",
  "tika-abh02t0:1234_14": "evaṃ nirodhāvatthāya viya nirodhābhimukhāvatthāyapi bhavitabbaṃ. Sā ṭhiti,",
  "tika-abh02t0:1234_15": "jaratā cāti sampaṭicchitabbametaṃ.",
  "tika-abh02t0:1234_16": "Yadi evaṃ kasmā pāḷiyaṃ ṭhitikkhaṇo na vuttoti?",
  "tika-abh02t0:1234_17": "Vineyyajjhāsayānurodhena nayadassanavasena pāḷi gatāti veditabbā.",
  "tika-abh02t0:1234_18": "Abhidhammadesanāpi hi kadāci vineyyajjhāsayānurodhena pavattati.",
  "tika-abh02t0:1234_19": "Tathā hi rūpassa uppādo “upacayo,",
  "tika-abh02t0:1234_20": "santatī”ti bhinditvā desito.",
  "tika-abh02t0:1234_21": "Hetusampayuttadukādidesanā cettha nidassitabbā.",
  "tika-abh02t0:1235_0": "“Yassa vā panā”tiādi pucchāvacanaṃ.",
  "tika-abh02t0:1235_1": "Tassa “no”ti vissajjanaṃ.",
  "tika-abh02t0:1235_2": "Samudayasaccaṃ nirujjhatīti cittuppādassa nirodhakkhaṇo vutto.",
  "tika-abh02t0:1235_3": "Ayamettha adhippāyo –",
  "tika-abh02t0:1235_4": "yadi cittassa bhaṅgakkhaṇe rūpaṃ uppajjeyya,",
  "tika-abh02t0:1235_5": "taṃ dukkhasaccanti katvā “no”ti vattuṃ na sakkā,",
  "tika-abh02t0:1235_6": "vuttañcetaṃ.",
  "tika-abh02t0:1235_7": "Tasmā viññāyati “cittassa nirodhakkhaṇe rūpuppādo natthī”ti.",
  "tika-abh02t0:1235_8": "Tayidamakāraṇaṃ.",
  "tika-abh02t0:1235_9": "Arūpalokañhi sandhāya,",
  "tika-abh02t0:1235_10": "cittasamuṭṭhānarūpaṃ vā “no”ti sakkā vattunti.",
  "tika-abh02t0:1235_11": "Ayañhi yamakadesanāya pakati,",
  "tika-abh02t0:1235_12": "yadidaṃ yathāsambhavayojanā.",
  "tika-abh02t0:1235_13": "Etena “na ca cittasamuṭṭhānarūpamevā”tiādivacanaṃ paṭikkhittaṃ daṭṭhabbaṃ.",
  "tika-abh02t0:1235_14": "Atha vā paccāsattiñāyena yaṃ samudayasaccaṃ nirujjhati,",
  "tika-abh02t0:1235_15": "tena yaṃ dukkhasaccaṃ uppādetabbaṃ cittacetasikatappaṭibaddharūpasaṅkhātaṃ,",
  "tika-abh02t0:1235_16": "tassa tadā uppatti natthīti “no”ti vissajjanaṃ,",
  "tika-abh02t0:1235_17": "na sabbassa.",
  "tika-abh02t0:1236_0": "Sahuppādekanirodhavacanatoti “yassa kāyasaṅkhāro nirujjhati,",
  "tika-abh02t0:1236_1": "tassa cittasaṅkhāro nirujjhatīti?",
  "tika-abh02t0:1236_2": "Āmantā”ti evaṃ sahuppādasahanirodhavacanato.",
  "tika-abh02t0:1236_3": "Tena vacanenāti “yassa kāyasaṅkhāro”tiādivacanena.",
  "tika-abh02t0:1236_4": "Aññarūpānanti kammautuāhārajarūpānaṃ.",
  "tika-abh02t0:1236_5": "Sahuppādasahanirodhādikānanti etthāyaṃ yojanā –",
  "tika-abh02t0:1236_6": "appaṭikkhittasahuppādasahanirodhaananuññātanānuppādanānānirodhaanivāritaabyākatabhāvānaṃ kammajādīnanti.",
  "tika-abh02t0:1236_7": "Etenāti “yassa kusalā dhammā uppajjantī”tiādikena pāṭhena,",
  "tika-abh02t0:1236_8": "“na cittasamuṭṭhānarūpamevā”ti yuttivacanena ca.",
  "tika-abh02t0:1236_9": "Yamakapāḷianussaraṇeti yathādassitacittayamakapāḷiyā yathārutavaseneva anussaraṇe vijjamāne.",
  "tika-abh02t0:1236_10": "Bhijjamānatāti cittassa bhijjamānatā nāma nirujjhamānatā ṭhitiyā abhāvato.",
  "tika-abh02t0:1236_11": "Sahāyabhāvaṃ nāpi gacchati nissayatthibhāvādinā paccayabhāvābhāvato.",
  "tika-abh02t0:1236_12": "Uppādakkhaṇe eva hi anantarādipaccayalābhena cittassa balavatā.",
  "tika-abh02t0:1236_13": "Evañca satīti evañca utunāpi bhavaṅgacittassa uppādakkhaṇeyeva rūpasamuṭṭhāpane sati.",
  "tika-abh02t0:1236_14": "Taṃcittakkhaṇeti tassa cittassa khaṇe,",
  "tika-abh02t0:1236_15": "khaṇadvayepīti attho.",
  "tika-abh02t0:1236_16": "Tenevāti atilahuparivattibhāveneva.",
  "tika-abh02t0:1236_17": "Atha vā tenevāti dandhaparivattikatāya rūpassa sakalaṃ ekacittakkhaṇaṃ uppajjamānabhāveneva.",
  "tika-abh02t0:1236_18": "Tanti cittaṃ.",
  "tika-abh02t0:1236_19": "Paṭisandhicittaṃ sampayuttadhammānaṃ viya sahajātarūpadhammānampi sahajātādipaccayena paccayo hotīti āha “paṭisandhito uddha”nti.",
  "tika-abh02t0:1236_20": "Cittasamuṭṭhānānaṃ cittaṃ sahajātādipaccayo hotiyevāti vuttaṃ “acittasamuṭṭhānāna”nti.",
  "tika-abh02t0:1236_21": "Tadanantaranti yena cittena sahuppannaṃ,",
  "tika-abh02t0:1236_22": "tassa cittassa anantaraṃ.",
  "tika-abh02t0:1236_23": "Tanti rūpaṃ.",
  "tika-abh02t0:1236_24": "Tadanantaraṃ cittanti sahuppannacittānantaraṃ cittaṃ.",
  "tika-abh02t0:1236_25": "Yadi evanti yadi sakalaṃ cittakkhaṇaṃ rūpaṃ uppajjamānameva hoti,",
  "tika-abh02t0:1236_26": "cittassa uppādakkhaṇe eva rūpassa uppādārambhoti āha “na,",
  "tika-abh02t0:1236_27": "cittanirodhakkhaṇe rūpuppādārambhābhāvato”ti.",
  "tika-abh02t0:1236_28": "Cittakkhaṇeti attanā sahuppannacittassa khaṇe.",
  "tika-abh02t0:1236_29": "Tanti rūpaṃ.",
  "tika-abh02t0:1236_30": "Rūpasamuṭṭhāpanapurejātapaccayakiccanti rūpasamuṭṭhāpanakiccañca purejātapaccayakiccañca.",
  "tika-abh02t0:1236_31": "Ṭhitippattivisesālābhanti ṭhitippattiyā laddhabbo yo viseso,",
  "tika-abh02t0:1236_32": "tassa alābhaṃ.",
  "tika-abh02t0:1236_33": "Idaṃ vuttanti “yena sahuppajjati,",
  "tika-abh02t0:1236_34": "taṃcittakkhaṇe rūpaṃ uppajjamānamevā”ti idaṃ pariyāyena vuttaṃ.",
  "tika-abh02t0:1237_0": "Yaṃ yassa sambandhibhāvena vuttaṃ,",
  "tika-abh02t0:1237_1": "taṃ dūre ṭhitampi tena sambandhanīyanti āha “tato paraṃ…pe…",
  "tika-abh02t0:1237_2": "etena saha sambandho”ti.",
  "tika-abh02t0:1237_3": "Tasmā “tato”ti ettha taṃsaddena cutiṃ paccāmasatīti vuttaṃ “cutito paranti attho”ti.",
  "tika-abh02t0:1238_0": "Natthīti katvāti yadipi yathā aṭṭhakathāyaṃ vuttaṃ,",
  "tika-abh02t0:1238_1": "tathā ekuppādekanirodhatā rūpānaṃ arūpehi,",
  "tika-abh02t0:1238_2": "arūpānañca rūpehi natthi.",
  "tika-abh02t0:1238_3": "Yathā ca amhehi vuttaṃ,",
  "tika-abh02t0:1238_4": "tathā atthevāti adhippāyo.",
  "tika-abh02t0:1239_0": "Catutthassa pakārassa vuccamānattā “tayo pakāre āhā”ti vuttaṃ.",
  "tika-abh02t0:1240_0": "“Tesaṃyeva rūpānaṃ kāyavikāro”tiādinā parinipphannānaṃ vikārādibhāvaṃ dassetvā “sabbaṃ parinipphannaṃ",
  "tika-abh02t0:1240_1": "saṅkhatamevā”ti vadantena parinipphannatāpariyāyo dassito.",
  "tika-abh02t0:1240_2": "Pubbantāparantaparicchinnoti pātubhāvaviddhaṃsabhāvaparicchinno,",
  "tika-abh02t0:1240_3": "udayabbayaparicchinno vā.",
  "tika-abh02t0:1240_4": "“Ayaṃ datto nāma hotū”tiādinā nāmakaraṇaṃ nāmaggahaṇaṃ.",
  "tika-abh02t0:1240_5": "Samāpajjanaṃ nirodhasamāpattiyā samathavipassanānukkamena nāmakāyassa nirodhameva. Ādi-",
  "tika-abh02t0:1240_6": "saddena sattakasiṇādipaññattiyā paññāpanaṃ saṅgaṇhāti.",
  "tika-abh02t0:1240_7": "Nipphādiyamānoti sādhiyamāno.",
  "tika-abh02t0:1241_0": "Pakiṇṇakakathāvaṇṇanā niṭṭhitā.",
  "tika-abh02t0:1242_0": "Kamādivinicchayakathāvaṇṇanā",
  "tika-abh02t0:1243_0": "Uppattikkamādīsu desanākkamopi labbhatevāti “cattāro satipaṭṭhānātiādiko desanākkamovā”ti vuttaṃ.",
  "tika-abh02t0:1243_1": "Anupubbukkaṃsatoti dānasīlakāmādīnavādidassananekkhammakathānaṃ anukkamena ukkaṭṭhabhāvato kathānaṃ anupubbukkaṃsatā vuttā.",
  "tika-abh02t0:1243_2": "Tena ukkaṃsakkamo nāmāyaṃ visuṃ kamoti dasseti.",
  "tika-abh02t0:1243_3": "Tathāpi dānādīnaṃ desanākkamāvarodhane kāraṇamāha “uppattiādivavatthānābhāvato”ti.",
  "tika-abh02t0:1243_4": "Tattha ādi-",
  "tika-abh02t0:1243_5": "saddena pahānapaṭipattibhūmikkame saṅgaṇhāti.",
  "tika-abh02t0:1243_6": "“Cakkhuādīnampi visayabhūta”nti iminā pañcarūpindriyagocaratā adhippetāti āha “ekadesenā”tiādi.",
  "tika-abh02t0:1243_7": "Ekadesenāti bāhiroḷārikāyatanehi.",
  "tika-abh02t0:1243_8": "Etthāti “yaṃ vedayati,",
  "tika-abh02t0:1243_9": "taṃ sañjānātī”ti etasmiṃ pade vuttanayena.",
  "tika-abh02t0:1244_0": "Taṃsabhāvatānivattanatthanti anāsavadhammasabhāvatānivattanatthaṃ.",
  "tika-abh02t0:1244_1": "Anāsavā khandhesveva vuttāti attho sāsavānampi khandhesu vuttattā.",
  "tika-abh02t0:1244_2": "Nanu ca anāsavadhammo khandhesu avuttopi atthīti?",
  "tika-abh02t0:1244_3": "Saccaṃ atthi,",
  "tika-abh02t0:1244_4": "khandhādhikāre khandhapariyāpannā eva anāsavā gayhantīti nāyaṃ doso.",
  "tika-abh02t0:1245_0": "Yathā phassādayo visesato tadanuguṇavuttitāya saṅkhatābhisaṅkharaṇasabhāvāti saṅkhārakkhandhe samavaruddhā,",
  "tika-abh02t0:1245_1": "na evaṃ vedanāsaññāviññāṇānīti rūpadhammā viya tāni visuṃ khandhabhāvena vuttāni.",
  "tika-abh02t0:1245_2": "Etena phassādīnaṃ visuṃ khandhasaddavacanīyatābhāvo vuttoti veditabbo.",
  "tika-abh02t0:1245_3": "Tena vuttaṃ “phusanādayo panā”tiādi.",
  "tika-abh02t0:1245_4": "Itiādīnañca suttānanti ettha ādi-",
  "tika-abh02t0:1245_5": "saddena “rūpe kho,",
  "tika-abh02t0:1245_6": "bhikkhave,",
  "tika-abh02t0:1245_7": "sati rūpaṃ upādāya rūpaṃ abhinivissa uppajjanti saṃyojanābhinivesavinibandhā.",
  "tika-abh02t0:1245_8": "Vedanāya…pe… saññāya…",
  "tika-abh02t0:1245_9": "saṅkhāresu…",
  "tika-abh02t0:1245_10": "viññāṇe sati viññāṇaṃ upādāya viññāṇaṃ abhinivissa uppajjanti saṃyojanābhinivesavinibandhā”ti,",
  "tika-abh02t0:1245_11": "tathā “ahaṃ rūpaṃ,",
  "tika-abh02t0:1245_12": "mama rūpanti pariyuṭṭhaṭṭhāyī hotī”ti ca evamādīnaṃ suttapadānaṃ saṅgaho daṭṭhabbo.",
  "tika-abh02t0:1245_13": "Etenāti attanā dassitasuttena.",
  "tika-abh02t0:1245_14": "Vakkhamānasuttavasena cāti “rūpe kho,",
  "tika-abh02t0:1245_15": "bhikkhave,",
  "tika-abh02t0:1245_16": "satī”tiādikassa aṭṭhakathāyaṃ vakkhamānassa suttassa vasena.",
  "tika-abh02t0:1245_17": "“Parittārammaṇādivasena na vattabbā”ti etena navattabbārammaṇāpi diṭṭhi khandhe eva nissāya uppajjati,",
  "tika-abh02t0:1245_18": "pageva khandhārammaṇāti dasseti.",
  "tika-abh02t0:1246_0": "Vedanākāraṇāyāti vedanāyātanāya.",
  "tika-abh02t0:1246_1": "Chādāpanatoti rocāpanato.",
  "tika-abh02t0:1246_2": "Bāhullenāti bahulabhāvena.",
  "tika-abh02t0:1246_3": "Upādānakkhandhā hi bāhullappavattikā, na itare.",
  "tika-abh02t0:1247_0": "Puṭaṃ katvāti ca chattasadisaṃ puṭaṃ bandhaṃ katvā.",
  "tika-abh02t0:1247_1": "Vatthumhīti cakkhādivatthumhi.",
  "tika-abh02t0:1247_2": "Vaṭṭagatavedanaṃ sandhāya vuttaṃ.",
  "tika-abh02t0:1247_3": "Sā hi idha daṭṭhabbabhāve ṭhitā.",
  "tika-abh02t0:1247_4": "Ūnehīti vatthunā,",
  "tika-abh02t0:1247_5": "kilesehi ca ūnehi.",
  "tika-abh02t0:1248_0": "Māyāyāti indajālādimāyāya payogo māyāti adhippāyenāha “māyāya dassitaṃ rūpaṃ ‘māyā’ti āhā”ti.",
  "tika-abh02t0:1248_1": "Vatthubhāvāditoti ādi-",
  "tika-abh02t0:1248_2": "saddena ārammaṇasampayuttādike saṅgaṇhāti.",
  "tika-abh02t0:1248_3": "Katthacīti rūpakkhandhādike.",
  "tika-abh02t0:1248_4": "Koci visesoti asubhādikova.",
  "tika-abh02t0:1249_0": "Tassāti ajjhattikarūpassa.",
  "tika-abh02t0:1249_1": "Yassa kāmarāgappahānamukhena sabbarāgappahānaṃ sambhavati,",
  "tika-abh02t0:1249_2": "taṃ sandhāyāha “kāmarāgamukhena vā sabbalobhappahānaṃ vadatī”ti.",
  "tika-abh02t0:1249_3": "Yojetabbanti vedanāya chandarāgaṃ pajahanto tassā samudayabhūte phassepi chandarāgaṃ pajahatīti yojetabbanti.",
  "tika-abh02t0:1249_4": "Pariññattayassa yojanā pākaṭā eva.",
  "tika-abh02t0:1250_0": "Tatoti dukkhuppādanasukhavināsanānaṃ adassanato.",
  "tika-abh02t0:1250_1": "Bhindatīti vināseti.",
  "tika-abh02t0:1250_2": "Tanti manosañcetanāhāraṃ ñātatīraṇapariññāhi pariggaṇhāti tīreti.",
  "tika-abh02t0:1251_0": "Taṃ pajahantoti avijjaṃ pajahanto.",
  "tika-abh02t0:1251_1": "Parāmaṭṭhanti parāmāsasaṅkhātāya diṭṭhiyā niccādivasena gahitaṃ.",
  "tika-abh02t0:1251_2": "Viññāṇaṃ niccato passanto diṭṭhupādānaṃ upādiyatīti ayamattho “tadevidaṃ viññāṇaṃ sandhāvati saṃsarati,",
  "tika-abh02t0:1251_3": "anañña”ntiādisuttapadehi dīpetabbo.",
  "tika-abh02t0:1252_0": "Kamādivinicchayakathāvaṇṇanā niṭṭhitā.",
  "tika-abh02t0:1253_0": "Suttantabhājanīyavaṇṇanā niṭṭhitā.",
  "tika-abh02t0:1254_0": "2. Abhidhammabhājanīyavaṇṇanā",
  "tika-abh02t0:1255_0": "34.",
  "tika-abh02t0:1255_1": "Taṃ vatvāti taṃ bhūmivasena jānitabbataṃ “sabbāpi catubhūmikavedanā”tiādinā vatvā.",
  "tika-abh02t0:1255_2": "Sampayuttato dassitatādīti ettha ādi-",
  "tika-abh02t0:1255_3": "saddena hetujātibhūmiindriyavatthusamphassajabhedato dassitataṃ anavasesato saṅgaṇhāti.",
  "tika-abh02t0:1256_0": "Yadipi taṃ-",
  "tika-abh02t0:1256_1": "saddo pubbe vuttassa sāmaññato paṭiniddeso,",
  "tika-abh02t0:1256_2": "tathāpi anantarameva paccāmasituṃ yutto itarattha asambhavatoti āha “aṭṭha…pe…",
  "tika-abh02t0:1256_3": "yojanā”ti.",
  "tika-abh02t0:1256_4": "“Aṭṭhavidhattābhāvato”ti iminā taṃ asambhavaṃ dasseti.",
  "tika-abh02t0:1257_0": "Pūraṇatthameva vutto, apubbatābhāvatoti attho.",
  "tika-abh02t0:1258_0": "Gahaṇavaḍḍhanavasenāti gahaṇassa vaḍḍhanavasena.",
  "tika-abh02t0:1258_1": "Gahaṇanti cettha kathanaṃ daṭṭhabbaṃ,",
  "tika-abh02t0:1258_2": "tassa vaḍḍhanaṃ tasmiṃ tasmiṃ ṭhāne avuttassa kathanaṃ.",
  "tika-abh02t0:1258_3": "Tenāha “pubbe gahitato aññassa gahaṇaṃ vaḍḍhana”nti,",
  "tika-abh02t0:1258_4": "tato eva ca “purimagahite aññupacayavasenā”ti vuttaṃ.",
  "tika-abh02t0:1258_5": "“Vaḍḍhanasaddo chedanattho”ti idaṃ yathā asivā “sivā”ti,",
  "tika-abh02t0:1258_6": "diṭṭhañca “adiṭṭha”nti vuccati,",
  "tika-abh02t0:1258_7": "evaṃ daṭṭhabbaṃ.",
  "tika-abh02t0:1258_8": "Nayanīharaṇanti nīyatīti nayo, desanā,",
  "tika-abh02t0:1258_9": "tassa nīharaṇaṃ pavattanaṃ.",
  "tika-abh02t0:1258_10": "Vaḍḍhanakanayoti yathāvuttavaḍḍhanakavasena pavatto desanānayo.",
  "tika-abh02t0:1258_11": "Aññe bhedāti ekavidhacatubbidhādayo bhedā.",
  "tika-abh02t0:1258_12": "Yadi avisiṭṭhā,",
  "tika-abh02t0:1258_13": "kasmā vuttāti āha “tathāpī”tiādi.",
  "tika-abh02t0:1258_14": "Tattha paññāppabhedajananatthanti dhammavisayāya pabhedagatāya paññāya vineyyānaṃ nibbattanatthaṃ,",
  "tika-abh02t0:1258_15": "vijjāṭṭhānādivasena vineyyānaṃ dhammapaṭisambhidāya uppādanatthanti attho.",
  "tika-abh02t0:1258_16": "Abhiññeyyadhammavibhāgatāya sammasanavārassa visayabhāvato vuttaṃ “ekekassa vārassa gahitassa niyyānamukhabhāvato”ti.",
  "tika-abh02t0:1258_17": "Itarepi bhedā vuttāti duvidhatividhabhedānaṃ yaṃ nānattaṃ,",
  "tika-abh02t0:1258_18": "tassa vasena itare bhedā anānattāpi yathāvuttakāraṇato vuttā.",
  "tika-abh02t0:1258_19": "“Na kevala”ntiādinā bhedānaṃ aññamaññapekkhataṃ dassetvā “tasmā”tiādinā tesaṃ visiṭṭhataṃ dasseti.",
  "tika-abh02t0:1259_0": "Yathā dukamūlakādīsu bhedā gaṇanānupubbiyā pavattā pabhedantarāpekkhā,",
  "tika-abh02t0:1259_1": "na evamete.",
  "tika-abh02t0:1259_2": "Ete pana sattavidhādibhedā pabhedantaranirapekkhā kevalaṃ bahuvidhabhāvasāmaññeneva vuttāti dasseti “aññappabhedanirapekkhā”tiādinā.",
  "tika-abh02t0:1259_3": "Dukatikapadatthānaṃ yathārahaṃ apekkhitabbāpekkhakabhāvena vuttattā yathā duke ṭhapetvā vuttā tikā tattha pakkhittā nāma jātā,",
  "tika-abh02t0:1259_4": "evaṃ tikadukapadatthānaṃ apekkhitabbāpekkhakabhāvena vuttattā duke vatvā vuttesupi tikesu te pakkhittā nāma hontīti āha “parato…pe…",
  "tika-abh02t0:1259_5": "yojitattā”ti.",
  "tika-abh02t0:1260_0": "Samānavīthiyanti ekavīthiyaṃ.",
  "tika-abh02t0:1260_1": "Cakkhusaṅghaṭṭanāyāti cakkhurūpapaṭighātena.",
  "tika-abh02t0:1260_2": "Soti cakkhurūpapaṭighāto.",
  "tika-abh02t0:1260_3": "Taduppādikāti tassa cakkhusamphassassa uppādikā.",
  "tika-abh02t0:1260_4": "Sāti āvajjanavedanā.",
  "tika-abh02t0:1260_5": "Nanu ca vedanāpaccayo phasso vutto,",
  "tika-abh02t0:1260_6": "na phassapaccayā vedanāti? Na,",
  "tika-abh02t0:1260_7": "vedanāsīsena cittuppādassa gahitattāti.",
  "tika-abh02t0:1260_8": "Tappayojanattāti cakkhusamphassapayojanattā.",
  "tika-abh02t0:1260_9": "Payojayatīti payojanaṃ, phalaṃ.",
  "tika-abh02t0:1261_0": "Rūpāvacarārūpāvacarānaṃ vipākānanti adhippāyo.",
  "tika-abh02t0:1261_1": "Te hi idha aggahitā.",
  "tika-abh02t0:1261_2": "Tenevāha “tesaṃ sayameva manodvārabhūtattā”tiādi.",
  "tika-abh02t0:1261_3": "Tatoti bhavaṅgato.",
  "tika-abh02t0:1261_4": "Cakkhusamphassapaccayādikusalādīnanti ettha purimena ādi-",
  "tika-abh02t0:1261_5": "saddena “sotasamphassapaccayā”ti evamādayo saṅgahitā,",
  "tika-abh02t0:1261_6": "dutiyena akusalādayo.",
  "tika-abh02t0:1261_7": "“Kāmāvacaraaṭṭhakusalacittavasenā”tiādinā kusalābyākatānampi kāmāvacarānaṃyeva yojitattā vuttaṃ “samānavīthiyaṃ labbhamānatā aṭṭhakathāyaṃ vuttā”ti.",
  "tika-abh02t0:1261_8": "Vedanāpītisanidassanattikavajjānaṃ ekūnavīsatiyā tikānaṃ vasena ekūnavīsaticatuvīsatikā.",
  "tika-abh02t0:1261_9": "Yadi asamānavīthiyampi kusalādīnaṃ labbhamānatā yojetabbā,",
  "tika-abh02t0:1261_10": "atha kasmā samānavīthiyaṃyeva yojitāti āha “aṭṭhakathāyaṃ panā”tiādi.",
  "tika-abh02t0:1261_11": "Tenevāti asamānavīthiyaṃ appaṭikkhittattāyeva.",
  "tika-abh02t0:1262_0": "Cittasambandhoti cittena sambandho cittasambandhaṃ katvā cittasīsena vedanāya kathanaṃ.",
  "tika-abh02t0:1262_1": "Tikabhūmivasenāti kusalattikāditikavasena,",
  "tika-abh02t0:1262_2": "kāmāvacarādibhūmivasena ca.",
  "tika-abh02t0:1262_3": "Dvāratikavasenāti cakkhādiuppattidvāravasena,",
  "tika-abh02t0:1262_4": "kusalattikāditikavasena ca.",
  "tika-abh02t0:1262_5": "Yattha katthacīti dīpetabbassa atthassa visesābhāvato sattavidhabhedādīsu yattha katthaci.",
  "tika-abh02t0:1262_6": "Na ca dvāraṃ anāmaṭṭhanti yojanā.",
  "tika-abh02t0:1262_7": "Tena sattavidhabhedato tiṃsavidhabhede visesaṃ dasseti.",
  "tika-abh02t0:1262_8": "Yadipi ubhayattha bhūmiyo āgatā,",
  "tika-abh02t0:1262_9": "rūpāvacarādibhūmiāmasanena pana asamānavīthiyaṃ labbhamānatā dassitāti āha “atibyattā ca ettha samānāsamānavīthīsu labbhamānatā”ti.",
  "tika-abh02t0:1262_10": "Sukhadīpanāni honti dvārabhūmiāmasanamukhena vedanākkhandhassa vibhattattā.",
  "tika-abh02t0:1262_11": "Na bhūmiyo apekkhitvā ṭhapitāti kathetabbabhāvena bhūmiyo apekkhitvā na ṭhapitā,",
  "tika-abh02t0:1262_12": "bhūmivibhāgena na kathitāti attho.",
  "tika-abh02t0:1262_13": "Apekkhitabbarahitāti dvārabhūmīnaṃ aggahitattā ākaṅkhitabbadvārādivisesarahitā.",
  "tika-abh02t0:1263_0": "“Upanissayakoṭiyā”ti ettha nippariyāyato pariyāyato ca upanissayakoṭidassanamukhena idhādhippetaupanissayakoṭiṃ",
  "tika-abh02t0:1263_1": "dassetuṃ “saddhaṃ upanissāyā”tiādi vuttaṃ.",
  "tika-abh02t0:1263_2": "Tattha upanissayānanti vedanāya upanissayabhūtānaṃ.",
  "tika-abh02t0:1263_3": "Dassananti cakkhuviññāṇaṃ,",
  "tika-abh02t0:1263_4": "disvā vā gahaṇaṃ.",
  "tika-abh02t0:1263_5": "Upanissayantabhāvenāti lāmakūpanissayabhāvena.",
  "tika-abh02t0:1263_6": "Yadi ghāyanādīni upanissayo bhaveyyuṃ,",
  "tika-abh02t0:1263_7": "pakatūpanissayāneva siyuṃ.",
  "tika-abh02t0:1263_8": "Pakatūpanissayo ca nānāvīthiyaṃyevāti tadalābhavacanaṃ idha nānāvīthijotakanti dasseti “ghānādidvāresū”tiādinā.",
  "tika-abh02t0:1263_9": "Kasiṇaparikammādīnanti kasiṇaparikammasamāpattinibbattanavipassanāvaḍḍhanādīnaṃ.",
  "tika-abh02t0:1263_10": "Tadalābhoti upanissayālābho,",
  "tika-abh02t0:1263_11": "so ca ghāyanādīhi paresaṃ paṭipattiyā jānituṃ asakkuṇeyyattā.",
  "tika-abh02t0:1263_12": "Antimabhavikabodhisattādīnaṃ savanena vinā taṃphusanaṃ siyā mūlūpanissayoti “yebhuyyenā”ti vuttaṃ.",
  "tika-abh02t0:1264_0": "Sampannajjhāsayoti vivaṭṭūpanissayasampattiyā sampannajjhāsayo.",
  "tika-abh02t0:1264_1": "Tenāti “evaṃ cakkhuviññāṇa”nti vacanena.",
  "tika-abh02t0:1264_2": "Tadupanissayanti tato paraṃ uppannakasiṇarūpadassanādīnaṃ upanissayabhūtaṃ.",
  "tika-abh02t0:1265_0": "Thāmagamanaṃ nāma kāmarāgādīnaṃyeva āveṇiko sabhāvoti āha “appahīnakāmarāgādikassa vā”ti.",
  "tika-abh02t0:1265_1": "“Rāgo uppanno”tiādinā iṭṭhāniṭṭhārammaṇe rāgapaṭighānaṃ uppattivicāraṇāva vuttā,",
  "tika-abh02t0:1265_2": "na nesaṃ kiccavisesoti kiccavisesena vutte dassento “asamapekkhanāyā”tiādimāha.",
  "tika-abh02t0:1265_3": "Pavattā vedanāti attho.",
  "tika-abh02t0:1265_4": "Pakārantarenāti cakkhusamphassapaccayā uppannakilesānaṃ samatikkamanasaṅkhātena pakārantarena.",
  "tika-abh02t0:1265_5": "Tathā bhāvanāvasenāti ettha tathā-",
  "tika-abh02t0:1265_6": "saddena cakkhusamphassassa catubhūmikavedanāya upanissayabhāvo eva pakārantarena kathitoti imamevatthaṃ ākaḍḍhati.",
  "tika-abh02t0:1265_7": "Bhāvanāyevettha pakārantaraṃ.",
  "tika-abh02t0:1266_0": "Sabbaṃ sammasanaṃ bhāvanāti veditabbā, na nīvaraṇappahānapariññāva.",
  "tika-abh02t0:1267_0": "Aññamaññassa cāti phoṭṭhabbamahābhūtesu itarītarassa, āpodhātuyā ca vasena.",
  "tika-abh02t0:1268_0": "Tesanti jātiādīnaṃ,",
  "tika-abh02t0:1268_1": "kammatthe cetaṃ sāmivacanaṃ.",
  "tika-abh02t0:1268_2": "Sahajātassa manosamphassassa balavapaccayabhāvaṃ dassetīti sambandho.",
  "tika-abh02t0:1268_3": "Tassa vā dassanassāti tassa vā jātiādike bhayato dassanavasena pavattassa kāmāvacarañāṇassa.",
  "tika-abh02t0:1269_0": "Tadeva attano phalasseva phalabhāvenāti “manosamphasso”ti phassassa kāraṇabhāvena yaṃ vuttaṃ,",
  "tika-abh02t0:1269_1": "tadeva viññāṇaṃ attano phalassa phalabhāvena vuttassa phassassa “cakkhusamphassaja”ntiādinā phalabhāvena vattuṃ na yuttaṃ.",
  "tika-abh02t0:1269_2": "“Manosamphasso”tiādinā labbhamānopi viññāṇaṃ paṭicca phassassa paccayabhāvo hetuphalasaṅkarapariharaṇatthaṃ",
  "tika-abh02t0:1269_3": "na vuttoti vatvā yadipi phasso viññāṇassa paccayo hoti,",
  "tika-abh02t0:1269_4": "na pana phassassa viya viññāṇaṃ so tassa visesapaccayo hotīti viññāṇassa cakkhusamphassajāditā na vuttāti dassetuṃ “yasmā vā”tiādi vuttaṃ.",
  "tika-abh02t0:1270_0": "Abhidhammabhājanīyavaṇṇanā niṭṭhitā.",
  "tika-abh02t0:1271_0": "3. Pañhapucchakavaṇṇanā",
  "tika-abh02t0:1272_0": "150.",
  "tika-abh02t0:1272_1": "Taṃ taṃ samudāyanti taṃ taṃ cittuppādasaṅkhātadhammasamudāyaṃ,",
  "tika-abh02t0:1272_2": "anavasesarūpadhammasamudāyañca.",
  "tika-abh02t0:1272_3": "Yathāsambhavanti copanaṃ patto saṃvaro chaṭṭhadvāre,",
  "tika-abh02t0:1272_4": "itaro chasupīti evaṃ yathāsambhavaṃ.",
  "tika-abh02t0:1272_5": "Tatoti abhijjhādomanassādito.",
  "tika-abh02t0:1272_6": "Yathāyoganti yo saṃvaritabbo,",
  "tika-abh02t0:1272_7": "tadanurūpaṃ.",
  "tika-abh02t0:1273_0": "Katthacīti te eva parivaṭṭe sāmaññena vadati.",
  "tika-abh02t0:1273_1": "Katthacīti vā tesu parivaṭṭesu kismiñcipi padese.",
  "tika-abh02t0:1273_2": "Kiñcipi appakampi.",
  "tika-abh02t0:1273_3": "Ekova paricchedo,",
  "tika-abh02t0:1273_4": "na āyatanavibhaṅgādīsu viya nānāti adhippāyo.",
  "tika-abh02t0:1274_0": "Pañhapucchakavaṇṇanā niṭṭhitā.",
  "tika-abh02t0:1275_0": "Khandhavibhaṅgavaṇṇanā niṭṭhitā.",
  "tika-abh02t0:1276_0": "2. Āyatanavibhaṅgo",
  "tika-abh02t0:1277_0": "1. Suttantabhājanīyavaṇṇanā",
  "tika-abh02t0:1278_0": "154.",
  "tika-abh02t0:1278_1": "Asādhāraṇatoti āveṇikato.",
  "tika-abh02t0:1278_2": "Taṃ nesaṃ asādhāraṇabhāvaṃ vipakkhavasena patiṭṭhāpetuṃ sādhāraṇaṃ udāharaṇavasena dasseti “āyatanasaddattho viyā”ti.",
  "tika-abh02t0:1278_3": "Atha vā cakkhādiattho eva cakkhādisaddavisesito āyatanatthoti taṃ tādisaṃ āyatanatthaṃ sandhāyāha “āyatanasaddattho viya asādhāraṇato”ti.",
  "tika-abh02t0:1279_0": "Yadi visayassādanattho cakkhu- saddo,",
  "tika-abh02t0:1279_1": "sotādīnampi ayaṃ samaññā siyāti atippasaṅgaṃ pariharanto “satipī”tiādimāha.",
  "tika-abh02t0:1279_2": "Dutiye atthavikappe cakkhatīti viññāṇādhiṭṭhitaṃ samavisamaṃ ācikkhati,",
  "tika-abh02t0:1279_3": "ācikkhantaṃ viya,",
  "tika-abh02t0:1279_4": "vibhāventaṃ viya vā hotīti attho.",
  "tika-abh02t0:1279_5": "Rūpamiva cakkhuviññeyyaṃ viya saviggahamiva sabimbakaṃ viya vaṇṇavācako rūpa-",
  "tika-abh02t0:1279_6": "saddo adhippetoti āha “vitthāraṇaṃ vā rūpasaddassa attho”ti.",
  "tika-abh02t0:1280_0": "Vacanamevāti saviññattikasaddameva.",
  "tika-abh02t0:1280_1": "Gamīyatīti upanīyati.",
  "tika-abh02t0:1280_2": "Ajjhoharaṇassa rasaggahaṇamūlatāvacanena rasassa paramparāya jīvitahetutaṃ dasseti.",
  "tika-abh02t0:1280_3": "Rasanimittañhi rasaggahaṇaṃ,",
  "tika-abh02t0:1280_4": "rasaggahaṇanimittaṃ ajjhoharaṇaṃ,",
  "tika-abh02t0:1280_5": "taṃnimittaṃ jīvitanti.",
  "tika-abh02t0:1280_6": "Rasaggahaṇamūlatā ca ajjhoharaṇassa yebhuyyato veditabbā.",
  "tika-abh02t0:1280_7": "Dissati apadissati etena phalanti deso,",
  "tika-abh02t0:1280_8": "hetūti āha “uppattidesoti uppattikāraṇa”nti.",
  "tika-abh02t0:1280_9": "Tathāti cakkhāyatanādippakārena.",
  "tika-abh02t0:1280_10": "Manogocarabhūtāti manaso eva gocarabhūtā.",
  "tika-abh02t0:1280_11": "Sāmaññalakkhaṇenevāti anubhavanādivisesalakkhaṇaṃ aggahetvā dhammabhāvasaṅkhātasādhāraṇalakkhaṇeneva.",
  "tika-abh02t0:1280_12": "Ekāyatanattaṃ upanetvā vuttā dvādasa ekasabhāvattā bhinditvā vacane payojanābhāvā.",
  "tika-abh02t0:1280_13": "Dvārālambanavibhāgadassanatthā hi āyatanadesanāti.",
  "tika-abh02t0:1281_0": "Pubbantatoti purimabhāgato pākabhāvato.",
  "tika-abh02t0:1281_1": "Pākabhāvo hi sabhāvadhammānaṃ pubbanto,",
  "tika-abh02t0:1281_2": "viddhaṃsābhāvo aparanto.",
  "tika-abh02t0:1282_0": "Nivāsaṭṭhānādīsu āyatana-",
  "tika-abh02t0:1282_1": "saddo na āyatanatthādīsu viya padatthavivaraṇamukhena pavatto,",
  "tika-abh02t0:1282_2": "atha kho tasmiṃ tasmiṃ devagharādike niruḷhatāya evamatthoti āha “ruḷhivasena āyatanasaddassatthaṃ vattu”nti.",
  "tika-abh02t0:1282_3": "Manoti dvārabhūtamano.",
  "tika-abh02t0:1282_4": "Nissayabhāvoti ettha nissayasadiso nissayo,",
  "tika-abh02t0:1282_5": "sadisatā ca phalassa tappaṭibaddhavuttitāya daṭṭhabbā.",
  "tika-abh02t0:1282_6": "Vacanīyattho bhāvattho.",
  "tika-abh02t0:1283_0": "Tāvatvatoti tattakato.",
  "tika-abh02t0:1283_1": "Ūnacodanāti dvādasato ūnāni kasmā na vuttānīti codanā.",
  "tika-abh02t0:1283_2": "Yadi cakkhuviññāṇādīnaṃ asādhāraṇaṃ dhammajātaṃ dhammāyatanaṃ,",
  "tika-abh02t0:1283_3": "evaṃ sante cakkhādīnampi dhammāyatanabhāvo siyāti codanaṃ sandhāyāha “satipī”tiādi.",
  "tika-abh02t0:1283_4": "Dvārārammaṇabhāvehīti na ārammaṇabhāveneva asādhāraṇaṃ,",
  "tika-abh02t0:1283_5": "atha kho dvārārammaṇabhāvehi asādhāraṇaṃ sambhavatīti vacanaseso.",
  "tika-abh02t0:1284_0": "Yebhuyyasahuppattiādīhīti yebhuyyena cakkhāyatanādīni kassaci kadāci ekato uppajjanti.",
  "tika-abh02t0:1284_1": "“Kāmadhātuyā upapattikkhaṇe kassaci ekādasāyatanāni uppajjantī”ti hi vuttaṃ.",
  "tika-abh02t0:1284_2": "Tasmā āyatanānaṃ uppattikkamo tāva na yujjati,",
  "tika-abh02t0:1284_3": "na pahānakkamo kusalābyākatānaṃ appahātabbato,",
  "tika-abh02t0:1284_4": "na paṭipattikkamo akusalānaṃ,",
  "tika-abh02t0:1284_5": "ekaccaabyākatānañca appaṭipajjanīyato,",
  "tika-abh02t0:1284_6": "na bhūmikkamo aḍḍhekādasannaṃ āyatanānaṃ ekantakāmāvacarattā,",
  "tika-abh02t0:1284_7": "itaresaṃ catubhūmipariyāpannattā,",
  "tika-abh02t0:1284_8": "ekaccassa lokuttarabhāvato ca.",
  "tika-abh02t0:1284_9": "Evaṃ uppattikkamādiayuttiyojanā veditabbā.",
  "tika-abh02t0:1284_10": "Yesu vijjamānesu attabhāvassa paññāpanā,",
  "tika-abh02t0:1284_11": "te “mayhaṃ cakkhu”ntiādinā adhikasinehavatthubhūtā cakkhādayo yathā ajjhattikatāya,",
  "tika-abh02t0:1284_12": "evaṃ dassanādikiccakaraindriyatā ca padhānāti āha “ajjhattikabhāvena,",
  "tika-abh02t0:1284_13": "visayibhāvena cā”ti.",
  "tika-abh02t0:1284_14": "Ghānādikkamenāti ghānaṃ jivhā kāyoti iminā kamena.",
  "tika-abh02t0:1285_0": "Paccuppannārammaṇattā vā cakkhādīni paṭhamaṃ vuttāni,",
  "tika-abh02t0:1285_1": "mano pana kiñci paccuppannārammaṇaṃ,",
  "tika-abh02t0:1285_2": "kiñci yāvanavattabbārammaṇanti pacchā vuttaṃ.",
  "tika-abh02t0:1285_3": "Paccuppannārammaṇesupi upādārūpārammaṇāni cattāri paṭhamaṃ vuttāni,",
  "tika-abh02t0:1285_4": "tato bhūtarūpārammaṇaṃ.",
  "tika-abh02t0:1285_5": "Upādārūpārammaṇesupi dūratare dūre,",
  "tika-abh02t0:1285_6": "sīghataraṃ sīghañca ārammaṇasampaṭicchanadīpanatthaṃ cakkhādīnaṃ desanākkamo.",
  "tika-abh02t0:1285_7": "Cakkhusotadvayañhi dūragocaranti paṭhamaṃ vuttaṃ.",
  "tika-abh02t0:1285_8": "Tatrāpi cakkhu dūrataragocaranti sabbapaṭhamaṃ vuttaṃ.",
  "tika-abh02t0:1285_9": "Passantopi hi dūratare nadisotaṃ na tassa saddaṃ suṇāti.",
  "tika-abh02t0:1285_10": "Ghānajivhāsupi ghānaṃ sīghataravuttīti paṭhamaṃ vuttaṃ.",
  "tika-abh02t0:1285_11": "Purato ṭhapitamattassa hi bhojanassa gandho gayhatīti.",
  "tika-abh02t0:1285_12": "Yathāṭhānaṃ vā tesaṃ desanākkamo.",
  "tika-abh02t0:1285_13": "Imasmiñhi sarīre sabbupari cakkhussa adhiṭṭhānaṃ,",
  "tika-abh02t0:1285_14": "tassa adho sotassa,",
  "tika-abh02t0:1285_15": "tassa adho ghānassa,",
  "tika-abh02t0:1285_16": "tassa adho jivhāya,",
  "tika-abh02t0:1285_17": "tathā kāyassa yebhuyyena,",
  "tika-abh02t0:1285_18": "mano pana arūpībhāvato sabbapacchā vutto.",
  "tika-abh02t0:1285_19": "Taṃtaṃgocarattā tassa tassānantaraṃ bāhirāyatanāni vuttānīti vuttovāyamatthoti evampi imesaṃ kamo veditabbo.",
  "tika-abh02t0:1286_0": "Tatoti hadayavatthubhedato.",
  "tika-abh02t0:1286_1": "Yañhi hadayavatthuṃ nissāya ekaṃ manoviññāṇaṃ pavattati,",
  "tika-abh02t0:1286_2": "na tadeva nissāya aññaṃ pavattati.",
  "tika-abh02t0:1286_3": "Niddesavasenāti saṅkhepavitthāraniddesavasena.",
  "tika-abh02t0:1286_4": "Yojetabbaṃ “kusalasamuṭṭhānaṃ kusalasamuṭṭhānassa sabhāga”ntiādinā.",
  "tika-abh02t0:1287_0": "Sabhāvoti visayivisayabhāvo,",
  "tika-abh02t0:1287_1": "tadabhinibbattiyañca yogyatā.",
  "tika-abh02t0:1287_2": "Kāraṇasamatthatāti kāraṇabhūtā samatthatā paccayabhāvo.",
  "tika-abh02t0:1287_3": "Dvārādibhāvoti dvārārammaṇe dvāravuttibhāvo.",
  "tika-abh02t0:1287_4": "Imasmiṃ attheti anantaraṃ vuttaatthe.",
  "tika-abh02t0:1287_5": "Yasmāti yāya dhammatāya yena dvārādibhāvena kāraṇabhūtena.",
  "tika-abh02t0:1287_6": "Sambhavanavisesananti kiriyāya parāmasanamāha.",
  "tika-abh02t0:1287_7": "Yaṃ sambhavanaṃ,",
  "tika-abh02t0:1287_8": "dhammatāvesāti attho.",
  "tika-abh02t0:1287_9": "Rittakānevāti dhuvādibhāvarittakāneva.",
  "tika-abh02t0:1287_10": "Visamādīsu ajjhāsayo etesanti visamādiajjhāsayāni,",
  "tika-abh02t0:1287_11": "visamādiajjhāsayāni viya hontīti visamādiajjhāsayāni,",
  "tika-abh02t0:1287_12": "cakkhādīni.",
  "tika-abh02t0:1287_13": "Visamabhāva…pe…",
  "tika-abh02t0:1287_14": "vanabhāvehīti visamabhāvādisannissitaahiādisadisupādinnadhammehi cakkhādīhi,",
  "tika-abh02t0:1287_15": "vanasannissitamakkaṭasadisena cittena ca abhiramitattā.",
  "tika-abh02t0:1287_16": "Vanabhāvoti hi vanajjhāsayoti attho.",
  "tika-abh02t0:1288_0": "Purimantavivittatāti pubbabhāgaviraho.",
  "tika-abh02t0:1288_1": "Uppādato purimakoṭṭhāso hi idha purimanto.",
  "tika-abh02t0:1288_2": "Aparanteti aparabhāge,",
  "tika-abh02t0:1288_3": "bhaṅgato uddhanti attho.",
  "tika-abh02t0:1288_4": "Udayabbayaparicchinno hi sabhāvadhammo.",
  "tika-abh02t0:1288_5": "Yaṃ sandhāya vuttaṃ “anidhānagatā bhaggā,",
  "tika-abh02t0:1288_6": "puñjo natthi anāgate”ti.",
  "tika-abh02t0:1288_7": "Sadā abhāvoti na sadā abhāvapatiṭṭhāpanaṃ sabbakālampi natthīti,",
  "tika-abh02t0:1288_8": "atha kho udayabbayaparicchinnattā sadābhāvapaṭikkhepoti āha “aniccalakkhaṇa”nti.",
  "tika-abh02t0:1288_9": "Sabhāvavijahananti bhaṅgappattimāha.",
  "tika-abh02t0:1288_10": "Viparivattanaṃ uppādajarāvatthāhi santānaṃ vinā na vikārāpattīti āha “santānavikārāpatti vā”ti.",
  "tika-abh02t0:1289_0": "Jātidhammatādīhīti jātijarābyādhimaraṇādisabhāvatāhi.",
  "tika-abh02t0:1289_1": "Aniṭṭhatāti na iṭṭhatā,",
  "tika-abh02t0:1289_2": "dukkhatāti attho.",
  "tika-abh02t0:1289_3": "Purimaṃ sāmaññalakkhaṇanti “paṭipīḷanaṭṭhenā”ti pubbe sāmaññato vuttaṃ dukkhalakkhaṇaṃ.",
  "tika-abh02t0:1289_4": "Paccayavasena dukkhanākārena pavattamānānaṃ sabhāvadhammānaṃ dukkhanaṃ puggalasseva vasena dukkhamatāti āha “puggalassa pīḷanato dukkhama”nti.",
  "tika-abh02t0:1289_5": "Dukkhavacananti “dukkha”nti satthu vacanaṃ.",
  "tika-abh02t0:1290_0": "“Natthi etassa vasavattako”ti iminā natthi etassa attāti anattāti imamatthaṃ dasseti,",
  "tika-abh02t0:1290_1": "“nāpi idaṃ vasavattaka”nti iminā pana na attāti anattāti.",
  "tika-abh02t0:1290_2": "Attanoti niyakajjhattaṃ sandhāya vadati.",
  "tika-abh02t0:1290_3": "Parasminti tato aññasmiṃ.",
  "tika-abh02t0:1290_4": "Parassa ca attanīti etthāpi eseva nayo.",
  "tika-abh02t0:1290_5": "Taṃ etassa natthīti taṃ yathāvuttaparaparikappitaṃ vasavattakaṃ etassa cakkhādino natthi,",
  "tika-abh02t0:1290_6": "etena catukoṭikasuññatāya saṅgaho daṭṭhabbo.",
  "tika-abh02t0:1290_7": "“Suññaṃ taṃ tena vasavattanākārenā”ti iminā ubhayathāpi avasavattanaṭṭhe dassitabbe tattha tāva ekaṃ",
  "tika-abh02t0:1290_8": "dassetuṃ “parassā”tiādiṃ vatvā puna “atha vā”tiādinā itaraṃ dasseti.",
  "tika-abh02t0:1290_9": "Sāmi eva sāmiko,",
  "tika-abh02t0:1290_10": "na sāmiko assāmikoti evaṃ atthe gayhamāne “assāmikato”ti padassa suññavisesanatāya payojanaṃ natthi.",
  "tika-abh02t0:1290_11": "Kāmakāriyanti yathākāmakaraṇīyaṃ.",
  "tika-abh02t0:1290_12": "Avasavattanatthaṃ visesetvā dasseti samāsadvayatthasaṅgahato.",
  "tika-abh02t0:1291_0": "Sasantāne dhammānaṃ visadisuppatti idha bhāvasaṅkantigamanaṃ nāmāti āha “santatiyaṃ bhāvantaruppattiyevā”ti.",
  "tika-abh02t0:1291_1": "Tathā visadisuppattiyaṃ purimākāravigamo pakatibhāvavijahananti āha “santatiyā yathāpavattākāravijahana”nti.",
  "tika-abh02t0:1291_2": "Bhavatīti vā bhāvo,",
  "tika-abh02t0:1291_3": "avatthāviseso,",
  "tika-abh02t0:1291_4": "tassa saṅkamanaṃ bhāvasaṅkanti.",
  "tika-abh02t0:1291_5": "Sabhāvadhammo hi uppādakkhaṇaṃ ṭhitikkhaṇañca patvā bhijjatīti uppādāvatthāya jarāvatthaṃ,",
  "tika-abh02t0:1291_6": "tato bhaṅgāvatthaṃ saṅkamatīti vuccati.",
  "tika-abh02t0:1291_7": "Tathā saṅkamato ca attalābhakkhaṇato uddhaṃ jarāmaraṇehi taṃsabhāvapariccāgo pakatibhāvavijahananti khaṇavasena cetaṃ yojetabbaṃ.",
  "tika-abh02t0:1291_8": "Pubbāparavasenāti ca khaṇānaṃ pubbāparavasenāti attho sambhavati.",
  "tika-abh02t0:1291_9": "Ekatthattāti samānādhikaraṇattā,",
  "tika-abh02t0:1291_10": "na pana visesanavisesitabbabhāvānaṃ ekattā.",
  "tika-abh02t0:1291_11": "“Cakkhuṃ anicca”nti vutte “aniccaṃ cakkhu”ntipi vuttameva hotīti “yaṃ cakkhu,",
  "tika-abh02t0:1291_12": "taṃ aniccaṃ,",
  "tika-abh02t0:1291_13": "yaṃ aniccaṃ,",
  "tika-abh02t0:1291_14": "taṃ cakkhu”nti āpannamevāti āha “aniccānaṃ sesadhammānampi cakkhubhāvo āpajjatī”ti.",
  "tika-abh02t0:1292_0": "Tehi ca aniccadukkhalakkhaṇehi ca anattalakkhaṇameva visesena dassitaṃ “yadaniccaṃ,",
  "tika-abh02t0:1292_1": "taṃ dukkhaṃ,",
  "tika-abh02t0:1292_2": "yaṃ dukkhaṃ,",
  "tika-abh02t0:1292_3": "tadanattā”tiādīsu viya.",
  "tika-abh02t0:1292_4": "Dosalakkhaṇākāranidassanatthoti dosassa lakkhitabbākāranidassanattho.",
  "tika-abh02t0:1292_5": "Evaṃ dukkhenāti evaṃ nānappakārena akkhirogādidukkhena ābādhatāya.",
  "tika-abh02t0:1292_6": "Anattalakkhaṇadīpakānanti anattatāpaññāpanassa jotakānaṃ upāyabhūtānaṃ.",
  "tika-abh02t0:1292_7": "Na hi ghaṭabhedakaṇṭakavedhādivasena labbhamānā aniccadukkhatā sattānaṃ ekantato anattatādhigamahetū honti.",
  "tika-abh02t0:1292_8": "Paccayapaṭibaddhatāabhiṇhasampaṭipīḷanādivasena pana labbhamānā honti.",
  "tika-abh02t0:1292_9": "Tathā hi cakkhādīni kammādimahābhūtādipaccayapaṭibaddhavuttīni,",
  "tika-abh02t0:1292_10": "tato eva ahutvā sambhavanti,",
  "tika-abh02t0:1292_11": "hutvā paṭiventīti aniccāni,",
  "tika-abh02t0:1292_12": "abhiṇhasampaṭipīḷitattā dukkhāni,",
  "tika-abh02t0:1292_13": "evaṃbhūtāni ca avasavattanato anattakānīti pariggahe ṭhitehi samupacitañāṇasambhārehi passituṃ sakkā.",
  "tika-abh02t0:1293_0": "Kathaṃ panetesaṃ hutvā abhāvo jānitabboti?",
  "tika-abh02t0:1293_1": "Khaṇe khaṇe aññathattadassanato.",
  "tika-abh02t0:1293_2": "Taṃ kathaṃ ñāyatīti? Yuttito.",
  "tika-abh02t0:1293_3": "Kā panettha yuttīti?",
  "tika-abh02t0:1293_4": "Visesaggahaṇaṃ.",
  "tika-abh02t0:1293_5": "Yadi cakkhādīnaṃ khaṇe khaṇe aññathattaṃ na siyā,",
  "tika-abh02t0:1293_6": "bahipaccayabhede yadidaṃ pacchā visesaggahaṇaṃ,",
  "tika-abh02t0:1293_7": "taṃ na siyā.",
  "tika-abh02t0:1293_8": "Yassa hi tādisaṃ khaṇe khaṇe aññathattaṃ natthi,",
  "tika-abh02t0:1293_9": "tassa asati bahipaccayavisese kathaṃ pacchā visesaggahaṇaṃ bhaveyya,",
  "tika-abh02t0:1293_10": "bhavati ca visesaggahaṇaṃ.",
  "tika-abh02t0:1293_11": "Tasmā atthi nesaṃ khaṇe khaṇe aññathattaṃ yaṃ saṇikaṃ saṇikaṃ vaḍḍhentaṃ pacchā pākaṭataraṃ jāyatīti.",
  "tika-abh02t0:1293_12": "Tathā hi sarīrassa tāva ānāpānānaṃ anavatthānato parissamato ca visesaggahaṇaṃ.",
  "tika-abh02t0:1293_13": "Anavatthitā hi assāsapassāsā vātā vārena vārena pavattanato.",
  "tika-abh02t0:1293_14": "Yadi hi assasite vā passassite vā sarīrassa koci pacchā viseso na siyā,",
  "tika-abh02t0:1293_15": "na nesaṃ koci bhedo siyā,",
  "tika-abh02t0:1293_16": "diṭṭho ca so.",
  "tika-abh02t0:1293_17": "Tasmā assasitaṃ sarīraṃ aññathā hontaṃ kamena tādisaṃ avatthaṃ pāpuṇāti.",
  "tika-abh02t0:1293_18": "Yā passāsassa paccayo hoti,",
  "tika-abh02t0:1293_19": "passasite ca puna tatheva assāsassa paccayo hotīti ānāpānānaṃ anavatthānatopi sarīrassa visesaggahaṇaṃ aññathattasiddhi.",
  "tika-abh02t0:1293_20": "Tathā parissamopi asati visese pacchā sarīrassa na siyā,",
  "tika-abh02t0:1293_21": "yenāyaṃ iriyāpathantarādīni sevanena parissamavinodanaṃ karoti.",
  "tika-abh02t0:1294_0": "Atha vā rūpādibhedatopi visesaggahaṇaṃ.",
  "tika-abh02t0:1294_1": "Rūpagandharasaphassādīnañhi visesena yo sarīre anindriyabaddhesu ca khīrūdakavatthapupphaphalosadhidhaññādīnaṃ pacchā viseso gayhati,",
  "tika-abh02t0:1294_2": "so asati bahipaccayavisese nesaṃ jarādiavatthāsu vaṇṇabalādibhedo,",
  "tika-abh02t0:1294_3": "rasavīriyavipākānubhāvabhedo ca khaṇe khaṇe aññathattaṃ vinā kathamupalabbheyya.",
  "tika-abh02t0:1294_4": "Yaṃ pana taṃ dhammatārūpaṃ silādi,",
  "tika-abh02t0:1294_5": "tattha kathanti?",
  "tika-abh02t0:1294_6": "Tassāpi sītuṇhasamphassabhedato attheva visesaggahaṇaṃ.",
  "tika-abh02t0:1294_7": "Taṃ khaṇe khaṇe aññathattaṃ vinā na yujjatīti.",
  "tika-abh02t0:1294_8": "Sati ca rūpādibhede siddhova taṃnissayamahābhūtabhedopi.",
  "tika-abh02t0:1294_9": "Na hi nissayamahābhūtabhedena vinā nissitabhedo sambhavatīti.",
  "tika-abh02t0:1294_10": "Evaṃ tāva rūpadhammānaṃ visesaggahaṇato khaṇe khaṇe aññathattaṃ,",
  "tika-abh02t0:1294_11": "tato ca hutvā abhāvasiddhi.",
  "tika-abh02t0:1295_0": "Arūpadhammānaṃ pana ārammaṇādibhedena visesaggahaṇaṃ.",
  "tika-abh02t0:1295_1": "Yattha yattha hi ārammaṇe arūpadhammā uppajjanti,",
  "tika-abh02t0:1295_2": "tattha tattheva te bhijjanti,",
  "tika-abh02t0:1295_3": "na aññaṃ saṅkamanti,",
  "tika-abh02t0:1295_4": "ārammaṇadhammā ca yathāsakaṃ khaṇato uddhaṃ na tiṭṭhantīti.",
  "tika-abh02t0:1295_5": "Svāyamattho padīpādiudāharaṇena veditabbo.",
  "tika-abh02t0:1295_6": "Aññe eva hi khaṇe khaṇe rūpādayo padīpajālāya,",
  "tika-abh02t0:1295_7": "tathā khīradhārādīsu patantīsu,",
  "tika-abh02t0:1295_8": "vāyumhi ca paharante samphassāni.",
  "tika-abh02t0:1295_9": "Yathā cetesaṃ khaṇe khaṇe aññathattaṃ,",
  "tika-abh02t0:1295_10": "kimaṅgaṃ pana cittacetasikānaṃ.",
  "tika-abh02t0:1295_11": "Kiñca saddabhedato,",
  "tika-abh02t0:1295_12": "saddavisesatopi tannimittānaṃ cittacetasikānaṃ khaṇe khaṇe aññathattaṃ,",
  "tika-abh02t0:1295_13": "tato visesaggahaṇaṃ.",
  "tika-abh02t0:1295_14": "Paguṇañhi ganthaṃ sīghaṃ parivattentassa cittasamuṭṭhānānaṃ saddānaṃ bhedo diṭṭho.",
  "tika-abh02t0:1295_15": "Na hi kāraṇabhedena vinā phalabhedo atthi.",
  "tika-abh02t0:1295_16": "Yathā taṃ vāditasaddānaṃ,",
  "tika-abh02t0:1295_17": "evaṃ ārammaṇabhedena arūpadhammānaṃ visesaggahaṇaṃ.",
  "tika-abh02t0:1295_18": "Teneva nesaṃ khaṇe khaṇe aññathattaṃ veditabbaṃ.",
  "tika-abh02t0:1295_19": "Jātibhūmisampayuttadhammabhedena visesaggahaṇepi eseva nayo.",
  "tika-abh02t0:1295_20": "Evaṃ rūpārūpadhammānaṃ visesaggahaṇato khaṇe khaṇe aññathattasiddhi.",
  "tika-abh02t0:1295_21": "Yato hutvā abhāvato cakkhādīni aniccānīti siddhāni,",
  "tika-abh02t0:1295_22": "aniccattā eva abhiṇhasampaṭipīḷanato dukkhāni,",
  "tika-abh02t0:1295_23": "tato ca avasavattanato anattakāni.",
  "tika-abh02t0:1295_24": "Tenāha bhagavā “yadaniccaṃ,",
  "tika-abh02t0:1295_25": "taṃ dukkhaṃ,",
  "tika-abh02t0:1295_26": "yaṃ dukkhaṃ,",
  "tika-abh02t0:1295_27": "tadanattā”ti.",
  "tika-abh02t0:1296_0": "Nirantaraṃ pavattamānassāti abhiṇhasaddatthaṃ visesetvā vadati.",
  "tika-abh02t0:1296_1": "Dhātumattatāyāti dhātumattabhāvena.",
  "tika-abh02t0:1296_2": "Samūhatoti sasambhāracakkhādipiṇḍato.",
  "tika-abh02t0:1296_3": "“Cakkhādīna”nti idaṃ “samūhato”ti padaṃ apekkhitvā sambandhe sāmivacanaṃ,",
  "tika-abh02t0:1296_4": "“vinibbhujana”nti padaṃ apekkhitvā kammattheti veditabbaṃ.",
  "tika-abh02t0:1296_5": "Cattāripi ghanānīti santatisamūhakiccārammaṇaghanāni.",
  "tika-abh02t0:1296_6": "Pavattarūpādiggahaṇatoti ruppanādivasena pavattañca taṃ rūpādiggahaṇañcāti pavattarūpādiggahaṇaṃ,",
  "tika-abh02t0:1296_7": "tatoti yojetabbaṃ.",
  "tika-abh02t0:1296_8": "Aniccādiggahaṇassa sabbhāvāti rūpavedanādiñāṇato bhinnassa aniccādiñāṇassa labbhamānattā.",
  "tika-abh02t0:1296_9": "Tena satipi rūpādiatthānaṃ aniccādibhāve ruppanādibhāvato aniccādibhāvassa bhedamāha.",
  "tika-abh02t0:1296_10": "Idāni tameva bhedaṃ ñātatīraṇapariññāvisayatāya pākaṭaṃ kātuṃ “na hī”tiādimāha.",
  "tika-abh02t0:1296_11": "Nātidhāvitunti idha lakkhaṇalakkhaṇavantā bhinnā vuttā.",
  "tika-abh02t0:1296_12": "Tattha lakkhaṇārammaṇikavipassanāya khandhārammaṇatāvacanena abhinnāti aññamaññavirodhāpādanena atidhāvituṃ na yuttaṃ.",
  "tika-abh02t0:1296_13": "Kasmāti ce?",
  "tika-abh02t0:1296_14": "Vuttaṃ “te panākārā”tiādi.",
  "tika-abh02t0:1296_15": "Adhippāyopi cettha lakkhaṇānaṃ rūpādiākāramattatāvibhāvananti daṭṭhabbo.",
  "tika-abh02t0:1296_16": "“Aniccaṃ dukkhaṃ anattā”ti hi saṅkhāre sabhāvato sallakkhentoyeva lakkhaṇāni ca sallakkhetīti.",
  "tika-abh02t0:1296_17": "Yathā aniccādito aniccatādīnaṃ vuttanayena bhedo,",
  "tika-abh02t0:1296_18": "evaṃ aniccatādīnampi satipi lakkhaṇabhāvasāmaññe nānāñāṇagocaratāya,",
  "tika-abh02t0:1296_19": "nānāpaṭipakkhatāya,",
  "tika-abh02t0:1296_20": "nānindriyādhikatāya ca vimokkhamukhattayabhūtānaṃ aññamaññabhedoti dassento “aniccanti ca gaṇhanto”tiādimāha.",
  "tika-abh02t0:1296_21": "Taṃ suviññeyyameva.",
  "tika-abh02t0:1297_0": "Suttantabhājanīyavaṇṇanā niṭṭhitā.",
  "tika-abh02t0:1298_0": "2. Abhidhammabhājanīyavaṇṇanā",
  "tika-abh02t0:1299_0": "155.",
  "tika-abh02t0:1299_1": "Paccayayugaḷavasenāti ajjhattikabāhirapaccayadvayavasena.",
  "tika-abh02t0:1299_2": "Ajjhattikabāhiravasena abbokāratoti ajjhattikavasena ceva bāhiravasena ca asaṅkarato.",
  "tika-abh02t0:1300_0": "167.",
  "tika-abh02t0:1300_1": "Visaṅkhāraninnassāti nibbānapoṇassa.",
  "tika-abh02t0:1300_2": "Vinimuttasaṅkhārassāti samucchedapaṭipassaddhivimuttīhi samukhena,",
  "tika-abh02t0:1300_3": "tappaṭibaddhachandarāgappahānena ca suṭṭhu vinimuttasaṅkhārassa paramassāsabhāvena,",
  "tika-abh02t0:1300_4": "gatibhāvena ca patiṭṭhānabhūte.",
  "tika-abh02t0:1300_5": "“Nibbānaṃ arahato gatī”ti hi vuttaṃ.",
  "tika-abh02t0:1300_6": "Ṭhitibhāvenāti ca pāṭho.",
  "tika-abh02t0:1300_7": "Taṃsacchikaraṇābhāveti tassa nibbānassa sacchikaraṇābhāve.",
  "tika-abh02t0:1300_8": "Nītoti pāpito,",
  "tika-abh02t0:1300_9": "pakāsitoti attho.",
  "tika-abh02t0:1301_0": "Cuṇṇitanti bheditaṃ.",
  "tika-abh02t0:1301_1": "Tvameva kiṃ na jānāsīti kiṃ tvaṃ na jānāsiyevāti attho.",
  "tika-abh02t0:1301_2": "“Kiṃ tvaṃ ekaṃ nānaṃ jānāsi,",
  "tika-abh02t0:1301_3": "kiṃ tvaṃ na jānāsi evā”ti evaṃ vikkhepaṃ karontaṃ paravādiṃ “nanu ñāte”tiādinā sakavādī nibandhati.",
  "tika-abh02t0:1301_4": "Vibhajitvāti “rāgādīnaṃ khīṇante uppannattā”ti bhāvatthaṃ vibhajitvā.",
  "tika-abh02t0:1301_5": "Rāgādīnaṃ khayā na hontīti yojanā.",
  "tika-abh02t0:1301_6": "Sasabhāvatā ca nibbānassa āpannā hotīti sambandho.",
  "tika-abh02t0:1302_0": "Nibbānārammaṇakaraṇena kāraṇabhūtena.",
  "tika-abh02t0:1302_1": "Hetuatthe hi idaṃ karaṇavacanaṃ.",
  "tika-abh02t0:1302_2": "Kilesakkhayamattataṃ vā nibbānassa icchato kilesakkhayena bhavitabbanti yojanā.",
  "tika-abh02t0:1303_0": "Evaṃ kilesakkhayamatte nibbāne khepetabbā kilesā bahuvidhā nānappakārā,",
  "tika-abh02t0:1303_1": "maggo ca odhiso kilese khepeti.",
  "tika-abh02t0:1303_2": "Svāyaṃ “katamaṃ kilesakkhayaṃ nibbānaṃ ārammaṇaṃ katvā katame kilese khepetī”ti purimapucchādvayameva vadati.",
  "tika-abh02t0:1303_3": "Tadevāti yaṃ “avijjātaṇhānaṃ kiñci ekadesamattampī”ti vuttaṃ, tadeva.",
  "tika-abh02t0:1304_0": "Ettha ca yāyaṃ “kilesakkhayova nibbāna”nti nibbānassa abhāvatācodanā,",
  "tika-abh02t0:1304_1": "tatrāyaṃ āgamato yuttito cassa bhāvābhāvavibhāvanā.",
  "tika-abh02t0:1304_2": "Tañhi bhagavatā –",
  "tika-abh02t0:1305_0": "“Atthi, bhikkhave, ajātaṃ abhūtaṃ akataṃ asaṅkhata”nti.",
  "tika-abh02t0:1306_0": "“Atthi, bhikkhave, tadāyatanaṃ, yattha neva pathavī na āpo na tejo na vāyo”ti –",
  "tika-abh02t0:1307_0": "Ca ādinā, tathā –",
  "tika-abh02t0:1308_0": "“Gambhīro duddaso duranubodho santo paṇīto atakkāvacaro nipuṇo paṇḍitavedanīyo”ti –",
  "tika-abh02t0:1309_0": "“Asaṅkhatañca vo,",
  "tika-abh02t0:1309_1": "bhikkhave,",
  "tika-abh02t0:1309_2": "desessāmi asaṅkhatagāminiñca paṭipadaṃ, anataṃ, anāsavaṃ, saccaṃ, pāraṃ, nipuṇaṃ,",
  "tika-abh02t0:1309_3": "sududdasaṃ,",
  "tika-abh02t0:1309_4": "ajajjaraṃ, dhuvaṃ,",
  "tika-abh02t0:1309_5": "apalokitaṃ,",
  "tika-abh02t0:1309_6": "anidassanaṃ,",
  "tika-abh02t0:1309_7": "nippapañcaṃ, santaṃ, amataṃ, paṇītaṃ, sivaṃ, khemaṃ,",
  "tika-abh02t0:1309_8": "taṇhākkhayaṃ,",
  "tika-abh02t0:1309_9": "acchariyaṃ, abbhutaṃ, anītikaṃ,",
  "tika-abh02t0:1309_10": "anītikadhammaṃ, nibbānaṃ,",
  "tika-abh02t0:1309_11": "abyābajjhaṃ, virāgaṃ, suddhiṃ, muttiṃ, anālayaṃ, dīpaṃ, leṇaṃ, tāṇaṃ, saraṇaṃ,",
  "tika-abh02t0:1309_12": "parāyaṇañca vo,",
  "tika-abh02t0:1309_13": "bhikkhave,",
  "tika-abh02t0:1309_14": "desessāmi parāyaṇagāminiñca paṭipada”nti –",
  "tika-abh02t0:1310_0": "Evamādīhi ca suttapadehi “appaccayā dhammā,",
  "tika-abh02t0:1310_1": "asaṅkhatā dhammā,",
  "tika-abh02t0:1310_2": "sabbañca rūpaṃ asaṅkhatā ca dhātū”tiādīhi abhidhammapadesehi ca paramatthabhāveneva desitaṃ.",
  "tika-abh02t0:1310_3": "Na hi sabhāvavirahitassa abhāvamattassa gambhīrāsaṅkhatādibhāvo abyākatadhammādibhāvo ca yutto,",
  "tika-abh02t0:1310_4": "vutto ca so.",
  "tika-abh02t0:1310_5": "Tasmā na abhāvamattaṃ nibbānaṃ.",
  "tika-abh02t0:1311_0": "Api cāyaṃ abhāvavādī evaṃ pucchitabbo –",
  "tika-abh02t0:1311_1": "yadi kilesābhāvo nibbānaṃ,",
  "tika-abh02t0:1311_2": "svāyamabhāvo eko vā siyā aneko vā? Yadi eko,",
  "tika-abh02t0:1311_3": "ekeneva maggena kato sacchikato ca hotīti uparimānaṃ maggānaṃ niratthakatā āpajjati.",
  "tika-abh02t0:1311_4": "Na hi ekaṃ anekehi kammappavattehi sādhetabbaṃ diṭṭhaṃ.",
  "tika-abh02t0:1311_5": "Atha siyā ekova so kilesābhāvo,",
  "tika-abh02t0:1311_6": "na pana maggehi kātabbo,",
  "tika-abh02t0:1311_7": "atha kho sacchikātabboti.",
  "tika-abh02t0:1311_8": "Evaṃ sati suṭṭhutaraṃ maggassa niratthakatā āpajjati kilesānaṃ appahānato.",
  "tika-abh02t0:1311_9": "Akaronto ca maggo kilesābhāvaṃ tassa sacchikiriyāya kamatthaṃ sādheyya,",
  "tika-abh02t0:1311_10": "atha maggānaṃ saṃyojanattayappahānādipaṭiniyatakiccatāya pahāyakavibhāgena kilesābhāvabhedo,",
  "tika-abh02t0:1311_11": "evaṃ sati vinā sabhāvabhedaṃ bahubhāvo natthīti bahubhāvatāpadesenassa sasabhāvatā āpannā.",
  "tika-abh02t0:1311_12": "Athāpi siyā “yesaṃ abhāvo,",
  "tika-abh02t0:1311_13": "tesaṃ bahubhāvena bahubhāvopacāro”ti,",
  "tika-abh02t0:1311_14": "evaṃ sati yesaṃ abhāvo,",
  "tika-abh02t0:1311_15": "tesaṃ sabhāvatāya sasabhāvopacāropi siyā.",
  "tika-abh02t0:1311_16": "Tathā tesaṃ kilesasaṅkhatāditāya kilesasaṅkhatādibhāvā ca siyuṃ,",
  "tika-abh02t0:1311_17": "na cetaṃ yuttanti na tesaṃ bahubhāvopacāro yutto.",
  "tika-abh02t0:1311_18": "Ekabhāvopi cassa asabhāvatāya eva vattuṃ na sakkāti ce? Na,",
  "tika-abh02t0:1311_19": "abhāvasāmaññato,",
  "tika-abh02t0:1311_20": "abhāvasāmaññena abhedasamaññāya ekattaniddeso.",
  "tika-abh02t0:1311_21": "Sati ca ekatte pubbe vuttadosānativatti.",
  "tika-abh02t0:1312_0": "Bahubhāve ca sasabhāvatā siddhā.",
  "tika-abh02t0:1312_1": "Yadipi siyā yathā bahubhāvo sasabhāvataṃ,",
  "tika-abh02t0:1312_2": "evaṃ sāmaññena sasabhāvatā bahubhāvaṃ na byabhicareyyāti sasabhāvapakkhepi nibbānassa bahubhāvo āpajjatīti? Taṃ na, kasmā?",
  "tika-abh02t0:1312_3": "Tathā sāmaññābhedato.",
  "tika-abh02t0:1312_4": "Na hi evaṃ vattuṃ labbhā yathā kharabhāvo sasabhāvataṃ na byabhicarati,",
  "tika-abh02t0:1312_5": "evaṃ sasabhāvatāpi kharabhāvaṃ na byabhicareyyāti.",
  "tika-abh02t0:1312_6": "Evañhi sati tadaññasabbadhammābhāvappasaṅgo siyā,",
  "tika-abh02t0:1312_7": "tasmā bahubhāvo sasabhāvatāpekkho,",
  "tika-abh02t0:1312_8": "na sasabhāvatā bahubhāvāpekkhāti na sasabhāvassa nibbānassa bahubhāvāpatti.",
  "tika-abh02t0:1312_9": "“Ekañhi saccaṃ na dutīyamatthi,",
  "tika-abh02t0:1312_10": "ekā niṭṭhā na puthuniṭṭhā”tiādivacanato.",
  "tika-abh02t0:1313_0": "Api cettha kilesābhāvo nāma rāgādīnaṃ samucchedo accantappahānaṃ anuppādanirodho.",
  "tika-abh02t0:1313_1": "Tassa ca ekatte ekeneva maggena sādhetabbatā kiccavisesābhāvatoti dassanādimaggavibhāgo na siyā.",
  "tika-abh02t0:1313_2": "Icchito ca so odhisova kilesānaṃ pahātabbattā.",
  "tika-abh02t0:1313_3": "So ca maggavibhāgo saddhādīnaṃ indriyānaṃ nātitikkhatikkhatikkhataratikkhatamabhāvena ekasmimpi samucchedappahānayogyabhāve",
  "tika-abh02t0:1313_4": "sacchikiriyāvisesena hotīti nibbānassa sasabhāvatāyayeva yutto.",
  "tika-abh02t0:1313_5": "Abhāvo pana kilesānaṃ maggena kātabbo siyā “mā maggassa niratthakatā ahosī”ti,",
  "tika-abh02t0:1313_6": "na sacchikātabbo.",
  "tika-abh02t0:1313_7": "Ko hi tassa sabhāvo,",
  "tika-abh02t0:1313_8": "yo tena sacchikariyeyya.",
  "tika-abh02t0:1313_9": "So ca kilesābhāvo ekeneva maggena sādhetabbo siyā,",
  "tika-abh02t0:1313_10": "na catūhi “mā catubhāvanibbānatāpatti,",
  "tika-abh02t0:1313_11": "nibbānavisesāpatti ca ahosī”ti.",
  "tika-abh02t0:1313_12": "Tato dassanādimaggavibhāgo na siyāti sabbaṃ āvattati.",
  "tika-abh02t0:1314_0": "Yadi ca abhāvo bhāvassa siyāti tassa bhāvadhammatā icchitā,",
  "tika-abh02t0:1314_1": "evaṃ sati yathā saṅkhatadhammassa tassa jarāmaraṇādīnaṃ viya saṅkhatadhammatāpi āpannā,",
  "tika-abh02t0:1314_2": "evaṃ bahūnaṃ kilesānaṃ dhammassa tassa bahubhāvādippasaṅgopi dunnivāroti ataṃsabhāvassa asaṅkhatassekassa sasabhāvassa nibbānabhāvo veditabbo.",
  "tika-abh02t0:1315_0": "Yadi evaṃ kasmā “rāgakkhayo dosakkhayo mohakkhayo”ti vuttanti?",
  "tika-abh02t0:1315_1": "Khayena adhigantabbattā.",
  "tika-abh02t0:1315_2": "Khayo hi ariyamaggo.",
  "tika-abh02t0:1315_3": "Yathāha “khaye ñāṇaṃ,",
  "tika-abh02t0:1315_4": "anuppāde ñāṇa”nti.",
  "tika-abh02t0:1315_5": "Tena rāgādikkhayapariyāyena ariyamaggena adhigantabbato “paramatthaṃ gambhīraṃ nipuṇaṃ duddasaṃ duranubodhaṃ nibbānaṃ rāgādikkhayo”ti vuttaṃ.",
  "tika-abh02t0:1315_6": "Rāgādippahānamukhena vā tathā pattabbato,",
  "tika-abh02t0:1315_7": "yathā aññatthāpi vuttaṃ “madanimmaddano pipāsavinayo”tiādi.",
  "tika-abh02t0:1316_0": "Apica yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati,",
  "tika-abh02t0:1316_1": "evaṃ sasabhāvānaṃ sabbesampi saṅkhatadhammānaṃ paṭipakkhabhūtena tabbidhurasabhāvena nissaraṇena bhavitabbaṃ.",
  "tika-abh02t0:1316_2": "Yañca tannissaraṇaṃ,",
  "tika-abh02t0:1316_3": "sā asaṅkhatā dhātu.",
  "tika-abh02t0:1316_4": "Kiñca bhiyyo –",
  "tika-abh02t0:1316_5": "saṅkhatadhammārammaṇaṃ vipassanāñāṇaṃ api anulomañāṇaṃ kilese tadaṅgavasena pajahati,",
  "tika-abh02t0:1316_6": "na samucchedavasena pajahituṃ sakkoti.",
  "tika-abh02t0:1316_7": "Tathā sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,",
  "tika-abh02t0:1316_8": "na samucchedavasena.",
  "tika-abh02t0:1316_9": "Iti saṅkhatadhammārammaṇassa,",
  "tika-abh02t0:1316_10": "sammutisaccārammaṇassa ca ñāṇassa kilesānaṃ samucchedappahāne asamatthabhāvato tesaṃ samucchedappahānakarassa",
  "tika-abh02t0:1316_11": "ariyamaggañāṇassa tadubhayaviparītasabhāvena ārammaṇena bhavitabbaṃ,",
  "tika-abh02t0:1316_12": "sā asaṅkhatā dhātu.",
  "tika-abh02t0:1316_13": "Tathā “atthi,",
  "tika-abh02t0:1316_14": "bhikkhave,",
  "tika-abh02t0:1316_15": "ajātaṃ abhūtaṃ akataṃ asaṅkhata”nti idaṃ nibbānassa paramatthato atthibhāvajotakaṃ vacanaṃ aviparītatthaṃ bhagavatā bhāsitattā.",
  "tika-abh02t0:1316_16": "Yañhi bhagavatā bhāsitaṃ,",
  "tika-abh02t0:1316_17": "taṃ aviparītatthaṃ yathā taṃ “sabbe saṅkhārā aniccā,",
  "tika-abh02t0:1316_18": "sabbe saṅkhārā dukkhā,",
  "tika-abh02t0:1316_19": "sabbe dhammā anattā”ti,",
  "tika-abh02t0:1316_20": "tathā nibbāna-",
  "tika-abh02t0:1316_21": "saddo katthaci visaye yathābhūtaparamatthavisayo upacāravuttisabbhāvato seyyathāpi sīha- saddo.",
  "tika-abh02t0:1316_22": "Atha vā attheva paramatthato asaṅkhatā dhātu itaratabbiparītavimuttisabhāvattā seyyathāpi “pathavīdhātu",
  "tika-abh02t0:1316_23": "vedanā cā”ti evamādīhi nayehi yuttitopi asaṅkhatāya dhātuyā paramatthato atthibhāvo veditabbo.",
  "tika-abh02t0:1317_0": "Abhidhammabhājanīyavaṇṇanā niṭṭhitā.",
  "tika-abh02t0:1318_0": "3. Pañhapucchakavaṇṇanā",
  "tika-abh02t0:1319_0": "168. Kiñcīti kiñci ārammaṇaṃ. Ālambanatoti ārammaṇakaraṇato.",
  "tika-abh02t0:1320_0": "Pañhapucchakavaṇṇanā niṭṭhitā.",
  "tika-abh02t0:1321_0": "Āyatanavibhaṅgavaṇṇanā niṭṭhitā.",
  "tika-abh02t0:1322_0": "3. Dhātuvibhaṅgo",
  "tika-abh02t0:1323_0": "1. Suttantabhājanīyavaṇṇanā",
  "tika-abh02t0:1324_0": "172.",
  "tika-abh02t0:1324_1": "Abhidhamme ca āgatāti imasmiṃ dhātuvibhaṅge abhidhammabhājanīyapañhapucchakesu,",
  "tika-abh02t0:1324_2": "nikkhepakaṇḍadhammahadayavibhaṅgādīsu ca desanāruḷhā.",
  "tika-abh02t0:1324_3": "Yathā pana suttante abhidhamme ca āgatā khandhādayo suttante desitaniyāmena khandhavibhaṅgādīsu suttantabhājanīyavasena vibhattā,",
  "tika-abh02t0:1324_4": "evamidhāpi cakkhudhātādayo suttantabhājanīyavasena vibhajitabbā siyuṃ.",
  "tika-abh02t0:1324_5": "Tattha khandhādīnaṃ sabbasaṅgāhako abhidhammadesanāvisiṭṭho suttante āgato añño desetabbākāro natthīti",
  "tika-abh02t0:1324_6": "te rūpakkhandhādivaseneva suttantabhājanīye desitā,",
  "tika-abh02t0:1324_7": "dhātūnaṃ pana so atthīti te tiṇṇaṃ dhātuchakkānaṃ vasena idha desitāti dassento āha “suttantesveva…pe…",
  "tika-abh02t0:1324_8": "vibhattanti veditabba”nti.",
  "tika-abh02t0:1324_9": "Tenāha aṭṭhakathāyaṃ “sabbā dhātuyo chahi chahi dhātūhi saṅkhipitvā”ti.",
  "tika-abh02t0:1325_0": "Kathaṃ pana chasu chasu dhātūsu aṭṭhārasannaṃ dhātūnaṃ samavarodhoti?",
  "tika-abh02t0:1325_1": "Sabhāvanissayadvārārammaṇasampayogasāmaññato.",
  "tika-abh02t0:1325_2": "Tattha paṭhamachakke tāva pathavītejovāyodhātuyo sabhāvato phoṭṭhabbadhātu.",
  "tika-abh02t0:1325_3": "Āpodhātuākāsadhātuyo dhammadhātuekadeso.",
  "tika-abh02t0:1325_4": "Viññāṇadhātu sattaviññāṇadhātuyo.",
  "tika-abh02t0:1325_5": "Catudhātuggahaṇena cettha tadāyattavuttikā nissayāpadesena,",
  "tika-abh02t0:1325_6": "viññāṇadhātuyā dvārārammaṇabhāvena vā avasiṭṭhā rūpadhātuyo samavaruddhā,",
  "tika-abh02t0:1325_7": "viññāṇadhātuggahaṇena taṃsampayogato dhammadhātuekadesoti evaṃ sabbadhātusamavarodho daṭṭhabbo.",
  "tika-abh02t0:1325_8": "Dutiye chapi dhātuyo sabhāvato,",
  "tika-abh02t0:1325_9": "dhammāyatanekadeso,",
  "tika-abh02t0:1325_10": "taṃsampayogato sattaviññāṇadhātuyo,",
  "tika-abh02t0:1325_11": "yathārahaṃ tesaṃ nissayadvārārammaṇabhāvato avasiṭṭhadhātuyo samavaruddhā.",
  "tika-abh02t0:1325_12": "Tatiyachakkepi eseva nayo.",
  "tika-abh02t0:1325_13": "Evamettha chasu chasu dhātūsu aṭṭhārasannaṃ dhātūnaṃ samavarodho daṭṭhabbo.",
  "tika-abh02t0:1325_14": "Tena vuttaṃ “sabbā dhātuyo chahi chahi dhātūhi saṅkhipitvā”ti.",
  "tika-abh02t0:1326_0": "Suññoti attasuñño,",
  "tika-abh02t0:1326_1": "tena sasabhāvatāya ca idha dhātuvohāroti āha “suññe sabhāvamatte niruḷho dhātusaddo”ti.",
  "tika-abh02t0:1326_2": "Taṃtaṃbhūtavivittatā rūpapariyantova ākāsoti yehi vivitto,",
  "tika-abh02t0:1326_3": "yesañca paricchedo,",
  "tika-abh02t0:1326_4": "tehi asamphuṭṭhatā tesaṃ byāpakabhāve sati na hotīti āha “catūhi mahābhūtehi abyāpitabhāvo”ti.",
  "tika-abh02t0:1326_5": "Paricchinnavuttīni hi bhūtānīti.",
  "tika-abh02t0:1327_0": "173.",
  "tika-abh02t0:1327_1": "Avayavavinimutto samudāyo nāma koci natthīti purimatthaṃ asambhāvento “dve eva vā”tiādinā samudāyena vinā dutiyatthamāha.",
  "tika-abh02t0:1327_2": "Paccattaṃ attani jātatanti pāṭipuggalikataṃ.",
  "tika-abh02t0:1328_0": "Pāṭiyekko koṭṭhāsoti vā lomādiitarakoṭṭhāsehi asammisso visuṃ eko pathavīkoṭṭhāsoti attho.",
  "tika-abh02t0:1329_0": "Payoganti bhāvanāpayogaṃ. Vīriyanti bhāvanānipphādakaṃ ussāhaṃ. Āyūhananti tādisaṃ cetanaṃ.",
  "tika-abh02t0:1330_0": "Dhātupaṭikkūlavaṇṇamanasikārānanti dhātumanasikārapaṭikkūlamanasikāravaṇṇamanasikārānaṃ.",
  "tika-abh02t0:1330_1": "Abyāpāratāyāti “ahametaṃ nipphādemi,",
  "tika-abh02t0:1330_2": "mama esā nipphādanā”ti cetanārahitatāya.",
  "tika-abh02t0:1330_3": "Karontīti ābhogapaccavekkhaṇāni uppādenti.",
  "tika-abh02t0:1331_0": "Lakkhaṇavasenāti sabhāvavasena.",
  "tika-abh02t0:1331_1": "So pana yasmā pathavīdhātuyā kakkhaḷakharatā hotīti āha “kakkhaḷaṃ kharigatantiādivacanaṃ sandhāya vutta”nti.",
  "tika-abh02t0:1332_0": "Vekantakaṃ nāma sabbalohacchedanasamatthaṃ lohaṃ.",
  "tika-abh02t0:1332_1": "Tathā hi taṃ vikantati chindatīti vikantaṃ,",
  "tika-abh02t0:1332_2": "vikantameva vekantakanti vuccati.",
  "tika-abh02t0:1332_3": "Lohasadisanti lohākāraṃ lohamalaṃ viya ghanasahitaṃ hutvā tiṭṭhati.",
  "tika-abh02t0:1332_4": "Tāpetvā tāḷitaṃ pana chinnaṃ chinnaṃ hutvā visarati,",
  "tika-abh02t0:1332_5": "mudu maṭṭhaṃ kammaniyaṃ vā na hoti,",
  "tika-abh02t0:1332_6": "tena “lohavijātī”ti vuccatīti.",
  "tika-abh02t0:1332_7": "Tiputambādīhīti tiputambe missetvā kataṃ kaṃsalohaṃ,",
  "tika-abh02t0:1332_8": "sīsatambe missetvā kataṃ vaṭṭalohaṃ,",
  "tika-abh02t0:1332_9": "jasadatambe missetvā kataṃ ārakūṭaṃ.",
  "tika-abh02t0:1332_10": "Yaṃ pana kevalaṃ jasadadhātuviniggataṃ,",
  "tika-abh02t0:1332_11": "yaṃ “pittala”ntipi vadanti,",
  "tika-abh02t0:1332_12": "taṃ idha nādhippetaṃ,",
  "tika-abh02t0:1332_13": "yathāvuttamissakameva pana gahetvā “kittima”nti vuttaṃ.",
  "tika-abh02t0:1333_0": "Nidassanamattanti muttānaṃ jātito anekabhedattā vuttaṃ.",
  "tika-abh02t0:1333_1": "Tathā hi hatthikumbhaṃ varāhadāṭhaṃ bhujaṅgasīsaṃ valāhakūṭaṃ veṇupabbaṃ macchasiro saṅkho sippīti aṭṭha muttāyoniyo.",
  "tika-abh02t0:1333_2": "Tattha hatthikumbhajā pītavaṇṇā pabhāhīnā.",
  "tika-abh02t0:1333_3": "Varāhadāṭhajā varāhadāṭhavaṇṇāva.",
  "tika-abh02t0:1333_4": "Bhujaṅgasīsajā nīlādivaṇṇā suvisuddhā,",
  "tika-abh02t0:1333_5": "vaṭṭalā ca.",
  "tika-abh02t0:1333_6": "Valāhakajā bhāsurā dubbibhāgarūpā rattibhāge andhakāraṃ vidhamantā tiṭṭhanti,",
  "tika-abh02t0:1333_7": "devūpabhogā eva honti.",
  "tika-abh02t0:1333_8": "Veṇupabbajā kāraphalasamānavaṇṇā,",
  "tika-abh02t0:1333_9": "na bhāsurā,",
  "tika-abh02t0:1333_10": "te ca veḷavo amanussagocare eva padese jāyanti.",
  "tika-abh02t0:1333_11": "Macchasīsajā pāṭhīnapiṭṭhisamānavaṇṇā, vaṭṭalā,",
  "tika-abh02t0:1333_12": "laghavo ca honti pabhāvihīnā,",
  "tika-abh02t0:1333_13": "te ca macchā samuddamajjheyeva jāyanti.",
  "tika-abh02t0:1333_14": "Saṅkhajā saṅkhoracchavivaṇṇā,",
  "tika-abh02t0:1333_15": "kolappamāṇāpi honti pabhāvihīnāva.",
  "tika-abh02t0:1333_16": "Sippijā pana pabhāvisesayuttāva honti nānāsaṇṭhānā.",
  "tika-abh02t0:1333_17": "Evaṃ jātito aṭṭhavidhāsu muttāsu yā macchasaṅkhasippijā,",
  "tika-abh02t0:1333_18": "tā sāmuddikā.",
  "tika-abh02t0:1333_19": "Bhujaṅgajāpi kāci sāmuddikāti vadanti,",
  "tika-abh02t0:1333_20": "itarā asāmuddikā.",
  "tika-abh02t0:1333_21": "Tena vuttaṃ “sāmuddikamuttāti nidassanamattametaṃ,",
  "tika-abh02t0:1333_22": "sabbāpi pana muttā muttā evā”ti.",
  "tika-abh02t0:1333_23": "Bahulato vā aṭṭhakathāyaṃ etaṃ vuttaṃ “muttāti sāmuddikamuttā”ti.",
  "tika-abh02t0:1333_24": "Bahulañhi loke sāmuddikāva muttā dissanti.",
  "tika-abh02t0:1333_25": "Tatthāpi sippijāva,",
  "tika-abh02t0:1333_26": "itarā kadāci kācīti.",
  "tika-abh02t0:1334_0": "174. Idha natthi niyamo kevalaṃ dravabhāvasseva adhippetattā.",
  "tika-abh02t0:1335_0": "175.",
  "tika-abh02t0:1335_1": "Nisitabhāvenāti santāpanādivasappavattena tikhiṇabhāvena.",
  "tika-abh02t0:1335_2": "Usmākārañhi nisānaṃ idha nisitabhāvo.",
  "tika-abh02t0:1335_3": "Pākatikoti sābhāviko kāyusmāti adhippeto.",
  "tika-abh02t0:1335_4": "Sadāti sabbakālaṃ yāva jīvitindriyaṃ pavattati.",
  "tika-abh02t0:1335_5": "Petaggi nijjhāmataṇhikapetaggi.",
  "tika-abh02t0:1335_6": "Idhāti bāhiratejodhātukathāyaṃ.",
  "tika-abh02t0:1336_0": "176.",
  "tika-abh02t0:1336_1": "Vāyanaṃ bījanaṃ,",
  "tika-abh02t0:1336_2": "taṃ pana thāmasā pavattīti āha “savegagamanavasenā”ti.",
  "tika-abh02t0:1336_3": "Samudīraṇaṃ allaparisosanaṃ,",
  "tika-abh02t0:1336_4": "bhūtasaṅghātassa desantaruppattihetubhāvo vā.",
  "tika-abh02t0:1337_0": "177.",
  "tika-abh02t0:1337_1": "Bhitticchiddādivasena labbhamānaṃ ajaṭākāsaṃ nissāyeva paricchedākāsassa parikammakaraṇanti āha “ajaṭākāsassa ca kathitata”nti.",
  "tika-abh02t0:1338_0": "179.",
  "tika-abh02t0:1338_1": "Sukhadukkhaphoṭṭhabbasamuṭṭhāpanapaccayabhāvenāti iṭṭhāniṭṭhaphoṭṭhabbānaṃ nibbattakabhūtena paccayabhāvena.",
  "tika-abh02t0:1338_2": "Kassa pana so paccayabhāvoti āha “sarīraṭṭhakautussā”ti.",
  "tika-abh02t0:1338_3": "Paccayabhāvenāti ca hetumhi karaṇavacanaṃ.",
  "tika-abh02t0:1338_4": "Tena hi kāraṇabhūtena sukhadukkhaphoṭṭhabbānaṃ yathāvuttasamatthatā hotīti.",
  "tika-abh02t0:1338_5": "“Tathevā”ti iminā “yathābalaṃ sarīrekadesasakalasarīra”nti idaṃ anukaḍḍhati.",
  "tika-abh02t0:1338_6": "Evanti attano phalūpacārasiddhena pharaṇappakārena.",
  "tika-abh02t0:1338_7": "Etesanti sukhādīnaṃ.",
  "tika-abh02t0:1338_8": "“Oḷārikappavatti eva vā pharaṇa”nti iminā nirupacāraṃ etesaṃ pharaṇaṭṭhaṃ dasseti.",
  "tika-abh02t0:1338_9": "Ubhayavatoti sukhadukkhavato,",
  "tika-abh02t0:1338_10": "somanassadomanassavato ca,",
  "tika-abh02t0:1338_11": "pharaṇāpharaṇaṭṭhānavato vā.",
  "tika-abh02t0:1339_0": "181.",
  "tika-abh02t0:1339_1": "Ettha vuttaṃ saṅkappanti etasmiṃ “saṅkappo kāmo”tiādike niddesapadese vuttaṃ saṅkappaṃ.",
  "tika-abh02t0:1339_2": "Tattha hi kilesakāmova “saṅkapparāgo purisassa kāmo”tiādīsu viya.",
  "tika-abh02t0:1339_3": "Vatthukāmassa tathā tathā saṅkappanato parikappanato “saṅkappo”ti vutto,",
  "tika-abh02t0:1339_4": "na vitakkoti ayamettha attho vutto.",
  "tika-abh02t0:1339_5": "Ṭīkāyaṃ pana vitakkavasena atthaṃ dassetuṃ “sopi hī”tiādi vuttaṃ.",
  "tika-abh02t0:1339_6": "Tatrāpi purimo evattho adhippetoti ce,",
  "tika-abh02t0:1339_7": "sampiṇḍanattho pi-",
  "tika-abh02t0:1339_8": "saddo niratthako siyā,",
  "tika-abh02t0:1339_9": "“kilesasanthavasambhavato”ti ca na vattabbaṃ siyā,",
  "tika-abh02t0:1339_10": "parato ca “byāpādavacanena byāpādavitakkaṃ dassetī”ti vakkhati.",
  "tika-abh02t0:1339_11": "Kilesakāmo vibhatto kilesasampayuttattāti adhippāyo.",
  "tika-abh02t0:1339_12": "Kāmapaṭibaddhāti ettha kāma-",
  "tika-abh02t0:1339_13": "saddena vatthukāmāpi saṅgahitāti daṭṭhabbā.",
  "tika-abh02t0:1340_0": "182.",
  "tika-abh02t0:1340_1": "Ubhayattha uppannoti sattesu,",
  "tika-abh02t0:1340_2": "saṅkhāresūti ubhayattha uppanno,",
  "tika-abh02t0:1340_3": "sattākāro,",
  "tika-abh02t0:1340_4": "saṅkhārākāroti vā ārammaṇassa ubhayākāraggahaṇavasena uppanno.",
  "tika-abh02t0:1340_5": "Kammapathaviseso,",
  "tika-abh02t0:1340_6": "kammapathavināsako ca kammapathabhedoti dassetuṃ “abhijjhāsaṃyogenā”tiādi vuttaṃ.",
  "tika-abh02t0:1340_7": "Tathā vihiṃsāya vihiṃsāvitakkaṃ dassetīti yojanā.",
  "tika-abh02t0:1340_8": "Vihiṃsāyāti ca vihiṃsāvacanenāti attho.",
  "tika-abh02t0:1340_9": "Yathāsambhavaṃ pāṇātipātādivasenāti ādi-",
  "tika-abh02t0:1340_10": "saddena adinnādānamusāvādapesuññapharusavācāsamphappalāpe saṅgaṇhāti. Sabba…pe…",
  "tika-abh02t0:1340_11": "saṅgāhakehi kāmanekkhammadhātūhi.",
  "tika-abh02t0:1340_12": "Dve dveti byāpādavihiṃsādhātuyo,",
  "tika-abh02t0:1340_13": "abyāpādaavihiṃsādhātuyo ca.",
  "tika-abh02t0:1340_14": "“Etthāti panā”tiādinā saṃkilesavodānānaṃ saṅkarabhāvassa aniṭṭhāpajjanassa ca dassanena purimaṃyeva atthaṃ byatirekamukhena sampādeti.",
  "tika-abh02t0:1341_0": "Suttantabhājanīyavaṇṇanā niṭṭhitā.",
  "tika-abh02t0:1342_0": "2. Abhidhammabhājanīyavaṇṇanā",
  "tika-abh02t0:1343_0": "183.",
  "tika-abh02t0:1343_1": "Āveṇikattho atisayattho ca visesasaddo hotīti tadubhayaṃ dassetuṃ “puggalantarāsādhāraṇaṃ,",
  "tika-abh02t0:1343_2": "nīlādisabbarūpasādhāraṇañcā”ti vuttaṃ.",
  "tika-abh02t0:1343_3": "Asādhāraṇakāraṇenāpi hi niddeso hoti yathā “bherisaddo,",
  "tika-abh02t0:1343_4": "yavaṅkuro”ti.",
  "tika-abh02t0:1343_5": "Atisayakāraṇenapi yathā “atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānātī”ti.",
  "tika-abh02t0:1343_6": "Dhātuattho evāti “dhātu”iti imassa dhātusaddasseva attho.",
  "tika-abh02t0:1343_7": "Dhātuvacanīyo hi attho upasaggena jotīyati.",
  "tika-abh02t0:1344_0": "Purimena asadiso vidhānadhāraṇatthānaṃ pākaṭo bhedoti.",
  "tika-abh02t0:1344_1": "Visabhāgalakkhaṇā visadisasabhāvā avayavā bhāgā, tesu.",
  "tika-abh02t0:1345_0": "Yathāsambhavanti kiriyāmanodhātu upanissayakoṭiyā,",
  "tika-abh02t0:1345_1": "vipākamanodhātu vipākamanoviññāṇassa anantarādināpi,",
  "tika-abh02t0:1345_2": "itarassa sabbāpi upanissayakoṭiyāva.",
  "tika-abh02t0:1345_3": "Dhammadhātu pana vedanādikā sahajātā sahajātādinā,",
  "tika-abh02t0:1345_4": "asahajātā anantarādinā,",
  "tika-abh02t0:1345_5": "upanissayena ārammaṇādinā ca manoviññāṇassa paccayoti evaṃ manodhātudhammadhātūnaṃ manoviññāṇassa hetubhāvo yathāsambhavaṃ yojetabbo.",
  "tika-abh02t0:1345_6": "Dvārabhūtamanopi sutte “manodhātū”ti vuccatīti āha “dvārabhūtamanovasena vā”ti.",
  "tika-abh02t0:1345_7": "Tassā manodhātuyā manoviññāṇassa hetubhāvo yathāsambhavaṃ yojetabboti sambandho.",
  "tika-abh02t0:1346_0": "Purimanayenāti visesanaṃ dutiyanayassa hīnattikavaseneva vibhattattā.",
  "tika-abh02t0:1346_1": "Nānādhātūnañca cakkhudhātuādīnanti sambandho.",
  "tika-abh02t0:1347_0": "Na hi dve manoviññāṇadhātuyo santi aṭṭhārasadhātuvibhāgadassaneti adhippāyo.",
  "tika-abh02t0:1347_1": "Khandhāyatanadhātindriyānaṃyeva vasena saṅkhepādivibhāgadassanaṃ tesaṃ bahulaṃ pariññeyyadhammasaṅgaṇhanato.",
  "tika-abh02t0:1347_2": "Saccadesanā pana atisaṃkhittabhāvatoyevettha bahikatā.",
  "tika-abh02t0:1348_0": "Nijjīvassātiādi visesato sattasuññatādīpanatthā dhātudesanāti katvā vuttaṃ.",
  "tika-abh02t0:1348_1": "Purimanayo aññesampi kamavuttīnaṃ dhātūnaṃ sambhavatīti adhippāyena vuttoti “manodhātuyeva vā”tiādinā dutiyanayo vutto.",
  "tika-abh02t0:1348_2": "Tattha avijjamānepi purecarānucarabhāveti purecarānucarābhisandhiyā abhāvepi kevalaṃ anantarapubbakālaanantarāparakālatāya",
  "tika-abh02t0:1348_3": "manodhātu purecarānucarā viya daṭṭhabbāti vuttā.",
  "tika-abh02t0:1349_0": "“Aññaṃ aggahetvā pavattituṃ asamatthatāyā”ti etena viññāṇassa ekantasārammaṇatādassanena “ārammaṇena",
  "tika-abh02t0:1349_1": "vinā sayameva nīlādiābhāsaṃ cittaṃ pavattatī”ti evaṃ pavattitaṃ viññāṇavādaṃ paṭisedheti.",
  "tika-abh02t0:1350_0": "184.",
  "tika-abh02t0:1350_1": "Ekanānāsantānagatānanti ekasantānagatānaṃ abhinnasantānagatānaṃ dvārānaṃ,",
  "tika-abh02t0:1350_2": "nānāsantānagatānaṃ bhinnasantānagatānaṃ ārammaṇānanti yojanā.",
  "tika-abh02t0:1350_3": "Ekanānājātikattāti cakkhādiekekajātikattā dvārānaṃ,",
  "tika-abh02t0:1350_4": "nīlādianekajātikattā ārammaṇānaṃ.",
  "tika-abh02t0:1351_0": "Cakkhādi ekampi viññāṇassa paccayo hoti,",
  "tika-abh02t0:1351_1": "rūpādi pana anekameva saṃhatanti imassa vā atthavisesassa dassanatthaṃ cakkhurūpādīsu vacanabhedo kato.",
  "tika-abh02t0:1351_2": "Kiṃ pana kāraṇaṃ cakkhādi ekampi viññāṇassa paccayo hoti,",
  "tika-abh02t0:1351_3": "rūpādi pana anekamevāti?",
  "tika-abh02t0:1351_4": "Paccayabhāvavisesato.",
  "tika-abh02t0:1351_5": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṃ atthibhāveneva hoti tasmiṃ sati tassa bhāvato,",
  "tika-abh02t0:1351_6": "asati abhāvato,",
  "tika-abh02t0:1351_7": "yato taṃ atthiavigatapaccayehissa paccayo hotīti vuccatīti.",
  "tika-abh02t0:1351_8": "Taṃnissayatā cassa na ekadesena allīyanavasena icchitabbā arūpabhāvato,",
  "tika-abh02t0:1351_9": "atha kho garurājādīsu sissarājapurisādīnaṃ viya tappaṭibaddhavuttitāya.",
  "tika-abh02t0:1351_10": "Itare ca paccayā tena tena visesena veditabbā.",
  "tika-abh02t0:1351_11": "Svāyaṃ paccayabhāvo na ekasmiṃ na sambhavatīti ekampi cakkhu cakkhuviññāṇassa paccayo hotīti dassetuṃ",
  "tika-abh02t0:1351_12": "pāḷiyaṃ “cakkhuñca paṭiccā”ti ekavacananiddeso kato.",
  "tika-abh02t0:1352_0": "Rūpaṃ pana yadipi cakkhu viya purejātaatthiavigatapaccayehi paccayo hoti puretaraṃ uppannaṃ hutvā vijjamānakkhaṇeyeva upakārakattā,",
  "tika-abh02t0:1352_1": "tathāpi anekameva saṃhataṃ hutvā paccayo hoti ārammaṇabhāvato.",
  "tika-abh02t0:1352_2": "Yañhi paccayadhammaṃ sabhāvabhūtaṃ,",
  "tika-abh02t0:1352_3": "parikappitākāramattaṃ vā viññāṇaṃ vibhāventaṃ pavattati,",
  "tika-abh02t0:1352_4": "tadaññesañca satipi paccayabhāve so tassa sārammaṇasabhāvato yaṃ kiñci anālambitvā pavattituṃ asamatthassa",
  "tika-abh02t0:1352_5": "olubbha pavattikāraṇatāya ālambanīyato ārammaṇaṃ nāma.",
  "tika-abh02t0:1352_6": "Tassa yasmā yathā yathā sabhāvūpaladdhi viññāṇassa ārammaṇapaccayalābho,",
  "tika-abh02t0:1352_7": "tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.",
  "tika-abh02t0:1352_8": "Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavaseneva hoti,",
  "tika-abh02t0:1352_9": "nāpi katipayakalāpavaṇṇavasena,",
  "tika-abh02t0:1352_10": "atha kho ābhogānurūpaṃ āpāthagatavaṇṇavasenāti anekameva rūpaṃ saṃhaccakāritāya viññāṇassa paccayo hotīti",
  "tika-abh02t0:1352_11": "dassento bhagavā “rūpe cā”ti bahuvacanena niddisi.",
  "tika-abh02t0:1353_0": "Yaṃ pana “rūpāyatanaṃ cakkhuviññāṇadhātuyā,",
  "tika-abh02t0:1353_1": "taṃsampayuttakānañca dhammānaṃ ārammaṇapaccayena paccayo”ti vuttaṃ,",
  "tika-abh02t0:1353_2": "taṃ kathanti?",
  "tika-abh02t0:1353_3": "Tampi yādisaṃ rūpāyatanaṃ cakkhuviññāṇassa ārammaṇapaccayo,",
  "tika-abh02t0:1353_4": "tādisameva sandhāya vuttaṃ.",
  "tika-abh02t0:1353_5": "Kīdisaṃ pana tanti?",
  "tika-abh02t0:1353_6": "Samuditanti pākaṭoyamattho.",
  "tika-abh02t0:1353_7": "Evañca katvā yadeke vadanti “āyatanasallakkhaṇavasena cakkhuviññāṇādayo sallakkhaṇārammaṇā,",
  "tika-abh02t0:1353_8": "na dabyasallakkhaṇavasenā”ti,",
  "tika-abh02t0:1353_9": "taṃ yuttameva hoti.",
  "tika-abh02t0:1353_10": "Na cettha samudāyārammaṇatā āsaṅkitabbā samudāyābhogasseva abhāvato,",
  "tika-abh02t0:1353_11": "samuditā pana vaṇṇadhammā ārammaṇapaccayā honti.",
  "tika-abh02t0:1353_12": "Kathaṃ pana paccekaṃ asamatthā samuditā ārammaṇā honti,",
  "tika-abh02t0:1353_13": "na hi paccekaṃ daṭṭhuṃ asakkontā andhā samuditā passantīti?",
  "tika-abh02t0:1353_14": "Nayidamekantikaṃ visuṃ asamatthānaṃ sivikāvahanādīsu samatthatāya dassanato.",
  "tika-abh02t0:1353_15": "Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ na sakkā,",
  "tika-abh02t0:1353_16": "tasmiṃyeva ṭhāne samuditānaṃ taṃ gahetuṃ sakkāti bhiyyopi tesaṃ saṃhaccakāritā paribyattā.",
  "tika-abh02t0:1353_17": "Etena kiṃ cakkhuviññāṇassa paramāṇurūpaṃ ārammaṇaṃ,",
  "tika-abh02t0:1353_18": "udāhu taṃsamudāyotiādikā codanā paṭikkhittā veditabbā.",
  "tika-abh02t0:1353_19": "“Sotañca paṭicca sadde cā”tiādīsupi ayameva nayo.",
  "tika-abh02t0:1354_0": "Evampi attho labbhatīti “manodhātuyāpī”ti pi-",
  "tika-abh02t0:1354_1": "saddena na kevalaṃ javanapariyosānā manoviññāṇadhātuyeva sampiṇḍīyati,",
  "tika-abh02t0:1354_2": "atha kho tadārammaṇabhavaṅgasaṅkhātāpi sampiṇḍīyatīti evampi attho labbhati,",
  "tika-abh02t0:1354_3": "sambhavatīti attho.",
  "tika-abh02t0:1354_4": "Evaṃ satīti evaṃ aññamanodhātuppavattiyā oraṃ pavattacittānaṃ manoviññāṇadhātutādassane sati.",
  "tika-abh02t0:1354_5": "Satipi manaso sambhūtabhāve manodhātuyā manoviññāṇadhātubhāvappasaṅgo na hotiyeva taṃsabhāvasseva manoviññāṇadhātubhāvena niddiṭṭhattā.",
  "tika-abh02t0:1354_6": "Idāni tamevatthaṃ “pañcaviññāṇadhātumanodhātū”tiādinā pākaṭataraṃ karoti.",
  "tika-abh02t0:1354_7": "Tabbidhurasabhāvenāti pañcaviññāṇadhātūhi visadisasabhāvena.",
  "tika-abh02t0:1354_8": "Uppattiṭṭhānena cāti manodhātukiriyamanoviññāṇadhātuādīhi paricchinnena uppajjanaṭṭhānena ca.",
  "tika-abh02t0:1354_9": "Idāni ekattaggahaṇaṃ vināpi yathāvuttassa atthassa sambhavaṃ dassetuṃ “anupanītepī”tiādi vuttaṃ.",
  "tika-abh02t0:1354_10": "Tattha sāmaññavasenāti sadisatāvasena.",
  "tika-abh02t0:1354_11": "Tassāti bhavaṅgānantaraṃ uppannacittassa.",
  "tika-abh02t0:1354_12": "Amanoviññāṇadhātubhāvāsiddhitoti manodhātubhāvāsiddhito.",
  "tika-abh02t0:1354_13": "Na hi “manoviññāṇadhātuyāpi uppajjitvā niruddhasamanantaraṃ uppajjati cittaṃ…pe…",
  "tika-abh02t0:1354_14": "tajjā manoviññāṇadhātū”ti idaṃ vacanaṃ bhavaṅgānantaraṃ uppannacittassa manodhātubhāvaṃ sādheti.",
  "tika-abh02t0:1354_15": "Siddhe hi manodhātubhāve taṃ tassa nivattakaṃ siyāti adhippāyo.",
  "tika-abh02t0:1354_16": "Manoviññāṇadhātuyā pana uppannassa cittassa manoviññāṇadhātubhāvadīpakaṃ vacanaṃ tādisāya manodhātuyāpi",
  "tika-abh02t0:1354_17": "manoviññāṇadhātubhāvameva dīpeyyāti kathaṃ tassā nivattakaṃ siyāti āha “na hi yaṃ codīyati,",
  "tika-abh02t0:1354_18": "tadeva parihārāya hotī”ti.",
  "tika-abh02t0:1355_0": "Yadi evaṃ pañcadvārāvajjanassa manoviññāṇadhātubhāvāpatti evāti codanaṃ manasi katvā āha “manodhātuyāpī”tiādi.",
  "tika-abh02t0:1355_1": "Pañcaviññāṇehi manodhātūhi ca visiṭṭho sabhāvo pañcaviññāṇa…pe… sabhāvo,",
  "tika-abh02t0:1355_2": "tassa vasena.",
  "tika-abh02t0:1355_3": "Cutipaṭisandhibhavaṅgānanti tadārammaṇampi bhavaṅgantogadhaṃ katvā vuttaṃ.",
  "tika-abh02t0:1355_4": "Javanāvasānānīti vā javanārammaṇattā tadārammaṇampi gahitaṃ daṭṭhabbaṃ.",
  "tika-abh02t0:1355_5": "Tenevāha “chadvārikacittehi vā”tiādi.",
  "tika-abh02t0:1356_0": "Visuṃ kātuṃ yuttanti āvajjanampi yadipi rūpādivisayaṃ hoti,",
  "tika-abh02t0:1356_1": "javanaṃ viya ārammaṇarasānubhavanaṃ pana na hotīti edise ṭhāne visuṃ kātabbameva.",
  "tika-abh02t0:1356_2": "Mano cāti ca-",
  "tika-abh02t0:1356_3": "saddo “manañca paṭiccā”tiādīsu viya na sampiṇḍanattho,",
  "tika-abh02t0:1356_4": "atha kho byatirekattho daṭṭhabbo.",
  "tika-abh02t0:1357_0": "Abhidhammabhājanīyavaṇṇanā niṭṭhitā.",
  "tika-abh02t0:1358_0": "3. Pañhapucchakavaṇṇanā",
  "tika-abh02t0:1359_0": "Heṭṭhā vuttanayattāti dhammadhātumanoviññāṇadhātūnaṃ “pañcapaṇṇāsa kāmāvacaradhamme ārabbha rajjantassā”tiādinā",
  "tika-abh02t0:1359_1": "parittārammaṇādibhāve dassiyamāne “cittuppādarūpavasena taṃ taṃ samudāyaṃ ekekaṃ dhammaṃ katvā”tiādinā",
  "tika-abh02t0:1359_2": "tadatthassa khandhavibhaṅgavaṇṇanādīsu vuttanayattā.",
  "tika-abh02t0:1360_0": "Pañhapucchakavaṇṇanā niṭṭhitā.",
  "tika-abh02t0:1361_0": "Dhātuvibhaṅgavaṇṇanā niṭṭhitā.",
  "tika-abh02t0:1362_0": "4. Saccavibhaṅgo",
  "tika-abh02t0:1363_0": "1. Suttantabhājanīyavaṇṇanā",
  "tika-abh02t0:1364_0": "Uddesavaṇṇanā",
  "tika-abh02t0:1365_0": "189.",
  "tika-abh02t0:1365_1": "Saccavinimuttaṃ natthi pavattinivattitadubhayahetusandassanavasena pavattanato.",
  "tika-abh02t0:1365_2": "Saccesu kamatīti saccesu visayabhūtesu pavattati.",
  "tika-abh02t0:1365_3": "Desetabbatthavisayā hi desanāti.",
  "tika-abh02t0:1365_4": "Etesu kamatīti etesu ariyasaccesu pariññādikiccasādhanavasena pavattati.",
  "tika-abh02t0:1365_5": "“Sīlasamādhipaññāsaṅkhāta”nti vuttaṃ atthasabhāvaṃ kamanakiriyāya kattubhāvena gahitanti pākaṭataraṃ katvā dassetuṃ “kiṃ kamatī”ti pucchati.",
  "tika-abh02t0:1365_6": "Tabbohārenāti tadupacārena.",
  "tika-abh02t0:1365_7": "Etena nippariyāyena atthasabhāvaṃ sāsanaṃ,",
  "tika-abh02t0:1365_8": "pariyāyena vacanasabhāvanti dasseti.",
  "tika-abh02t0:1366_0": "Taṃsabhāvāti dukkhādisabhāvā.",
  "tika-abh02t0:1366_1": "Amusāsabhāvāti bādhanādibhāvena bhūtasabhāvā.",
  "tika-abh02t0:1366_2": "Aññākārarahitāti abādhanādiākāravivittā.",
  "tika-abh02t0:1366_3": "Dvidhāti dukkhadukkhatātannimittatāhi.",
  "tika-abh02t0:1366_4": "Rāgādikilesapariḷāho kilesadāho.",
  "tika-abh02t0:1366_5": "Santānassa avipphārikatākaraṇaṃ puggalahiṃsanaṃ.",
  "tika-abh02t0:1366_6": "Attano eva tikhiṇabhāvoti saṅkhatadhammassa attano sabhāveneva rujāvahatikkhabhāvo.",
  "tika-abh02t0:1366_7": "Sarasenevāti sabhāveneva.",
  "tika-abh02t0:1366_8": "Sampiṇḍakassa samudayassa,",
  "tika-abh02t0:1366_9": "kilesasantāparahitassa maggassa,",
  "tika-abh02t0:1366_10": "avipariṇāmassa nirodhassa dassanena yathāsaṅkhyaṃ dukkhassa saṅkhatasantāpavipariṇāmaṭṭhā āvi bhavantīti",
  "tika-abh02t0:1366_11": "āha “itare yathākkamaṃ samudayamagganirodhadassanehi āvibhavanākārā”ti.",
  "tika-abh02t0:1366_12": "Byāpetvāti bhavādīsu nānārammaṇesu ca visaṭā hutvā.",
  "tika-abh02t0:1366_13": "Anekatthattā dhātūnaṃ “ūhanaṃ rāsikaraṇa”nti vatvā puna tadatthaṃ vivarati “dukkhanibbattana”nti.",
  "tika-abh02t0:1366_14": "Ekavokārabhavepi hi rāsibhūtameva dukkhaṃ nibbattati anekadhammasamūhato,",
  "tika-abh02t0:1366_15": "pageva catupañcavokārabhavesu.",
  "tika-abh02t0:1366_16": "Ettha ca byāpanatthaṃ ākāraṃ,",
  "tika-abh02t0:1366_17": "tassa ca ya-",
  "tika-abh02t0:1366_18": "kārāgamaṃ katvā sampiṇḍanatthaṃ āyūhananti padaṃ veditabbaṃ.",
  "tika-abh02t0:1366_19": "Nidadātīti dukkhassa ekantakāraṇattā taṃ nidassentaṃ viya janetīti dassento “idaṃ taṃ dukkha”ntiādimāha.",
  "tika-abh02t0:1366_20": "Dukkha…pe…",
  "tika-abh02t0:1366_21": "āvi bhavati rogadassanena viya roganidānaṃ.",
  "tika-abh02t0:1366_22": "Saṃyoga…pe…",
  "tika-abh02t0:1366_23": "dassanehīti saṃyogaṭṭho visaṃyogasabhāvassa nirodhassa,",
  "tika-abh02t0:1366_24": "palibodhaṭṭho niyyānasabhāvassa maggassa dassanena āvi bhavatīti attho.",
  "tika-abh02t0:1366_25": "Teti saṃyogapalibodhaṭṭhā.",
  "tika-abh02t0:1367_0": "Etthāti etasmiṃ ārammaṇabhūte sati.",
  "tika-abh02t0:1367_1": "Samudayato viveko vivekaṭṭho.",
  "tika-abh02t0:1367_2": "Nirodho ca taṇhākkhayabhāvato samudayato vivitto,",
  "tika-abh02t0:1367_3": "tasmā avivekabhūtassa samudayassa dassanena nirodhassa vivekaṭṭho āvi bhavati,",
  "tika-abh02t0:1367_4": "nibbānādhigamahetubhūtassāpi maggassa sappaccayatāya saṅkhatabhāvaṃ passato appaccayassa nirodhassa asaṅkhataṭṭho āvi bhavati,",
  "tika-abh02t0:1367_5": "tathā maraṇadhammatāya dukkhaṃ vinassantaṃ passato amaraṇadhammassa nirodhassa amataṭṭho āvi bhavatīti imamatthaṃ dasseti “vivekā”tiādinā.",
  "tika-abh02t0:1367_6": "Itare samudayanirodhadukkhadassanehīti ettha samudayadassanena “nāyaṃ hetu nibbānādhigamāya,",
  "tika-abh02t0:1367_7": "ayaṃ pana hetū”ti hetuṭṭho āvi bhavati.",
  "tika-abh02t0:1367_8": "Tathā paramagambhīrassa nipuṇatarassa duddasassa nirodhassa dassanena dassanaṭṭho sukhumarūpadassanena cakkhuno viya,",
  "tika-abh02t0:1367_9": "dukkhadassanena pana anekarogāturakapaṇajanadassanena issarajanassa uḷārabhāvo viya maggassa ādhipateyyaṭṭho āvi bhavati.",
  "tika-abh02t0:1368_0": "Te panete hetuṭṭhādike sarūpato dassetuṃ “tattha palibodhupacchedavasenā”tiādi vuttaṃ.",
  "tika-abh02t0:1368_1": "Tattha palibodhupacchedavasenāti samudayappahānavasena.",
  "tika-abh02t0:1368_2": "“Maggādhipatino dhammā”ti vacanatoti yasmā satipi jhānādīnaṃ ārammaṇādhipatibhāve “jhānādhipatino dhammā”ti evamādi na vuttaṃ,",
  "tika-abh02t0:1368_3": "“maggādhipatino dhammā” icceva pana vuttaṃ.",
  "tika-abh02t0:1368_4": "Tasmā sātisayo maggaṅgadhammānaṃ ārammaṇādhipatibhāvo.",
  "tika-abh02t0:1368_5": "Tenāha “visesato vā ārammaṇādhipatibhūtā maggaṅgadhammā hontī”ti.",
  "tika-abh02t0:1368_6": "So tesaṃ ākāroti yo maggaṅgānaṃ garuṃ katvā paccavekkhaṇavasena pavattadhammānaṃ ārammaṇādhipatipaccayatāsaṅkhāto ākāro,",
  "tika-abh02t0:1368_7": "so maggassa ādhipateyyaṭṭho.",
  "tika-abh02t0:1368_8": "Purimo pana ādhipateyyaṭṭho sahajātādhipativasena vutto.",
  "tika-abh02t0:1368_9": "Abhisametabbaṭṭhoti yathāvuttapīḷanādiatthameva paṭivijjhitabbatāya ekajjhaṃ katvā vadati.",
  "tika-abh02t0:1368_10": "Tena abhisamayasaddaṃ kammatthaṃ dasseti.",
  "tika-abh02t0:1368_11": "Abhisamayassāti ñāṇassa.",
  "tika-abh02t0:1368_12": "Pavattiākāroti parijānanādivisesākāro.",
  "tika-abh02t0:1368_13": "So hi maggakkhaṇe asammohato siddho,",
  "tika-abh02t0:1368_14": "pacchā paccavekkhaṇādinā pākaṭo hoti.",
  "tika-abh02t0:1368_15": "Ākāropi ñāṇena araṇīyato atthoti vuccatīti katvā tatiyanayo dassito.",
  "tika-abh02t0:1368_16": "Pīḷanādinā dassito visayavibhāgenapi visayivibhāgo hoti yathā “rūpasaññā,",
  "tika-abh02t0:1368_17": "saddasaññā”ti.",
  "tika-abh02t0:1369_0": "Kucchitaṃ khanti garahitaṃ hutvā asāraṃ.",
  "tika-abh02t0:1369_1": "“Samāgamo”tiādinā anvayato byatirekato ca saṃ-",
  "tika-abh02t0:1369_2": "saddassa saṃyogatthajotakattamāha.",
  "tika-abh02t0:1369_3": "“Uppannaṃ udita”ntiādīsu kevalassa panna- saddassa, ita-",
  "tika-abh02t0:1369_4": "saddassa ca payoge uppattiatthassa anupalabbhanato, u-",
  "tika-abh02t0:1369_5": "saddassa ca payoge upalabbhanato so uppattiatthaṃ dīpetīti āha “evaṃ uppannaṃ uditanti etthāpī”ti.",
  "tika-abh02t0:1369_6": "Visuṃ payujjamānāti āgama- ita-",
  "tika-abh02t0:1369_7": "padehi vinā payujjamānā.",
  "tika-abh02t0:1369_8": "Sadhātukanti antonītena dhātunā sadhātukaṃ.",
  "tika-abh02t0:1369_9": "Teneva te “upasaggā”ti ca vuttā.",
  "tika-abh02t0:1370_0": "Dukkhavivekabhāvanti dukkhavivittataṃ.",
  "tika-abh02t0:1370_1": "Nivattiyāti nibbānassa.",
  "tika-abh02t0:1370_2": "Nivattetvāti anuppādasaddena visesanavasena nivattetvā.",
  "tika-abh02t0:1370_3": "Nirodhapaccayatā nirodhassa maggassa ārammaṇapaccayatā.",
  "tika-abh02t0:1370_4": "Puggalasacchikiriyādhammabhāvehīti puggaladhammabhāvena sacchikaraṇadhammabhāvena ca.",
  "tika-abh02t0:1370_5": "Phalanti ariyaphalaṃ.",
  "tika-abh02t0:1370_6": "Tassāti niṭṭhānabhūtāya phalasaṅkhātāya dukkhanirodhappattiyā abhisamayabhūtāya dukkhanirodhappattiyā paṭipadatā daṭṭhabbā.",
  "tika-abh02t0:1371_0": "Paṭivijjhanakāle nippariyāyena buddhādisamaññāti āha “paṭividdhakāle pavatta”nti.",
  "tika-abh02t0:1371_1": "Tato evāti tena pakāsitattā eva.",
  "tika-abh02t0:1372_0": "Tannimittabhāvoti jātiādi viya adhiṭṭhānabhāvena dukkhassa kāraṇabhāvo,",
  "tika-abh02t0:1372_1": "na samudayasaccaṃ viya pabhavabhāvena.",
  "tika-abh02t0:1372_2": "Udayabbayapīḷitabhāvo saṅkhāradukkhatā.",
  "tika-abh02t0:1372_3": "Pavattanamevāti pavatti eva.",
  "tika-abh02t0:1372_4": "Kiccaṃ rasoti rasassa kiccatthataṃ dasseti.",
  "tika-abh02t0:1372_5": "Pavattinivattīsūti niddhāraṇe bhummaṃ.",
  "tika-abh02t0:1372_6": "Avikāratā vikārābhāvo niccatā.",
  "tika-abh02t0:1373_0": "Marīcimāyāattānanti marīciyā māyāya attano ca ariyañāṇassāti ariyānaṃ ñāṇassa.",
  "tika-abh02t0:1373_1": "Tena ariyānaṃ maggañāṇānusārena pavattanakañāṇampi saṅgahitaṃ hoti.",
  "tika-abh02t0:1373_2": "Tenāha “avitathagāhakassā”tiādi.",
  "tika-abh02t0:1373_3": "Tesanti paṭivedhapaccavekkhaṇañāṇānaṃ.",
  "tika-abh02t0:1373_4": "Tattha paṭivedhañāṇassa paṭivijjhitabbatā gocarabhāvo,",
  "tika-abh02t0:1373_5": "itarassa ārammaṇabhāvo.",
  "tika-abh02t0:1373_6": "Paṭivijjhitabbatā,",
  "tika-abh02t0:1373_7": "ārammaṇabhāvo vā paṭivedhañāṇassa gocarabhāvo,",
  "tika-abh02t0:1373_8": "itarassa ārammaṇabhāvova.",
  "tika-abh02t0:1374_0": "Bādhakappabhavabhāvenāti bādhakassa uppādakabhāvena visuṃ gahitattā na taṇhā bādhakabhāvena gahitā pavattipavattihetūnaṃ asaṅkaravasena bodhanato.",
  "tika-abh02t0:1374_1": "Evañca katvā abhidhammabhājanīyepi ayamatthavaṇṇanā yujjateva.",
  "tika-abh02t0:1374_2": "Yadipi evaṃ “dukkhameva bādhaka”nti niyamānupapatti,",
  "tika-abh02t0:1374_3": "samudayabhāvappasaṅgo cāti codanaṃ sandhāyāha “jātiādīnaṃ viya vā”tiādi.",
  "tika-abh02t0:1374_4": "Bādhakattassa bādhakatte ca niyamoti āha “dvidhāpi bādhakatthāvadhāraṇenā”ti.",
  "tika-abh02t0:1374_5": "Yathā hi bādhakattassa dukkhe niyatatā,",
  "tika-abh02t0:1374_6": "evaṃ dukkhassa ca bādhakatte niyatatāti.",
  "tika-abh02t0:1374_7": "Suttantabhājanīye taṇhāya eva samudayabhāvassa dassitattā taṇhāvasena niyamaṃ dassento “na taṇhāya vinā”tiādimāha.",
  "tika-abh02t0:1374_8": "Suttantabhājanīyavaṇṇanā hesāti.",
  "tika-abh02t0:1374_9": "“Kusalehi vinā”tiādinā dukkhahetutāya taṇhāya padhānabhāvamāha.",
  "tika-abh02t0:1374_10": "Tathā hi sā kammavicittatāya hetubhāvaṃ gacchantī visesena kammassa sahakārikāraṇaṃ hotīti.",
  "tika-abh02t0:1374_11": "Dvidhāpi niyamenāti maggova niyyānaṃ,",
  "tika-abh02t0:1374_12": "niyyānameva ca maggoti dvippakārena niyamena.",
  "tika-abh02t0:1375_0": "Vacīsaccaṃ saccavācā,",
  "tika-abh02t0:1375_1": "taṃsamuṭṭhāpikā cetanā cāti āha “viratisacceti musāvādaviratiya”nti.",
  "tika-abh02t0:1375_2": "Keci pana “viratisaccaṃ samādānaviratī”ti vadanti,",
  "tika-abh02t0:1375_3": "tesampi na samādānamattaṃ viratisaccaṃ,",
  "tika-abh02t0:1375_4": "atha kho samādānāvisaṃvādanaṃ.",
  "tika-abh02t0:1375_5": "Taṃ pana paṭiññāsaccattā musāvādaviratiyeva hoti.",
  "tika-abh02t0:1375_6": "Tenāha “na hi aññaviratīsu saccasaddo niruḷho”ti.",
  "tika-abh02t0:1375_7": "Satipi dukkhasamudayāvabodhe yāvadeva nirodhamaggādhigamatthā paññābhāvanāti pacchimadvayasseva saccatthaṃ sātisayaṃ,",
  "tika-abh02t0:1375_8": "tadadhigamassa ca avivādahetukaṃ sutte vibhāvitaṃ dassento “tassa panā”tiādimāha.",
  "tika-abh02t0:1376_0": "Ṭhānaṃ natthīti attano vādapatiṭṭhāpanakāraṇaṃ natthīti attho.",
  "tika-abh02t0:1376_1": "Attabhāvapaṭilābheneva sattānaṃ jātiādīnaṃ patti sammukhībhāvo ca jāyatīti āha “sampattatā,",
  "tika-abh02t0:1376_2": "paccakkhatā ca paṭhamatā”ti.",
  "tika-abh02t0:1376_3": "Bhagavato desanākkameneva vā paṭhamāditā daṭṭhabbā.",
  "tika-abh02t0:1377_0": "Parijananādīhīti pariññāppahānasacchikiriyābhāvanāhi,",
  "tika-abh02t0:1377_1": "nissakkavacanañcetaṃ aññasaddapekkhāya.",
  "tika-abh02t0:1377_2": "Dhammañāṇakiccanti sabhāvadhammāvabodhakiccaṃ.",
  "tika-abh02t0:1377_3": "Pariññeyyādīni etapparamānevāti ito paraṃ neyyaṃ natthīti dasseti.",
  "tika-abh02t0:1378_0": "Dukkhādīnaṃ ariyasaccabhāvassa anurūpaṃ yuttaṃ,",
  "tika-abh02t0:1378_1": "ācariyaparamparāgataṃ vā savanaṃ anussavo.",
  "tika-abh02t0:1378_2": "Sutānusārena,",
  "tika-abh02t0:1378_3": "aññathā vā kakkhaḷaphusanādianiccādisabhāvasāmaññākārapariggaṇhanaṃ ākāraparivitakko.",
  "tika-abh02t0:1378_4": "Yathāvitakkitākārassa diṭṭhisaṅkhātāya dassanabhūtāya paññāya nijjhānakkhamanaṃ rocanaṃ diṭṭhinijjhānakkhanti.",
  "tika-abh02t0:1378_5": "Ādicco viya pabhāya nirodhaṃ phusati sacchikaroti kilesandhakāraṃ viddhaṃseti.",
  "tika-abh02t0:1378_6": "Cattāripi saccāni passatīti vuttaṃ “yo,",
  "tika-abh02t0:1378_7": "bhikkhave,",
  "tika-abh02t0:1378_8": "dukkhaṃ passatī”tiādinā.",
  "tika-abh02t0:1379_0": "Kālantaradassananti nānābhisamayaṃ vadati.",
  "tika-abh02t0:1379_1": "Ekadassinoti ekasaccadassino.",
  "tika-abh02t0:1379_2": "Na yojetabbā siyāti yojanāyañca sabbadassanaṃ dassanantaraparamanti dassanānuparamo āpajjeyya,",
  "tika-abh02t0:1379_3": "saccānañca nānābhisamaye dukkhadassanādīhi paṭhamamaggādippaheyyānaṃ saṃyojanattayādīnaṃ ekadesappahānaṃ āpajjati.",
  "tika-abh02t0:1379_4": "Tathā ca sati ekadesasotāpattimaggaṭṭhatā,",
  "tika-abh02t0:1379_5": "tadanantarañca pattabbena phalena ekadesasotāpannatā ca āpajjati,",
  "tika-abh02t0:1379_6": "tasmā na saccānaṃ nānābhisamayo yutto.",
  "tika-abh02t0:1379_7": "Yathā ca nānābhisamayo na yutto,",
  "tika-abh02t0:1379_8": "evaṃ ārammaṇābhisamayopi.",
  "tika-abh02t0:1379_9": "Yadi hi ārammaṇakaraṇena catusaccābhisamayo icchito,",
  "tika-abh02t0:1379_10": "na maggo sayameva attānaṃ ārammaṇaṃ karotīti aparipuṇṇo saccābhisamayo siyā.",
  "tika-abh02t0:1379_11": "Aññena maggena maggo ālambīyatīti paripuṇṇovāti ce?",
  "tika-abh02t0:1379_12": "Evaṃ sati yena maggena maggo ālambito,",
  "tika-abh02t0:1379_13": "sopi aññena,",
  "tika-abh02t0:1379_14": "sopi aññenāti anavaṭṭhānaṃ siyā,",
  "tika-abh02t0:1379_15": "tasmā na ārammaṇapaṭivedhato catusaccābhisamayo yutto,",
  "tika-abh02t0:1379_16": "vuttanayeneva pana yutto.",
  "tika-abh02t0:1379_17": "Kiñca paricchinditabbaṃ samucchinditabbañca ālambitvā paricchedasamucchedabhāvanā maggañāṇassa na yuttā tato anissaṭabhāvato,",
  "tika-abh02t0:1379_18": "sabbasaṅkhatavinissaṭaṃ nibbānameva pana ārammaṇatā yuttā.",
  "tika-abh02t0:1379_19": "Ahetukadiṭṭhi akiriyadiṭṭhiggahaṇena gahitā hetubyāpārova paramatthato kiriyāti katvā.",
  "tika-abh02t0:1380_0": "Pavattetīti sajjati,",
  "tika-abh02t0:1380_1": "pavattiyā vā hetu hoti.",
  "tika-abh02t0:1380_2": "Nivattetīti saṃharati palayaṃ gameti,",
  "tika-abh02t0:1380_3": "palokatādivasena vā mokkhahetu hoti.",
  "tika-abh02t0:1380_4": "Padhānatoti pakatito,",
  "tika-abh02t0:1380_5": "yaṃ “abyatta”ntipi vuccati.",
  "tika-abh02t0:1381_0": "“Kālo karoti bhūtāni, kālo saṃharatī pajā;",
  "tika-abh02t0:1382_0": "Kālo sutte jāgarati, kālo hi duratikkamo”ti. –",
  "tika-abh02t0:1383_0": "Evaṃvādā kālavādino.",
  "tika-abh02t0:1383_1": "“Kaṇṭakassa tikhiṇatā,",
  "tika-abh02t0:1383_2": "kapiṭṭhaphalādīnaṃ parimaṇḍalatā,",
  "tika-abh02t0:1383_3": "migapakkhisarīsapādīnaṃ vicittabhāvoti evamādayo kena kāritā?",
  "tika-abh02t0:1383_4": "Sabhāveneva siddhā,",
  "tika-abh02t0:1383_5": "evaṃ sabbampi,",
  "tika-abh02t0:1383_6": "na ettha kassaci kāmakāro”ti evaṃvādā sabhāvavādino.",
  "tika-abh02t0:1383_7": "“Loko niyato acchejjasuttāvutābhejjamaṇisadiso,",
  "tika-abh02t0:1383_8": "na ettha kassaci purisakāro”ti evaṃpavattavādā niyativādino, –",
  "tika-abh02t0:1384_0": "“Yadicchāya pavattanti, yadicchāya nivattare;",
  "tika-abh02t0:1385_0": "Yadicchāya sukhadukkhaṃ, tasmā yadicchatī pajā”ti. –",
  "tika-abh02t0:1386_0": "Evaṃpavattavādā yadicchāvādisaṅkhātā adhiccasamuppattivādino ca ettha sabhāvavāde eva antogadhāti daṭṭhabbā.",
  "tika-abh02t0:1386_1": "Aṇūhi loko pavattatīti ājīvakavādaṃ sandhāyāha.",
  "tika-abh02t0:1386_2": "So hi akāraṇapariggaho.",
  "tika-abh02t0:1386_3": "Kaṇādavādo pana issaricchāvasena aṇūnaṃ saṃyogaviyogato lokassa pavattinivattiṃ vadati.",
  "tika-abh02t0:1386_4": "Padhānassa appavattīti mahatādibhāvena apariṇāmo,",
  "tika-abh02t0:1386_5": "anabhibyatti vā.",
  "tika-abh02t0:1386_6": "“Ahamañño,",
  "tika-abh02t0:1386_7": "pakati aññā”ti evaṃ pavattapakatipurisantarajānanena attasukhadukkhamohesu avibhāgaggahaṇe nivattite kira vuttanayena padhānaṃ nappavattati,",
  "tika-abh02t0:1386_8": "so vimokkhoti kāpilā.",
  "tika-abh02t0:1386_9": "Evamādīti ādi-",
  "tika-abh02t0:1386_10": "saddena mahābrahmuno samīpatā,",
  "tika-abh02t0:1386_11": "saṃyogoti evamādīnampi saṅgaho veditabbo.",
  "tika-abh02t0:1387_0": "Ekattāti ekabhāvato ekopi vutto.",
  "tika-abh02t0:1387_1": "Tayoti kiccavibhāgena.",
  "tika-abh02t0:1387_2": "Tānīti sammāvācādisīlāni.",
  "tika-abh02t0:1387_3": "Chandassa saddahanānukūlāpi chandanavasena pavatti hotīti saddhindriyasaddhābalehi saddhiṃ chandiddhipādo vutto.",
  "tika-abh02t0:1387_4": "Tādise kāle upekkhānimittānubrūhanena upakārā samādhissa samavāhitāvasena tādisakiccāva upekkhā veditabbā.",
  "tika-abh02t0:1388_0": "Vighātakattāti saṃharaṇīyavasena vihantabhāvato.",
  "tika-abh02t0:1389_0": "Ariyasaccadvayanti samudayamaggasaccadvayaṃ.",
  "tika-abh02t0:1389_1": "Tenevāti yathāvuttadukkhādisaddānaṃ pariññeyyādivācakattā eva.",
  "tika-abh02t0:1389_2": "Ādipadasaṅgahoti “dukkhaṃ,",
  "tika-abh02t0:1389_3": "na ariyasacca”nti iminā catukke ādipade saṅgaho.",
  "tika-abh02t0:1389_4": "Tadapekkhanti ariyasaccasaddāpekkhaṃ dukkhasaddaṃ.",
  "tika-abh02t0:1389_5": "Catutthapadasaṅgahoti “neva dukkhaṃ,",
  "tika-abh02t0:1389_6": "na ariyasacca”nti iminā padena saṅgaho.",
  "tika-abh02t0:1389_7": "Avasesakilesādayoti taṇhāvajjakilesā avasesākusalā,",
  "tika-abh02t0:1389_8": "sāsavāni kusalamūlāni,",
  "tika-abh02t0:1389_9": "sāsavā ca kusaladhammā.",
  "tika-abh02t0:1389_10": "Te hi abhidhammabhājanīye samudayabhāvena vuttā,",
  "tika-abh02t0:1389_11": "na ariyasaccabhāvenāti āha “samudayo,",
  "tika-abh02t0:1389_12": "na ariyasacca”nti.",
  "tika-abh02t0:1389_13": "Aññāni maggaṅgānīti phalasammādiṭṭhiādayo.",
  "tika-abh02t0:1389_14": "Iminā nayenāti etthāyaṃ yojanā –",
  "tika-abh02t0:1389_15": "atthi samudayo,",
  "tika-abh02t0:1389_16": "na ariyasaccaṃ,",
  "tika-abh02t0:1389_17": "atthi ariyasaccaṃ,",
  "tika-abh02t0:1389_18": "na samudayo,",
  "tika-abh02t0:1389_19": "atthi samudayo ceva ariyasaccañca,",
  "tika-abh02t0:1389_20": "atthi neva samudayo,",
  "tika-abh02t0:1389_21": "na ariyasaccaṃ.",
  "tika-abh02t0:1389_22": "Tattha paṭhamapadaṃ vuttatthaṃ.",
  "tika-abh02t0:1389_23": "Nirodho ariyasaccaṃ,",
  "tika-abh02t0:1389_24": "na samudayo,",
  "tika-abh02t0:1389_25": "taṇhā samudayo ceva ariyasaccañca,",
  "tika-abh02t0:1389_26": "maggasampayuttā dhammā sāmaññaphalāni ca yassa pahānāya bhagavati brahmacariyaṃ vussati,",
  "tika-abh02t0:1389_27": "tadabhāvato neva samudayo,",
  "tika-abh02t0:1389_28": "na ariyasaccaṃ.",
  "tika-abh02t0:1389_29": "Itarasaccadvayaṃ ariyasaccaṃ tassa tassa pabhāvakaṭṭhena siyā samudayo,",
  "tika-abh02t0:1389_30": "na pana yassa pahānāya bhagavati brahmacariyaṃ vussati tathatthena.",
  "tika-abh02t0:1389_31": "Itaracatukkadvayepi ādipadaṃ vuttatthameva.",
  "tika-abh02t0:1389_32": "Sesesu samudayo ariyasaccaṃ,",
  "tika-abh02t0:1389_33": "na nirodho,",
  "tika-abh02t0:1389_34": "asaṅkhatadhātu nirodho ceva ariyasaccañca,",
  "tika-abh02t0:1389_35": "maggasampayuttā dhammā,",
  "tika-abh02t0:1389_36": "sāmaññaphalāni ca yassa sacchikiriyāya bhagavati brahmacariyaṃ vussati tathatthena neva nirodho,",
  "tika-abh02t0:1389_37": "na ariyasaccaṃ.",
  "tika-abh02t0:1389_38": "Itarasaccadvayaṃ ariyasaccaṃ,",
  "tika-abh02t0:1389_39": "nirodhadhammatāya siyā nirodho,",
  "tika-abh02t0:1389_40": "na pana yassa sacchikiriyāya bhagavati brahmacariyaṃ vussati tathatthena.",
  "tika-abh02t0:1389_41": "Tathā nirodho ariyasaccaṃ, na maggo,",
  "tika-abh02t0:1389_42": "ariyamaggo maggo ceva ariyasaccañca,",
  "tika-abh02t0:1389_43": "maggasampayuttā dhammā,",
  "tika-abh02t0:1389_44": "sāmaññaphalāni ca yassa bhāvanāya bhagavati brahmacariyaṃ vussati tathatthena neva maggo,",
  "tika-abh02t0:1389_45": "na ariyasaccaṃ.",
  "tika-abh02t0:1389_46": "Itarasaccadvayaṃ siyā maggo upapattimaggabhāvato,",
  "tika-abh02t0:1389_47": "na pana yassa bhāvanāya bhagavati brahmacariyaṃ vussati tathatthena.",
  "tika-abh02t0:1390_0": "Santanti samānaṃ.",
  "tika-abh02t0:1390_1": "Evaṃ itaresupīti kātabbāpi kiriyā kārakarahitā kevalaṃ attano paccayehi tāya pavattamānāya paccayasāmaggī kiriyaṃ karotīti vohāramattaṃ hoti.",
  "tika-abh02t0:1390_2": "Nibbutigamakesupi eseva nayo.",
  "tika-abh02t0:1391_0": "Sāsavatā asubhatā kilesāsucipaggharaṇato.",
  "tika-abh02t0:1391_1": "Dukkhādīnanti dukkhasamudayamaggānaṃ.",
  "tika-abh02t0:1391_2": "Samudayādibhāvoti dukkhassa samudayamaggabhāvo,",
  "tika-abh02t0:1391_3": "samudayassa maggadukkhabhāvo,",
  "tika-abh02t0:1391_4": "maggassa dukkhasamudayabhāvo ca,",
  "tika-abh02t0:1391_5": "na pana nirodhabhāvo dukkhādīnanti sambandho.",
  "tika-abh02t0:1391_6": "Aññamaññasamaṅgitāti dukkhādīnaṃ itarītarasabhāvayogo.",
  "tika-abh02t0:1391_7": "Taṇhāyāti ādhāre bhummaṃ.",
  "tika-abh02t0:1391_8": "Punabbhavassāti punabhavasaṅkhātassa āyatidukkhassa.",
  "tika-abh02t0:1391_9": "Pakativādīnanti kāpilānaṃ.",
  "tika-abh02t0:1391_10": "Vikārāti mahatādayo byattā.",
  "tika-abh02t0:1391_11": "Vibhāvatoti abhibyattito,",
  "tika-abh02t0:1391_12": "pariṇāmato vā pubbe.",
  "tika-abh02t0:1391_13": "Paṭippalīnā cāti pacchā pakatiyaṃ palayaṃ gatā vesammaṃ muñcitvā sattādisamabhāvena anto samoruddhā.",
  "tika-abh02t0:1391_14": "Tenāha “pakatibhāveneva tiṭṭhantī”ti.",
  "tika-abh02t0:1391_15": "Pakatibhāvenevāti abyattabhāveneva.",
  "tika-abh02t0:1391_16": "Samudayabhāvenāti taṇhāsaṅkhātapabhavabhāvena.",
  "tika-abh02t0:1391_17": "Aññathā taṃsampayuttaavijjādīnampi samudayabhāvo labbhatevāti.",
  "tika-abh02t0:1391_18": "Avibhattehīti vesammavirahena pakatibhāvaṃ gatehi.",
  "tika-abh02t0:1391_19": "“Vikārehī”ti sāmaññato vutte “mahantā”tiādinā sarūpato dasseti.",
  "tika-abh02t0:1391_20": "Tattha mahantoti mahābuddhi.",
  "tika-abh02t0:1391_21": "Tañhi kāpilā “mahāajjhāsayo”ti ca voharanti.",
  "tika-abh02t0:1391_22": "Rūpatammattādayo pañca tammattā,",
  "tika-abh02t0:1391_23": "ahaṃkāro cāti cha avisesā.",
  "tika-abh02t0:1391_24": "Cakkhu sotaṃ ghānaṃ jivhā kāyo vācā pāṇi pādo pāyu upatthaṃ manoti ekādasindriyāni.",
  "tika-abh02t0:1391_25": "Pathavī āpo tejo vāyo ākāsanti pañca bhūtavisesā, tehi.",
  "tika-abh02t0:1391_26": "“Pakatibhāveneva ṭhitehī”ti iminā “avibhattehī”ti padassa atthaṃ vadati.",
  "tika-abh02t0:1391_27": "Sagabbhāti sabījā asuññatā.",
  "tika-abh02t0:1391_28": "Tantūsūti suttesu samavāyikāraṇabhūtesu.",
  "tika-abh02t0:1391_29": "Tathā kapālesu.",
  "tika-abh02t0:1391_30": "Tividhañhi te kāraṇaṃ vadanti upādānakāraṇaṃ nimittakāraṇaṃ samavāyikāraṇanti.",
  "tika-abh02t0:1391_31": "Tattha turivemasalākādayo upādānakāraṇaṃ.",
  "tika-abh02t0:1391_32": "Tantavāyo nimittakāraṇaṃ.",
  "tika-abh02t0:1391_33": "Tantavo samavāyikāraṇanti.",
  "tika-abh02t0:1391_34": "Dvīsu aṇūsūti pathavībhūtesu vā āpotejovāyobhūtesu vā dvīsu paramāṇūsu.",
  "tika-abh02t0:1391_35": "Idhabuddhivohārajanakoti “idha tantūsu paṭo,",
  "tika-abh02t0:1391_36": "idha kapālesu ghaṭo,",
  "tika-abh02t0:1391_37": "idha bīraṇesu ghaṭo”tiādinā nayena hetuphalānaṃ sambandhabhūtena sattānaṃ idhabuddhivohārā jāyanti.",
  "tika-abh02t0:1391_38": "So govisāṇānaṃ viya avisuṃ sahasiddhānaṃ sambandho samavāyo.",
  "tika-abh02t0:1391_39": "Khāṇusenānaṃ viya pana visuṃsiddhānaṃ sambandho saṃyogo.",
  "tika-abh02t0:1391_40": "Tīsu aṇūsu tiaṇukaṃ phalaṃ samavetaṃ ekībhūtamiva sambandhanti yojanā.",
  "tika-abh02t0:1391_41": "“Samaveta”nti etassa “ekībhūtamiva sambandha”nti idaṃ atthavivaraṇaṃ.",
  "tika-abh02t0:1391_42": "Mahāparimāṇanti mahantaparimāṇaṃ mahāpathavīādikaṃ ekaṃ phalaṃ,",
  "tika-abh02t0:1391_43": "yaṃ te “kāriyaṃ drabya”nti vadanti.",
  "tika-abh02t0:1391_44": "Yehi kāraṇehi āraddhaṃ kāriyadrabyaṃ,",
  "tika-abh02t0:1391_45": "tadantogadhāni eva tāni kāraṇāni maññantīti āha “attano antogadhehi kāraṇehī”ti.",
  "tika-abh02t0:1391_46": "Sati samavāye hetumhi phalaṃ samavetanti phale hetu siyā,",
  "tika-abh02t0:1391_47": "taṃ natthīti dassento āha “samavāyābhāvā phale hetu natthīti hetusuññaṃ phala”nti.",
  "tika-abh02t0:1392_0": "Āhārabhedeti kabaḷīkārādiāhāravisese.",
  "tika-abh02t0:1392_1": "Tappaccayadhammabhedeti ajjhoharaṇīyavatthusaḷāyatanaavijjāabhisaṅkhārasaṅkhāte tesaṃ paccayabhūtadhammavisese,",
  "tika-abh02t0:1392_2": "ojaṭṭhamakarūpavedanāpaṭisandhiviññāṇanāmarūpasaṅkhāte vā tannibbattadhammavisese,",
  "tika-abh02t0:1392_3": "te paccayā etesaṃ dhammavisesānanti tappaccayadhammabhedā.",
  "tika-abh02t0:1392_4": "Rūpādiārammaṇavasena vāti yojanā.",
  "tika-abh02t0:1392_5": "Yānadvayavasenāti samathavipassanāyānadvayavasena.",
  "tika-abh02t0:1392_6": "Kiñcāpi maggakkhaṇe samathavipassanā yuganaddhāva,",
  "tika-abh02t0:1392_7": "yathā pana suññatādisamaññā,",
  "tika-abh02t0:1392_8": "evaṃ samathavipassanāsamaññāpi āgamanato maggassa siyunti āha “āgamanavasena vutto”ti.",
  "tika-abh02t0:1392_9": "Yassa vā paññindriyaṃ adhikaṃ,",
  "tika-abh02t0:1392_10": "tassa maggo vipassanā,",
  "tika-abh02t0:1392_11": "itarassa samathoti evamettha attho daṭṭhabbo.",
  "tika-abh02t0:1393_0": "Samādhijāti samādhānaṭṭhova. Tato evāti samādhianuguṇakiriyattāva.",
  "tika-abh02t0:1394_0": "Ādāya ūhitvāti gahetvā viya takketvā vitakketvā.",
  "tika-abh02t0:1394_1": "Dvinnanti sammādiṭṭhisammāsaṅkappānaṃ.",
  "tika-abh02t0:1394_2": "Purimakālassa viya niddeso yathā “ekaṃ khandhaṃ paṭicca tayo khandhā”ti,",
  "tika-abh02t0:1394_3": "“ekaṃ mahābhūtaṃ paṭicca tayo mahābhūtā”ti ca.",
  "tika-abh02t0:1395_0": "Ogāhitunti ñāṇena paṭivijjhituṃ.",
  "tika-abh02t0:1395_1": "Gahetuṃ asakkuṇeyyatāya saṇhattaṃ.",
  "tika-abh02t0:1395_2": "Sukhumāya paññāya gahetabbatāya sukhumattaṃ.",
  "tika-abh02t0:1395_3": "Itīti iminā kamenāti ayamatthoti adhippāyenāha “itisaddena vijānanakkamaṃ dassetī”ti.",
  "tika-abh02t0:1395_4": "Evaṃ pakārehīti evaṃ-",
  "tika-abh02t0:1395_5": "saddena jotiyamāno eva attho pakāra-",
  "tika-abh02t0:1395_6": "saddena vuccatīti “evaṃ-",
  "tika-abh02t0:1395_7": "saddena vijānanakāraṇabhūte naye dassetī”ti vuttaṃ.",
  "tika-abh02t0:1395_8": "Itīti vā nidassanattho.",
  "tika-abh02t0:1395_9": "Tena vuttappabhede paccāmasanavasena nidasseti. Evaṃ-",
  "tika-abh02t0:1395_10": "saddo idamattho.",
  "tika-abh02t0:1395_11": "Tena evaṃ pakārehīti idaṃpakārehi,",
  "tika-abh02t0:1395_12": "īdisehīti attho.",
  "tika-abh02t0:1396_0": "Uddesavaṇṇanā niṭṭhitā.",
  "tika-abh02t0:1397_0": "1. Dukkhasaccaniddeso",
  "tika-abh02t0:1398_0": "Jātiniddesavaṇṇanā",
  "tika-abh02t0:1399_0": "190.",
  "tika-abh02t0:1399_1": "“Jātiādiniddese”ti iminā “tatthā”ti padassa atthaṃ vadati.",
  "tika-abh02t0:1399_2": "Dukkhamātikāti dukkhadukkhādīnaṃ dukkhavisesānaṃ uddeso.",
  "tika-abh02t0:1399_3": "Padadvayeti “pariyāyadukkhaṃ,",
  "tika-abh02t0:1399_4": "nippariyāyadukkha”nti etasmiṃ padadvaye.",
  "tika-abh02t0:1400_0": "Dukkhattāyevāti nippariyāyadukkhataṃ vadati.",
  "tika-abh02t0:1400_1": "Sabhāvena nāmaṃ visesetīti anvatthasaññataṃ dasseti.",
  "tika-abh02t0:1400_2": "Purimena sabhāvadukkhavācakena dukkhasaddena.",
  "tika-abh02t0:1400_3": "So hi visesanaṃ avacchedakabhāvato pacchimaṃ saṅkhāradukkhaṭṭhaṃ viseseti.",
  "tika-abh02t0:1400_4": "So hi nivattetabbagahetabbasādhāraṇattā avacchinditabbo.",
  "tika-abh02t0:1400_5": "Tenāti vipariṇāmaadhiṭṭhānādipakāravisesena.",
  "tika-abh02t0:1401_0": "Desetabbassa atthassa saṅkhipanaṃ idha saṅkhepo,",
  "tika-abh02t0:1401_1": "so ca tabbibhāgānaṃ sādhāraṇabhāvoti āha “saṅkhepo sāmañña”nti.",
  "tika-abh02t0:1401_2": "Antokaritvāti antogadhe katvā,",
  "tika-abh02t0:1401_3": "saṅgahetvā vā.",
  "tika-abh02t0:1401_4": "Ubhayathāpīti saṅkhepatopi vitthāratopi.",
  "tika-abh02t0:1401_5": "Sādhāraṇabhāgānaṃ vibhajanaṃ vibhāgo,",
  "tika-abh02t0:1401_6": "vitthāroti āha “vitthāro pana viseso”ti.",
  "tika-abh02t0:1401_7": "Visesantaranivattakoti vibhāgantarāsaṅgāhako.",
  "tika-abh02t0:1402_0": "191.",
  "tika-abh02t0:1402_1": "Aparatthāti bhummavacanaṃ sāmiatthe yathā “sabbattha pādaka”nti āha “sāmiatthepi hi aparatthasaddo sijjhatī”ti.",
  "tika-abh02t0:1402_2": "Siddhi pana “itarāhipi dissatī”ti iminā veditabbā.",
  "tika-abh02t0:1402_3": "Yasmā ca evaṃ saddo sambhavati,",
  "tika-abh02t0:1402_4": "tasmā pāḷiyaṃ sāmivasena vuttaṃ aṭṭhakathāyaṃ bhummavasena dassitanti dīpento “tesaṃ tesanti vā”tiādimāha.",
  "tika-abh02t0:1402_5": "Aparassāti aparassa sattassa.",
  "tika-abh02t0:1402_6": "Manussādibhedo upapattibhavo gati,",
  "tika-abh02t0:1402_7": "tabbisesabhūtā khattiyādisāmaññādhiṭṭhānā khandhā jātīti dassento “pañcagativasenā”tiādimāha.",
  "tika-abh02t0:1403_0": "Tiṇākāroti tiṇavikappo,",
  "tika-abh02t0:1403_1": "tiṇavisesoti attho.",
  "tika-abh02t0:1403_2": "Evanti nidassane.",
  "tika-abh02t0:1403_3": "Tena vuttappakāraṃ paṭhamaṃ viññāṇapātubhāvaṃ paccāmasati.",
  "tika-abh02t0:1403_4": "Tadupādāyāti tato paṭṭhāya.",
  "tika-abh02t0:1403_5": "Ariyabhāvakaraṇattāti ariyabhāvakāraṇattā.",
  "tika-abh02t0:1403_6": "Karotīti hi karaṇaṃ.",
  "tika-abh02t0:1403_7": "Ariyasadisattā vā ariyasīlaṃ.",
  "tika-abh02t0:1403_8": "Puthujjanakalyāṇakānampi hi catupārisuddhisīlaṃ ariyasīlasadisaṃ.",
  "tika-abh02t0:1403_9": "Ākāravikārāti uppajjanādiākāravikatiyo.",
  "tika-abh02t0:1403_10": "Sahuppādakāti uppādasahitā uppādāvatthā khandhā.",
  "tika-abh02t0:1403_11": "Āyatanavasenāti paripuṇṇāparipuṇṇāyatanavasena.",
  "tika-abh02t0:1403_12": "Yonivasenāti aṇḍajādiyonivasena.",
  "tika-abh02t0:1403_13": "Ekekeneva padenāti yathā dutiyanaye jātiādipadesu dvīhi dvīhi padehi paripuṇṇāparipuṇṇāyatanayonivibhāgena sabbasatte pariyādiyitvā jāti dassitā,",
  "tika-abh02t0:1403_14": "na evamidha.",
  "tika-abh02t0:1403_15": "Idha panetesu ekekeneva padena avibhāgato sabbasatte pariyādiyitvā.",
  "tika-abh02t0:1403_16": "Ubhayatthāti purimapacchimanayesu bhāvaniddesova yutto.",
  "tika-abh02t0:1403_17": "Anabhihite vibhattividhānaṃ,",
  "tika-abh02t0:1403_18": "nābhihiteti.",
  "tika-abh02t0:1403_19": "Pākaṭā nibbattīti abhibyattā nibbatti.",
  "tika-abh02t0:1404_0": "Dvinnaṃ dvinnanti ekavokārabhave rūpāyatanadhammāyatanavasena dvinnaṃ,",
  "tika-abh02t0:1404_1": "catuvokārabhave manāyatanadhammāyatanavasena dvinnaṃ.",
  "tika-abh02t0:1404_2": "Seseti pañcavokārabhave.",
  "tika-abh02t0:1404_3": "Pañcannanti cakkhusotamanorūpadhammāyatanavasena pañcannaṃ.",
  "tika-abh02t0:1404_4": "Tāni hi rūpabhave pañcavokāre upapattikkhaṇe uppajjanti.",
  "tika-abh02t0:1404_5": "Kāmadhātuyaṃ paṭisandhikkhaṇe uppajjamānānanti yojanā.",
  "tika-abh02t0:1404_6": "Vikalāvikalindriyānanti aparipuṇṇaparipuṇṇāyatanānaṃ sattānaṃ.",
  "tika-abh02t0:1404_7": "Indriyavaseneva hi āyatanānaṃ vekallaṃ icchitabbaṃ.",
  "tika-abh02t0:1404_8": "Tattha vikalindriyassa sattannaṃ navannaṃ dasannaṃ punapi dasannaṃ,",
  "tika-abh02t0:1404_9": "itarassa ekādasannaṃ āyatanānaṃ vasena saṅgaho veditabbo.",
  "tika-abh02t0:1404_10": "Sattannanti kāyamanorūpagandharasaphoṭṭhabbadhammāyatanavasena sattannaṃ.",
  "tika-abh02t0:1404_11": "Gabbhaseyyakañhi sandhāyetaṃ vuttaṃ.",
  "tika-abh02t0:1404_12": "Navannanti cakkhusotasaddāyatanavajjānaṃ navannaṃ.",
  "tika-abh02t0:1404_13": "Andhabadhiravasena hidaṃ vuttaṃ.",
  "tika-abh02t0:1404_14": "Dasannanti cakkhusaddavajjānaṃ.",
  "tika-abh02t0:1404_15": "Puna dasannanti sotasaddavajjānaṃ.",
  "tika-abh02t0:1404_16": "Andhavasena,",
  "tika-abh02t0:1404_17": "badhiravasena cetaṃ dvayaṃ vuttaṃ.",
  "tika-abh02t0:1404_18": "Ekādasannanti saddavajjānaṃ.",
  "tika-abh02t0:1405_0": "Taṃdukkhabhāvoti pariyāyadukkhabhāvo.",
  "tika-abh02t0:1405_1": "Tattha nibbattinivāraṇenāti uppalapadumādīsu uppattipaṭikkhepena abhāvakathanena.",
  "tika-abh02t0:1405_2": "Dukkhuppattikāraṇeti dukkhuppattiyā hetubhūte dukkhuppattiṭṭhāne.",
  "tika-abh02t0:1406_0": "Maraṇaniddesavaṇṇanā",
  "tika-abh02t0:1407_0": "193.",
  "tika-abh02t0:1407_1": "Khandhabhedassāti khandhavināsassa.",
  "tika-abh02t0:1407_2": "Soti khandhabhedo.",
  "tika-abh02t0:1407_3": "Pabandhasamucchedoti pabandhassa accantasamucchedo.",
  "tika-abh02t0:1407_4": "Tabbhāvatoti sammutimaraṇabhāvato.",
  "tika-abh02t0:1407_5": "Tadekadesabhāvatoti tadavayavabhāvato.",
  "tika-abh02t0:1407_6": "Tasseva nāmanti asammohatthaṃ vuttaṃ sabbassāpi ekakammanibbattajīvitindriyappabandhavicchedabhāvato.",
  "tika-abh02t0:1407_7": "Sammutimaraṇameva hi jātikkhayamaraṇaṃ,",
  "tika-abh02t0:1407_8": "taṃ pana jātikkhayamaraṇaṃ upakkamamaraṇaṃ,",
  "tika-abh02t0:1407_9": "sarasamaraṇanti duvidhaṃ.",
  "tika-abh02t0:1407_10": "Tattha sarasamaraṇampi āyukkhayamaraṇaṃ,",
  "tika-abh02t0:1407_11": "puññakkhayamaraṇanti duvidhaṃ.",
  "tika-abh02t0:1407_12": "Evametesaṃ tadekadesatā veditabbā.",
  "tika-abh02t0:1407_13": "Yañcettha upakkamamaraṇaṃ,",
  "tika-abh02t0:1407_14": "taṃ akālamaraṇaṃ.",
  "tika-abh02t0:1407_15": "Sarasamaraṇaṃ kālamaraṇaṃ.",
  "tika-abh02t0:1407_16": "Maraṇena sattā yathāladdhaattabhāvena viyujjantīti āha “sampattibhavakkhandhehi viyojetī”ti.",
  "tika-abh02t0:1408_0": "Kāraṇatthoti mūlattho.",
  "tika-abh02t0:1408_1": "Mūlañhi “ādī”ti vuccati “ko cādi kusalānaṃ dhammānaṃ?",
  "tika-abh02t0:1408_2": "Sīlañca suvisuddhaṃ,",
  "tika-abh02t0:1408_3": "diṭṭhi ca ujukā”tiādīsu.",
  "tika-abh02t0:1408_4": "Tenāha “sandhibandhanacchedamūlakanti attho”ti.",
  "tika-abh02t0:1409_0": "Phalakiriyāgabbhā īdisī hetukiriyāti katvā vuttaṃ “antogadhā”ti.",
  "tika-abh02t0:1409_1": "Byasanassa hi āpādakehi āpādanaṃ āpādetabbaāpattiyā saheva sijjhatīti.",
  "tika-abh02t0:1410_0": "Sokaniddesavaṇṇanā",
  "tika-abh02t0:1411_0": "194.",
  "tika-abh02t0:1411_1": "Sukhaṃ hinoti pavattati etenāti sukhakāraṇaṃ hitaṃ.",
  "tika-abh02t0:1411_2": "Bhogabyasanādipadatthavisesanti bhogabyasanaṃ,",
  "tika-abh02t0:1411_3": "sīlabyasananti evaṃ bhogasīlapadānaṃ vasena atthavisesaṃ.",
  "tika-abh02t0:1411_4": "Samāsavisesanti “rogoyeva byasanaṃ,",
  "tika-abh02t0:1411_5": "diṭṭhi eva byasana”nti samānādhikaraṇavasena samāsavisesaṃ.",
  "tika-abh02t0:1411_6": "Annapānavatthayānādi paribhuñjitabbato bhogoti adhippeto,",
  "tika-abh02t0:1411_7": "so ca dhammasamūhabhāvena.",
  "tika-abh02t0:1411_8": "Tabbināsāti ñātibhogabyasanāni vuttānīti te vikārabhāvena paññāpetabbattā paṇṇattimattā.",
  "tika-abh02t0:1411_9": "Parinipphannaṃ nāma khandhapañcakaṃ.",
  "tika-abh02t0:1411_10": "Ataṃsabhāvattā paṇṇatti aparinipphannā,",
  "tika-abh02t0:1411_11": "anipphannā ca hotīti vuttaṃ “aparinipphannataṃ sandhāya anipphannānīti āhā”ti.",
  "tika-abh02t0:1411_12": "Na hi paṇṇatti kenaci nipphādīyati.",
  "tika-abh02t0:1411_13": "Aññatthāpi aparinipphanne anipphannavohāro āgatoti dassetuṃ “aparinipphannataṃyevā”tiādimāha.",
  "tika-abh02t0:1411_14": "Kāmañcettha aparinipphannaṃ “anipphanna”nti vuttaṃ,",
  "tika-abh02t0:1411_15": "“nipphanna”nti pana na parinipphannameva vuccati,",
  "tika-abh02t0:1411_16": "nāpi sabbo sabhāvadhammoti dassento “khandhavibhaṅge cā”tiādimāha.",
  "tika-abh02t0:1411_17": "Nipphannatā vuttāti sambandho.",
  "tika-abh02t0:1411_18": "Anipphannatā sabhāvadhammattepi kenaci na nipphādīyatīti katvā.",
  "tika-abh02t0:1412_0": "Saṅkucitaṃ cintananti pītisomanassapaṭipakkhato,",
  "tika-abh02t0:1412_1": "dosasampayogato ca ārammaṇe anabhiratippavattimāha.",
  "tika-abh02t0:1412_2": "Anto attano nissayassa niddahanavasena vā jhānaṃ cintanaṃ antonijjhānaṃ.",
  "tika-abh02t0:1412_3": "Satipi anusocanabhāve attano katākatakusalākusalavisayo manovilekhabhūto vippaṭisāro kukkuccaṃ,",
  "tika-abh02t0:1412_4": "yathāvuttaantonijjhānaṃ sokoti ubhinnaṃ viseso veditabbo.",
  "tika-abh02t0:1413_0": "“Manodvārajavanakkhaṇe”ti paribyattamantonijjhānaṃ sandhāyāha,",
  "tika-abh02t0:1413_1": "itaraṃ pana pañcadvārajavanesupi labbhateva.",
  "tika-abh02t0:1413_2": "Tenāha “kāyaviññāṇādī”tiādi.",
  "tika-abh02t0:1413_3": "Domanassassāti asocanākārassa domanassassa,",
  "tika-abh02t0:1413_4": "socanākārassāpi vā nānāvīthikassa.",
  "tika-abh02t0:1413_5": "Tampi hi dukkhamevāti.",
  "tika-abh02t0:1413_6": "Aññathāti manodvārajavane eva gahite.",
  "tika-abh02t0:1413_7": "Tatthāti kāyavatthukamanodvārikesu.",
  "tika-abh02t0:1414_0": "Paridevaniddesavaṇṇanā",
  "tika-abh02t0:1415_0": "195.",
  "tika-abh02t0:1415_1": "Ādevanasaddaṃ katvāti ādevitvā,",
  "tika-abh02t0:1415_2": "vilapitvāti attho.",
  "tika-abh02t0:1415_3": "Puggalassa sambhamabhāvoti yassa sattassa uppajjati,",
  "tika-abh02t0:1415_4": "tassa anavaṭṭhānabhāvo.",
  "tika-abh02t0:1415_5": "Sambhamaṃ vā abbhantaragataṃ tassa paccupaṭṭhāpeti pākaṭabhāvakaraṇenāti sambhamapaccupaṭṭhāno.",
  "tika-abh02t0:1416_0": "Muṭṭhīhi pothanādīni muṭṭhipothanādīni.",
  "tika-abh02t0:1417_0": "Yena domanassena.",
  "tika-abh02t0:1417_1": "Pubbe vuttadukkhatoti “attano khandhaṃ muṭṭhīhi pothetī”tiādinā vuttadukkhato.",
  "tika-abh02t0:1417_2": "Taṃnidānanti paridevanidānaṃ.",
  "tika-abh02t0:1418_0": "Dukkhadomanassaniddesavaṇṇanā",
  "tika-abh02t0:1419_0": "196- 7.",
  "tika-abh02t0:1419_1": "Kāyadukkhābhibhūtassa patikārābhilāsāya tādisadukkhāvahapayogakālādīsu kāyikadukkhassa tadupanissayatā veditabbā.",
  "tika-abh02t0:1419_2": "Etena dukkhenāti anāthatāhatthapādacchedanādidukkhena.",
  "tika-abh02t0:1420_0": "Upāyāsaniddesavaṇṇanā",
  "tika-abh02t0:1421_0": "198. Dukkhaṭṭhānanisajjādīni dukkhaṭṭhānādīni. Domanassassa vatthu hoti upāyāsoti sambandho.",
  "tika-abh02t0:1422_0": "Appiyasampayoganiddesavaṇṇanā",
  "tika-abh02t0:1423_0": "199.",
  "tika-abh02t0:1423_1": "Aññasāpekkhasaddo asamatthasamāsoti taṃ dasseti “yena samāso,",
  "tika-abh02t0:1423_2": "na tassāyaṃ paṭisedhako a- kāro”ti.",
  "tika-abh02t0:1424_0": "Pacchimadvayanti “samodhānaṃ missībhāvo”ti idaṃ padadvayaṃ.",
  "tika-abh02t0:1424_1": "Tadatthavasenāti samodhānatthassa,",
  "tika-abh02t0:1424_2": "missībhāvatthassa ca vasena saṅkhāresu labbhati.",
  "tika-abh02t0:1424_3": "Āgatehi ca tehi saṅkhārehi puggalassa saṃyogo hotīti yojanā.",
  "tika-abh02t0:1425_0": "Taṃgahaṇamattanti āpāthagatārammaṇaggahaṇamattaṃ.",
  "tika-abh02t0:1426_0": "Icchāniddesavaṇṇanā",
  "tika-abh02t0:1427_0": "201.",
  "tika-abh02t0:1427_1": "Taṃ kālanti cuticittanirodhato uddhaṃ kālaṃ.",
  "tika-abh02t0:1427_2": "“Yampī”ti yaṃ-",
  "tika-abh02t0:1427_3": "saddo karaṇatthe paccattanti yenapīti attho vutto.",
  "tika-abh02t0:1427_4": "“Yaṃ iccha”nti yaṃ-",
  "tika-abh02t0:1427_5": "saddo yadā icchāpekkho,",
  "tika-abh02t0:1427_6": "tadā “na labhatī”ti ettha alābhapadhānābhāvato icchā visesīyatīti āha “alābhavisiṭṭhā icchā vuttā hotī”ti.",
  "tika-abh02t0:1427_7": "“Icchaṃ na labhati ya”nti evaṃ kiriyāparāmasanabhūto yaṃ-",
  "tika-abh02t0:1427_8": "saddo yadā “na labhatī”ti etaṃ apekkhati,",
  "tika-abh02t0:1427_9": "tattha guṇabhūtā icchā,",
  "tika-abh02t0:1427_10": "padhānabhūto alābhoti āha “tadā icchāvisiṭṭho alābho vutto hotī”ti.",
  "tika-abh02t0:1428_0": "Hirottapparahitā chinnikā,",
  "tika-abh02t0:1428_1": "dhuttikāti vuccantīti āha “chinnabhinnagaṇenāti nillajjena dhuttagaṇenā”ti.",
  "tika-abh02t0:1428_2": "Kappaṭikā sibbitapilotikadhārino.",
  "tika-abh02t0:1429_0": "Alabbhaneyyaicchanti alabbhaneyyavatthusmiṃ icchaṃ.",
  "tika-abh02t0:1430_0": "Upādānakkhandhaniddesavaṇṇanā",
  "tika-abh02t0:1431_0": "202. Tādisassa vatthuno sabbhāvāti sāmaññato anavasesaggahaṇaṃ sandhāyāha.",
  "tika-abh02t0:1432_0": "Atipākaṭena ati viya pakāsena dukkhenāti attho.",
  "tika-abh02t0:1433_0": "Dukkhasaccaniddesavaṇṇanā niṭṭhitā.",
  "tika-abh02t0:1434_0": "2. Samudayasaccaniddesavaṇṇanā",
  "tika-abh02t0:1435_0": "203.",
  "tika-abh02t0:1435_1": "Mano viyāti mano-",
  "tika-abh02t0:1435_2": "saddassa viya. Ika-",
  "tika-abh02t0:1435_3": "saddenāti “ponobhavikā”ti ettha ika- saddena.",
  "tika-abh02t0:1435_4": "Gamiyatthattāti ñāpitatthattā.",
  "tika-abh02t0:1435_5": "Karaṇasīlatā hi idha sīlattho,",
  "tika-abh02t0:1435_6": "so ca ika-",
  "tika-abh02t0:1435_7": "saddena vuccatīti kiriyāvācakassa karaṇasaddassa adassanaṃ appayogo.",
  "tika-abh02t0:1435_8": "Vuttatthānañhi appayogo.",
  "tika-abh02t0:1435_9": "Sati paccayantarasamavāye punabbhavassa dāyikā,",
  "tika-abh02t0:1435_10": "tadabhāve adāyikāti vuttāti āha “adāyikāpi punabbhavaṃ deticcevā”ti taṃsabhāvānativattanato.",
  "tika-abh02t0:1435_11": "Tenevāha “samānasabhāvattā,",
  "tika-abh02t0:1435_12": "tadānubhāvattā cā”ti.",
  "tika-abh02t0:1435_13": "Tattha sabhāvo taṇhāyanaṃ.",
  "tika-abh02t0:1435_14": "Ānubhāvo paccayasamavāye phalanipphādanasamatthatā.",
  "tika-abh02t0:1435_15": "Itaresūti avasiṭṭhakilesādīsu.",
  "tika-abh02t0:1435_16": "Pavattivipākadāyino kammassa sahāyabhūtā taṇhā “upadhivepakkā”ti adhippetāti āha “upadhimhi yathānibbatte”tiādi.",
  "tika-abh02t0:1435_17": "Yathānibbatteti attano paccayehi nibbattappakāre.",
  "tika-abh02t0:1435_18": "Nandanaṃ saṃuppilāvanaṃ abhitassanaṃ.",
  "tika-abh02t0:1435_19": "Rañjanaṃ vatthassa viya raṅgajātena cittassa vipariṇāmanaṃ,",
  "tika-abh02t0:1435_20": "ramāpanaṃ vā.",
  "tika-abh02t0:1435_21": "Rāgasambandhenāti rāgapadasambandhena “uppannassā”ti pulliṅgavasena vuttaṃ.",
  "tika-abh02t0:1435_22": "Rūpārūpabhavarāgo visuṃ vakkhatīti ettha vakkhati-",
  "tika-abh02t0:1435_23": "kiriyāpadaṃ kammatthe veditabbaṃ.",
  "tika-abh02t0:1436_0": "“Savatthukaṃ cakkhu”nti iminā sakalaṃ cakkhudasakamāha,",
  "tika-abh02t0:1436_1": "dutiyena sasambhāracakkhuṃ.",
  "tika-abh02t0:1436_2": "Chiddanti kaṇṇassa chiddapadesaṃ.",
  "tika-abh02t0:1436_3": "Kaṇṇabaddhanti kaṇṇapāḷi.",
  "tika-abh02t0:1436_4": "Vaṇṇasaṇṭhānato rattakambalapaṭalaṃ viya,",
  "tika-abh02t0:1436_5": "kiccato mudusiniddhamadhurarasadaṃ maññanti.",
  "tika-abh02t0:1436_6": "Sāmaññena gahitāti visayena avisesetvā gahitā.",
  "tika-abh02t0:1436_7": "Visayavisiṭṭhāti cakkhādivisayavisiṭṭhā.",
  "tika-abh02t0:1436_8": "Ettha uppajjatīti samudāyāvayavehi viya sāmaññavisesehi na nānattavohāro na hoti yathā “rukkho siṃsapā”ti.",
  "tika-abh02t0:1436_9": "Na hi sabbo rukkho siṃsapā.",
  "tika-abh02t0:1436_10": "Tasmā kiriyābhedasabbhāvato “sayānā bhuñjanti sadhanā”tiādīsu viya “uppajjamānā”ti ettha kiriyāya lakkhaṇatā,",
  "tika-abh02t0:1436_11": "itarattha lakkhitabbatā ca vuttā.",
  "tika-abh02t0:1436_12": "Yadi uppajjamānā hotīti anicchitattā sāsaṅkaṃ uppādakiriyāya atthibhāvamāha.",
  "tika-abh02t0:1436_13": "Tena uppāde satīti ayametassa atthoti “uppajjamānā”ti ettha uppādo hetubhāvena vutto,",
  "tika-abh02t0:1436_14": "itaro ca tassa phalabhāvenāti āha “so hi tena upayojito viya hotī”ti.",
  "tika-abh02t0:1436_15": "Uppajjamānāti vā taṇhāya tattha uppajjanasīlatā uppajjanasabhāvo,",
  "tika-abh02t0:1436_16": "uppajjanasamatthatā vā vuttā.",
  "tika-abh02t0:1436_17": "Tattheva cassā uppajjanasīlatā sakkāyato aññasmiṃ visaye pavattiyā abhāvato,",
  "tika-abh02t0:1436_18": "samatthatā paccayasamavāyena,",
  "tika-abh02t0:1436_19": "aññathā asamatthatā,",
  "tika-abh02t0:1436_20": "yato kadāci na uppajjati.",
  "tika-abh02t0:1436_21": "Nivisamānā nivisatīti etthāpi iminā nayena attho veditabboti.",
  "tika-abh02t0:1437_0": "Samudayasaccaniddesavaṇṇanā niṭṭhitā.",
  "tika-abh02t0:1438_0": "3. Nirodhasaccaniddesavaṇṇanā",
  "tika-abh02t0:1439_0": "204.",
  "tika-abh02t0:1439_1": "Taṇhāya virajjanaṃ haliddirāgassa viya palujjananti katvā āha “khayagamanavasenā”ti.",
  "tika-abh02t0:1439_2": "Vicchinnaṃ nirujjhananti vuttaṃ “appavattigamanavasenā”ti.",
  "tika-abh02t0:1439_3": "Cajanaṃ chaḍḍanaṃ,",
  "tika-abh02t0:1439_4": "hāpanaṃ vāti āha “anapekkhatāya cajanavasena,",
  "tika-abh02t0:1439_5": "hānivasena cā”ti.",
  "tika-abh02t0:1440_0": "Tadappavatti viyāti tassā tittaalābuvalliyā appavatti viya.",
  "tika-abh02t0:1440_1": "Appavattihetubhūtampi nibbānaṃ taṇhāya appavatti viya gayhatīti āha “tadappavatti viyā”ti yathā “rāgakkhayo”ti.",
  "tika-abh02t0:1440_2": "Appavattibhūtanti taṇhāya appavattiyā pattaṃ,",
  "tika-abh02t0:1440_3": "pattabbanti attho.",
  "tika-abh02t0:1440_4": "Nibbānaṃ āgamma niruddhāyapi taṇhāya piyarūpasātarūpesu niruddhāti vattabbatādassanatthaṃ vuttāti yojanā.",
  "tika-abh02t0:1440_5": "Ettha ca yasmā maggo,",
  "tika-abh02t0:1440_6": "nibbānañca taṇhāya samucchedasādhanaṃ,",
  "tika-abh02t0:1440_7": "tasmā “purimā vā upamā”tiādinā upamādvayaṃ ubhayattha yathākkamaṃ yojitaṃ,",
  "tika-abh02t0:1440_8": "ubhayaṭṭhāniyaṃ pana ubhayatthāpi labbhateva.",
  "tika-abh02t0:1441_0": "Nirodhasaccaniddesavaṇṇanā niṭṭhitā.",
  "tika-abh02t0:1442_0": "4. Maggasaccaniddesavaṇṇanā",
  "tika-abh02t0:1443_0": "205.",
  "tika-abh02t0:1443_1": "Titthiyehi kappitassa maggassa pakatipurisantarañāṇādikassa.",
  "tika-abh02t0:1443_2": "Ariyaṃ labhāpetīti ariyaṃ sāmaññaphalaṃ labhāpeti.",
  "tika-abh02t0:1444_0": "Tabbipakkhaviratisabhāvāti tassā sammāvācāya vipakkhato micchāvācāya viratisabhāvā.",
  "tika-abh02t0:1444_1": "Bhedakaramicchāvācā pisuṇavācā,",
  "tika-abh02t0:1444_2": "sabbāpi vā micchāvācā visaṃvādanādivasena bhedakarīti āha “bhedakaramicchāvācāpahānenā”ti.",
  "tika-abh02t0:1444_3": "Visaṃvādanādikiccatāya hi lūkhānaṃ apariggāhakānaṃ musāvādādīnaṃ paṭipakkhabhūtā siniddhabhāvena pariggāhakasabhāvā",
  "tika-abh02t0:1444_4": "sammāvācā tappaccayasubhāsitasampaṭiggāhake jane,",
  "tika-abh02t0:1444_5": "sampayuttadhamme ca pariggaṇhantī pavattatīti pariggahalakkhaṇā.",
  "tika-abh02t0:1444_6": "Tenāha “jane,",
  "tika-abh02t0:1444_7": "sampayutte ca pariggaṇhanakiccavatī”ti.",
  "tika-abh02t0:1444_8": "Cīvarakammādiko tādiso payogo.",
  "tika-abh02t0:1444_9": "Kātabbaṃ cīvararajanādikaṃ.",
  "tika-abh02t0:1444_10": "Niravajjasamuṭṭhāpanakiccavāti niravajjassa kattabbassa,",
  "tika-abh02t0:1444_11": "niravajjākārena vā samuṭṭhāpanakiccavā.",
  "tika-abh02t0:1444_12": "Sampayuttadhamme ca samuṭṭhāpentoti ettha samuṭṭhāpanaṃ micchākammantapaṭipakkhabhūtassa attano kiccassa anuguṇabhāvena sampayuttānaṃ pavattanameva,",
  "tika-abh02t0:1444_13": "ukkhipanaṃ vā nesaṃ kāyikakiriyāya bhārukkhipanaṃ viya.",
  "tika-abh02t0:1444_14": "Sampayuttadhammānaṃ,",
  "tika-abh02t0:1444_15": "ājīvasseva vā visodhanaṃ vodāpanaṃ.",
  "tika-abh02t0:1445_0": "Diṭṭhekaṭṭhāti diṭṭhiyā sahajapahānekaṭṭhā,",
  "tika-abh02t0:1445_1": "paṭhamamaggasammādiṭṭhivaseneva taṃ veditabbaṃ.",
  "tika-abh02t0:1445_2": "“Diṭṭhekaṭṭhaavijjādayo”tipi pāṭho.",
  "tika-abh02t0:1445_3": "Etasmiṃ pakkhe catumaggasammādiṭṭhiyā saṅgaho kato hoti.",
  "tika-abh02t0:1445_4": "Uparimaggasammādiṭṭhiyā pana diṭṭhiṭṭhāne taṃtaṃmaggavajjho māno gahetabbo.",
  "tika-abh02t0:1445_5": "So hi “aha”nti pavattiākārato diṭṭhiṭṭhāniyo.",
  "tika-abh02t0:1445_6": "Pakāsetīti kiccapaṭivedhena paṭivijjhati.",
  "tika-abh02t0:1445_7": "Teneva hi aṅgenāti teneva sammādiṭṭhisaṅkhātena maggaṅgena.",
  "tika-abh02t0:1445_8": "Tathāpavattitena karaṇabhūtena,",
  "tika-abh02t0:1445_9": "tena vā kāraṇena. Aṅga-",
  "tika-abh02t0:1445_10": "saddo hi kāraṇatthopi hotīti.",
  "tika-abh02t0:1445_11": "Tatthāti magge,",
  "tika-abh02t0:1445_12": "maggacittuppāde vā.",
  "tika-abh02t0:1446_0": "Imassevāti ariyamaggapariyāpannasseva.",
  "tika-abh02t0:1446_1": "Yadipi viramitabbato viramantassa cetanāpi labbhateva,",
  "tika-abh02t0:1446_2": "viratiyā eva pana tadā padhānabhāvoti āha “viramaṇakāle vā viratiyo”ti.",
  "tika-abh02t0:1446_3": "Subhāsitādīti asamphappalāpādi. Ādi-",
  "tika-abh02t0:1446_4": "saddena apisuṇādi saṅgahitā.",
  "tika-abh02t0:1446_5": "Bhāsanādīti ettha pana kāyasucaritādi.",
  "tika-abh02t0:1446_6": "Amaggaṅgattāti amaggasabhāvattā.",
  "tika-abh02t0:1446_7": "Tameva cetanāya amaggasabhāvataṃ dassetuṃ “ekassa ñāṇassā”tiādi vuttaṃ.",
  "tika-abh02t0:1446_8": "Tattha sammāvācādikiccattayaṃ nāma micchāvācādīnaṃ tiṇṇaṃ pāpadhammānaṃ samucchindanaṃ,",
  "tika-abh02t0:1446_9": "maggacetanā ca taṃsabhāvā na hotīti na tassā maggakkhaṇe sammāvācādibhāvasiddhi.",
  "tika-abh02t0:1446_10": "Taṃsiddhiyanti kiccattayasiddhiyaṃ.",
  "tika-abh02t0:1446_11": "Yathā panassā pubbabhāge subhāsitavācādibhāvo,",
  "tika-abh02t0:1446_12": "evaṃ maggakkhaṇepi siyā.",
  "tika-abh02t0:1446_13": "Evaṃ sante yathā tattha ekassa sammāsaṅkappassa tikiccatā,",
  "tika-abh02t0:1446_14": "sammādiṭṭhiādīnañca ekekānaṃ catukiccatā,",
  "tika-abh02t0:1446_15": "evaṃ ekā maggacetanā sammāvācādikiccattayassa sādhikā bhaveyya,",
  "tika-abh02t0:1446_16": "tathā ca sati magge sammāvācādīni tīṇi aṅgāni na bhaveyyuṃ,",
  "tika-abh02t0:1446_17": "chaḷaṅgiko ca ariyamaggo siyāti tayidamāha “ekāya cetanāyā”tiādinā.",
  "tika-abh02t0:1446_18": "Yasmā panetaṃ natthi,",
  "tika-abh02t0:1446_19": "tasmā maggapaccayatāvacanato ca na cetanāya maggabhāvoti maggakkhaṇe viratiyova sammāvācādayo.",
  "tika-abh02t0:1447_0": "Brūhanaṃ sukhaṃ.",
  "tika-abh02t0:1447_1": "Santasukhaṃ upekkhā.",
  "tika-abh02t0:1447_2": "Sā hi “upekkhā pana santattā,",
  "tika-abh02t0:1447_3": "sukhamicceva bhāsitā”ti vuttā.",
  "tika-abh02t0:1447_4": "Vitakkādīnanti teyeva abhiniropanādayo pākaṭapariyāyena vuttā.",
  "tika-abh02t0:1448_0": "Vacīsaṅkhārabhāvato vacībhedassa upakārako vitakko.",
  "tika-abh02t0:1448_1": "“Sāvajjā…pe…",
  "tika-abh02t0:1448_2": "upakārako evā”ti iminā vacībhedataṃ samuṭṭhāpakacetanānaṃ viya viratiyāpi visesapaccayo vitakkoti dasseti.",
  "tika-abh02t0:1448_3": "Vacībhedaniyāmikā vācāti vacīduccaritaviratimāha.",
  "tika-abh02t0:1448_4": "Sā hi sammāvācābhūtā micchāvācāsu saṃyaminī.",
  "tika-abh02t0:1448_5": "Tattha yathā visaṃvādanādimicchāvācato avirato micchākammantatopi na viramateva. Yathāha –",
  "tika-abh02t0:1448_6": "“ekaṃ dhammaṃ…pe…",
  "tika-abh02t0:1448_7": "akāriya”nti.",
  "tika-abh02t0:1448_8": "Tathā avisaṃvādanādinā sammāvācāya ṭhito sammākammantampi pūretiyevāti āha “vacībheda…pe…",
  "tika-abh02t0:1448_9": "upakārikā”ti.",
  "tika-abh02t0:1448_10": "Dhammānaṃ pavattiniṭṭhābhāvato yathā gatīti nibbatti vuccati,",
  "tika-abh02t0:1448_11": "evaṃ pavattibhāvato rasalakkhaṇānipīti āha “kiccādisabhāve vā”ti.",
  "tika-abh02t0:1449_0": "Abhinandananti taṇhādivasena abhinandanaṃ.",
  "tika-abh02t0:1450_0": "Vācuggatakaraṇaṃ uggaho,",
  "tika-abh02t0:1450_1": "atthaparipucchanaṃ paripucchāti tadubhayaṃ savanādhīnanti āha “savanañāṇe eva avarodhaṃ gacchantī”ti.",
  "tika-abh02t0:1450_2": "Ñāṇena paricchinditvā gahaṇaṃ pariggaṇhanaṃ.",
  "tika-abh02t0:1451_0": "Tassāti payogassa.",
  "tika-abh02t0:1452_0": "Soti kāmavitakkappavattiyā kāraṇabhūto subhanimitte ayonisomanasikāro.",
  "tika-abh02t0:1452_1": "Tassāti kāmavitakkassa.",
  "tika-abh02t0:1452_2": "Gataṃ gamanaṃ pavatti,",
  "tika-abh02t0:1452_3": "tassa upāyoti gatamaggo.",
  "tika-abh02t0:1453_0": "Pahātabbaekattanti pahātabbatāsāmaññaṃ.",
  "tika-abh02t0:1454_0": "Maggabhāvena catubbidhampi ekattenāti sotāpattimaggādivasena catubbidhampi maggabhāvena ekattena sāmaññato",
  "tika-abh02t0:1454_1": "gahetvā “assā”ti ekavacanena vuttanti attho.",
  "tika-abh02t0:1454_2": "Sabbassa maggassa aññamaññaṃ sadisatā,",
  "tika-abh02t0:1454_3": "tathā asadisatā ca ekaccasadisatā ca jhānaṅgavasena sabbasadisasabbāsadisaekaccasadisatā,",
  "tika-abh02t0:1454_4": "so eva visesoti yojetabbaṃ.",
  "tika-abh02t0:1454_5": "Vipassanāniyāmaṃ dhuraṃ katvā āhāti sambandho.",
  "tika-abh02t0:1454_6": "Idha panāti imissā sammohavinodaniyaṃ.",
  "tika-abh02t0:1454_7": "Sammasi…pe…",
  "tika-abh02t0:1454_8": "nivattanatoti paṭhamattheravādaṃ vadanto tadajjhāsayaṃ purakkhatvā vadatīti adhippāyena vuttaṃ.",
  "tika-abh02t0:1454_9": "Itarathā itaravādāpettha dassitā evāti.",
  "tika-abh02t0:1454_10": "Pādakajjhānaniyāmanti pādakajjhānaniyāmaṃ dhuraṃ katvā āhāti yojanā.",
  "tika-abh02t0:1454_11": "“Vipassanā …pe…",
  "tika-abh02t0:1454_12": "daṭṭhabbo”ti kasmā vuttaṃ.",
  "tika-abh02t0:1454_13": "Na hi tassā idha paṭikkhepatā atthi.",
  "tika-abh02t0:1454_14": "Tathā hi vuttaṃ “keci vuṭṭhānagāminivipassanā niyāmetīti vadantī”ti?",
  "tika-abh02t0:1454_15": "Nayidamevaṃ.",
  "tika-abh02t0:1454_16": "Idhāpīti idha pādakajjhānaniyāmepi vipassanāniyāmo na paṭikkhittoti ayañhettha attho.",
  "tika-abh02t0:1454_17": "Tenevāha “sādhāraṇattā”ti.",
  "tika-abh02t0:1454_18": "“Idha panā”ti imināpi paṭhamattheravādo saṅgahitoti veditabbo.",
  "tika-abh02t0:1454_19": "Yadi evaṃ kasmā vipassanāniyāmo visuṃ gahitoti?",
  "tika-abh02t0:1454_20": "Vādattayāvidhuratādassanatthaṃ.",
  "tika-abh02t0:1454_21": "Aññe cācariyavādāti sammasitajjhānapuggalajjhāsayavādā.",
  "tika-abh02t0:1455_0": "“Āruppe tikacatukkajjhānaṃ…pe…",
  "tika-abh02t0:1455_1": "na lokiya”nti idaṃ theravāde āgataṃ porāṇaṭṭhakathāyaṃ tantiṃ katvā ṭhapitanti aṭṭhasāliniyaṃ saṅgahetvā",
  "tika-abh02t0:1455_2": "vuttanti āha “vuttaṃ aṭṭhasāliniyanti adhippāyo”ti.",
  "tika-abh02t0:1455_3": "Yesūti pacchimajjhānavajjāni sandhāya vadati.",
  "tika-abh02t0:1455_4": "Tattha hi arūpuppattiyaṃ saṃsayo,",
  "tika-abh02t0:1455_5": "na itarasmiṃ.",
  "tika-abh02t0:1455_6": "“Catukkapañcakajjhāna”nti vutte avisesato sāsavānāsavaṃ apekkhīyati,",
  "tika-abh02t0:1455_7": "nivattetabbagahetabbasādhāraṇavacanenettha sāsavato avacchindanatthaṃ “tañca lokuttara”nti vatvā nivattitadhammadassanatthaṃ",
  "tika-abh02t0:1455_8": "“na lokiya”nti vuttanti dassento āha “samudāyañca…pe… āhā”ti.",
  "tika-abh02t0:1455_9": "Itarathā byabhicārābhāvato “lokuttara”nti visesanaṃ niratthakaṃ siyā.",
  "tika-abh02t0:1455_10": "Tayo maggāti dutiyamaggādayo.",
  "tika-abh02t0:1455_11": "Tajjhānikanti tikacatukkajjhānikaṃ sotāpattiphalādiṃ.",
  "tika-abh02t0:1455_12": "Aññajhānikāpīti tikacatukkajjhānato aññajhānikāpi catukkajjhānikāpi maggā uppajjanti. Pi-",
  "tika-abh02t0:1455_13": "saddena tajjhānikāpi tikacatukkajjhānikāti attho.",
  "tika-abh02t0:1455_14": "Yadi evaṃ catuvokārabhavepi pañcavokārabhave viya maggassa tikacatukkajjhānikabhāve kenassa jhānaṅgādiniyāmoti",
  "tika-abh02t0:1455_15": "āha “jhānaṅgādiniyāmikā pubbābhisaṅkhārasamāpattī”ti.",
  "tika-abh02t0:1455_16": "Pubbābhisaṅkhārasamāpattīti ca pādakabhūtā attanā atikkantadhammavirāgabhāvena vipassanāya pubbābhisaṅkhārakārī arūpasamāpatti,",
  "tika-abh02t0:1455_17": "phalasamāpatti vā.",
  "tika-abh02t0:1455_18": "Tenāha “pādaka”nti.",
  "tika-abh02t0:1455_19": "Na sammasitabbāti na sammasitabbā samāpatti jhānaṅgādiniyāmikā sammasitabbānaṃ tikacatukkajjhānānaṃ tattha anuppajjanato,",
  "tika-abh02t0:1455_20": "itarattha ca visesābhāvato.",
  "tika-abh02t0:1455_21": "Phalassapīti catutthapañcamajjhānikaphalassapi.",
  "tika-abh02t0:1456_0": "Dukkhañāṇādīnanti dukkhasamudayañāṇānaṃ.",
  "tika-abh02t0:1456_1": "Taṃtaṃkusalārammaṇārammaṇattāti kāmāvacarādīsu yena yena kusalena saddhiṃ nekkhammasaṅkappādayo uppajjanti,",
  "tika-abh02t0:1456_2": "tassa tassa kusalassa ārammaṇaṃ ārammaṇaṃ etesanti taṃtaṃkusalārammaṇārammaṇā,",
  "tika-abh02t0:1456_3": "tabbhāvato.",
  "tika-abh02t0:1456_4": "Taṃtaṃviramitabbādiārammaṇattāti visaṃvādanavatthuādiārammaṇattā.",
  "tika-abh02t0:1456_5": "Vītikkamitabbato eva hi viratīti.",
  "tika-abh02t0:1456_6": "“Aṅgāna”nti idaṃ “nekkhammasaṅkappādīna”nti etthāpi yojetabbaṃ avayavena vinā samudāyābhāvato.",
  "tika-abh02t0:1456_7": "Visesapaccayoti bhinnasīlassa,",
  "tika-abh02t0:1456_8": "aparisuddhasīlassa vā sammappadhānāsambhavato samādhānassa viya vāyāmassa sīlaṃ visesapaccayo.",
  "tika-abh02t0:1456_9": "Ayañca attho yadipi purimasiddhasīlavasena yutto,",
  "tika-abh02t0:1456_10": "sahajātavasenāpi pana labbhatevāti dassento “sampayuttassāpī”ti āha.",
  "tika-abh02t0:1456_11": "Sahajameva cettha adhippetanti āha “sampayuttasseva cā”tiādi.",
  "tika-abh02t0:1456_12": "Sammoso pamādo,",
  "tika-abh02t0:1456_13": "tappaṭipakkho asammoso appamādo,",
  "tika-abh02t0:1456_14": "so cittassa ārakkhāti āha “cetaso rakkhitatā”ti.",
  "tika-abh02t0:1457_0": "Sīlakkhandho cāti ca-",
  "tika-abh02t0:1457_1": "saddena samādhikkhandho ca.",
  "tika-abh02t0:1457_2": "Khantippadhānattā sīlassa adosasādhanatā,",
  "tika-abh02t0:1457_3": "nīvaraṇajeṭṭhakassa kāmacchandassa ujuvipaccanīkabhāvato samādhissa alobhasādhanatā daṭṭhabbā.",
  "tika-abh02t0:1457_4": "Sāsananti paṭivedhasāsanaṃ,",
  "tika-abh02t0:1457_5": "“sāsanabrahmacariya”nti ca vadanti.",
  "tika-abh02t0:1458_0": "Maggasaccaniddesavaṇṇanā niṭṭhitā.",
  "tika-abh02t0:1459_0": "Suttantabhājanīyavaṇṇanā niṭṭhitā.",
  "tika-abh02t0:1460_0": "2. Abhidhammabhājanīyavaṇṇanā",
  "tika-abh02t0:1461_0": "206- 214.",
  "tika-abh02t0:1461_1": "“Pariññeyyabhāvarahite ekantapahātabbe”ti kasmā vuttaṃ,",
  "tika-abh02t0:1461_2": "nanu taṇhāyapi cakkhādīnaṃ viya taṇhāvatthutāvacanena pariññeyyatā vuttā.",
  "tika-abh02t0:1461_3": "Yathāha “rūpataṇhā loke piyarūpaṃ sātarūpaṃ,",
  "tika-abh02t0:1461_4": "etthesā taṇhā uppajjamānā uppajjati,",
  "tika-abh02t0:1461_5": "ettha nivisamānā nivisatī”tiādi.",
  "tika-abh02t0:1461_6": "Tappaṭibaddhasaṃkilesappahānavasena samatikkamitabbatā hi pariññeyyatā.",
  "tika-abh02t0:1461_7": "Ekantapahātabbatā ca na taṇhāya eva,",
  "tika-abh02t0:1461_8": "atha kho avasesānaṃ saṃkilesadhammānampi.",
  "tika-abh02t0:1461_9": "Tathā hi tesaṃ sabbaso accantappahāyikā dassanabhāvanāti?",
  "tika-abh02t0:1461_10": "Saccametaṃ,",
  "tika-abh02t0:1461_11": "tathāpi yathā “dukkhaṃ ariyasaccaṃ pariññeyya”nti taṇhāvajje upādānakkhandhapañcake pariññeyyabhāvo niruḷho,",
  "tika-abh02t0:1461_12": "na tathā taṇhāya,",
  "tika-abh02t0:1461_13": "taṇhāya pana “yāyaṃ taṇhā ponobhavikā”tiādinā samudayabhāvo viya sātisayaṃ pahātabbabhāvo niruḷhoti dassetuṃ",
  "tika-abh02t0:1461_14": "“pariññeyyabhāvarahite ekantappahātabbe”ti vuttaṃ.",
  "tika-abh02t0:1461_15": "Yassa asaṅgahito padeso atthi,",
  "tika-abh02t0:1461_16": "so sappadeso,",
  "tika-abh02t0:1461_17": "ekadesoti attho.",
  "tika-abh02t0:1461_18": "Tatthāti ariyasaccasadde.",
  "tika-abh02t0:1461_19": "Samudayoti samudayattho.",
  "tika-abh02t0:1461_20": "“Nippadesato samudayaṃ dassetu”nti samudayassevettha gahaṇe kāraṇaṃ dassetuṃ “dukkhanirodhā panā”tiādi vuttaṃ.",
  "tika-abh02t0:1461_21": "Tattha dukkhanirodhāti dukkhaṃ,",
  "tika-abh02t0:1461_22": "nirodho ca.",
  "tika-abh02t0:1461_23": "Ariyasaccadesanāyanti ariyasaccadesanāyampi saccadesanāyaṃ viya.",
  "tika-abh02t0:1461_24": "Dhammatoti desetabbadhammato nippadesā eva.",
  "tika-abh02t0:1461_25": "“Avasesā ca kilesā”tiādinā desanābhedo eva hi tattha viseso.",
  "tika-abh02t0:1461_26": "Tenāha “na hi tato añño”tiādi.",
  "tika-abh02t0:1461_27": "Apubbo natthīti dhammato apubbo natthīti attho.",
  "tika-abh02t0:1461_28": "Tassāti samudayassa.",
  "tika-abh02t0:1461_29": "Sabbattha tīsupi vāresūti aṭṭhaṅgikapañcaṅgikasabbasaṅgāhikabhedesu mahāvāresu,",
  "tika-abh02t0:1461_30": "tadantogadhesu ca pañcasu koṭṭhāsesu.",
  "tika-abh02t0:1461_31": "Apubbassāti “avasesā ca kilesā”tiādinā taṇhāya apubbassa.",
  "tika-abh02t0:1461_32": "Avasiṭṭhakilesādīnañhi samudayatāvacanaṃ idha apubbadassanaṃ.",
  "tika-abh02t0:1461_33": "Tassa yadipi dutiyatatiyavāresu viseso natthi,",
  "tika-abh02t0:1461_34": "pañcasu pana koṭṭhāsesu uparūpari apubbaṃ dassitanti katvā evaṃ vuttaṃ.",
  "tika-abh02t0:1461_35": "Tañhi samudayavisesadassanaṃ,",
  "tika-abh02t0:1461_36": "itaraṃ pana maggavisesadassanaṃ.",
  "tika-abh02t0:1461_37": "Tassa ca dhammato apubbābhāvo dassitoyeva.",
  "tika-abh02t0:1461_38": "Yadi evaṃ dutiyādikoṭṭhāsesu,",
  "tika-abh02t0:1461_39": "paṭhamakoṭṭhāsepi vā kasmā taṇhā gahitāti āha “apubbasamudayadassanatthāyapi hī”tiādi.",
  "tika-abh02t0:1461_40": "Kevalāyāti tadaññakilesādinirapekkhāya.",
  "tika-abh02t0:1461_41": "Desanāvasena na vuttoti na dhammavasenāti adhippāyo.",
  "tika-abh02t0:1461_42": "Tasmā dukkhādīni tattha ariyasaccadesanāyaṃ sappadesāni dassitāni honti pariyāyenāti daṭṭhabbaṃ.",
  "tika-abh02t0:1461_43": "Abhidhammadesanā pana nippariyāyakathāti katvā aṭṭhakathāyaṃ “nippadesato samudayaṃ dassetuṃ”icceva vuttaṃ.",
  "tika-abh02t0:1461_44": "Paccayasaṅkhātanti paccayābhimataṃ paccayabhūtaṃ,",
  "tika-abh02t0:1461_45": "paccayakoṭṭhāsaṃ vā.",
  "tika-abh02t0:1462_0": "Tesanti kusaladhammānaṃ.",
  "tika-abh02t0:1462_1": "Paccayānaṃ pahānavasenāti hetunirodhena phalanirodhaṃ dasseti,",
  "tika-abh02t0:1462_2": "tappaṭibaddhakilesappahānena vā kusalānaṃ pahānaṃ vuttaṃ.",
  "tika-abh02t0:1462_3": "Yathā “dhammāpi vo,",
  "tika-abh02t0:1462_4": "bhikkhave,",
  "tika-abh02t0:1462_5": "pahātabbā”ti.",
  "tika-abh02t0:1462_6": "Iti pariyāyato kusalānaṃ pahānaṃ vuttaṃ,",
  "tika-abh02t0:1462_7": "na nippariyāyato tadabhāvatoti āha “na hi kusalā pahātabbā”ti.",
  "tika-abh02t0:1462_8": "Yathā ca kusaladhammesu,",
  "tika-abh02t0:1462_9": "abyākatadhammesupi eseva nayo.",
  "tika-abh02t0:1462_10": "Nirodhanti asaṅkhatadhātuṃ.",
  "tika-abh02t0:1462_11": "Appavattibhāvoti yo nirodhassa nibbānassa taṇhādiappavattihetubhāvo,",
  "tika-abh02t0:1462_12": "taṃ pahānanti vuttanti attho.",
  "tika-abh02t0:1463_0": "Kāyakammādisuddhiyāti pubbabhāgakāyakammavacīkammaājīvasuddhiyā dūratarūpanissayataṃ ariyamaggassa dassetīti sambandho.",
  "tika-abh02t0:1463_1": "Pañcaṅgikaṃ…pe…",
  "tika-abh02t0:1463_2": "pavattataṃ dīpeti,",
  "tika-abh02t0:1463_3": "na pana ariyamaggassa pañcaṅgikattāti adhippāyo.",
  "tika-abh02t0:1463_4": "Ñāpakanidassananti ñāpakabhāvanidassanaṃ,",
  "tika-abh02t0:1463_5": "etena “vacanato”ti idaṃ hetuatthe nissakkavacananti dasseti.",
  "tika-abh02t0:1463_6": "Vacanatoti vā īdisassa vacanassa sabbhāvato.",
  "tika-abh02t0:1463_7": "Paṭipadāya ekadesopi paṭipadā evāti attho.",
  "tika-abh02t0:1463_8": "Niddiṭṭho dhammasaṅgāhakehi saṅgāyanavasena.",
  "tika-abh02t0:1464_0": "Jhānehi desanāpaveso “lokuttaraṃ jhānaṃ bhāvetī”ti jhānasīsena desanāva.",
  "tika-abh02t0:1464_1": "Tathā bhāvanāpaveso.",
  "tika-abh02t0:1464_2": "Pāḷigamananti pāḷipavatti pāṭhadesanā.",
  "tika-abh02t0:1464_3": "Yathāvijjamānadhammavasenāti tasmiṃ cittuppāde labbhamānavitakkādidhammavasena.",
  "tika-abh02t0:1465_0": "Abhidhammabhājanīyavaṇṇanā niṭṭhitā.",
  "tika-abh02t0:1466_0": "3. Pañhapucchakavaṇṇanā",
  "tika-abh02t0:1467_0": "215.",
  "tika-abh02t0:1467_1": "Tassāti suttantabhājanīyassa.",
  "tika-abh02t0:1467_2": "Evaṃ panāti “apicesā sammādiṭṭhi nāma pubbabhāge nānākkhaṇā nānārammaṇā”tiādippakārena.",
  "tika-abh02t0:1467_3": "Evañca katvāti lokuttaramaggasseva maggasaccabhāvassa adhippetattā.",
  "tika-abh02t0:1467_4": "Tenāti tena kāraṇena,",
  "tika-abh02t0:1467_5": "ariyamaggasseva uddisitvā niddiṭṭhattāti attho.",
  "tika-abh02t0:1468_0": "Pañhapucchakavaṇṇanā niṭṭhitā.",
  "tika-abh02t0:1469_0": "Saccavibhaṅgavaṇṇanā niṭṭhitā.",
  "tika-abh02t0:1470_0": "5. Indriyavibhaṅgo",
  "tika-abh02t0:1471_0": "1. Abhidhammabhājanīyavaṇṇanā",
  "tika-abh02t0:1472_0": "219.",
  "tika-abh02t0:1472_1": "Cakkhudvārabhāveti cakkhudvārabhāvahetu.",
  "tika-abh02t0:1472_2": "Taṃdvārikehīti tasmiṃ dvāre pavattanakehi cittacetasikehi.",
  "tika-abh02t0:1472_3": "Te hi “taṃ dvāraṃ pavattiokāsabhūtaṃ etesaṃ atthī”ti taṃdvārikā.",
  "tika-abh02t0:1472_4": "Nanu ca tabbatthukehipi taṃ indaṭṭhaṃ kāreti.",
  "tika-abh02t0:1472_5": "Tenāha aṭṭhakathāyaṃ “tikkhe tikkhattā,",
  "tika-abh02t0:1472_6": "mande ca mandattā”ti?",
  "tika-abh02t0:1472_7": "Saccaṃ kāreti,",
  "tika-abh02t0:1472_8": "tabbatthukāpi pana idha “taṃdvārikā”icceva vuttā.",
  "tika-abh02t0:1472_9": "Apariccattadvārabhāvaṃyeva hi cakkhu nissayaṭṭhena “vatthū”ti vuccati.",
  "tika-abh02t0:1472_10": "Atha vā taṃdvārikesu tassa indaṭṭho pākaṭoti “taṃdvārikehī”ti vuttaṃ.",
  "tika-abh02t0:1472_11": "Indaṭṭho parehi anuvattanīyatā paramissarabhāvoti dassento “tañhi…pe…",
  "tika-abh02t0:1472_12": "anuvattantī”ti āha.",
  "tika-abh02t0:1472_13": "Tattha tanti cakkhuṃ.",
  "tika-abh02t0:1472_14": "Teti taṃdvārike.",
  "tika-abh02t0:1472_15": "Kiriyāniṭṭhānavācī āvī-",
  "tika-abh02t0:1472_16": "saddo “vijitāvī”tiādīsu viyāti āha “pariniṭṭhitakiccajānana”nti.",
  "tika-abh02t0:1473_0": "“Cha imāni,",
  "tika-abh02t0:1473_1": "bhikkhave,",
  "tika-abh02t0:1473_2": "indriyāni.",
  "tika-abh02t0:1473_3": "Katamāni cha?",
  "tika-abh02t0:1473_4": "Cakkhundriyaṃ…pe…",
  "tika-abh02t0:1473_5": "manindriya”nti evaṃ katthaci chapindriyāni āgatāni,",
  "tika-abh02t0:1473_6": "kasmā pana suttante khandhādayo viya indriyāni ekajjhaṃ na vuttāni,",
  "tika-abh02t0:1473_7": "abhidhamme ca vuttānīti āha “tattha suttante”tiādi.",
  "tika-abh02t0:1473_8": "Nissaraṇūpāyādibhāvatoti ettha lokuttaresu maggapariyāpannāni nissaraṇaṃ,",
  "tika-abh02t0:1473_9": "itarāni nissaraṇaphalaṃ,",
  "tika-abh02t0:1473_10": "vivaṭṭasannissitena nibbattitāni saddhindriyādīni nissaraṇūpāyo,",
  "tika-abh02t0:1473_11": "itaresu kānici pavattibhūtāni,",
  "tika-abh02t0:1473_12": "kānici pavattiupāyoti veditabbāni.",
  "tika-abh02t0:1474_0": "Khīṇāsavassa bhāvabhūtoti chaḷaṅgupekkhā viya khīṇāsavasseva dhammabhūto.",
  "tika-abh02t0:1475_0": "Dve atthāti indaliṅgaindasiṭṭhaṭṭhā.",
  "tika-abh02t0:1475_1": "Attano paccayavasenāti yathāsakaṃ kammādipaccayavasena.",
  "tika-abh02t0:1475_2": "Taṃsahitasantāneti itthindriyasahite,",
  "tika-abh02t0:1475_3": "purisindriyasahite ca santāne.",
  "tika-abh02t0:1475_4": "Aññākārenāti itthiādito aññena ākārena.",
  "tika-abh02t0:1475_5": "Anuvattanīyabhāvo itthipurisindriyānaṃ ādhipaccanti yojanā.",
  "tika-abh02t0:1475_6": "Imasmiñcattheti ādhipaccatthe.",
  "tika-abh02t0:1476_0": "Tesanti anaññātaññassāmītindriyādīnaṃ tiṇṇaṃ.",
  "tika-abh02t0:1476_1": "Yā sukhadukkhindriyānaṃ iṭṭhāniṭṭhākārasambhogarasatā vuttā,",
  "tika-abh02t0:1476_2": "sā ārammaṇasabhāveneva veditabbā,",
  "tika-abh02t0:1476_3": "na ekaccasomanassindriyādīnaṃ viya parikappavasenāti dassento “ettha cā”tiādimāha.",
  "tika-abh02t0:1477_0": "Yadipi purisindriyānantaraṃ jīvitindriyaṃ rūpakaṇḍepi desitaṃ,",
  "tika-abh02t0:1477_1": "taṃ pana rūpajīvitindriyaṃ,",
  "tika-abh02t0:1477_2": "na ca tattha manindriyaṃ vatvā itthipurisindriyāni vuttāni.",
  "tika-abh02t0:1477_3": "Idha pana aṭṭhakathāyaṃ indriyānukkamo vutto sabbākārena yamakadesanāya saṃsandatīti dassento āha “so indriyayamakadesanāya sametī”ti.",
  "tika-abh02t0:1477_4": "Purimapacchimānaṃ ajjhattikabāhirānanti cakkhādīnaṃ purimānaṃ ajjhattikānaṃ,",
  "tika-abh02t0:1477_5": "itthindriyādīnaṃ pacchimānaṃ bāhirānaṃ.",
  "tika-abh02t0:1477_6": "Tesaṃ majjhe vuttaṃ ubhayesaṃ upakārakatādīpanatthanti adhippāyo.",
  "tika-abh02t0:1477_7": "Tena evampi desanantarānurodhena jīvitindriyassa anukkamaṃ vattuṃ vaṭṭatīti dasseti.",
  "tika-abh02t0:1477_8": "Kāmañcettha evaṃ vuttaṃ,",
  "tika-abh02t0:1477_9": "parato pana kiccavinicchaye idha pāḷiyaṃ āgataniyāmeneva manindriyānantaraṃ jīvitindriyassa,",
  "tika-abh02t0:1477_10": "tadanantarañca itthipurisindriyānaṃ kiccavinicchayaṃ dassessati.",
  "tika-abh02t0:1477_11": "Sabbaṃ taṃ dukkhaṃ saṅkhāradukkhabhāvena,",
  "tika-abh02t0:1477_12": "yathārahaṃ vā dukkhadukkhatādibhāvena.",
  "tika-abh02t0:1477_13": "Duvidhattabhāvānupālakassāti rūpārūpavasena duvidhassa attabhāvassa anupālakassa.",
  "tika-abh02t0:1477_14": "Rūpārūpavasena duvidhampi hi jīvitindriyaṃ idha gahitaṃ.",
  "tika-abh02t0:1477_15": "“Pavattī”ti etena sahajātadhammānaṃ pavattanarasena jīvitindriyena vedayitānaṃ pavattetabbataṃ dīpeti.",
  "tika-abh02t0:1477_16": "“Bhāvanāmaggasampayutta”nti iminā phalabhūtaṃ aññindriyaṃ nivatteti.",
  "tika-abh02t0:1477_17": "Bhāvanāgahaṇañcettha sakkā avattuṃ.",
  "tika-abh02t0:1477_18": "“Bhāvetabbattā”ti vuttattā bhāvanābhāvo pākaṭova.",
  "tika-abh02t0:1477_19": "Dassanānantarāti samānajātibhūmikena abyavahitataṃ sandhāyāha,",
  "tika-abh02t0:1477_20": "na anantarapaccayaṃ.",
  "tika-abh02t0:1478_0": "Tassāti indriyapaccayabhāvassa.",
  "tika-abh02t0:1478_1": "Anaññasādhāraṇattāti aññehi anindriyehi asādhāraṇattā.",
  "tika-abh02t0:1478_2": "Evaṃ sāmatthiyato kiccavisesaṃ vavatthapetvā pakaraṇatopi taṃ dasseti “indriyakathāya ca pavattattā”ti.",
  "tika-abh02t0:1478_3": "Aññesanti aññesaṃ indriyasabhāvānampi sahajātadhammānaṃ.",
  "tika-abh02t0:1478_4": "Yehi te indaṭṭhaṃ kārenti,",
  "tika-abh02t0:1478_5": "tesaṃ vasavattāpanaṃ natthi,",
  "tika-abh02t0:1478_6": "yathā manindriyassa pubbaṅgamasabhāvābhāvato sayañca te aññadatthu manindriyasseva vase vattanti.",
  "tika-abh02t0:1478_7": "Tenāha “taṃsampayuttānipi hī”tiādi.",
  "tika-abh02t0:1478_8": "Yadi evaṃ kathaṃ tesaṃ indaṭṭhoti?",
  "tika-abh02t0:1478_9": "“Sukhanādilakkhaṇe sampayuttānaṃ attākārānuvidhāpanamatta”nti vuttovāyamattho.",
  "tika-abh02t0:1478_10": "“Cetasikattā”ti iminā sampayuttadhammānaṃ cittassa padhānataṃ dasseti.",
  "tika-abh02t0:1478_11": "Tato hi “cetasikā”ti vuccanti.",
  "tika-abh02t0:1478_12": "Sabbatthāti vasavattāpanaṃ sahajātadhammānupālananti evaṃ yāva amatābhimukhabhāvapaccayatā ca sampayuttānanti taṃkiccaniddese.",
  "tika-abh02t0:1478_13": "“Anuppādane,",
  "tika-abh02t0:1478_14": "anupatthambhe ca satī”ti padaṃ āharitvā sambandhitabbaṃ.",
  "tika-abh02t0:1478_15": "Na hi padattho sabbhāvaṃ byabhicaratīti janakupatthambhakattābhāvepīti vuttaṃ hoti.",
  "tika-abh02t0:1478_16": "Tappaccayānanti itthipurisanimittādipaccayānaṃ kammādīnaṃ.",
  "tika-abh02t0:1478_17": "Tappavattane nimittabhāvoti itthinimittādiākārarūpanibbattane kāraṇabhāvo.",
  "tika-abh02t0:1478_18": "Svāyaṃ itthindriyādīnaṃ tattha atthibhāvoyevāti daṭṭhabbaṃ.",
  "tika-abh02t0:1478_19": "Yasmiñhi sati yaṃ hoti,",
  "tika-abh02t0:1478_20": "asati ca na hoti,",
  "tika-abh02t0:1478_21": "taṃ tassa kāraṇanti.",
  "tika-abh02t0:1478_22": "“Nimittabhāvo anuvidhāna”nti iminā anuvidhānasaddassa kammatthataṃ dasseti.",
  "tika-abh02t0:1478_23": "Sukhadukkhabhāvappattā viyāti sayaṃ sukhadukkhasabhāvappattā viya,",
  "tika-abh02t0:1478_24": "sukhantā dukkhantā ca viyāti attho.",
  "tika-abh02t0:1478_25": "Asantassa…pe…",
  "tika-abh02t0:1478_26": "majjhattākārānupāpanaṃ aññāṇupekkhanādivasena veditabbaṃ.",
  "tika-abh02t0:1478_27": "Samānajātiyanti akusalehi sukhadukkhehi akusalūpekkhāya,",
  "tika-abh02t0:1478_28": "abyākatehi abyākatūpekkhāya,",
  "tika-abh02t0:1478_29": "kusalasukhato kusalūpekkhāya.",
  "tika-abh02t0:1478_30": "Tatthāpi bhūmivibhāgenāyamattho bhinditvā yojetabbo.",
  "tika-abh02t0:1478_31": "Taṃ sabbaṃ khandhavibhaṅge vuttaoḷārikasukhumavibhāgena dīpetabbaṃ.",
  "tika-abh02t0:1478_32": "Ādisaddenāti “kāmarāgabyāpādādī”ti ettha vuttaādisaddena.",
  "tika-abh02t0:1478_33": "Saṃyojanasamucchindanatadupanissayatā eva sandhāya aññātāvindriyassa kiccantarāpasutatā vuttā,",
  "tika-abh02t0:1478_34": "tassāpi uddhambhāgiyasaṃyojanapaṭippassaddhippahānakiccatā labbhateva.",
  "tika-abh02t0:1478_35": "Abyāpībhāvato vā aññātāvindriyassa paṭippassaddhippahānakiccaṃ na vattabbaṃ,",
  "tika-abh02t0:1478_36": "tato aññindriyassāpi taṃ aṭṭhakathāyaṃ anuddhaṭaṃ.",
  "tika-abh02t0:1478_37": "Maggānantarañhi phalaṃ “tāya saddhāya avūpasantāyā”tiādivacanato kilesānaṃ paṭippassambhanavasena pavattati,",
  "tika-abh02t0:1478_38": "na itaraṃ.",
  "tika-abh02t0:1478_39": "Aññathā ariyā sabbakālaṃ appaṭippassaddhakilesadarathā siyuṃ.",
  "tika-abh02t0:1478_40": "Itarassa pana nicchandarāgesu sattavohāro viya ruḷhivasena paṭippassaddhikiccatā veditabbā.",
  "tika-abh02t0:1479_0": "Etthāha –",
  "tika-abh02t0:1479_1": "kasmā pana ettakāneva indriyāni vuttāni,",
  "tika-abh02t0:1479_2": "etāni eva ca vuttānīti?",
  "tika-abh02t0:1479_3": "Ādhipaccatthasambhavatoti ce.",
  "tika-abh02t0:1479_4": "Ādhipaccaṃ nāma issariyanti vuttametaṃ.",
  "tika-abh02t0:1479_5": "Tayidaṃ ādhipaccaṃ attano kicce balavanti aññesampi sabhāvadhammānaṃ labbhateva.",
  "tika-abh02t0:1479_6": "Paccayādhīnavuttikā hi paccayuppannā.",
  "tika-abh02t0:1479_7": "Tasmā te tehi anuvattīyanti,",
  "tika-abh02t0:1479_8": "te ca te anuvattantīti?",
  "tika-abh02t0:1479_9": "Saccametaṃ,",
  "tika-abh02t0:1479_10": "tathāpi atthi tesaṃ viseso.",
  "tika-abh02t0:1479_11": "Svāyaṃ viseso “cakkhuviññāṇādippavattiyañhi cakkhādīnaṃ siddhamādhipacca”ntiādinā aṭṭhakathāyaṃ dassitoyeva.",
  "tika-abh02t0:1480_0": "Apica khandhapañcake yāyaṃ sattapaññatti,",
  "tika-abh02t0:1480_1": "tassā visesanissayo cha ajjhattikāni āyatanānīti tāni tāva ādhipaccatthaṃ upādāya “cakkhundriyaṃ…pe…",
  "tika-abh02t0:1480_2": "manindriya”ntiādito vuttāni.",
  "tika-abh02t0:1480_3": "Tāni pana yena dhammena pavattanti,",
  "tika-abh02t0:1480_4": "ayaṃ so dhammo tesaṃ ṭhitihetūti dassanatthaṃ jīvitaṃ.",
  "tika-abh02t0:1480_5": "Tayime indriyapaṭibaddhā dhammā imesaṃ vasena “itthī,",
  "tika-abh02t0:1480_6": "puriso”ti voharīyantīti dassanatthaṃ bhāvadvayaṃ.",
  "tika-abh02t0:1480_7": "Svāyaṃ sattasaññito dhammapuñjo pabandhavasena pavattamāno imāhi vedanāhi saṃkilissatīti dassanatthaṃ vedanāpañcakaṃ.",
  "tika-abh02t0:1480_8": "Tato visuddhatthikānaṃ vodānasambhāradassanatthaṃ saddhādipañcakaṃ.",
  "tika-abh02t0:1480_9": "Tato vodānasambhārā imehi visujjhanti,",
  "tika-abh02t0:1480_10": "visuddhippattā,",
  "tika-abh02t0:1480_11": "niṭṭhitakiccā ca hontīti dassanatthaṃ ante anaññātaññassāmītindriyādīni tīṇi vuttāni.",
  "tika-abh02t0:1480_12": "Sabbattha “ādhipaccatthaṃ upādāyā”ti padaṃ yojetabbaṃ.",
  "tika-abh02t0:1480_13": "Ettāvatā adhippetatthasiddhīti aññesaṃ aggahaṇaṃ.",
  "tika-abh02t0:1481_0": "Atha vā pavattinivattīnaṃ nissayādidassanatthampi etāni eva vuttāni.",
  "tika-abh02t0:1481_1": "Pavattiyā hi visesato mūlanissayabhūtāni cha ajjhattikāni āyatanāni.",
  "tika-abh02t0:1481_2": "Yathāha “chasu loko samuppanno”tiādi.",
  "tika-abh02t0:1481_3": "Tassā uppatti itthipurisindriyehi.",
  "tika-abh02t0:1481_4": "Visabhāgavatthusarāganimittā hi yebhuyyena sattakāyassa abhinibbatti.",
  "tika-abh02t0:1481_5": "Vuttañhetaṃ “tiṇṇaṃ kho pana, mahārāja,",
  "tika-abh02t0:1481_6": "sannipātā gabbhassāvakkanti hoti,",
  "tika-abh02t0:1481_7": "idha mātāpitaro ca sannipatitā honti,",
  "tika-abh02t0:1481_8": "mātā ca utunī hoti,",
  "tika-abh02t0:1481_9": "gabbho ca paccupaṭṭhito hotī”ti.",
  "tika-abh02t0:1481_10": "Avaṭṭhānaṃ jīvitindriyena tena anupāletabbato.",
  "tika-abh02t0:1481_11": "Tenāha “āyu ṭhiti yapanā yāpanā”tiādi.",
  "tika-abh02t0:1481_12": "Upabhogo vedanāhi.",
  "tika-abh02t0:1481_13": "Vedanāvasena hi iṭṭhādisabbavisayupabhogo. Yathāha –",
  "tika-abh02t0:1481_14": "“vedayati vedayatīti kho,",
  "tika-abh02t0:1481_15": "bhikkhave,",
  "tika-abh02t0:1481_16": "tasmā vedanāti vuccatī”ti.",
  "tika-abh02t0:1481_17": "Evaṃ pavattiyā nissayasamuppādaṭṭhitisambhogadassanatthaṃ cakkhundriyaṃ yāva upekkhindriyanti cuddasindriyāni desitāni.",
  "tika-abh02t0:1481_18": "Yathā cetāni pavattiyā,",
  "tika-abh02t0:1481_19": "evaṃ itarāni nivattiyā.",
  "tika-abh02t0:1481_20": "Vivaṭṭasannissitena hi nibbattitāni saddhādīni pañca indriyāni nivattiyā nissayo.",
  "tika-abh02t0:1481_21": "Uppādo anaññātaññassāmītindriyena tassa paṭhamaṃ uppajjanato.",
  "tika-abh02t0:1481_22": "Avaṭṭhānaṃ aññindriyena.",
  "tika-abh02t0:1481_23": "Upabhogo aññātāvindriyena aggaphalasamupabhogato.",
  "tika-abh02t0:1481_24": "Evampi etāni eva indriyāni desitāni.",
  "tika-abh02t0:1481_25": "Ettāvatā yathādhippetatthasiddhito aññesaṃ aggahaṇaṃ.",
  "tika-abh02t0:1481_26": "Etenāpi nesaṃ desanānukkamopi saṃvaṇṇito veditabbo.",
  "tika-abh02t0:1482_0": "220.",
  "tika-abh02t0:1482_1": "Kusalākusalavīriyādīnīti ettha ādi-",
  "tika-abh02t0:1482_2": "saddena kusalasamādhiādīnaṃ,",
  "tika-abh02t0:1482_3": "abyākatavīriyādīnañca saṅgaho daṭṭhabbo.",
  "tika-abh02t0:1482_4": "Paccayādīti ādi-",
  "tika-abh02t0:1482_5": "saddena desārammaṇādayo gahitā,",
  "tika-abh02t0:1482_6": "yathāvuttavīriyādīni,",
  "tika-abh02t0:1482_7": "cakkhādīni ca saṅgaṇhāti.",
  "tika-abh02t0:1482_8": "Iccevaṃ sabbasaṅgāhikāni vīriyindriyādipadāni,",
  "tika-abh02t0:1482_9": "cakkhundriyādipadāni ca.",
  "tika-abh02t0:1482_10": "Tenāti “evaṃ santepī”tiādinā bhūmivibhāgakathanena.",
  "tika-abh02t0:1482_11": "Tannivattanenāti sabbesaṃ sabbabhūmikattanivattanena.",
  "tika-abh02t0:1482_12": "Avijjamānasaṅgāhakattanti tassaṃ tassaṃ bhūmiyaṃ anupalabbhamānassa indriyassa saṅgāhakatā.",
  "tika-abh02t0:1483_0": "Abhidhammabhājanīyavaṇṇanā niṭṭhitā.",
  "tika-abh02t0:1484_0": "2. Pañhapucchakavaṇṇanā",
  "tika-abh02t0:1485_0": "Idha imasmiṃ “sattindriyā anārammaṇā”ti evaṃ ekantānārammaṇatte vuccamāne na ābhaṭṭhaṃ jīvitindriyaṃ na bhāsitaṃ.",
  "tika-abh02t0:1485_1": "Ṭīkāyaṃ pana anābhaṭṭhanti katasamāsaṃ katvā vuttaṃ.",
  "tika-abh02t0:1485_2": "Rūpadhammesu saṅgahitatanti “rūpa”nti gaṇitataṃ.",
  "tika-abh02t0:1485_3": "Arūpakoṭṭhāsena arūpabhāvena siyāpakkhe saṅgahitaṃ. Kasmā?",
  "tika-abh02t0:1485_4": "Tassa parittārammaṇāditā atthīti.",
  "tika-abh02t0:1485_5": "Yasmā pana rūpārūpamissakasseva vasena siyāpakkhasaṅgaho yutto,",
  "tika-abh02t0:1485_6": "na ekadesassa,",
  "tika-abh02t0:1485_7": "tasmā ekadesassa taṃ anicchanto āha “adhippāyo”ti.",
  "tika-abh02t0:1485_8": "Idāni tamatthaṃ pakāsetuṃ “arūpakoṭṭhāsena panā”tiādi vuttaṃ.",
  "tika-abh02t0:1485_9": "Navattabbatāti parittārammaṇādibhāvena navattabbatā.",
  "tika-abh02t0:1485_10": "Kathaṃ pana rūpakoṭṭhāsenassānārammaṇassa navattabbatāti codanaṃ sandhāyāha “na hi anārammaṇa”ntiādi.",
  "tika-abh02t0:1485_11": "“Avijjamānārammaṇānārammaṇesū”ti iminā “anārammaṇā”ti bāhiratthasamāso ayanti dasseti.",
  "tika-abh02t0:1485_12": "Navattabbesūti sārammaṇabhāvena navattabbesu.",
  "tika-abh02t0:1485_13": "Anārammaṇattāti ārammaṇarahitattā.",
  "tika-abh02t0:1485_14": "“Navindriyā siyā parittārammaṇā,",
  "tika-abh02t0:1485_15": "siyā mahaggatārammaṇā,",
  "tika-abh02t0:1485_16": "siyā appamāṇārammaṇā,",
  "tika-abh02t0:1485_17": "siyā na vattabbā ‘parittārammaṇā’tipi ‘mahaggatārammaṇā’tipi ‘appamāṇārammaṇā’tipī”tiādīsu viya na sārammaṇasseva navattabbataṃ dasseti.",
  "tika-abh02t0:1485_18": "Yathā ca na sārammaṇasseva navattabbatāpariyāyo,",
  "tika-abh02t0:1485_19": "atha kho anārammaṇassāpīti sārammaṇe niyamābhāvo.",
  "tika-abh02t0:1485_20": "Evaṃ navattabbaṃ sārammaṇamevāti ayampi niyamo natthīti dassento “navattabbassa vā sārammaṇata”nti āha.",
  "tika-abh02t0:1485_21": "Tassa na dassetīti sambandho.",
  "tika-abh02t0:1485_22": "“Na hī”tiādinā tamevatthaṃ vivarati.",
  "tika-abh02t0:1486_0": "Tattha rūpanibbānānaṃ sukhādisampayuttabhāvena navattabbatā,",
  "tika-abh02t0:1486_1": "na parittārammaṇādibhāvenāti codanaṃ manasi katvā āha “athāpī”tiādi.",
  "tika-abh02t0:1486_2": "Tattha athāpi vattatīti sambandho.",
  "tika-abh02t0:1486_3": "Siyā anārammaṇantipi vattabbaṃ siyāti anārammaṇaṃ dhammāyatanaṃ sārammaṇehi visuṃ katvā evaṃ vattabbaṃ siyā.",
  "tika-abh02t0:1486_4": "Navattabba-",
  "tika-abh02t0:1486_5": "saddo yadi sārammaṇesveva vatteyya,",
  "tika-abh02t0:1486_6": "na cevaṃ vuttaṃ,",
  "tika-abh02t0:1486_7": "avacane ca aññaṃ kāraṇaṃ natthīti dassento āha “na hi pañhapucchake sāvasesā desanā atthī”ti.",
  "tika-abh02t0:1486_8": "Tasmā navattabba-",
  "tika-abh02t0:1486_9": "saddo anārammaṇesupi vattatevāti adhippāyo.",
  "tika-abh02t0:1486_10": "Yāpi “aṭṭhindriyā siyā ajjhattārammaṇā”ti ajjhattārammaṇādibhāvena navattabbatā vuttā,",
  "tika-abh02t0:1486_11": "sā jīvitindriyassa ākiñcaññāyatanakāle paṭhamāruppaviññāṇābhāvamattārammaṇataṃ sandhāya vuttā,",
  "tika-abh02t0:1486_12": "na sārammaṇasseva navattabbatādassanatthaṃ,",
  "tika-abh02t0:1486_13": "nāpi anārammaṇassa parittārammaṇādibhāvena navattabbatābhāvadassanatthanti dassento “aṭṭhindriyā siyā ajjhattārammaṇāti ettha cā”tiādimāha.",
  "tika-abh02t0:1486_14": "Tattha siyā ajjhattārammaṇātīti iti-",
  "tika-abh02t0:1486_15": "saddo ādiattho.",
  "tika-abh02t0:1486_16": "Tena avasiṭṭhapāḷisaṅgaṇhanena “siyā na vattabbā ‘ajjhattārammaṇā’tipi ‘bahiddhārammaṇā’tipi ‘ajjhattabahiddhārammaṇā’tipī”ti",
  "tika-abh02t0:1486_17": "imāya pāḷiyā vuttamatthaṃ jīvitindriyassa dassento “jīvitindriyassa…pe…",
  "tika-abh02t0:1486_18": "navattabbatā veditabbā”ti āha,",
  "tika-abh02t0:1486_19": "taṃ vuttatthameva.",
  "tika-abh02t0:1487_0": "Pañhapucchakavaṇṇanā niṭṭhitā.",
  "tika-abh02t0:1488_0": "Indriyavibhaṅgavaṇṇanā niṭṭhitā.",
  "tika-abh02t0:1489_0": "6. Paṭiccasamuppādavibhaṅgo",
  "tika-abh02t0:1490_0": "1. Suttantabhājanīyaṃ",
  "tika-abh02t0:1491_0": "Uddesavāravaṇṇanā",
  "tika-abh02t0:1492_0": "225.",
  "tika-abh02t0:1492_1": "“Vuttattā”ti idaṃ nissakkaṃ kiṃ lakkhaṇaṃ?",
  "tika-abh02t0:1492_2": "Hetulakkhaṇaṃ.",
  "tika-abh02t0:1492_3": "Yadi evaṃ taṃhetuko vibhajjavādibhāvo āpajjati.",
  "tika-abh02t0:1492_4": "Na hi moggaliputtatissattherena vuttattā buddhasāvakā vibhajjavādino ahesunti?",
  "tika-abh02t0:1492_5": "Nayidamevaṃ.",
  "tika-abh02t0:1492_6": "Tividho hi hetu ñāpako, kārako,",
  "tika-abh02t0:1492_7": "sampāpakoti.",
  "tika-abh02t0:1492_8": "Tesu ñāpakahetu idhādhippeto,",
  "tika-abh02t0:1492_9": "tasmā tena mahātherena “kiṃ vādī, bhante,",
  "tika-abh02t0:1492_10": "sammāsambuddho”ti puṭṭhena “vibhajjavādī,",
  "tika-abh02t0:1492_11": "mahārājā”ti tadā vuttavacanena ñāyati “sammāsambuddhasāvakā vibhajjavādino”ti imamatthaṃ dasseti kiṃ…pe…",
  "tika-abh02t0:1492_12": "vuttattā…pe…",
  "tika-abh02t0:1492_13": "vibhajjavādino”ti. “Ahañhi, brāhmaṇa,",
  "tika-abh02t0:1492_14": "vinayāya dhammaṃ desemi rāgassā”tiādiṃ vatvā “no ca kho yaṃ tvaṃ sandhāya vadesī”tiādinā verañjabrāhmaṇassa",
  "tika-abh02t0:1492_15": "bhagavatā venayikādibhāvo vibhajja vuttoti taṃ anuvadantā sāvakāpi tathā vadantīti āha “te hi venayikādibhāvaṃ",
  "tika-abh02t0:1492_16": "vibhajja vadantī”ti.",
  "tika-abh02t0:1492_17": "Cīvarādīnanti ādi-",
  "tika-abh02t0:1492_18": "saddena somanassādīnaṃ saṅgaho daṭṭhabbo.",
  "tika-abh02t0:1492_19": "Tānipi hi sevitabbāsevitabbabhāvena vibhajja vuttāni.",
  "tika-abh02t0:1492_20": "Vibhajjavādiparisā vibhajjavādimaṇḍalanti etasmiṃ atthe yathā taṃ otiṇṇo nāma hoti,",
  "tika-abh02t0:1492_21": "taṃdassanatthaṃ “ācariye anabbhācikkhantenā”tiādi vuttaṃ.",
  "tika-abh02t0:1492_22": "Sakasamayāvokkamādi hi paramatthato tadotāro.",
  "tika-abh02t0:1492_23": "“Asaṃkiliṭṭhāpi avijjā atthi amaggavajjhā,",
  "tika-abh02t0:1492_24": "yāya nivutā khīṇāsavāpi nāmagottādīsu ekaccaṃ na jānanti,",
  "tika-abh02t0:1492_25": "sā kusalacittuppādesupi pavattatī”ti nikāyantariyā.",
  "tika-abh02t0:1492_26": "Taṃ sandhāyāha “avijjā puññāneñjābhisaṅkhārānaṃ hetupaccayo hotītiādiṃ vadanto”ti.",
  "tika-abh02t0:1492_27": "Upalakkhaṇañhetaṃ sahajātakoṭiyā. Ādi-",
  "tika-abh02t0:1492_28": "saddena akusalacittenapi ñāṇaṃ uppajjati,",
  "tika-abh02t0:1492_29": "yā saṃkiliṭṭhā paññāti,",
  "tika-abh02t0:1492_30": "acetasikaṃ sīlaṃ,",
  "tika-abh02t0:1492_31": "aviññattisaṅkhātaṃ rūpabhāvaṃ dussilyanti evamādiṃ saṅgaṇhāti.",
  "tika-abh02t0:1492_32": "Parasamayāyūhanaṃ parasamaye byāpārāpattiyā.",
  "tika-abh02t0:1492_33": "Yo tattha sakasamayena viruddho attho,",
  "tika-abh02t0:1492_34": "tassa vā dīpanena siyā,",
  "tika-abh02t0:1492_35": "parasamaye vādāropanena vā.",
  "tika-abh02t0:1492_36": "Tesu purimaṃ “ācariye anabbhācikkhantenā”ti iminā apanītanti itaraṃ dasseti “parasamayaṃ…pe…",
  "tika-abh02t0:1492_37": "anāyūhantenā”ti.",
  "tika-abh02t0:1492_38": "Asampiṇḍentenāti upacayatthaṃ sandhāya vadanti. Āyūhana-",
  "tika-abh02t0:1492_39": "saddo pana upacayattho na hotīti kecivādo na sārato gahetabbo.",
  "tika-abh02t0:1493_0": "Tabbipariyāyenāti yathāvinayaṃ avaṭṭhānena.",
  "tika-abh02t0:1493_1": "Sāvajjassa anavajjatādīpanādinā kammantaraṃ bhindanto vināsento,",
  "tika-abh02t0:1493_2": "āloḷento vā dhammataṃ dhammasabhāvaṃ vilometi viparītato dahati.",
  "tika-abh02t0:1493_3": "Mahāpadeseti mahāapadese,",
  "tika-abh02t0:1493_4": "buddhādayo mahante mahante apadisitvā vuttāni mahākāraṇāni.",
  "tika-abh02t0:1493_5": "Mahāpadeseti vā mahāokāse,",
  "tika-abh02t0:1493_6": "mahantāni dhammassa patiṭṭhānaṭṭhānānīti vuttaṃ hoti.",
  "tika-abh02t0:1493_7": "Tatrāyaṃ vacanattho –",
  "tika-abh02t0:1493_8": "apadisīyatīti apadeso,",
  "tika-abh02t0:1493_9": "buddho apadeso etassāti buddhāpadeso.",
  "tika-abh02t0:1493_10": "Esa nayo sesesupi.",
  "tika-abh02t0:1493_11": "Atthato cāyaṃ mahāpadeso “sammukhā metaṃ bhagavato suta”ntiādinā kenaci ābhatassa “dhammo”ti vā “adhammo”ti vā vinicchayane kāraṇaṃ.",
  "tika-abh02t0:1493_12": "Kiṃ pana tanti?",
  "tika-abh02t0:1493_13": "Tassa yathābhatassa suttotaraṇādi eva.",
  "tika-abh02t0:1493_14": "Yadi evaṃ kathaṃ cattāroti?",
  "tika-abh02t0:1493_15": "Dhammassa dve sampadāyo bhagavā,",
  "tika-abh02t0:1493_16": "sāvakā ca.",
  "tika-abh02t0:1493_17": "Tesu sāvakā saṅghagaṇapuggalavasena tividhā.",
  "tika-abh02t0:1493_18": "Evaṃ “amumhā mayā ayaṃ dhammo paṭiggahito”ti apadisitabbānaṃ bhedena cattāro.",
  "tika-abh02t0:1493_19": "Tenāha “sammukhā metaṃ bhagavato suta”ntiādi.",
  "tika-abh02t0:1493_20": "Nettiyampi vuttaṃ “buddhāpadeso saṅghāpadeso sambahulattherāpadeso ekattherāpadeso”ti.",
  "tika-abh02t0:1494_0": "Suttasuttānulomaācariyavādaattanomatimahāpadeseti ettha tisso saṅgītiyo āruḷhāni tīṇi piṭakāni atthasūcanādiatthena suttaṃ.",
  "tika-abh02t0:1494_1": "Yathāvuttassa suttassa anulomato yathāvuttā eva cattāro mahāpadesā suttānulomaṃ.",
  "tika-abh02t0:1494_2": "Pāḷiyā atthagāhaṇena dhammatāyaṃ patiṭṭhāpanato aṭṭhakathā ācariyavādo.",
  "tika-abh02t0:1494_3": "Nayaggāhena anubuddhiyā attano paṭibhānaṃ attanomati.",
  "tika-abh02t0:1494_4": "Ettha ca suttaācariyavādaattanomatīnampi kenaci ābhatassa dhammādhammādibhāvavinicchayane kāraṇabhāvasabhāvato mahāpadesatā vuttāti veditabbā.",
  "tika-abh02t0:1494_5": "Santiṭṭhati appaṭibāhanto,",
  "tika-abh02t0:1494_6": "avilomento ca.",
  "tika-abh02t0:1494_7": "Tabbipariyāyena atidhāvati.",
  "tika-abh02t0:1494_8": "Ekassa padassa ekena pakārena atthaṃ vatvā tasseva puna pakārantarena atthaṃ vadanto vā aparehi pariyāyehi",
  "tika-abh02t0:1494_9": "niddisati nāma yathā “avijjā dukkhasaccassa yāthāvasarasalakkhaṇaṃ paṭivijjhituṃ na detī”tiādiṃ vatvā",
  "tika-abh02t0:1494_10": "puna “ayaṃ avijjā dukkhādīsu aññāṇa”nti vuttāpi “dukkhasaccassa ekadeso hotī”tiādivacanaṃ.",
  "tika-abh02t0:1494_11": "Atha vā hetubhāvena vuttassa atthassa puna phalabhāvena vacanaṃ tamevatthaṃ punarāvattetvā niddisanaṃ",
  "tika-abh02t0:1494_12": "yathā “viññāṇapaccayā nāmarūpa”nti vatvā puna “nāmarūpapaccayā saḷāyatana”nti vacanaṃ.",
  "tika-abh02t0:1494_13": "Atha vā “sabbametaṃ bhavacakkaṃ kammañceva vipāko ca.",
  "tika-abh02t0:1494_14": "Kilesakammavipākavasena tividha”nti ca ādinā vuttassevatthassa duvidhatividhādivibhāgadassanaṃ tamevatthaṃ",
  "tika-abh02t0:1494_15": "punarāvattetvā niddisananti evamettha attho veditabbo.",
  "tika-abh02t0:1495_0": "Sattavohāroti “satto”ti samaññā.",
  "tika-abh02t0:1495_1": "Ye hi dhamme samūhabhūte santānavasena vattamāne upādāya sattapaññatti,",
  "tika-abh02t0:1495_2": "tassā tato aññathānāññathāaccantābhāvasaṅkhāte ante anupagamma yāthāvato saṅgahaṇaṃ,",
  "tika-abh02t0:1495_3": "bodhanañca dhammatāyaṃ akusalassa dukkaraṃ durabhisambhavanti.",
  "tika-abh02t0:1495_4": "Avijjādikassa paccayadhammassa saṅkhārādipaccayuppannadhammaṃ pati hetuādinā paccayena paccayabhāvo paccayākāro,",
  "tika-abh02t0:1495_5": "paṭiccasamuppādoti attho.",
  "tika-abh02t0:1496_0": "Vuttanayenāti “ācariye anabbhācikkhantenā”tiādinā vuttanayena.",
  "tika-abh02t0:1496_1": "Kāmañcettha sabbāpi atthavaṇṇanā imināva nayena kātabbā,",
  "tika-abh02t0:1496_2": "paṭiccasamuppādavaṇṇanāya pana garutarabhāvaṃ dassento evaṃ vadati.",
  "tika-abh02t0:1497_0": "Pāḷidhammanti tepiṭakabuddhavacanaṃ. Paṭiccasamuppādanti paṭiccasamuppādapāḷiṃ.",
  "tika-abh02t0:1498_0": "Atthaṃ katvāti hitaṃ katvā.",
  "tika-abh02t0:1498_1": "Yathāyaṃ hitāvaho hoti,",
  "tika-abh02t0:1498_2": "evaṃ katvā.",
  "tika-abh02t0:1498_3": "Aṭṭhiṃ katvāti vā attānaṃ atthikaṃ katvā.",
  "tika-abh02t0:1498_4": "Sutacintāmayādiṃ ñāṇavisesaṃ.",
  "tika-abh02t0:1498_5": "Tadaṅgavikkhambhanādinā kilesakkhayavisesaṃ.",
  "tika-abh02t0:1499_0": "Bhavādīsu ādīnavappaṭicchādanato,",
  "tika-abh02t0:1499_1": "balavūpanissayato,",
  "tika-abh02t0:1499_2": "kammassa visesahetubhāvato ca vaṭṭassa mūlakāraṇaṃ avijjā.",
  "tika-abh02t0:1499_3": "Vipākavaṭṭanimittassa kammavaṭṭassa kāraṇabhūtampi kilesavaṭṭaṃ avijjāmūlakanti dassanatthaṃ avijjā ādito vuttā.",
  "tika-abh02t0:1499_4": "Taṇhāpi hi avijjāya paṭicchāditādīnave eva visaye assādānupassino pavattati,",
  "tika-abh02t0:1499_5": "na aññathā.",
  "tika-abh02t0:1499_6": "Mūlādidassanasāmaññañcāti valliyā mūlamajjhapariyosānassa dassanena paṭiccasamuppādassa taṃdassanasāmaññañca yojetabbaṃ,",
  "tika-abh02t0:1499_7": "samantacakkhunā sabbassa diṭṭhattepi desanākāle desanāñāṇacakkhunā bodhetabbatāvasena ekadesadassanassa adhippetattā.",
  "tika-abh02t0:1500_0": "Diṭṭhisahitāya mānasahitāya vā taṇhāya “aha”nti,",
  "tika-abh02t0:1500_1": "itarāya “mama”nti abhivadato.",
  "tika-abh02t0:1500_2": "“Abhinandanato”ti hi iminā sappītikāya taṇhāya pavatti dassitā.",
  "tika-abh02t0:1500_3": "“Abhivadato”ti iminā tato balavatarāya diṭṭhisahitāya mānasahitāya vā.",
  "tika-abh02t0:1500_4": "“Ajjhosāya tiṭṭhato”ti iminā pana tatopi balavatamāya diṭṭhisahitāya,",
  "tika-abh02t0:1500_5": "kevalāya vā taṇhāya pavatti dassitā.",
  "tika-abh02t0:1500_6": "Gilitvā pariniṭṭhāpetvā ṭhānañhi ajjhosānaṃ.",
  "tika-abh02t0:1500_7": "Tappaccayanti taṇhāpaccayaṃ.",
  "tika-abh02t0:1500_8": "Kathaṃ pana nandivacanena catubbidhampi upādānaṃ vuttanti āha “nanditā”tiādi.",
  "tika-abh02t0:1500_9": "Tattha nanditātadavippayogatāhīti nandibhāvena sabhāvato taṇhupādānaṃ,",
  "tika-abh02t0:1500_10": "tāya nandiyā taṇhāya avippayogena avinābhāvena diṭṭhupādānaṃ vuttanti veditabbaṃ.",
  "tika-abh02t0:1500_11": "“Diṭṭhābhinandanabhāvenā”ti iminā diṭṭhiyāpi nandibhāvamāha.",
  "tika-abh02t0:1501_0": "Paṭisandhipavattiphassādayoti paṭisandhiyaṃ pavatte ca uppannaphassamanosañcetanāviññāṇāni.",
  "tika-abh02t0:1501_1": "“Vipākavaṭṭabhūte”ti ca idaṃ pavattavisesanaṃ daṭṭhabbaṃ.",
  "tika-abh02t0:1501_2": "Vaṭṭūpatthambhakāti vaṭṭattayūpanissayā.",
  "tika-abh02t0:1501_3": "Itareti akammajā.",
  "tika-abh02t0:1501_4": "Tasminti yathāvutte āhāracatukke.",
  "tika-abh02t0:1501_5": "Vattuṃ vaṭṭantīti taṇhānidānūpanissayato “taṇhānidānā”ti vattuṃ yujjanti.",
  "tika-abh02t0:1502_0": "Yathā ariyamaggo antadvayavajjitamajjhimapaṭipadābhāvato “ñāyo”ti vuccati,",
  "tika-abh02t0:1502_1": "evaṃ paṭiccasamuppādopīti āha “ñāyoti maggo,",
  "tika-abh02t0:1502_2": "soyeva vā paṭiccasamuppādo”ti.",
  "tika-abh02t0:1502_3": "Attano paṭivedhāya saṃvattati asammohapaṭivedhena paṭivijjhitabbattā.",
  "tika-abh02t0:1502_4": "Saṃvattatīti ca nimittassa kattūpacāravasenetaṃ vuttaṃ yathā “ariyabhāvakarāni saccāni ariyasaccānī”ti.",
  "tika-abh02t0:1502_5": "Pakatiādayo heṭṭhā saccavibhaṅge hetuvippaṭipattikathāyaṃ dassitā eva.",
  "tika-abh02t0:1502_6": "Akāraṇaṃ “kāraṇa”nti gaṇhanti yathā kāpilādayo.",
  "tika-abh02t0:1502_7": "Na kiñci kāraṇaṃ bujjhanti yathā taṃ aññe bālaputhujjanā.",
  "tika-abh02t0:1502_8": "Itarāsanti majjhato paṭṭhāya yāva pariyosānā desanādīnaṃ tissannaṃ.",
  "tika-abh02t0:1502_9": "Tadatthatāsambhavepīti yathāsakehi kāraṇehi pavattidassanatthatāsambhavepi.",
  "tika-abh02t0:1502_10": "Atthantarasabbhāvatoti payojanantarasabbhāvato.",
  "tika-abh02t0:1502_11": "Vuttāni hi aṭṭhakathāyaṃ “jarāmaraṇādikassa dukkhassa attanā adhigatakāraṇasandassanatthaṃ.",
  "tika-abh02t0:1502_12": "Āhāranidānavavatthāpanānusārena yāva atītaṃ addhānaṃ atiharitvā puna atītaddhato pabhuti hetuphalapaṭipāṭisandassanatthaṃ.",
  "tika-abh02t0:1502_13": "Anāgataddhahetusamuṭṭhānato pabhuti anāgataddhasandassanattha”nti tissannaṃ yathākkamaṃ tīṇi payojanāni.",
  "tika-abh02t0:1503_0": "Taṃtaṃphalapaṭivedhoti jātiādīnaṃ jarāmaraṇāditaṃtaṃphalāvagamo.",
  "tika-abh02t0:1503_1": "Anuvilokayatoti purime vikappe vipassanānimittaṃ anuvilokanaṃ,",
  "tika-abh02t0:1503_2": "dutiye desanānimittaṃ.",
  "tika-abh02t0:1503_3": "Kāmupādānabhūtā taṇhā manosañcetanāhārasaṅkhātassa bhavassa,",
  "tika-abh02t0:1503_4": "taṃsampayuttānaṃ,",
  "tika-abh02t0:1503_5": "tannimittānañca sesāhārānaṃ visesapaccayo hotīti āha “āhārataṇhādayo paccuppannaddhā”ti. Ādi-",
  "tika-abh02t0:1503_6": "saddena yāva viññāṇaṃ gahetabbaṃ.",
  "tika-abh02t0:1503_7": "Āhārataṇhādayoti ettha paccuppannakammavaṭṭapariyāpanne āhāre gahetvā addhayojanaṃ katvā anāgatavipākavaṭṭapariyāpanne",
  "tika-abh02t0:1503_8": "gahetvā yojetuṃ vuttaṃ “āhārā vā taṇhāya pabhāvetabbā anāgato addhā”ti.",
  "tika-abh02t0:1503_9": "Pabhāvetabbāti āyatiṃ uppādetabbā.",
  "tika-abh02t0:1503_10": "Yujjatīti phalabhūte āhāre paccuppanne paccakkhato dassetvā “taṃnidānaṃ taṇhaṃ tassā nidāna”ntiādinā",
  "tika-abh02t0:1503_11": "phalaparamparāya kāraṇaparamparāya ca dassanaṃ tathābujjhanakānaṃ puggalānaṃ ajjhāsayānulomato,",
  "tika-abh02t0:1503_12": "dhammasabhāvāvilomanato ca yuttiyā saṅgayhati.",
  "tika-abh02t0:1503_13": "Yadi taṇhādayo atīto addhā,",
  "tika-abh02t0:1503_14": "taṇhāggahaṇeneva saṅkhārāvijjā gahitāti kimatthaṃ puna te gahitāti āha “saṅkhārāvijjā tatopi atītataro",
  "tika-abh02t0:1503_15": "addhā vutto saṃsārassa anādibhāvadassanattha”nti.",
  "tika-abh02t0:1503_16": "Atītanti vā atītatāsāmaññena atītatarampi saṅgahitaṃ daṭṭhabbaṃ.",
  "tika-abh02t0:1504_0": "Punabbhavābhinibbattiāhārakāti punabbhavūpapattipaccayā.",
  "tika-abh02t0:1504_1": "Iti vacanatoti evaṃ vuttavacanasabbhāvato.",
  "tika-abh02t0:1504_2": "Viññāṇāhāro tāva punabbhavābhinibbattiyā hetu,",
  "tika-abh02t0:1504_3": "itare pana kathanti āha “taṃsampayuttattā…pe…",
  "tika-abh02t0:1504_4": "kabaḷīkārāhārassā”ti.",
  "tika-abh02t0:1504_5": "Tassa āyatiṃ punabbhavābhinibbattiāhārakā cattāro āhārāti sambandho.",
  "tika-abh02t0:1504_6": "Saddhādīnaṃ upanissayatā pariccāgādikāle,",
  "tika-abh02t0:1504_7": "rāgādīnaṃ gadhitassa bhojanādikāle.",
  "tika-abh02t0:1504_8": "Tena yathākkamaṃ kusalākusalakammaviññāṇāyūhanaṃ dassitaṃ.",
  "tika-abh02t0:1504_9": "Tasmāti yasmā āyatiṃ punabbhavābhinibbattiāhārakā cattāro āhārā gayhanti, tasmā.",
  "tika-abh02t0:1504_10": "Purimoyevatthoti “āhārataṇhādayo paccuppannaddhā”tiādinā vuttaattho.",
  "tika-abh02t0:1504_11": "Atīteti atīte addhani.",
  "tika-abh02t0:1504_12": "Tato paranti tato atītaddhato paraṃ paccuppanne anāgate ca addhani “saṅkhārapaccayā viññāṇa”ntiādinā.",
  "tika-abh02t0:1504_13": "Paccakkhānanti paccuppannabhavapariyāpannatāya paccakkhabhūtānaṃ.",
  "tika-abh02t0:1504_14": "Paccuppannaṃ hetunti etarahi vattamānaṃ taṇhādikaṃ āhārādīnaṃ hetuṃ.",
  "tika-abh02t0:1505_0": "Suttaṃ āharati “āsavasamudayā avijjāsamudayo”ti.",
  "tika-abh02t0:1505_1": "Vaṭṭahetunoti vipākavaṭṭahetuno,",
  "tika-abh02t0:1505_2": "sakalavaṭṭahetuno vā.",
  "tika-abh02t0:1505_3": "Akusalañhi kammaṃ kammavaṭṭassa kilesavaṭṭassa ca paccayo hotiyeva.",
  "tika-abh02t0:1505_4": "“Bhavataṇhāyapi hetubhūtā”ti iminā kilesavaṭṭassāpi avijjāya paccayabhāvamāha.",
  "tika-abh02t0:1505_5": "Evañcetaṃ,",
  "tika-abh02t0:1505_6": "bhikkhave,",
  "tika-abh02t0:1505_7": "vuccatī”tiādinā vaṭṭasīsānampi avijjātaṇhānaṃ sappaccayatādassanāpadesena sabbesampi saṅkhatadhammānaṃ",
  "tika-abh02t0:1505_8": "hetuphalaparamparāvicchedavuttiyā purimāya koṭiyā apaññāyanaṃ vibhāveti.",
  "tika-abh02t0:1506_0": "Avijjaṃ taṇhā anuvattatīti dukkhe taṇhaṃ abhibhavitvā pavattiyā tato avijjāya balavabhāvamāha.",
  "tika-abh02t0:1506_1": "Avijjābhibhūtā hi sattā satipi taṇhāparitassite ekantānatthasaññitaṃ attakilamathānuyogadukkhamanuyuñjanti.",
  "tika-abh02t0:1506_2": "Taṇhaṃ avijjā anuvattatīti sukhe avijjaṃ abhibhavitvā pavattiyā tato taṇhāya balavabhāvamāha.",
  "tika-abh02t0:1506_3": "Yadipi sāvajjasukhānubhave balavatīyeva avijjā vijjamānaādīnavaṃ paṭicchādentī tiṭṭhati,",
  "tika-abh02t0:1506_4": "taṇhā pana tatopi balavataratāya satte vipulānatthasañhite anariye sukhe niyojetīti avijjāya tadanuvattanaṃ vuttaṃ.",
  "tika-abh02t0:1507_0": "Āyatanachakkaṃ vā kāyoti sambandho.",
  "tika-abh02t0:1507_1": "Cakkhādinissaye sesadhammeti cakkhādinissayabhūte,",
  "tika-abh02t0:1507_2": "tappaṭibaddhe ca sasantānapariyāpanne dhamme.",
  "tika-abh02t0:1507_3": "Cakkhādinissite eva katvāti cakkhādiggahaṇeneva gahite katvā.",
  "tika-abh02t0:1507_4": "Cakkhādikāyanti cakkhādidhammasamūhaṃ paresaṃ pañcakkhandhaṃ.",
  "tika-abh02t0:1507_5": "Phassena phuṭṭhoti ārammaṇaṃ phusantena viya uppannena sukhavedaniyena,",
  "tika-abh02t0:1507_6": "dukkhavedaniyena ca phassena phuṭṭho.",
  "tika-abh02t0:1507_7": "Phasse hi tathā uppanne taṃsamaṅgīpuggalo phuṭṭhoti vohāro hotīti.",
  "tika-abh02t0:1508_0": "Yathā saḷāyatanāni phassassa visesapaccayo,",
  "tika-abh02t0:1508_1": "evaṃ vedanāyapīti dassento “saḷāyatanānaṃ vedanāya visesapaccayabhāva”nti āha.",
  "tika-abh02t0:1508_2": "Tannissitanti saḷāyatananissitaṃ.",
  "tika-abh02t0:1508_3": "Atītaddhāvijjātaṇhāmūlakoti atītaddhabhūtaavijjātaṇhāmūlako.",
  "tika-abh02t0:1508_4": "Kāyassa bhedā kāyūpagoti ubhayatthāpi kāyasaddena upādinnakkhandhapañcako gahito.",
  "tika-abh02t0:1508_5": "Tadupagatā upapajjanaṃ paṭisandhiggahaṇaṃ.",
  "tika-abh02t0:1508_6": "Ubhayamūloti avijjātaṇhāmūlo.",
  "tika-abh02t0:1509_0": "Anabhisamayabhūtattāti abhisamayassa paṭipakkhabhūtattā. Avijjāyāti avijjāya sati.",
  "tika-abh02t0:1510_0": "Gahaṇanti gahetabbataṃ.",
  "tika-abh02t0:1510_1": "Tasmāti yasmā sati saṅkhārasaddena āgatasaṅkhārattepi avijjāpaccayā saṅkhārā padhānatāya visuṃ vuttā gobalībaddañāyena, tasmā.",
  "tika-abh02t0:1510_2": "Tattha vuttampīti saṅkhārasaddena āgatasaṅkhāresu vuttampi abhisaṅkharaṇakasaṅkhāraṃ vajjetvā aggahetvā itare saṅkhārā yojetabbā.",
  "tika-abh02t0:1510_3": "Evañhi atthassa uddharaṇuddharitabbatādvayaṃ asaṅkarato dassitaṃ hoti.",
  "tika-abh02t0:1510_4": "“Idha vaṇṇetabbabhāvenā”ti iminā avijjāpaccayā saṅkhārānaṃ satipi saṅkhārasaddena āgatasaṅkhārabhāve yathāvuttameva padhānabhāvaṃ ulliṅgeti.",
  "tika-abh02t0:1510_5": "“Avijjāpaccayā saṅkhārā”ti tadekadeso vuttoti sambandho.",
  "tika-abh02t0:1510_6": "Imasmiṃ atthavikappe saṅgaṇhanavasena saṅkhārasaddena āgatasaṅkhārehi saṅgahitāpi avijjāpaccayā saṅkhārā",
  "tika-abh02t0:1510_7": "idha vaṇṇetabbabhāvena padhānāti visuṃ gahitā,",
  "tika-abh02t0:1510_8": "purimasmiṃ te vajjetvāti ayaṃ viseso.",
  "tika-abh02t0:1510_9": "Tenāha “vaṇṇetabbasabbasaṅgahaṇavasena duvidhatā vuttā”ti.",
  "tika-abh02t0:1510_10": "Sāmaññato saṅgayhamānampi padhānabhāvajotanatthaṃ visuṃ gayhati yathā taṃ “puññañāṇasambhārā”ti.",
  "tika-abh02t0:1511_0": "Yena kusalākusaladhammā “vipākadhammā”ti vuccanti,",
  "tika-abh02t0:1511_1": "taṃ āyūhanaṃ,",
  "tika-abh02t0:1511_2": "kiṃ pana tanti?",
  "tika-abh02t0:1511_3": "Anupacchinnataṇhāvijjāmāne santāne sabyāpāratā.",
  "tika-abh02t0:1511_4": "Tenāha “paṭisandhi…pe…",
  "tika-abh02t0:1511_5": "āyūhanarasā”ti.",
  "tika-abh02t0:1511_6": "Cetanāpadhānattā pana tassa cetanākiccaṃ katvā vuttaṃ.",
  "tika-abh02t0:1511_7": "Rāsikaraṇaṃ,",
  "tika-abh02t0:1511_8": "āyūhananti ca rāsibhūtassa rūpārūpasaṅkhātassa phalassa nibbattanato vuttaṃ.",
  "tika-abh02t0:1511_9": "“Anārammaṇatā abyākatatā”ti idaṃ abyākatasseva anārammaṇattā abyākatasambandhinī anārammaṇatāti katvā vuttaṃ. Āyatanaṃ,",
  "tika-abh02t0:1511_10": "ghaṭananti ca taṃtaṃdvārikadhammappavattanameva daṭṭhabbaṃ.",
  "tika-abh02t0:1512_0": "Ananubodhādayo avijjāpadaniddese āgatā.",
  "tika-abh02t0:1512_1": "Avijjāpadasambandhena diṭṭhivippayuttāti itthiliṅganiddeso.",
  "tika-abh02t0:1512_2": "Asaṇṭhānattāti aviggahattā.",
  "tika-abh02t0:1513_0": "Sokādīnaṃ sabbhāvāti “jātipaccayā jarāmaraṇa”nti aniṭṭhāpetvā tadanantaraṃ sokādīnampi vuttānaṃ vijjamānattā",
  "tika-abh02t0:1513_1": "tesaṃ vasena aṅgabahuttappasaṅge paṭiccasamuppādaṅgānaṃ bahubhāve āpanne.",
  "tika-abh02t0:1513_2": "Dvādasevāti kathaṃ dvādaseva,",
  "tika-abh02t0:1513_3": "nanu sokādayopi dhammantarabhūtā paṭiccasamuppādadesanāyaṃ vuttāti?",
  "tika-abh02t0:1513_4": "Saccaṃ vuttā,",
  "tika-abh02t0:1513_5": "na pana aṅgantarabhāvenāti dassento “na hī”tiādimāha.",
  "tika-abh02t0:1513_6": "Tattha phalenāti phalabhūtena jarāmaraṇaṅgasaṅgahitena sokādinā.",
  "tika-abh02t0:1513_7": "Mūlaṅgaṃ dassetunti imāya paṭiccasamuppādadesanāya mūlabhūtaṃ avijjaṅgaṃ socanādīhi sammohāpattikathanena",
  "tika-abh02t0:1513_8": "dassetuṃ te sokādayo vuttā bhavacakkassa avicchedadassanatthaṃ.",
  "tika-abh02t0:1513_9": "Jarāmaraṇaṃ kāraṇaṃ etesanti jarāmaraṇakāraṇā, sokādayo,",
  "tika-abh02t0:1513_10": "tabbhāvo jarāmaraṇakāraṇatā.",
  "tika-abh02t0:1513_11": "Jarāmaraṇaṃ nimittaṃ etassāti jarāmaraṇanimittaṃ.",
  "tika-abh02t0:1513_12": "Taṃ tannimittānanti ettha tanti suttaṃ.",
  "tika-abh02t0:1513_13": "Tannimittānaṃ dukkhanimittānaṃ sokādīnaṃ.",
  "tika-abh02t0:1513_14": "Tato parāyāti anāgate dutiyattabhāvato parāya tatiyattabhāvādīsu paṭisandhiyā.",
  "tika-abh02t0:1513_15": "Hetuhetubhūtāti kāraṇassa kāraṇabhūtā.",
  "tika-abh02t0:1513_16": "Paṭisandhiyā hi saṅkhārā kāraṇaṃ,",
  "tika-abh02t0:1513_17": "tesaṃ avijjā.",
  "tika-abh02t0:1513_18": "Suttanti “assutavā puthujjano”ti imaṃ suttaṃ sandhāya vadati.",
  "tika-abh02t0:1513_19": "Avijjā sokādīnaṃ kāraṇanti dassitā assutavatāya avijjābhibhavanadīpaniyā taduppattivacanato.",
  "tika-abh02t0:1513_20": "“Na sokādīnaṃ bālassa jarāmaraṇanimittatāmattassa sādhakaṃ sutta”nti vuttamatthaṃ pākaṭaṃ kātuṃ “na cā”tiādi vuttaṃ.",
  "tika-abh02t0:1513_21": "Tena na ca jarāmaraṇanimittameva dukkhaṃ dukkhaṃ,",
  "tika-abh02t0:1513_22": "atha kho avijjānimittampettha vuttanayena yojetabbanti dasseti.",
  "tika-abh02t0:1513_23": "Evaṃ jarāmaraṇena sokādīnaṃ ekasaṅkhepaṃ katvā dvādaseva paṭiccasamuppādaṅgāni veditabbāni.",
  "tika-abh02t0:1514_0": "Kasmā panettha jarāmaraṇantā eva desanā katā,",
  "tika-abh02t0:1514_1": "kiṃ tato parā pavatti natthīti?",
  "tika-abh02t0:1514_2": "No natthi,",
  "tika-abh02t0:1514_3": "appahīnakilesassa hi kammato,",
  "tika-abh02t0:1514_4": "viññāṇādipariyosānabhūtāya ca cutiyā paṭisandhipātubhāvoti pavattitaduparamabhūtaṃ jarāmaraṇaṃ punabbhavābhinibbattinimittaṃ.",
  "tika-abh02t0:1514_5": "Taṃ pana kammūpapattibhavato jātiyā dassitattā “bhavapaccayā jātī”ti imināva pakāsitanti na puna vuccati,",
  "tika-abh02t0:1514_6": "na tato paraṃ pavattiyā abhāvato.",
  "tika-abh02t0:1514_7": "Ekakammanibbattassa ca santānassa jarāmaraṇaṃ pariyosānaṃ.",
  "tika-abh02t0:1514_8": "Sati kilesavaṭṭe kammunā tato punabbhavūpapatti,",
  "tika-abh02t0:1514_9": "asati pana tasmiṃ “esevanto dukkhassā”ti jarāmaraṇapariyosānāva desanā katā.",
  "tika-abh02t0:1514_10": "Yasmā pana na amaraṇā jarā atthi sabbesaṃ uppattimantānaṃ pākānantarabhedato,",
  "tika-abh02t0:1514_11": "na cājaraṃ maraṇaṃ apākabhedābhāvā,",
  "tika-abh02t0:1514_12": "tasmā tadubhayamekamaṅgaṃ kataṃ,",
  "tika-abh02t0:1514_13": "na nāmarūpaṃ viya ubhayaṭṭhāne ekajjhaṃ uppattiyā,",
  "tika-abh02t0:1514_14": "saḷāyatanaṃ viya vā āyatanabhāvena kiccasamatāya.",
  "tika-abh02t0:1514_15": "Yā panāyaṃ osānaṃ gatā punabbhavābhinibbatti dīpitā,",
  "tika-abh02t0:1514_16": "tāya “viññāṇapaccayā nāmarūpa”ntiādi,",
  "tika-abh02t0:1514_17": "kilesakammābhāve tadabhāvato “avijjāpaccayā saṅkhārā”ti evamādi eva vā atthato pakāsito hotīti vaṭṭattayassa",
  "tika-abh02t0:1514_18": "anavaṭṭhānena paribbhamanaṃ dassitaṃ hoti.",
  "tika-abh02t0:1514_19": "Atha vā jarāgahaṇena paripakkaparipakkatarādikkamena vattamānaṃ nāmarūpādi,",
  "tika-abh02t0:1514_20": "sokādi ca gayhati,",
  "tika-abh02t0:1514_21": "tathāssa paripākakālavattinī avijjā ca. Yathāha –",
  "tika-abh02t0:1515_0": "“Sa kho so,",
  "tika-abh02t0:1515_1": "bhikkhave,",
  "tika-abh02t0:1515_2": "kumāro vuddhimanvāya indriyānaṃ paripākamanvāya pañcahi kāmaguṇehi samappito samaṅgībhūto paricāreti cakkhuviññeyyehi rūpehi…pe…",
  "tika-abh02t0:1515_3": "kāyaviññeyyehi phoṭṭhabbehi…pe…",
  "tika-abh02t0:1515_4": "rajanīyehi.",
  "tika-abh02t0:1515_5": "So cakkhunā rūpaṃ disvā piyarūpe rūpe sārajjati,",
  "tika-abh02t0:1515_6": "appiyarūpe rūpe byāpajjati,",
  "tika-abh02t0:1515_7": "anupaṭṭhitakāyasati ca viharati parittacetaso,",
  "tika-abh02t0:1515_8": "tañca cetovimuttiṃ paññāvimuttiṃ yathābhūtaṃ nappajānāti,",
  "tika-abh02t0:1515_9": "yatthassa te pāpakā akusalā dhammā aparisesā nirujjhantī”tiādi.",
  "tika-abh02t0:1516_0": "Ettha hi paripakkindriyassa chasu dvāresu sarāgādiggahaṇena tadavinābhāvitāya vimuttiyā appajānane ca sokādīnaṃ paccayabhūtā avijjā pakāsitā.",
  "tika-abh02t0:1516_1": "Apica “piyappabhavā sokaparidevadukkhadomanassupāyāsā”ti vacanato kāmāsavabhavāsavehi,",
  "tika-abh02t0:1516_2": "“tassa ‘ahaṃ rūpaṃ,",
  "tika-abh02t0:1516_3": "mama rūpanti pariyuṭṭhaṭṭhāyino…pe…",
  "tika-abh02t0:1516_4": "rūpavipariṇāmaññathābhāvā uppajjanti sokaparidevadukkhadomanassupāyāsā”ti vacanato diṭṭhāsavato,",
  "tika-abh02t0:1516_5": "“assutavā”tiādivacanato avijjāsavato sokādīnaṃ pavatti dīpitāti tesaṃ hetutāya taggahaṇena gahitā āsavā.",
  "tika-abh02t0:1516_6": "Tesaṃ sayañca jarāsabhāvatāya jarāgahaṇena gayhanti,",
  "tika-abh02t0:1516_7": "tato ca “āsavasamudayā avijjāsamudayo”ti vacanato āsavanimittāya ca avijjāya jarāgahaṇena gahaṇaṃ.",
  "tika-abh02t0:1516_8": "Tato ca “avijjāpaccayā saṅkhārā”ti āvaṭṭati bhavacakkaṃ.",
  "tika-abh02t0:1516_9": "Apica “saṅkhārapaccayā viññāṇa”nti vatvā “bhavapaccayā jātī”ti vadantenapi bhavacakkassa anavaṭṭhānato paribbhamanaṃ dassitaṃ.",
  "tika-abh02t0:1516_10": "Ettha hi viññāṇena avijjānivutassa punabbhavo dassito,",
  "tika-abh02t0:1516_11": "jātiyā taṇhāya sampayuttassa,",
  "tika-abh02t0:1516_12": "ubhayattha ubhinnaṃ anuvattamānattāti avijjātaṇhānimittaṃ bhavacakkaṃ anavaṭṭhānato paribbhamatīti ayamattho",
  "tika-abh02t0:1516_13": "dīpitoti jarāmaraṇantāpi desanā na tato paraṃ pavattiyā abhāvaṃ sūceti atadatthattā,",
  "tika-abh02t0:1516_14": "na ca paccayantaradassanatthameva puna vacananti sakkā viññātuṃ ekatreva tadubhayadesanāya tassa siddhattā.",
  "tika-abh02t0:1516_15": "Tathā yaṃ kammaṃ avijjāhetukaṃ,",
  "tika-abh02t0:1516_16": "taṃ taṇhāhetukampi.",
  "tika-abh02t0:1516_17": "Yaṃ taṇhāhetukaṃ,",
  "tika-abh02t0:1516_18": "taṃ avijjāhetukampi veditabbaṃ. Kasmā?",
  "tika-abh02t0:1516_19": "Dvinnaṃ bhavamūlānaṃ aññamaññāvirahato.",
  "tika-abh02t0:1516_20": "Yathā hi taṇhāpaccayā kāmupādānahetukaṃ kammabhavasaṅkhāraṃ vadanto na vinā bhavataṇhāya avijjā saṅkhārānaṃ paccayoti dasseti.",
  "tika-abh02t0:1516_21": "Tathā tameva avijjāpaccayaṃ desento na antarena avijjāya bhavataṇhā kammabhavassa paccayoti.",
  "tika-abh02t0:1516_22": "Tato ca pubbe pavattā avijjādipaccayā saṅkhārādayo,",
  "tika-abh02t0:1516_23": "taṇhupādānādipaccayā bhavādayo ca,",
  "tika-abh02t0:1516_24": "tathā taṇhāhetuupādānapaccayā bhavo,",
  "tika-abh02t0:1516_25": "avijjāpaccayā saṅkhārā,",
  "tika-abh02t0:1516_26": "bhavapaccayā jāti,",
  "tika-abh02t0:1516_27": "saṅkhārapaccayā viññāṇaṃ,",
  "tika-abh02t0:1516_28": "jātipaccayā jarāmaraṇaṃ,",
  "tika-abh02t0:1516_29": "viññāṇādipaccayānāmarūpādīti evametesaṃ aṅgānaṃ pubbāparasambandho dassito hotīti veditabbaṃ.",
  "tika-abh02t0:1517_0": "Uddesavāravaṇṇanā niṭṭhitā.",
  "tika-abh02t0:1518_0": "Avijjāpadaniddesavaṇṇanā",
  "tika-abh02t0:1519_0": "226.",
  "tika-abh02t0:1519_1": "Pitā kathīyatīti asuko asukassa pitāti pitubhāvena kathīyati.",
  "tika-abh02t0:1519_2": "Kathiyamāno ca asandehatthaṃ aññehi mittadattehi visesetvā kathīyatīti taṃ dassento āha “dīgho…pe… datto”ti.",
  "tika-abh02t0:1520_0": "Yāthāvoti aviparīto. Kiccajātitoti paṭicchādanakiccato, uppajjanaṭṭhānato ca.",
  "tika-abh02t0:1521_0": "Gahaṇakāraṇavasenāti gahaṇassa kāraṇabhāvavasena.",
  "tika-abh02t0:1521_1": "Aññasetādīnaṃ nivattakānīti padaṃ ānetvā sambandho.",
  "tika-abh02t0:1522_0": "Chādentiyāti chādanākārena pavattantiyā.",
  "tika-abh02t0:1522_1": "Tathā pavattanahetu taṃsampayuttā avijjāsampayuttā dukkhārammaṇā honti.",
  "tika-abh02t0:1523_0": "Tasmāti sabhāvato agambhīrattā tesaṃ duddasabhāvakaraṇī tadārammaṇatā avijjā uppajjati.",
  "tika-abh02t0:1523_1": "Itaresanti nirodhamaggānaṃ.",
  "tika-abh02t0:1523_2": "Samānepi paṇītaasaṃkilesikādibhāve sappaccayato appaccayassa visesaṃ dassetuṃ “maggassā”tiādi vuttaṃ.",
  "tika-abh02t0:1524_0": "Avijjāpadaniddesavaṇṇanā niṭṭhitā.",
  "tika-abh02t0:1525_0": "Saṅkhārapadaniddesavaṇṇanā",
  "tika-abh02t0:1526_0": "“Sodheti apuññaphalato”ti iminā puññassa vipākadukkhavivittataṃ āha,",
  "tika-abh02t0:1526_1": "“dukkhato”ti iminā cetodukkhavivittataṃ,",
  "tika-abh02t0:1526_2": "“saṃkilesato”ti iminā kilesadukkhavivittataṃ.",
  "tika-abh02t0:1526_3": "“Apuññaphalato”ti vā iminā puññassa āyatiṃ hitataṃ dasseti.",
  "tika-abh02t0:1526_4": "“Dukkhasaṃkilesato”ti iminā pavattihitataṃ pavattisukhatañca dasseti.",
  "tika-abh02t0:1526_5": "Taṃnipphādanenāti hitasukhanibbattanena.",
  "tika-abh02t0:1526_6": "Pujjabhavanibbattako pujjanibbattako.",
  "tika-abh02t0:1527_0": "“Evamidaṃ puññaṃ pavaḍḍhatī”tiādīsu puññaphalampi puññanti vuccatīti āha “puññupaganti bhavasampattupaga”nti.",
  "tika-abh02t0:1528_0": "Ādibhāvanāti “pathavī pathavī”tiādinā kasiṇesu pavattabhāvanā.",
  "tika-abh02t0:1528_1": "Pathavī pathavīti vā ettha iti-",
  "tika-abh02t0:1528_2": "saddo ādiattho,",
  "tika-abh02t0:1528_3": "pakārattho vā.",
  "tika-abh02t0:1528_4": "Tena itarakasiṇānaṃ gahaṇaṃ.",
  "tika-abh02t0:1528_5": "Ādibhāvanātiādibhūtā bhāvanā.",
  "tika-abh02t0:1528_6": "Sā hi “parikamma”nti vuccati.",
  "tika-abh02t0:1528_7": "Maṇḍalakaraṇaṃ kasiṇamaṇḍalakaraṇaṃ.",
  "tika-abh02t0:1529_0": "Dānavasenāti deyyadhammapariccāgavasena.",
  "tika-abh02t0:1529_1": "Cittacetasikā dhammā dānaṃ diyyati etenāti.",
  "tika-abh02t0:1529_2": "Tatthāti tesu cittacetasikesu.",
  "tika-abh02t0:1529_3": "Dānaṃ ārabbhāti tehi nibbattiyamānaṃ pariccāgaṃ uddissa.",
  "tika-abh02t0:1529_4": "Yathā vā so nippajjati,",
  "tika-abh02t0:1529_5": "tathā ṭhapetvā.",
  "tika-abh02t0:1529_6": "Adhikiccāti tasseva vevacanaṃ.",
  "tika-abh02t0:1529_7": "Yathā vā sampayuttehi nibbattiyamānā dānakiriyā nipphattivasena adhikataṃ pāpuṇāti,",
  "tika-abh02t0:1529_8": "tathā katvā.",
  "tika-abh02t0:1529_9": "Cetanāvaseneva hi dānādikammanipphatti.",
  "tika-abh02t0:1529_10": "Itaresūti “sīlaṃ ārabbhā”tiādīsu.",
  "tika-abh02t0:1530_0": "Asarikkhakampīti attanā asadisampi kaṭattārūpanti sambandho.",
  "tika-abh02t0:1530_1": "Vināpi catutthajjhānavipākena.",
  "tika-abh02t0:1530_2": "Rūpataṇhāsaṅkhātassāti “rūpataṇhā”ti ettha vuttarūpataṇhamāha.",
  "tika-abh02t0:1530_3": "Guñjanti guñjaphalaparimāṇaṃ dhāraṇīyavatthuṃ.",
  "tika-abh02t0:1530_4": "Tathā taṇḍulaṃ.",
  "tika-abh02t0:1531_0": "“Vacanavisesamattamevā”ti atthavisesābhāvo vuttoti atthavisesābhāvamāha “kāyadvāre pavatti eva hi ādānādipāpanā”ti.",
  "tika-abh02t0:1531_1": "Purimenāti “kāyadvāre pavattā”ti iminā.",
  "tika-abh02t0:1531_2": "Tañhi pavattimattakathanato dvārūpalakkhaṇaṃ hoti.",
  "tika-abh02t0:1531_3": "Pacchimenāti “ādānā”divacanena.",
  "tika-abh02t0:1532_0": "Kāyavacīsaṅkhāraggahaṇeti uddesaṃ sandhāyāha.",
  "tika-abh02t0:1532_1": "Kāyavacīsañcetanāgahaṇeti niddesaṃ.",
  "tika-abh02t0:1532_2": "Viññāṇassāti paṭisandhiviññāṇassa.",
  "tika-abh02t0:1532_3": "Sahajātassa pana anantarassa ca paccayo hotiyeva.",
  "tika-abh02t0:1532_4": "“Kusalā vipākadhammā cā”ti idaṃ sekkhaputhujjanasantāne abhiññācetanā idhādhippetā,",
  "tika-abh02t0:1532_5": "na itarāti katvā vuttaṃ.",
  "tika-abh02t0:1532_6": "Tena yathāvuttaabhiññācetanāpi paṭisandhiviññāṇassa paccayo siyā kusalasabhāvattā,",
  "tika-abh02t0:1532_7": "vipākadhammattā vā tadaññakusalākusalacetanā viyāti dasseti.",
  "tika-abh02t0:1532_8": "Tayidaṃ lokuttarakusalāya anekantikaṃ.",
  "tika-abh02t0:1532_9": "Na hi sā paṭisandhiviññāṇassa paccayo.",
  "tika-abh02t0:1532_10": "Atha vipākadāyinīti vucceyya,",
  "tika-abh02t0:1532_11": "evampi ahosikammena anekantikaṃ.",
  "tika-abh02t0:1532_12": "Na hi tassā vipākuppādanaṃ atthīti āha “na vipākuppādanena kusalatā vipākadhammatā cā”ti.",
  "tika-abh02t0:1532_13": "Kevalañhi yā aññesaṃ vipākadhammānaṃ sabyāpārā saussāhā pavatti,",
  "tika-abh02t0:1532_14": "tadākārāvassā appahīnakilese santāne pavattīti vipākadhammatā,",
  "tika-abh02t0:1532_15": "anavajjaṭṭhena kusalatā ca vuttā.",
  "tika-abh02t0:1532_16": "Evampi yadi vipākadhammā abhiññācetanā,",
  "tika-abh02t0:1532_17": "kathaṃ avipākāti?",
  "tika-abh02t0:1532_18": "Asambhavatoti taṃ asambhavaṃ dassetuṃ “sā panā”tiādi vuttaṃ.",
  "tika-abh02t0:1532_19": "Abhiññācetanā hi yadi vipākaṃ uppādeyya,",
  "tika-abh02t0:1532_20": "sabhūmikaṃ vā uppādeyya aññabhūmikaṃ vā.",
  "tika-abh02t0:1532_21": "Tattha aññabhūmikassa tāva uppādanaṃ ayuttaṃ paccayābhāvato,",
  "tika-abh02t0:1532_22": "tathā adassanato ca.",
  "tika-abh02t0:1532_23": "Tenāha “na hī”tiādi.",
  "tika-abh02t0:1532_24": "Sabhūmikaṃ navattabbārammaṇaṃ vā uppādeyya parittādiārammaṇaṃ vā,",
  "tika-abh02t0:1532_25": "tesu attano kammasamānārammaṇatāya rūpāvacaravipākassa dassitattā,",
  "tika-abh02t0:1532_26": "parittādiārammaṇattā ca abhiññācetanāya navattabbārammaṇaṃ na uppādeyya.",
  "tika-abh02t0:1532_27": "Tathā ekantanavattabbārammaṇattā rūpāvacaravipākassa parittādiārammaṇañca na uppādeyyāti ayamasambhavo.",
  "tika-abh02t0:1532_28": "Tenāha “attanā sadisārammaṇañcā”tiādi.",
  "tika-abh02t0:1532_29": "Tattha tiṭṭhānikanti paṭisandhibhavaṅgacutivasena ṭhānattayavantaṃ.",
  "tika-abh02t0:1532_30": "“Pathavīkasiṇaṃ āpokasiṇa”ntiādinā kusalena abhinnaṃ katvā vipākassa ārammaṇaṃ desitanti āha “cittuppādakaṇḍe…pe…",
  "tika-abh02t0:1532_31": "vuttattā”ti.",
  "tika-abh02t0:1532_32": "“Rūpāvacaratikacatukkajjhānāni kusalato ca vipākato ca kiriyato ca catutthassa jhānassa vipāko ākāsānañcāyatanaṃ",
  "tika-abh02t0:1532_33": "ākiñcaññāyatanaṃ ime dhammā navattabbā “parittārammaṇā”tipi ‘mahaggatārammaṇā’tipi ‘appamāṇārammaṇā’tipī”ti",
  "tika-abh02t0:1532_34": "vacanato rūpāvacaravipāko ekantanavattabbārammaṇoti āha “na ca rūpāvacaravipāko parittādiārammaṇo atthī”ti.",
  "tika-abh02t0:1532_35": "Svāyamasambhavo parittādiārammaṇāya abhiññācetanāya vipākābhāvaṃ sādheti,",
  "tika-abh02t0:1532_36": "na navattabbārammaṇāya.",
  "tika-abh02t0:1532_37": "Navattabbārammaṇāpi hi sā atthīti na byāpīti vipākānuppādane tassā aññaṃ kāraṇaṃ dassetuṃ “kasiṇesu cā”tiādimāha.",
  "tika-abh02t0:1532_38": "Samādhivijambhanabhūtā abhiññā samādhissa ānisaṃsamattanti “samādhiphalasadisā”ti vuttaṃ.",
  "tika-abh02t0:1532_39": "Tassa tassa adhiṭṭhānavikubbanadibbasaddasavanādikassa yadicchitassa kiccassa nipphādanamattaṃ pana abhiññācetanā,",
  "tika-abh02t0:1532_40": "na kālantaraphalā,",
  "tika-abh02t0:1532_41": "diṭṭhadhammavedanīyaṃ viya nāpi vipākaphalā,",
  "tika-abh02t0:1532_42": "atha kho yathāvuttaānisaṃsaphalā daṭṭhabbā.",
  "tika-abh02t0:1533_0": "Keci pana “samānabhūmikato āsevanalābhena balavantāni jhānānīti tāni vipākaṃ denti samāpattibhāvato,",
  "tika-abh02t0:1533_1": "abhiññā pana satipi jhānabhāve tadabhāvato tasmiṃ tasmiṃ ārammaṇe āgantukāvāti dubbalā,",
  "tika-abh02t0:1533_2": "tasmā vipākaṃ na detī”ti vadanti.",
  "tika-abh02t0:1533_3": "Taṃ akāraṇaṃ punappunaṃ parikammavasena abhiññāyapi vasībhāvasabbhāvato.",
  "tika-abh02t0:1533_4": "Yaṃ pana vadanti “pādakajjhāne attanā samānasabhāvehi javanehi laddhāsevane sammadeva vasībhāvappatte",
  "tika-abh02t0:1533_5": "parisuddhatādiaṭṭhaṅgasamannāgamena sātisaye jāte abhiññā nibbattanti,",
  "tika-abh02t0:1533_6": "tāsañca catutthajjhānikattā catutthajjhānabhūmiko eva vipāko nibbatteyya,",
  "tika-abh02t0:1533_7": "so ca yathāvuttaguṇena balavatā pādakajjhāneneva katokāsena sijjhatīti anokāsatāya abhiññā na vipākaṃ detī”ti.",
  "tika-abh02t0:1533_8": "Tampi akāraṇaṃ avipākabhāvato tāsaṃ.",
  "tika-abh02t0:1533_9": "Sati hi vipākadāyibhāve vipākassa anokāsacodanā yuttā,",
  "tika-abh02t0:1533_10": "avipākatā ca tāsaṃ vuttanayā eva.",
  "tika-abh02t0:1534_0": "Na hotīti viññāṇassa paccayo na hotīti.",
  "tika-abh02t0:1534_1": "Uddhaccacetanāpi abhiññācetanāto nibbisesena vuttāti maññamāno “vipāke”ti ca vacanaṃ na vipākārahatāmattavācako,",
  "tika-abh02t0:1534_2": "atha kho vipākasabbhāvavācakoti āha “vicāretabba”nti.",
  "tika-abh02t0:1534_3": "Tathā ca vuttaṃ “na hi ‘vipāke’ti vacanaṃ vipākadhammavacanaṃ viya vipākārahataṃ vadatī”ti.",
  "tika-abh02t0:1534_4": "Tattha yaṃ vicāretabbaṃ,",
  "tika-abh02t0:1534_5": "taṃ heṭṭhā vuttameva.",
  "tika-abh02t0:1534_6": "Idaṃ panettha sanniṭṭhānaṃ –",
  "tika-abh02t0:1534_7": "yasmā uddhaccacetanā pavattivipākameva deti,",
  "tika-abh02t0:1534_8": "na paṭisandhivipākaṃ,",
  "tika-abh02t0:1534_9": "tasmā tassā pavattivipākassa vasena vibhaṅge vipāko uddhaṭo.",
  "tika-abh02t0:1534_10": "Ubhayavipākadāyikāya pana cetanāya nānākkhaṇikakammapaccayo vuccatīti tadabhāvato paṭṭhāne tassā so na vutto.",
  "tika-abh02t0:1534_11": "Yaṃ pana aṭṭhakathāyaṃ “viññāṇassa paccayabhāve apanetabbā”ti vuttaṃ,",
  "tika-abh02t0:1534_12": "taṃ paṭisandhiviññāṇameva sandhāya vuttaṃ.",
  "tika-abh02t0:1534_13": "“Evaṃ uddhaccacetanāpi na hotī”ti idampi viññāṇassa paccayatābhāvamattaṃ gahetvā vuttaṃ.",
  "tika-abh02t0:1534_14": "Evañhettha aññamaññaṃ pāḷiyā aṭṭhakathāya ca avirodho daṭṭhabbo.",
  "tika-abh02t0:1535_0": "Etthāti uddhaccacetanāya vipākadāne.",
  "tika-abh02t0:1535_1": "Amataggapatheti evaṃnāmake pakaraṇe.",
  "tika-abh02t0:1535_2": "“Puthujjanasantāne akusalā dassanena pahātabbā,",
  "tika-abh02t0:1535_3": "sekkhasantāne bhāvanāya pahātabbā”ti imassa atthassa vuttattā “puthujjanānaṃ panā”tiādi vuttaṃ.",
  "tika-abh02t0:1535_4": "“Na vuccantī”ti iminā puthujjane pavattabahiddhāsaṃyojanādīnaṃ bhāvanāya pahātabbapariyāyābhāvaṃ dasseti.",
  "tika-abh02t0:1535_5": "“Yadi vucceyyu”ntiādinā tamevatthaṃ yuttito ca āgamato ca vibhāveti.",
  "tika-abh02t0:1535_6": "Tattha kesañcīti sakabhaṇḍe chandarāgādīnaṃ.",
  "tika-abh02t0:1535_7": "Kecīti sakkāyadiṭṭhiādayo.",
  "tika-abh02t0:1535_8": "Kadācīti atītādike kismiñci kāle.",
  "tika-abh02t0:1535_9": "Cattattātiādi pariyāyavacanaṃ.",
  "tika-abh02t0:1535_10": "Upanissāyāti upanissayapaccaye katvā.",
  "tika-abh02t0:1536_0": "Itaresanti nadassanenapahātabbānaṃ.",
  "tika-abh02t0:1536_1": "Na ca na hontīti sambandho.",
  "tika-abh02t0:1536_2": "Evañca katvāti yathāvuttapāḷiyaṃ uddhaccaggahaṇena uddhaccasahagatacittuppādo gahito,",
  "tika-abh02t0:1536_3": "na yattha katthaci uddhaccanti evamatthe sati.",
  "tika-abh02t0:1536_4": "Tanti diṭṭhiṃ.",
  "tika-abh02t0:1536_5": "“Atītādibhāvena navattabbatte”ti kasmā vuttaṃ,",
  "tika-abh02t0:1536_6": "nanu anāgatā eva pahātabbāti? Na,",
  "tika-abh02t0:1536_7": "uppajjanārahā nippariyāyena anāgatā nāma,",
  "tika-abh02t0:1536_8": "pahātabbā pana na uppajjanārahāti tesaṃ atītādibhāvena navattabbatā vuttā.",
  "tika-abh02t0:1536_9": "Dassanaṃ apekkhitvāti bhāvitaṃ dassanamaggaṃ upanidhāya.",
  "tika-abh02t0:1536_10": "Sahāyavirahāti dassanapahātabbasaṅkhātasahakārikāraṇābhāvato.",
  "tika-abh02t0:1536_11": "Vipākaṃ na janayantīti sakalakilesaparikkhaye viya ekaccaparikkhayepi tannimittaṃ taṃ ekaccaṃ kammaṃ na vipaccatīti adhippāyo.",
  "tika-abh02t0:1536_12": "Vipāko vibhaṅge vuttoti paṭisandhipavattibhedaṃ duvidhampi vipākaṃ sandhāyāha.",
  "tika-abh02t0:1537_0": "Akusalānanti yathāvuttavisesānaṃ puthujjanasantāne akusalānaṃ.",
  "tika-abh02t0:1537_1": "Appahātabbānanti appahātabbasabhāvānaṃ kusalādīnaṃ.",
  "tika-abh02t0:1537_2": "Appahātabbaviruddhasabhāvatā sāvajjatā.",
  "tika-abh02t0:1537_3": "“Evampī”tiādi dosantaradassanaṃ.",
  "tika-abh02t0:1537_4": "Tena yadipi tesaṃ akusalānaṃ imasmiṃ tike tatiyapadasaṅgaho na siyā,",
  "tika-abh02t0:1537_5": "navattabbatā pana āpajjatīti dīpeti.",
  "tika-abh02t0:1537_6": "Sabbena sabbaṃ dhammavasena asaṅgahitassa tikadukesu navattabbatāpattīti āha “nāpajjatī”ti.",
  "tika-abh02t0:1537_7": "Idāni taṃ navattabbatānāpajjanaṃ “cittuppādakaṇḍe”tiādinā kāraṇato,",
  "tika-abh02t0:1537_8": "nidassanato ca vibhāveti.",
  "tika-abh02t0:1537_9": "Yatthāti yasmiṃ tike.",
  "tika-abh02t0:1537_10": "Niyogatoti niyamato ekantato.",
  "tika-abh02t0:1537_11": "Tesanti padattayasaṅgahitadhammānaṃ.",
  "tika-abh02t0:1537_12": "Yathāvuttapadesu viyāti yathāvuttesu paṭhamādīsu tīsu padesu.",
  "tika-abh02t0:1537_13": "Yathā bhinditabbā cittuppādā,",
  "tika-abh02t0:1537_14": "itare ca yathārahaṃ rāsittayavasena bhinditvā bhajāpitā taṃtaṃkoṭṭhāsato katā, evaṃ.",
  "tika-abh02t0:1537_15": "Tatthāpīti catutthakoṭṭhāsepi.",
  "tika-abh02t0:1537_16": "Bhajāpetabbeti navattabbabhāvaṃ bhajāpetabbe.",
  "tika-abh02t0:1537_17": "Tadabhāvāti tassa catutthakoṭṭhāsassa abhāvā.",
  "tika-abh02t0:1537_18": "Tathāti navattabbabhāvena.",
  "tika-abh02t0:1538_0": "Uppannattike atītā,",
  "tika-abh02t0:1538_1": "idha yathāvuttaakusalā na vuttā,",
  "tika-abh02t0:1538_2": "apekkhitabbabhāvenārahitāpi taṃsabhāvānativattanato tathā vuccantīti navattabbatāpattidosaṃ pariharanto",
  "tika-abh02t0:1538_3": "tassa udāharaṇaṃ tāva dassetuṃ “atha vā yathā sappaṭighehī”tiādimāha.",
  "tika-abh02t0:1538_4": "Taṃsabhāvo cettha sāvajjatāvisiṭṭho dassanapahātabbabhāvābhāvo.",
  "tika-abh02t0:1538_5": "“Evañca satī”tiādinā imasmiṃ pakkhe laddhaguṇaṃ dasseti.",
  "tika-abh02t0:1538_6": "Bhāvanāya pahātabbānanti pariyāyena nippariyāyena ca bhāvanāya pahātabbānaṃ,",
  "tika-abh02t0:1538_7": "tattha purimānaṃ amukhyasabhāvattā,",
  "tika-abh02t0:1538_8": "pacchimānaṃ avipākattā nānākkhaṇikakammapaccayatā na vuttāti adhippāyo.",
  "tika-abh02t0:1538_9": "Yathā ca bhāvanāya pahātabbānaṃ nānākkhaṇikakammapaccayabhāvo natthi,",
  "tika-abh02t0:1538_10": "evaṃ dassanena pahātabbānaṃ vasena tesaṃ paccayalābhopi natthīti dassento “na ca…pe…",
  "tika-abh02t0:1538_11": "vuttā”ti vatvā tattha kāraṇamāha “ye hi…pe…",
  "tika-abh02t0:1538_12": "pavattantī”ti.",
  "tika-abh02t0:1538_13": "Tattha na te dassanato uddhaṃ pavattantīti ye dassanena pahātabbapaccayā kilesā,",
  "tika-abh02t0:1538_14": "te dassanena pahātabbapakkhikā evāti tesaṃ bhāvanāya pahātabbapariyāyo eva natthi,",
  "tika-abh02t0:1538_15": "kathaṃ tesaṃ vasena dassanena pahātabbā bhāvanāya pahātabbānaṃ kenaci paccayena paccayoti vucceyyāti attho.",
  "tika-abh02t0:1538_16": "Atha vā ye puthujjanasantāne na dassanena pahātabbā,",
  "tika-abh02t0:1538_17": "na te paramatthato bhāvanāya pahātabbā.",
  "tika-abh02t0:1538_18": "Ye pana te sekkhasantāne,",
  "tika-abh02t0:1538_19": "na tesaṃ paccayabhūtā dassanena pahātabbā atthīti evampi dassanena pahātabbā bhāvanāya pahātabbānaṃ kenaci paccayena paccayoti na vuttāti veditabbaṃ.",
  "tika-abh02t0:1538_20": "Yadi dassanenapahātabbapaccayā kilesā dassanapakkhikā,",
  "tika-abh02t0:1538_21": "tappaccayaṃ uddhaccasahagataṃ dassanena pahātabbaṃ siyāti kathaṃ tassa ekantabhāvanāya pahātabbatā vuttāti",
  "tika-abh02t0:1538_22": "codanaṃ sandhāyāha “dassanena pahātabbapaccayassā”tiādi.",
  "tika-abh02t0:1538_23": "Tasmāti yasmā sarāgavītarāgasantānesu sahāyavekallena kammassa vipākāvipākadhammatā viya puthujjanasekkhasantānesu",
  "tika-abh02t0:1538_24": "uddhaccasahagatassa vuttanayena savipākāvipākatā siddhā, tasmā.",
  "tika-abh02t0:1538_25": "Tassāti uddhaccasahagatassa.",
  "tika-abh02t0:1538_26": "Tādisassevāti uddhaccasahagatabhāvena ekasabhāvassa.",
  "tika-abh02t0:1539_0": "Ettha ca yaṃ “na bhāvanāya pahātabbampi atthi uddhaccasahagata”ntiādi amataggapathe vuttaṃ,",
  "tika-abh02t0:1539_1": "taṃ akāraṇaṃ, kasmā?",
  "tika-abh02t0:1539_2": "Tassa ekantena bhāvanāya pahātabbattā.",
  "tika-abh02t0:1539_3": "Yathāha “katame dhammā bhāvanāya pahātabbā?",
  "tika-abh02t0:1539_4": "Uddhaccasahagato cittuppādo”ti.",
  "tika-abh02t0:1539_5": "Yadi hi uddhaccasahagataṃ na bhāvanāya pahātabbampi abhavissa,",
  "tika-abh02t0:1539_6": "yathā atītārammaṇattike “niyogā anāgatārammaṇā natthī”ti vatvā “kāmāvacarakusalassa vipākato dasa cittuppādā”tiādinā puna vibhajitvā vuttaṃ,",
  "tika-abh02t0:1539_7": "evamidhāpi “katame dhammā bhāvanāya pahātabbā?",
  "tika-abh02t0:1539_8": "Niyogā bhāvanāya pahātabbā natthī”ti vatvā “uddhaccasahagato cittuppādo siyā bhāvanāya pahātabbo,",
  "tika-abh02t0:1539_9": "siyā na vattabbo ‘dassanena pahātabbo’tipi ‘bhāvanāya pahātabbo’tipī”tiādi vattabbaṃ siyā,",
  "tika-abh02t0:1539_10": "na ca tathā vuttaṃ.",
  "tika-abh02t0:1539_11": "Yā ca tamatthaṃ paṭipādentena “yadi vucceyyu”ntiādinā yutti vuttā,",
  "tika-abh02t0:1539_12": "sāpi ayutti. Kasmā?",
  "tika-abh02t0:1539_13": "Dassanena pahātabbārammaṇānaṃ rāgadiṭṭhivicikicchuddhaccānaṃ dassanena pahātabbabhāvasseva icchitattā.",
  "tika-abh02t0:1540_0": "Yañca “uddhaccaṃ uppajjatī”ti uddhaccasahagatacittuppādo vuttoti dassetuṃ adhipatipaccayaniddese uddhaccassa anuddharaṇaṃ kāraṇabhāvena vuttaṃ,",
  "tika-abh02t0:1540_1": "tampi akāraṇaṃ aññathāpi sāvasesapāṭhadassanato.",
  "tika-abh02t0:1540_2": "Tathā hi “atīto dhammo paccuppannassa dhammassa,",
  "tika-abh02t0:1540_3": "anāgato dhammo paccuppannassa dhammassa ārammaṇapaccayena paccayo”ti etesaṃ vibhaṅge cetopariyañāṇaggahaṇaṃ",
  "tika-abh02t0:1540_4": "katvā “paccuppanno dhammo paccuppannassa dhammassā”ti imassa vibhaṅge labbhamānampi cetopariyañāṇaggahaṇaṃ na kataṃ.",
  "tika-abh02t0:1541_0": "Sahāyabhāvo ca dassanena pahātabbānaṃ bhāvanāya pahātabbassa vipākadānaṃ pati vicāretabbo.",
  "tika-abh02t0:1541_1": "Kiṃ avijjādi viya dānādīnaṃ uppattiyā eva vikuppādanasamatthatāpādanena dassanena pahātabbā bhāvanāya pahātabbānaṃ sahakārikāraṇaṃ honti,",
  "tika-abh02t0:1541_2": "udāhu kileso viya kammassa paṭisandhidāne satīti,",
  "tika-abh02t0:1541_3": "kiñcettha –",
  "tika-abh02t0:1541_4": "yadi purimanayo,",
  "tika-abh02t0:1541_5": "sotāpannādisekkhasantāne bhāvanāya pahātabbassa kiriyabhāvo āpajjati,",
  "tika-abh02t0:1541_6": "sahāyavekallena avipākasabhāvatāya āpāditattā khīṇataṇhāvijjāmāne santāne dānādi viya.",
  "tika-abh02t0:1541_7": "Atha dutiyo,",
  "tika-abh02t0:1541_8": "bhāvanāya pahātabbābhimatassāpi dassanena pahātabbabhāvo āpajjati,",
  "tika-abh02t0:1541_9": "paṭisandhidāne sati apāyagamanīyasabhāvānativattanato.",
  "tika-abh02t0:1541_10": "Yaṃ panettha vattabbaṃ,",
  "tika-abh02t0:1541_11": "taṃ heṭṭhā vuttameva,",
  "tika-abh02t0:1541_12": "tasmā pāḷiyā aṭṭhakathāya ca avirujjhanavasenettha atthavinicchayo vuttanayeneva veditabbo.",
  "tika-abh02t0:1542_0": "Sāti uddhaccacetanā.",
  "tika-abh02t0:1542_1": "Viññāṇapaccayabhāveti sampuṇṇavipākaviññāṇapaccayabhāve.",
  "tika-abh02t0:1542_2": "Kāraṇaṃ dassentoti avikalaphaluppādanādhikāre tadabhāvato yadipi uddhaccacetanā viññāṇassa paccayabhāve apanetabbā,",
  "tika-abh02t0:1542_3": "avijjāya pana paccayuppannabhāve gahetabbāti imaṃ kāraṇaṃ dassento.",
  "tika-abh02t0:1542_4": "Sabbāpīti vīsatipi.",
  "tika-abh02t0:1542_5": "Tenāha “ekavīsatīti vattabba”nti.",
  "tika-abh02t0:1542_6": "Tanti yena kāraṇena saṅkhāraggahaṇena abhiññācetanāya aggahaṇaṃ,",
  "tika-abh02t0:1542_7": "taṃ kāraṇaṃ.",
  "tika-abh02t0:1542_8": "Itarāvacanassāpīti uddhaccacetanāvacanassāpi.",
  "tika-abh02t0:1542_9": "Kiṃ pana taṃ?",
  "tika-abh02t0:1542_10": "Viññāṇassa paccayabhāvābhāvo eva.",
  "tika-abh02t0:1542_11": "Bhedābhāvāti kāyavacīsaṅkhāravasena vibhāgābhāvato.",
  "tika-abh02t0:1542_12": "Saṃyogoti tikantarapadavasena saṃyojanaṃ,",
  "tika-abh02t0:1542_13": "tathā saṅgahoti attho.",
  "tika-abh02t0:1543_0": "Sukhasaññāya gahaṇaṃ assādananti adhippāyenāha “sukhasaññāya…pe…",
  "tika-abh02t0:1543_1": "dassetī”ti.",
  "tika-abh02t0:1543_2": "“Sukhasaññāyā”ti ca idaṃ karaṇatthe karaṇavacanaṃ.",
  "tika-abh02t0:1543_3": "Vipallāso hi dukkhe sukhasaññā.",
  "tika-abh02t0:1543_4": "Yaṃ pana aṭṭhakathāyaṃ “aññāṇenā”ti vuttaṃ,",
  "tika-abh02t0:1543_5": "taṃ hetumhi karaṇavacanaṃ vipallāsassādanānaṃ avijjāya hetubhāvadassanato.",
  "tika-abh02t0:1543_6": "“Ratho setaparikkhāro”tiādīsu parivāratthopi parikkhārasaddo hotīti vuttaṃ “taṇhāya parivāre”ti.",
  "tika-abh02t0:1543_7": "Taṇhāparivāreti ca taṇhāya kiccasādhanena saṅkhārānaṃ sahakārikāraṇabhāvaṃ sandhāya vuttaṃ.",
  "tika-abh02t0:1543_8": "Parikkhāraṭṭho saṅkhāraṭṭho viya bhūsanaṭṭho hotīti dassento “saṅkhate alaṅkate”ti āha.",
  "tika-abh02t0:1543_9": "Parikkharoti yathā phaladānasamatthā honti,",
  "tika-abh02t0:1543_10": "tathā saṅkharoti.",
  "tika-abh02t0:1543_11": "Amaraṇatthāti amatatthā,",
  "tika-abh02t0:1543_12": "nibbānatthāti attho.",
  "tika-abh02t0:1543_13": "Dukkarakiriyāti pañcātapatappanādidukkaracariyā.",
  "tika-abh02t0:1543_14": "Devabhāvāya tapo devabhāvatthaṃ tapo.",
  "tika-abh02t0:1543_15": "Māretīti maro hetuatthaṃ antonītaṃ katvā.",
  "tika-abh02t0:1543_16": "Amaṅgalampi maṅgalapariyāyena voharanti maṅgalikāti vuttaṃ “diṭṭhe adiṭṭhasaddo viyā”ti yathā “asive sivā”ti.",
  "tika-abh02t0:1544_0": "Papātaṃ patanadukkhasadisanti katvā vuttaṃ “jātiādipapātadukkha”nti.",
  "tika-abh02t0:1544_1": "Indaduddabrahmakūṭasaññitapabbatasikharappapāto marupapāto.",
  "tika-abh02t0:1544_2": "Taṃ puññaphalaṃ attho payojanaṃ etassāti tadattho.",
  "tika-abh02t0:1545_0": "Paribbājikāya taruṇiyā.",
  "tika-abh02t0:1545_1": "Asavaso aserivihārī.",
  "tika-abh02t0:1545_2": "Kilesāsucipaggharaṇena paṇḍitehi jigucchanīyaṃ.",
  "tika-abh02t0:1545_3": "Rāgādipariḷāhena,",
  "tika-abh02t0:1545_4": "kaṭukavipākatāya ca dukkhaṃ.",
  "tika-abh02t0:1545_5": "Ārabhati karoti.",
  "tika-abh02t0:1545_6": "Sabhayassāpi pisācanagarassa kāmaguṇasamiddhiyā sukhavipallāsahetubhāvo viyāti yojanā.",
  "tika-abh02t0:1545_7": "Bhinnajātiyena avomissatā nirantaratā.",
  "tika-abh02t0:1545_8": "Jarāya maraṇena ca aññathattaṃ vipariṇāmo.",
  "tika-abh02t0:1546_0": "“Na tāvāhaṃ pāpima parinibbāyissāmī”ti vacanato “tāta ehi,",
  "tika-abh02t0:1546_1": "tāva idaṃ rajjaṃ paṭipajjāhī”tiādīsu yadipi parimāṇaniyamanakamapadapūraṇamattādīsupi tāva-",
  "tika-abh02t0:1546_2": "saddo dissati,",
  "tika-abh02t0:1546_3": "idha pana vakkhamānattāpekkho adhippetoti vuttaṃ “tāvāti vattabbantarāpekkho nipāto”ti.",
  "tika-abh02t0:1546_4": "Avijjāpaccayā pana…pe…",
  "tika-abh02t0:1546_5": "dassetīti pubbenāparaṃ aṭṭhakathāyaṃ avirujjhanamāha.",
  "tika-abh02t0:1547_0": "Rāgādiassādanakālesūti rāgādīnaṃ assādanakālesu.",
  "tika-abh02t0:1547_1": "“Rāgadiṭṭhisampayuttāyā”ti ettha rāgasampayuttāya tāva avijjāya yojanā hotu rāgassa assādanabhāvato,",
  "tika-abh02t0:1547_2": "diṭṭhisampayuttāya pana kathanti āha “tadavippayuttā ca diṭṭhī…pe…",
  "tika-abh02t0:1547_3": "veditabbā”ti.",
  "tika-abh02t0:1547_4": "Taṃsampayuttasaṅkhārassāti rāgādisampayuttasaṅkhārassa.",
  "tika-abh02t0:1547_5": "Avijjārammaṇāditanti avijjāya ārammaṇāditaṃ. Ādi-",
  "tika-abh02t0:1547_6": "saddena ārammaṇādhipatiārammaṇūpanissayapakatūpanissaye,",
  "tika-abh02t0:1547_7": "anantarādike ca paccaye saṅgaṇhāti.",
  "tika-abh02t0:1547_8": "Anavijjārammaṇassāti na avijjārammaṇassa avijjaṃ anārabbha pavattassa.",
  "tika-abh02t0:1547_9": "Ārammaṇādhipatianantarādipaccayavacanesūti ārammaṇādhipatiārammaṇūpanissayapaccayavacanesu avuttassa anavijjārammaṇassa,",
  "tika-abh02t0:1547_10": "anantarādipaccayavacanesu avuttassa paṭhamajavanassa,",
  "tika-abh02t0:1547_11": "dvīsupi vuttassa avijjārammaṇassa dutiyādijavanassāti yojetabbaṃ.",
  "tika-abh02t0:1547_12": "Anantarapaccayalābhino anantarādinā,",
  "tika-abh02t0:1547_13": "sahajātassa hetuādinā,",
  "tika-abh02t0:1547_14": "asahajātassa upanissayādinā saṅkhārassa avijjā paccayo hotīti ayamattho “yaṃ kiñcī”tiādinā dassitoti veditabbaṃ.",
  "tika-abh02t0:1547_15": "Samatikkamabhavapatthanāvasenāti avijjāsamatikkamatthāya arūpāvacarajjhānāni uppādentassa,",
  "tika-abh02t0:1547_16": "avijjāsammūḷhattā arūpabhavasampattiyo patthetvā tāneva jhānāni nibbattentassāti puññābhisaṅkhāre vuttena nayena,",
  "tika-abh02t0:1547_17": "vuttanayānusārenāti attho.",
  "tika-abh02t0:1548_0": "Ekakāraṇavādo āpajjati yathā pakatiissarapajāpatipurisakālādivādā.",
  "tika-abh02t0:1548_1": "Ekasmiṃyeva lokassa kāraṇabhūte sati tato sakalāya pavattiyā anavasesato,",
  "tika-abh02t0:1548_2": "sabbadā ca pavattitabbaṃ apekkhitabbassa kāraṇantarassa abhāvato.",
  "tika-abh02t0:1548_3": "Na cetaṃ atthi kameneva pavattiyā dassanato.",
  "tika-abh02t0:1548_4": "Kāraṇantarāpekkhatāya pana ekakāraṇavādo apahato siyā ekassa ca anekasabhāvatābhāvā.",
  "tika-abh02t0:1548_5": "Yattakā tato nibbattanti,",
  "tika-abh02t0:1548_6": "sabbehi tehi samānasabhāveheva bhavitabbaṃ,",
  "tika-abh02t0:1548_7": "na visadisehi,",
  "tika-abh02t0:1548_8": "itarathā tassa ekabhāvo eva na siyāti imamatthamāha “sabbassa…pe…",
  "tika-abh02t0:1548_9": "pattito cā”ti.",
  "tika-abh02t0:1548_10": "Pārisesenāti ekato ekaṃ,",
  "tika-abh02t0:1548_11": "ekato anekaṃ,",
  "tika-abh02t0:1548_12": "anekato ekanti imesu tīsu pakāresu avijjamānesu anupalabbhamānesu pārisesañāyena.",
  "tika-abh02t0:1548_13": "Anekato anekanti ekasmiṃ catutthe eva ca pakāre vijjamāne.",
  "tika-abh02t0:1548_14": "Yadidaṃ “avijjāpaccayā saṅkhārā,",
  "tika-abh02t0:1548_15": "phassapaccayā vedanā”tiādinā ekahetuphaladīpanaṃ,",
  "tika-abh02t0:1548_16": "taṃ ettha desanāvilāsena,",
  "tika-abh02t0:1548_17": "vineyyajjhāsayavasena vā dhammānaṃ padhānapākaṭāsādhāraṇabhāvavibhāvanatthanti ekahetuphaladīpanaṃ na",
  "tika-abh02t0:1548_18": "nupapajjati upapajjatiyevāti dasseti “yasmā”tiādinā.",
  "tika-abh02t0:1549_0": "Yathāphassanti sukhavedanīyādicakkhusamphassāditaṃtaṃphassānurūpanti vuttaṃ hotīti dassento “sukhavedanīya”ntiādiṃ",
  "tika-abh02t0:1549_1": "vatvā “vedanāvavatthānato”ti padassa atthaṃ dassetuṃ “samānesū”tiādi vuttaṃ.",
  "tika-abh02t0:1549_2": "Tattha samānesūti avisiṭṭhesu.",
  "tika-abh02t0:1549_3": "Phassavasenāti sukhavedanīyādiphassavasena.",
  "tika-abh02t0:1549_4": "Vipariyāyābhāvatoti byattayābhāvato.",
  "tika-abh02t0:1549_5": "Na hi kadāci sukhavedanīyaṃ phassaṃ paṭicca dukkhavedanā,",
  "tika-abh02t0:1549_6": "dukkhādivedanīyaṃ vā phassaṃ paṭicca sukhavedanā uppajjati.",
  "tika-abh02t0:1549_7": "Sukhādicakkhusamphassajādīnanti sukhādīnaṃ,",
  "tika-abh02t0:1549_8": "cakkhusamphassajādīnañca vedanānaṃ.",
  "tika-abh02t0:1549_9": "Oḷārikasukhumādīti ādi-",
  "tika-abh02t0:1549_10": "saddena hīnapaṇītādisaṅgaho daṭṭhabbo.",
  "tika-abh02t0:1549_11": "Tattha yaṃ upādāya yā vedanā “oḷārikā,",
  "tika-abh02t0:1549_12": "hīnā”ti vā vuccati,",
  "tika-abh02t0:1549_13": "na taṃyeva upādāya tassā kadācipi sukhumatā paṇītatā vā atthīti vuttaṃ “oḷārikasukhumādisaṅkarābhāvato”ti.",
  "tika-abh02t0:1549_14": "Yathāvuttasamphassassāti sukhavedanīyādiphassassa.",
  "tika-abh02t0:1549_15": "Sukhavedanīyaphassatoyeva sukhavedanā,",
  "tika-abh02t0:1549_16": "na itaraphassato.",
  "tika-abh02t0:1549_17": "Sukhavedanīyaphassato sukhavedanāva,",
  "tika-abh02t0:1549_18": "na itaravedanā.",
  "tika-abh02t0:1549_19": "Tathā sesesupīti ubhayapadaniyamavasena yathāphassaṃ vedanāvavatthānaṃ,",
  "tika-abh02t0:1549_20": "yathāvedanaṃ phassavavatthānanti padadvayena kāraṇantarāsammissatā phalassa,",
  "tika-abh02t0:1549_21": "phalantarāsammissatā ca kāraṇassa dassitā paṭhamapakkhe asaṃkiṇṇatāvavatthānanti katvā.",
  "tika-abh02t0:1549_22": "Dutiyapakkhe pana paccayabhedabhinnena kāraṇavisesena phalaviseso,",
  "tika-abh02t0:1549_23": "phalavisesena ca kāraṇaviseso nicchīyatīti ayamattho dassito sanniṭṭhānaṃ vavatthānanti katvā.",
  "tika-abh02t0:1549_24": "Purimasmiñca pakkhe dhammānaṃ asaṅkarato vavatthānaṃ vuttaṃ,",
  "tika-abh02t0:1549_25": "dutiyasmiñca yathāvavatthitabhāvajānananti ayametesaṃ viseso.",
  "tika-abh02t0:1549_26": "Utuādayoti ādi-",
  "tika-abh02t0:1549_27": "saddena cittavisamācārā pittavātādayopi saṅgayhanti.",
  "tika-abh02t0:1549_28": "Ekasmiṃ dose kupite itarepi khobhaṃ gacchanti.",
  "tika-abh02t0:1549_29": "Santesupi tesu semhapaṭikārena rogavūpasamato semho pākaṭoti attho.",
  "tika-abh02t0:1550_0": "“Bhavo”ti vuttānaṃ saṅkhārānaṃ kāraṇassa pakāraṇaṃ,",
  "tika-abh02t0:1550_1": "kāraṇameva vā taṇhāti āha “taṇhāya saṅkhārakāraṇabhāvassa vuttattā”ti.",
  "tika-abh02t0:1550_2": "Tassāpīti taṇhāyapi.",
  "tika-abh02t0:1550_3": "Taṇhā hi kāmāsavo bhavāsavo ca.",
  "tika-abh02t0:1550_4": "Kāmāsavabhavāsavā kāmupādānaṃ,",
  "tika-abh02t0:1550_5": "diṭṭhāsavo itarupādānanti āha “caturupādānabhūtā kāmabhavadiṭṭhāsavā”ti.",
  "tika-abh02t0:1550_6": "Te ca “upādānapaccayā bhavo”ti vacanato upādānañca,",
  "tika-abh02t0:1550_7": "“taṇhāpaccayā upādāna”nti vacanato taṇhā ca saṅkhārassa kāraṇanti pākaṭā.",
  "tika-abh02t0:1550_8": "Anassādanīyesu anekādīnavavokiṇṇesu saṅkhāresu assādānupassanā avijjāya vinā na hotīti dassento āha “assādānupassino…pe…",
  "tika-abh02t0:1550_9": "dassitā hotī”ti.",
  "tika-abh02t0:1550_10": "Khīṇāsavassa saṅkhārābhāvatoti byatirekenapi avijjāya saṅkhārakāraṇabhāvaṃ vibhāveti.",
  "tika-abh02t0:1550_11": "Ekantena hi khīṇāsavova viddasu.",
  "tika-abh02t0:1550_12": "Etena bālānaṃ eva sambhavato avijjāya asādhāraṇatā vuttāti dasseti.",
  "tika-abh02t0:1550_13": "Vatthārammaṇādīni hi itaresampi sādhāraṇāni.",
  "tika-abh02t0:1550_14": "Vatthārammaṇataṇhupādānādīni viya avijjāpi puññābhisaṅkhārādīnaṃ sādhāraṇakāraṇanti codanaṃ manasi katvā āha “puññabhavādī”tiādi.",
  "tika-abh02t0:1550_15": "Tattha ādi-",
  "tika-abh02t0:1550_16": "saddena apuññāneñjabhavā gahetabbā.",
  "tika-abh02t0:1550_17": "Puññabhavoti puññābhisaṅkhārahetuko upapattibhavo.",
  "tika-abh02t0:1550_18": "Esa nayo sesesu.",
  "tika-abh02t0:1550_19": "Ettha ca kiccakaraṇaṭṭhānabhedena kiccavatī avijjā bhinditvā dassitā.",
  "tika-abh02t0:1550_20": "Na hi yadavatthā avijjā puññābhisaṅkhārānaṃ upanissayo,",
  "tika-abh02t0:1550_21": "tadavatthā eva itaresaṃ upanissayoti sakkā viññātuṃ.",
  "tika-abh02t0:1550_22": "Ettha ca bhavādīnavappaṭicchādananti atthato puññābhisaṅkhārādīnaṃ taṃtaṃbhavasaṅkhātadukkhahetusabhāvānabhisamayanimittatā.",
  "tika-abh02t0:1551_0": "Ṭhānanti dharamānatā adhippetāti vuttaṃ “ṭhānaviruddhoti atthitāviruddho”ti.",
  "tika-abh02t0:1551_1": "Ṭhānāviruddhā cakkhurūpādayo.",
  "tika-abh02t0:1551_2": "“Purimacittañhī”tiādinā ṭhānaviruddho ca udāhaṭoti āha “na idaṃ ekantikaṃ siyā”ti.",
  "tika-abh02t0:1551_3": "“Cakkhurūpādayo”tiādinā hi parato ṭhānāviruddhā udāharīyantīti.",
  "tika-abh02t0:1551_4": "Purimasippādisikkhā hi pacchā pavattamānasippādikiriyānaṃ samodhānāsambhavā ṭhānavirodhoti yathāvuttamatthaṃ",
  "tika-abh02t0:1551_5": "samatthetuṃ “na ca sippādīna”ntiādi vuttaṃ.",
  "tika-abh02t0:1551_6": "Tattha tanti paṭisandhiādiṭhānaṃ.",
  "tika-abh02t0:1551_7": "Idhāti ṭhānasabhāvakiccādiggahaṇe. Ādi-",
  "tika-abh02t0:1551_8": "saddena ārammaṇabhūmisantānādiviruddhā gahetabbā,",
  "tika-abh02t0:1551_9": "te ca anulomato gotrabhussa,",
  "tika-abh02t0:1551_10": "gotrabhuto maggassa liṅgaparivattanādivasena ca pavattiyaṃ veditabbā.",
  "tika-abh02t0:1551_11": "Namanaruppanavirodhā sabhāvaviruddho paccayoti yojanā.",
  "tika-abh02t0:1551_12": "Tattha namanaruppananti arūparūpabhāvameva dasseti.",
  "tika-abh02t0:1551_13": "Kammaṃ cetanāsabhāvaṃ,",
  "tika-abh02t0:1551_14": "rūpaṃ ruppanasabhāvanti sabhāvaviruddhaṃ.",
  "tika-abh02t0:1551_15": "Madhurambilarasādīti khīraṃ madhurarasaṃ pittupasamanaṃ madhuravipākasabhāvaṃ,",
  "tika-abh02t0:1551_16": "dadhi ambilarasaṃ pittabrūhanaṃ kaṭukavipākasabhāvanti ato sabhāvavirodhā.",
  "tika-abh02t0:1552_0": "Dadhiādīnīti dadhipalālāni.",
  "tika-abh02t0:1552_1": "Bhūtiṇakassāti bhūtiṇakanāmakassa osadhivisesassa.",
  "tika-abh02t0:1552_2": "Avī nāma eḷakā,",
  "tika-abh02t0:1552_3": "tā pana yebhuyyena rattalomakā hontīti vuttaṃ “rattā eḷakā”ti.",
  "tika-abh02t0:1552_4": "Vipākānampi paccayabhāvato,",
  "tika-abh02t0:1552_5": "avipākānampi paccayuppannabhāvato na vipākadhammavipākāpekkhā paccayapaccayuppannatāti vuttaṃ “vipākāyeva te ca nā”ti.",
  "tika-abh02t0:1552_6": "Tenāha “tasmā”tiādi.",
  "tika-abh02t0:1552_7": "Tadavipākānanti tassā avijjāya avipākabhūtānaṃ.",
  "tika-abh02t0:1552_8": "Na na yujjati yujjati eva paccayuppannatāmattassa adhippetattā.",
  "tika-abh02t0:1552_9": "Tadaviruddhānanti tāya avijjāya aviruddhānaṃ.",
  "tika-abh02t0:1553_0": "Pubbāpariyavavatthānanti kāyapavattigatijātiādīnaṃ yathārahaṃ pubbāparabhāvena pavatti,",
  "tika-abh02t0:1553_1": "sā pana kenaci akaṭā akaṭavidhā paṭiniyatasabhāvāti dassetuṃ niyativādinā vuttanidassanaṃ āharanto “acchejjasuttāvutābhejjamaṇīnaṃ viyā”ti āha.",
  "tika-abh02t0:1553_2": "Dutiyavikappe saṅgatīti adhiccasamuppādo yādicchikatā,",
  "tika-abh02t0:1553_3": "yaṃ sandhāya “yadicchāya pavattanaṃ nivattanaṃ yadicchāyā”tiādi vuccati.",
  "tika-abh02t0:1553_4": "Bhāvoti dhammānaṃ sabhāvasiddhitā,",
  "tika-abh02t0:1553_5": "yaṃ sandhāya vadanti “kaṇṭakassa koṭitikhiṇabhāvaṃ,",
  "tika-abh02t0:1553_6": "kapiṭṭhaphalassa vaṭṭabhāvaṃ,",
  "tika-abh02t0:1553_7": "migapakkhīnaṃ vā vicittavaṇṇasaṇṭhānāditaṃ ko abhisaṅkharoti,",
  "tika-abh02t0:1553_8": "kevalaṃ sabhāvasiddhovāyaṃ viseso”ti.",
  "tika-abh02t0:1553_9": "Tenāha “sabbe sattā,",
  "tika-abh02t0:1553_10": "sabbe pāṇā,",
  "tika-abh02t0:1553_11": "sabbe bhūtā,",
  "tika-abh02t0:1553_12": "sabbe jīvā avasā abalā avīriyā niyatisaṅgatibhāvapariṇatā”ti.",
  "tika-abh02t0:1553_13": "Etehi vikappanehīti cutiādīsu sammūḷhatāya “satto maratī”tiādivikappanehi kāraṇabhūtehi.",
  "tika-abh02t0:1553_14": "Akusalaṃ cittaṃ katvāti ayonisomanasikāraparibrūhanena cittaṃ akusalaṃ katvā.",
  "tika-abh02t0:1554_0": "Suttādidhammanti suttageyyādipariyattidhammaṃ.",
  "tika-abh02t0:1554_1": "Pariyattidhammañhi sammadeva jānanto paṭipattidhammaṃ paripūretvā paṭivedhadhamme patiṭṭhahati.",
  "tika-abh02t0:1554_2": "Tanti taṃ jānanaṃ,",
  "tika-abh02t0:1554_3": "nibbānābhisamayoti attho.",
  "tika-abh02t0:1555_0": "Saṅkhārapadaniddesavaṇṇanā niṭṭhitā.",
  "tika-abh02t0:1556_0": "Viññāṇapadaniddesavaṇṇanā",
  "tika-abh02t0:1557_0": "227.",
  "tika-abh02t0:1557_1": "Yathāvuttasaṅkhārapaccayāti puññābhisaṅkhārādivuttappakārasaṅkhārapaccayā.",
  "tika-abh02t0:1557_2": "Viññāṇādayo vedanāpariyosānā etarahi vipākavaṭṭabhūtā idhādhippetāti āha “taṃkammanibbattameva viññāṇaṃ bhavituṃ arahatī”ti.",
  "tika-abh02t0:1557_3": "Ayañca atthavaṇṇanā dhātukathāpāḷiyā na sametīti dassento “dhātukathāyaṃ panā”tiādimāha.",
  "tika-abh02t0:1557_4": "Tattha dhātukathāyaṃ vacanato sabbaviññāṇaphassavedanāpariggaho kato dhātukathāyanti yojanā.",
  "tika-abh02t0:1557_5": "Sappadesāti sāvasesā,",
  "tika-abh02t0:1557_6": "vipākā evāti adhippāyo.",
  "tika-abh02t0:1557_7": "Viññāṇādīsu hi vipākesuyeva adhippetesu yathā –",
  "tika-abh02t0:1558_0": "“Vipākehi dhammehi ye dhammā vippayuttā,",
  "tika-abh02t0:1558_1": "te dhammā asaṅkhataṃ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā.",
  "tika-abh02t0:1558_2": "Katihi asaṅgahitā?",
  "tika-abh02t0:1558_3": "Na kehici khandhehi na kehici āyatanehi pañcahi dhātūhi asaṅgahitā”ti –",
  "tika-abh02t0:1559_0": "Vipākavippayuttānaṃ saṅgahāsaṅgahā vissajjitā,",
  "tika-abh02t0:1559_1": "evamidhāpi vissajjitabbaṃ siyā.",
  "tika-abh02t0:1559_2": "Tenāha “vipākā dhammāti imassa viya vissajjanaṃ siyā”ti.",
  "tika-abh02t0:1559_3": "Tasmāti yasmā vippayuttena saṅgahitāsaṅgahitapadaniddese nippadesāva viññāṇaphassavedanā gahitā, tasmā.",
  "tika-abh02t0:1559_4": "Tatthāti dhātukathāyaṃ.",
  "tika-abh02t0:1559_5": "Abhidhammabhājanīyavasenāti imasmiṃ paṭiccasamuppādavibhaṅge abhidhammabhājanīyavasena.",
  "tika-abh02t0:1559_6": "Tenāha “avijjāpaccayā saṅkhārā cā”tiādi.",
  "tika-abh02t0:1559_7": "Tena yathāvuttaatthavaṇṇanā suttantabhājanīyavasena vuttāti yathādassitaṃ virodhaṃ pariharati.",
  "tika-abh02t0:1559_8": "Yadi abhidhammabhājanīyavasena dhātukathāpāḷi pavattā,",
  "tika-abh02t0:1559_9": "atha kasmā “kāmabhavo pañcahi khandhehi ekādasahāyatanehi sattarasahi dhātūhi saṅgahito.",
  "tika-abh02t0:1559_10": "Rūpabhavo pañcahi khandhehi pañcahāyatanehi aṭṭhahi dhātūhi saṅgahito”tiādinā upādinnakkhandhavasena",
  "tika-abh02t0:1559_11": "bhavo vissajjitoti codanaṃ manasi katvā āha “bhavo pana…pe…",
  "tika-abh02t0:1559_12": "na abhidhammabhājanīyavasena gahito”ti.",
  "tika-abh02t0:1559_13": "Evañca katvāti abhidhammabhājanīyavasena aggahitattā eva.",
  "tika-abh02t0:1559_14": "Tatthāti dhātukathāyaṃ.",
  "tika-abh02t0:1559_15": "Vipākañhetanti hi-",
  "tika-abh02t0:1559_16": "saddo hetuattho.",
  "tika-abh02t0:1559_17": "Yasmā yathāvuttabāttiṃsavidhaviññāṇaṃ vipākaṃ,",
  "tika-abh02t0:1559_18": "tasmā taṃ saṅkhārapaccayanti imamatthaṃ dassento “viññāṇassa vipākattā”tiādimāha.",
  "tika-abh02t0:1560_0": "“Somanassasahagatāneva sandhāya vutta”nti idaṃ vicāretabbaṃ upekkhāsahagatakusalākusalajavanānantarampi somanassasahagatatadārammaṇassa icchitattā.",
  "tika-abh02t0:1560_1": "Tathā hi aṭṭhakathāyaṃ “catunnaṃ pana duhetukakusalacittānaṃ aññatarajavanassa pariyosāne ahetukacittaṃ",
  "tika-abh02t0:1560_2": "tadārammaṇabhāvena patiṭṭhātī”ti vatvā “iṭṭhārammaṇe pana santīraṇampi tadārammaṇampi somanassasahagatamevā”ti vuttaṃ.",
  "tika-abh02t0:1560_3": "Kusalākusalañhi abhiiṭṭhampi ārammaṇaṃ tathābhisaṅkharaṇena kadāci na majjhattaṃ katvā na pavattati,",
  "tika-abh02t0:1560_4": "vipākaṃ pana yathāsabhāvatova ārammaṇarasaṃ anubhavati.",
  "tika-abh02t0:1560_5": "Tenāha “na sakkā vipākaṃ vañcetu”nti.",
  "tika-abh02t0:1560_6": "Kiriyajavanānaṃ pana visayābhisaṅkharaṇassa balavabhāvato tadanantarānaṃ tadārammaṇānaṃ yathāvisayaṃ vedanāvasena tadanuguṇatā icchitā.",
  "tika-abh02t0:1560_7": "Ye pana kiriyajavanānantaraṃ tadārammaṇaṃ na icchanti,",
  "tika-abh02t0:1560_8": "tesaṃ vattabbameva natthi.",
  "tika-abh02t0:1560_9": "Yaṃ pana “javanena tadārammaṇaṃ niyametabba”nti vuttaṃ,",
  "tika-abh02t0:1560_10": "taṃ kusalaṃ sandhāya vuttanti ca vuttaṃ.",
  "tika-abh02t0:1560_11": "Tasmā yathāvutto vicāretabbo.",
  "tika-abh02t0:1560_12": "Tihetukajavanāvasāne ca duhetukajavanāvasāne cāti samuccayattho ca- saddo.",
  "tika-abh02t0:1560_13": "Keci pana vibhāgaṃ akatvā “kusalajavanāvasānepi ahetukatadārammaṇaṃ hotīti ‘yebhuyyenā’ti vutta”nti vadanti.",
  "tika-abh02t0:1560_14": "Lobhacittassa vā sattānaṃ bahulaṃ uppajjanato “yebhuyyenā”ti vuttaṃ.",
  "tika-abh02t0:1560_15": "“Sakiṃ vā”ti vacanasiliṭṭhatāvasena vuttaṃ yathā “aṭṭha vā dasa vā”ti dassetuṃ “dirattatirattādīsu viya veditabba”nti āha. Vā-",
  "tika-abh02t0:1560_16": "saddassa abhāvāti suyyamānassa vā-",
  "tika-abh02t0:1560_17": "saddassa abhāvena vuttaṃ.",
  "tika-abh02t0:1560_18": "Atthato pana tatthāpi vā-",
  "tika-abh02t0:1560_19": "saddo labbhateva.",
  "tika-abh02t0:1560_20": "Tirattaṃ pana vāsādike labbhamāne diratte vattabbameva natthīti dirattaggahaṇaṃ visuṃ na yojetīti adhippāyena “vacanasiliṭṭhatāmattenā”ti vuttaṃ.",
  "tika-abh02t0:1560_21": "Kevalaṃ “tiratta”nti vutte aññattha vāsādinā antaritampi tirattaṃ gaṇheyya,",
  "tika-abh02t0:1560_22": "dirattavisiṭṭhaṃ pana tirattaṃ vuccamānaṃ tena anantaritameva tirattaṃ dīpetīti āha “nirantaratirattadassanatthaṃ vā”ti.",
  "tika-abh02t0:1560_23": "Balavarūpādike ārammaṇeti atimahati rūpādiārammaṇe.",
  "tika-abh02t0:1560_24": "“Adhippāyo”ti etena ekacittakkhaṇāyukepi visaye kadāci tadārammaṇaṃ uppajjeyyāti “sakiṃ evā”tiādinā vuttamatthaṃ ulliṅgeti.",
  "tika-abh02t0:1560_25": "“Sabbadvāresu tadārammaṇe dve eva cittavārā āgatā”ti vuttattā ayampi attho vicāretvā gahetabbo.",
  "tika-abh02t0:1560_26": "Anurūpāya paṭisandhiyāti attano attano anucchavikena paṭisandhānakiccena.",
  "tika-abh02t0:1561_0": "“Kati paṭisandhiyo,",
  "tika-abh02t0:1561_1": "kati paṭisandhicittānī”tiādinā paṭisandhivicāro parato vitthārato kathīyatīti āha “paṭisandhikathā mahāvisayāti katvā pavattimeva tāva dassento”ti.",
  "tika-abh02t0:1561_2": "Ahetukadvayādīnanti ādi-",
  "tika-abh02t0:1561_3": "saddena mahāvipākamahaggatavipāke saṅgaṇhāti.",
  "tika-abh02t0:1561_4": "Dvāraniyamāniyamāvacananti dvārassa niyatāniyatāvacanaṃ,",
  "tika-abh02t0:1561_5": "niyatadvāraṃ aniyatadvāranti vā avacananti attho.",
  "tika-abh02t0:1561_6": "Anuppattitoti na uppajjanato.",
  "tika-abh02t0:1561_7": "Yadipi “anurūpāya paṭisandhiyā”ti paṭisandhipi heṭṭhā gahitā,",
  "tika-abh02t0:1561_8": "“pavattiyaṃ panā”ti adhikatattā pana pavattiyeva paccāmaṭṭhā.",
  "tika-abh02t0:1561_9": "Paccayuppannabhāvena paṭhamuddiṭṭhāni sabbānipi lokiyavipākacittāni anvādesaṃ arahantīti āha “tatrassāti pavattiyaṃ bāttiṃsavidhassā”ti.",
  "tika-abh02t0:1562_0": "Yathā kāmāvacarapaṭisandhiviññāṇasaṅkhātassa bījassa abhāvepi rūpabhave cakkhusotindriyapavattiānubhāvato cakkhusotaviññāṇānaṃ sambhavo,",
  "tika-abh02t0:1562_1": "evaṃ teneva kāraṇena sampaṭicchanādīnampi tattha sambhavoti dassento “indriyapavattiānubhāvato evā”tiādimāha.",
  "tika-abh02t0:1562_2": "Tattha cakkhusotadvārabhedenāti cakkhusotadvāravisesena bhavitabbanti sambandho.",
  "tika-abh02t0:1562_3": "Tassāti cakkhusotadvārassa.",
  "tika-abh02t0:1562_4": "Dvāravantāpekkho dvārabhāvoti āha “viññāṇavīthibhedāyattattā”ti.",
  "tika-abh02t0:1562_5": "Tasmiñca satīti tasmiṃ dvārabhede vīthibhede ca sati.",
  "tika-abh02t0:1562_6": "Bhāvoti uppatti.",
  "tika-abh02t0:1562_7": "Janakaṃ anubandhati nāmāti taṃsadise tabbohāraṃ katvā vuttaṃ.",
  "tika-abh02t0:1563_0": "Idaṃ pana vatvāti rūpārūpāvacaradhamme ārabbha tadārammaṇānuppattiṃ vatvā.",
  "tika-abh02t0:1563_1": "Bhāvanāyāti akusalabhāvanāya saṃkilesavaḍḍhanena,",
  "tika-abh02t0:1563_2": "saṃkiliṭṭhasamādhānenāti attho.",
  "tika-abh02t0:1563_3": "Tathā hi lobhadosasahagatacittuppādepi samādhi “avaṭṭhiti avisāhāro avikkhepo avisāhaṭamānasatā”tiādinā niddiṭṭho.",
  "tika-abh02t0:1563_4": "Avatthubhāvadassanatthanti aṭṭhānabhāvadassanatthaṃ,",
  "tika-abh02t0:1563_5": "anārammaṇabhāvadassanatthanti attho.",
  "tika-abh02t0:1564_0": "“Kena katthā”ti padassa “kena cittena kasmiṃ bhave”ti saṅkhepena vuttamatthaṃ vitthārato dassetuṃ “ekūnavīsatī”tiādi vuttaṃ.",
  "tika-abh02t0:1564_1": "Tattha tena tena cittenāti tena tena ahetukadvayādicittena saddhiṃ pavattamānā paṭisandhikkhaṇe rūpārūpadhammā ekūnavīsati paṭisandhiyoti yojanā.",
  "tika-abh02t0:1564_2": "Tena tena cittena sahajātādipaccayatāya hetubhūtena,",
  "tika-abh02t0:1564_3": "karaṇabhūtena vā.",
  "tika-abh02t0:1564_4": "Tattha tattha bhave.",
  "tika-abh02t0:1565_0": "Anussaraṇattho byāpāro anussaraṇabyāpāro.",
  "tika-abh02t0:1565_1": "Kecīti dhammasirittheraṃ sandhāya vadati.",
  "tika-abh02t0:1565_2": "Tīsu javanavāresu…pe…",
  "tika-abh02t0:1565_3": "bhavitabbanti kammādiupaṭṭhānassa parato tīhi javanavārehi pavattitabbanti attho.",
  "tika-abh02t0:1565_4": "Tenāha “aneka…pe…",
  "tika-abh02t0:1565_5": "abhippalambanañca hotī”ti.",
  "tika-abh02t0:1565_6": "Tasmāti yasmā ekajavanavārasseva kammādiupaṭṭhānena maraṇaṃ na sambhavati, tasmā.",
  "tika-abh02t0:1565_7": "Phoṭṭhabbassāti pahāraphoṭṭhabbassa.",
  "tika-abh02t0:1565_8": "Bhavaṅgacitte vattamāne,",
  "tika-abh02t0:1565_9": "antarantarā pañcadvāravīthiyā vā vattamānāya phoṭṭhabbasamāyoge paṭhamaṃ kāyadvārāvajjanuppatti yuttā,",
  "tika-abh02t0:1565_10": "tathāpi kismiñci cintiyamāne tamevārabbha ekasmiṃ javanavāre pavatte pacchā kāyadvārāvajjanuppatti siyā",
  "tika-abh02t0:1565_11": "cittassa lahuparivattibhāvatoti kecivādassa adhippāyo.",
  "tika-abh02t0:1565_12": "Yathā niddāyantassa phoṭṭhabbasamāyogena pabujjhanakāle manodvārāvajjanameva āvaṭṭeti,",
  "tika-abh02t0:1565_13": "na kāyadvārāvajjanaṃ.",
  "tika-abh02t0:1565_14": "“Pañcahi viññāṇehi na paṭibujjhatī”ti hi vuttaṃ.",
  "tika-abh02t0:1565_15": "Evaṃsampadaṃ vā etaṃ daṭṭhabbaṃ.",
  "tika-abh02t0:1565_16": "Lahukapaccupaṭṭhānanti lahuupaṭṭhānaṃ.",
  "tika-abh02t0:1565_17": "Manodvārassa visayo kammādiko.",
  "tika-abh02t0:1565_18": "Lahukatāti lahupaṭṭhānatā.",
  "tika-abh02t0:1565_19": "Rūpānanti cakkhādirūpadhammānaṃ.",
  "tika-abh02t0:1565_20": "Visayabhāvepīti rūpāyatanādivisayasabbhāvepi.",
  "tika-abh02t0:1565_21": "Yesaṃ visayo atthīti yesaṃ nippariyāyena visayo atthi.",
  "tika-abh02t0:1565_22": "Taṃdassanatthamevāti tesaṃ sārammaṇānaṃyeva dassanatthaṃ.",
  "tika-abh02t0:1565_23": "Tenāti tasmā.",
  "tika-abh02t0:1566_0": "“Bhūmicittuppādādivasenā”ti idaṃ kammaṃ sandhāya vuttaṃ,",
  "tika-abh02t0:1566_1": "kammanimittassapi vasena labbhateva tassa chaḷārammaṇabhāvato.",
  "tika-abh02t0:1566_2": "Gatinimittassa pana pabhedo nīlādikoyeva.",
  "tika-abh02t0:1567_0": "Anupacchinnesu maggena appahīnesu.",
  "tika-abh02t0:1567_1": "Tañca kammādiṃ.",
  "tika-abh02t0:1567_2": "Bhavantaraninnāditā cittasantānassa bhavapatthanāya tathābhisaṅkhatattā.",
  "tika-abh02t0:1567_3": "Yasmiñhi cittasantāne puññādicetanāya viya bhavapatthanāya paribhāvanā anupacchinnā,",
  "tika-abh02t0:1567_4": "tattheva bhavantarapariyāpannacittuppatti.",
  "tika-abh02t0:1567_5": "Taṃ pana cittaṃ tathā uppajjamānaṃ tāya vināmitaṃ viya hotīti vuttaṃ “anupacchinnakilesabalavināmita”nti.",
  "tika-abh02t0:1567_6": "Sabbatthāti sugatiduggatīsu.",
  "tika-abh02t0:1567_7": "Itarāyāti sugatipaṭisandhininnāya cutiyā.",
  "tika-abh02t0:1567_8": "“Nicchinantī”ti vuttassa nicchayassa nibandhanaṃ āgamaṃ dassento “nimittassādagadhitaṃ vā”tiādimāha.",
  "tika-abh02t0:1568_0": "Akusale hi duggatūpanissaye niyamite kusalaṃ sugatūpanissayoti niyamitameva hotīti.",
  "tika-abh02t0:1569_0": "Aniṭṭhaṃ ārammaṇaṃ āha yato duggatipaṭisandhi dassīyatīti adhippāyo.",
  "tika-abh02t0:1569_1": "Yadi evaṃ “rāgādihetubhūta”nti kasmā vuttanti āha “tampi hi…pe… hotī”ti.",
  "tika-abh02t0:1569_2": "Tampīti aniṭṭhārammaṇampi.",
  "tika-abh02t0:1569_3": "Yasmā pana hīnaṃ ārammaṇanti ārammaṇabhūtakammanimittaṃ adhippetaṃ,",
  "tika-abh02t0:1569_4": "tasmā “akusalavipākajanakakammasahajātānaṃ vā”tiādi vuttaṃ.",
  "tika-abh02t0:1569_5": "Kammanimittabhūtañhi ārammaṇaṃ yaṃ vipākassa janakaṃ kammaṃ,",
  "tika-abh02t0:1569_6": "tena sahajātānaṃ,",
  "tika-abh02t0:1569_7": "tassa kammassa sadisāsannajavanasahajātānañca rāgādīnaṃ ārammaṇapaccayasaṅkhāto hetu hoti,",
  "tika-abh02t0:1569_8": "so eva cassa hīnabhāvoti dassetuṃ “tañhī”tiādi vuttaṃ.",
  "tika-abh02t0:1569_9": "Kammavasena aniṭṭhanti hīnassa akusalakammassa ārammaṇato ārammaṇatāvasena hīnanti katvā aniṭṭhaṃ,",
  "tika-abh02t0:1569_10": "sabhāvena iṭṭhampīti adhippāyo.",
  "tika-abh02t0:1569_11": "“Aññathā cā”tiādinā kammanimittārammaṇassa akusalavipākassa na sambhavoti dasseti.",
  "tika-abh02t0:1569_12": "Āsannakatakammārammaṇasantatiyanti āsannakatassa kammassa ārammaṇasantāne.",
  "tika-abh02t0:1569_13": "Taṃsadisanti yathāvuttakammārammaṇasadisaṃ.",
  "tika-abh02t0:1569_14": "Paṭisandhiārammaṇūpaṭṭhāpakanti paṭisandhiyā ārammaṇassa upaṭṭhāpakaṃ.",
  "tika-abh02t0:1569_15": "Cutiāsannajavanānaṃ paṭisandhijanakatte ayamattho labbheyyāti codanaṃ manasi katvā āha “na ca paṭisandhiyā”tiādi.",
  "tika-abh02t0:1569_16": "Taṃsamānavīthiyanti tāya paṭisandhiyā ekavīthiyaṃ.",
  "tika-abh02t0:1569_17": "Na assāditānīti assādanabhūtāya taṇhāya na āmaṭṭhāni.",
  "tika-abh02t0:1570_0": "Samattāti paripuṇṇā,",
  "tika-abh02t0:1570_1": "pariyattā vā.",
  "tika-abh02t0:1570_2": "“Maraṇakāle…pe…",
  "tika-abh02t0:1570_3": "samādinnā”ti vacanato yathāvuttacutiāsannajavanānaṃ paṭisandhidānaṃ siddhanti codanaṃ sandhāyāha “na ca dubbalehī”tiādi.",
  "tika-abh02t0:1570_4": "“Vakkhati cā”tiādinā vuttamevatthaṃ upacayena pākaṭataraṃ karoti.",
  "tika-abh02t0:1570_5": "Ñāṇavatthuvibhaṅgavaṇṇanāyañhi “pañcahi viññāṇehi na kañci dhammaṃ paṭivijānātī”ti padānaṃ atthaṃ vivaranto vakkhati “sabbampi…pe…",
  "tika-abh02t0:1570_6": "paṭikkhittānī”ti.",
  "tika-abh02t0:1570_7": "Tattha paṭivijānanādīti ādi-",
  "tika-abh02t0:1570_8": "saddena iriyāpathakappanakāyavacīkammupaṭṭhāpanakusalākusaladhammasamādānasamāpajjanavuṭṭhānāni saṅgaṇhāti.",
  "tika-abh02t0:1570_9": "Upapajjanasupinadassanādīnaṃ manodvārikacitteneva pavatti pākaṭāti tāni bahi karonto “cavanapariyosānaṃ kicca”nti āha.",
  "tika-abh02t0:1570_10": "Sahajavanakānīti javanasahitāni,",
  "tika-abh02t0:1570_11": "pañcadvārikajavanehi saddhinti attho.",
  "tika-abh02t0:1571_0": "Tatthāti “pañcahi viññāṇehi na kañci dhammaṃ paṭivijānātī”ti pāḷivaṇṇanāyaṃ.",
  "tika-abh02t0:1571_1": "Na kañci dhammaṃ paṭivijānātīti ettha na sabbe rūpādidhammā dhammaggahaṇena gahitāti yathādhippetadhammadassanatthaṃ",
  "tika-abh02t0:1571_2": "“manopubbaṅgamā dhammāti evaṃ vuttaṃ ekampi kusalaṃ vā akusalaṃ vā na paṭivijānātī”ti aṭṭhakathāyaṃ vuttanti",
  "tika-abh02t0:1571_3": "dassetvā tassa atthaṃ vivaranto “yesa”ntiādimāha.",
  "tika-abh02t0:1571_4": "Tassattho –",
  "tika-abh02t0:1571_5": "yesaṃ kusalākusaladhammānaṃ paṭivibhāvanappavattiyā siddhā vipākadhammatā yonisomanasikāraayonisomanasikārasamuṭṭhānā,",
  "tika-abh02t0:1571_6": "yāya sukhaṃ vā dukkhaṃ vā taṃsantāne anveti anugacchati,",
  "tika-abh02t0:1571_7": "pañcaviññāṇānaṃ sā vipākadhammatā paṭikkhittā paṭisedhitāti.",
  "tika-abh02t0:1571_8": "Tādisamevāti kusalākusaladhammapaṭivijānanasadisameva.",
  "tika-abh02t0:1571_9": "Yadi pañcadvāre yathāvuttakiccassa karaṇe sahajavanakāni vīthicittāni paṭikkhittāni,",
  "tika-abh02t0:1571_10": "kathaṃ tattha cavanupapajjanāni sambhavantīti codanaṃ sandhāyāha “tadārammaṇānantaraṃ panā”tiādi.",
  "tika-abh02t0:1571_11": "Nippariyāyena manodvārikabhāvo manodvārāvajjanuppattipubbakoti tadabhāvenāha “iminā adhippāyenā”ti.",
  "tika-abh02t0:1571_12": "Avasesekacittakkhaṇāyuke rūpādimhīti yojanā.",
  "tika-abh02t0:1572_0": "Upacāro viya daṭṭhabbā samānārammaṇattā,",
  "tika-abh02t0:1572_1": "upapattinimittattā ca.",
  "tika-abh02t0:1572_2": "Kecīti dhammasirittheraṃ sandhāya vadati.",
  "tika-abh02t0:1572_3": "Mahaggatāvasānaṃ vadantīti yathāpaccayaṃ mahaggatasamāpattiṃ samāpajjitvā vuṭṭhitassa sā vīthi uppajjati,",
  "tika-abh02t0:1572_4": "tato cuticittaṃ hotīti vadanti.",
  "tika-abh02t0:1572_5": "Atītārammaṇā ekādasavidhāti nava kāmāvacarasugaticutiyo,",
  "tika-abh02t0:1572_6": "dve viññāṇañcāyatananevasaññānāsaññāyatanaāruppacutiyoti evaṃ atītārammaṇā ekādasavidhā sugaticutiyo.",
  "tika-abh02t0:1572_7": "Pañca rūpāvacarā,",
  "tika-abh02t0:1572_8": "vuttāvasesā dve arūpāvacarāti navattabbārammaṇā sattavidhā cutiyo.",
  "tika-abh02t0:1572_9": "Duggaticuti pana parato vuccatīti idha na gahitā.",
  "tika-abh02t0:1572_10": "Tathā hi vakkhati “duggaticutiyā pana…pe…",
  "tika-abh02t0:1572_11": "na dassitā”ti.",
  "tika-abh02t0:1573_0": "Evamādiketi ādi-",
  "tika-abh02t0:1573_1": "saddena “suddhāya vā javanavīthiyā”tiādivacanaṃ saṅgaṇhāti.",
  "tika-abh02t0:1573_2": "Tathā hi vuttaṃ “suddhāya vāti mahaggatakammanimittārammaṇāya javanavīthiyā”ti.",
  "tika-abh02t0:1573_3": "“Viññāyatī”ti iminā yadipi “pathavīkasiṇādī”tiādisaddena arūpāvacarajjhānārammaṇassāpi saṅgaho sambhavati,",
  "tika-abh02t0:1573_4": "“cakkhusotānaṃ vā”ti pana dvāradvayasseva vasena vikappantarakaraṇaṃ yathādhippetassa atthassa ñāpakanti dasseti.",
  "tika-abh02t0:1573_5": "Ñāpakañca nāma agatikā gatīti yathāvuttaṃ ñāpakaṃ asambhāvento “athāpī”tiādimāha.",
  "tika-abh02t0:1573_6": "Yo yattha sambhavati,",
  "tika-abh02t0:1573_7": "tassa yojanā yathāsambhavayojanā, tāya.",
  "tika-abh02t0:1573_8": "Ayampi paṭisandhīti āruppacutiyā anantaraṃ paṭisandhiṃ vadati.",
  "tika-abh02t0:1573_9": "Tatthevāti “pathavīkasiṇādikaṃ vā nimitta”nti vutte paṭhame vikappe eva.",
  "tika-abh02t0:1573_10": "Heṭṭhimā heṭṭhimā paṭisandhi natthīti yojanā.",
  "tika-abh02t0:1573_11": "Tenāti tasmā.",
  "tika-abh02t0:1573_12": "Tatoti catutthāruppacutito.",
  "tika-abh02t0:1573_13": "Tatthevāti catutthāruppe eva.",
  "tika-abh02t0:1573_14": "Atītārammaṇā paṭisandhi,",
  "tika-abh02t0:1573_15": "tato catutthāruppacutito kāmāvacare atītapaccuppannārammaṇā paṭisandhi.",
  "tika-abh02t0:1573_16": "Itarāhīti āruppacutīhi.",
  "tika-abh02t0:1573_17": "Dutiyā āruppapaṭisandhi atītārammaṇā,",
  "tika-abh02t0:1573_18": "itarā navattabbārammaṇāti āha “yathāsambhava”nti.",
  "tika-abh02t0:1573_19": "Atītapaccuppannārammaṇā ca kāmāvacarapaṭisandhīti etthāpi itarāhīti sambandho.",
  "tika-abh02t0:1573_20": "Sabbattha ca “yojetabbā”ti sambandhitabbaṃ.",
  "tika-abh02t0:1573_21": "Imassa visesassāti “tenā”tiādinā yathāvuttassa visesassa.",
  "tika-abh02t0:1573_22": "Visuṃ uddharaṇaṃ kataṃ adhikavacanamaññamatthaṃ bodhetīti.",
  "tika-abh02t0:1574_0": "Ārammaṇavasena ekavidhāyāti atītārammaṇatāvasena ekavidhāya.",
  "tika-abh02t0:1574_1": "Duvidhāti atītārammaṇā,",
  "tika-abh02t0:1574_2": "paccuppannārammaṇā cāti dvippakārā.",
  "tika-abh02t0:1574_3": "Duggaticutiyā ārammaṇavasena “ekavidhāyā”ti padaṃ ānetvā yojetabbaṃ.",
  "tika-abh02t0:1574_4": "Atītapaccuppannārammaṇatāya dvippakārā kāmāvacarapaṭisandhi,",
  "tika-abh02t0:1574_5": "navattabbārammaṇatāya ekappakārā rūpāvacarapaṭisandhi,",
  "tika-abh02t0:1574_6": "navattabbātītārammaṇatāya dvippakārā āruppapaṭisandhīti āha “dviekadvippakārānaṃ kāmarūpāruppānaṃ vasenā”ti.",
  "tika-abh02t0:1574_7": "“Tathevā”ti iminā “dviekadvippakārānaṃ kāmarūpāruppānaṃ vasenā”ti padadvayaṃ ākaḍḍhati.",
  "tika-abh02t0:1574_8": "Duvidhāyāti navattabbātītārammaṇatāvasena duvidhāya.",
  "tika-abh02t0:1574_9": "Paccekanti visuṃ visuṃ.",
  "tika-abh02t0:1574_10": "Dvinnaṃ dvinnaṃ kāmāruppānanti etthāyaṃ yojanā –",
  "tika-abh02t0:1574_11": "navattabbārammaṇāya āruppacutiyā anantarā atītārammaṇā paccuppannārammaṇā ca dve kāmapaṭisandhī,",
  "tika-abh02t0:1574_12": "navattabbārammaṇā atītārammaṇā ca dve āruppapaṭisandhī,",
  "tika-abh02t0:1574_13": "tathā atītārammaṇāyapīti imāsaṃ vasena aṭṭhavidhā.",
  "tika-abh02t0:1575_0": "“Dvidvī”ti gāthāya vuttamevatthaṃ sukhaggahaṇatthaṃ saṅgahetvā dasseti.",
  "tika-abh02t0:1575_1": "Yadipi “kammassa katattā”tiādināpi kammassa vipākānaṃ upanissayapaccayabhāvo gahitoyeva hoti,",
  "tika-abh02t0:1575_2": "“kusalākusalaṃ kamma”ntiādinā pana visuṃ upanissayapaccayabhāvo dassīyatīti “kāmāvacarassa…pe…",
  "tika-abh02t0:1575_3": "ādinā nānākkhaṇikakammapaccayabhāvo dassitappakāro”ti āha.",
  "tika-abh02t0:1576_0": "Ādinā vimissaviññāṇenāti ekassa bhavassa ādibhūtena rūpavimissena paṭisandhiviññāṇena.",
  "tika-abh02t0:1576_1": "Aññatthāti saṃsedajaopapātikayoniyaṃ.",
  "tika-abh02t0:1576_2": "Avacanaṃ paṭikkhepaṃ maññamāno “gandharasāhārānaṃ paṭikkhittattā”ti vatvā sabbena sabbaṃ rūpabhave te",
  "tika-abh02t0:1576_3": "natthīti adhippāyenāha “cakkhusotavatthusattakajīvitachakkabhāvepī”ti.",
  "tika-abh02t0:1576_4": "Pāḷiyanti dhammahadayavibhaṅgapāḷiyaṃ.",
  "tika-abh02t0:1576_5": "Pañcāyatanānīti cakkhusotamanarūpadhammāyatanāni.",
  "tika-abh02t0:1576_6": "Pañca dhātuyoti tā eva pañca dhātuyo.",
  "tika-abh02t0:1576_7": "Vuttañhi –",
  "tika-abh02t0:1576_8": "“rūpadhātuyā upapattikkhaṇe katamāni pañcāyatanāni pātubhavanti?",
  "tika-abh02t0:1576_9": "Cakkhāyatanaṃ rūpāyatanaṃ sotāyatanaṃ manāyatanaṃ dhammāyatanaṃ.",
  "tika-abh02t0:1576_10": "Imāni pañcāyatanāni pātubhavanti.",
  "tika-abh02t0:1576_11": "Katamā pañca dhātuyo pātubhavanti?",
  "tika-abh02t0:1576_12": "Cakkhudhātu…pe…",
  "tika-abh02t0:1576_13": "dhammadhātu.",
  "tika-abh02t0:1576_14": "Imā pañca dhātuyo pātubhavantī”ti.",
  "tika-abh02t0:1576_15": "Cha āyatanāni saddāyatanena saddhiṃ tāniyeva.",
  "tika-abh02t0:1576_16": "Nava dhātuyoti cakkhurūpacakkhuviññāṇasotasaddasotaviññāṇamanodhammamanoviññāṇadhātuyo.",
  "tika-abh02t0:1576_17": "Sabbasaṅgahavasenāti anavasesapariggahavasena.",
  "tika-abh02t0:1576_18": "Tatthāti rūpadhātuyaṃ.",
  "tika-abh02t0:1576_19": "“Kathāvatthumhi cā”tiādinā na kevalaṃ dhammahadayavibhaṅgapāḷiyaṃyeva,",
  "tika-abh02t0:1576_20": "atha kho pakaraṇantarepi gandhādayo paṭikkhittāti dasseti.",
  "tika-abh02t0:1576_21": "Tattha ghānāyatanādīnaṃ viyāti sadisūdāharaṇadassanaṃ.",
  "tika-abh02t0:1576_22": "Yathā ghānāyatanādīnaṃ tattha rūpabhave bhāvo atthi,",
  "tika-abh02t0:1576_23": "tā paṭikkhittā,",
  "tika-abh02t0:1576_24": "evaṃ gandhāyatanādīnañcāti.",
  "tika-abh02t0:1576_25": "Atthi tattha ghānāyatananti pucchā sakavādissa.",
  "tika-abh02t0:1576_26": "Yañhi tattha āyatanaṃ natthi,",
  "tika-abh02t0:1576_27": "tassa vasenāyaṃ codanā.",
  "tika-abh02t0:1576_28": "Tato paravādī yaṃ tattha ajjhattikānaṃ tiṇṇaṃ āyatanānaṃ ghānādikaṃ saṇṭhānanimittaṃ,",
  "tika-abh02t0:1576_29": "tadeva āyatananti laddhiyā “āmantā”ti paṭijānāti.",
  "tika-abh02t0:1576_30": "Bāhirānaṃ gandhāyatanādīnaṃ vasena puṭṭho yasmā ghānappasādādayo tattha na icchati,",
  "tika-abh02t0:1576_31": "tasmā tesaṃ gocaraṃ paṭisedhento “na hevaṃ vattabbe”ti paṭikkhipati. Ādi-",
  "tika-abh02t0:1576_32": "saddena “atthi tattha jivhāyatananti? Āmantā.",
  "tika-abh02t0:1576_33": "Atthi tattha rasāyatananti?",
  "tika-abh02t0:1576_34": "Na hevaṃ vattabbe”tiādinayappavattānaṃ anulomapaṭilomasaṃsandanapañhādīnaṃ saṅgaho daṭṭhabbo.",
  "tika-abh02t0:1576_35": "Aphoṭṭhabbāyatanānanti phoṭṭhabbāyatanabhāvarahitānaṃ,",
  "tika-abh02t0:1576_36": "aphoṭṭhabbasabhāvānanti attho.",
  "tika-abh02t0:1577_0": "Idāni anāyatanasabhāve gandharase paṭijānitvāpi dosaṃ vadanto “yadi cā”tiādimāha.",
  "tika-abh02t0:1577_1": "Avacane natthi kāraṇaṃ yathādhammasāsane abhidhamme,",
  "tika-abh02t0:1577_2": "tesaṃ vā nisattanijjīvasabhāvattāti adhippāyo.",
  "tika-abh02t0:1577_3": "Yathā ca dhātubhāvo,",
  "tika-abh02t0:1577_4": "evaṃ dhammabhāvo ca tesaṃ ekantiko,",
  "tika-abh02t0:1577_5": "tathā āyatanabhāvo cāti sabbathāpi tattha vijjamānānaṃ gandharasānaṃ āyatanesu avacane kāraṇaṃ natthīti dassento “dhammabhāvo cā”tiādimāha.",
  "tika-abh02t0:1577_6": "Aññassa paramatthassa abhāvā.",
  "tika-abh02t0:1577_7": "Koci āyatanasabhāvoti dhammāyatanameva sandhāya vadati.",
  "tika-abh02t0:1577_8": "Tena yadi rūpabhave gandharasā vijjanti,",
  "tika-abh02t0:1577_9": "yathāvuttakāraṇato gandharasāyatanabhāvena avuccamānāpi dhammāyatanabhāvena vattabbā siyuṃ,",
  "tika-abh02t0:1577_10": "na ca vuttā.",
  "tika-abh02t0:1577_11": "Tasmā niṭṭhamettha gantabbaṃ “nattheva rūpabhave gandharasā”ti dasseti.",
  "tika-abh02t0:1577_12": "Kiñca rūpadhātuyaṃ gandharasabhāvena avuttānaṃ,",
  "tika-abh02t0:1577_13": "kāmadhātuyaṃ vuttānaṃ tesaṃ kiṃ gandharasabhāvato aññena sabhāvena rūpadhātuyaṃ atthibhāvo,",
  "tika-abh02t0:1577_14": "udāhu gandharasabhāvena.",
  "tika-abh02t0:1577_15": "Yadi purimo pakkho dhammāyatane tesaṃ saṅgaho siyā anāyatanasabhāvassa sabhāvadhammassa abhāvā,",
  "tika-abh02t0:1577_16": "atha dutiyo teneva kāraṇena nesaṃ gandharasāyatanabhāvo siddhoti imamatthaṃ dassento “yadi cā”tiādimāha.",
  "tika-abh02t0:1577_17": "Tasmāti yasmā gandharasā dhammahadayavibhaṅge na vuttā,",
  "tika-abh02t0:1577_18": "kathāvatthumhi ca tesaṃ bhāvo paṭikkhitto,",
  "tika-abh02t0:1577_19": "phusituṃ asakkuṇeyyā pathavīādayo viya ghāyituṃ sāyituñca asakkuṇeyyā te natthi,",
  "tika-abh02t0:1577_20": "dhātusaddena ca te gahitā,",
  "tika-abh02t0:1577_21": "dhammabhāvo ca tesaṃ ekantiko,",
  "tika-abh02t0:1577_22": "tasmiñca sati siddho āyatanabhāvo, tasmā.",
  "tika-abh02t0:1577_23": "Tathāti pāḷiyaṃ avuttadhamme hāpetvā cakkhusattakādivasena.",
  "tika-abh02t0:1577_24": "Evanti cakkhusattakādivasena rūpagaṇanāya kariyamānāya.",
  "tika-abh02t0:1577_25": "Dhammatāti pāḷidhammo,",
  "tika-abh02t0:1577_26": "rūpabhave vā pavattanakarūpadhammatā.",
  "tika-abh02t0:1577_27": "“Na vilomitā”ti iminā yathāpaṭiññātaṃ dhammaṃ dīpitaṃ ulliṅgeti.",
  "tika-abh02t0:1578_0": "Ettha ca rūpāvacarasattānaṃ ghānajivhāyatanābhāvato vijjamānāpi gandharasā āyatanakiccaṃ na karontīti",
  "tika-abh02t0:1578_1": "te anāmasitvā pāḷiyaṃ “pañcāyatanāni pātubhavanti,",
  "tika-abh02t0:1578_2": "cha āyatanānī”tiādi vuttaṃ.",
  "tika-abh02t0:1578_3": "“Tayo āhārā”ti ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa āhārakiccassa akaraṇato,",
  "tika-abh02t0:1578_4": "na sabbena sabbaṃ gandharasānaṃ ojāya ca abhāvato.",
  "tika-abh02t0:1578_5": "Iti visayino kiccassa ca abhāvena visayo,",
  "tika-abh02t0:1578_6": "kiccavā ca dhammo na vutto.",
  "tika-abh02t0:1578_7": "Yasmiñhi bhave visayī natthi,",
  "tika-abh02t0:1578_8": "tasmiṃ taṃhetuko nippariyāyena visayassa āyatanabhāvo natthīti vijjamānassāpi avacanaṃ,",
  "tika-abh02t0:1578_9": "yathā rūpabhave pathavītejovāyodhātūnaṃ phoṭṭhabbāyatanabhāvena.",
  "tika-abh02t0:1578_10": "Yassa pana yattha vacanaṃ,",
  "tika-abh02t0:1578_11": "tassa tattha visayīsabbhāvahetuko nippariyāyena āyatanabhāvo vutto diṭṭho yathā tattheva rūpāyatanassa.",
  "tika-abh02t0:1578_12": "Yadi visayīsabbhāvahetuko visayassa nippariyāyena āyatanabhāvo,",
  "tika-abh02t0:1578_13": "kathaṃ asaññasattānaṃ devānaṃ dve āyatanāni pātubhavantīti.",
  "tika-abh02t0:1578_14": "Asaññasattānañhi cakkhāyatanaṃ natthi,",
  "tika-abh02t0:1578_15": "acakkhāyatanabhāvena ca nesaṃ rūpāyatanaṃ aññesaṃ avisayoti?",
  "tika-abh02t0:1578_16": "Nāyaṃ virodho.",
  "tika-abh02t0:1578_17": "Yena adhippāyena rūpadhātuyaṃ saññīnaṃ gandhāyatanādīnaṃ avacanaṃ,",
  "tika-abh02t0:1578_18": "tena rūpāyatanassāpi avacananti asaññīnaṃ ekaṃ āyatanaṃ vattabbaṃ.",
  "tika-abh02t0:1578_19": "Yathāsakañhi indriyagocarabhāvāpekkhāya yesaṃ nippariyāyena āyatanabhāvo atthi,",
  "tika-abh02t0:1578_20": "tesu niddisiyamānesu tadabhāvato rūpadhātuyaṃ saññīnaṃ gandhādike visuṃ āyatanabhāvena avatvā dhammasabhāvānativattanato,",
  "tika-abh02t0:1578_21": "manoviññāṇassa ca visayabhāvūpagamanato dhammāyatanantogadhe katvā “pañcāyatanānī”ti pāḷiyaṃ vuttaṃ.",
  "tika-abh02t0:1578_22": "Etadatthañhi “dhammāyatana”nti sāmaññato nāmakaraṇaṃ,",
  "tika-abh02t0:1578_23": "piṭṭhivaṭṭakāni vā tāni katvā “pañcāyatanānī”ti vuttaṃ.",
  "tika-abh02t0:1578_24": "Yena ca pana adhippāyena asaññīnaṃ rūpāyatanaṃ vuttaṃ,",
  "tika-abh02t0:1578_25": "tena saññīnampi gandhādīnaṃ visuṃ gahaṇaṃ kātabbanti imassa nayassa dassanatthaṃ “asaññasattānaṃ devānaṃ dve āyatanāni pātubhavantī”ti vuttaṃ.",
  "tika-abh02t0:1578_26": "Asatipi hi attano indriye rūpassa vaṇṇāyatanasabhāvātikkamo natthevāti taṃ rūpāyatanantveva vuccati.",
  "tika-abh02t0:1578_27": "Iminā ca nayadassanena gandhādīni tīṇi pakkhipitvā saññīnaṃ aṭṭha āyatanāni,",
  "tika-abh02t0:1578_28": "asaññīnaṃ pañcāti ayamattho dassito hoti.",
  "tika-abh02t0:1578_29": "Evañcetaṃ sampaṭicchitabbaṃ.",
  "tika-abh02t0:1578_30": "Aññathā rūpaloke phusitumasakkuṇeyyatāya pathavīādīnaṃ vacīghoso eva na siyā.",
  "tika-abh02t0:1578_31": "Na hi paṭighaṭṭanānighaṃsamantarena saddappavatti atthi,",
  "tika-abh02t0:1578_32": "na ca phusanasabhāvānaṃ katthaci aphusanasabhāvatā sakkā viññātuṃ.",
  "tika-abh02t0:1578_33": "Phoṭṭhabbāyatanasaṅkhātassa ca bhūtattayassa abhāve rūpabhave rūpāyatanādīnampi sambhavo eva na siyā,",
  "tika-abh02t0:1578_34": "tasmā phusituṃ sakkuṇeyyatāyapi pathavīādīnaṃ tattha kāyindriyābhāvena tesaṃ phoṭṭhabbabhāvo na vutto.",
  "tika-abh02t0:1578_35": "Evañca katvā rūpadhātuyaṃ tesaṃ sappaṭighavacanañca samatthitaṃ hoti.",
  "tika-abh02t0:1578_36": "Vuttañhi “asaññasattānaṃ anidassanasappaṭighaṃ ekaṃ mahābhūtaṃ paṭicca dve mahābhūtā”tiādi.",
  "tika-abh02t0:1578_37": "Paṭigho hettha bhūtattayassa kāyappasādaṃ pati taṃnissayabhūtaghaṭṭanadvārena abhimukhabhāvo,",
  "tika-abh02t0:1578_38": "so ca phusituṃ asakkuṇeyyasabhāvassa ghaṭṭanāya abhāvato natthi.",
  "tika-abh02t0:1578_39": "Nanu “dve āyatanānī”ti ettha pariyāyāyatanaṃ adhippetaṃ,",
  "tika-abh02t0:1578_40": "atha kasmā gandhāyatanādīnipi gahetvā “pañcāyatanānī”ti na vuttanti?",
  "tika-abh02t0:1578_41": "“Nayadassanavasena desanā pavattā”ti vuttovāyamattho.",
  "tika-abh02t0:1578_42": "Atha vā tattha rūpāyatanasseva vacanaṃ kadāci aññabhūmikānaṃ pasādassa visayabhāvaṃ sandhāya,",
  "tika-abh02t0:1578_43": "na pana itaresaṃ abhāvato.",
  "tika-abh02t0:1578_44": "Nāpi pariyāyena gandhāyatanādīnaṃ āyatanasabhāvābhāvato.",
  "tika-abh02t0:1578_45": "Asaññīnañhi rūpāyatanaṃ samānabhūmikānaṃ vehapphalānaṃ,",
  "tika-abh02t0:1578_46": "uparibhūmikānañca suddhavāsānaṃ pasādassa visayabhāvaṃ gacchati,",
  "tika-abh02t0:1578_47": "na pana gandharasāti tesaṃyeva tatthāvacanaṃ yuttaṃ.",
  "tika-abh02t0:1578_48": "Kathāvatthumhi ca nippariyāyena gandhāyatanādīnaṃ atthibhāvaṃ paṭijānantaṃ sandhāya paṭisedho kato.",
  "tika-abh02t0:1578_49": "Yadipi cetaṃ vacanaṃ tattha gandhāyatanādīnaṃ abhāvavibhāvanaṃ na hoti,",
  "tika-abh02t0:1578_50": "atthibhāvadīpanampi pana aññavacanaṃ natthevāti?",
  "tika-abh02t0:1578_51": "Nayidamevaṃ aṭṭhakathāsu tattha nesaṃ atthibhāvassa niddhāretvā vuttattā.",
  "tika-abh02t0:1578_52": "Yañhi aṭṭhakathāvacanaṃ pāḷiyā na virujjhati,",
  "tika-abh02t0:1578_53": "taṃ pāḷi viya pamāṇabhūtaṃ agarahitāya ācariyaparamparāya yāvajjatanā āgatattā.",
  "tika-abh02t0:1578_54": "Tattha siyā –",
  "tika-abh02t0:1578_55": "yaṃ pāḷiyā na virujjhati aṭṭhakathāvacanaṃ,",
  "tika-abh02t0:1578_56": "taṃ pamāṇaṃ.",
  "tika-abh02t0:1578_57": "Idaṃ pana virujjhatīti?",
  "tika-abh02t0:1578_58": "Nayidamevaṃ yathā na virujjhati,",
  "tika-abh02t0:1578_59": "tathā paṭipāditattā.",
  "tika-abh02t0:1578_60": "Cakkhādīnaṃ āyatanānaṃ,",
  "tika-abh02t0:1578_61": "tannissayānañca viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva",
  "tika-abh02t0:1578_62": "dhātubhāvadīpanato dhātubhāvassāpi nesaṃ avacanaṃ yujjati eva,",
  "tika-abh02t0:1578_63": "tasmā yathā pāḷiyā avirodho hoti,",
  "tika-abh02t0:1578_64": "tathā cakkhudasakādivasena aṭṭhakathāyaṃ rūpagaṇanā katāti na ettha dhammatāvilomanāsaṅkāya okāsoti veditabbaṃ.",
  "tika-abh02t0:1579_0": "Eḷakassa jātakāle uṇṇā jātiuṇṇāti paṭhamo attho.",
  "tika-abh02t0:1579_1": "Tato sukhumatarataṃ sandhāya “gabbhaṃ…pe…",
  "tika-abh02t0:1579_2": "itipi vadantī”ti vuttaṃ.",
  "tika-abh02t0:1579_3": "Sambhavanassa bhedo vā sambhavabhedo,",
  "tika-abh02t0:1579_4": "pavattibhedoti attho.",
  "tika-abh02t0:1580_0": "Rūpībrahmesūti adhikaraṇe bhummaṃ,",
  "tika-abh02t0:1580_1": "opapātikayonikesūti niddhāraṇeti dassento “opapātikayonikehi rūpībrahme niddhāretī”ti āha.",
  "tika-abh02t0:1580_2": "Tena “opapātikayonikesū”ti sāmaññato vuttarāsito “rūpībrahmesū”ti visesaṃ niddhāreti.",
  "tika-abh02t0:1580_3": "Na sametīti na saṃsandati,",
  "tika-abh02t0:1580_4": "virujjhatīti attho.",
  "tika-abh02t0:1580_5": "Yāya pāḷiyā na sameti,",
  "tika-abh02t0:1580_6": "taṃ dassento “dhammahadayavibhaṅge hī”tiādimāha.",
  "tika-abh02t0:1581_0": "Ekādasāti paripuṇṇāyatanassa saddāyatanavajjāni ekādasāyatanāni.",
  "tika-abh02t0:1581_1": "Kassaci dasāyatanānīti andhassa cakkhāyatanavajjāni.",
  "tika-abh02t0:1581_2": "Kassaci aparāni dasāyatanānīti badhirassa sotāyatanavajjāni.",
  "tika-abh02t0:1581_3": "Kassaci navāyatanānīti andhabadhirassa cakkhusotāyatanavajjāni.",
  "tika-abh02t0:1581_4": "Kassaci sattāyatanānīti gabbhaseyyakassa rūpagandharasakāyaphoṭṭhabbamanodhammāyatanavasena vuttaṃ.",
  "tika-abh02t0:1582_0": "“Na vuttaṃ aṭṭhāyatanāni pātubhavantī”ti idaṃ “na hi pāḷiyaṃ…pe…",
  "tika-abh02t0:1582_1": "vuttā”ti etassa atthavivaraṇaṃ.",
  "tika-abh02t0:1582_2": "Cakkhusotaghānavikalassa hi upapajjamānassa aṭṭheva āyatanāni siyunti.",
  "tika-abh02t0:1582_3": "Sati ca aghānakupapattiyaṃ punapi “kassaci aparāni dasāyatanāni pātubhavantī”ti vattabbaṃ siyā.",
  "tika-abh02t0:1582_4": "Tathā ca sati yathā andhabadhirassa vasena “kassaci navāyatanāni pātubhavantī”ti ekavāraṃ vuttaṃ,",
  "tika-abh02t0:1582_5": "evaṃ andhāghānakassa,",
  "tika-abh02t0:1582_6": "badhirāghānakassa ca vasena “kassaci aparāni navāyatanāni,",
  "tika-abh02t0:1582_7": "kassaci aparāni navāyatanāni pātubhavantī”ti vattabbaṃ siyā,",
  "tika-abh02t0:1582_8": "evaṃ na vuttanti imamatthaṃ dasseti “tathā…pe…",
  "tika-abh02t0:1582_9": "na ca taṃ vutta”nti.",
  "tika-abh02t0:1582_10": "Evaṃ dhātupātubhāvādipañhesūti “kassaci ekādasa dhātuyo pātubhavanti,",
  "tika-abh02t0:1582_11": "kassaci dasa dhātuyo,",
  "tika-abh02t0:1582_12": "kassaci aparā dasa dhātuyo,",
  "tika-abh02t0:1582_13": "kassaci nava dhātuyo,",
  "tika-abh02t0:1582_14": "kassaci satta dhātuyo pātubhavantī”ti evaṃ dhātupātubhāvapañho veditabbo. Ādi-",
  "tika-abh02t0:1582_15": "saddena “kassaci cuddasindriyāni pātubhavantī”tiādi nayappavattā indriyapañhādayo saṅgahitā.",
  "tika-abh02t0:1583_0": "Ettha ca yathā “sattati ukkaṃsato ca rūpānī”ti padaṃ “saṃsedajopapātīsū”ti ettha yonidvayavasena yojīyati,",
  "tika-abh02t0:1583_1": "na evaṃ “avakaṃsato tiṃsā”ti idaṃ,",
  "tika-abh02t0:1583_2": "idaṃ pana saṃsedajayonivaseneva yojetabbaṃ,",
  "tika-abh02t0:1583_3": "ekayoganiddiṭṭhassāpi ekadeso sambandhaṃ labhatīti.",
  "tika-abh02t0:1583_4": "Saṃsedajasseva ca jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni uppajjantīti vuttaṃ,",
  "tika-abh02t0:1583_5": "na opapātikassāti ayamettha aṭṭhakathāya adhippāyo.",
  "tika-abh02t0:1583_6": "Ye pana “opapātikassa jaccandha…pe…",
  "tika-abh02t0:1583_7": "uppajjantīti mahāaṭṭhakathāyaṃ vutta”nti vadanti,",
  "tika-abh02t0:1583_8": "taṃ na gahetabbaṃ.",
  "tika-abh02t0:1583_9": "So hi pamādapāṭho.",
  "tika-abh02t0:1583_10": "Evañca katvā āyatanayamakavaṇṇanāya “kāmadhātuyaṃ pana aghānako opapātiko natthi.",
  "tika-abh02t0:1583_11": "Yadi bhaveyya,",
  "tika-abh02t0:1583_12": "‘kassaci aṭṭhāyatanāni pātubhavantī’ti vadeyyā”ti vakkhati.",
  "tika-abh02t0:1583_13": "Apare panāhu “kassaci ekādasāyatanāni pātubhavanti,",
  "tika-abh02t0:1583_14": "yāva ‘kassaci navāyatanānī’ti pāḷi opapātike sandhāya vuttā.",
  "tika-abh02t0:1583_15": "Tasmā pubbenāparaṃ aṭṭhakathāyaṃ avirodho siddho hoti,",
  "tika-abh02t0:1583_16": "tathā ca yathāvuttapāḷiyā ayamatthavaṇṇanā aññadatthu saṃsandati sametiyevā”ti.",
  "tika-abh02t0:1583_17": "Yaṃ paneke vadanti “opapātikaggahaṇena saṃsedajāpi saṅgayhanti.",
  "tika-abh02t0:1583_18": "Tathā hi dhammahadayavibhaṅge ‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṃ",
  "tika-abh02t0:1583_19": "uddese ‘opapātikānaṃ petāna’ntiādinā opapātikaggahaṇameva kataṃ,",
  "tika-abh02t0:1583_20": "na saṃsedajaggahaṇa”nti,",
  "tika-abh02t0:1583_21": "taṃ paripuṇṇāyatanānaṃyeva saṃsedajānaṃ opapātikesu saṅgahaṇavasena vuttanti veditabbaṃ.",
  "tika-abh02t0:1583_22": "Tathā hi vakkhati “saṃsedajayonikā paripuṇṇāyatanāparipuṇṇāyatanabhāvena opapātikasaṅgahaṃ katvā vuttā”ti",
  "tika-abh02t0:1583_23": "“padhānāya vā yoniyā sabbaṃ paripuṇṇāyatanayoniṃ dassetuṃ ‘opapātikāna’nti vutta”nti ca.",
  "tika-abh02t0:1583_24": "Aṭṭhakathāyaṃ pana yonidvayaṃ sarūpeneva pakāsetuṃ,",
  "tika-abh02t0:1583_25": "saṃsedajayonivaseneva ca avakaṃsato pavattiṃ dassetuṃ opapātikayoniyā itaraṃ asaṅgahetvā “saṃsedajopapātīsū”ti vuttanti.",
  "tika-abh02t0:1583_26": "Sabbaṃ taṃ vīmaṃsitvā gahetabbaṃ.",
  "tika-abh02t0:1584_0": "Cutipaṭisandhīnanti anantarātītacutiyā,",
  "tika-abh02t0:1584_1": "tadanantarāya missāmissabhedāya paṭisandhiyā.",
  "tika-abh02t0:1584_2": "Khandhādīhīti khandhārammaṇagatihetuvedanāpītivitakkavicārehi.",
  "tika-abh02t0:1584_3": "Mahaggataajjhattārammaṇāya mahaggataajjhattārammaṇā,",
  "tika-abh02t0:1584_4": "amahaggatabahiddhārammaṇāya amahaggatabahiddhārammaṇāti evamādino arūpabhūmīsuyeva cutipaṭisandhīnaṃ",
  "tika-abh02t0:1584_5": "bhedābhedavisesassa sambhavato “nayamukhamattaṃ dassetvā”ti vuttaṃ.",
  "tika-abh02t0:1584_6": "Ekaccasugatīti mahaggatavajjasugati adhippetāti āha “rūpārūpāvacarāna”ntiādi.",
  "tika-abh02t0:1584_7": "Keci pana “yathā mahaggatāvajjā,",
  "tika-abh02t0:1584_8": "evaṃ uttarakurukavajjā”tipi vadanti.",
  "tika-abh02t0:1584_9": "Ekaccasugaticutiyāti vuttasugaticutiyā.",
  "tika-abh02t0:1584_10": "Yadipi “ayaṃ nāma duggatipaṭisandhi na hotī”ti niyamo natthi,",
  "tika-abh02t0:1584_11": "desanā pana sotapatitā gatāti vadanti.",
  "tika-abh02t0:1584_12": "Niyatabodhisattāpekkhāya vā evaṃ vuttaṃ.",
  "tika-abh02t0:1584_13": "Tesañhi ekaccaduggatipaṭisandhi natthi avīciādīsu anupapajjanato.",
  "tika-abh02t0:1584_14": "“Ekaccaduggaticutiyā”ti etthāpi iminā nayena attho veditabbo.",
  "tika-abh02t0:1585_0": "Ekaccasugatipaṭisandhīti pana kāmāvacarasugatipaṭisandhi veditabbā.",
  "tika-abh02t0:1585_1": "Sayamevāti attanā eva.",
  "tika-abh02t0:1585_2": "“Bhedaviseso eva ca evaṃ vitthārena dassito”ti idaṃ “amahaggatabahiddhārammaṇāyā”tiādiṃ sandhāya vuttaṃ.",
  "tika-abh02t0:1585_3": "“Catukkhandhāya…pe…",
  "tika-abh02t0:1585_4": "paṭisandhi hotī”ti idaṃ pana abhedavisesadassanamevāti.",
  "tika-abh02t0:1585_5": "Ekekasmiṃ bhedeti “amahaggatabahiddhārammaṇāyā”ti evamādike ekekasmiṃ bhāge.",
  "tika-abh02t0:1585_6": "Tattha tatthevāti “amahaggatabahiddhārammaṇāya mahaggatabahiddhārammaṇā,",
  "tika-abh02t0:1585_7": "amahaggatajjhattārammaṇāya mahaggatajjhattārammaṇā”tiādinā tasmiṃ tasmiṃ bhede,",
  "tika-abh02t0:1585_8": "tattha tattheva vā bhavādike cavitvā upapajjantassa vasena cutipaṭisandhiyojanā veditabbā.",
  "tika-abh02t0:1585_9": "Bhummatthe ayaṃ to-",
  "tika-abh02t0:1585_10": "saddoti dassento “tato hetuṃ vināti tattha hetuṃ vinā”ti āha.",
  "tika-abh02t0:1585_11": "Tassattho –",
  "tika-abh02t0:1585_12": "tasmiṃ purimabhave nipphannaṃ avijjāsaṅkhārādikaṃ kāraṇaṃ vinā na hotīti.",
  "tika-abh02t0:1586_0": "Atimandabhāvūpagamanaṃ sakiccāsamatthatā.",
  "tika-abh02t0:1586_1": "Pañcadvārikaviññāṇavasena cuti paṭisiddhā,",
  "tika-abh02t0:1586_2": "na tadanantaraviññāṇavasena.",
  "tika-abh02t0:1586_3": "Svāyamattho “pañcannaṃ dvārāna”ntiādinā heṭṭhā aṭṭhakathāyamāgatoti āha “pañcadvārikaviññāṇānantarampi hi pubbe cuti dassitā”ti.",
  "tika-abh02t0:1586_4": "Tattha yaṃ vattabbaṃ,",
  "tika-abh02t0:1586_5": "taṃ heṭṭhā vuttameva.",
  "tika-abh02t0:1586_6": "Cuticittena saddhiṃ cakkhāyatanādīnaṃ nirodho hotīti dassetuṃ “yamake cā”tiādi vuttaṃ.",
  "tika-abh02t0:1586_7": "Pariṇatattāti paripākavasena pariyosānaṃ gatattāti adhippāyo.",
  "tika-abh02t0:1586_8": "Phassādayo yathāvuttacetanāsahajātaphassādayo.",
  "tika-abh02t0:1586_9": "Yathāupaṭṭhite kammādiārammaṇe anekavāraṃ uppattiyā santānassa abhisaṅkharaṇaṃ tattha paṭisandhiviññāṇapatiṭṭhānassa hetubhāvo.",
  "tika-abh02t0:1587_0": "Santānavasena nippajjamānānaṃ namanādikiriyānaṃ ekasmiṃ paṭisandhiviññāṇeyeva atthasiddhīti dassento āha “namana…pe…",
  "tika-abh02t0:1587_1": "dassetī”ti.",
  "tika-abh02t0:1587_2": "Pathaviyaṃ sabalapayogehīti pathaviyā ādhāraṇabhūtāya attano balena payogena ca karaṇabhūtena.",
  "tika-abh02t0:1588_0": "Saddahetukoti saddassa padhānādibhāvaṃ sandhāya vuttaṃ.",
  "tika-abh02t0:1588_1": "Tādiso pabbatakucchiādipadesopi tassa hetuyeva.",
  "tika-abh02t0:1588_2": "Padīpantarādīti ādi-",
  "tika-abh02t0:1588_3": "saddena telavaṭṭiādike saṅgaṇhāti.",
  "tika-abh02t0:1588_4": "Tato saddādippavattito pubbe abhāvā.",
  "tika-abh02t0:1588_5": "Paṭighosādīnañhi saddādippavattito sati purimasiddhiyaṃ te saddādipaccayadesaṃ gaccheyyuṃ,",
  "tika-abh02t0:1588_6": "na pana te atthīti vuttaṃ “tato pubbe abhāvā”ti.",
  "tika-abh02t0:1588_7": "Upameyyepi evameva attho yojetabbo.",
  "tika-abh02t0:1588_8": "Yathā ca hetudesaṃ na gacchati hetusamuppannaṃ,",
  "tika-abh02t0:1588_9": "evaṃ tato nāgacchatīti āha “tasmā na…pe…",
  "tika-abh02t0:1588_10": "āgata”nti.",
  "tika-abh02t0:1588_11": "Te saddādayo paccayā etesanti tappaccayā.",
  "tika-abh02t0:1588_12": "Vuttanayenāti upamāyaṃ vuttanayeneva.",
  "tika-abh02t0:1588_13": "Purimabhavahetudese sannihitaṃ hutvā paṭisandhiviññāṇaṃ tato aññatra bhavantare taṃ upagantvā tappaccayaṃ na hotīti attho.",
  "tika-abh02t0:1588_14": "Paccayato nibbattamānaṃ paccayuppannaṃ aññatra agantvā paccayadesaṃ anupagatameva hutvā nibbattatīti paṭhamo attho.",
  "tika-abh02t0:1588_15": "Paṭhamaṃ paccayena samodhānagataṃ hutvā tato aññatra gantvā paccayuppannavatthubhāvaṃ nāpajjatīti dutiyo attho.",
  "tika-abh02t0:1588_16": "Yathāsambhavanti yāya “na khīrato dadhi sambhūtaṃ siyā,",
  "tika-abh02t0:1588_17": "na khīrasāmino dadhi siyā”ti ca khīradadhīsu ekantaṃ ekatāya nānatāya ca dosayojanā katā.",
  "tika-abh02t0:1588_18": "Iminā nayena bījādīsu sabbahetūsu,",
  "tika-abh02t0:1588_19": "aṅkurādīsu sabbahetusamuppannesu yathāsambhavaṃ hetuanurūpaṃ,",
  "tika-abh02t0:1588_20": "hetusamupannānurūpañca dosayojanā kātabbā.",
  "tika-abh02t0:1588_21": "Santānabaddhesu dhammesu ekantaekatāpaṭisedhena sassatagāhassa paṭisedhitattā vuttaṃ “sayaṃkataṃ sukhaṃ dukkhanti imaṃ diṭṭhiṃ nivāretī”ti.",
  "tika-abh02t0:1588_22": "Tathā ekantanānatāpaṭisedhena ucchedagāho paṭisedhito hotīti āha “paraṃkataṃ sukhaṃ dukkhaṃ añño karoti,",
  "tika-abh02t0:1588_23": "añño paṭisaṃvedetīti imaṃ diṭṭhiṃ nivāretī”ti.",
  "tika-abh02t0:1588_24": "Tena katanāso,",
  "tika-abh02t0:1588_25": "akatāgamo ca nivattito hotīti adhiccasamuppannadiṭṭhinivāraṇeneva niyatisabhāvavādapaṭisedhopi katoti daṭṭhabbaṃ.",
  "tika-abh02t0:1589_0": "Tatthāti aṅkurādippabandhasaṅkhāte bhūtupādārūpasantāne.",
  "tika-abh02t0:1589_1": "Tanti vijjāpāṭavādi.",
  "tika-abh02t0:1589_2": "Aññassāti bālakāle katavijjāpariyāpuṇanādito aññassa.",
  "tika-abh02t0:1589_3": "Saṅkhārato añño taṇhādiko aññapaccayo.",
  "tika-abh02t0:1590_0": "Niyyātanādi eva phalaṃ niyyātanādiphalaṃ,",
  "tika-abh02t0:1590_1": "aphalitaṃ niyyātanādiphalaṃ etassāti aphali…pe… phalaṃ,",
  "tika-abh02t0:1590_2": "yathāvuttakiriyākaraṇaṃ.",
  "tika-abh02t0:1591_0": "Piṇḍavasenāti akatāvayavavibhāgassa samudāyassa vasena.",
  "tika-abh02t0:1591_1": "Sabbatthāti puññābhisaṅkhārādike sabbasmiṃ paccayadhamme,",
  "tika-abh02t0:1591_2": "paṭisandhibhede vā paccayuppannadhamme.",
  "tika-abh02t0:1591_3": "Balavakammassa vasena yojetabbo.",
  "tika-abh02t0:1591_4": "Bhuso nissayo hi upanissayo.",
  "tika-abh02t0:1591_5": "“Avisesenā”ti vuttepi kāmāvacarapuññābhisaṅkhāro cakkhuviññāṇādīnaṃ pañcannaṃ pavatte,",
  "tika-abh02t0:1591_6": "itaro paṭhamajjhānavipākādīnaṃ pavatte ca paṭisandhiyañca paccayo hotīti pākaṭoyamatthoti taṃ avibhajitvā",
  "tika-abh02t0:1591_7": "“sabbapuññābhisaṅkhāraṃ saha saṅgaṇhāti”cceva vuttaṃ.",
  "tika-abh02t0:1591_8": "Dvādasākusalacetanābhedoti nayidaṃ samāsapadaṃ,",
  "tika-abh02t0:1591_9": "sandhivasena panetaṃ vuttaṃ.",
  "tika-abh02t0:1591_10": "Dvādasāti ca bhummatthe paccattavacanaṃ,",
  "tika-abh02t0:1591_11": "dvādasasu akusalacetanāsu.",
  "tika-abh02t0:1591_12": "Akusalacetanābhedoti ekādasākusalacetanāpabhedo,",
  "tika-abh02t0:1591_13": "dvādasākusalacetanāpabhedo cāti attho veditabbo.",
  "tika-abh02t0:1591_14": "Evañhi sati na ettha kiñci vicāretabbaṃ heṭṭhā vitthāritattā.",
  "tika-abh02t0:1591_15": "Keci pana “dvādasākusalacetanābhedoti idaṃ ‘channaṃ pavatte’tiādinā yojetabba”nti vadanti,",
  "tika-abh02t0:1591_16": "tesaṃ matena uddhaccacetanāya gahaṇe payojanaṃ vicāretabbameva paṭisandhiyāpi paccayabhāvassa vuttattā.",
  "tika-abh02t0:1591_17": "Ekassāti ettha eva-",
  "tika-abh02t0:1591_18": "saddo luttaniddiṭṭhoti āha “ekasseva paccayabhāvaniyamo”ti.",
  "tika-abh02t0:1591_19": "Milātamālādīnanti milātamālakiliṭṭhavatthādīnaṃ.",
  "tika-abh02t0:1591_20": "Manopadosikānaṃ tadaññavatthūnampi aniṭṭhatā kathaṃ na siyā,",
  "tika-abh02t0:1591_21": "siyā evāti adhippāyo.",
  "tika-abh02t0:1591_22": "Aṭṭhakathāyaṃ pana pacuratābhāvato taṃ anāmasitvā “tathā kāmāvacaradevalokepī”ti vuttaṃ.",
  "tika-abh02t0:1591_23": "Keci pana “devaloke aniṭṭhaṃ nāma parikappanavasena,",
  "tika-abh02t0:1591_24": "sabhāvato pana tatthuppannaṃ iṭṭhamevā”ti vadanti.",
  "tika-abh02t0:1592_0": "“Ekūnatiṃsacetanābhedampī”ti iminā uddhaccacetanāyapi pavattivipākadāyitaṃ anujānāti,",
  "tika-abh02t0:1592_1": "aṭṭhakathāadhippāyavasena vā evamāha.",
  "tika-abh02t0:1592_2": "Pañcadasannaṃ ahetukavipākaviññāṇānaṃ pañcaṭṭhānāni dve apanetvā avasesānaṃ terasannaṃ.",
  "tika-abh02t0:1592_3": "Dve dve cakkhusotasampaṭicchanaviññāṇāni,",
  "tika-abh02t0:1592_4": "tīṇi santīraṇānīti navannaṃ.",
  "tika-abh02t0:1592_5": "Ekadesapaccayabhāvenāti ekadesassa vīsaticetanābhedassa kāmāvacaracittasaṅkhārassa paccayabhāvena ekūnatiṃsacetanābhedo samudāyo vutto.",
  "tika-abh02t0:1592_6": "Svevāti avayavagatenāpi visesena samudāyo voharīyati yathā “alaṅkato rājakumāro”ti.",
  "tika-abh02t0:1593_0": "Yatthāti pañcavokārabhavaṃ sandhāyāha.",
  "tika-abh02t0:1593_1": "Tattha hi “kāmāvacarasugatiyaṃ tāva ṭhitassā”tiādinā paṭisandhiyaṃ pavattiyañca vipākassa vitthārappakāsanaṃ kataṃ.",
  "tika-abh02t0:1593_2": "Catutthajjhānabhūmīti vehapphalabhūmiṃ vadati.",
  "tika-abh02t0:1593_3": "Tenāha “asaññāruppavajjā”ti.",
  "tika-abh02t0:1593_4": "Catutthajjhānameva hi bhāvanāvisesappavattaṃ asaññabhūmiṃ āruppabhūmiñca nipphādeti,",
  "tika-abh02t0:1593_5": "catukkanayavasena vā saṃvaṇṇanā vuttāti veditabbā.",
  "tika-abh02t0:1593_6": "Aṭṭha mahāvipākā,",
  "tika-abh02t0:1593_7": "parittavipākesu pacchimo,",
  "tika-abh02t0:1593_8": "pañca rūpāvacaravipākāti evaṃ cuddasannaṃ.",
  "tika-abh02t0:1593_9": "Sattannanti sesānaṃ parittavipākānaṃyeva sattannaṃ.",
  "tika-abh02t0:1594_0": "Bhavādayoti bhavayonigatisattāvāse.",
  "tika-abh02t0:1594_1": "Tiṇṇaṃ viññāṇānanti purimānaṃ tiṇṇaṃ āruppavipākaviññāṇānaṃ.",
  "tika-abh02t0:1594_2": "Tīsūti pañcamādīsu tīsu viññāṇaṭṭhitīsu.",
  "tika-abh02t0:1594_3": "Vuttanayenāti “kāmabhave pana duggatiyaṃ aṭṭhannampi parittavipākaviññāṇānaṃ tatheva paccayo pavatte,",
  "tika-abh02t0:1594_4": "no paṭisandhiya”ntiādinā vuttanayeneva.",
  "tika-abh02t0:1595_0": "Viññāṇapadaniddesavaṇṇanā niṭṭhitā.",
  "tika-abh02t0:1596_0": "Nāmarūpapadaniddesavaṇṇanā",
  "tika-abh02t0:1597_0": "228.",
  "tika-abh02t0:1597_1": "Yadipi suttante abhidhamme ca paṭiccasamuppādaniddese rūpapadassa desanābhedo natthi,",
  "tika-abh02t0:1597_2": "abhidhamme pana “sabbaṃ rūpaṃ na hetū”tiādinā suttantato tassa desanābhedo atthevāti āha “suttantā…pe… bhedo”ti.",
  "tika-abh02t0:1597_3": "Saṅkhyeyyesu paricchedato gahitesu atthasiddho tattha saṅkhyāparicchedoti vuttaṃ “atthato pana vuttameva hotī”ti.",
  "tika-abh02t0:1598_0": "Opapātikasattesūti vā sāmaññato sabbe opapātikā vuttā.",
  "tika-abh02t0:1598_1": "Tesu brahmakāyikādiggahaṇena rūpāvacarāva vuttāti tadaññe sandhāya sesaopapātikānanti sesaggahaṇaṃ sātthakameva.",
  "tika-abh02t0:1598_2": "Vuttanayenāti “dve vā tayo vā dasakā,",
  "tika-abh02t0:1598_3": "omato ādinā sahā”tiādinā rūpamissakaviññāṇe vuttanayena.",
  "tika-abh02t0:1599_0": "“Dve santatisīsānī”ti ārabbha yāva “satta santatisīsānī”ti ettakaṃ aṭṭhakathāpāṭhaṃ sandhāya vuttaṃ “sattakapariyosāna”nti.",
  "tika-abh02t0:1599_1": "Ekekacittakkhaṇe tikkhattuṃ rūpuppattiṃ ananujānanto āha “iminādhippāyenā”ti.",
  "tika-abh02t0:1599_2": "Cittassa uppādakkhaṇeyeva sabbaṃ rūpaṃ uppajjatīti hi attano adhippāyo.",
  "tika-abh02t0:1600_0": "“Rūpājanakakammaja”nti idaṃ bhūtakathanamattaṃ daṭṭhabbaṃ pañcaviññāṇānaṃ ataṃsabhāvatābhāvā.",
  "tika-abh02t0:1600_1": "Rūpājanakakammajanti vā cuticittaṃ sandhāya vuttaṃ.",
  "tika-abh02t0:1600_2": "Paṭisandhicittaṃ pana “pavattiya”nti imināva nivattitaṃ.",
  "tika-abh02t0:1600_3": "“Sabbesampi cuticittaṃ rūpaṃ na samuṭṭhāpetī”ti aṭṭhasālinīṭīkāyaṃ vuttovāyamattho.",
  "tika-abh02t0:1600_4": "Pañcaviññāṇakkhaṇe tappaccayā rūpuppattiyā abhāvena vuttaṃ “pañcaviññāṇappavattikālaṃ sandhāyā”ti.",
  "tika-abh02t0:1600_5": "Tatthāpi asahajātaviññāṇapaccayā attheva rūpuppattīti āha “sahajātaviññāṇapaccayañcā”ti.",
  "tika-abh02t0:1600_6": "Bhavaṅgādīti bhavaṅgasampaṭicchanasantīraṇatadārammaṇāni.",
  "tika-abh02t0:1600_7": "Aññenāti yathāvuttakammaviññāṇato aññena abhisaṅkhāraviññāṇena.",
  "tika-abh02t0:1600_8": "Rūpameva hi kusalākusalakiriyacittappavattikkhaṇe abhisaṅkhāraviññāṇapaccayā uppajjati,",
  "tika-abh02t0:1600_9": "na nāmaṃ bhavaṅgaṃ.",
  "tika-abh02t0:1600_10": "Taṃjanakenāti bhavaṅgādijanakena.",
  "tika-abh02t0:1600_11": "Kammaviññāṇappaccayā vipākacittappavattikāle vipākanāmassa kammasamuṭṭhānarūpassa ca vasena.",
  "tika-abh02t0:1600_12": "Sahajātaviññāṇapaccayā pana itaracittappavattikālepi vipāko vipākanāmavasena,",
  "tika-abh02t0:1600_13": "cittasamuṭṭhānarūpavasena ca nāmarūpassa sambhavo dassetabboti āha “sahajāta…pe…",
  "tika-abh02t0:1600_14": "yojetabba”nti.",
  "tika-abh02t0:1600_15": "Rūpasaddena ca attano ekadesenāti sambandho.",
  "tika-abh02t0:1600_16": "“Sarūpānaṃ ekadeso ekavibhattiya”nti (pāṇinī 1.2.64) saddalakkhaṇaṃ sandhāyāha “sarūpānaṃ ekadeso”ti.",
  "tika-abh02t0:1600_17": "Icchito hi ekadesarūpānampi ekadeso yathā “nidassitavipakkhehī”ti.",
  "tika-abh02t0:1600_18": "Nidassito ca nidassitavipakkho ca nidassitavipakkhoti ayañhettha attho.",
  "tika-abh02t0:1600_19": "“Ṭhāna”nti iminā sesasaddassa atthaṃ vadati.",
  "tika-abh02t0:1600_20": "Sarūpena ṭhapanañhi idha sesanaṃ.",
  "tika-abh02t0:1601_0": "Yaṃ- taṃ-",
  "tika-abh02t0:1601_1": "saddānaṃ abyabhicāritasambandhattā avuttampi tato-",
  "tika-abh02t0:1601_2": "saddaṃ ānetvā āha “tato yuttameva idanti yojetabba”nti.",
  "tika-abh02t0:1601_3": "Vipākassa ajanakaṃ vipākājanakaṃ,",
  "tika-abh02t0:1601_4": "nissandaphalamattadāyakakammaṃ,",
  "tika-abh02t0:1601_5": "taṃ samuṭṭhānaṃ etassāti vipākājanakakammasamuṭṭhānaṃ.",
  "tika-abh02t0:1601_6": "Vuttanayenāti “vatthukāyavasena rūpato dve santatisīsāni,",
  "tika-abh02t0:1601_7": "tayo ca arūpino khandhā”tiādinā vuttena nayena.",
  "tika-abh02t0:1601_8": "Ubhayanti nāmaṃ rūpañca.",
  "tika-abh02t0:1602_0": "Kammārammaṇapaṭisandhiādikāleti ettha ādi-",
  "tika-abh02t0:1602_1": "saddena sammasanādikālasaṅgaho daṭṭhabbo.",
  "tika-abh02t0:1602_2": "Tanti abhisaṅkhāraviññāṇaṃ.",
  "tika-abh02t0:1603_0": "Yadipi “atthi rūpaṃ cittasamuṭṭhāna”ntiādivacanato rūpassapi viññāṇapaccayatā suttato jānitabbā,",
  "tika-abh02t0:1603_1": "viññāṇasannissitā iṭṭhānubhavanādayo tasmiṃ sati sabbhāvato,",
  "tika-abh02t0:1603_2": "asati ca abhāvato yathā saddheyyādivatthumhi saddhādayoti nāmassapi yuttito viññāṇapaccayatā siddhā,",
  "tika-abh02t0:1603_3": "aṭṭhakathāyaṃ pana vuttamatthaṃ dassento “suttato nāmaṃ…pe…",
  "tika-abh02t0:1603_4": "jānitabba”nti āha.",
  "tika-abh02t0:1603_5": "Yāvadeva paccayapaccayuppannadhammamattatāvibhāvanamukhena aviparītato pavattinivattisandassanaṃ paṭiccasamuppādadesanā,",
  "tika-abh02t0:1603_6": "tāvadeva ca dhammacakkappavattananti dassento “yasmā”tiādimāha.",
  "tika-abh02t0:1603_7": "Yasmā pana pavattinivattivibhāvanato saccadesanāva paccayākāradesanā,",
  "tika-abh02t0:1603_8": "saccadesanā ca dhammacakkappavattanaṃ.",
  "tika-abh02t0:1603_9": "Yathāha “idaṃ dukkhanti me bhikkhave…pe…",
  "tika-abh02t0:1603_10": "bārāṇasiyaṃ isipatane migadāye anuttaraṃ dhammacakkaṃ pavattita”ntiādi,",
  "tika-abh02t0:1603_11": "tasmā “viññāṇapaccayā nāmarūpa”nti padassa saccadesanābhāvadīpanena dhammacakkappavattanabhāvaṃ dassetuṃ “nāmarūpamattatāvacaneneva vā”tiādi vuttaṃ.",
  "tika-abh02t0:1604_0": "Nāmarūpapadaniddesavaṇṇanā niṭṭhitā.",
  "tika-abh02t0:1605_0": "Saḷāyatanapadaniddesavaṇṇanā",
  "tika-abh02t0:1606_0": "229.",
  "tika-abh02t0:1606_1": "Yathāsambhavanti sambhavānurūpaṃ.",
  "tika-abh02t0:1606_2": "Tena catunnaṃ tāva bhūtānaṃ sahajātanissayaatthiavigatavasena cakkhāyatanādīnaṃ pañcannaṃ paccayabhāvo,",
  "tika-abh02t0:1606_3": "vatthūsu pana hadayavatthuno chaṭṭhāyatanassa paṭisandhiyaṃ sahajātanissayaaññamaññavippayuttaatthiavigatavasena,",
  "tika-abh02t0:1606_4": "pavattiyaṃ yasmā anantaracittena saddhiṃ uppannameva vatthu ṭhitippattiyā balavabhāvena tassa nissayo bhavituṃ sakkoti,",
  "tika-abh02t0:1606_5": "na sahajātaṃ,",
  "tika-abh02t0:1606_6": "tasmā purejātanissayavippayuttaatthiavigatavasena.",
  "tika-abh02t0:1606_7": "Itaravatthūnaṃ pañcaviññāṇasaṅkhātassa chaṭṭhāyatanassa indriyapaccayavasena ca,",
  "tika-abh02t0:1606_8": "jīvitassa indriyaatthiavigatavasena paccayabhāvo vuttoti daṭṭhabbo.",
  "tika-abh02t0:1606_9": "Ekappakārenevāti yathā cakkhādīnaṃ manāyatanassa paṭiniyatadassanādikiccānuvidhānato niyato ekappakāreneva paccayabhāvo,",
  "tika-abh02t0:1606_10": "na evaṃ rūpāyatanādīnaṃ,",
  "tika-abh02t0:1606_11": "tesaṃ pana rūpārammaṇādinā pakārantarena tassa paccayabhāvoti “aniyamato”ti vuttaṃ.",
  "tika-abh02t0:1606_12": "Keci pana “niyamato”ti padaṃ “sasantatipariyāpanna”nti iminā sambandhitvā atthaṃ vadanti “ekantena sasantatipariyāpanna”nti.",
  "tika-abh02t0:1607_0": "“Chaṭṭhāyatanañca manāyatanañca chaṭṭhāyatana”nti iminā viggahena atthato,",
  "tika-abh02t0:1607_1": "itarehi dvīhi saddatopi atthatopi sarūpataṃ dasseti.",
  "tika-abh02t0:1607_2": "“Cakkhādīhi saha ‘saḷāyatana’nti vutta”nti vuttanayena ekasesaṃ katvā manāyatanaṃ cakkhādīhi saddhiṃ",
  "tika-abh02t0:1607_3": "“saḷāyatana”nti pāḷiyaṃ vuttaṃ “nāmarūpapaccayā saḷāyatana”nti.",
  "tika-abh02t0:1607_4": "Yathāvuttoti “chaṭṭhāyatanañca manāyatanañcā”tiādinā attanā vuttappakāro.",
  "tika-abh02t0:1607_5": "Sabbatthāti nāmarūpasaddena saḷāyatanasaddena ca saddasarūpatāsu,",
  "tika-abh02t0:1607_6": "atthasarūpatāsu vā.",
  "tika-abh02t0:1607_7": "Yadi suttantabhājanīye vipākachaṭṭhāyatanameva adhippetaṃ,",
  "tika-abh02t0:1607_8": "atha kasmā “itaraṃ panā”tiādi vuttaṃ.",
  "tika-abh02t0:1607_9": "Avipākañhi tattha itaranti adhippetanti codanaṃ sandhāyāha “paccayanaye panā”tiādi.",
  "tika-abh02t0:1608_0": "Sahajātādīsu hetuāhārindriyapaccaye pakkhipitvā dasadhā,",
  "tika-abh02t0:1608_1": "tato ekaṃ apanetvā navadhā,",
  "tika-abh02t0:1608_2": "tato ekaṃ apanetvā aṭṭhadhā paccayabhāvo veditabbo.",
  "tika-abh02t0:1608_3": "Evamettha sādhāraṇavasena avakaṃso,",
  "tika-abh02t0:1608_4": "hetuādiasādhāraṇavasena ukkaṃsoti jhānādīnampi vasena veditabbo.",
  "tika-abh02t0:1609_0": "Paṭisandhiyaṃ arūpadhammā kammajarūpassa uppādakkhaṇe paccayā hontīti “pavatte”ti viseseti.",
  "tika-abh02t0:1609_1": "“Pacchājātavippayuttādayo evā”ti niyamena sahajātapurejātavippayuttādayo nivatteti.",
  "tika-abh02t0:1610_0": "“Avasesamanāyatanassā”ti avasesaggahaṇampi pakaraṇato visiṭṭhavisayamevāti dassetuṃ “pañcakkhandhabhave”tiādimāha,",
  "tika-abh02t0:1610_1": "yato aṭṭhakathāyaṃ “vatthurūpa”ntiādi vuttaṃ.",
  "tika-abh02t0:1610_2": "Yathāsambhavaṃ yojetabboti nāmarūpassa paṭisandhiyaṃ sahajātaaññamaññanissayaatthiavigatādipaccayabhāvo sahajātādisādhāraṇapaccayabhāvo,",
  "tika-abh02t0:1610_3": "sampayuttavipākahetuāhārindriyādipaccayabhāvo sampayuttādiasādhāraṇapaccayabhāvo nāmassa,",
  "tika-abh02t0:1610_4": "rūpassa pana vippayuttapaccayabhāvo yojetabbo.",
  "tika-abh02t0:1611_0": "Saḷāyatanapadaniddesavaṇṇanā niṭṭhitā.",
  "tika-abh02t0:1612_0": "Phassapadaniddesavaṇṇanā",
  "tika-abh02t0:1613_0": "230.",
  "tika-abh02t0:1613_1": "Tadabhedavasenāti tassa phassassa abhedavasena,",
  "tika-abh02t0:1613_2": "phassabhāvasāmaññenāti attho.",
  "tika-abh02t0:1613_3": "Na yuttaṃ ekasseva vacanaṃ.",
  "tika-abh02t0:1613_4": "Aññassāpīti yathāvuttato aññassāpi.",
  "tika-abh02t0:1613_5": "Sabbāyatanato hi ekassa phassassa asambhavacodanāyaṃ tappasaṅgena ekāyatanato anekassāpi sambhavo natthīti",
  "tika-abh02t0:1613_6": "codanā “īdisī dhammatā natthī”ti ñāpanatthāti dasseti “aññassāpī”tiādinā.",
  "tika-abh02t0:1613_7": "Nidassanavasenāti udāharaṇadassanavasena.",
  "tika-abh02t0:1613_8": "Ekaphassassa sambhavatoti kāraṇāpadeso.",
  "tika-abh02t0:1613_9": "Ekaphassasambhavassa labbhamānattā “saḷāyatanapaccayā phasso”ti bhagavatā vuttanti parihāraṃ dassentoti yojanā.",
  "tika-abh02t0:1613_10": "Sesesūti ekantiādīsu.",
  "tika-abh02t0:1613_11": "Navadhā paccayatte ekaṃ vipākamanāyatanaṃ vibhāvaye.",
  "tika-abh02t0:1613_12": "Tathā cāti ārammaṇapurejātaatthiavigatavasena.",
  "tika-abh02t0:1613_13": "Yvāyaṃ paccayabhāvo yādisānaṃ hoti,",
  "tika-abh02t0:1613_14": "taṃ dassetuṃ “paccuppannāni…pe…",
  "tika-abh02t0:1613_15": "sandhāya vutta”nti āha.",
  "tika-abh02t0:1613_16": "Atītānāgatakālavimuttānampi ārammaṇamattatāya sambhavato āha “ārammaṇa…pe…",
  "tika-abh02t0:1613_17": "sandhāya vutta”nti.",
  "tika-abh02t0:1613_18": "Tattha tanti rūpāyatanādiṃ.",
  "tika-abh02t0:1614_0": "Phassapadaniddesavaṇṇanā niṭṭhitā.",
  "tika-abh02t0:1615_0": "Vedanāpadaniddesavaṇṇanā",
  "tika-abh02t0:1616_0": "231.",
  "tika-abh02t0:1616_1": "Anantarādīhīti anantarasamanantarūpanissayanatthivigatapaccayehi.",
  "tika-abh02t0:1616_2": "Upanissayeti anantarūpanissaye.",
  "tika-abh02t0:1616_3": "Anantarasamanantarapaccayā hi anantaratāvaseneva anantarūpanissaye antogadhā.",
  "tika-abh02t0:1616_4": "Natthivigatapaccayā pana anantarasamanantarapaccayadhammānaṃyeva tathābhāvato tadantogadhā.",
  "tika-abh02t0:1616_5": "Tassāti upanissayassa.",
  "tika-abh02t0:1617_0": "Sabbassāti vipākassa,",
  "tika-abh02t0:1617_1": "avipākassa ca.",
  "tika-abh02t0:1617_2": "Paṭisandhibhavaṅgacuticittasampayuttāya hi vedanāya sahajātamanosamphasso vuttanayena aṭṭhadhā paccayo hoti.",
  "tika-abh02t0:1617_3": "Anantaro anantarādinā,",
  "tika-abh02t0:1617_4": "anānantaro upanissayavaseneva paccayo hoti.",
  "tika-abh02t0:1617_5": "Sambhavadassanañcetaṃ,",
  "tika-abh02t0:1617_6": "na tāsaṃ manodvārikabhāvadassananti daṭṭhabbaṃ.",
  "tika-abh02t0:1618_0": "Vedanāpadaniddesavaṇṇanā niṭṭhitā.",
  "tika-abh02t0:1619_0": "Taṇhāpadaniddesavaṇṇanā",
  "tika-abh02t0:1620_0": "232.",
  "tika-abh02t0:1620_1": "Yathā ca rasāyanajāni ojājīvitāni,",
  "tika-abh02t0:1620_2": "evaṃ taṃnimittaṃ sukhaṃ,",
  "tika-abh02t0:1620_3": "tadapaneyyaṃ jarādidukkhañca dhammārammaṇabhāvena yojetabbaṃ.",
  "tika-abh02t0:1621_0": "Kammaphalābhipatthanāvasena sattā kammānipi āyūhantīti sātisayaṃ taṇhāya vipākavedanā upanissayo,",
  "tika-abh02t0:1621_1": "na tathā itarāti āha “vipākā visesena…pe…",
  "tika-abh02t0:1621_2": "avisesena itarā cā”ti.",
  "tika-abh02t0:1621_3": "Itarāti avipākāti attho.",
  "tika-abh02t0:1621_4": "“Sukhamicceva bhāsitā”ti idaṃ iṭṭhasabhāvaṃyeva upekkhaṃ sandhāya vuttaṃ,",
  "tika-abh02t0:1621_5": "na aniṭṭhasabhāvaṃ.",
  "tika-abh02t0:1621_6": "Tenāha “upekkhā panā”tiādi.",
  "tika-abh02t0:1621_7": "Sabbassāti avītarāgassa vītarāgassa ca vedanāvato puggalassa.",
  "tika-abh02t0:1622_0": "Vedanāpaccayā evāti ayaṃ niyamo niyamantaranivattanaparoti nāssa paccayantaranivattanatthatā daṭṭhabbā.",
  "tika-abh02t0:1622_1": "Etena paccayuppannantarapaṭikkhepopi nivattito hoti.",
  "tika-abh02t0:1623_0": "Taṇhāpadaniddesavaṇṇanā niṭṭhitā.",
  "tika-abh02t0:1624_0": "Upādānapadaniddesavaṇṇanā",
  "tika-abh02t0:1625_0": "233.",
  "tika-abh02t0:1625_1": "Purimadiṭṭhinti “sassato attā”ti pageva abhiniviṭṭhaṃ sassatagāhaṃ sandhāya vuttaṃ.",
  "tika-abh02t0:1625_2": "Tenāha “attaggahaṇaṃ…pe…",
  "tika-abh02t0:1625_3": "daṭṭhabba”nti.",
  "tika-abh02t0:1625_4": "Upādiyamānanti gaṇhantaṃ.",
  "tika-abh02t0:1625_5": "Lokoti vā gahaṇanti yaṃ “loko sassato”ti gahaṇaṃ,",
  "tika-abh02t0:1625_6": "sā diṭṭhīti attho.",
  "tika-abh02t0:1625_7": "Tenāha “diṭṭhupādānabhūta”nti.",
  "tika-abh02t0:1625_8": "“Dhammasaṅkhepa…pe…",
  "tika-abh02t0:1625_9": "diṭṭhimattamevā”ti idaṃ byavahitānaṃ padānaṃ sambandhadassanaṃ.",
  "tika-abh02t0:1625_10": "Tattha saṅkhepato taṇhādaḷhattaṃ,",
  "tika-abh02t0:1625_11": "saṅkhepato diṭṭhimattameva cattāri upādānānīti adhippāyo.",
  "tika-abh02t0:1625_12": "Dhammasaṅkhepavitthāratoti samudāyabhūtato dhammasaṅkhepavitthārato tadavayavabhūtaṃ saṅkhepaṃ vitthārañca niddhāreti.",
  "tika-abh02t0:1626_0": "Sassatagāhapubbaṅgamo,",
  "tika-abh02t0:1626_1": "ucchedagāhapubbaṅgamo ca attagāhoti yojanā.",
  "tika-abh02t0:1626_2": "Tesanti yathāvuttasassatucchedagāhānaṃ mūlabhāvena vidhāyakattā sāmibhūto.",
  "tika-abh02t0:1626_3": "Ādinā vāti “paṭhamaṃ attavādupādāna”ntiādinā vā vākyena.",
  "tika-abh02t0:1627_0": "Yena bhavassādena gadhitacitto bhavanibbattakaṃ kammaṃ katvā upapanno,",
  "tika-abh02t0:1627_1": "sā bhavanikanti santāne cirānubandhā abhiṇhuppattikā upapannamattassa uppajjatīti āha “yadipi…pe…",
  "tika-abh02t0:1627_2": "pavattitabbattā”ti.",
  "tika-abh02t0:1627_3": "Arahattamaggavajjhattā bhavarāgassapi kāmupādānabhāvo atthevāti āha “taṇhādaḷhattaṃ na hotīti maññamāno”ti.",
  "tika-abh02t0:1627_4": "Bhavarāgopi hi savisaye daḷhaṃ pavattatīti.",
  "tika-abh02t0:1627_5": "Sabbāpi taṇhā kāmupādānanti etthāpi tassa arahattamaggavajjhatā vuttāti ānetvā yojetabbaṃ.",
  "tika-abh02t0:1628_0": "Uppattiṭṭhānabhūtā na ārammaṇabhūtāti adhippāyo.",
  "tika-abh02t0:1628_1": "Tenāti khandhānaṃ ālayabhāvena.",
  "tika-abh02t0:1628_2": "Ārammaṇānantarapakatūpanissayāti ārammaṇūpanissayaanantarūpanissayapakatūpanissayā.",
  "tika-abh02t0:1628_3": "Anantarapaccayādīnanti anantarasamanantaraārammaṇapaccayādīnaṃ.",
  "tika-abh02t0:1629_0": "Upādānapadaniddesavaṇṇanā niṭṭhitā.",
  "tika-abh02t0:1630_0": "Bhavapadaniddesavaṇṇanā",
  "tika-abh02t0:1631_0": "234.",
  "tika-abh02t0:1631_1": "“Bhavatī”ti idaṃ upapattibhavanibbacanaṃ.",
  "tika-abh02t0:1631_2": "Dvayassāti kammupapattibhavadvayassa.",
  "tika-abh02t0:1631_3": "Nipphādanaphalaṃ phalassa uppādanasamatthatā.",
  "tika-abh02t0:1631_4": "Nibbattanaṃ nipphādanaṃ.",
  "tika-abh02t0:1632_0": "“Bhagavaṃmūlakā”ti viya “saññāvaṃbhavo”ti vattabbe atthi-",
  "tika-abh02t0:1632_1": "atthe vā vaṃ-",
  "tika-abh02t0:1632_2": "saddo luttaniddiṭṭhoti āha “saññābhavo”ti.",
  "tika-abh02t0:1632_3": "Tassa vā attheti tassa vantusaddassa atthe, atthi-",
  "tika-abh02t0:1632_4": "attheti attho.",
  "tika-abh02t0:1632_5": "Akāraṃ katvāti yathā “pītisukhaṃ assa atthī”ti atthe akāraṃ katvā uppādetvā jhānaṃ pītisukhanti vuccati,",
  "tika-abh02t0:1632_6": "evaṃ saññā assa atthīti sañño, bhavo,",
  "tika-abh02t0:1632_7": "sova saññabhavo.",
  "tika-abh02t0:1632_8": "Ekasminti rūpakkhandhe eva.",
  "tika-abh02t0:1632_9": "Pavattattāti pavattakapavattanaṭṭhānānaṃ abhedepi upacāravasena bhinnaṃ viya katvā dasseti.",
  "tika-abh02t0:1633_0": "Kammasaṅkhātatanti “kamma”nti vattabbataṃ,",
  "tika-abh02t0:1633_1": "kammakoṭṭhāsataṃ vā.",
  "tika-abh02t0:1633_2": "“Cetanāhaṃ,",
  "tika-abh02t0:1633_3": "bhikkhave,",
  "tika-abh02t0:1633_4": "kammaṃ vadāmī”tiādinā suttepi cetanāya kammabhāvo āgatova.",
  "tika-abh02t0:1633_5": "Nippariyāyena pana cetanāva kammabhavoti vuttamatthaṃ abhidhammapāḷiyāva sādhento “vuttañhī”tiādimāha.",
  "tika-abh02t0:1633_6": "Imāya hi vedanāsaññāviññāṇakkhandhehi,",
  "tika-abh02t0:1633_7": "manāyatanamanoviññāṇadhātūhi,",
  "tika-abh02t0:1633_8": "saṅkhārakkhandhadhammāyatanadhammadhātuekadesena ca kammabhavassa sampayuttataṃ vadantiyā dhātukathāpāḷiyā tassa cetanābhāvo dīpitoti.",
  "tika-abh02t0:1634_0": "Dhammabhedatoti cetanācetanāsampayuttabhāvena,",
  "tika-abh02t0:1634_1": "kusalākusalābyākatabhāvena ca dhammavibhāgato.",
  "tika-abh02t0:1634_2": "“Punavacana”nti imināva punaruttidosāpatti paṭiññātāti parassa āsaṅkaṃ dassento “sātthakamevidaṃ punavacananti etaṃ na yuttanti ce”ti āha.",
  "tika-abh02t0:1634_3": "Bhavekadesabhāvenāti kammabhavassa ekadesattā saṅkhārānaṃ.",
  "tika-abh02t0:1634_4": "Tena yesaṃ dhammānaṃ samudāyo bhavo vutto,",
  "tika-abh02t0:1634_5": "tadekadesā saṅkhārā,",
  "tika-abh02t0:1634_6": "samudāyekadesā ca atthato bhinnā evāti vuttamevetanti dasseti.",
  "tika-abh02t0:1634_7": "Puna yathāvuttameva bhedaṃ manasi katvā atthato punavacanābhāvaṃ dassento “parena vā”tiādimāha.",
  "tika-abh02t0:1635_0": "Antogadheti kāmabhavādiantogadhe saññābhavādike. Kāmabhavādiketi kāmarūpārūpabhave.",
  "tika-abh02t0:1636_0": "Upādānabhedanti kāmupādānādiupādānavisesaṃ.",
  "tika-abh02t0:1637_0": "Tenāti sīlabbatupādānena.",
  "tika-abh02t0:1637_1": "Vakkhamānenāti “idaṃ sīlabbataṃ nāmā”tiādinā aṭṭhakathāyaṃ vakkhamānena pakārena.",
  "tika-abh02t0:1637_2": "Purāṇaṃ brahmaṇḍaliṅgakhandapurāṇādi.",
  "tika-abh02t0:1637_3": "“Setavadhayajjaṃ ārabhate bhūtikāmo”tiādinā pasumāraṇavidhānayutto yaññavidhi pasubandhavidhi.",
  "tika-abh02t0:1638_0": "Attano suddhimaggaparāmāsamattattā sīlabbatupādānassa attavādupādānanimittaṃ vuttaṃ.",
  "tika-abh02t0:1639_0": "Maggapaccayā honti micchāniyyānasabhāvattā.",
  "tika-abh02t0:1639_1": "Anantarassa pana kāmakammabhavassa anantarasamanantaraanantarūpanissayanatthivigatāsevanapaccayehi upādānassa paccayabhāvo pākaṭoyevāti na vutto.",
  "tika-abh02t0:1640_0": "Bhavapadaniddesavaṇṇanā niṭṭhitā.",
  "tika-abh02t0:1641_0": "Jātijarāmaraṇādipadaniddesavaṇṇanā",
  "tika-abh02t0:1642_0": "235.",
  "tika-abh02t0:1642_1": "Upapattibhavuppattīti upapattibhave,",
  "tika-abh02t0:1642_2": "upapattibhavabhāvena vā upādinnakkhandhānaṃ uppatti.",
  "tika-abh02t0:1642_3": "Jāyamānassa khandhassa.",
  "tika-abh02t0:1642_4": "Jāti nibbattivikāro.",
  "tika-abh02t0:1642_5": "Upapattibhavopi jātiyā paccayo. Kasmā?",
  "tika-abh02t0:1642_6": "Upapattibhave asati jātiyā abhāvāti yojanā.",
  "tika-abh02t0:1642_7": "“Jāyamānarūpapadaṭṭhānatā”tiādināpi tassa jātiyā paccayabhāvaṃyeva vibhāveti.",
  "tika-abh02t0:1643_0": "Satipi sukkasoṇitādike pitugatavisesādikāraṇe bāhire paccaye tassa pana aniyatattā,",
  "tika-abh02t0:1643_1": "hīnapaṇītādivisesassa ca adhippetattā vuttaṃ “ajjhatta…pe…",
  "tika-abh02t0:1643_2": "abhāvā”ti.",
  "tika-abh02t0:1644_0": "Jātijarāmaraṇādipadaniddesavaṇṇanā niṭṭhitā.",
  "tika-abh02t0:1645_0": "Bhavacakkakathāvaṇṇanā",
  "tika-abh02t0:1646_0": "242. Sambandhaṃ itaṃ gatanti samitaṃ. Tenāha “saṅgata”nti.",
  "tika-abh02t0:1647_0": "Bhavacchando bhavarāgo.",
  "tika-abh02t0:1647_1": "Tassāruppakathāsavananti tassa bālabhāvassa ayuttakāritāya anucchavikakathāsavanaṃ.",
  "tika-abh02t0:1647_2": "Etena parūpavādahetukādidukkhaṃ dasseti,",
  "tika-abh02t0:1647_3": "“kammakāraṇādassana”nti iminā daṇḍahetukaṃ,",
  "tika-abh02t0:1647_4": "itarena duggatinibbattihetukaṃ.",
  "tika-abh02t0:1647_5": "Gamentīti ñāpenti.",
  "tika-abh02t0:1647_6": "Phalenāpi hi abyabhicārinā hetu ñāyati,",
  "tika-abh02t0:1647_7": "vuṭṭhinimittena viya mahoghena uparidese vuṭṭhinipāto.",
  "tika-abh02t0:1647_8": "Tena vuttaṃ “bodhentī”ti.",
  "tika-abh02t0:1648_0": "Visesanivattiattho mattasaddo “avitakkavicāramattā”tiādīsu viya.",
  "tika-abh02t0:1648_1": "Appahīnāvijjā kāraṇalābhe uppattiarahatāya samīpeyevāti āha “sannihitabhāvakaraṇenā”ti.",
  "tika-abh02t0:1648_2": "Vedetīti vedayati.",
  "tika-abh02t0:1648_3": "Tassa atthavacanaṃ anubhavatīti.",
  "tika-abh02t0:1648_4": "Vedaṃ vā ñāṇaṃ karoti uppādetīti vedeti.",
  "tika-abh02t0:1648_5": "Tassa atthavacanaṃ jānātīti.",
  "tika-abh02t0:1648_6": "Vediyatīti pana kammakattukammānaṃ vasena niddesoti tassapi atthaṃ dassento “jānāti,",
  "tika-abh02t0:1648_7": "ñāyati cā”ti āha. Ca-",
  "tika-abh02t0:1648_8": "saddatthoti samuccayattho,",
  "tika-abh02t0:1648_9": "brahmādinā ca kārakena,",
  "tika-abh02t0:1648_10": "attanā ca vedakena rahitanti attho. Ca-",
  "tika-abh02t0:1648_11": "saddatthasamāsanti dvandasamāsamāha.",
  "tika-abh02t0:1649_0": "Catubbidhampi vā suññatanti dhuvabhāvādisuññataṃ, attādisuññatañca sandhāya vadati.",
  "tika-abh02t0:1650_0": "Pubbantatoti atītakoṭṭhāsato.",
  "tika-abh02t0:1650_1": "Vedanāvasānampi bhavacakkaṃ paripuṇṇamevāti dassetuṃ “vedanā vā”tiādi vuttaṃ.",
  "tika-abh02t0:1650_2": "Avijjāgahaṇena vā taṇhupādānāni,",
  "tika-abh02t0:1650_3": "saṅkhāraggahaṇena bhavo,",
  "tika-abh02t0:1650_4": "viññāṇādiggahaṇena jātijarāmaraṇāni sokādayo ca gahitāti evampi vedanāvasānaṃ bhavacakkanti yuttamevetaṃ.",
  "tika-abh02t0:1650_5": "Taṇhāmūlake cāti taṇhupādānaggahaṇena avijjā gahitātiādinā yojetabbaṃ.",
  "tika-abh02t0:1650_6": "Tenāha “dvinnaṃ…pe… hotī”ti.",
  "tika-abh02t0:1650_7": "Tattha dvinnanti purimapacchimānaṃ ubhinnaṃ hetuphalavajjānaṃ.",
  "tika-abh02t0:1650_8": "Viparītābhinivesaṃ karontīti nimittaṃ kattuupacārena vadati.",
  "tika-abh02t0:1650_9": "Anupacchedameva pakāsetīti yojanā.",
  "tika-abh02t0:1651_0": "Hetuphalasandhi,",
  "tika-abh02t0:1651_1": "phalahetusandhi,",
  "tika-abh02t0:1651_2": "punapi hetuphalasandhīti evaṃ hetuādipubbakā hetuphalahetupubbakā.",
  "tika-abh02t0:1651_3": "Hetuphalahetuphalavasenāti avijjādihetu,",
  "tika-abh02t0:1651_4": "viññāṇādiphala,",
  "tika-abh02t0:1651_5": "taṇhādihetu,",
  "tika-abh02t0:1651_6": "jātiphalavasena.",
  "tika-abh02t0:1651_7": "Upasaggavisesena atthaviseso hotīti “ākirīyantī”ti padassa pakāsīyantīti attho vutto.",
  "tika-abh02t0:1651_8": "Kilesakammavipākāti avijjādike vedanāpariyosāne vadati.",
  "tika-abh02t0:1651_9": "Vipākakilesakammehīti viññāṇādīhi bhavapariyosānehi.",
  "tika-abh02t0:1651_10": "Puna kammassa vipākasambandho vuttanayattā na gahito.",
  "tika-abh02t0:1651_11": "“Vaṭṭānī”ti ca idaṃ “tīṇi vaṭṭānī”ti viggahavasena labbhamānaṃ gahetvā vuttaṃ.",
  "tika-abh02t0:1652_0": "“Purimakammabhavasmiṃ moho”tiādinā aṭṭhakathāya āgatattā āsannapaccakkhataṃ sandhāya vuttaṃ “imissā”ti.",
  "tika-abh02t0:1652_1": "Vibhaṅgapāḷiyā vasena dassitaṃ,",
  "tika-abh02t0:1652_2": "tasmā na aṭṭhakathāya pubbāparavirodho yathāpāṭhaṃ atthassa pakāsitattāti adhippāyo.",
  "tika-abh02t0:1652_3": "Tattha cetanāsampayuttānañca cetanāya ca saṅkhārabhāvena kammabhavabhāvena ca vattabbamevāti pāḷidvayādhippāyavivaraṇavasena",
  "tika-abh02t0:1652_4": "dassetuṃ “tatthā”tiādi vuttaṃ.",
  "tika-abh02t0:1652_5": "Bhavassāti upapattibhavassa.",
  "tika-abh02t0:1652_6": "“Bhavo”ti vuttā cetanāsampayuttāti sambandho.",
  "tika-abh02t0:1652_7": "Gahaṇanti nikāmanavasena ārammaṇassa gahaṇaṃ.",
  "tika-abh02t0:1652_8": "Tenāha “kāmupādānaṃ kiccenāhā”ti.",
  "tika-abh02t0:1652_9": "Itarāni kiccenāhāti yojanā.",
  "tika-abh02t0:1652_10": "Tīsu atthavikappesūti “taṃ kammaṃ karoto purimā cetanāyo”tiādinā vuttesu tīsu āyūhanacetanānaṃ atthavikappesu.",
  "tika-abh02t0:1652_11": "Nanu ca tatiye atthavikappe āyūhanassa avasāne cetanā na vuttāti?",
  "tika-abh02t0:1652_12": "Yadipi sarūpato na vuttā,",
  "tika-abh02t0:1652_13": "“taṃsampayuttā”ti pana saddato padhānabhāvena vuttassa āyūhanassa appadhānabhāvena vuttā avasāne pacchato",
  "tika-abh02t0:1652_14": "vuttā viya hotīti imaṃ pariyāyaṃ sandhāya “tīsupi…pe…",
  "tika-abh02t0:1652_15": "avasāne”ti vuttaṃ.",
  "tika-abh02t0:1653_0": "Nippariyāyena pana yesu āyūhanassa avasāne cetanā vuttā,",
  "tika-abh02t0:1653_1": "te dassetuṃ “dvīsu…pe…",
  "tika-abh02t0:1653_2": "āhā”ti vuttaṃ.",
  "tika-abh02t0:1653_3": "Tatiye atthavikappe vutte āyūhanasaṅkhāre taṃsampayuttāti āhāti yojanā.",
  "tika-abh02t0:1653_4": "Kammassa paccayabhūtanti saṅkhārapaccayaṃ.",
  "tika-abh02t0:1653_5": "Tena “kammakaraṇakāle”ti ettha kamma-",
  "tika-abh02t0:1653_6": "saddena sabbassapi saṅkhārassa gahitataṃ dasseti.",
  "tika-abh02t0:1653_7": "Tenāha “na kammasampayuttamevā”ti.",
  "tika-abh02t0:1654_0": "Kammānevāti kammāniyeva.",
  "tika-abh02t0:1654_1": "Vipākadhammatāya kammasarikkhakā.",
  "tika-abh02t0:1654_2": "Sahajātakoṭiyā,",
  "tika-abh02t0:1654_3": "upanissayakoṭiyā ca tassa kammassa upakārakāti tadupakārakā.",
  "tika-abh02t0:1654_4": "Saṃkhippantīti saṃkhipīyanti saṃyūhīyanti.",
  "tika-abh02t0:1654_5": "“Saṃkhippanti etthā”ti adhikaraṇasādhanavasena saṅkhepasaddassa atthaṃ vatvā puna kammasādhanavasena vattuṃ “saṃkhipīyatī”tiādi vuttaṃ.",
  "tika-abh02t0:1655_0": "Tatthāpīti “kamma”nti vuttakammasambhārepi.",
  "tika-abh02t0:1655_1": "Gamanadhammanti bhaṅgupagamanadhammaṃ.",
  "tika-abh02t0:1655_2": "Tena ittaranti bhaṅgaparanti vuttaṃ hoti.",
  "tika-abh02t0:1655_3": "Tenāti vinassanadhammatādīpakena ittarasaddena.",
  "tika-abh02t0:1655_4": "Nissārataṃ attasārābhāvaṃ dīpeti.",
  "tika-abh02t0:1655_5": "Evaṃ “ittara”ntiādinā aniccaṃ calaṃ ittaraṃ addhuvanti catunnaṃ padānaṃ atthavisesavācitaṃ dasseti.",
  "tika-abh02t0:1655_6": "Ṭhānasoti ettha vuttaṭṭhānaṃ nāma paccayo.",
  "tika-abh02t0:1655_7": "Aññampīti aññattha vuttaṃ.",
  "tika-abh02t0:1655_8": "Tassa tassa phalassa.",
  "tika-abh02t0:1655_9": "Dhammamattasambhave sati vaṭṭupacchede satīti yojanā.",
  "tika-abh02t0:1655_10": "Evanti vuttappakārena samuccayatthe ca-",
  "tika-abh02t0:1655_11": "sadde sati.",
  "tika-abh02t0:1656_0": "Saccāniyeva pabhavoti samānādhikaraṇapakkhaṃ sandhāyāha “saccappabhavatoti saccato”ti.",
  "tika-abh02t0:1656_1": "“Yassa pahānatthaṃ bhagavati brahmacariyaṃ vussatī”ti evaṃbhūtaṃ ariyasaccaṃ visesaṃ akatvā.",
  "tika-abh02t0:1657_0": "Tehi sokādīhi.",
  "tika-abh02t0:1657_1": "“Sokadomanassupāyāsā avijjāya aviyogino”tiādinā pubbe vuttanayena siddhāya avijjāya.",
  "tika-abh02t0:1657_2": "Attanoyevāti paccayuppannaṃ anapekkhitvā attanoyeva pavattasaṅkhātakiccato.",
  "tika-abh02t0:1658_0": "Sokādayopi hīti ettha hi-",
  "tika-abh02t0:1658_1": "saddo hetuattho.",
  "tika-abh02t0:1658_2": "Yasmā “sokādayo paccayāyattā avasavattino”ti idaṃ “jātipaccayā…pe…",
  "tika-abh02t0:1658_3": "sambhavantī”ti etena vacanena siddhaṃ,",
  "tika-abh02t0:1658_4": "tasmā taṃ “attā socatī”tiādidassananivāraṇanti attho.",
  "tika-abh02t0:1659_0": "Sati ca pariggahe rajjaṃ viya gatiyo anekānatthānubandhanā,",
  "tika-abh02t0:1659_1": "tāhi ca viññāṇassa upaddutatāti dassetuṃ “saṅkhārapariggahitaṃ…pe…",
  "tika-abh02t0:1659_2": "rajje”ti vuttanti evaṃ vā ettha attho daṭṭhabbo.",
  "tika-abh02t0:1659_3": "Yathāupaṭṭhitāni kammādīni cutiāsannajavanehi parikappetvā viya gahitāni paṭisandhiviññāṇenapi parikappitāni viya honti,",
  "tika-abh02t0:1659_4": "taṃ panassa parikappanaṃ atthato ārammaṇakaraṇamevāti vuttaṃ “pari…pe… to”ti.",
  "tika-abh02t0:1659_5": "Saṅkappanaṃ vā parikappananti vuttaṃ “vitakkena vitakkanato”ti.",
  "tika-abh02t0:1659_6": "Sasambhāracakkhuādayo saḷāyatanassa patiṭṭhāviseso.",
  "tika-abh02t0:1660_0": "Yadākārāya jātiyā yadākāraṃ jarāmaraṇaṃ sambhavati,",
  "tika-abh02t0:1660_1": "sambhavantañca yathānupubbaṃ pavattaṃ,",
  "tika-abh02t0:1660_2": "so attho jātipaccayasambhūtasamudāgataṭṭho,",
  "tika-abh02t0:1660_3": "sahitassa samuditassa puggalassa jīraṇabhijjanāvatthā dhammā jarāmaraṇāpadesena vuttā,",
  "tika-abh02t0:1660_4": "sā ca nesaṃ avatthā jātipubbikā,",
  "tika-abh02t0:1660_5": "te ca samuditā eva pavattantīti evaṃ jātito jarāmaraṇassa sambhūtasamudāgataṭṭho veditabbo.",
  "tika-abh02t0:1660_6": "Jātito jarāmaraṇaṃ na na hoti hotiyeva ekantena jātassa jarāmaraṇasambhavato,",
  "tika-abh02t0:1660_7": "na ca jātiṃ vinā hoti ajātassa tadabhāvatoti jarāmaraṇassa jātipaccayataṃ anvayabyatirekehi vibhāveti “na jātito”tiādinā.",
  "tika-abh02t0:1660_8": "Itthanti jātipaccayā jarāmaraṇassa nibbattākāraṃ vadati.",
  "tika-abh02t0:1661_0": "Nirodhā nirodhasaṅkhātanti paccayanirodhā paccayuppannanirodhasaṅkhātaṃ.",
  "tika-abh02t0:1661_1": "Anulomadesanāya ca vemajjhato paṭṭhāyāti yojanā.",
  "tika-abh02t0:1662_0": "Apuññābhisaṅkhārekadeso sarāgo rāgena sahajekaṭṭhoti katvā.",
  "tika-abh02t0:1662_1": "Sabbopi apuññābhisaṅkhāro sarāgo pahānekaṭṭhabhāvato.",
  "tika-abh02t0:1662_2": "Yasmā pana akusaladhammo akusaladhammassa sabhāgo,",
  "tika-abh02t0:1662_3": "anakusaladhammo visabhāgo,",
  "tika-abh02t0:1662_4": "yathārahaṃ paccayo ca hoti,",
  "tika-abh02t0:1662_5": "tasmā “apaṭipakkhabhāvato,",
  "tika-abh02t0:1662_6": "rāgappavaḍḍhako”ti ca vuttaṃ.",
  "tika-abh02t0:1662_7": "“Tadeva viññāṇaṃ sandhāvati saṃsaratī”ti micchābhinivesasabbhāvato saṃsaraṇakiriyāyapi sabyāpāratā viññāṇassa vuttā.",
  "tika-abh02t0:1662_8": "Sabyāpāratābhinivesabalavatāya,",
  "tika-abh02t0:1662_9": "saṅkantiabhinivesabalavatāyāti paccekaṃ yojetabbaṃ.",
  "tika-abh02t0:1662_10": "“Asahavattanato,",
  "tika-abh02t0:1662_11": "sahavattanato”ti etena asahavutti vinibbhogo,",
  "tika-abh02t0:1662_12": "sahavutti avinibbhogoti dasseti.",
  "tika-abh02t0:1663_0": "Sabhāvādhigamanimittatā obhāsanaṃ.",
  "tika-abh02t0:1663_1": "Cakkhādisannissayena hi pañcaviññāṇāni rūpādisabhāvaṃ upalabhanti.",
  "tika-abh02t0:1663_2": "Itare phusanasaṅgatisannipātaṭṭhā.",
  "tika-abh02t0:1663_3": "Channanti channampi samphassānaṃ.",
  "tika-abh02t0:1664_0": "Ādānanti upasaddena vināpi daḷhagāho adhippetoti āha “ādānaṭṭho catunnampi upādānānaṃ samāno”ti.",
  "tika-abh02t0:1664_1": "Gahaṇanti nikāmanavasena visayassa paṭicchannanti vuttaṃ “gahaṇaṭṭho kāmupādānassā”ti.",
  "tika-abh02t0:1664_2": "Itaresanti diṭṭhupādānādīnaṃ.",
  "tika-abh02t0:1664_3": "Tasmāti vibhattiyā aluttabhāvato.",
  "tika-abh02t0:1664_4": "Tenāti khipanasaddena.",
  "tika-abh02t0:1664_5": "Hāni vā khīṇabhāvo khayoti “khayaṭṭho vā”tiādi vuttaṃ.",
  "tika-abh02t0:1664_6": "Dvinnanti jarāmaraṇānaṃ.",
  "tika-abh02t0:1664_7": "Maraṇūpanayanarasattā vā jarāyapi maraṇaṭṭho eva dassito.",
  "tika-abh02t0:1665_0": "Nīyanti gamentīti nayā,",
  "tika-abh02t0:1665_1": "ekattādayo.",
  "tika-abh02t0:1665_2": "Kehi nīyanti?",
  "tika-abh02t0:1665_3": "Avijjādiatthehīti imamatthamāha “avijjādī”tiādinā.",
  "tika-abh02t0:1665_4": "Sena bhāvenāti sakena avijjādibhāvena,",
  "tika-abh02t0:1665_5": "taṃ amuñcitvā eva.",
  "tika-abh02t0:1665_6": "Na hi avijjādivinimuttaṃ ekattaṃ nāma kiñci paramatthato atthi.",
  "tika-abh02t0:1665_7": "Sena bhāvenāti vā sakena ekattādibhāvena.",
  "tika-abh02t0:1665_8": "Avijjādīsu viññāyamāno hetuphaladhammānaṃ ekasantatipatitādisaṅkhāto ekattādibhāvo teneva sabhāvena ñāyati,",
  "tika-abh02t0:1665_9": "na avijjādibhāvenāti.",
  "tika-abh02t0:1665_10": "Te hi netabbāti tesaṃ nayā.",
  "tika-abh02t0:1665_11": "Atthā eva vā avijjādayo.",
  "tika-abh02t0:1665_12": "Anekepi samānā dhammā yena santānānupacchedena “eka”nti ñāyanti voharīyanti,",
  "tika-abh02t0:1665_13": "so tattha karaṇabhāvena vattabbataṃ arahati,",
  "tika-abh02t0:1665_14": "tathā itarepīti āha “ekattādīhi ca atthā ‘eka’ntiādinā nīyantī”ti.",
  "tika-abh02t0:1665_15": "Tattha nīyantīti ñāyanti,",
  "tika-abh02t0:1665_16": "paññāpīyanti ca.",
  "tika-abh02t0:1665_17": "Purimapacchimānaṃ dhammānaṃ nirodhuppādanirantaratāya nāmakāyassa,",
  "tika-abh02t0:1665_18": "sambandhavuttitāya rūpakāyassa,",
  "tika-abh02t0:1665_19": "ubhayassa ca aññamaññasannissitatāya duviññeyyanānato ekībhūtassa viya ghanabhāvappabandho hetuphalabhāvena sambandho sammā tānoti santāno,",
  "tika-abh02t0:1665_20": "tassa anupacchedo tathāpavatti ekattanti āha “santānānupacchedo ekatta”nti.",
  "tika-abh02t0:1666_0": "Sambandharahitassāti hetuphalabhāvena aññamaññasambandhabhāvarahitassa.",
  "tika-abh02t0:1666_1": "Sattantaroti añño satto.",
  "tika-abh02t0:1666_2": "Ucchedadiṭṭhimupādiyatīti yathānurūpakāraṇato phalappavattiṃ asamanupassanto nānāsantāne viya asambandhanānattadassanato",
  "tika-abh02t0:1666_3": "hetubhāvarahitānaṃ nippayojanānaṃ purimuppannānaṃ dhammānaṃ nirodhe hetuniyamābhāvato ekantena uppatti na yuttā,",
  "tika-abh02t0:1666_4": "tathā santānena uppatti,",
  "tika-abh02t0:1666_5": "sadisabhāvena uppatti,",
  "tika-abh02t0:1666_6": "samānajātidesapariṇāmavayarūpabalasaṇṭhānānaṃ uppatti na yuttātiādīni vikappento ucchedadiṭṭhiṃ gaṇhāti.",
  "tika-abh02t0:1667_0": "Kasmā uppatti na siyāti vālikāhi viya tilehipi telassa,",
  "tika-abh02t0:1667_1": "ucchuto viya gāvitopi khīrassa aññābhāvato kena kāraṇena tehi tesaṃ uppatti na siyā,",
  "tika-abh02t0:1667_2": "itarehi eva ca nesaṃ uppatti hotīti.",
  "tika-abh02t0:1667_3": "Tasmāti aññassa aññato uppattiyaṃ sabbassa sabbaso uppattiyā bhavitabbaṃ,",
  "tika-abh02t0:1667_4": "na cetaṃ atthi, tasmā.",
  "tika-abh02t0:1667_5": "Yasmā niyativādī anurūpā hetuto phaluppattiṃ na icchati,",
  "tika-abh02t0:1667_6": "sabhāvasiddhameva ca dhammappavattiṃ icchati,",
  "tika-abh02t0:1667_7": "tasmā “avijjamānepi hetumhī”ti vuttaṃ.",
  "tika-abh02t0:1667_8": "Sabhāvasiddhā eva hi acchejjasuttāvutābhejjamaṇi viya kamalaṅghanarahitā tathā tathā sarīrindriyasukhādibhāvapariṇāmāya",
  "tika-abh02t0:1667_9": "niyatiyāva kāyā samāgacchanti,",
  "tika-abh02t0:1667_10": "yato gatijātibandhā,",
  "tika-abh02t0:1667_11": "apavaggo ca hotīti niyativādo.",
  "tika-abh02t0:1667_12": "Tenāha “niyatatāya…pe…",
  "tika-abh02t0:1667_13": "pavattantī”ti.",
  "tika-abh02t0:1667_14": "Niyatiattho vuttoyeva.",
  "tika-abh02t0:1668_0": "Etassa atthassa sādhakaṃ suttaṃ.",
  "tika-abh02t0:1668_1": "Ākulameva,",
  "tika-abh02t0:1668_2": "ākulabhāvo vā ākulakaṃ.",
  "tika-abh02t0:1668_3": "Jaṭitāti heṭṭhupariyavasena pavattamānehi kilesakammavipākehi jātajaṭā.",
  "tika-abh02t0:1668_4": "Nīḍanti kulāvakaṃ.",
  "tika-abh02t0:1668_5": "Saṃsāranti idha sampattibhavappabandhamāha apāyādipadehi duggatippabandhassa vuttattā.",
  "tika-abh02t0:1669_0": "Bhavacakkakathāvaṇṇanā niṭṭhitā.",
  "tika-abh02t0:1670_0": "Suttantabhājanīyavaṇṇanā niṭṭhitā.",
  "tika-abh02t0:1671_0": "2. Abhidhammabhājanīyavaṇṇanā",
  "tika-abh02t0:1672_0": "243.",
  "tika-abh02t0:1672_1": "Taṃ paṭiccasamuppādaṃ.",
  "tika-abh02t0:1672_2": "Ekekacittāvaruddhanti abhidhammabhājanīye viya ekekasmiṃ citte avaruddhaṃ antogadhaṃ akatvā.",
  "tika-abh02t0:1672_3": "Asahajātānañca “asahajātānaṃ,",
  "tika-abh02t0:1672_4": "sahajātānañcā”ti evaṃ paṭhamapade ekasesaniddeso daṭṭhabbo.",
  "tika-abh02t0:1672_5": "“Saṅkhārapaccayā viññāṇa”nti asahajātāyeva paccayapaccayuppannā dassitā vipākaviññāṇasseva adhippetattā.",
  "tika-abh02t0:1672_6": "“Avijjāpaccayā saṅkhārā,",
  "tika-abh02t0:1672_7": "viññāṇapaccayā nāmarūpa”nti ca evamādīsu asahajātā,",
  "tika-abh02t0:1672_8": "sahajātā ca.",
  "tika-abh02t0:1672_9": "“Ekekena nayenā”ti purātano pāṭho,",
  "tika-abh02t0:1672_10": "etarahi pana “ekekena catukkena” icceva bahūsu potthakesu pāṭho.",
  "tika-abh02t0:1672_11": "Nayacatukkavārāti nayesu catukkānaṃ vārā,",
  "tika-abh02t0:1672_12": "avijjāmūlakādīsu navasu nayesu paccekaṃ paccayacatukkādīnaṃ catunnaṃ catukkānaṃ “nāmapaccayā chaṭṭhāyatana”ntiādivisesabhinnā cattāro vārāti attho.",
  "tika-abh02t0:1672_13": "Vavatthitāti yathāvuttavisesena asaṃkiṇṇā.",
  "tika-abh02t0:1672_14": "Catukkānanti vāracatukkānaṃ vārasoḷasakassa nayabhāvatoti adhippāyo.",
  "tika-abh02t0:1673_0": "1. Paccayacatukkavaṇṇanā",
  "tika-abh02t0:1674_0": "Paccayasahitapaccayuppannāni aṅgabhāvena vuttāni,",
  "tika-abh02t0:1674_1": "na kevalaṃ paccayā.",
  "tika-abh02t0:1674_2": "Tasmā “chaṭṭhāyatanapaccayā phasso”ti ettha na chaṭṭhāyatanassa aṅgatā.",
  "tika-abh02t0:1674_3": "Tena vuttaṃ “na,",
  "tika-abh02t0:1674_4": "tassa anaṅgattā”ti.",
  "tika-abh02t0:1674_5": "Evañca katvāti paccayasahitassa paccayuppannassa aṅgabhāvato.",
  "tika-abh02t0:1674_6": "Tīsu pakāresūti “paṭhamo sabbasaṅgāhikaṭṭhenā”tiādinā aṭṭhakathāyaṃ vuttesu tīsupi pakāresu.",
  "tika-abh02t0:1674_7": "Paccayavisesādīti ettha nāmaṃ,",
  "tika-abh02t0:1674_8": "chaṭṭhāyatanañca paccayaviseso. Ādi-",
  "tika-abh02t0:1674_9": "saddena yoniviseso,",
  "tika-abh02t0:1674_10": "āyatanānaṃ apāripūripāripūribhavaviseso ca gahito.",
  "tika-abh02t0:1674_11": "Te hi dutiyavārādīnaṃ nānattakarā.",
  "tika-abh02t0:1674_12": "Atthavisesenāti yadipi aññattha “saḷāyatanapaccayā phasso”ti saḷāyatanapaccayo vutto,",
  "tika-abh02t0:1674_13": "tathāpi sahajātādināmasannissayena pavattanato nāmamattapaccayāpi so hotīti paṭiccasamuppādassa nānānayavicittatānumitassa",
  "tika-abh02t0:1674_14": "gambhīrabhāvassa vibhāvanasaṅkhātena,",
  "tika-abh02t0:1674_15": "anavasesanāmapaccayadassanasaṅkhātena ca atthavisesena.",
  "tika-abh02t0:1674_16": "Tathā hi “yehi, ānanda,",
  "tika-abh02t0:1674_17": "ākārehi yehi liṅgehi yehi nimittehi yehi uddesehi nāmakāyassa paññatti hoti,",
  "tika-abh02t0:1674_18": "tesu ākāresu…pe…",
  "tika-abh02t0:1674_19": "uddesesu asati api nu kho rūpakāye adhivacanasamphasso paññāyethā”ti phassassa nāmapaccayatāvibhāvanavasena mahānidānadesanā pavattā.",
  "tika-abh02t0:1674_20": "Tathā “nāmarūpapaccayā phassoti iccassa vacanīya”nti “nāmarūpapaccayā”ti vadantena “nāmapaccayā”tipi vuttameva hotīti.",
  "tika-abh02t0:1675_0": "Vāracatukke “saṅkhāro”ti vuttaṃ,",
  "tika-abh02t0:1675_1": "sokādayo na vuttā,",
  "tika-abh02t0:1675_2": "purimasmiṃ vāradvaye rūpaṃ na vuttaṃ,",
  "tika-abh02t0:1675_3": "vārattaye saḷāyatanaṃ na vuttanti yojetabbaṃ.",
  "tika-abh02t0:1676_0": "Sabba…pe…",
  "tika-abh02t0:1676_1": "raṇatoti sabbassa viññāṇassa pavattiṭṭhānabhūtasabbabhavasādhāraṇato,",
  "tika-abh02t0:1676_2": "viññāṇassa vā pavattiṭṭhānabhūtasabbabhavasādhāraṇato.",
  "tika-abh02t0:1676_3": "Samānaṃ phalaṃ samāno paccayo sahajātādipaccayehi upakattabbato,",
  "tika-abh02t0:1676_4": "upakārakato ca.",
  "tika-abh02t0:1676_5": "Tassa viññāṇassa.",
  "tika-abh02t0:1676_6": "Viññāṇāharaṇanti vipākaviññāṇanibbattanaṃ.",
  "tika-abh02t0:1676_7": "Assa viññāṇassa.",
  "tika-abh02t0:1677_0": "Gatisūcakoti hi-",
  "tika-abh02t0:1677_1": "saddaṃ loke gatiatthaṃ vadantīti katvā vuttaṃ.",
  "tika-abh02t0:1677_2": "“Vigata”nti ettha vi-",
  "tika-abh02t0:1677_3": "saddo paṭisedhadīpakoti dve paṭisedhā pakatiṃ ñāpentīti āha “vigatatānivāraṇavasena gati eva hotī”ti.",
  "tika-abh02t0:1678_0": "Tidhā catudhā pañcadhā vāti ettha saññāmanasikārādayo sahajātanissayaatthipaccayavasena tidhā,",
  "tika-abh02t0:1678_1": "phassacetanādayo tesañceva āhārādīnañca vasena catudhā,",
  "tika-abh02t0:1678_2": "vedanāvitakkādayo tesañceva jhānindriyādīnañca vasena pañcadhā.",
  "tika-abh02t0:1678_3": "Yathā samādhi,",
  "tika-abh02t0:1678_4": "evaṃ vīriyampi daṭṭhabbaṃ.",
  "tika-abh02t0:1678_5": "Tampi hi adhipatindriyamaggapaccayehi chadhā paccayo hoti.",
  "tika-abh02t0:1679_0": "“Vacanavasenā”ti iminā imasmiṃ catukke sahajātapaccayaṃ dhuraṃ katvā desanā pavattāti tesaṃ adhippāyoti dasseti.",
  "tika-abh02t0:1679_1": "Atthoti paccayadhammo.",
  "tika-abh02t0:1679_2": "Katthacīti kismiñci vāre attano paccayuppannassa yathāsakehi paccayo na na hoti.",
  "tika-abh02t0:1679_3": "“Atthato”ti ca pāṭho.",
  "tika-abh02t0:1679_4": "“Bhavapaccayā jātī”tiādi na vattabbaṃ siyā,",
  "tika-abh02t0:1679_5": "vuttañca taṃ.",
  "tika-abh02t0:1679_6": "Tasmā sahajātapaccayavaseneva paṭhamacatukko vuttoti na gahetabbanti dasseti.",
  "tika-abh02t0:1679_7": "Tenāha “na ca taṃ na vutta”ntiādi.",
  "tika-abh02t0:1679_8": "Imassa ca “bhavapaccayā jātītiādi na vattabbaṃ siyā”ti iminā sambandho veditabbo.",
  "tika-abh02t0:1679_9": "Paccayavacanamevāti “avijjāpaccayā”tiādīsu vuttapaccayavacanameva ca.",
  "tika-abh02t0:1679_10": "Tesanti tesaṃ ācariyānaṃ.",
  "tika-abh02t0:1679_11": "Ayojetvā vuttanti sambandho.",
  "tika-abh02t0:1679_12": "Kathaṃ pana vuttanti āha “sāmaññena…pe…",
  "tika-abh02t0:1679_13": "sandhāya vutta”nti.",
  "tika-abh02t0:1679_14": "Ettha ca “sahajātasūcaka”ntiādinā yathādhippetassa atthassa vacanato asiddhimāha,",
  "tika-abh02t0:1679_15": "“sahajātato”tiādinā pana atthāpattito.",
  "tika-abh02t0:1679_16": "Asambhave hi aññassa atthato sijjheyya vacanato vā atthato vā adhippetatthasādhanāti.",
  "tika-abh02t0:1680_0": "Aññatthāti aññasmiṃ sutte.",
  "tika-abh02t0:1680_1": "Atītaddhaṃ niddhāretvā paccuppannānāgatehi saddhiṃ addhattayadassanatthaṃ.",
  "tika-abh02t0:1680_2": "Taṃdesanāpariggahatthanti mahānidānadesanāpariggahatthaṃ.",
  "tika-abh02t0:1680_3": "So ca ubhinnaṃ desanānaṃ aññamaññaṃ saṃsandanabhāvadassanatthaṃ.",
  "tika-abh02t0:1680_4": "Evaṃ sabbaññubuddhabhāsitā desanā aññadatthu saṃsandatīti.",
  "tika-abh02t0:1681_0": "Imassāti imassa tatiyavārassa.",
  "tika-abh02t0:1682_0": "Aparāpekkhatāya,",
  "tika-abh02t0:1682_1": "aparikiliṭṭhupapattitāya,",
  "tika-abh02t0:1682_2": "asuciamakkhitatāya kāmāvacaradevānaṃ,",
  "tika-abh02t0:1682_3": "sabbesañca brahmānaṃ tathā upapajjanato ca opapātikayoniyā padhānatā veditabbā.",
  "tika-abh02t0:1682_4": "Saṅgahanidassanavasenāti opapātikayoniyā eva saṃsedajayoniyā saṅgahassa nidassanavasena udāharaṇavasena.",
  "tika-abh02t0:1682_5": "Ārammaṇapaccayassāpi phassassa satipi pavattihetubhāve so pana sahajātādipaccayabhūtassa ajjhattikassa",
  "tika-abh02t0:1682_6": "chaṭṭhāyatanassa viya na sātisayoti vuttaṃ “ārammaṇapaccayo cettha pavattako na hotī”ti.",
  "tika-abh02t0:1683_0": "Kesañcīti paripuṇṇāyatanānaṃ gabbhaseyyakānaṃ.",
  "tika-abh02t0:1683_1": "“Pacchima…pe…",
  "tika-abh02t0:1683_2": "sadā sambhavatī”ti idaṃ gabbhaseyyakānaṃ viya itarayonikānaṃ kamena āyatanuppatti natthīti vuttaṃ.",
  "tika-abh02t0:1683_3": "Tathā cāha aṭṭhakathāyaṃ “sahuppattidīpanato”ti.",
  "tika-abh02t0:1684_0": "Paccayacatukkavaṇṇanā niṭṭhitā.",
  "tika-abh02t0:1685_0": "2. Hetucatukkavaṇṇanā",
  "tika-abh02t0:1686_0": "244.",
  "tika-abh02t0:1686_1": "Abhāvatoti bhāvābhāvato.",
  "tika-abh02t0:1686_2": "Yañhi jātikkhaṇamatteyeva bhavati,",
  "tika-abh02t0:1686_3": "na tato paraṃ,",
  "tika-abh02t0:1686_4": "taṃ jātiyā avigatapaccayo siyā avigatapaccayaniyamasabbhāvato.",
  "tika-abh02t0:1686_5": "Bhavo pana yasmā jātikkhaṇato parampi bhavati,",
  "tika-abh02t0:1686_6": "tasmā na so tassā avigatapaccayo hoti.",
  "tika-abh02t0:1686_7": "Tena vuttaṃ “tato uddhaṃ bhāvatoti attho”ti.",
  "tika-abh02t0:1686_8": "Bhaveti bhavapade,",
  "tika-abh02t0:1686_9": "bhave vā nipphādetabbe.",
  "tika-abh02t0:1686_10": "Esa nayo jātiādīsūti etthāpi.",
  "tika-abh02t0:1686_11": "“Yathā panā”tiādinā “avigatapaccayassa abhāvato,",
  "tika-abh02t0:1686_12": "niyamābhāvato cā”ti vuttānaṃ hetūnaṃ vuttanayena abyāpibhāvavibhāvanena akāraṇataṃ dasseti ayāvabhāvino paccayuppannassa,",
  "tika-abh02t0:1686_13": "paccayadhammassa ca avigatapaccayabhāvadassanato.",
  "tika-abh02t0:1686_14": "Saṅkhārakkhandhetiādi maggasodhanavasena vuttaṃ.",
  "tika-abh02t0:1686_15": "Tassa parihāraṃ sayameva vadati.",
  "tika-abh02t0:1686_16": "So khaṇo etassa atthīti taṅkhaṇiko,",
  "tika-abh02t0:1686_17": "na taṅkhaṇiko ataṅkhaṇiko,",
  "tika-abh02t0:1686_18": "tassa sabbhāvā,",
  "tika-abh02t0:1686_19": "ayāvabhāvikasabbhāvāti attho.",
  "tika-abh02t0:1686_20": "Yathā pana hetū honti,",
  "tika-abh02t0:1686_21": "taṃ dassetuṃ “saṅkhatalakkhaṇānaṃ panā”tiādimāha.",
  "tika-abh02t0:1687_0": "Evanti evaṃ yathāvuttanaye sati,",
  "tika-abh02t0:1687_1": "evaṃ santeti attho.",
  "tika-abh02t0:1687_2": "“Na hi…pe…",
  "tika-abh02t0:1687_3": "atthī”ti iminā jātiādīnaṃ avigatapaccayavasena paccayuppannabhāvo viya paccayabhāvopi natthīti dasseti.",
  "tika-abh02t0:1687_4": "Tattha kāraṇamāha “asabhāvadhammattā”ti.",
  "tika-abh02t0:1688_0": "Kathaṃ pana asabhāvadhammānaṃ jātiādīnaṃ paccayuppannatā,",
  "tika-abh02t0:1688_1": "paccayatā cāti āha “jāyamānānaṃ panā”tiādi.",
  "tika-abh02t0:1688_2": "Tassāti jātijarāmaraṇassa.",
  "tika-abh02t0:1688_3": "Vattabbapadesoti “ṭhapetvā”ti vattabbapadeso.",
  "tika-abh02t0:1688_4": "Ko pana soti?",
  "tika-abh02t0:1688_5": "Yathāvuttaṃ nāmaṃ,",
  "tika-abh02t0:1688_6": "nāmarūpañca saṅkhārakkhandhena rūpakkhandhena ca jarāmaraṇānaṃ saṅgahitattā.",
  "tika-abh02t0:1688_7": "“Yo bhavo jātiyā paccayo”ti etena bhavasaṅgahitānipi jātiādīni jātiyā appaccayattā eva “ṭhapetvā”ti na vuttānīti dasseti,",
  "tika-abh02t0:1688_8": "paccayabhāvāsaṅkā eva nesaṃ tassā natthīti adhippāyo.",
  "tika-abh02t0:1688_9": "Teneva ṭhapetabbagahetabbavisese satīti sāsaṅkaṃ vadati.",
  "tika-abh02t0:1689_0": "Hetucatukkavaṇṇanā niṭṭhitā.",
  "tika-abh02t0:1690_0": "4. Aññamaññacatukkavaṇṇanā",
  "tika-abh02t0:1691_0": "246.",
  "tika-abh02t0:1691_1": "Paccayuppannassāti paccayuppannabhāvino.",
  "tika-abh02t0:1691_2": "Visuṃ ṭhitassāti bhavena asaṅgahitassa.",
  "tika-abh02t0:1691_3": "Sappadesameva gahitaṃ idha vedanādikkhandhattayasseva adhippetattā niruḷhattā ca.",
  "tika-abh02t0:1691_4": "Paccayuppannaṃ ṭhapetvā paccayabhūtaṃyeva nāmaṃ gahitaṃ,",
  "tika-abh02t0:1691_5": "avigatapaccayaniyamābhāvo viya bhave upādānassa aññamaññapaccayaniyamābhāvoti yojanā.",
  "tika-abh02t0:1691_6": "Vuttanayenāti “saṅkhatalakkhaṇānaṃ panā”tiādinā vuttanayena.",
  "tika-abh02t0:1692_0": "Aññamaññapaccayo viya aññamaññapaccayoti ayamattho idhādhippetoti dassento “aññamañña…pe…",
  "tika-abh02t0:1692_1": "adhippeto siyā”ti āha.",
  "tika-abh02t0:1692_2": "Tathā ca vadanti “aññamaññañcettha na paṭṭhāne āgataaññamaññavasena gahetabba”nti.",
  "tika-abh02t0:1692_3": "Cakkhāyatanupacayādīnanti uparūpari citāni viya uppannacakkhāyatanādīni,",
  "tika-abh02t0:1692_4": "cakkhāyatanādīnaṃ vā upatthambhakāni cakkhāyatanupacayādīni.",
  "tika-abh02t0:1693_0": "Aññamaññacatukkavaṇṇanā niṭṭhitā.",
  "tika-abh02t0:1694_0": "Saṅkhārādimūlakanayamātikāvaṇṇanā",
  "tika-abh02t0:1695_0": "247.",
  "tika-abh02t0:1695_1": "Yadipi sāmaññato gataviseso,",
  "tika-abh02t0:1695_2": "tathāpi sāmaññaggahaṇena nayagato viseso sarūpato dassito hotīti “nāmapaccayā avijjā”ti vatvāpi nāmavisesānaṃ",
  "tika-abh02t0:1695_3": "tassā paccayabhāvo dassetabboti āha “nāmavisesānaṃ…pe… vuttā”ti.",
  "tika-abh02t0:1695_4": "“Yadeva pana nāma”ntiādi kasmā vuttaṃ,",
  "tika-abh02t0:1695_5": "nanu nāmaggahaṇena aggahitopi jātiādi bhavaggahaṇena gahitoti dassitovāyamatthoti codanaṃ sandhāyāha “bhavaggahaṇena cā”tiādi.",
  "tika-abh02t0:1695_6": "Idhāpīti “bhavapaccayā avijjā”ti idhāpi.",
  "tika-abh02t0:1695_7": "Na siyāti “avijjāpaccayā avijjā”ti vuttaṃ na siyā.",
  "tika-abh02t0:1695_8": "Tasmāti yasmā sāmaññacoditaṃ visesacoditameva na hoti, tasmā.",
  "tika-abh02t0:1695_9": "Soti bhavo.",
  "tika-abh02t0:1695_10": "Tenāti sabhāvāsabhāvadhammasaṅgahaṇena.",
  "tika-abh02t0:1696_0": "Upādānassapi bhavekadesattā vuttaṃ “upādānapaccayā…pe…",
  "tika-abh02t0:1696_1": "aggahite”ti.",
  "tika-abh02t0:1696_2": "“Bhavapaccayā jātī”ti idaṃ vacanaṃ sandhāyāha “bhavasaddo…pe…",
  "tika-abh02t0:1696_3": "vuccamāno”ti.",
  "tika-abh02t0:1696_4": "“Nāmapaccayā avijjā”ti ettha paccayuppannaṃ ṭhapetvā paccayassa gahaṇato avijjāvinimuttā eva cattāro",
  "tika-abh02t0:1696_5": "khandhā nāmasaddena vuccantīti āha “na nāmasaddo niravasesabodhako”ti.",
  "tika-abh02t0:1696_6": "Na cettha ekaṃsato kāraṇaṃ maggitabbaṃ.",
  "tika-abh02t0:1696_7": "Yena bhava-",
  "tika-abh02t0:1696_8": "saddo niravasesabodhako, na nāma-",
  "tika-abh02t0:1696_9": "saddoti āha “evaṃsabhāvā hi etā niruttiyo”ti.",
  "tika-abh02t0:1696_10": "Iminā adhippāyenāti bhavasaddo niravasesabodhako upādinnacatukkhandhavisayattāti iminā adhippāyena.",
  "tika-abh02t0:1696_11": "Jāyamānādidhammavikārabhāvato jāyamānādikkhandhapaṭibaddhā jātiādayo vucceyyuṃ,",
  "tika-abh02t0:1696_12": "na pana jātiādipaṭibaddhā jāyamānādikkhandhāti na ekacittakkhaṇe jātiādīnaṃ avijjāya paccayabhāvo sambhavatīti",
  "tika-abh02t0:1696_13": "imamatthamāha “jāyamānānaṃ panā”tiādinā.",
  "tika-abh02t0:1696_14": "Nānācittakkhaṇe pana jātiādayo avijjāya upanissayapaccayo hontīti “ekacittakkhaṇe”ti visesitaṃ.",
  "tika-abh02t0:1696_15": "Tenevāti asambhaveneva.",
  "tika-abh02t0:1697_0": "Mātikāvaṇṇanā niṭṭhitā.",
  "tika-abh02t0:1698_0": "Akusalaniddesavaṇṇanā",
  "tika-abh02t0:1699_0": "248- 9.",
  "tika-abh02t0:1699_1": "Tanti diṭṭhupādānaṃ.",
  "tika-abh02t0:1699_2": "Itarassāti kāmupādānassa.",
  "tika-abh02t0:1699_3": "Taṇhāgahaṇenāti “taṇhāpaccayā”ti ettha taṇhāgahaṇena gahitattā.",
  "tika-abh02t0:1699_4": "Yadi evaṃ nāmaggahaṇena gahitā taṇhā kasmā puna vuttāti āha “nāme viya visesapaccayattābhāvā”ti.",
  "tika-abh02t0:1699_5": "“Nāmapaccayā chaṭṭhāyatana”nti ettha hi kāmataṇhāpi nāme saṅgahitāti nāmassa yathārahaṃ chaṭṭhāyatanassa",
  "tika-abh02t0:1699_6": "paccayabhāvo vuttoti atthi tattha visesapaccayattaṃ,",
  "tika-abh02t0:1699_7": "upādānassa pana bhavasaṅgahopi atthīti “taṇhāpaccayā upādāna”nti etena “kāmupādānapaccayā bhavo”ti etassa",
  "tika-abh02t0:1699_8": "nattheva visesoti vuttaṃ “nāme viya visesapaccayattābhāvā”ti.",
  "tika-abh02t0:1699_9": "Taṇhā etissā paccayoti taṇhāpaccayā, diṭṭhi.",
  "tika-abh02t0:1699_10": "Bhavassa paccayabhūtāti duvidhassapi bhavassa kāraṇabhūtā.",
  "tika-abh02t0:1699_11": "Ubhayenapi upādānassa bhavaniddese ṭhapetabbataṃyeva vibhāveti.",
  "tika-abh02t0:1699_12": "Paccayuppannaṃ paccayo ca ekamevāti “taṇhāpaccayā upādāna”nti ettha vuttapaccayuppannaṃ,",
  "tika-abh02t0:1699_13": "“upādānapaccayā bhavo”ti ettha vuttapaccayo ca eko evattho,",
  "tika-abh02t0:1699_14": "tasmā paccayo visuṃ paccayuppannato bhinnaṃ katvā na vibhatto.",
  "tika-abh02t0:1700_0": "252.",
  "tika-abh02t0:1700_1": "Upatthambhakasamuṭṭhāpanapacchājātapaccayavasenāti upatthambhakassa cittasamuṭṭhānarūpassa samuṭṭhāpanavasena,",
  "tika-abh02t0:1700_2": "pacchājātapaccayavasena ca.",
  "tika-abh02t0:1701_0": "254.",
  "tika-abh02t0:1701_1": "Pañcannanti cakkhāyatanādīnaṃ pañcannaṃ.",
  "tika-abh02t0:1701_2": "Sahajātādipaccayoti sahajātanissayaatthiavigatādipaccayo.",
  "tika-abh02t0:1701_3": "Vatthusaṅkhātaṃ rūpaṃ.",
  "tika-abh02t0:1701_4": "Purejātādipaccayoti purejātanissayavippayuttaatthiavigatapaccayo.",
  "tika-abh02t0:1701_5": "Pacchājātādipaccayoti pacchājātavippayuttaatthiavigatapaccayo.",
  "tika-abh02t0:1701_6": "Chaṭṭhassa sahajātādīti ādi-",
  "tika-abh02t0:1701_7": "saddena aññamaññanissayasampayuttaatthiavigatādayo gahitā.",
  "tika-abh02t0:1702_0": "264.",
  "tika-abh02t0:1702_1": "Yassāti “yassa ca hotī”ti ettha vuttaṃ “yassā”ti padaṃ sandhāya vuttaṃ.",
  "tika-abh02t0:1702_2": "Tenāha “hotīti yojetabba”nti.",
  "tika-abh02t0:1703_0": "280.",
  "tika-abh02t0:1703_1": "Tassāti “balavakilesabhūtāya vicikicchāyā”ti padassa.",
  "tika-abh02t0:1703_2": "Tenāti “taṇhāṭṭhāne”ti padena.",
  "tika-abh02t0:1703_3": "Cittuppādakaṇḍādīsūti ādi-",
  "tika-abh02t0:1703_4": "saddena imasmiṃ paṭiccasamuppādavibhaṅge suttantabhājanīyādiṃ saṅgaṇhāti.",
  "tika-abh02t0:1704_0": "Akusalaniddesavaṇṇanā niṭṭhitā.",
  "tika-abh02t0:1705_0": "Kusalābyākataniddesavaṇṇanā",
  "tika-abh02t0:1706_0": "306.",
  "tika-abh02t0:1706_1": "Sabyāpārānīti saussāhāni,",
  "tika-abh02t0:1706_2": "vipākadhammānīti attho.",
  "tika-abh02t0:1706_3": "Parihīnaṃ avijjāṭṭhānaṃ etesanti parihīnāvijjāṭṭhānā.",
  "tika-abh02t0:1707_0": "Sandhāyāti adhippāyaṃ vibhāvento viya vadati,",
  "tika-abh02t0:1707_1": "sarūpeneva pana “na ca cakkhuviññāṇādīni rūpaṃ samuṭṭhāpentī”ti aṭṭhakathāyaṃ vuttaṃ.",
  "tika-abh02t0:1707_2": "Nāmarūpaṃ na na labbhatīti yojanā.",
  "tika-abh02t0:1708_0": "Kusalābyākataniddesavaṇṇanā niṭṭhitā.",
  "tika-abh02t0:1709_0": "Avijjāmūlakakusalaniddesavaṇṇanā",
  "tika-abh02t0:1710_0": "334.",
  "tika-abh02t0:1710_1": "Kusalaphaleti kusalavipākapaṭisandhiviññāṇassa gahitattā tassa sādurasavisarukkhabījasadisatā vuttā.",
  "tika-abh02t0:1711_0": "Yadipi “saṅkhārahetuka”ntiādinā yojanā labbhati,",
  "tika-abh02t0:1711_1": "avigatacatukkādīni pana na labbhanti yathālābhayojanāya dassitattā.",
  "tika-abh02t0:1712_0": "Avijjāmūlakakusalaniddesavaṇṇanā niṭṭhitā.",
  "tika-abh02t0:1713_0": "Kusalamūlakavipākaniddesavaṇṇanā",
  "tika-abh02t0:1714_0": "343.",
  "tika-abh02t0:1714_1": "Kammaṃ viya paccayo hoti vipākabhāvatoti adhippāyo.",
  "tika-abh02t0:1714_2": "Vipākassa kammaṃ paccayo hontaṃ sātisayaṃ hotīti tassa nippariyāyatā,",
  "tika-abh02t0:1714_3": "taṃsampayuttānaṃ pariyāyatā siyāti adhippāyena “pariyāyena upanissayapaccayoti vuttānī”ti āha.",
  "tika-abh02t0:1714_4": "“Kusalo dhammo abyākatassa dhammassa upanissayapaccayena paccayo,",
  "tika-abh02t0:1714_5": "akusalo dhammo abyākatassa dhammassa,",
  "tika-abh02t0:1714_6": "vipākadhammadhammo nevavipākanavipākadhammadhammassa upanissayapaccayena paccayo”ti pana vacanato nippariyāyena",
  "tika-abh02t0:1714_7": "sabbepi kusalākusalā dhammā vipākassa upanissayapaccayo hotīti ayamattho dissati.",
  "tika-abh02t0:1714_8": "“Kusalamūlaṃ akusalamūla”nti imesaṃ anvādesopi paccayasaddāpekkhāya “esā”ti pulliṅgavasena vuttoti dassento āha “esāti…pe…",
  "tika-abh02t0:1714_9": "yojetabba”nti.",
  "tika-abh02t0:1715_0": "“Manasikāropī”tiādinā appahīnāvijjānampi kiriyāya kusalākusalamūlāni,",
  "tika-abh02t0:1715_1": "avijjā ca upanissayā na hontīti dasseti.",
  "tika-abh02t0:1715_2": "Kammavaṭṭavipākavaṭṭabhūtāniyeva saṅkhāraviññāṇāni pacchimanaye adhippetānīti vuttaṃ “kiriyāni pana…pe…",
  "tika-abh02t0:1715_3": "gacchantī”ti.",
  "tika-abh02t0:1715_4": "Tesaṃ paccayānaṃ vasena anekappakāratoti adhippāyoti yojanā.",
  "tika-abh02t0:1716_0": "Navādibhedānanti navaaṭṭhasattachāti evaṃpabhedānaṃ.",
  "tika-abh02t0:1716_1": "Catunnaṃ catukkānanti purimanaye pacchimanaye ca āgatānaṃ yathālābhaṃ catunnaṃ catunnaṃ catukkānaṃ.",
  "tika-abh02t0:1716_2": "“Kusalākusalānaṃ pana vipāke cā”ti ca-",
  "tika-abh02t0:1716_3": "saddena kusalākusale cāti samuccetabboti āha “kusala…pe…",
  "tika-abh02t0:1716_4": "vattabba”nti.",
  "tika-abh02t0:1716_5": "Mūlapadekapaccayatāvasenāti mūlapadassa ekapaccayabhāvavasena upanissayapaccayatāvasena.",
  "tika-abh02t0:1716_6": "Ekasseva nayassāti kusalākusalesu avijjāmūlakassa,",
  "tika-abh02t0:1716_7": "vipākesu kusalākusalamūlakassāti evaṃ ekasseva nayassa vasena.",
  "tika-abh02t0:1716_8": "Dhammapaccayabhedeti dhammassa paccayabhūtassa,",
  "tika-abh02t0:1716_9": "paccayuppannassa vā paccayabhāvena bhedeti imamatthaṃ dassento “avijjādīna”ntiādiṃ vatvā puna tameva",
  "tika-abh02t0:1716_10": "“taṃtaṃcittuppādā”tiādinā pakārantarena vibhāveti.",
  "tika-abh02t0:1717_0": "Kusalamūlakavipākaniddesavaṇṇanā niṭṭhitā.",
  "tika-abh02t0:1718_0": "Abhidhammabhājanīyavaṇṇanā niṭṭhitā.",
  "tika-abh02t0:1719_0": "Paṭiccasamuppādavibhaṅgavaṇṇanā niṭṭhitā.",
  "tika-abh02t0:1720_0": "7. Satipaṭṭhānavibhaṅgo",
  "tika-abh02t0:1721_0": "1. Suttantabhājanīyaṃ",
  "tika-abh02t0:1722_0": "Uddesavāravaṇṇanā",
  "tika-abh02t0:1723_0": "355.",
  "tika-abh02t0:1723_1": "Samānasaddavacanīyānaṃ atthānaṃ uddharaṇaṃ atthuddhāro.",
  "tika-abh02t0:1723_2": "So yasmā saddatthavicāro na hoti,",
  "tika-abh02t0:1723_3": "tasmā vuttaṃ “na idha…pe…",
  "tika-abh02t0:1723_4": "atthadassana”nti. Pa-",
  "tika-abh02t0:1723_5": "saddo padhānatthadīpako “paṇītā dhammā”tiādīsu viya.",
  "tika-abh02t0:1724_0": "Anavassutatā anupakiliṭṭhatā. Tenāha “tadubhayavītivattatā”ti.",
  "tika-abh02t0:1725_0": "Bhusatthaṃ pakkhandananti bhusatthavisiṭṭhaṃ pakkhandanaṃ anupavisanaṃ.",
  "tika-abh02t0:1726_0": "Assādassāti taṇhāya.",
  "tika-abh02t0:1726_1": "“Niccaṃ attā”ti abhinivesavatthutāya diṭṭhiyā visesakāraṇānaṃ cittadhammānaṃ taṇhāyapi vatthubhāvato visesaggahaṇaṃ,",
  "tika-abh02t0:1726_2": "tathā kāyavedanānaṃ diṭṭhiyāpi vatthubhāvasambhavato “visesenā”ti vuttaṃ.",
  "tika-abh02t0:1726_3": "Sarāgavītarāgādivibhāgadvayavaseneva cittānupassanāya vuttattā taṃ “nātipabhedagata”nti vuttaṃ.",
  "tika-abh02t0:1726_4": "Dhammāti idha saññāsaṅkhārakkhandhā adhippetā,",
  "tika-abh02t0:1726_5": "saṅkhārakkhandho ca phassādivasena anekabhedoti dhammānupassanā “atipabhedagatā”ti vuttā.",
  "tika-abh02t0:1726_6": "Sarāgādivibhāgavasena soḷasabhedattā vā cittānupassanā nātipabhedagatā vuttā,",
  "tika-abh02t0:1726_7": "sutte āgatanayena nīvaraṇādivasena anekabhedattā dhammānupassanā atipabhedagatā vuttā.",
  "tika-abh02t0:1726_8": "“Visuddhimaggoti vuttānī”ti ānetvā yojetabbaṃ.",
  "tika-abh02t0:1726_9": "Tā anupassanā etesanti tadanupassanā,",
  "tika-abh02t0:1726_10": "cittadhammānupassino puggalā, tesaṃ.",
  "tika-abh02t0:1727_0": "Tattha “asubhabhāvadassanenā”ti yathāṭhitavasenāpi yojanā labbhateva.",
  "tika-abh02t0:1727_1": "Bhavoghassa vedanā vatthu bhavassādabhāvato.",
  "tika-abh02t0:1727_2": "Niccaggahaṇavasenāti attābhinivesavisiṭṭhassa niccaggahaṇassa vasena.",
  "tika-abh02t0:1727_3": "Tathā hi vuttaṃ “sassatassa attano”ti.",
  "tika-abh02t0:1727_4": "Oghesu vuttanayā eva yogāsavesupi yojanā atthato abhinnattāti te na gahitā.",
  "tika-abh02t0:1727_5": "Niccaggahaṇavasenāti attābhinivesavisiṭṭhassa niccaggahaṇassa vasena.",
  "tika-abh02t0:1727_6": "Paṭhamoghatatiyacatutthaganthayojanāyaṃ vuttanayeneva kāyacittadhammānaṃ itarupādānavatthutā gahetabbāti vedanāya diṭṭhupādānavatthutā dassitā.",
  "tika-abh02t0:1727_7": "Tathā kāyavedanānaṃ chandadosāgativatthutā kāmoghabyāpādakāyaganthavatthutāvacanena vuttāti.",
  "tika-abh02t0:1727_8": "Tenāha “avuttānaṃ vuttanayena vatthubhāvo yojetabbo”ti.",
  "tika-abh02t0:1728_0": "Dhāraṇatā asammussanatā,",
  "tika-abh02t0:1728_1": "anussaraṇameva vā.",
  "tika-abh02t0:1728_2": "Ekatteti ekasabhāve nissaraṇādivasena.",
  "tika-abh02t0:1728_3": "Samāgamo sacchikiriyā.",
  "tika-abh02t0:1728_4": "Satipaṭṭhānasabhāvo sammāsatitā niyyānasatitā samānabhāgatā ekajātitā sabhāgatā.",
  "tika-abh02t0:1728_5": "Purimasminti “ekatte nibbāne samāgamo ekattasamosaraṇa”nti etasmiṃ atthe.",
  "tika-abh02t0:1728_6": "Visunti nānāatthadvayabhāvena.",
  "tika-abh02t0:1728_7": "Tadeva gamanaṃ samosaraṇanti satisaddatthantarābhāvā…pe…",
  "tika-abh02t0:1728_8": "ekabhāvassāti yojetabbaṃ.",
  "tika-abh02t0:1728_9": "Satisaddatthavasena avuccamāneti “eko satipaṭṭhānasabhāvo ekatta”ntiādinā avuccamāne,",
  "tika-abh02t0:1728_10": "“ekatte nibbāne samāgamo ekattasamosaraṇa”nti evaṃ vuccamāneti attho.",
  "tika-abh02t0:1728_11": "Dhāraṇatāva satīti “saraṇatā”ti vuttadhāraṇatā eva satīti katvā.",
  "tika-abh02t0:1728_12": "Satisaddatthantarābhāvāti satisaṅkhātassa saraṇekattasamosaraṇasaddatthato aññassa atthassa abhāvā.",
  "tika-abh02t0:1728_13": "Purimanti saraṇapadaṃ.",
  "tika-abh02t0:1728_14": "Nibbānasamosaraṇepīti yathāvutte dutiye atthe saraṇekattasamosaraṇapadāni sahitāneva satipaṭṭhānekabhāvassa ñāpakāni,",
  "tika-abh02t0:1728_15": "evaṃ nibbānasamosaraṇepi “ekatte nibbāne samāgamo ekattasamosaraṇa”nti etasmimpi atthe sati…pe… kāraṇāni.",
  "tika-abh02t0:1729_0": "Ānāpānapabbādīnanti ānāpānapabbairiyāpathacatusampajañña koṭṭhāsa dhātumanasikāranavasivathikapabbānīti etesaṃ.",
  "tika-abh02t0:1729_1": "Imesu pana yasmā kesuci devānaṃ kammaṭṭhānaṃ na ijjhati,",
  "tika-abh02t0:1729_2": "tasmā tāni anāmasitvā yadipi koṭṭhāsadhātumanasikāravasenevettha desanā pavattā,",
  "tika-abh02t0:1729_3": "desanantare pana āgataṃ anavasesaṃ kāyānupassanāvibhāgaṃ dassetuṃ “cuddasavidhena kāyānupassanaṃ bhāvetvā”ti vuttaṃ.",
  "tika-abh02t0:1729_4": "Tenāha “mahāsatipaṭṭhānasutte vuttāna”nti.",
  "tika-abh02t0:1729_5": "“Tathā”ti iminā “mahāsatipaṭṭhānasutte vuttāna”nti imameva upasaṃharati.",
  "tika-abh02t0:1729_6": "Pañcavidhenāti nīvaraṇaupādānakkhandhāyatanabojjhaṅgaariyasaccānaṃ vasena pañcadhā.",
  "tika-abh02t0:1729_7": "Bhāvanānubhāvo ariyamaggaggahaṇasamatthatā.",
  "tika-abh02t0:1730_0": "Taṃniyamatoti tassā kāyānupassanādipaṭipattiyā niyamato.",
  "tika-abh02t0:1730_1": "Tassā bhikkhubhāve niyate sāpi bhikkhubhāve niyatāyeva nāma hoti.",
  "tika-abh02t0:1731_0": "Kāyānupassanāuddesavaṇṇanā",
  "tika-abh02t0:1732_0": "Etthāti kāye.",
  "tika-abh02t0:1732_1": "Avayavā assa atthīti avayavī, samudāyo,",
  "tika-abh02t0:1732_2": "samūhoti attho,",
  "tika-abh02t0:1732_3": "so pana avayavavinimuttaṃ drabyantaranti gāho laddhi avayavīgāho.",
  "tika-abh02t0:1732_4": "Hatthapādādiaṅgulinakhādiaṅgapaccaṅge sannivesavisiṭṭhe upādāya yāyaṃ aṅgapaccaṅgasamaññā ceva kāyasamaññā ca,",
  "tika-abh02t0:1732_5": "taṃ atikkamitvā itthipurisarathaghaṭādidrabyantiparikappanaṃ samaññātidhāvanaṃ.",
  "tika-abh02t0:1732_6": "Atha vā yathāvuttasamaññaṃ atikkamitvā pakatiādidrabyādijīvādikāyādipadatthantaraparikappanaṃ samaññātidhāvanaṃ.",
  "tika-abh02t0:1732_7": "Niccasārādigāhabhūto abhiniveso sārādānābhiniveso.",
  "tika-abh02t0:1733_0": "Na taṃ diṭṭhanti taṃ itthipurisādi diṭṭhaṃ na hoti.",
  "tika-abh02t0:1733_1": "Diṭṭhaṃ vā itthipurisādi na hotīti yojanā.",
  "tika-abh02t0:1733_2": "Yathāvuttanti kesādibhūtupādāyasamūhasaṅkhātaṃ.",
  "tika-abh02t0:1734_0": "Kesādipathavinti kesādisaññitaṃ sasambhārapathaviṃ.",
  "tika-abh02t0:1734_1": "Pubbāpariyabhāvenāti santānavasena.",
  "tika-abh02t0:1734_2": "Aññatthāti “āpokāya”nti evamādīsu.",
  "tika-abh02t0:1735_0": "Ajjhattabahiddhāti saparasantāne kāyo vuttoti.",
  "tika-abh02t0:1735_1": "“Kāyo”ti cettha sammasanupagā rūpadhammā adhippetāti āha “ajjhattabahiddhādhammāna”nti.",
  "tika-abh02t0:1735_2": "Ghaṭitaṃ ekābaddhaṃ ārammaṇaṃ ghaṭitārammaṇaṃ,",
  "tika-abh02t0:1735_3": "ekārammaṇabhūtanti attho.",
  "tika-abh02t0:1735_4": "Tenāha “ekato ārammaṇabhāvo natthī”ti.",
  "tika-abh02t0:1736_0": "Antoolīyanā antosaṅkoco antarāvosānaṃ.",
  "tika-abh02t0:1737_0": "Dvīhīti abhijjhāvinayadomanassavinayehi.",
  "tika-abh02t0:1738_0": "Sati ca sampajaññañca satisampajaññaṃ, tena.",
  "tika-abh02t0:1738_1": "Etena karaṇabhūtena.",
  "tika-abh02t0:1738_2": "Vipakkhadhammehi anantaritattā avicchinnassa.",
  "tika-abh02t0:1738_3": "Tassa sabbatthikakammaṭṭhānassa.",
  "tika-abh02t0:1739_0": "Kāyānupassanāuddesavaṇṇanā niṭṭhitā.",
  "tika-abh02t0:1740_0": "Vedanānupassanādiuddesavaṇṇanā",
  "tika-abh02t0:1741_0": "Sukhādīnanti sukhadukkhādukkhamasukhānaṃ.",
  "tika-abh02t0:1742_0": "Rūpādiārammaṇanānattabhedānaṃ vasena yojetabbanti sambandho.",
  "tika-abh02t0:1742_1": "Tathā ca sesesupi.",
  "tika-abh02t0:1742_2": "Savatthukāvatthukādīti ādi-",
  "tika-abh02t0:1742_3": "saddena hīnādiyoniādibhedaṃ saṅgaṇhāti.",
  "tika-abh02t0:1742_4": "Visuṃ visuṃ na vattabbanti codanaṃ dassetīti yojanā.",
  "tika-abh02t0:1742_5": "Ekatthāti kāyādīsu ekasmiṃ.",
  "tika-abh02t0:1742_6": "Purimacodanāyāti “pubbe pahīnattā puna pahānaṃ na vattabba”nti codanāya.",
  "tika-abh02t0:1742_7": "Pahīnanti vikkhambhitaṃ.",
  "tika-abh02t0:1742_8": "Paṭipakkhabhāvanāyāti maggabhāvanāya.",
  "tika-abh02t0:1742_9": "Ubhayatthāti ubhayacodanāya.",
  "tika-abh02t0:1742_10": "Ubhayanti parihāradvayaṃ.",
  "tika-abh02t0:1742_11": "Yasmā purimacodanāya nānāpuggalaparihāro,",
  "tika-abh02t0:1742_12": "nānācittakkhaṇikaparihāro ca sambhavati,",
  "tika-abh02t0:1742_13": "dutiyacodanāya pana nānācittakkhaṇikaparihāroyeva,",
  "tika-abh02t0:1742_14": "tasmā vuttaṃ “sambhavato yojetabba”nti.",
  "tika-abh02t0:1742_15": "Maggasatipaṭṭhānabhāvanaṃ sandhāya vuttaṃ.",
  "tika-abh02t0:1742_16": "Sabbatthāti sabbesu kāyādīsu.",
  "tika-abh02t0:1743_0": "Vedanānupassanādiuddesavaṇṇanā niṭṭhitā.",
  "tika-abh02t0:1744_0": "Uddesavāravaṇṇanā niṭṭhitā.",
  "tika-abh02t0:1745_0": "Kāyānupassanāniddesavaṇṇanā",
  "tika-abh02t0:1746_0": "356.",
  "tika-abh02t0:1746_1": "Ajjhattādīti ādi-",
  "tika-abh02t0:1746_2": "saddena idha vuttā bahiddhāajjhattabahiddhāanupassanappakārā viya mahāsatipaṭṭhānasutte vuttā samudayadhammānupassiādianupassanappakārāpi",
  "tika-abh02t0:1746_3": "kāyānupassanābhāvato gahitā icceva veditabbaṃ.",
  "tika-abh02t0:1746_4": "Tatthāti ajjhattādianupassanāyaṃ.",
  "tika-abh02t0:1746_5": "Cuddasa pakārā mahāsatipaṭṭhānasutte āgatacuddasappakārādike apekkhitvā idha vuttā.",
  "tika-abh02t0:1746_6": "Ajjhattādippakāro eko pakāroti āha “ekappakāraniddesenā”ti.",
  "tika-abh02t0:1746_7": "Bāhiresūti ekaccesu aññatitthiyesu.",
  "tika-abh02t0:1746_8": "Tesampi hi ānāpānādivasena samathapakkhikā kāyānupassanā sambhavati.",
  "tika-abh02t0:1746_9": "Tenāha “ekadesasambhavato”ti.",
  "tika-abh02t0:1747_0": "Tacassa ca atacaparicchinnatā tacena aparicchinnatā atthīti yojanā.",
  "tika-abh02t0:1747_1": "“Dīghabāhu naccatū”tiādīsu viya aññapadatthepi samāse avayavapadatthasaṅgaho labbhatevāti vuttaṃ “kāyekadesabhūto taco gahito evā”ti.",
  "tika-abh02t0:1747_2": "Tacapaṭibaddhānaṃ nakhadantanhārumaṃsānaṃ,",
  "tika-abh02t0:1747_3": "tacapaṭibaddhānaṃ tadanuppaviṭṭhamūlānaṃ kesalomānaṃ,",
  "tika-abh02t0:1747_4": "tappaṭibaddhapaṭibaddhānaṃ itaresaṃ samūhabhūto sabbo kāyo “tacapariyanto”tveva vuttoti dassento “tappaṭibaddhā”tiādimāha.",
  "tika-abh02t0:1747_5": "Atthi kesā,",
  "tika-abh02t0:1747_6": "atthi lomāti sambandho.",
  "tika-abh02t0:1747_7": "Tattha atthīti puthuttavācī ekaṃ nipātapadaṃ,",
  "tika-abh02t0:1747_8": "na kiriyāpadaṃ.",
  "tika-abh02t0:1747_9": "Kiriyāpadatte hi santīti vattabbaṃ siyā,",
  "tika-abh02t0:1747_10": "vacanavipallāsena vā vuttanti.",
  "tika-abh02t0:1748_0": "Kammaṭṭhānassa vācuggatakaraṇādinā uggaṇhanaṃ uggaho.",
  "tika-abh02t0:1748_1": "Koṭṭhāsapāḷiyā hi vācuggatakaraṇaṃ,",
  "tika-abh02t0:1748_2": "manasikiriyāya kesādīnaṃ vaṇṇādito upadhāraṇassa ca paguṇabhāvāpādanaṃ idha uggaho.",
  "tika-abh02t0:1748_3": "Yena pana nayena yogāvacaro tattha kusalo hoti,",
  "tika-abh02t0:1748_4": "so vidhīti vutto.",
  "tika-abh02t0:1749_0": "Purimehīti purimapurimehi pañcakachakkehi sambandho vutto.",
  "tika-abh02t0:1749_1": "“Maṃsaṃ…pe…",
  "tika-abh02t0:1749_2": "vakka”nti hi anulomato vakkapañcakassa puna “vakkaṃ…pe…",
  "tika-abh02t0:1749_3": "kesā”ti vakkapañcakassa,",
  "tika-abh02t0:1749_4": "tacapañcakassa ca paṭilomato sajjhāyakkamo sambandho dassito.",
  "tika-abh02t0:1749_5": "Svāyaṃ sajjhāyoti sambandho.",
  "tika-abh02t0:1749_6": "Visuṃ tipañcāhanti anulomato pañcāhaṃ,",
  "tika-abh02t0:1749_7": "paṭilomato pañcāhaṃ,",
  "tika-abh02t0:1749_8": "anulomapaṭilomato pañcāhanti evaṃ pañcakachakkesu paccekaṃ tipañcāhaṃ.",
  "tika-abh02t0:1749_9": "Purimehi ekato tipañcāhanti tacapañcakādīhi saddhiṃ anulomato vakkapañcakādīni ekajjhaṃ katvā vuttanayeneva tipañcāhaṃ.",
  "tika-abh02t0:1749_10": "Ādiantadassanavasenātiādibhūtassa anulomato sajjhāyassa,",
  "tika-abh02t0:1749_11": "anulomapaṭilomato sajjhāye antabhūtassa paṭilomato sajjhāyassa dassanavasena.",
  "tika-abh02t0:1749_12": "Tenāha “anuloma…pe…",
  "tika-abh02t0:1749_13": "antimo”ti.",
  "tika-abh02t0:1749_14": "Etampīti yadidaṃ purimehi saddhiṃ pacchimassa pañcakādino ekato sajjhāyakaraṇaṃ,",
  "tika-abh02t0:1749_15": "pañcakādīnaṃ paccekaṃ anulomādinā sajjhāyappakārato añño sajjhāyappakāro esoti attho.",
  "tika-abh02t0:1749_16": "Dvinnaṃ hatthānaṃ ekamukhā aññamaññasambandhā ṭhapitā aṅguliyo idha hatthasaṅkhalikāti adhippetāti āha “aṅgulipantī”ti.",
  "tika-abh02t0:1749_17": "Asubhalakkhaṇaṃ kesādīnaṃ paṭikkūlabhāvo.",
  "tika-abh02t0:1749_18": "Thaddhādibhāvo dhātulakkhaṇaṃ.",
  "tika-abh02t0:1750_0": "Attano koṭṭhāso, samāno vā koṭṭhāso sakoṭṭhāso, tattha bhavo sakoṭṭhāsiko, kammaṭṭhānaṃ.",
  "tika-abh02t0:1751_0": "Kāyānupassanaṃ hitvāti asubhato vā dhātuto anupassanaṃ manasikāraṃ akatvā.",
  "tika-abh02t0:1751_1": "Pubbe viya pariyantatālañca āditālañca agantvā.",
  "tika-abh02t0:1752_0": "Samādhānādivisesayogena adhikaṃ cittanti adhicittaṃ.",
  "tika-abh02t0:1752_1": "Tena vuttaṃ “samathavipassanācitta”nti.",
  "tika-abh02t0:1752_2": "Manasikaraṇaṃ cittanti ekantaṃ samādhinimittasseva samannāhārakaṃ cittaṃ.",
  "tika-abh02t0:1752_3": "Vikkhepavasena cittassa nānārammaṇe visaṭappavatti idha pabhañjanaṃ,",
  "tika-abh02t0:1752_4": "samādhānena tadabhāvato na ca pabhañjanasabhāvaṃ.",
  "tika-abh02t0:1753_0": "Sakkhibhavanatā paccakkhakāritā.",
  "tika-abh02t0:1753_1": "Pubbahetādiketi ādi-",
  "tika-abh02t0:1753_2": "saddena tadanurūpamanasikārānuyogādiṃ saṅgaṇhāti.",
  "tika-abh02t0:1754_0": "Samappavattanti līnuddhaccarahitaṃ.",
  "tika-abh02t0:1754_1": "Tathāpavattiyāti majjhimasamathanimittaṃ paṭipattiyā,",
  "tika-abh02t0:1754_2": "tattha ca pakkhandanena siddhāya yathāvuttasamappavattiyā.",
  "tika-abh02t0:1754_3": "Paññāya tosetīti yāyaṃ tattha jātānaṃ dhammānaṃ anativattanā,",
  "tika-abh02t0:1754_4": "indriyānaṃ ekarasatā,",
  "tika-abh02t0:1754_5": "tadupagavīriyavāhanā,",
  "tika-abh02t0:1754_6": "āsevanāti imāsaṃ sādhikā bhāvanāpaññā,",
  "tika-abh02t0:1754_7": "tāya adhicittaṃ toseti pahaṭṭhaṃ karoti.",
  "tika-abh02t0:1754_8": "Yathāvuttavisesasiddhiyāva hi taṃsādhikāya paññāya taṃ cittaṃ sampahaṃsitaṃ nāma hoti.",
  "tika-abh02t0:1754_9": "Evaṃ sampahaṃsanto ca yasmā sabbaso paribandhavisodhanena paññāya cittaṃ vodāpetīti ca vuccati,",
  "tika-abh02t0:1754_10": "tasmā “samuttejeti cā”ti vuttaṃ.",
  "tika-abh02t0:1754_11": "Nirassādanti pubbenāparaṃ visesālābhena bhāvanārasavirahitaṃ.",
  "tika-abh02t0:1754_12": "Sampahaṃsetīti bhāvanāya cittaṃ sammā pahāseti pamodeti.",
  "tika-abh02t0:1754_13": "Samuttejetīti sammā tattha uttejeti.",
  "tika-abh02t0:1755_0": "Āsayo pavattiṭṭhānaṃ.",
  "tika-abh02t0:1756_0": "Vavatthitatanti asaṃkiṇṇataṃ.",
  "tika-abh02t0:1757_0": "Antoti abbhantare koṭṭhāse. Sukhumanti sukhumanhāruādiṃ sandhāya vadati.",
  "tika-abh02t0:1758_0": "Tālapaṭṭikā tālapattavilivehi katakaṭasārako.",
  "tika-abh02t0:1759_0": "Gaṇanāya mattā-",
  "tika-abh02t0:1759_1": "saddo katipayehi ūnabhāvadīpanatthaṃ vuccati.",
  "tika-abh02t0:1759_2": "Dantaṭṭhivajjitāni tīhi ūnāni tīṇi aṭṭhisatāni.",
  "tika-abh02t0:1759_3": "Tasmā “timattānī”ti vuttaṃ.",
  "tika-abh02t0:1759_4": "Yaṃ pana visuddhimagge “atirekatisataaṭṭhikasamussaya”nti vuttaṃ,",
  "tika-abh02t0:1759_5": "taṃ dantaṭṭhīnipi gahetvā sabbasaṅgāhikanayena vuttaṃ.",
  "tika-abh02t0:1759_6": "“Gopphakaṭṭhikādīni avuttānī”ti na vattabbaṃ “ekekasmiṃ pāde dve gopphakaṭṭhīnī”ti vuttattā,",
  "tika-abh02t0:1759_7": "“ānisadaṭṭhiādīnī”ti pana vattabbaṃ.",
  "tika-abh02t0:1760_0": "Tena aṭṭhināti ūruṭṭhinā.",
  "tika-abh02t0:1761_0": "Marumpehīti marumpacuṇṇehi.",
  "tika-abh02t0:1762_0": "Susamāhitacittena hetubhūtena.",
  "tika-abh02t0:1762_1": "Nānārammaṇavipphandanavirahenāti nānārammaṇabhāvena vipphandanaṃ nānārammaṇavipphandanaṃ,",
  "tika-abh02t0:1762_2": "tena virahena.",
  "tika-abh02t0:1762_3": "Anatikkantapītisukhassa jhānacittassa.",
  "tika-abh02t0:1762_4": "Taṃsamaṅgīpuggalassa vā.",
  "tika-abh02t0:1763_0": "Paṭikkūladhātuvaṇṇavisesanti paṭikkūlavisesaṃ,",
  "tika-abh02t0:1763_1": "dhātuvisesaṃ,",
  "tika-abh02t0:1763_2": "vaṇṇakasiṇavisesaṃ.",
  "tika-abh02t0:1763_3": "Vakkapañcakādīsu pañcasu visuṃ,",
  "tika-abh02t0:1763_4": "heṭṭhimehi ekato ca sajjhāye channaṃ channaṃ pañcāhānaṃ vasena pañca māsā paripuṇṇā labbhanti,",
  "tika-abh02t0:1763_5": "tacapañcake pana visuṃ tipañcāhamevāti āha “addhamāse ūnepī”ti.",
  "tika-abh02t0:1763_6": "Māsantaragamanaṃ sajjhāyassa sattamādimāsagamanaṃ.",
  "tika-abh02t0:1764_0": "Yamentanti bandhentaṃ.",
  "tika-abh02t0:1765_0": "“Nīlaṃ pīta”ntiādinā saṅghāṭe nīlādivavatthānaṃ taṃnissayattā mahābhūte upādāyāti āha “mahābhūtaṃ…pe…",
  "tika-abh02t0:1765_1": "duggandhantiādinā”ti.",
  "tika-abh02t0:1765_2": "Upādāyarūpaṃ mahābhūtena paricchinnanti yojanā.",
  "tika-abh02t0:1765_3": "Tassāti upādārūpassa.",
  "tika-abh02t0:1765_4": "Tatoti mahābhūtato.",
  "tika-abh02t0:1765_5": "Chāyāya ātapapaccayabhāvo ātapo paccayo etissāti,",
  "tika-abh02t0:1765_6": "ātapassa chāyāya uppādakabhāvo chāyātapānaṃ ātapapaccayachāyuppādakabhāvo.",
  "tika-abh02t0:1765_7": "Tena uppādetabbauppādakabhāvo aññamaññaparicchedakatāti dasseti.",
  "tika-abh02t0:1765_8": "Āyatanāni ca dvārāni cāti dvādasāyatanāni,",
  "tika-abh02t0:1765_9": "tadekadesabhūtāni dvārāni ca.",
  "tika-abh02t0:1766_0": "Sappaccayabhāvāti sappaccayattā.",
  "tika-abh02t0:1767_0": "Yathāvuttena ākārenāti “iti idaṃ sattavidhaṃ uggahakosallaṃ suggahitaṃ katvā”tiādinā,",
  "tika-abh02t0:1767_1": "“imaṃ pana kammaṭṭhānaṃ bhāvetvā arahattaṃ pāpuṇitukāmenā”tiādinā vā vuttappakārena vidhinā.",
  "tika-abh02t0:1767_2": "“Avisesato pana sādhāraṇavasena evaṃ veditabbā”ti,",
  "tika-abh02t0:1767_3": "“ito paṭṭhāyā”ti ca vadanti.",
  "tika-abh02t0:1767_4": "Vaṇṇādimukhenāti vaṇṇapaṭikkūlasuññatāmukhena.",
  "tika-abh02t0:1767_5": "Upaṭṭhānanti kammaṭṭhānassa upaṭṭhānaṃ,",
  "tika-abh02t0:1767_6": "yo uggahoti vutto.",
  "tika-abh02t0:1767_7": "Etthāti catukkapañcakajjhānapaṭhamajjhānavipassanāsu ekasmiṃ sandhīyati. Kena?",
  "tika-abh02t0:1767_8": "Kammaṭṭhānamanasikāreneva,",
  "tika-abh02t0:1767_9": "tasmā uggahova sandhi uggahasandhīti veditabbaṃ.",
  "tika-abh02t0:1768_0": "Uṭṭhānakaṃ uppajjanakaṃ.",
  "tika-abh02t0:1768_1": "Sātirekāni cha ambaṇāni kumbhaṃ.",
  "tika-abh02t0:1768_2": "Tatoti mukhadhovanakhādanabhojanakiccato.",
  "tika-abh02t0:1768_3": "Nivattatīti arahattādhigamena accantanivattivasena nivattati.",
  "tika-abh02t0:1769_0": "Kammamevāti manasikārakammameva. Ārammaṇanti pubbabhāgabhāvanārammaṇaṃ.",
  "tika-abh02t0:1770_0": "Tathāti vanamakkaṭo viya.",
  "tika-abh02t0:1771_0": "Ekanti ekaṃ koṭṭhāsaṃ.",
  "tika-abh02t0:1772_0": "Sattagahaṇarahiteti sattapaññattimpi anāmasitvā desitattā vuttaṃ.",
  "tika-abh02t0:1772_1": "Sasantānatāya ahaṃkāravatthumhi appahīnamānassa pahīnākāraṃ sandhāyāha “viddhastāhaṃkāre”ti.",
  "tika-abh02t0:1772_2": "Tatthāti parassa kāye.",
  "tika-abh02t0:1773_0": "357. Ādimhi sevanā manasikārassa uppādanā ārambho.",
  "tika-abh02t0:1774_0": "362. Gamitāti vigamitā.",
  "tika-abh02t0:1775_0": "Kāyānupassanāniddesavaṇṇanā niṭṭhitā.",
  "tika-abh02t0:1776_0": "Vedanānupassanāniddesavaṇṇanā",
  "tika-abh02t0:1777_0": "363.",
  "tika-abh02t0:1777_1": "Sampajānassāti sammā pakārehi jānantassa,",
  "tika-abh02t0:1777_2": "vatthārammaṇehi saddhiṃ sukhasāmisādippakārehi aviparītaṃ vedanaṃ jānantassāti attho.",
  "tika-abh02t0:1777_3": "Pubbabhāgabhāvanā vohārānusāreneva pavattatīti āha “vohāramattenā”ti.",
  "tika-abh02t0:1777_4": "Vedayāmīti “ahaṃ vedayāmī”ti attupanāyikā vuttāti,",
  "tika-abh02t0:1777_5": "pariññātavedanopi vā uppannāya sukhavedanāya lokavohārena “sukhaṃ vedanaṃ vedayāmī”ti jānāti,",
  "tika-abh02t0:1777_6": "voharati ca,",
  "tika-abh02t0:1777_7": "pageva itaro.",
  "tika-abh02t0:1777_8": "Tenāha “vohāramattena vutta”nti.",
  "tika-abh02t0:1778_0": "Ubhayanti vīriyasamādhiṃ.",
  "tika-abh02t0:1778_1": "Saha yojetvāti samadhurakiccato anūnādhikaṃ katvā.",
  "tika-abh02t0:1778_2": "Atthadhammādīsu sammohaviddhaṃsanavasena pavattā maggapaññā eva lokuttarapaṭisambhidā.",
  "tika-abh02t0:1779_0": "Vaṇṇamukhādīsu tīsupi mukhesu.",
  "tika-abh02t0:1779_1": "Pariggahassāti arūpapariggahassa.",
  "tika-abh02t0:1779_2": "“Vatthu nāma karajakāyo”ti vacanena nivattitaṃ dassento “na cakkhādīni cha vatthūnī”ti āha.",
  "tika-abh02t0:1779_3": "Aññamaññupatthambhena ṭhitesu dvīsu naḷakalāpesu ekassa itarapaṭibaddhaṭṭhititā viya nāmakāyassa rūpakāyapaṭibaddhavuttitādassanañhetaṃ",
  "tika-abh02t0:1779_4": "nissayapaccayavisesadassananti.",
  "tika-abh02t0:1780_0": "Tesanti yesaṃ phassaviññāṇāni pākaṭāni, tesaṃ.",
  "tika-abh02t0:1780_1": "Aññesanti tato aññesaṃ,",
  "tika-abh02t0:1780_2": "yesaṃ phassaviññāṇāni na pākaṭāni.",
  "tika-abh02t0:1780_3": "Sukhadukkhavedanānaṃ suvibhūtavuttitāya vuttaṃ “sabbesaṃ vineyyānaṃ vedanā pākaṭā”ti.",
  "tika-abh02t0:1780_4": "Vilāpetvā vilāpetvāti suvisuddhaṃ navanītaṃ vilāpetvā sītibhūtaṃ atisītale udake pakkhipitvā patthinnaṃ",
  "tika-abh02t0:1780_5": "ṭhitaṃ matthetvā paripiṇḍetvā puna vilāpetvāti satavāraṃ evaṃ katvā.",
  "tika-abh02t0:1781_0": "Tatthāpīti yattha arūpakammaṭṭhānaṃ eva…pe… dassitaṃ, tatthāpi.",
  "tika-abh02t0:1781_1": "Yesu suttesu tadantogadhaṃ rūpakammaṭṭhānanti yojanā.",
  "tika-abh02t0:1782_0": "Vedanānupassanāniddesavaṇṇanā niṭṭhitā.",
  "tika-abh02t0:1783_0": "Cittānupassanāniddesavaṇṇanā",
  "tika-abh02t0:1784_0": "365.",
  "tika-abh02t0:1784_1": "Kilesasampayuttānaṃ na visuddhatā hotīti sambandho.",
  "tika-abh02t0:1784_2": "Itarehipīti attanā sampayuttakilesato itarehipi asampayuttehi.",
  "tika-abh02t0:1784_3": "Visuṃ vacananti aññākusalato visuṃ katvā vacanaṃ.",
  "tika-abh02t0:1784_4": "Visiṭṭhaggahaṇanti visiṭṭhatāgahaṇaṃ,",
  "tika-abh02t0:1784_5": "āveṇikasamohatādassananti attho,",
  "tika-abh02t0:1784_6": "yato tadubhayaṃ momūhacittanti vuccati.",
  "tika-abh02t0:1785_0": "Cittānupassanāniddesavaṇṇanā niṭṭhitā.",
  "tika-abh02t0:1786_0": "Dhammānupassanāniddeso",
  "tika-abh02t0:1787_0": "Ka. nīvaraṇapabbavaṇṇanā",
  "tika-abh02t0:1788_0": "367. Ekasmiṃ yuge baddhagoṇānaṃ viya ekato pavatti yuganaddhatā.",
  "tika-abh02t0:1789_0": "Gahaṇākārenāti asubhepi ārammaṇe “subha”nti gahaṇākārena.",
  "tika-abh02t0:1789_1": "Nimittanti cāti subhanimittanti ca vuccatīti yojanā.",
  "tika-abh02t0:1789_2": "Ekaṃsena sattā attano attano hitasukhameva āsīsantīti katvā vuttaṃ “ākaṅkhitassa hitasukhassā”ti.",
  "tika-abh02t0:1789_3": "Anupāyo eva ca hitavisiṭṭhassa sukhassa ayonisomanasikāro,",
  "tika-abh02t0:1789_4": "ākaṅkhitassa vā yathādhippetassa hitasukhassa anupāyabhūto.",
  "tika-abh02t0:1789_5": "Avijjandhā hi tādisepi pavattantīti.",
  "tika-abh02t0:1789_6": "Nipphādetabbeti ayonisomanasikārena nibbattetabbe kāmacchandeti attho.",
  "tika-abh02t0:1790_0": "Tadanukūlattāti tesaṃ asubhe “subha”nti,",
  "tika-abh02t0:1790_1": "“asubha”nti ca pavattānaṃ ayonisomanasikārayonisomanasikārānaṃ anukūlattā.",
  "tika-abh02t0:1790_2": "Rūpādīsu aniccādiabhinivesassa,",
  "tika-abh02t0:1790_3": "aniccasaññādīnañca yathāvuttamanasikārūpanissayatā tadanukūlatā.",
  "tika-abh02t0:1791_0": "Āhāre paṭikkūlasaññaṃ so uppādetīti sambandho.",
  "tika-abh02t0:1791_1": "Tabbipariṇāmassāti bhojanapariṇāmassa nissandādikassa.",
  "tika-abh02t0:1791_2": "Tadādhārassāti udarassa,",
  "tika-abh02t0:1791_3": "kāyasseva vā.",
  "tika-abh02t0:1791_4": "Soti bhojanemattaññū.",
  "tika-abh02t0:1791_5": "Suttantapariyāyena kāmarāgo “kāmacchandanīvaraṇa”nti vuccatīti āha “abhidhammapariyāyenā”ti.",
  "tika-abh02t0:1791_6": "Abhidhamme hi “nīvaraṇaṃ dhammaṃ paṭicca nīvaraṇo dhammo uppajjati napurejātapaccayā”ti etassa vibhaṅge",
  "tika-abh02t0:1791_7": "“arūpe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇaṃ uppajjatī”tiādivacanato",
  "tika-abh02t0:1791_8": "bhavarāgopi kāmacchandanīvaraṇaṃ vuttanti viññāyati.",
  "tika-abh02t0:1791_9": "Tenāha “sabbopi lobho kāmacchandanīvaraṇa”nti.",
  "tika-abh02t0:1792_0": "Sīmābhede kateti attādimariyādāya bhinnāya,",
  "tika-abh02t0:1792_1": "attādīsu sabbattha ekarūpāya mettābhāvanāyāti attho.",
  "tika-abh02t0:1792_2": "Vihārādiuddesarahitanti vihārādipadesaparicchedarahitaṃ.",
  "tika-abh02t0:1792_3": "Uggahitāya mettāya.",
  "tika-abh02t0:1792_4": "Aṭṭhavīsatividhāti itthiādivasena sattavidhā paccekaṃ averādīhi yojanāvasena aṭṭhavīsatividhā.",
  "tika-abh02t0:1792_5": "Sattādiitthiādiaverādiyogenāti ettha sattādiaverādiyogena vīsati,",
  "tika-abh02t0:1792_6": "itthiādiaverādiyogena aṭṭhavīsatīti aṭṭhacattārīsaṃ ekissā disāya.",
  "tika-abh02t0:1792_7": "Tathā sesadisāsupīti sabbā saṅgahetvā āha “asītādhikacatusatappabhedā”ti.",
  "tika-abh02t0:1793_0": "Katākatānusocanañca na hotīti yojanā.",
  "tika-abh02t0:1793_1": "“Bahukaṃ sutaṃ hoti suttaṃ geyya”ntiādivacanato bahussutatā navaṅgassa sāsanassa vasena veditabbā,",
  "tika-abh02t0:1793_2": "na vinayamattassevāti vuḍḍhataṃ pana anapekkhitvā icceva vuttaṃ,",
  "tika-abh02t0:1793_3": "na bahussutatañcāti.",
  "tika-abh02t0:1794_0": "Tiṭṭhati anuppannā vicikicchā ettha etesu “ahosiṃ nu kho ahamatītamaddhāna”ntiādikāya pavattiyā anekabhedesu",
  "tika-abh02t0:1794_1": "purimuppannesu vicikicchādhammesūti te ṭhānīyā vuttā.",
  "tika-abh02t0:1795_0": "Aṭṭhavatthukāpīti na kevalaṃ soḷasavatthukā,",
  "tika-abh02t0:1795_1": "nāpi ratanattayavatthukā ca,",
  "tika-abh02t0:1795_2": "atha kho aṭṭhavatthukāpi.",
  "tika-abh02t0:1795_3": "Ratanattaye saṃsayāpannassa sikkhādīsu kaṅkhāsambhavato,",
  "tika-abh02t0:1795_4": "tattha nibbematikassa tadabhāvato ca sesavicikicchānaṃ ratanattayavicikicchāmūlikatā daṭṭhabbā.",
  "tika-abh02t0:1795_5": "Anupavisanaṃ “evameta”nti saddahanavasena ārammaṇassa pakkhandanaṃ.",
  "tika-abh02t0:1796_0": "Nīvaraṇapabbavaṇṇanā niṭṭhitā.",
  "tika-abh02t0:1797_0": "Kha. bojjhaṅgapabbavaṇṇanā",
  "tika-abh02t0:1798_0": "Tenāti atthasannissitaggahaṇena.",
  "tika-abh02t0:1799_0": "Paccayavasena dubbalabhāvo mandatā.",
  "tika-abh02t0:1800_0": "Pabbatapadesavanagahanantaritopi gāmo na dūre,",
  "tika-abh02t0:1800_1": "pabbataṃ parikkhipitvā gantabbatāya āvāso araññalakkhaṇūpeto,",
  "tika-abh02t0:1800_2": "tasmā maṃsasoteneva assosīti vadanti.",
  "tika-abh02t0:1801_0": "Sampattihetutāya pasādo sinehapariyāyena vutto.",
  "tika-abh02t0:1802_0": "Indriyānaṃ tikkhabhāvāpādanaṃ tejanaṃ. Tosanaṃ pamodanaṃ.",
  "tika-abh02t0:1803_0": "Bojjhaṅgapabbavaṇṇanā niṭṭhitā.",
  "tika-abh02t0:1804_0": "Samathavipassanāvasena paṭhamassa satipaṭṭhānassa,",
  "tika-abh02t0:1804_1": "suddhavipassanāvasena itaresaṃ.",
  "tika-abh02t0:1804_2": "Āgamanavasena vuttaṃ aññathā maggasammāsatiyā kathaṃ kāyārammaṇatā siyāti adhippāyo.",
  "tika-abh02t0:1804_3": "Kāyānupassiādīnaṃ catubbidhānaṃ puggalānaṃ vuttānaṃ.",
  "tika-abh02t0:1804_4": "Tenāha “na hi sakkā ekassa…pe…",
  "tika-abh02t0:1804_5": "vattu”nti.",
  "tika-abh02t0:1804_6": "Anekasatisambhavāvabodhapasaṅgāti ekacittuppādena anekissā satiyā sambhavassa,",
  "tika-abh02t0:1804_7": "sati ca tasmiṃ anekāvabodhassa ca āpajjanato.",
  "tika-abh02t0:1804_8": "Sakiccaparicchinneti attano kiccavisesavisiṭṭhe.",
  "tika-abh02t0:1804_9": "Dhammabhedenāti ārammaṇabhedavisiṭṭhena dhammavisesena.",
  "tika-abh02t0:1804_10": "Na dhammassa dhammo kiccanti ekassa dhammassa aññadhammo kiccaṃ nāma na hoti tadabhāvato.",
  "tika-abh02t0:1804_11": "Dhammabhedena dhammassa vibhāgena.",
  "tika-abh02t0:1804_12": "Tassa bhedoti tassa kiccassa bhedo natthi.",
  "tika-abh02t0:1804_13": "Tasmāti yasmā nayidha dhammassa vibhāgena kiccabhedo icchito,",
  "tika-abh02t0:1804_14": "kiccabhedena pana dhammavibhāgo icchito, tasmā.",
  "tika-abh02t0:1804_15": "Tena vuttaṃ “ekāvā”tiādi.",
  "tika-abh02t0:1805_0": "Suttantabhājanīyavaṇṇanā niṭṭhitā.",
  "tika-abh02t0:1806_0": "2. Abhidhammabhājanīyavaṇṇanā",
  "tika-abh02t0:1807_0": "374.",
  "tika-abh02t0:1807_1": "“Kāye kāyānupassī”ti idaṃ puggalādhiṭṭhānena satipaṭṭhānavisesanaṃ,",
  "tika-abh02t0:1807_2": "tañca āgamanasiddhaṃ,",
  "tika-abh02t0:1807_3": "aññathā tassa asambhavatoti āha “āgamanavasena…pe…",
  "tika-abh02t0:1807_4": "desetvā”ti.",
  "tika-abh02t0:1807_5": "Puggalaṃ anāmasitvāti “kāye kāyānupassī”ti evaṃ puggalaṃ aggahetvā.",
  "tika-abh02t0:1807_6": "Tathā anāmasanato eva āgamanavisesanaṃ akatvā.",
  "tika-abh02t0:1807_7": "Nayadvayeti anupassanānayo,",
  "tika-abh02t0:1807_8": "suddhikanayoti etasmiṃ nayadvaye.",
  "tika-abh02t0:1808_0": "Abhidhammabhājanīyavaṇṇanā niṭṭhitā.",
  "tika-abh02t0:1809_0": "Satipaṭṭhānavibhaṅgavaṇṇanā niṭṭhitā.",
  "tika-abh02t0:1810_0": "8. Sammappadhānavibhaṅgo",
  "tika-abh02t0:1811_0": "1. Suttantabhājanīyavaṇṇanā",
  "tika-abh02t0:1812_0": "390.",
  "tika-abh02t0:1812_1": "Kāraṇasaddo yuttivācako “sabbametaṃ akāraṇaṃ vadatī”tiādīsu viya,",
  "tika-abh02t0:1812_2": "tasmā kāraṇappadhānāti yuttippadhānā,",
  "tika-abh02t0:1812_3": "anuppannapāpakānuppādanādikiriyāya anurūpappadhānāti evaṃ vā ettha attho daṭṭhabbo.",
  "tika-abh02t0:1812_4": "Anuppannapāpakādīnaṃ anuppādādi anuppannapāpakānuppādādi.",
  "tika-abh02t0:1813_0": "391.",
  "tika-abh02t0:1813_1": "“Na añño dhammoti yathā taṇhāyanamicchābhinivesavāyamanasabhāvānaṃ taṇhādīnaṃ chandapariyāyo aññadhammo",
  "tika-abh02t0:1813_2": "nāma hoti kattukamyatāsaṅkhātassa chandaniyassa tesu abhāvā,",
  "tika-abh02t0:1813_3": "dhammacchando pana taṃsabhāvattā aññadhammo na hoti.",
  "tika-abh02t0:1813_4": "Tenāha “dhammacchandoti sabhāvacchando”ti.",
  "tika-abh02t0:1814_0": "406. Aṭṭhakathāyanti porāṇaṭṭhakathāyaṃ. Vaṭṭānatthasaṃvattanatoti saṃsāradukkhasambhavato.",
  "tika-abh02t0:1815_0": "Na sakkontīti āha “santāya samāpattiyā parihīnā brahmacariyavāse santhambhituṃ na sakkontī”ti.",
  "tika-abh02t0:1816_0": "Tattha duvidhāyāti yojetabbaṃ. Uppannāyevāti uppannapubbā eva uppajjanti samudācārādivasena.",
  "tika-abh02t0:1817_0": "Sabbāsu avatthāsūti pakatattādiavatthāsu.",
  "tika-abh02t0:1817_1": "Pakatattāvatthena hi sabbena sabbaṃ tāni na caritabbāni.",
  "tika-abh02t0:1817_2": "Itarāvatthena ca tadavatthāya tāni tāniyeva caritabbāni.",
  "tika-abh02t0:1817_3": "Vattabbantiādīnīti ādi-",
  "tika-abh02t0:1817_4": "saddena “na ekacchanne anāvāse vatthabbaṃ,",
  "tika-abh02t0:1817_5": "na ekacchanne āvāse vā anāvāse vā vatthabbaṃ,",
  "tika-abh02t0:1817_6": "na ekāsane nisīditabbaṃ,",
  "tika-abh02t0:1817_7": "na nīce āsane nisinne ucce āsane nisīditabbaṃ,",
  "tika-abh02t0:1817_8": "na chamāyaṃ nisinne āsane nisīditabbaṃ,",
  "tika-abh02t0:1817_9": "na ekacaṅkame caṅkamitabbaṃ,",
  "tika-abh02t0:1817_10": "na nīce caṅkame caṅkamante ucce caṅkame caṅkamitabbaṃ,",
  "tika-abh02t0:1817_11": "na chamāyaṃ caṅkamante caṅkame caṅkamitabba”nti imāni saṅgaṇhāti.",
  "tika-abh02t0:1817_12": "Tesanti pārivāsikavuḍḍhatarādīnaṃ vasena.",
  "tika-abh02t0:1817_13": "Sampiṇḍetvāti saṅkaḍḍhitvā.",
  "tika-abh02t0:1817_14": "Ekekaṃ katvāti navāpi ekamekaṃ katvā.",
  "tika-abh02t0:1817_15": "“Abhivādanapaccuṭṭhānañjalikammasāmīcikammaṃ na sāditabbaṃ,",
  "tika-abh02t0:1817_16": "āsanābhihāraṃ,",
  "tika-abh02t0:1817_17": "seyyābhihāraṃ,",
  "tika-abh02t0:1817_18": "pādodakaṃ,",
  "tika-abh02t0:1817_19": "pādapīṭhaṃ,",
  "tika-abh02t0:1817_20": "pādakathalikaṃ,",
  "tika-abh02t0:1817_21": "pattacīvarapaṭiggahaṇaṃ na sāditabba”nti idaṃ sabbampi asādiyanasāmaññena ekaṃ.",
  "tika-abh02t0:1817_22": "Dasāti “na sīlavipattiyā,",
  "tika-abh02t0:1817_23": "na ācāravipattiyā,",
  "tika-abh02t0:1817_24": "na diṭṭhivipattiyā,",
  "tika-abh02t0:1817_25": "na ājīvavipattiyā,",
  "tika-abh02t0:1817_26": "na bhikkhū bhikkhūhi bhedetabbā,",
  "tika-abh02t0:1817_27": "na gihiddhajo dhāretabbo,",
  "tika-abh02t0:1817_28": "na titthiyaddhajo dhāretabbo,",
  "tika-abh02t0:1817_29": "na titthiyā sevitabbā,",
  "tika-abh02t0:1817_30": "bhikkhū sevitabbā,",
  "tika-abh02t0:1817_31": "bhikkhusikkhāya sikkhitabba”nti evamāgatā dasa.",
  "tika-abh02t0:1818_0": "“Kammañcā”ti paccattavasena vuttaṃ kammaṃ “avipakkavipākassā”ti ettha “kammassā”ti sāmivacanavasena pariṇāmetvā yojetabbaṃ.",
  "tika-abh02t0:1818_1": "Bhūtāpagatuppannanti vuttanti sambandho.",
  "tika-abh02t0:1818_2": "Idhāti imissā sammohavinodaniyā.",
  "tika-abh02t0:1818_3": "“Evaṃ kate okāse vipāko…pe…",
  "tika-abh02t0:1818_4": "uppannoti vuccatī”ti vadanto vipākameva vadati.",
  "tika-abh02t0:1818_5": "Tatthāti aṭṭhasāliniyaṃ.",
  "tika-abh02t0:1818_6": "Maggena samucchinnā thāmagatā kāmarāgādayo “anusayā”ti vuccantīti āha “anusayita…pe…",
  "tika-abh02t0:1818_7": "maggena pahātabbā”ti.",
  "tika-abh02t0:1819_0": "Āhatakhīrarukkho viya ārammaṇaṃ, kathaṃ?",
  "tika-abh02t0:1819_1": "Nimittaggāhavasena.",
  "tika-abh02t0:1819_2": "Tamevatthaṃ vivarati “adhigata”ntiādinā.",
  "tika-abh02t0:1819_3": "Tattha nimittaggāhavasena ārammaṇassa adhiggahitattā taṃ ārammaṇaṃ anussaritānussaritakkhaṇe kilesuppattihetubhāvena",
  "tika-abh02t0:1819_4": "uppattiṭṭhānato adhigatameva nāma hotīti āha “adhigataṃ nimittaggāhavasenā”ti,",
  "tika-abh02t0:1819_5": "taṃ ārammaṇaṃ pātubhūtakilesanti adhippāyo.",
  "tika-abh02t0:1819_6": "Kilesuppattinimittatāya uppattirahaṃ kilesaṃ “ārammaṇaṃ antogadhakilesa”nti vuttaṃ.",
  "tika-abh02t0:1819_7": "Tañca kho gāhake labbhamānaṃ gahetabbe upacaritvā,",
  "tika-abh02t0:1819_8": "yathā nissite labbhamānaṃ nissaye upacaritvā “mañcā ukkuṭṭhiṃ karontī”ti.",
  "tika-abh02t0:1819_9": "Idāni upacāraṃ muñcitvā nippariyāyeneva atthaṃ dassento “nimittaggāha…pe…",
  "tika-abh02t0:1819_10": "sadisā”ti āha.",
  "tika-abh02t0:1819_11": "Vitthāretabbanti “yathā kiṃ?",
  "tika-abh02t0:1819_12": "Sace khīrarukkha”ntiādinā vitthāretabbaṃ.",
  "tika-abh02t0:1820_0": "Tidhāti atītādivasena tidhā.",
  "tika-abh02t0:1820_1": "Ābhato upamāvasena.",
  "tika-abh02t0:1820_2": "Appahīnatādassanatthampīti pi-",
  "tika-abh02t0:1820_3": "saddena “tidhā navattabbatādassanatthampī”ti vuttameva sampiṇḍeti.",
  "tika-abh02t0:1820_4": "Evaṃ maggena pahīnakilesā daṭṭhabbā magge anuppanne uppattirahānampi uppanne sabbena sabbaṃ abhāvato.",
  "tika-abh02t0:1821_0": "Suttantabhājanīyavaṇṇanā niṭṭhitā.",
  "tika-abh02t0:1822_0": "3. Pañhapucchakavaṇṇanā",
  "tika-abh02t0:1823_0": "427.",
  "tika-abh02t0:1823_1": "Vīriyajeṭṭhikāya pana maggabhāvanāya na vattabbāni sammappadhānāni “maggādhipatīnī”ti vā “namaggādhipatīnī”ti",
  "tika-abh02t0:1823_2": "vāti vāti ettha paṭhamassa vīriyantarābhāvo,",
  "tika-abh02t0:1823_3": "itarassa itarādhipatino,",
  "tika-abh02t0:1823_4": "namaggabhūtavīriyādhipatino ca abhāvo navattabbatāya kāraṇanti imamatthamāha “maggādhipatīnī”tiādinā.",
  "tika-abh02t0:1823_5": "Tadāti vīriyajeṭṭhikamaggabhāvanākāle.",
  "tika-abh02t0:1824_0": "Pañhapucchakavaṇṇanā niṭṭhitā.",
  "tika-abh02t0:1825_0": "Sammappadhānavibhaṅgavaṇṇanā niṭṭhitā.",
  "tika-abh02t0:1826_0": "9. Iddhipādavibhaṅgo",
  "tika-abh02t0:1827_0": "1. Suttantabhājanīyavaṇṇanā",
  "tika-abh02t0:1828_0": "431.",
  "tika-abh02t0:1828_1": "Paṭhamo kattuattho “ijjhatīti iddhī”ti.",
  "tika-abh02t0:1828_2": "Dutiyo karaṇattho “ijjhanti etāyā”ti.",
  "tika-abh02t0:1828_3": "Pajjitabbā iddhi vuttā “iddhiṃ pajjanti pāpuṇantī”ti kattusādhanassa iddhisaddassa karaṇasādhanena pādasaddena samānādhikaraṇatāya asambhavato,",
  "tika-abh02t0:1828_4": "ijjhanakassa ca atthassa karaṇabhūtena pādena pajjitabbattā “iddhi eva pādo”ti saddayojanā na sambhavatīti imamatthamāha “na ca…pe…",
  "tika-abh02t0:1828_5": "vattu”nti.",
  "tika-abh02t0:1828_6": "Iddhikiriyākaraṇenāti ijjhanakiriyāya karaṇabhūtena atthena sādhetabbā ca iddhi pajjitabbāti yojanā.",
  "tika-abh02t0:1828_7": "Dvinnaṃ karaṇānanti ijjhanapajjanakiriyākaraṇānaṃ iddhipādatthānaṃ.",
  "tika-abh02t0:1828_8": "Na asamānādhikaraṇatā sambhavati paṭisedhadvayaṃ pakatiyaṃ ṭhapetīti.",
  "tika-abh02t0:1828_9": "Tasmāti yasmā paṭhamenatthena samānādhikaraṇasamāso,",
  "tika-abh02t0:1828_10": "dutiyena sāmivacanasamāso iddhipādasaddānaṃ na yujjati, tasmā.",
  "tika-abh02t0:1828_11": "Yathāvuttā vā paṭhamenatthena samānādhikaraṇasamāsavaseneva yojanā yujjati pādassa pajjamānakoṭṭhāsabhāvato.",
  "tika-abh02t0:1828_12": "Dutiyenatthena itarasamāseneva yojanā yujjati pādassa ijjhanakaraṇūpāyabhāvato.",
  "tika-abh02t0:1829_0": "Kecīti dhammasirittheraṃ sandhāya vadati.",
  "tika-abh02t0:1829_1": "Duvidhatthāyāti nibbattiatthāya,",
  "tika-abh02t0:1829_2": "vuddhiatthāya ca.",
  "tika-abh02t0:1829_3": "Visunti “iddhi eva pādo iddhipādo”ti imasmā visuṃ.",
  "tika-abh02t0:1829_4": "Samāsayojanāvasenāti “iddhiyā pādo iddhipādo”ti evaṃ samāsayojanāvasena.",
  "tika-abh02t0:1829_5": "Yathāyuttoti kattukaraṇatthesu yo yo yutto.",
  "tika-abh02t0:1829_6": "Paṭilābhapubbabhāgānanti visesādhigamataṃpubbabhāgānaṃ yathākkamaṃ kattiddhikaraṇiddhibhāvaṃ sandhāya vuttoti yojanā.",
  "tika-abh02t0:1829_7": "Uttaracūḷabhājanīye “chandoyeva chandiddhipādo,",
  "tika-abh02t0:1829_8": "cittameva,",
  "tika-abh02t0:1829_9": "vīriyameva,",
  "tika-abh02t0:1829_10": "vīmaṃsāva vīmaṃsiddhipādo”ti vuttattā āha “uttaracūḷabhājanīye vā vuttehi chandādīhi iddhipādehī”tiādi.",
  "tika-abh02t0:1830_0": "Chandacittavīmaṃsiddhipādesu tāva yuttaṃ padhānasaṅkhāraggahaṇaṃ apubbattā,",
  "tika-abh02t0:1830_1": "vīriyiddhipāde pana kathanti codanaṃ sandhāyāha “vīriyiddhipādaniddese”tiādi.",
  "tika-abh02t0:1830_2": "Yadi dveyeva samannāgamaṅgāni,",
  "tika-abh02t0:1830_3": "chandādayo kimatthiyāti āha “samādhivisesanānī”ti.",
  "tika-abh02t0:1830_4": "Na idha…pe…",
  "tika-abh02t0:1830_5": "vuttā hoti atabbisesanattā.",
  "tika-abh02t0:1830_6": "Yadipi samādhivisesanasamannāgamaṅgadassanatthaṃ dvikkhattuṃ vīriyaṃ āgatanti vuttaṃ,",
  "tika-abh02t0:1830_7": "taṃ pana “vīriyasamādhisamannāgata”nti ettāvatāpi siddhaṃ hoti.",
  "tika-abh02t0:1830_8": "Evaṃ siddhe sati puna vacanaṃ vīriyantarasabbhāvaṃ nu kho dīpetīti kadāci āsaṅkeyyāti tadāsaṅkānivattanatthaṃ “vīriyañcā”tiādimāha.",
  "tika-abh02t0:1830_9": "Chandādīhi visiṭṭhoti chandādīnaṃ adhipatipaccayatāvisesena visiṭṭho.",
  "tika-abh02t0:1830_10": "Teneva hi chandādimukheneva iddhipādā desitā.",
  "tika-abh02t0:1830_11": "Tathā ca vuttaṃ “chandaṃ ce bhikkhu adhipatiṃ karitvā labhati samādhi”ntiādi.",
  "tika-abh02t0:1830_12": "Taṃtaṃavassayanavasenāti tassa tassa chandassa samādhino avassayatāvasena,",
  "tika-abh02t0:1830_13": "paccayavisesatāyāti attho.",
  "tika-abh02t0:1830_14": "Upāyatthena…pe…",
  "tika-abh02t0:1830_15": "vuttā hoti adhigamūpāyatāpi nissayabhāvoyevāti.",
  "tika-abh02t0:1830_16": "“Tenevā”tiādinā yathāvuttaṃ chandādīnaṃ iddhipādataṃ pāḷiyāyeva vibhāveti.",
  "tika-abh02t0:1830_17": "Tattha tenevāti chandādīnaṃyeva upāyatthabhāveneva iddhipādabhāvassa adhippetattā.",
  "tika-abh02t0:1830_18": "Upāyiddhipādadassanatthamevāti chandādike dhure jeṭṭhake pubbaṅgame katvā nibbattitasamādhi chandādīnaṃ",
  "tika-abh02t0:1830_19": "iddhiyā adhigamūpāyatādassanaṃ upāyiddhipādadassanaṃ,",
  "tika-abh02t0:1830_20": "tadatthameva “tathābhūtassa vedanākkhandho…pe…",
  "tika-abh02t0:1830_21": "viññāṇakkhandho”ti tattha tattha pāḷiyaṃ nissayiddhipādadassanaṃ kataṃ chandādivisiṭṭhānaṃyeva vedanākkhandhādīnaṃ adhippetattā.",
  "tika-abh02t0:1830_22": "Evañcetaṃ sampaṭicchitabbaṃ.",
  "tika-abh02t0:1830_23": "Aññathā kevalaṃ iddhisampayuttānaṃyeva khandhānaṃ vasena iddhipādabhāve gayhamāne catubbidhatā na hoti visesakāraṇābhāvatoti adhippāyo.",
  "tika-abh02t0:1831_0": "433.",
  "tika-abh02t0:1831_1": "Tosanaṃ satthu ārādhanaṃ,",
  "tika-abh02t0:1831_2": "sikkhāya vā.",
  "tika-abh02t0:1831_3": "Thāmabhāvatoti thirabhāvato.",
  "tika-abh02t0:1831_4": "Kulāpadese jātimā purissaro hotīti “pubbaṅgamattā cittassa visiṭṭhajātisadisatā”ti vuttaṃ.",
  "tika-abh02t0:1831_5": "Vicāraṇāpaññāhetukattā mantassa vīmaṃsāsadisatā suviññeyyāvāti na uddhaṭā.",
  "tika-abh02t0:1832_0": "Chandādiketi chandasamādhipadhānasaṅkhārā,",
  "tika-abh02t0:1832_1": "vīriyacittavīmaṃsāsamādhipadhānasaṅkhārāti ime tayo tayo dhamme.",
  "tika-abh02t0:1832_2": "Abhedato bhedaṃ akatvā abhinditvā iddhibhāvasāmaññena,",
  "tika-abh02t0:1832_3": "iddhipādabhāvasāmaññena ca saṅgaṇhitvā.",
  "tika-abh02t0:1832_4": "Tenāha “sampiṇḍetvā”ti.",
  "tika-abh02t0:1832_5": "Bhedanaṃ vā sambhedanaṃ missīkaraṇanti āha “amissetvā”ti.",
  "tika-abh02t0:1832_6": "Tathā hi “sesā pana sampayuttakā cattāro khandhā iddhipādāyevā”ti iddhiiddhipāde amissetvāpi kathitaṃ.",
  "tika-abh02t0:1832_7": "Visesenāti bhedena catūsu iddhipādesu asammissabhāvena āveṇikattā.",
  "tika-abh02t0:1832_8": "Āveṇikā hi chandādayo tassa tassa iddhipādassa.",
  "tika-abh02t0:1832_9": "Avisesenāti abhedena,",
  "tika-abh02t0:1832_10": "caturiddhipādasādhāraṇabhāvenāti attho.",
  "tika-abh02t0:1833_0": "Chandiddhipādasamādhiddhipādādayoti ādi-",
  "tika-abh02t0:1833_1": "saddena padhānasaṅkhāraṃ,",
  "tika-abh02t0:1833_2": "vīriyacittavīmaṃsā ca saṅgaṇhāti.",
  "tika-abh02t0:1833_3": "Pādoti tehi sampayuttaṃ catukkhandhamāha.",
  "tika-abh02t0:1833_4": "“Chandiddhipāde pavisantī”tiādinā visiṭṭhesveva pavesaṃ avatvā.",
  "tika-abh02t0:1833_5": "Catūsūti chando, samādhi,",
  "tika-abh02t0:1833_6": "padhānasaṅkhārā,",
  "tika-abh02t0:1833_7": "taṃsampayuttā khandhāti evaṃ catūsu.",
  "tika-abh02t0:1833_8": "Chandahetuko,",
  "tika-abh02t0:1833_9": "chandādhiko vā samādhi adhippetoti āha “chandavato ko samādhi na ijjhissatī”ti.",
  "tika-abh02t0:1833_10": "Itīti evaṃ anena pakārena,",
  "tika-abh02t0:1833_11": "yaṃ samādhibhāvanāmukhaṃ.",
  "tika-abh02t0:1833_12": "Samādhibhāvanānuyogena bhāvitā khandhā samādhibhāvitā.",
  "tika-abh02t0:1834_0": "“Ye hī”tiādinā “abhinavaṃ natthī”ti saṅkhepato vuttaṃ vivarati.",
  "tika-abh02t0:1834_1": "Tiṇṇanti chandasamādhipadhānasaṅkhārānaṃ.",
  "tika-abh02t0:1834_2": "Idanti “ime hi tayo”tiādivacanaṃ.",
  "tika-abh02t0:1834_3": "Purimassāti “chando samādhī”tiādivacanassa.",
  "tika-abh02t0:1834_4": "Kāraṇabhāvenāti sādhanabhāvena.",
  "tika-abh02t0:1834_5": "Tenāti “ime hi tayo dhammā”tiādivacanena.",
  "tika-abh02t0:1834_6": "Yasmā chandādayo tayo dhammā aññamaññaṃ,",
  "tika-abh02t0:1834_7": "sampayuttakānañca nissayabhāvena pavattanti,",
  "tika-abh02t0:1834_8": "tasmā tesampi iddhipādabhāvo vutto.",
  "tika-abh02t0:1834_9": "So pana nissayabhāvo sampayogāvinābhāvīti āha “tadantogadhattā”ti,",
  "tika-abh02t0:1834_10": "sampayuttakantogadhattāti attho.",
  "tika-abh02t0:1834_11": "Chandādīnaṃ viya sampayuttakkhandhānaṃ sabhāvato iddhibhāvo natthīti āha “iddhibhāvapariyāyo atthī”ti.",
  "tika-abh02t0:1834_12": "Tena vuttaṃ “sesā sampayuttakā…pe…",
  "tika-abh02t0:1834_13": "na attano sabhāvenā”ti.",
  "tika-abh02t0:1834_14": "Ekadesassāti chandādīnaṃ.",
  "tika-abh02t0:1834_15": "Catunnampi khandhānaṃ,",
  "tika-abh02t0:1834_16": "chandādīnaṃ vā catunnaṃ.",
  "tika-abh02t0:1834_17": "Punapīti “sampayuttakā panā”tiādiṃ sandhāyāha.",
  "tika-abh02t0:1834_18": "Iminā catukkhandhatadekadesānaṃ iddhibhāvadīpanena.",
  "tika-abh02t0:1835_0": "Pubbe vuttato vacanakkamena aññanti āha “apubbanti katvā”ti.",
  "tika-abh02t0:1835_1": "Kenaṭṭhena iddhi paṭilābho,",
  "tika-abh02t0:1835_2": "kenaṭṭhena pādo pubbabhāgoti yathākkamaṃ yojanā.",
  "tika-abh02t0:1835_3": "Yadi patiṭṭhānaṭṭhena pādo,",
  "tika-abh02t0:1835_4": "nissayiddhipādoyeva vutto siyā,",
  "tika-abh02t0:1835_5": "na upāyiddhipādoti āha “upāyo cā”tiādi.",
  "tika-abh02t0:1835_6": "Sabbatthāti suttantabhājanīye,",
  "tika-abh02t0:1835_7": "abhidhammabhājanīye ca.",
  "tika-abh02t0:1835_8": "Tenāha “suttantabhājanīye hī”tiādi.",
  "tika-abh02t0:1835_9": "Samādhivisesanabhāvenāti “chandādhipati,",
  "tika-abh02t0:1835_10": "chandahetuko,",
  "tika-abh02t0:1835_11": "chandādhiko vā samādhi chandasamādhī”tiādinā samādhissa visesanabhāvena.",
  "tika-abh02t0:1835_12": "“Samādhisevanavasenā”ti ca pāṭho.",
  "tika-abh02t0:1835_13": "Tattha samādhisevanavasenāti chandādhike adhipatiṃ karitvā samādhissa āsevanavasena.",
  "tika-abh02t0:1835_14": "Upāyabhūtānanti “chandavato ce samādhi ijjhati,",
  "tika-abh02t0:1835_15": "mayheva ijjhatī”ti samādhiāsevanāya upāyabhūtānaṃ.",
  "tika-abh02t0:1836_0": "Suttantabhājanīyavaṇṇanā niṭṭhitā.",
  "tika-abh02t0:1837_0": "2. Abhidhammabhājanīyavaṇṇanā",
  "tika-abh02t0:1838_0": "444.",
  "tika-abh02t0:1838_1": "Sādhipativārāni aṭṭhasatāni,",
  "tika-abh02t0:1838_2": "tesu paccekaṃ cattāro iddhipādā na sambhavantīti āha “sādhipativārānaṃ paripuṇṇānaṃ abhāvā”ti.",
  "tika-abh02t0:1838_3": "Tattha kāraṇamāha “na hi adhipatīnaṃ adhipatayo vijjantī”ti.",
  "tika-abh02t0:1838_4": "Yadi hi adhipatī siyuṃ sādhipatīti iddhipādabhedena dvattiṃsa nayasatāni,",
  "tika-abh02t0:1838_5": "suddhikāni aṭṭhāti cattāri nayasahassāni bhaveyyuṃ,",
  "tika-abh02t0:1838_6": "taṃ pana natthīti adhippāyo.",
  "tika-abh02t0:1838_7": "Yattakā pana nayā idha labbhanti,",
  "tika-abh02t0:1838_8": "taṃ dassetuṃ “ekekasmiṃ panā”tiādi vuttaṃ.",
  "tika-abh02t0:1838_9": "Suddhikāni aṭṭha nayasatāni sādhipatikānipi aṭṭhevāti catunnaṃ maggānaṃ vasena soḷasa nayasatāni.",
  "tika-abh02t0:1839_0": "Abhidhammabhājanīyavaṇṇanā niṭṭhitā.",
  "tika-abh02t0:1840_0": "3. Pañhapucchakavaṇṇanā",
  "tika-abh02t0:1841_0": "Sayaṃ jeṭṭhakabhāvena pavattanato cattāro adhipatayo aññamaññaṃ garuṃ na karonti.",
  "tika-abh02t0:1841_1": "Tasmā “cattāro iddhipādā na maggādhipatino”ti vuttā.",
  "tika-abh02t0:1841_2": "Tenāha “aññamaññassa pana adhipatayo na bhavantī”ti.",
  "tika-abh02t0:1841_3": "Etamatthanti “adhipatayo aññamaññassa adhipatī na bhavantī”ti etamatthaṃ.",
  "tika-abh02t0:1841_4": "Adhipatinoti adhipati bhavituṃ samatthassa.",
  "tika-abh02t0:1841_5": "Adhipatiṃ na karontīti adhipatiṃ katvā garuṃ katvā nappavattanti.",
  "tika-abh02t0:1841_6": "Adhipatīnaṃ sahabhāveti adhipatikiccakaraṇena sahapavattiyaṃ.",
  "tika-abh02t0:1841_7": "“Avīmaṃsādhipatikassa maggassa abhāvā”ti idaṃ “adhipatitāsamatthā dhammā adhipatibhāveneva pavatteyyu”nti dosāropanavasenāha,",
  "tika-abh02t0:1841_8": "na yathādhigatavasena.",
  "tika-abh02t0:1841_9": "Adhipatidhammānañhi pubbābhisaṅkhāre sati adhipatibhāvena pavatti,",
  "tika-abh02t0:1841_10": "na aññathāti sahabhāvepi tadabhāvaṃ sandhāya visesanaṃ na kattabbaṃ siyāti sakkā vattuṃ.",
  "tika-abh02t0:1841_11": "Aññamaññādhipatikaraṇabhāveti aññamaññaṃ adhipatiṃ katvā pavattiyaṃ.",
  "tika-abh02t0:1841_12": "Vīmaṃsādhipatikattavacananti vīmaṃsādhipatikabhāvassa vacanaṃ.",
  "tika-abh02t0:1841_13": "Na vattabbaṃ siyā sabbesampi adhipatīnaṃ sādhipatikattāti adhippāyo.",
  "tika-abh02t0:1841_14": "Sahabhāvo paṭikkhitto eva sādhipatibhāvassa anekaṃsikatāvacanato.",
  "tika-abh02t0:1842_0": "Pañhapucchakavaṇṇanā niṭṭhitā.",
  "tika-abh02t0:1843_0": "Iddhipādavibhaṅgavaṇṇanā niṭṭhitā.",
  "tika-abh02t0:1844_0": "10. Bojjhaṅgavibhaṅgo",
  "tika-abh02t0:1845_0": "1. Suttantabhājanīyaṃ",
  "tika-abh02t0:1846_0": "Paṭhamanayavaṇṇanā",
  "tika-abh02t0:1847_0": "466.",
  "tika-abh02t0:1847_1": "Patiṭṭhānaṃ idha saṃsāre avaṭṭhānaṃ,",
  "tika-abh02t0:1847_2": "tassa mūlaṃ kilesāti āha “kilesavasena patiṭṭhāna”nti.",
  "tika-abh02t0:1847_3": "Patiṭṭhānāya pana byāpārāpatti kammanti vuttaṃ “abhisaṅkhāravasena āyūhanā”ti.",
  "tika-abh02t0:1847_4": "Yasmā kilesesu taṇhādiṭṭhiyo taṇhādiṭṭhicaritānaṃ visesato saṃsāranāyikā,",
  "tika-abh02t0:1847_5": "kilesasahitameva ca kammaṃ patiṭṭhānāya hoti,",
  "tika-abh02t0:1847_6": "na kevalaṃ,",
  "tika-abh02t0:1847_7": "tasmā vuttaṃ “taṇhādiṭṭhīhi…pe…",
  "tika-abh02t0:1847_8": "āyūhanā”ti.",
  "tika-abh02t0:1847_9": "Tathā taṇhāya bhavassādabhāvato,",
  "tika-abh02t0:1847_10": "diṭṭhiyā vibhavābhinandanabhūtāya vibhavābhisaṅkharaṇabhāvato “taṇhāvasena patiṭṭhānaṃ,",
  "tika-abh02t0:1847_11": "diṭṭhivasena āyūhanā”ti vuttaṃ.",
  "tika-abh02t0:1847_12": "Diṭṭhīsupi antomukhappavattāya bhavadiṭṭhiyā visesato saṃsāre avaṭṭhānaṃ,",
  "tika-abh02t0:1847_13": "yato olīyanāti vuccatīti āha “sassatadiṭṭhiyā patiṭṭhāna”nti.",
  "tika-abh02t0:1847_14": "Bahimukhappavattāpi vibhavadiṭṭhi bhavābhisaṅkharaṇaṃ nātivattatīti vuttaṃ “ucchedadiṭṭhiyā āyūhanā”ti.",
  "tika-abh02t0:1847_15": "Layāpatti yathāraddhassa ārambhassa aniṭṭhānaṃ antosaṅkocabhāvatoti āha “līnavasena patiṭṭhāna”nti.",
  "tika-abh02t0:1847_16": "Uddhatāpatti anupāyabhūtā byāpārāpatti asaṅkocabhāvatoti vuttaṃ “uddhaccavasena āyūhanā”ti.",
  "tika-abh02t0:1847_17": "Tathā kosajjapakkhikattā ca kāmasukhānuyogassa uddhaccapakkhikattā ca attakilamathānuyogassa tadubhayavasena patiṭṭhānāyūhanā vuttā,",
  "tika-abh02t0:1847_18": "itaraṃ vuttanayānusārena veditabbaṃ.",
  "tika-abh02t0:1847_19": "Idhāti imissā sammohavinodaniyā.",
  "tika-abh02t0:1847_20": "Avuttānanti “kilesavasena patiṭṭhāna”ntiādīnaṃ vasena veditabbā patiṭṭhānāyūhanāti yojanā.",
  "tika-abh02t0:1848_0": "Samappavatte dhammeti līnuddhaccavirahena samappavatte sampayuttadhamme.",
  "tika-abh02t0:1848_1": "Paṭisañcikkhatīti patirūpaṃ saṅkaleti gaṇeti tuleti.",
  "tika-abh02t0:1848_2": "Tenāha “upapattito ikkhatī”ti.",
  "tika-abh02t0:1848_3": "Tadākāroti paṭisaṅkhānākāro upapattito ikkhanākāro.",
  "tika-abh02t0:1848_4": "Evañca katvāti paṭisaṅkhānasabhāvattā eva upekkhāsambojjhaṅgassa.",
  "tika-abh02t0:1848_5": "Pacchimapacchimakāraṇabhāvoti pacchimassa pacchimassa kāraṇabhāvo.",
  "tika-abh02t0:1848_6": "Purimaṃ purimañhi pacchimassa pacchimassa visesapaccayoti.",
  "tika-abh02t0:1849_0": "467.",
  "tika-abh02t0:1849_1": "Aviparītakāyādisabhāvaggahaṇasamatthatāya balavatī eva sati.",
  "tika-abh02t0:1849_2": "Paññā gahitā satinepakkenāti attho.",
  "tika-abh02t0:1849_3": "Evaṃcittoti evaṃ lābhasakkārasilokasannissitacitto.",
  "tika-abh02t0:1849_4": "Cirakatavattādivasenāti cirakatavattādisīsena.",
  "tika-abh02t0:1849_5": "“Vutto”ti imināpi “katvā āha kāyaviññattiṃ…pe…",
  "tika-abh02t0:1849_6": "koṭṭhāsa”nti yojanā.",
  "tika-abh02t0:1850_0": "Paresanti na anantarānaṃ.",
  "tika-abh02t0:1850_1": "Sabbesaṃ…pe…",
  "tika-abh02t0:1850_2": "yojetabbā “sabbe bojjhaṅgā sabbesaṃ paccayavisesā hontiyevā”ti.",
  "tika-abh02t0:1850_3": "Kāmetīti kāmo,",
  "tika-abh02t0:1850_4": "assādanavasena āmasatīti āmisaṃ,",
  "tika-abh02t0:1850_5": "kāmova āmisanti kāmāmisaṃ,",
  "tika-abh02t0:1850_6": "kilesakāmo.",
  "tika-abh02t0:1850_7": "Vatthukāmo pana āmasīyatīti āmisaṃ.",
  "tika-abh02t0:1850_8": "Evaṃ sesadvayampi.",
  "tika-abh02t0:1850_9": "Tesu lokīyanti ettha sukhavisesāti loko,",
  "tika-abh02t0:1850_10": "upapattiviseso.",
  "tika-abh02t0:1850_11": "Vaṭṭaṃ saṃsāro.",
  "tika-abh02t0:1850_12": "Kāmassādavasena pavatto lobho kāmāmisaṃ.",
  "tika-abh02t0:1850_13": "Bhavavisesapatthanāvasena pavatto lokāmisaṃ.",
  "tika-abh02t0:1850_14": "Vibhavo nāma kimatthiyo,",
  "tika-abh02t0:1850_15": "ko vā taṃ abhipattheyyāti vaṭṭānugedhabhūto lobho vaṭṭāmisanti ca vadanti.",
  "tika-abh02t0:1850_16": "Tadārammaṇanti tassā taṇhāya ārammaṇaṃ, rūpādi.",
  "tika-abh02t0:1850_17": "Lokadhammā lābhādayo.",
  "tika-abh02t0:1850_18": "Vuttāvasesā sabbāva taṇhā saṃsārajanako rāgo.",
  "tika-abh02t0:1851_0": "Paṭhamanayavaṇṇanā niṭṭhitā.",
  "tika-abh02t0:1852_0": "Dutiyanayavaṇṇanā",
  "tika-abh02t0:1853_0": "468- 9.",
  "tika-abh02t0:1853_1": "Sabbe sattāti kāmabhavādīsu,",
  "tika-abh02t0:1853_2": "saññībhavādīsu,",
  "tika-abh02t0:1853_3": "ekavokārabhavādīsu ca sabbabhavesu sabbe sattā.",
  "tika-abh02t0:1853_4": "Āhārato ṭhiti etesanti āhāraṭṭhitikā,",
  "tika-abh02t0:1853_5": "paccayaṭṭhitikā.",
  "tika-abh02t0:1853_6": "Yena paccayena te tiṭṭhanti,",
  "tika-abh02t0:1853_7": "so ekova dhammo ñātapariññāsaṅkhātāya “āhāraṭṭhitikā”ti abhiññāya abhiññeyyo.",
  "tika-abh02t0:1853_8": "Dve dhātuyoti saṅkhatāsaṅkhatadhātuyo.",
  "tika-abh02t0:1853_9": "Tisso dhātuyoti kāmadhāturūpadhātuarūpadhātuyo.",
  "tika-abh02t0:1853_10": "Pañca vimuttāyatanānīti “idha,",
  "tika-abh02t0:1853_11": "bhikkhave,",
  "tika-abh02t0:1853_12": "bhikkhuno satthā dhammaṃ deseti aññataro vā garuṭṭhāniyo”tiādinā āgatāni vimuccanakāraṇāni.",
  "tika-abh02t0:1853_13": "Anuttariyānīti dassanānuttariyādīni cha anuttariyāni.",
  "tika-abh02t0:1853_14": "Niddasavatthūnīti yehi kāraṇehi niddaso hoti,",
  "tika-abh02t0:1853_15": "tāni niddasavatthūni nāma.",
  "tika-abh02t0:1853_16": "Desanāmattañcetaṃ.",
  "tika-abh02t0:1853_17": "Khīṇāsavo hi dasavasso hutvā parinibbuto puna dasavasso na hoti.",
  "tika-abh02t0:1853_18": "Na kevalañca dasavasso,",
  "tika-abh02t0:1853_19": "navavassopi…pe…",
  "tika-abh02t0:1853_20": "ekamuhuttikopi na hotiyeva puna paṭisandhiyā abhāvā,",
  "tika-abh02t0:1853_21": "aṭṭhuppattivasena panevaṃ vuttaṃ.",
  "tika-abh02t0:1853_22": "Tāni pana “idha, bhikkhu,",
  "tika-abh02t0:1853_23": "sikkhāsamādāne tibbacchando hotī”tiādinā sutte āgatāniyeva.",
  "tika-abh02t0:1853_24": "“Sammādiṭṭhissa purisapuggalassa micchādiṭṭhi nijjiṇṇā hotī”tiādīni dasa nijjaravatthūni.",
  "tika-abh02t0:1853_25": "Khandhādayoti khandhāyatanadhātādayo.",
  "tika-abh02t0:1853_26": "Vinandhananti “bhavādivinandhanaṭṭhena vānaṃ vuccati taṇhā”ti dasseti.",
  "tika-abh02t0:1853_27": "Gamananti assādanavasena ārammaṇe pavattimāha.",
  "tika-abh02t0:1853_28": "Tena vuttaṃ “piyarūpasātarūpesū”ti.",
  "tika-abh02t0:1854_0": "Vipassanāsahagatanti veditabbaṃ viññattisamuṭṭhāpakattā.",
  "tika-abh02t0:1854_1": "“Maggaṃ appattaṃ kāyikaṃ vīriya”nti visesetvā vuttattā pana lokuttaravīriyampi pariyāyena kāyikaṃ nāma atthīti dīpitaṃ hoti.",
  "tika-abh02t0:1855_0": "Rūpāvacare pītisambojjhaṅgoti na vuccatīti āha “rūpāvacare…pe…",
  "tika-abh02t0:1855_1": "paṭikkhittā”ti.",
  "tika-abh02t0:1855_2": "Yathā vipassanāsahagatā pīti pariyāyena “pītisambojjhaṅgo”ti vuccati,",
  "tika-abh02t0:1855_3": "evaṃ rūpāvacare pīti nibbedhabhāgiyā vattabbā siyā.",
  "tika-abh02t0:1855_4": "Evaṃ labbhamānāpi alabbhamānaṃ upādāya na vuttā.",
  "tika-abh02t0:1855_5": "“Avitakkaavicārā”ti visesanaṃ santapaṇītāya pītiyā dassanatthaṃ.",
  "tika-abh02t0:1855_6": "Bojjhaṅgabhūtāti pariyāyabojjhaṅgabhūtā.",
  "tika-abh02t0:1855_7": "Avitakkaavicāro pīti…pe…",
  "tika-abh02t0:1855_8": "na vutto savitakkasavicārattā tassa.",
  "tika-abh02t0:1855_9": "Na hi kāmāvacarā avitakkaavicārā pīti atthi.",
  "tika-abh02t0:1856_0": "Idha vutto pariyāyenāti attho.",
  "tika-abh02t0:1856_1": "Maggapaṭivedhānulomanato vipassanāya viya pādakajjhānesupi satiādayo “bojjhaṅgā”tveva vuccantīti āha “nibbedhabhāgiyattā na paṭikkhipitabbo”ti.",
  "tika-abh02t0:1856_2": "Evaṃ kasiṇajjhānādīsu bojjhaṅge uddharantānaṃ adhippāyaṃ vatvā anuddharantānaṃ adhippāyaṃ vattuṃ “anuddharantā panā”tiādimāha.",
  "tika-abh02t0:1856_3": "Te hi āsannekantakiccanibbattīhi vipassanākkhaṇe bojjhaṅge uddharanti,",
  "tika-abh02t0:1856_4": "na jhānakkhaṇe tadabhāvato.",
  "tika-abh02t0:1856_5": "Tenāha “vipassanākiccassa viya…pe…",
  "tika-abh02t0:1856_6": "na uddharantī”ti.",
  "tika-abh02t0:1856_7": "Kasiṇanissando arūpānīti āha “tadāyattānī”ti.",
  "tika-abh02t0:1857_0": "Dutiyanayavaṇṇanā niṭṭhitā.",
  "tika-abh02t0:1858_0": "Tatiyanayavaṇṇanā",
  "tika-abh02t0:1859_0": "470- 1.",
  "tika-abh02t0:1859_1": "Vossajjanaṃ pahānaṃ vossaggo,",
  "tika-abh02t0:1859_2": "vossajjanaṃ vā vissaṭṭhabhāvo nirāsaṅkānuppavesoti āha “vossaggasaddo…pe…",
  "tika-abh02t0:1859_3": "duvidhatā vuttā”ti.",
  "tika-abh02t0:1859_4": "Vipassanākkhaṇe tadaṅgatanninnappakārena,",
  "tika-abh02t0:1859_5": "maggakkhaṇe samucchedatadārammaṇakaraṇappakārena.",
  "tika-abh02t0:1860_0": "Tatiyanayavaṇṇanā niṭṭhitā.",
  "tika-abh02t0:1861_0": "Suttantabhājanīyavaṇṇanā niṭṭhitā.",
  "tika-abh02t0:1862_0": "2. Abhidhammabhājanīyavaṇṇanā",
  "tika-abh02t0:1863_0": "472.",
  "tika-abh02t0:1863_1": "Upekkhanamupekkhāsambojjhaṅgassa sabhāvo,",
  "tika-abh02t0:1863_2": "so ca samādhivīriyasambojjhaṅgo viya sampayuttānaṃ ūnādhikabhāvabyāvaṭo ahutvā tesaṃ anūnānadhikabhāve",
  "tika-abh02t0:1863_3": "majjhattākārappavattīti imamatthaṃ āha “upekkhanavasenā”tiādinā.",
  "tika-abh02t0:1863_4": "Tattha upapattito ikkhananti paṭisaṅkhānamāha.",
  "tika-abh02t0:1864_0": "Abhidhammabhājanīyavaṇṇanā niṭṭhitā.",
  "tika-abh02t0:1865_0": "Bojjhaṅgavibhaṅgavaṇṇanā niṭṭhitā.",
  "tika-abh02t0:1866_0": "11. Maggaṅgavibhaṅgo",
  "tika-abh02t0:1867_0": "2. Abhidhammabhājanīyavaṇṇanā",
  "tika-abh02t0:1868_0": "490.",
  "tika-abh02t0:1868_1": "Abhidhammeti dhammasaṅgahe.",
  "tika-abh02t0:1868_2": "So hi nibbattitābhidhammadesanā,",
  "tika-abh02t0:1868_3": "na vibhaṅgadesanā viya suttantanayavimissā.",
  "tika-abh02t0:1868_4": "Ariyopapadataṃ na karoti vināpi tenassa ariyabhāvasiddhito.",
  "tika-abh02t0:1868_5": "Tenāha aṭṭhakathāyaṃ “yathā hī”tiādi.",
  "tika-abh02t0:1869_0": "493.",
  "tika-abh02t0:1869_1": "“Lokiyakālenā”ti idaṃ pubbabhāgabhāvanānubhāvena kiccātirekasiddhīti dassanatthaṃ vuttaṃ.",
  "tika-abh02t0:1869_2": "Etesanti sammādiṭṭhiādīnaṃ. Appahāne,",
  "tika-abh02t0:1869_3": "pahāne ca ādīnavānisaṃsavibhāvanādinā visesappaccayattā sammādiṭṭhiādīni micchāvācādīni pajahāpentīti vuttāni.",
  "tika-abh02t0:1869_4": "Micchāvācādito nivatti sammāvācādikiriyāti vuttaṃ “sammāvācādikiriyā hi viratī”ti.",
  "tika-abh02t0:1869_5": "Sammādiṭṭhiādayo viya na kārāpakabhāvena,",
  "tika-abh02t0:1869_6": "taṃsamaṅgīpuggalo viya na kattubhāvena.",
  "tika-abh02t0:1869_7": "Lokuttarakkhaṇepīti na kevalaṃ lokiyakkhaṇeyeva,",
  "tika-abh02t0:1869_8": "atha kho lokuttarakkhaṇepi.",
  "tika-abh02t0:1870_0": "Khandhopadhiṃ vipaccatīti paṭisandhidāyikaṃ sandhāyāha. Tattha vipaccatīti pavattivipākadāyikaṃ.",
  "tika-abh02t0:1871_0": "Ekekanti “tattha katamā sammādiṭṭhī”tiādinā ekekaṃ aṅgaṃ pucchitvā.",
  "tika-abh02t0:1871_1": "Tassa tassevāti ekekaaṅgasseva,",
  "tika-abh02t0:1871_2": "na aṅgasamudāyassa.",
  "tika-abh02t0:1871_3": "Saha pana pucchitvāti “tattha katamo pañcaṅgiko maggo”ti pucchitvā.",
  "tika-abh02t0:1871_4": "Ekato vissajjanapaṭiniddesattāti yadipi “tattha katamā sammādiṭṭhi?",
  "tika-abh02t0:1871_5": "Yā paññā”tiādinā vissajjanaṃ kataṃ,",
  "tika-abh02t0:1871_6": "“tattha katamo pañcaṅgiko maggo”ti pana ekato katāya pucchāya vissajjanavasena paṭiniddesabhāvato na pāṭiyekkaṃ pucchāvissajjanaṃ nāma hoti.",
  "tika-abh02t0:1871_7": "Kasmā panettha pañcaṅgikavāre eva pāṭiyekkaṃ pucchāvissajjanaṃ kataṃ,",
  "tika-abh02t0:1871_8": "na aṭṭhaṅgikavāreti codanaṃ sandhāyāha “tatthā”tiādi.",
  "tika-abh02t0:1871_9": "Ekekamukhāyāti sammādiṭṭhiādimukhāya.",
  "tika-abh02t0:1871_10": "Tena vuttaṃ “ariyaṃ vo,",
  "tika-abh02t0:1871_11": "bhikkhave,",
  "tika-abh02t0:1871_12": "sammādiṭṭhiṃ desessāmi saupanisaṃ saparikkhāra”ntiādi.",
  "tika-abh02t0:1871_13": "Pubbasuddhiyā sijjhanti.",
  "tika-abh02t0:1871_14": "Tathā hi vuttaṃ “pubbeva kho panassa kāyakammaṃ vacīkammaṃ ājīvo suparisuddho hotī”ti,",
  "tika-abh02t0:1871_15": "tasmā sammāvācādimukhā bhāvanā natthīti adhippāyo.",
  "tika-abh02t0:1871_16": "Tenāha “na maggassa upacārenā”ti.",
  "tika-abh02t0:1872_0": "Abhidhammabhājanīyavaṇṇanā niṭṭhitā.",
  "tika-abh02t0:1873_0": "Maggaṅgavibhaṅgavaṇṇanā niṭṭhitā.",
  "tika-abh02t0:1874_0": "12. Jhānavibhaṅgo",
  "tika-abh02t0:1875_0": "1. Suttantabhājanīyaṃ",
  "tika-abh02t0:1876_0": "Mātikāvaṇṇanā",
  "tika-abh02t0:1877_0": "508.",
  "tika-abh02t0:1877_1": "Pātimokkhasaṃvarādīti ādi-",
  "tika-abh02t0:1877_2": "saddena indriyesu guttadvāratā,",
  "tika-abh02t0:1877_3": "bhojane mattaññutā,",
  "tika-abh02t0:1877_4": "satisampajaññaṃ,",
  "tika-abh02t0:1877_5": "jāgariyānuyogoti evamādike saṅgaṇhāti.",
  "tika-abh02t0:1877_6": "Asubhānussatiyoti asubhajhānāni,",
  "tika-abh02t0:1877_7": "anussatijhānāni ca.",
  "tika-abh02t0:1877_8": "Sati samaṇabhāvakarapubbabhāgakaraṇīyasampattiyaṃ samaṇabhāvopi siddhoyeva hotīti āha “suññā…pe…",
  "tika-abh02t0:1877_9": "dassetī”ti.",
  "tika-abh02t0:1877_10": "Kāraṇe hi siddhe phalampi siddhameva hotīti.",
  "tika-abh02t0:1877_11": "Sikkhāpadānaṃ sarūpaṃ,",
  "tika-abh02t0:1877_12": "sikkhitabbākāraṃ,",
  "tika-abh02t0:1877_13": "saṅkhepato vibhāgañca dassetuṃ “sikkhāpadesū”tiādi vuttaṃ.",
  "tika-abh02t0:1877_14": "Tattha nāmakāyādivasenāti nāmakāyapadakāyabyañjanakāyavasena vuttesu.",
  "tika-abh02t0:1877_15": "Iminā sikkhāpadānaṃ sikkhāya adhigamūpāyabhūtapaññattisabhāvataṃ dasseti.",
  "tika-abh02t0:1877_16": "Tesu sikkhitabbākāro satthuāṇānatikkamoyevāti āha “vaca…pe…",
  "tika-abh02t0:1877_17": "tabbesū”ti.",
  "tika-abh02t0:1877_18": "Sikkhākoṭṭhāsesūti vuttappabhedesu adhisīlasikkhābhāgesu.",
  "tika-abh02t0:1877_19": "Tesu samādānameva sikkhitabbākāroti vuttaṃ “paripūraṇavasena sikkhitabbesū”ti.",
  "tika-abh02t0:1877_20": "Sikkhāpadekadesabhūtāti sikkhāpadasamudāyassa avayavabhūtā.",
  "tika-abh02t0:1877_21": "Bhikkhusikkhā hi idhādhippetā “idha bhikkhū”ti vuttattā.",
  "tika-abh02t0:1877_22": "Tathā hi vakkhati “sesasikkhā pana atthuddhāravasena sikkhāsaddassa atthadassanatthaṃ vuttā”ti.",
  "tika-abh02t0:1878_0": "Mātikāvaṇṇanā niṭṭhitā.",
  "tika-abh02t0:1879_0": "Niddesavaṇṇanā",
  "tika-abh02t0:1880_0": "509.",
  "tika-abh02t0:1880_1": "Diṭṭhattāti sayambhūñāṇena sacchikatattā.",
  "tika-abh02t0:1880_2": "Khantiādīsupi eseva nayo.",
  "tika-abh02t0:1880_3": "Sayambhūñāṇena sacchikaraṇavaseneva hi bhagavato khamanaruccanādayo,",
  "tika-abh02t0:1880_4": "na aññesaṃ viya anussavākāraparivitakkādimukhena.",
  "tika-abh02t0:1880_5": "Aviparītaṭṭho ekantaniyyānaṭṭhena veditabbo.",
  "tika-abh02t0:1880_6": "Sikkhiyamānoti sikkhāya paṭipajjiyamāno.",
  "tika-abh02t0:1880_7": "Sikkhitabbāni sikkhāpadānīti sikkhāpadapāḷiṃ vadati.",
  "tika-abh02t0:1880_8": "Khandhattayanti sīlādikkhandhattayaṃ.",
  "tika-abh02t0:1880_9": "“Sabbapāpassa…pe…",
  "tika-abh02t0:1880_10": "buddhāna sāsana”nti vacanato āha “anusāsanadānabhūtaṃ sikkhattaya”nti.",
  "tika-abh02t0:1881_0": "Sammādiṭṭhiyā paccayattāti maggasammādiṭṭhiyā ekantahetubhāvato.",
  "tika-abh02t0:1881_1": "Ettha ca sammādiṭṭhīti kammassakatāsammādiṭṭhi,",
  "tika-abh02t0:1881_2": "kammapathasammādiṭṭhi ca.",
  "tika-abh02t0:1881_3": "Phalakāraṇopacārehīti phalūpacārena sammādiṭṭhipaccayattā,",
  "tika-abh02t0:1881_4": "kāraṇūpacārena sammādiṭṭhipubbaṅgamattā.",
  "tika-abh02t0:1881_5": "Kusaladhammehi attano ekadesabhūtehīti sammādiṭṭhidhamme sandhāyāha.",
  "tika-abh02t0:1881_6": "Kusalapaññāviññāṇānaṃ vā pajānanavijānanavasena dassanaṃ diṭṭhīti.",
  "tika-abh02t0:1881_7": "Tena avayavadhammena samudāyassa upacaritataṃ dasseti.",
  "tika-abh02t0:1881_8": "Vinayanakiriyattāti desanābhūtaṃ sikkhattayamāha.",
  "tika-abh02t0:1881_9": "Dhammenāti dhammato anapetena.",
  "tika-abh02t0:1881_10": "Avisamasabhāvenāti avisamena sabhāvena,",
  "tika-abh02t0:1881_11": "samenāti attho.",
  "tika-abh02t0:1882_0": "510.",
  "tika-abh02t0:1882_1": "Anaññatthenāti garahādiaññattharahitena sakatthena.",
  "tika-abh02t0:1882_2": "Bhinnapaṭadhareti bhikkhusāruppavasena pañcakhaṇḍādinā chedena chinnacīvaradhare.",
  "tika-abh02t0:1883_0": "Bhedanapariyāyavasena vuttaṃ, tasmā kilesānaṃ pahānā kilesānaṃ bhedā bhikkhūti vuttaṃ hoti.",
  "tika-abh02t0:1884_0": "Guṇavasenāti sekkhadhammādiguṇānaṃ vasena. Tena bhāvatthato bhikkhusaddo dassito hoti.",
  "tika-abh02t0:1885_0": "Idaṃ dvayanti “ettha cā”tiādinā parato saṅgahadassanavasena vuttaṃ “sekkho”tiādikaṃ vacanadvayaṃ.",
  "tika-abh02t0:1885_1": "Imināti “sekkho bhikkhu bhinnattā pāpakāna”nti padānaṃ atthadassanena.",
  "tika-abh02t0:1885_2": "Na sameti sekkhaasekkhaputhujjanāsekkhadīpanato.",
  "tika-abh02t0:1885_3": "Tadidanti paṭhamadvayaṃ.",
  "tika-abh02t0:1885_4": "Nippariyāyadassanaṃ ariyānaṃ,",
  "tika-abh02t0:1885_5": "asekkhānaṃyeva ca sekkhabhinnakilesabhāvadīpanato.",
  "tika-abh02t0:1885_6": "Vuttoti paṭiññāvacanaṃ,",
  "tika-abh02t0:1885_7": "saccaṃ vuttoti attho.",
  "tika-abh02t0:1885_8": "Na pana idhādhippeto atthuddhāravasena dassitattā.",
  "tika-abh02t0:1886_0": "Bhagavato vacananti upasampadākammavācamāha.",
  "tika-abh02t0:1886_1": "Tadanurūpanti tadanucchavikaṃ,",
  "tika-abh02t0:1886_2": "yathāvuttanti attho.",
  "tika-abh02t0:1886_3": "Parisāvatthusīmāsampattiyo “samaggena saṅghena akuppenā”ti iminā pakāsitāti “ṭhānāraha”nti padassa “anūna…pe…",
  "tika-abh02t0:1886_4": "avutta”nti ettakameva atthamāha.",
  "tika-abh02t0:1887_0": "511.",
  "tika-abh02t0:1887_1": "Avītikkamanaviratibhāvatoti avītikkamasamādānabhūtā viratīti katvā vārittasīlaṃ patvā virati eva padhānanti cetanāsīlassapi pariyāyatā vuttā.",
  "tika-abh02t0:1887_2": "“Nagaravaḍḍhakī vatthuvijjācariyo”ti idaṃ idhādhippetanagaravaḍḍhakīdassanaṃ.",
  "tika-abh02t0:1887_3": "Vatthuvijjā,",
  "tika-abh02t0:1887_4": "pāsādavijjāti duvidhā hi vaḍḍhakīvijjā.",
  "tika-abh02t0:1887_5": "Lehitabbanti sāyitabbaṃ.",
  "tika-abh02t0:1887_6": "Cubitabbanti pātabbaṃ.",
  "tika-abh02t0:1888_0": "Indriyasaṃvarāhārattāti indriyasaṃvarahetukattā.",
  "tika-abh02t0:1888_1": "Pātimokkhasīlaṃ sikkhāpadasīlaṃ na pakatisīlādikena gayhatīti āha “pātimokkhato aññaṃ sīlaṃ kāyikaavītikkamādiggahaṇena gahita”nti.",
  "tika-abh02t0:1888_2": "Taṃ pana pātimokkhasīlena na saṅgayhatīti na sakkā vattuṃ,",
  "tika-abh02t0:1888_3": "kāyikavācasikasaṃvarassa tabbinimuttassa abhāvatoti dassento “iminā adhippāyena vutta”nti āha.",
  "tika-abh02t0:1889_0": "Tattha pātimokkhasaddassa evaṃ attho veditabbo –",
  "tika-abh02t0:1889_1": "kilesānaṃ balavabhāvato,",
  "tika-abh02t0:1889_2": "pāpakiriyāya sukarabhāvato,",
  "tika-abh02t0:1889_3": "puññakiriyāya ca dukkarabhāvato bahukkhattuṃ apāyesu patanasīloti pātī,",
  "tika-abh02t0:1889_4": "puthujjano,",
  "tika-abh02t0:1889_5": "aniccatāya vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti pātī,",
  "tika-abh02t0:1889_6": "maraṇavasena vā tamhi tamhi sattanikāye attabhāvassa pātanasīloti pātī,",
  "tika-abh02t0:1889_7": "sattasantāno,",
  "tika-abh02t0:1889_8": "cittameva vā.",
  "tika-abh02t0:1889_9": "Taṃ pātinaṃ saṃsāradukkhato mokkhetīti pātimokkhaṃ.",
  "tika-abh02t0:1889_10": "Cittassa hi vimokkhena sattopi “vimutto”ti vuccati.",
  "tika-abh02t0:1889_11": "Vuttañhi “cittavodānā visujjhantī”ti,",
  "tika-abh02t0:1889_12": "“anupādāya āsavehi cittaṃ vimutta”nti ca.",
  "tika-abh02t0:1889_13": "Atha vā avijjādinā hetunā saṃsāre patati gacchati pavattatīti pātī.",
  "tika-abh02t0:1889_14": "“Avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "tika-abh02t0:1889_15": "Tassa pātino sattassa taṇhādisaṃkilesattayato mokkho etenāti pātimokkhaṃ.",
  "tika-abh02t0:1889_16": "“Kaṇṭhekāḷo”tiādīnaṃ viya tassa samāsasiddhi veditabbā.",
  "tika-abh02t0:1890_0": "Atha vā pāteti vinipāteti dukkheti pāti, cittaṃ.",
  "tika-abh02t0:1890_1": "Vuttañhi “cittena nīyati loko,",
  "tika-abh02t0:1890_2": "cittena parikassatī”ti.",
  "tika-abh02t0:1890_3": "Tassa pātino mokkho etenāti pātimokkhaṃ.",
  "tika-abh02t0:1890_4": "Patati vā etena apāyadukkhe vā saṃsāradukkhe vāti pātī,",
  "tika-abh02t0:1890_5": "taṇhādisaṃkileso.",
  "tika-abh02t0:1890_6": "Vuttañhi “taṇhā janeti purisaṃ,",
  "tika-abh02t0:1890_7": "taṇhādutiyo puriso”ti ca ādi.",
  "tika-abh02t0:1890_8": "Tato mokkhoti pātimokkhaṃ.",
  "tika-abh02t0:1891_0": "Atha vā patati etthāti pātīni,",
  "tika-abh02t0:1891_1": "cha ajjhattikabāhirāni āyatanāni.",
  "tika-abh02t0:1891_2": "Vuttañhi “chasu loko samuppanno,",
  "tika-abh02t0:1891_3": "chasu kubbati santhava”nti.",
  "tika-abh02t0:1891_4": "Tato chaajjhattikabāhirāyatanasaṅkhātato pātito mokkhoti pātimokkhaṃ.",
  "tika-abh02t0:1892_0": "Atha vā pāto vinipāto assa atthīti pātī, saṃsāro, tato mokkhoti pātimokkhaṃ.",
  "tika-abh02t0:1893_0": "Atha vā sabbalokādhipatibhāvato dhammissaro bhagavā “patī”ti vuccati,",
  "tika-abh02t0:1893_1": "muccati etenāti mokkho,",
  "tika-abh02t0:1893_2": "patino mokkho tena paññattattāti patimokkho,",
  "tika-abh02t0:1893_3": "patimokkho eva pātimokkhaṃ.",
  "tika-abh02t0:1893_4": "Sabbaguṇānaṃ vā mūlabhāvato uttamaṭṭhena pati ca so yathāvuttenatthena mokkho cāti patimokkho,",
  "tika-abh02t0:1893_5": "patimokkho eva pātimokkhaṃ.",
  "tika-abh02t0:1893_6": "Tathā hi vuttaṃ “pātimokkhanti mukhametaṃ pamukhameta”nti vitthāro.",
  "tika-abh02t0:1894_0": "Atha vā pa-",
  "tika-abh02t0:1894_1": "iti pakāre,",
  "tika-abh02t0:1894_2": "atīti accantatthe nipāto,",
  "tika-abh02t0:1894_3": "tasmā pakārehi accantaṃ mokkhetīti pātimokkhaṃ.",
  "tika-abh02t0:1894_4": "Idañhi sīlaṃ sayaṃ tadaṅgavasena,",
  "tika-abh02t0:1894_5": "samādhisahitaṃ paññāsahitañca vikkhambhanavasena samucchedavasena ca accantaṃ mokkheti mocetīti pātimokkhaṃ.",
  "tika-abh02t0:1894_6": "Pati pati mokkhoti vā patimokkho,",
  "tika-abh02t0:1894_7": "tamhā tamhā vītikkamadosato paccekaṃ mokkhoti attho,",
  "tika-abh02t0:1894_8": "patimokkhoyeva pātimokkhaṃ.",
  "tika-abh02t0:1894_9": "Mokkho vā nibbānaṃ,",
  "tika-abh02t0:1894_10": "tassa mokkhassa paṭibimbabhūtoti patimokkhaṃ.",
  "tika-abh02t0:1894_11": "Sīlasaṃvaro hi nibbedhabhāgiyo sūriyassa aruṇuggamanaṃ viya nibbānassa udayabhūto tappaṭibhāgo viya hoti yathārahaṃ kilesanibbāpanatoti patimokkhaṃ,",
  "tika-abh02t0:1894_12": "patimokkhaṃyeva pātimokkhaṃ.",
  "tika-abh02t0:1895_0": "Atha vā mokkhaṃ pati vattati,",
  "tika-abh02t0:1895_1": "mokkhābhimukhanti vā patimokkhaṃ,",
  "tika-abh02t0:1895_2": "patimokkhaṃyeva pātimokkhanti.",
  "tika-abh02t0:1895_3": "Idampi pātimokkhasaddassa mukhamattadassanameva.",
  "tika-abh02t0:1895_4": "Sabbākaārena pana jinapātimokkho bhagavāva anavajjapatimokkhaṃ pātimokkhaṃ saṃvaṇṇeyya.",
  "tika-abh02t0:1896_0": "513.",
  "tika-abh02t0:1896_1": "Garubhaṇḍavissajjanakaraṇabhūtaṃ etassa atthīti garubhaṇḍavissajjanaṃ.",
  "tika-abh02t0:1896_2": "Garubhaṇḍantarabhūtaṃ thāvarādi.",
  "tika-abh02t0:1896_3": "Ūnakaṃ na vaṭṭatīti phātikammaṃ vuttaṃ.",
  "tika-abh02t0:1896_4": "Atirekagghanakaṃ,",
  "tika-abh02t0:1896_5": "tadagghanakameva vā vaṭṭatīti.",
  "tika-abh02t0:1896_6": "Yathāvuttanti pokkharaṇito paṃsuuddharaṇādithāvarakammaṃ.",
  "tika-abh02t0:1897_0": "Dhāreti, poseti vā paresaṃ dārake.",
  "tika-abh02t0:1898_0": "Gihīnaṃ kariyamānaṃ vuttaṃ,",
  "tika-abh02t0:1898_1": "na saṅghassa,",
  "tika-abh02t0:1898_2": "gaṇassa vāti attho.",
  "tika-abh02t0:1898_3": "Piṇḍapaṭipiṇḍanti uttarapadalopaṃ,",
  "tika-abh02t0:1898_4": "purimapade uttarapadalopañca katvā niddesoti āha “piṇḍattha”ntiādi.",
  "tika-abh02t0:1898_5": "Ayoniso vicāraṇaṃ ayāthāvapaṭipatti.",
  "tika-abh02t0:1899_0": "514. Gacchanti yathāsakaṃ visaye pavattantīti gāvo, cakkhādīni indriyāni.",
  "tika-abh02t0:1900_0": "Vidhunanaṃ papphoṭanaṃ, pavāhananti attho.",
  "tika-abh02t0:1901_0": "515.",
  "tika-abh02t0:1901_1": "Yathā karaṇattho karaṇīyasaddo,",
  "tika-abh02t0:1901_2": "evaṃ vikiraṇatthopi hotīti āha “vikkhipitabbānī”ti,",
  "tika-abh02t0:1901_3": "viddhaṃsitabbānīti attho.",
  "tika-abh02t0:1901_4": "Saṃyamanīyāni vā saṃyamakaraṇīyāni,",
  "tika-abh02t0:1901_5": "“na puna evaṃ karomī”ti attano dahanaṃ manasā adhiṭṭhānaṃ saṃyamanaṃ,",
  "tika-abh02t0:1901_6": "saṃyamanakaraṇīyāni saṃvarakaraṇīyānīti cittamattāyattā eva saṃyamasaṃvarā ācariyena adhippetāti āha “anāpattigamanīyānī”ti.",
  "tika-abh02t0:1901_7": "Antevāsikatthero pana desanāpi cittuppādamanasikārehi vinā na hotīti desanāvisuddhiṃ nissaraṇaṃ vadati.",
  "tika-abh02t0:1902_0": "516.",
  "tika-abh02t0:1902_1": "“Alaṅkato cepi…pe…",
  "tika-abh02t0:1902_2": "sa bhikkhū”tiādīsu viya idhāpi guṇato bhikkhu adhippeto.",
  "tika-abh02t0:1902_3": "Tathā ca vuttaṃ “idha bhikkhūti paṭipattiyā bhikkhubhāvadassanato evamāhā”ti.",
  "tika-abh02t0:1902_4": "Yattakaṃ ekena puggalena asesetvā samādātuṃ sakkā,",
  "tika-abh02t0:1902_5": "taṃ sandhāyāha “yena samādānena sabbāpi sikkhā samādinnā hontī”ti yathā upasampadāpāripūriyā asesaṃ upasampannasikkhāsamādānaṃ.",
  "tika-abh02t0:1902_6": "Tanti samādānaṃ.",
  "tika-abh02t0:1902_7": "Anekesūti visuṃ visuṃ samādānesu.",
  "tika-abh02t0:1902_8": "Yathā samādinnāya sikkhāya sabbena sabbaṃ avītikkamanaṃ sikkhitabbākāro,",
  "tika-abh02t0:1902_9": "evaṃ sati vītikkame desanāgāminiyā desanā,",
  "tika-abh02t0:1902_10": "vuṭṭhānagāminiyā vuṭṭhānaṃ tadupāyabhūtaṃ pārivāsikavattacaraṇādīti vuttaṃ “avīti…pe…",
  "tika-abh02t0:1902_11": "ākārenā”ti.",
  "tika-abh02t0:1902_12": "Yaṃ sikkhāpadaṃ pamādena vītikkantaṃ,",
  "tika-abh02t0:1902_13": "taṃ sikkhiyamānaṃ na hotīti sesitaṃ nāma hotīti āha “vītikkamanavasena sesassā”ti.",
  "tika-abh02t0:1903_0": "519.",
  "tika-abh02t0:1903_1": "Cittaparisodhanabhāvanāti cittassa parisodhanabhūtā āvaraṇīyadhammavikkhambhikā samādhivipassanābhāvanā cittaparisodhanabhāvanā.",
  "tika-abh02t0:1903_2": "Suppapariggāhakanti niddāpariggāhakaṃ.",
  "tika-abh02t0:1903_3": "Idanti idaṃ abbokiṇṇabhavaṅgottaraṇasaṅkhātaṃ kiriyamayacittānaṃ appavattanaṃ suppaṃ nāma.",
  "tika-abh02t0:1903_4": "Ito bhavaṅgottaraṇato.",
  "tika-abh02t0:1903_5": "Pubbe ito kiriyamayacittappavattito parañca natthi.",
  "tika-abh02t0:1903_6": "Ayaṃ kāyakilamatho,",
  "tika-abh02t0:1903_7": "thinamiddhañca etassa suttassa paccayo.",
  "tika-abh02t0:1904_0": "522.",
  "tika-abh02t0:1904_1": "Satipaṭṭhānādayoti satipaṭṭhānasammappadhānaiddhipādā,",
  "tika-abh02t0:1904_2": "ekacce ca maggadhammā saha na pavattanti,",
  "tika-abh02t0:1904_3": "tasmā pāḷiyaṃ na vuttāti adhippāyo.",
  "tika-abh02t0:1904_4": "Ete tāva ekasmiṃ ārammaṇe saha na pavattantīti na gaṇheyyuṃ,",
  "tika-abh02t0:1904_5": "indriyabalāni kasmā na gahitānīti āha “pavatta…pe… hontī”ti.",
  "tika-abh02t0:1904_6": "Evampi saddhindriyabalāni bojjhaṅgehi na saṅgayhantīti kathaṃ tesaṃ tadantogadhatāti codanaṃ sandhāyāha “pīti…pe…",
  "tika-abh02t0:1904_7": "vuttattā”ti.",
  "tika-abh02t0:1905_0": "523.",
  "tika-abh02t0:1905_1": "Samantatoti sabbabhāgesu sabbesu abhikkamādīsu,",
  "tika-abh02t0:1905_2": "sabbabhāgato vā tesu eva abhikkamādīsu atthānatthādisabbabhāgato sabbākārato.",
  "tika-abh02t0:1905_3": "Sammāti aviparītaṃ yoniso.",
  "tika-abh02t0:1905_4": "Samanti avisamaṃ,",
  "tika-abh02t0:1905_5": "iṭṭhādiārammaṇe rāgādivisamarahitaṃ katvāti attho.",
  "tika-abh02t0:1906_0": "Bhikkhā carīyati etthāti bhikkhācāro,",
  "tika-abh02t0:1906_1": "bhikkhāya caraṇaṭṭhānaṃ,",
  "tika-abh02t0:1906_2": "so eva gocaro,",
  "tika-abh02t0:1906_3": "bhikkhāya caraṇameva vā sampajaññassa visayabhāvato gocaro,",
  "tika-abh02t0:1906_4": "tasmiṃ bhikkhācāragocare.",
  "tika-abh02t0:1906_5": "So pana abhikkamādibhedabhinnanti visesanavasena vuttaṃ “abhikkamādīsu panā”ti.",
  "tika-abh02t0:1906_6": "Kammaṭṭhānasaṅkhāteti yogakammassa bhāvanāya pavattiṭṭhānasaṅkhāte ārammaṇe,",
  "tika-abh02t0:1906_7": "bhāvanākammeyeva vā,",
  "tika-abh02t0:1906_8": "yogino sukhavisesahetutāya vā kammaṭṭhānasaṅkhāte sampajaññassa visayabhāvena gocare.",
  "tika-abh02t0:1906_9": "Abhikkamādīsūti abhikkamapaṭikkamādīsu ceva cīvarapārupanādīsu ca.",
  "tika-abh02t0:1906_10": "Asammuyhanaṃ cittakiriyāvāyodhātuvipphāravaseneva tesaṃ pavatti,",
  "tika-abh02t0:1906_11": "na aññathāti yāthāvato jānanaṃ.",
  "tika-abh02t0:1907_0": "Kammaṭṭhānaṃ padhānaṃ katvāti cīvarapārupanādisarīrapariharaṇakiccakālepi kammaṭṭhānamanasikārameva padhānaṃ katvā.",
  "tika-abh02t0:1908_0": "Tasmāti yasmā ussukkajāto hutvā ativiya maṃ yācasi,",
  "tika-abh02t0:1908_1": "yasmā ca jīvitantarāyānaṃ dujjānataṃ vadasi,",
  "tika-abh02t0:1908_2": "indriyāni ca te paripākaṃ gatāni, tasmā.",
  "tika-abh02t0:1908_3": "Tihāti nipātamattaṃ. Te tayā.",
  "tika-abh02t0:1908_4": "Evanti idāni vattabbākāraṃ vadati.",
  "tika-abh02t0:1908_5": "Sikkhitabbanti adhisīlasikkhādīnaṃ tissannampi sikkhānaṃ vasena sikkhanaṃ kātabbaṃ.",
  "tika-abh02t0:1908_6": "Yathā pana sikkhitabbaṃ,",
  "tika-abh02t0:1908_7": "taṃ dassento “diṭṭhe diṭṭhamattaṃ bhavissatī”tiādimāha.",
  "tika-abh02t0:1909_0": "Tattha diṭṭhe diṭṭhamattanti rūpāyatane cakkhuviññāṇena diṭṭhamattaṃ.",
  "tika-abh02t0:1909_1": "Yathā hi cakkhuviññāṇaṃ rūpe rūpamattameva passati,",
  "tika-abh02t0:1909_2": "na niccādisabhāvaṃ,",
  "tika-abh02t0:1909_3": "evaṃ sesataṃdvārikaviññāṇehipi me ettha diṭṭhamattameva bhavissatīti sikkhitabbanti attho.",
  "tika-abh02t0:1909_4": "Atha vā diṭṭhe diṭṭhaṃ nāma cakkhuviññāṇaṃ,",
  "tika-abh02t0:1909_5": "rūpe rūpavijānananti attho.",
  "tika-abh02t0:1909_6": "Mattāti pamāṇaṃ.",
  "tika-abh02t0:1909_7": "Diṭṭhaṃ mattā etassāti diṭṭhamattaṃ,",
  "tika-abh02t0:1909_8": "cakkhuviññāṇamattameva me cittaṃ bhavissatīti attho.",
  "tika-abh02t0:1909_9": "Idaṃ vuttaṃ hoti –",
  "tika-abh02t0:1909_10": "yathā āpāthagate rūpe cakkhuviññāṇaṃ na rajjati na dussati na muyhati,",
  "tika-abh02t0:1909_11": "evaṃ rāgādivirahena cakkhuviññāṇamattameva me javanaṃ bhavissati,",
  "tika-abh02t0:1909_12": "cakkhuviññāṇappamāṇeneva naṃ ṭhapessāmīti.",
  "tika-abh02t0:1909_13": "Atha vā diṭṭhaṃ nāma cakkhuviññāṇena diṭṭharūpaṃ.",
  "tika-abh02t0:1909_14": "Diṭṭhe diṭṭhaṃ nāma tattheva uppannaṃ sampaṭicchanasantīraṇavoṭṭhabbanasaṅkhātaṃ cittattayaṃ.",
  "tika-abh02t0:1909_15": "Yathā taṃ na rajjati na dussati na muyhati,",
  "tika-abh02t0:1909_16": "evaṃ āpāthagate rūpe teneva sampaṭicchanādippamāṇena javanaṃ uppādessāmi,",
  "tika-abh02t0:1909_17": "nāssa taṃ pamāṇaṃ atikkamitvā rajjanādivasena uppajjituṃ dassāmīti evamettha attho daṭṭhabbo.",
  "tika-abh02t0:1909_18": "Esa nayo sutamutesu.",
  "tika-abh02t0:1909_19": "Mutanti ca tadārammaṇaviññāṇehi saddhiṃ gandharasaphoṭṭhabbāyatanaṃ veditabbaṃ.",
  "tika-abh02t0:1909_20": "Viññāte viññātamattanti ettha pana viññātaṃ nāma manodvārāvajjanena viññātārammaṇaṃ,",
  "tika-abh02t0:1909_21": "tasmiṃ viññāte.",
  "tika-abh02t0:1909_22": "Viññātamattanti āvajjanappamāṇaṃ.",
  "tika-abh02t0:1909_23": "Yathā āvajjanaṃ na rajjati na dussati na muyhati,",
  "tika-abh02t0:1909_24": "evaṃ rajjanādivasena uppajjituṃ adatvā āvajjanappamāṇeneva cittaṃ ṭhapessāmīti ayamettha attho.",
  "tika-abh02t0:1909_25": "Evañhi te bāhiya sikkhitabbanti evaṃ imāya paṭipadāya tayā bāhiya tissannaṃ sikkhānaṃ anupavattanavasena sikkhitabbaṃ.",
  "tika-abh02t0:1909_26": "Iti bhagavā bāhiyassa saṃkhittarucitāya chahi viññāṇakāyehi saddhiṃ chaḷārammaṇabhedabhinnaṃ vipassanāvisayaṃ",
  "tika-abh02t0:1909_27": "diṭṭhādīhi catūhi koṭṭhāsehi vibhajitvā tatthassa ñātatīraṇapariññaṃ dasseti.",
  "tika-abh02t0:1910_0": "Kathaṃ?",
  "tika-abh02t0:1910_1": "Ettha hi rūpāyatanaṃ passitabbaṭṭhena diṭṭhaṃ nāma,",
  "tika-abh02t0:1910_2": "cakkhuviññāṇaṃ pana saddhiṃ taṃdvārikaviññāṇehi dassanaṭṭhena,",
  "tika-abh02t0:1910_3": "tadubhayampi yathāpaccayaṃ pavattamānaṃ dhammamattameva,",
  "tika-abh02t0:1910_4": "na ettha koci kattā vā kāretā vā.",
  "tika-abh02t0:1910_5": "Yato taṃ hutvā abhāvaṭṭhena aniccaṃ,",
  "tika-abh02t0:1910_6": "udayabbayapaṭipīḷanaṭṭhena dukkhaṃ,",
  "tika-abh02t0:1910_7": "avasavattanaṭṭhena anattāti kuto tattha paṇḍitassa rajjanādīnaṃ okāsoti ayañhettha adhippāyo.",
  "tika-abh02t0:1910_8": "Esa nayo sutādīsupi.",
  "tika-abh02t0:1911_0": "Idāni ñātatīraṇapariññāsu patiṭṭhitassa upari saha phalena pahānapariññaṃ dassetuṃ “yato kho te bāhiyā”tiādi āraddhaṃ.",
  "tika-abh02t0:1911_1": "Tattha yatoti yadā, yasmā vā.",
  "tika-abh02t0:1911_2": "Teti tava.",
  "tika-abh02t0:1911_3": "Tatoti tadā, tasmā vā.",
  "tika-abh02t0:1911_4": "Tenāti tena diṭṭhādinā,",
  "tika-abh02t0:1911_5": "diṭṭhādipaṭibaddhena vā rāgādinā.",
  "tika-abh02t0:1911_6": "Idaṃ vuttaṃ hoti – bāhiya,",
  "tika-abh02t0:1911_7": "tava yasmiṃ kāle,",
  "tika-abh02t0:1911_8": "yena vā kāraṇena diṭṭhādīsu mayā vuttavidhiṃ paṭipajjantassa aviparītasabhāvāvabodhena diṭṭhādimattaṃ bhavissati,",
  "tika-abh02t0:1911_9": "tasmiṃ kāle,",
  "tika-abh02t0:1911_10": "tena vā kāraṇena tvaṃ tena diṭṭhādipaṭibaddhena rāgādinā saha na bhavissasi,",
  "tika-abh02t0:1911_11": "ratto vā duṭṭho vā mūḷho vā na bhavissasi pahīnarāgādikattā,",
  "tika-abh02t0:1911_12": "tena vā diṭṭhādinā saha paṭibaddho na bhavissasīti.",
  "tika-abh02t0:1911_13": "Tato tvaṃ, bāhiya,",
  "tika-abh02t0:1911_14": "na tatthāti yadā,",
  "tika-abh02t0:1911_15": "yasmā vā tvaṃ tena rāgena vā ratto,",
  "tika-abh02t0:1911_16": "dosena vā duṭṭho,",
  "tika-abh02t0:1911_17": "mohena vā mūḷho na bhavissasi, tadā,",
  "tika-abh02t0:1911_18": "tasmā vā tvaṃ tattha diṭṭhādike na bhavissasi,",
  "tika-abh02t0:1911_19": "tasmiṃ diṭṭhe vā sutamutaviññāte vā “etaṃ mama,",
  "tika-abh02t0:1911_20": "esohamasmi,",
  "tika-abh02t0:1911_21": "eso me attā”ti taṇhāmānadiṭṭhīhi allīno patiṭṭhito na bhavissasi.",
  "tika-abh02t0:1911_22": "Ettāvatā pahānapariññaṃ matthakaṃ pāpetvā khīṇāsavabhūmi dassitā.",
  "tika-abh02t0:1911_23": "Tato tvaṃ, bāhiya, nevidha, na huraṃ,",
  "tika-abh02t0:1911_24": "na ubhayamantarenāti yadā tvaṃ, bāhiya,",
  "tika-abh02t0:1911_25": "tena rāgādinā tattha diṭṭhādīsu paṭibaddho na bhavissasi,",
  "tika-abh02t0:1911_26": "tadā tvaṃ neva idha loke,",
  "tika-abh02t0:1911_27": "na paraloke,",
  "tika-abh02t0:1911_28": "na ubhayattha hosi.",
  "tika-abh02t0:1911_29": "Esevanto dukkhassāti kilesadukkhassa,",
  "tika-abh02t0:1911_30": "vaṭṭadukkhassa ca ayameva anto ayaṃ paricchedo parivaṭumabhāvoti ayameva hi ettha attho.",
  "tika-abh02t0:1911_31": "Ye pana “ubhayamantarenā”ti padaṃ gahetvā antarābhavaṃ nāma icchanti,",
  "tika-abh02t0:1911_32": "tesaṃ taṃ micchā.",
  "tika-abh02t0:1911_33": "Tattha yaṃ vattabbaṃ,",
  "tika-abh02t0:1911_34": "taṃ parato antarābhavakathāyaṃ āvi bhavissati.",
  "tika-abh02t0:1912_0": "Etesanti atiharaṇavītiharaṇānaṃ.",
  "tika-abh02t0:1913_0": "“Tattha hī”tiādinā pañcaviññāṇavīthiyaṃ puretaraṃ pavattaayonisomanasikāravasena āvajjanādīnaṃ ayoniso",
  "tika-abh02t0:1913_1": "āvajjanādinā iṭṭhādiārammaṇe lobhādippavattimattaṃ hoti,",
  "tika-abh02t0:1913_2": "na pana itthipurisādivikappagāho,",
  "tika-abh02t0:1913_3": "manodvāreyeva pana so hotīti dasseti.",
  "tika-abh02t0:1913_4": "Tassāti “itthī,",
  "tika-abh02t0:1913_5": "puriso”ti rajjanādikassa.",
  "tika-abh02t0:1913_6": "Bhavaṅgādīti bhavaṅgaāvajjanadassanāni,",
  "tika-abh02t0:1913_7": "sampaṭicchanasantīraṇavoṭṭhabbanapañcadvārikajavanañca.",
  "tika-abh02t0:1913_8": "Apubbatittaratāvasenāti apubbatāittarabhāvānaṃ vasena.",
  "tika-abh02t0:1914_0": "Atiharatīti mukhadvāraṃ atikkamitvā harati.",
  "tika-abh02t0:1914_1": "Taṃtaṃvijānananipphādakoti tassa tassa pariyesanādivisayassa,",
  "tika-abh02t0:1914_2": "vijānanassa ca nipphādako.",
  "tika-abh02t0:1914_3": "Yena hi payogena pariyesanādi nipphajjati,",
  "tika-abh02t0:1914_4": "so tabbisayaṃ vijānanampi nipphādeti nāma hoti.",
  "tika-abh02t0:1914_5": "Sammāpaṭipattinti dhammesu aviparītapaṭipattiṃ yathābhūtāvabodhaṃ.",
  "tika-abh02t0:1915_0": "Gamanepīti gamanapayogepi.",
  "tika-abh02t0:1915_1": "Atiharaṇaṃ yathāṭhitasseva kāyassa icchitadesābhimukhakaraṇaṃ.",
  "tika-abh02t0:1915_2": "Gamanaṃ desantaruppatti.",
  "tika-abh02t0:1915_3": "Vakkhamānoti “abhikkante paṭikkanteti…pe…",
  "tika-abh02t0:1915_4": "addhāgamanavasena kathito.",
  "tika-abh02t0:1915_5": "Gate ṭhite nisinneti ettha vihāre cuṇṇikapāduddhārairiyāpathavasena kathito”ti vakkhamāno viseso.",
  "tika-abh02t0:1916_0": "Pavatteti caṅkamādīsu pavatte rūpārūpadhamme. Pariggaṇhantassa aniccādito.",
  "tika-abh02t0:1917_0": "Kāyikakiriyādinibbattakajavanaṃ phalūpacārena “kāyādikiriyāmaya”nti vuttaṃ.",
  "tika-abh02t0:1917_1": "Kiriyāsamuṭṭhitattāti pana kāraṇūpacārena.",
  "tika-abh02t0:1918_0": "526.",
  "tika-abh02t0:1918_1": "Kammaṭṭhānaupāsanassāti kammaṭṭhānabhāvanāya.",
  "tika-abh02t0:1918_2": "Yogapathanti bhāvanāyoggakiriyāya pavattanamaggaṃ.",
  "tika-abh02t0:1919_0": "537.",
  "tika-abh02t0:1919_1": "Kāyādīsūti kāyavedanācittadhammesu.",
  "tika-abh02t0:1919_2": "Suṭṭhu pavattiyāti asubhānupassanādivasena pavattiyā.",
  "tika-abh02t0:1919_3": "Niyyānasabhāvo sammāsatitā eva.",
  "tika-abh02t0:1919_4": "Upaṭṭhānanti satiṃ kiccato dasseti.",
  "tika-abh02t0:1919_5": "Ettha ca yathāvutto pariggaho jāto etissāti pariggahitā,",
  "tika-abh02t0:1919_6": "taṃ pariggahitaṃ niyyānabhūtaṃ satiṃ katvāti attho veditabbo.",
  "tika-abh02t0:1920_0": "542-3. Pakuppanaṃ idha vikārāpattibhāvo.",
  "tika-abh02t0:1921_0": "550.",
  "tika-abh02t0:1921_1": "Tappaṭipakkhasaññāti thinamiddhapaṭipakkhasaññā.",
  "tika-abh02t0:1921_2": "Sā atthato tadaṅgādivasena thinamiddhavinodanākārappavattā kusalavitakkasampayuttasaññā,",
  "tika-abh02t0:1921_3": "tathābhūto vā cittuppādo saññāsīsena vuttoti veditabbo.",
  "tika-abh02t0:1922_0": "553.",
  "tika-abh02t0:1922_1": "Sārambhanti ārambhavantaṃ,",
  "tika-abh02t0:1922_2": "sahārambhanti attho.",
  "tika-abh02t0:1922_3": "Nirāvaraṇābhogā thinamiddhandhakāravigamena nirāvaraṇasamannāhārasaññā.",
  "tika-abh02t0:1922_4": "Vivaṭā appaṭicchādanā.",
  "tika-abh02t0:1923_0": "564. Tattha tatthāti “iminā pātimokkhasaṃvarena upeto hotī”tiādīsu.",
  "tika-abh02t0:1924_0": "588.",
  "tika-abh02t0:1924_1": "Yathā kenaci nikkujjitaṃ “idaṃ nāmeta”nti pakatiñāṇena na ñāyati,",
  "tika-abh02t0:1924_2": "evaṃ sabbappakārena aviditaṃ nikkujjitaṃ viya hotīti āha “sabbathā aññātatā nikkujjitabhāvo”ti.",
  "tika-abh02t0:1924_3": "Niravasesaparicchindanābhāvoti duviññeyyatāya niravasesato paricchinditabbatābhāvo,",
  "tika-abh02t0:1924_4": "paricchindikābhāvo vā.",
  "tika-abh02t0:1924_5": "Ekadeseneva hi gambhīraṃ ñāyati.",
  "tika-abh02t0:1925_0": "Ācikkhantītiādito paribyattaṃ kathenti.",
  "tika-abh02t0:1925_1": "Desentīti upadisanavasena vadanti,",
  "tika-abh02t0:1925_2": "pabodhenti vā.",
  "tika-abh02t0:1925_3": "Paññāpentīti pajānāpenti,",
  "tika-abh02t0:1925_4": "saṃpakāsentīti attho.",
  "tika-abh02t0:1925_5": "Paṭṭhapentīti pakārehi asaṅkarato ṭhapenti.",
  "tika-abh02t0:1925_6": "Vivarantīti vivaṭaṃ karonti.",
  "tika-abh02t0:1925_7": "Vibhajantīti vibhattaṃ karonti.",
  "tika-abh02t0:1925_8": "Uttānīkarontīti anuttānaṃ gambhīraṃ uttānaṃ pākaṭaṃ karonti.",
  "tika-abh02t0:1925_9": "Ettha ca “paññāpentī”tiādīhi chahi padehi atthapadāni dassitāni.",
  "tika-abh02t0:1925_10": "“Ācikkhanti desentī”ti pana dvīhi padehi byañjanapadānīti evaṃ atthabyañjanapadasampannāya uḷārāya pasaṃsāya pasaṃsanaṃ dasseti.",
  "tika-abh02t0:1925_11": "Yaṃ panetesu atthabyañjanapadesu vattabbaṃ,",
  "tika-abh02t0:1925_12": "taṃ nettiaṭṭhakathāyaṃ vitthārato vuttameva,",
  "tika-abh02t0:1925_13": "tasmā tattha vuttanayeneva veditabbaṃ.",
  "tika-abh02t0:1926_0": "602.",
  "tika-abh02t0:1926_1": "Ettheva yojetabbaṃ tassa heṭṭhābhūmisamatikkamanamukhena bhūmivisesādhigamupāyadīpanato.",
  "tika-abh02t0:1926_2": "Sabbatthāpīti “rūpasaññānaṃ samatikkamā,",
  "tika-abh02t0:1926_3": "ākāsānañcāyatanaṃ samatikkammā”ti sabbesupi samatikkamavacanesu.",
  "tika-abh02t0:1927_0": "610.",
  "tika-abh02t0:1927_1": "Taṃyeva ākāsaṃ phuṭaṃ viññāṇanti taṃyeva kasiṇugghāṭimākāsaṃ “ananta”nti manasikārena phuṭaṃ pharitvā",
  "tika-abh02t0:1927_2": "ṭhitaṃ paṭhamāruppaviññāṇaṃ “anantaṃ viññāṇa”nti manasi karotīti attho.",
  "tika-abh02t0:1927_3": "Dutiyavikappe pana sāmaññajotanā visese tiṭṭhatīti “phuṭa”nti iminā viññāṇameva vuttanti phuṭaṃ viññāṇanti paṭhamāruppaviññāṇamāha.",
  "tika-abh02t0:1927_4": "Tañhi ākāsassa sapharaṇakaviññāṇaṃ.",
  "tika-abh02t0:1927_5": "Viññāṇenāti ca karaṇatthe karaṇavacanaṃ,",
  "tika-abh02t0:1927_6": "tañca dutiyāruppaviññāṇaṃ vadatīti āha “viññāṇañcāyatanaviññāṇena manasi karotī”ti.",
  "tika-abh02t0:1927_7": "Tenāti paṭhamāruppaviññāṇena.",
  "tika-abh02t0:1927_8": "Gahitākāranti anantapharaṇavasena gahitākāraṃ.",
  "tika-abh02t0:1927_9": "Manasi karotīti dutiyāruppaparikammamanasikārena manasi karoti.",
  "tika-abh02t0:1927_10": "Evanti yathāvuttākāraṃ kasiṇugghāṭimākāse paṭhamāruppaviññāṇena anantapharaṇavasena yo gahitākāro,",
  "tika-abh02t0:1927_11": "taṃ manasi karontaṃyeva.",
  "tika-abh02t0:1927_12": "Taṃ viññāṇanti taṃ dutiyāruppaviññāṇaṃ.",
  "tika-abh02t0:1927_13": "Anantaṃ pharatīti “ananta”nti pharati,",
  "tika-abh02t0:1927_14": "tasmā dutiyoyevattho yuttoti.",
  "tika-abh02t0:1927_15": "“Yañhī”tiādinā yathāvuttamatthaṃ pākaṭaṃ karoti.",
  "tika-abh02t0:1927_16": "Taṃpharaṇākārasahitanti tasmiṃ ākāse pharaṇākārasahitaṃ.",
  "tika-abh02t0:1927_17": "Viññāṇanti paṭhamāruppaviññāṇaṃ.",
  "tika-abh02t0:1928_0": "615.",
  "tika-abh02t0:1928_1": "Pubbeti dutiyāruppaparikammakāle.",
  "tika-abh02t0:1928_2": "Yaṃ “anantaṃ viññāṇa”nti manasi kataṃ,",
  "tika-abh02t0:1928_3": "taṃyeva paṭhamāruppaviññāṇameva.",
  "tika-abh02t0:1928_4": "Taṃyeva hi abhāveti.",
  "tika-abh02t0:1928_5": "Ārammaṇātikkamavasena hi etā samāpattiyo laddhabbāti.",
  "tika-abh02t0:1929_0": "Niddesavaṇṇanā niṭṭhitā.",
  "tika-abh02t0:1930_0": "Suttantabhājanīyavaṇṇanā niṭṭhitā.",
  "tika-abh02t0:1931_0": "2. Abhidhammabhājanīyavaṇṇanā",
  "tika-abh02t0:1932_0": "623.",
  "tika-abh02t0:1932_1": "Catukkanaye dutiyajjhānameva yesaṃ vicāro oḷārikato na upaṭṭhāti,",
  "tika-abh02t0:1932_2": "yesañca upaṭṭhāti,",
  "tika-abh02t0:1932_3": "tesaṃ vasena dvidhā bhinditvā desitanti catukkanayato pañcakanayo nīhatoti āha “uddhaṭānaṃyeva catunnaṃ…pe…",
  "tika-abh02t0:1932_4": "dassanato cā”ti.",
  "tika-abh02t0:1933_0": "Abhidhammabhājanīyavaṇṇanā niṭṭhitā.",
  "tika-abh02t0:1934_0": "3. Pañhapucchakavaṇṇanā",
  "tika-abh02t0:1935_0": "640.",
  "tika-abh02t0:1935_1": "Tīsūti paṭhamādīsu tīsu.",
  "tika-abh02t0:1935_2": "Catukkanayena hi taṃ vuttaṃ.",
  "tika-abh02t0:1935_3": "Evaṃkoṭṭhāsikāti appamāṇāti vuttā.",
  "tika-abh02t0:1935_4": "Tenāha “lokuttarabhūtā evāti adhippāyo”ti.",
  "tika-abh02t0:1935_5": "Paricchinnākāsa…pe…",
  "tika-abh02t0:1935_6": "catutthānaṃ vaṭṭavipassanāpādakattā “sabbatthapādakacatutthe saṅgahitānī”ti vuttaṃ.",
  "tika-abh02t0:1936_0": "Ayaṃ kathāti parittārammaṇādikathā.",
  "tika-abh02t0:1936_1": "Heṭṭhimo ariyo uparimassa ariyassa lokuttaracittāni paṭivijjhituṃ na sakkotīti vuttaṃ “na ca…pe…",
  "tika-abh02t0:1936_2": "sakkotī”ti.",
  "tika-abh02t0:1937_0": "“Kiriyato dvādasanna”nti ca pāṭho atthi.",
  "tika-abh02t0:1937_1": "Saha vadati lokuttaraphalacatutthatāsāmaññenāti adhippāyo.",
  "tika-abh02t0:1937_2": "Idha sabbasaddassa padesasabbavācibhāvato ekadesassa asambhavepi sabbatthapādakatā eva veditabbāti dassetuṃ “sabbattha…pe…",
  "tika-abh02t0:1937_3": "daṭṭhabba”nti āha.",
  "tika-abh02t0:1937_4": "Paricchinnākāsakasiṇacatutthādīnīti ādi-",
  "tika-abh02t0:1937_5": "saddena ānāpānacatutthādayo saṅgahitā.",
  "tika-abh02t0:1937_6": "Navattabbatāyāti navattabbārammaṇatāya.",
  "tika-abh02t0:1938_0": "Nibbānañcāti vattabbaṃ tadārammaṇassāpi bahiddhārammaṇabhāvato.",
  "tika-abh02t0:1939_0": "“Sasantānagatampī”ti idaṃ rūpa- saddena, kamma-",
  "tika-abh02t0:1939_1": "saddena ca sambandhitabbaṃ “sasantānagatampi apākaṭaṃ rūpaṃ dibbacakkhu viya sasantānagatampi apākaṭaṃ kammaṃ vibhāvetī”ti.",
  "tika-abh02t0:1939_2": "Pākaṭe pana sasantānagate rūpe,",
  "tika-abh02t0:1939_3": "kamme ca abhiññāñāṇena payojanaṃ natthīti “apākaṭa”nti visesetvā vuttaṃ.",
  "tika-abh02t0:1940_0": "Pañhapucchakavaṇṇanā niṭṭhitā.",
  "tika-abh02t0:1941_0": "Jhānavibhaṅgavaṇṇanā niṭṭhitā.",
  "tika-abh02t0:1942_0": "13. Appamaññāvibhaṅgo",
  "tika-abh02t0:1943_0": "1. Suttantabhājanīyavaṇṇanā",
  "tika-abh02t0:1944_0": "642.",
  "tika-abh02t0:1944_1": "Disādesodhināti “ekaṃ disa”ntiādidisodhinā,",
  "tika-abh02t0:1944_2": "vihāragāmanigamanagarajanapadarajjādidesodhinā ca.",
  "tika-abh02t0:1944_3": "Sattodhināti “sabbā itthiyo,",
  "tika-abh02t0:1944_4": "sabbe purisā, ariyā,",
  "tika-abh02t0:1944_5": "anariyā”tiādivasappavattena sattodhinā.",
  "tika-abh02t0:1944_6": "Etassāti etassa padassa,",
  "tika-abh02t0:1944_7": "padatthassa vā.",
  "tika-abh02t0:1944_8": "Anuvattakanti adhikāravasena pavattakaṃ.",
  "tika-abh02t0:1944_9": "Taṃ dvayanti tathā- saddo, iti-",
  "tika-abh02t0:1944_10": "saddoti ubhayaṃ.",
  "tika-abh02t0:1944_11": "“Tathā dutiya”nti hi vutte “tathā-",
  "tika-abh02t0:1944_12": "saddo yathā mettāsahagatena cetasā puratthimādīsu ekaṃ disaṃ pharitvā viharati,",
  "tika-abh02t0:1944_13": "tathā dutiyampi disaṃ mettāsahagatena cetasā pharitvā viharatī”ti imamatthaṃ dīpeti.",
  "tika-abh02t0:1944_14": "Sesadvayepi eseva nayo.",
  "tika-abh02t0:1944_15": "Yasmā itīti ayaṃ iti-",
  "tika-abh02t0:1944_16": "saddo pakāratthe,",
  "tika-abh02t0:1944_17": "evanti vuttaṃ hoti,",
  "tika-abh02t0:1944_18": "tasmā “yathā mettāsahagatena cetasā ekaṃ, dutiyaṃ, tatiyaṃ,",
  "tika-abh02t0:1944_19": "catutthaṃ disaṃ pharitvā viharati,",
  "tika-abh02t0:1944_20": "evaṃ uddhaṃ, adho,",
  "tika-abh02t0:1944_21": "tiriyaṃ mettāsahagatena cetasā pharitvā viharatī”ti imamatthaṃ dīpeti.",
  "tika-abh02t0:1944_22": "Tena vuttaṃ “mettā…pe…",
  "tika-abh02t0:1944_23": "taṃ dvaya”nti.",
  "tika-abh02t0:1944_24": "Tassāti dvayassa.",
  "tika-abh02t0:1944_25": "Pharaṇantarādiṭṭhānanti pharaṇato aññaṃ pharaṇantaraṃ,",
  "tika-abh02t0:1944_26": "taṃ ādi yassa,",
  "tika-abh02t0:1944_27": "taṃ pharaṇantarādi.",
  "tika-abh02t0:1944_28": "Pharaṇantarañhetaṃ mettābhāvanāya,",
  "tika-abh02t0:1944_29": "yadidaṃ vipulatā. Ādi-",
  "tika-abh02t0:1944_30": "saddena bhummantarapaguṇabhāvādi gayhati,",
  "tika-abh02t0:1944_31": "tassa pharaṇantarādino ṭhānaṃ ṭhānabhūto “vipulenā”tiādinā vuccamāno mettābhāvanāviseso.",
  "tika-abh02t0:1944_32": "Vuttappakāramattaparāmasanassa tassa dvayassa aṭṭhānaṃ anokāsoti.",
  "tika-abh02t0:1944_33": "Iti katvā iminā kāraṇena na vuttaṃ taṃ dvayanti attho.",
  "tika-abh02t0:1945_0": "643.",
  "tika-abh02t0:1945_1": "Rāgassāti kāmarāgassa.",
  "tika-abh02t0:1945_2": "Sinehassāti puttasinehādisinehassa.",
  "tika-abh02t0:1945_3": "Vipattiyāti rāgasinehasaṅkhātāya mettābhāvanāya vipattiyā vināsassa.",
  "tika-abh02t0:1945_4": "Anuppattito hirottappabalena anuppajjanato.",
  "tika-abh02t0:1946_0": "645.",
  "tika-abh02t0:1946_1": "Adhimuñcitvāti bhāvanācittaṃ ārammaṇe suṭṭhu vissajjetvā,",
  "tika-abh02t0:1946_2": "taṃ panettha adhimuccanaṃ yasmā pharaṇavaseneva hoti,",
  "tika-abh02t0:1946_3": "tasmā vuttaṃ “suṭṭhu pasāretvā”ti.",
  "tika-abh02t0:1946_4": "Yasmā pana ārammaṇe suṭṭhu asaṃsappanavaseneva taṃ mettābhāvanāya adhimuccanaṃ hoti,",
  "tika-abh02t0:1946_5": "tasmā “balavatā vā adhimokkhena adhimuccitvā”ti ca vuttaṃ.",
  "tika-abh02t0:1947_0": "648.",
  "tika-abh02t0:1947_1": "Etesaṃ padānaṃ sabbena sakalena disādesādibhedena avadhinā.",
  "tika-abh02t0:1947_2": "Sabbāvadhidisādipharaṇākārehīti sabbāvadhibhūtadisādesapuggalapharaṇappakārehi.",
  "tika-abh02t0:1948_0": "650. Vighātavasenāti vikkhambhanavasena.",
  "tika-abh02t0:1949_0": "Suttantabhājanīyavaṇṇanā niṭṭhitā.",
  "tika-abh02t0:1950_0": "3. Pañhapucchakavaṇṇanā",
  "tika-abh02t0:1951_0": "699.",
  "tika-abh02t0:1951_1": "Kathitānaṃ kusalādidhammānaṃ.",
  "tika-abh02t0:1951_2": "Imasmiṃ pana appamaññāvibhaṅge kathitā appamaññā,",
  "tika-abh02t0:1951_3": "tā ca sabhāvato lokiyā eva,",
  "tika-abh02t0:1951_4": "na khandhavibhaṅgādīsu kathitā khandhādayo viya lokuttarāpīti ekaṃsato sabbāsaṃ appamaññānaṃ lokiyabhāvameva",
  "tika-abh02t0:1951_5": "dīpetuṃ aṭṭhakathāyaṃ “imasmiṃ panā”tiādi vuttanti imamatthaṃ dassento āha “imasmiṃ pana…pe… hotī”ti.",
  "tika-abh02t0:1952_0": "Pañhapucchakavaṇṇanā niṭṭhitā.",
  "tika-abh02t0:1953_0": "Appamaññāvibhaṅgavaṇṇanā niṭṭhitā.",
  "tika-abh02t0:1954_0": "14. Sikkhāpadavibhaṅgo",
  "tika-abh02t0:1955_0": "1. Abhidhammabhājanīyavaṇṇanā",
  "tika-abh02t0:1956_0": "703.",
  "tika-abh02t0:1956_1": "Sikkhāsaṅkhātānaṃ kusaladhammānaṃ pañca sīlaṅgāni nissayabhāvena vā patiṭṭhā siyuṃ,",
  "tika-abh02t0:1956_2": "upanissayabhāvena vāti tadubhayaṃ dassento āha “sampayogavasena,",
  "tika-abh02t0:1956_3": "upanissayavasena ca okāsabhāvenā”ti.",
  "tika-abh02t0:1957_0": "704.",
  "tika-abh02t0:1957_1": "“Kammapathā evā”ti niyamassa katattā vuttaṃ “asabbasādhāraṇesū”ti.",
  "tika-abh02t0:1957_2": "Na hi sakkā indriyādisādhāraṇakoṭṭhāsavasena niyamaṃ kātuṃ.",
  "tika-abh02t0:1957_3": "Kammapathakoṭṭhāsikā eva,",
  "tika-abh02t0:1957_4": "na jhānādikoṭṭhāsikā.",
  "tika-abh02t0:1957_5": "Kammapathabhāvena āgatanti vadanti,",
  "tika-abh02t0:1957_6": "duggatiyā,",
  "tika-abh02t0:1957_7": "tattha uppajjanadukkhassa ca pavattiupāyabhāvatoti adhippāyo.",
  "tika-abh02t0:1957_8": "Assa surāpānassa.",
  "tika-abh02t0:1957_9": "Upakārakattaṃ sabbesaṃ.",
  "tika-abh02t0:1957_10": "Sabhāgattaṃ micchācārassa.",
  "tika-abh02t0:1958_0": "Tathāgahitasaṅkhārārammaṇatāyāti “sattaṃ avaharāmi,",
  "tika-abh02t0:1958_1": "satte vippaṭipajjāmī”tiādinā sattākārena gahitasaṅkhārārammaṇatāya,",
  "tika-abh02t0:1958_2": "na pana sattapaññattiārammaṇatāyāti adhippāyo.",
  "tika-abh02t0:1958_3": "“Pañca sikkhāpadā”tiādinā tamevatthaṃ vivarati.",
  "tika-abh02t0:1959_0": "Tassa tassāti yassa yassa byasanatthāya.",
  "tika-abh02t0:1959_1": "Sayaṃ vā usuādiṃ khipati,",
  "tika-abh02t0:1959_2": "opātakhaṇanādiṃ karoti,",
  "tika-abh02t0:1959_3": "tādisaṃ mantaṃ parijappati,",
  "tika-abh02t0:1959_4": "kammajaiddhiṃ vaḷañjeti,",
  "tika-abh02t0:1959_5": "aññena vā taṃ sabbaṃ kāretīti āha “nissaggiya…pe…",
  "tika-abh02t0:1959_6": "dve eva gahitā”ti.",
  "tika-abh02t0:1960_0": "Yadipi koṭṭhāsavāre virati sarūpena nāgatā “yevāpanā”tveva vuttā,",
  "tika-abh02t0:1960_1": "bhajāpiyamānā pana maggabhāvaṃyeva bhajatīti āha “viratisīlaṃ pana maggakoṭṭhāsika”nti.",
  "tika-abh02t0:1960_2": "Sesasīlānanti sesaavītikkantasīlānaṃ.",
  "tika-abh02t0:1961_0": "712.",
  "tika-abh02t0:1961_1": "Abhabbaṭṭhānāti pāṇātipātādayo.",
  "tika-abh02t0:1961_2": "Yathā pāṇātipātādayo verahetutāya veraṃ,",
  "tika-abh02t0:1961_3": "evaṃ tadaññepi akusalāti vuttaṃ “taṃsabhāgatāya verabhūtāna”nti.",
  "tika-abh02t0:1961_4": "Viratīnaṃ uppatti na na bhavissati sekkhānanti yojanā.",
  "tika-abh02t0:1961_5": "“Akusalasamuṭṭhitāni cā”tiādināpi sekkhānaṃ ubhayena viratisabbhāvaṃyeva vibhāveti.",
  "tika-abh02t0:1961_6": "Tassattho –",
  "tika-abh02t0:1961_7": "yāni akusalasamuṭṭhitāni kāyakammādīni,",
  "tika-abh02t0:1961_8": "tāni tesaṃ sekkhānaṃ kāyaduccaritādīnīti verāniyeva,",
  "tika-abh02t0:1961_9": "tehi verehi tesaṃ sekkhānaṃ viratiyo sambhavantiyeva.",
  "tika-abh02t0:1961_10": "Yatoti yasmā pāṇātipātādiviramitabbanippariyāyaverābhāvepi kāyaduccaritādiveramattato sekkhānaṃ viratisambhavato.",
  "tika-abh02t0:1961_11": "Naphalabhūtassāpīti yathā phalassa maggapaṭibimbabhūtattā maggasadisaṃ sattaaṭṭhaṅgikatā siyā,",
  "tika-abh02t0:1961_12": "evaṃ aphalabhūtassāpi sakadāgāmimaggādikassa yato viratisambhavato aṭṭhaṅgikatā hoti,",
  "tika-abh02t0:1961_13": "aññathā pañcaṅgiko eva siyāti adhippāyo.",
  "tika-abh02t0:1962_0": "Abhidhammabhājanīyavaṇṇanā niṭṭhitā.",
  "tika-abh02t0:1963_0": "2. Pañhapucchakavaṇṇanā",
  "tika-abh02t0:1964_0": "714. Yathāviramitabbatoti yo yo pāṇātipātādi viramitabbo, tato virativasena.",
  "tika-abh02t0:1965_0": "Pañhapucchakavaṇṇanā niṭṭhitā.",
  "tika-abh02t0:1966_0": "Sikkhāpadavibhaṅgavaṇṇanā niṭṭhitā.",
  "tika-abh02t0:1967_0": "15. Paṭisambhidāvibhaṅgo",
  "tika-abh02t0:1968_0": "1. Suttantabhājanīyaṃ",
  "tika-abh02t0:1969_0": "1. Saṅgahavāravaṇṇanā",
  "tika-abh02t0:1970_0": "718.",
  "tika-abh02t0:1970_1": "“Eseva nayo”ti dhammādīsu kato atideso saṅkhepato tesaṃ dassanaṃ hotīti āha “saṅkhepena dassetvā”ti.",
  "tika-abh02t0:1970_2": "Tesaṃ niruttipaṭibhānānaṃ visayā tabbisayā, tesaṃ,",
  "tika-abh02t0:1970_3": "niruttipaṭibhānavisayabhūtānanti attho.",
  "tika-abh02t0:1970_4": "Paccayuppannādibhedehīti paccayuppannanibbānabhāsitatthādibhedehi.",
  "tika-abh02t0:1971_0": "Dukkhahetuphalajātādidhammajarāmaraṇāni dukkhādīni.",
  "tika-abh02t0:1971_1": "Saccahetudhammapaccayākāravāresu dukkhasamudayādipariyāyena āgato phalanibbattako hetu,",
  "tika-abh02t0:1971_2": "saccapaccayākāravāresu ariyamaggo,",
  "tika-abh02t0:1971_3": "pariyattivāre bhāsitaṃ,",
  "tika-abh02t0:1971_4": "abhidhammabhājanīye kusalaṃ,",
  "tika-abh02t0:1971_5": "akusalanti evaṃ pāḷiyaṃ vuttānaṃyeva vasena pañca dhammā veditabbāti imamatthamāha “tathā dhammā cā”ti iminā.",
  "tika-abh02t0:1972_0": "Nibbattakahetuādīnanti nibbattakasampāpakañāpakānaṃ.",
  "tika-abh02t0:1972_1": "Purimoti pavattanattho.",
  "tika-abh02t0:1972_2": "Tasminti magge.",
  "tika-abh02t0:1972_3": "Pacchimoti pāpanattho daṭṭhabbo.",
  "tika-abh02t0:1973_0": "Aviparītaniruttīti buddhādīhi āciṇṇā tassa tassa atthassa vācakabhāve niruḷhā yāthāvanirutti.",
  "tika-abh02t0:1973_1": "Yasmā viññattivikārasahito saddo paññattīti attano adhippāyo,",
  "tika-abh02t0:1973_2": "tasmā paramatato taṃ dassento “avacanabhūtāyā”ti visesetvā “keci vaṇṇayantī”ti āha.",
  "tika-abh02t0:1973_3": "Evaṃ satīti evaṃ niruttiyā paññattibhāve sati.",
  "tika-abh02t0:1973_4": "Paññatti abhilapitabbāti āpajjatīti vutte, hotu,",
  "tika-abh02t0:1973_5": "ko doso tassā vacanīyabhāvatoti kadāci vadeyyāti āsaṅkanto āha “na ca vacanato…pe…",
  "tika-abh02t0:1973_6": "uccāretabbaṃ atthī”ti.",
  "tika-abh02t0:1973_7": "Tesaṃ atthadhammānaṃ.",
  "tika-abh02t0:1973_8": "Na vacananti avacanaṃ avacanasabhāvaṃ.",
  "tika-abh02t0:1973_9": "Evaṃpakāranti evaṃvidhaṃ evaṃ niyataliṅgavisesajotanākāraṃ.",
  "tika-abh02t0:1974_0": "Paratoti parabhāge anantaramanodvāre.",
  "tika-abh02t0:1974_1": "Saddaggahaṇānusārena gahitāya nāmaniruttiyaṃ niruttipaṭisambhidā pavattatīti vadanti.",
  "tika-abh02t0:1974_2": "Yadi evaṃ kasmā pāḷiyaṃ “niruttipaṭisambhidā paccuppannārammaṇā”ti vuttāti āha “nirutti…pe…",
  "tika-abh02t0:1974_3": "sandhāya vutta”nti.",
  "tika-abh02t0:1974_4": "Pacchā jānananti saddaggahaṇuttarakālaṃ nāmaniruttiyā jānanaṃ.",
  "tika-abh02t0:1974_5": "Evanti evaṃ saddaggahaṇato pacchā nāmaniruttiṃ ārabbha pavattaṃ ñāṇaṃ niruttipaṭisambhidāti gayhamāne.",
  "tika-abh02t0:1974_6": "Evaṃ niruttiyā nāmapaññattipakkhe pāḷiyā,",
  "tika-abh02t0:1974_7": "aṭṭhakathāya ca virodhaṃ dassetvā saddapakkhe tadabhāvaṃ dassento “yathā panā”tiādimāha.",
  "tika-abh02t0:1974_8": "Taṃtaṃsaddavibhāvakanti yathā tassa tassa saddappabhedanicchayassa paccayabhūtaṃ dibbasotañāṇaṃ saddārammaṇameva taṃ taṃ saddaṃ vibhūtaṃ karoti,",
  "tika-abh02t0:1974_9": "evaṃ niruttippabhedanicchayassa paccayabhūtaṃ niruttisaddārammaṇameva niruttipaṭisambhidāñāṇaṃ taṃ vibhūtaṃ karotīti tassa paccuppannārammaṇatā vuttā.",
  "tika-abh02t0:1974_10": "Saddaṃ pana vibhāventaṃ ekantato saddūpanibandhaṃ paññattimpi vibhāvetiyeva,",
  "tika-abh02t0:1974_11": "yato sabhāvāsabhāvavisesavibhāvanaṃ sampajjati.",
  "tika-abh02t0:1974_12": "Aññathā hi saddamattaggahaṇe visesāvabodho eva na siyāti porāṇā paññattivibhāvanampi tassa icchanti.",
  "tika-abh02t0:1974_13": "Taṃvibhāvakanti niruttisaddavibhāvakaṃ.",
  "tika-abh02t0:1974_14": "Na pāḷivirodho hotīti yadipi abhidhammabhājanīye “yāya niruttiyā tesaṃ dhammānaṃ paññatti hotī”ti vuttaṃ,",
  "tika-abh02t0:1974_15": "tampi sabhāvaniruttisaddena dhammānaṃ pabodhanameva sandhāya vuttaṃ,",
  "tika-abh02t0:1974_16": "na tabbinimuttaṃ paññattinti “niruttisaddārammaṇā niruttipaṭisambhidā”ti vuccamāne pāḷiyā virodho na hotīti attho.",
  "tika-abh02t0:1974_17": "“Paccavekkhantassā”ti vuttattā saddaṃ gahetvā pacchā gahitāya paññattiyā paccavekkhaṇena bhavitabbanti",
  "tika-abh02t0:1974_18": "āsaṅkeyyāti tadāsaṅkānivattanatthamāha “taṃ sabhāvaniruttiṃ saddaṃ ārammaṇaṃ katvā”tiādi.",
  "tika-abh02t0:1974_19": "Sabhāvaniruttiṃ vibhāventaṃyevāti sabhāvaniruttivisayassa sammohassa pageva viddhaṃsitattā atthasādhanavasena",
  "tika-abh02t0:1974_20": "abhiññāñāṇaṃ viya taṃ vibhāventameva pavattati.",
  "tika-abh02t0:1974_21": "Tenāha “niruttiṃ bhindantaṃ paṭivijjhantameva uppajjatī”ti.",
  "tika-abh02t0:1974_22": "Pabhedagamanañcettha anavasesato niruttivibhāgajānanaṃ.",
  "tika-abh02t0:1974_23": "Tathā sesesu.",
  "tika-abh02t0:1974_24": "Sakkaṭanāmādīti sakkaṭavasena vuttanāmākhyātādi.",
  "tika-abh02t0:1974_25": "Nipātapadaṃ nāmādipadāni viya atthaṃ na vadati,",
  "tika-abh02t0:1974_26": "atha kho byañjeti jotetīti “byañjana”nti vuttaṃ nipātapadaṃ.",
  "tika-abh02t0:1975_0": "Bodhi ñāṇaṃ maṇḍabhūtaṃ etthāti bodhimaṇḍo,",
  "tika-abh02t0:1975_1": "mahābodhiṭṭhānaṃ.",
  "tika-abh02t0:1975_2": "Tenāha “paṭhamābhisambuddhaṭṭhāne”ti.",
  "tika-abh02t0:1975_3": "Aññena pakārenāti uggahādippakārena.",
  "tika-abh02t0:1976_0": "Aññathā hontīti purisayuge purisayuge ekadesena parivattantā kālantare aññākārā bhavanti.",
  "tika-abh02t0:1976_1": "Vinassantīti taṃtaṃbhāsānaṃ manussānaṃ vināsena na paññāyanti,",
  "tika-abh02t0:1976_2": "manussānaṃ duruggahaṇādinā katthaci kadāci parivattantīpi brahmalokādīsu yathāsabhāveneva avaṭṭhānato na sabbattha, sabbadā,",
  "tika-abh02t0:1976_3": "sabbathā ca parivattati.",
  "tika-abh02t0:1976_4": "Tenāha “kappavināsepi tiṭṭhatiyevā”ti.",
  "tika-abh02t0:1976_5": "Etassa niruttipaṭisambhidāñāṇassa.",
  "tika-abh02t0:1977_0": "Atthādīsu ñāṇanti atthapaṭisambhidādi.",
  "tika-abh02t0:1977_1": "Atthadhammaniruttivasena tīsu.",
  "tika-abh02t0:1977_2": "Atthadhammaniruttipaṭibhānavasena catūsupi vā.",
  "tika-abh02t0:1977_3": "Atthadhammādinā attanā jotetabbena saha atthenāti sātthakāni.",
  "tika-abh02t0:1977_4": "Sabbo atthadhammādiko attho visayabhūto etassa ñāṇassa atthīti sabbatthakaṃ.",
  "tika-abh02t0:1977_5": "Sabbasmiṃ atthādike visaye khittaṃ attano paccayehi ṭhapitaṃ pavattitaṃ.",
  "tika-abh02t0:1977_6": "Arahattappattiyā visadā honti paṭipakkhadhammānaṃ sabbaso viddhaṃsitattā.",
  "tika-abh02t0:1977_7": "Pañcannanti adhigamapariyattisavanaparipucchāpubbayogānaṃ.",
  "tika-abh02t0:1977_8": "Yathāyoganti yaṃ yaṃ yassa puggalassa visadatāya yujjati,",
  "tika-abh02t0:1977_9": "tathā yojetabbaṃ.",
  "tika-abh02t0:1978_0": "Paripucchāhetu pavattā kathā paripucchāti vuttāti āha “pucchāya…pe… paripucchāti vuttā”ti.",
  "tika-abh02t0:1979_0": "Tehīti maggehi.",
  "tika-abh02t0:1979_1": "Paṭilābho nāma pubbayogasampattiyā atthādivisayassa sammohassa samucchindanaṃ,",
  "tika-abh02t0:1979_2": "taṃ pana maggakiccamevāti āha “so lokuttaro”ti.",
  "tika-abh02t0:1979_3": "Atthādīnaṃ pabhedato sallakkhaṇavibhāvanavavatthāpanā yathārahaṃ parittakusalamahākiriyacittavasena hotīti vuttaṃ “pabhedo kāmāvacaro”ti.",
  "tika-abh02t0:1979_4": "Yathā pubbayogo adhigamassa balavapaccayo sabhāvahetubhāvato,",
  "tika-abh02t0:1979_5": "na tathā pabhedassa asabhāvahetutāya,",
  "tika-abh02t0:1979_6": "paramparapaccayatāya cāti adhippāyo.",
  "tika-abh02t0:1979_7": "Pariyattiādīnaṃ pabhedassa balavapaccayatāya,",
  "tika-abh02t0:1979_8": "adhigamassa ca tadabhāve eseva nayo.",
  "tika-abh02t0:1979_9": "Tatthāti nimittatthe bhummaṃ,",
  "tika-abh02t0:1979_10": "tāsu pariyattisavanaparipucchāsu nimittabhūtāsūti attho.",
  "tika-abh02t0:1979_11": "Yaṃ vuttaṃ hotīti “etesu panā”tiādinā aṭṭhakathāvacanena yaṃ atthajātaṃ vuttaṃ hoti.",
  "tika-abh02t0:1979_12": "Taṃ dassentoti taṃ niddhāretvā dassento.",
  "tika-abh02t0:1979_13": "“Pubbayogādhigamā”ti vatvā “dvepī”ti vacanaṃ adhigamasahitoyeva pubbayogo pabhedassa balavapaccayo,",
  "tika-abh02t0:1979_14": "na kevaloti dassanatthaṃ.",
  "tika-abh02t0:1979_15": "Tena vuttaṃ aṭṭhakathāyaṃ “dvepi ekato hutvā”ti.",
  "tika-abh02t0:1979_16": "“Dvepi visadakāraṇā”ti vutte pubbayogassāpi visadakāraṇattaṃ labbhatevāti āha “dvepi visadakāraṇāti…pe…",
  "tika-abh02t0:1979_17": "vutta”nti.",
  "tika-abh02t0:1980_0": "Saṅgahavāravaṇṇanā niṭṭhitā.",
  "tika-abh02t0:1981_0": "2. Saccavārādivaṇṇanā",
  "tika-abh02t0:1982_0": "719.",
  "tika-abh02t0:1982_1": "Kālattayepīti atītādīsu tīsupi kālesu.",
  "tika-abh02t0:1982_2": "Hetuphaladhammā hetūnaṃ phalabhūtā dhammā,",
  "tika-abh02t0:1982_3": "paccayanibbattāti attho.",
  "tika-abh02t0:1982_4": "Tesañca hetudhammāti tesaṃ hetuphalānaṃ paccayanibbattānaṃ hetubhūtā dhammā “dhammā”ti vuttāti yojanā.",
  "tika-abh02t0:1982_5": "Vineyyavasenāti tathāvinetabbapuggalajjhāsayavasena.",
  "tika-abh02t0:1982_6": "Uppannā samuppannātiādi na vuttanti uppannā samuppannā uṭṭhitā samuṭṭhitā paccuppannātiādi na vuttaṃ ekantapaccuppannasseva saṅgāhakattā.",
  "tika-abh02t0:1982_7": "Taṃnibbattakāti tesaṃ atthabhāvena vuttānaṃ nipphādakā.",
  "tika-abh02t0:1982_8": "Dhammāti vuttā dhammabhāvena kathitā.",
  "tika-abh02t0:1983_0": "Saccavārādivaṇṇanā niṭṭhitā.",
  "tika-abh02t0:1984_0": "Suttantabhājanīyavaṇṇanā niṭṭhitā.",
  "tika-abh02t0:1985_0": "2. Abhidhammabhājanīyavaṇṇanā",
  "tika-abh02t0:1986_0": "725.",
  "tika-abh02t0:1986_1": "Sāmaññena vatvā visesena avuttattāti “tesaṃ vipāke”ti yathāvuttakusalavipākatādisāmaññena vatvā sahetukāhetukādivisesena avuttattā,",
  "tika-abh02t0:1986_2": "sarūpena niddhāretvā avuttattāti attho.",
  "tika-abh02t0:1986_3": "Avipākattāti avipākadhammattā.",
  "tika-abh02t0:1986_4": "Yadi evanti paccayabhāvato labbhamānopi dhammabhāvo avipākadhammatāya kiriyānaṃ yadi na vutto,",
  "tika-abh02t0:1986_5": "evaṃ sati.",
  "tika-abh02t0:1986_6": "Satipi paccayuppannabhāve avipākabhāvato atthabhāvopi na vattabbo.",
  "tika-abh02t0:1986_7": "Tenāha “vipākā na hontīti atthabhāvo ca na vattabbo”ti.",
  "tika-abh02t0:1986_8": "Evañceti yadi paccayuppannattā kiriyānaṃ atthabhāvo vutto.",
  "tika-abh02t0:1986_9": "Nappaṭisiddho icchitovāti attho.",
  "tika-abh02t0:1986_10": "Yadi evaṃ kasmā na vuttoti āha “vipākassa panā”tiādi.",
  "tika-abh02t0:1986_11": "Tesanti kusalākusalānaṃ,",
  "tika-abh02t0:1986_12": "vipākakiriyadhammānañca.",
  "tika-abh02t0:1986_13": "Atthadhammatāti vuttanayena labbhamānopi yathākkamaṃ atthabhāvo,",
  "tika-abh02t0:1986_14": "dhammabhāvo ca na vutto.",
  "tika-abh02t0:1986_15": "Paccayabhāvaṃ sattivisesaṃ sanipphādetabbatanti padattayenāpi vipākadhammatamevāha.",
  "tika-abh02t0:1986_16": "Sā hi vipākānaṃ hetubhāvato paccayabhāvo,",
  "tika-abh02t0:1986_17": "taduppādanasamatthatāya sattiviseso,",
  "tika-abh02t0:1986_18": "tehi sagabbhā viya hotīti “sanipphādetabbatā”ti ca vuccati.",
  "tika-abh02t0:1986_19": "Taṃ passantī nipphādakavisesāpi nipphādetabbāpekkhā hoti dhammapaṭisambhidā.",
  "tika-abh02t0:1986_20": "Taṃsambandhenāti nipphādetabbasambandhena.",
  "tika-abh02t0:1986_21": "Dhammapaṭisambhidaṃ vadantena atthapaṭisambhidāpi vuttā.",
  "tika-abh02t0:1987_0": "Sabhāvadhamme paññatti sabhāvapaññattīti āha “na sattādipaññattiyā”ti.",
  "tika-abh02t0:1987_1": "Sabhāvena,",
  "tika-abh02t0:1987_2": "niruttiyeva vā sabhāvapaññattīti vuttāti āha “aviparītapaññattiyā vā”ti.",
  "tika-abh02t0:1988_0": "746.",
  "tika-abh02t0:1988_1": "Vohārabhūmiṃ,",
  "tika-abh02t0:1988_2": "adhigamabhūmiñca ekajjhaṃ katvā āha “kāmāvacarā,",
  "tika-abh02t0:1988_3": "lokuttarā ca bhūmi bhūmī”ti.",
  "tika-abh02t0:1988_4": "Cittuppādā vā pavattiṭṭhānabhāvato bhūmi.",
  "tika-abh02t0:1989_0": "Abhidhammabhājanīyavaṇṇanā niṭṭhitā.",
  "tika-abh02t0:1990_0": "3. Pañhapucchakavaṇṇanā",
  "tika-abh02t0:1991_0": "747.",
  "tika-abh02t0:1991_1": "Sabbañāṇārammaṇatāyāti paṭisambhidāpaṭisambhidāñāṇārammaṇatāya.",
  "tika-abh02t0:1991_2": "“Suttantabhājanīye pana…pe…",
  "tika-abh02t0:1991_3": "siyā”ti idaṃ abhidhammabhājanīyena virujjhati,",
  "tika-abh02t0:1991_4": "tassa vā sāvasesadesanatā āpajjatīti codanaṃ manasi katvā āha “abhidhammabhājanīye”tiādi.",
  "tika-abh02t0:1991_5": "Niravasesakathananti asesetvā kathanaṃ.",
  "tika-abh02t0:1991_6": "Tena cittuppādasaṅgahite atthe asesetvā desanā idha abhidhammabhājanīyassa bhāro,",
  "tika-abh02t0:1991_7": "na sabbañeyyadhammeti dasseti.",
  "tika-abh02t0:1991_8": "Yathādassitavisayavacanavasenāti dassitappakāravisayassa kathanavasena,",
  "tika-abh02t0:1991_9": "dhammatthavasena dassite taṃtaṃcittuppāde tattha dhammaniruttābhilāpena ñāṇassa kathanavasenāti attho.",
  "tika-abh02t0:1991_10": "Aññārammaṇataṃ na paṭisedheti atapparabhāvatoti adhippāyo.",
  "tika-abh02t0:1991_11": "Na niravasesena kathanaṃ acittuppādapariyāpannassa visayassa akathitattā.",
  "tika-abh02t0:1991_12": "Evaṃ paṭibhānapaṭisambhidāvisayassāpi na niravasesena kathananti suttantabhājanīye avisesavacanena sabbañāṇārammaṇataṃyeva",
  "tika-abh02t0:1991_13": "paṭibhānapaṭisambhidāya patiṭṭhāpeti.",
  "tika-abh02t0:1991_14": "Tathā tisso paṭisambhidātiādipañhapucchakapāḷiyāpi.",
  "tika-abh02t0:1991_15": "Tissoti atthadhammapaṭibhānapaṭisambhidā.",
  "tika-abh02t0:1991_16": "Niruttipaṭisambhidā hi “parittārammaṇā”teva vuttā.",
  "tika-abh02t0:1992_0": "Yadipi siyā na tassā mahaggatārammaṇatāti sambandho.",
  "tika-abh02t0:1992_1": "“Na hi maggo paccayuppanno na hotī”ti iminā “atthapaṭisambhidā na maggārammaṇā”ti vacanassa yathāvuttatthasādhakataṃ vibhāveti.",
  "tika-abh02t0:1992_2": "Tassāti paṭibhānapaṭisambhidāya na mahaggatārammaṇatā sambhavati nanu nayaṃ anussarantassāti adhippāyo.",
  "tika-abh02t0:1992_3": "Dvepīti “atthapaṭisambhidā na maggārammaṇā,",
  "tika-abh02t0:1992_4": "tisso paṭisambhidā siyā parittārammaṇā,",
  "tika-abh02t0:1992_5": "siyā mahaggatārammaṇā,",
  "tika-abh02t0:1992_6": "siyā appamāṇārammaṇā”ti ca dvepi etā pāḷiyo.",
  "tika-abh02t0:1992_7": "Tāsu balavatarāya ṭhānassa,",
  "tika-abh02t0:1992_8": "itarāya adhippāyamagganassa ca upāyadassanamukhena tāsaṃ aññamaññaṃ avirodhaṃ dassetuṃ “kusalākusalānaṃ panā”tiādimāha.",
  "tika-abh02t0:1992_9": "“Nippariyāyā tattha dhammapaṭisambhidā”ti etena tattha atthapaṭisambhidāya pariyāyabhāvamāha.",
  "tika-abh02t0:1992_10": "Tathā vipākakiriyānantiādi yathādhippetassa atthassa visadisūdāharaṇadassanaṃ.",
  "tika-abh02t0:1992_11": "Ubhayenapi “atthapaṭisambhidā na maggārammaṇā”ti vacanaṃ suttantanayānugataṃ nippariyāyatthassa tattha adhippetattāti dīpeti.",
  "tika-abh02t0:1992_12": "Kiñci pana ñāṇantiādi “tisso paṭisambhidā”tiādipāḷiyā samatthakaṃ.",
  "tika-abh02t0:1992_13": "Yathādhippetassa atthassa paṭibhānaṃ dīpanaṃ paṭibhānaṃ.",
  "tika-abh02t0:1992_14": "Tenāha “ñeyyappakāsanato”ti.",
  "tika-abh02t0:1992_15": "Iti yā “tisso paṭisambhidā”ti pāḷi,",
  "tika-abh02t0:1992_16": "tassā balavabhāvavibhāvanena itarāya adhippāyamagganaṃ katanti veditabbaṃ.",
  "tika-abh02t0:1992_17": "Nippariyāyāti pariyāyarahitā ujukaṃ sarūpeneva pavattā.",
  "tika-abh02t0:1992_18": "Nippariyāya…pe…",
  "tika-abh02t0:1992_19": "pavattiyanti ekantikaatthārammaṇaṃ ñāṇaṃ atthapaṭisambhidā,",
  "tika-abh02t0:1992_20": "ñāṇārammaṇaṃ paṭibhānapaṭisambhidāti gahetvā desanāyaṃ.",
  "tika-abh02t0:1993_0": "So evāti parassa abhilāpasaddo eva.",
  "tika-abh02t0:1993_1": "Anuvattamānatā cassa niruttipaṭisambhidā paccuppannameva saddaṃ ārammaṇaṃ karontī,",
  "tika-abh02t0:1993_2": "saddaṃ sutvā “ayaṃ sabhāvanirutti,",
  "tika-abh02t0:1993_3": "ayaṃ na sabhāvaniruttī”ti jānantīti ca ādivacanavasena veditabbo.",
  "tika-abh02t0:1994_0": "Pañhapucchakavaṇṇanā niṭṭhitā.",
  "tika-abh02t0:1995_0": "Paṭisambhidāvibhaṅgavaṇṇanā niṭṭhitā.",
  "tika-abh02t0:1996_0": "16. Ñāṇavibhaṅgo",
  "tika-abh02t0:1997_0": "1. Ekakamātikādivaṇṇanā",
  "tika-abh02t0:1998_0": "751.",
  "tika-abh02t0:1998_1": "Sampayuttānaṃ nissayapaccayatāya,",
  "tika-abh02t0:1998_2": "ārammaṇassa pavattiṭṭhānatāya okāsaṭṭho veditabbo.",
  "tika-abh02t0:1998_3": "Nahetādīti ādi-",
  "tika-abh02t0:1998_4": "saddena “ahetukā”tiādikaṃ sabbaṃ ekavidhena ñāṇavatthuṃ saṅgaṇhāti.",
  "tika-abh02t0:1998_5": "Ekaṃ nahetūti nahetutāya ekaṃ pañcaviññāṇaṃ nahetūti vuttā tesaṃ nahetutā.",
  "tika-abh02t0:1998_6": "Ekantāhetubhāvena hi te ekappakārāvāti.",
  "tika-abh02t0:1998_7": "Aññampīti ahetukādi.",
  "tika-abh02t0:1998_8": "Avitathasāmaññayuttanti teneva ahetukatādinā yathābhūtena samānabhāvena yuttaṃ.",
  "tika-abh02t0:1998_9": "Ñāṇārammaṇanti ñāṇassa ārammaṇaṃ yathāvuttapañcaviññāṇādi.",
  "tika-abh02t0:1998_10": "Vatthuvibhāvanāti pañcaviññāṇādikassa ñāṇavatthussa yathāvuttavisesena vibhāvanā pakāsanā paññā.",
  "tika-abh02t0:1999_0": "Osānadukassāti “atthajāpikā paññā,",
  "tika-abh02t0:1999_1": "jāpitatthā paññā”ti imassa dukassa.",
  "tika-abh02t0:1999_2": "Dukamātikā dhammasaṅgaṇiyaṃ vuttadukamātikāti āha “dukamātikaṃ anissāyā”ti.",
  "tika-abh02t0:2000_0": "“Cintāmayā paññā”tiādikā tikamātikaṃ anissāya vuttāti āha “evaṃ tikānurūpehīti etthāpi daṭṭhabba”nti.",
  "tika-abh02t0:2000_1": "Yadipi jāpa-",
  "tika-abh02t0:2000_2": "saddo byattavacane,",
  "tika-abh02t0:2000_3": "mānase ca pavattati,",
  "tika-abh02t0:2000_4": "jananatthepi pana daṭṭhabboti dassento āha “anekatthattā dhātusaddāna”ntiādi.",
  "tika-abh02t0:2000_5": "Kusalapaññā vipākasaṅkhātassa,",
  "tika-abh02t0:2000_6": "kiriyapaññā parikammādibhūtā attanā nibbattetabbaphalasaṅkhātassa atthassa nibbattanato atthajāpikāti vuttāti āha “atthajāpikā kāraṇagatā paññā”ti.",
  "tika-abh02t0:2000_7": "Vipākapaññā,",
  "tika-abh02t0:2000_8": "kiriyapaññā ca sahajātādipaccayavasena taṃtaṃvipākādiatthaṃ jāpeti janetīti āha “jāpito janito attho etissāti jāpitatthā”ti.",
  "tika-abh02t0:2000_9": "Satipi sahajātānaṃ paccayabhāve vipākakiriyapaññā na kusalā viya vipākānaṃ nippariyāyena kāraṇavohāraṃ labhatīti āha “kāraṇapaññāsadisī”ti.",
  "tika-abh02t0:2000_10": "Vibhāvanatthena paññā ārammaṇaṃ viya sampayuttepi pakāsetiyevāti vuttaṃ “phalappakāsanabhūtā”ti.",
  "tika-abh02t0:2000_11": "Yato sā ālokobhāsapajjotapariyāyehi vibhāvitā.",
  "tika-abh02t0:2001_0": "10. Dasakamātikāvaṇṇanā",
  "tika-abh02t0:2002_0": "760.",
  "tika-abh02t0:2002_1": "“Jātipaccayā jarāmaraṇanti ñāṇaṃ,",
  "tika-abh02t0:2002_2": "asati jātiyā natthi jarāmaraṇanti ñāṇaṃ.",
  "tika-abh02t0:2002_3": "Atītampi addhānaṃ jātipaccayā jarāmaraṇanti ñāṇaṃ,",
  "tika-abh02t0:2002_4": "asati jātiyā natthi jarāmaraṇanti ñāṇaṃ.",
  "tika-abh02t0:2002_5": "Anāgatampi addhānaṃ jātipaccayā jarāmaraṇanti ñāṇaṃ,",
  "tika-abh02t0:2002_6": "asati jātiyā natthi jarāmaraṇanti ñāṇaṃ.",
  "tika-abh02t0:2002_7": "Yampissa taṃ dhammaṭṭhitiñāṇaṃ,",
  "tika-abh02t0:2002_8": "tampi khayadhammaṃ vayadhammaṃ virāgadhammaṃ nirodhadhammanti ñāṇaṃ.",
  "tika-abh02t0:2002_9": "Bhavapaccayā…pe…",
  "tika-abh02t0:2002_10": "avijjāpaccayā saṅkhārā…pe…",
  "tika-abh02t0:2002_11": "nirodhadhamma”nti evamāgatāni sattasattati ñāṇāni.",
  "tika-abh02t0:2002_12": "“Jarāmaraṇe ñāṇaṃ,",
  "tika-abh02t0:2002_13": "jarāmaraṇasamudaye ñāṇaṃ,",
  "tika-abh02t0:2002_14": "jarāmaraṇanirodhe ñāṇaṃ,",
  "tika-abh02t0:2002_15": "jarāmaraṇanirodhagāminiyā paṭipadāya ñāṇaṃ.",
  "tika-abh02t0:2002_16": "Jātiyā ñāṇaṃ…pe…",
  "tika-abh02t0:2002_17": "saṅkhāresu ñāṇaṃ…pe…",
  "tika-abh02t0:2002_18": "paṭipadāya ñāṇa”nti evamāgatāni catucattārīsaṃ ñāṇāni.",
  "tika-abh02t0:2002_19": "Sutamayañāṇādīni anāvaraṇañāṇapariyosānāni paṭisambhidāmagge āgatāni tesattati ñāṇāni.",
  "tika-abh02t0:2002_20": "Tenāha “tesattati pana…pe…",
  "tika-abh02t0:2002_21": "na saṃyuttake”ti.",
  "tika-abh02t0:2002_22": "“Saṃyuttake”ti vā idaṃ “sattasattati ñāṇānī”ti iminā sambandhitabbaṃ,",
  "tika-abh02t0:2002_23": "na “tesattatī”ti iminā.",
  "tika-abh02t0:2002_24": "Aññattha nikkhepakaṇḍādīsu.",
  "tika-abh02t0:2002_25": "Yathā sammāpaṭivedhābhāvato micchāñāṇādi thusarāsimhi nikhātakhāṇuko viya ārammaṇe cañcalaṃ hoti,",
  "tika-abh02t0:2002_26": "na evaṃ hoti yathābhūtāvabodhakaṃ ñāṇanti āha “yāthāvapaṭivedhato sayañca akampiya”nti.",
  "tika-abh02t0:2002_27": "Adhibalakaraṇaṃ upatthambhananti taṃ puggale āropento āha “puggalañca…pe…",
  "tika-abh02t0:2002_28": "karotī”ti.",
  "tika-abh02t0:2002_29": "Visabhāgadhammesu vā akampiyattho,",
  "tika-abh02t0:2002_30": "sabhāgadhammesu upatthambhanattho veditabbo.",
  "tika-abh02t0:2003_0": "Abhimukhaṃ gacchantīti “upagacchantī”ti padassa atthavacanaṃ.",
  "tika-abh02t0:2003_1": "Upagamanañcettha sabbaññutāya paṭijānanamevāti vuttaṃ “paṭijānanavasenā”ti.",
  "tika-abh02t0:2003_2": "Aṭṭha vā parisā upasaṅkamantīti etthāpi paṭijānanavasena sabbaññutanti yojetabbaṃ.",
  "tika-abh02t0:2003_3": "Aṭṭhasu parisāsu dassitaakampiyañāṇayuttoti sambandho.",
  "tika-abh02t0:2004_0": "Phalasampattipavattīti sappurisūpanissayādīnaṃ kāraṇasampattīnaṃ phalabhūtāya patirūpadesavāsaattasammāpaṇidhiādisampattiyā pavattanaṃ. Ādi-",
  "tika-abh02t0:2004_1": "saddena suttasesā saṅgahitā.",
  "tika-abh02t0:2004_2": "Tattha sappurisūpanissayādike.",
  "tika-abh02t0:2004_3": "Kasmā panettha samāne atthakicce paṭivedhañāṇassa viya desanāñāṇassāpi yāva arahattamaggā uppajjamānatā",
  "tika-abh02t0:2004_4": "na vuttāti codanaṃ sandhāyāha “paṭivedhaniṭṭhattā”tiādi.",
  "tika-abh02t0:2004_5": "Paṭivedhaniṭṭhattāti paṭivedhassa pariyosānattā.",
  "tika-abh02t0:2004_6": "Tenāti paṭivedhapariyosānabhūtena arahattamaggañāṇena.",
  "tika-abh02t0:2004_7": "Tadadhigamena hi sampattasakalasabbaññuguṇo bhagavā anantapaṭibhāno anupamāya buddhalīḷāya dhammaṃ desetuṃ samattho ahosi.",
  "tika-abh02t0:2004_8": "“Paṭiladdhassāpī”ti iminā sabbathā labhāpakassa paṭivedhānurūpatā desanāñāṇassa asakkuṇeyyāti dīpeti,",
  "tika-abh02t0:2004_9": "tena ca paṭivedhanamattenettha atthasiddhīti dasseti.",
  "tika-abh02t0:2004_10": "Tenāha “desanāñāṇassā”tiādi.",
  "tika-abh02t0:2005_0": "Hānabhāgiyadhammanti vā hānabhāgiyabhāvassa kāraṇaṃ.",
  "tika-abh02t0:2005_1": "Kāmasahagatasaññādidhammanti kāmaguṇārammaṇaṃ saññāmanasikārādiṃ.",
  "tika-abh02t0:2005_2": "Pubbeva katābhisaṅkhārādinti “cande vā sūriye vā ettakaṃ gate vuṭṭhahissāmī”tiādinā samāpajjanato pubbe pavattacittābhisaṅkhāraparikammādiṃ.",
  "tika-abh02t0:2006_0": "Tadabhāvaggahaṇenāti kilesāvaraṇābhāvaggahaṇena.",
  "tika-abh02t0:2006_1": "Ṭhitinti atthibhāvaṃ.",
  "tika-abh02t0:2006_2": "Tabbiparītāyāti “natthi dinna”ntiādikāya micchādiṭṭhiyā.",
  "tika-abh02t0:2006_3": "Ṭhānābhāvanti appavattiṃ,",
  "tika-abh02t0:2006_4": "natthibhāvaṃ vā.",
  "tika-abh02t0:2006_5": "Uparīti imissā balānaṃ anukkamakathāya upari anantarameva.",
  "tika-abh02t0:2006_6": "Vipākāvaraṇābhāvadassanādikassāti ādi-",
  "tika-abh02t0:2006_7": "saddena kammāvaraṇābhāvadassanaṃ saṅgaṇhāti.",
  "tika-abh02t0:2006_8": "Itaranti adhigamassa aṭṭhānadassanaṃ.",
  "tika-abh02t0:2006_9": "Taṃsahitānaṃ dhātūnanti rāgādisahitānaṃ sabhāvānaṃ.",
  "tika-abh02t0:2006_10": "Vemattatā ca tesaṃ paccayavisesasiddhena avatthādivisesena veditabbā.",
  "tika-abh02t0:2006_11": "Cariyāhetūnanti rāgādicariyākāraṇabhūtānaṃ dhammānaṃ.",
  "tika-abh02t0:2007_0": "1. Ekakaniddesavaṇṇanā",
  "tika-abh02t0:2008_0": "761.",
  "tika-abh02t0:2008_1": "Ayaṃ visesoti samānepi nayadvayassa tesaṃ ahetubhāvādidīpane ekassa hetubhāvādipaṭisedhatā,",
  "tika-abh02t0:2008_2": "itarassa rāsantarāsaṅgahoti idaṃ nānākaraṇaṃ.",
  "tika-abh02t0:2008_3": "Ekāya jātiyāti ādānanikkhepaparicchinnassa ekassa bhavassa.",
  "tika-abh02t0:2008_4": "Tadantogadhatāyāti gatiantogadhatāya.",
  "tika-abh02t0:2008_5": "Tattha tatthāti taṃtaṃgaticutibhavesu.",
  "tika-abh02t0:2009_0": "762.",
  "tika-abh02t0:2009_1": "Tathāti aññadvārārammaṇatāya.",
  "tika-abh02t0:2009_2": "Khīrādīnaṃ…pe…",
  "tika-abh02t0:2009_3": "vilakkhaṇatāti yathā khīrassa dadhibhāvena,",
  "tika-abh02t0:2009_4": "dadhino takkabhāvena vilakkhaṇatāpatti,",
  "tika-abh02t0:2009_5": "na evaṃ pañcaviññāṇānaṃ nahetubhāvādito aññassa sabhāvāpatti atthīti attho.",
  "tika-abh02t0:2010_0": "763.",
  "tika-abh02t0:2010_1": "Mahattepīti puthuttepi.",
  "tika-abh02t0:2010_2": "Bahubhāvavācako hi ayaṃ mahā-",
  "tika-abh02t0:2010_3": "saddo “mahājano”tiādīsu viya rūpasaṅghāṭassa adhippetattā.",
  "tika-abh02t0:2010_4": "Aññathā sabhāvadhammassa kā mahantatā,",
  "tika-abh02t0:2010_5": "sukhumatā vā.",
  "tika-abh02t0:2010_6": "Cakkhuviññāṇassa vacanaṃ katvā vuttattā āha “cakkhupasāde mama vatthumhī”ti.",
  "tika-abh02t0:2010_7": "Issariyaṭṭhānanti issariyapavattanaṭṭhānaṃ.",
  "tika-abh02t0:2010_8": "Tathā hi naṃ aññattha bhāvitaṃ vibhāventameva tiṭṭhati,",
  "tika-abh02t0:2010_9": "aññaviññāṇāni ca tena dinnanayāneva tattha pavattanti,",
  "tika-abh02t0:2010_10": "api dibbacakkhuñāṇaṃ,",
  "tika-abh02t0:2010_11": "yato taṃ andhassa na nipphajjati.",
  "tika-abh02t0:2011_0": "764.",
  "tika-abh02t0:2011_1": "Vavatthitānampīti aññamaññaṃ asaṃkiṇṇānampi.",
  "tika-abh02t0:2011_2": "Paṭipāṭiniyamo niyatānupubbikatā.",
  "tika-abh02t0:2011_3": "Tenāti “abbokiṇṇā”ti vacanena.",
  "tika-abh02t0:2012_0": "766. Āvaṭṭanabhāvo āvajjanakiccatā.",
  "tika-abh02t0:2013_0": "Tesanti rūpādīnaṃ.",
  "tika-abh02t0:2013_1": "Etesañhi rūpādīnaṃ pañcahi viññāṇehi samāgamo.",
  "tika-abh02t0:2013_2": "Abhinipatitabbāni ālambitabbāni,",
  "tika-abh02t0:2013_3": "vijānitabbānīti attho.",
  "tika-abh02t0:2013_4": "Tenāha “ārammaṇakaraṇena paṭivijānitabbānī”ti.",
  "tika-abh02t0:2013_5": "Kusalākusalacetanāya,",
  "tika-abh02t0:2013_6": "taṃsampayuttānañca yathāvuttānaṃ “manopubbaṅgamā…pe…",
  "tika-abh02t0:2013_7": "akusalaṃ vā”ti evaṃ vuttānaṃ paṭivijānitabbānaṃ paṭivijānananti sambandho.",
  "tika-abh02t0:2013_8": "Kammatthe hi etaṃ sāmivacanaṃ.",
  "tika-abh02t0:2013_9": "Sahajapubbaṅgamadhammenāti dassanādīhi sahajātaphassādinā pubbaṅgamena āvajjanādinā.",
  "tika-abh02t0:2013_10": "Kiccantaranti dassanādikiccato aññaṃ sampaṭicchanādikiccaṃ.",
  "tika-abh02t0:2014_0": "Avipākabhāvena kāraṇena,",
  "tika-abh02t0:2014_1": "tena vā saddhiṃ.",
  "tika-abh02t0:2014_2": "Aññanti rūpabhāvādiṃ.",
  "tika-abh02t0:2014_3": "Bhāsanakaraṇakarāti viññattisamuṭṭhāpanavasena pavattakusalākusalacittuppādadhammā.",
  "tika-abh02t0:2014_4": "Te eva kāyaṅgavācaṅgaṃ acopetvā pavattā taṃsadisā.",
  "tika-abh02t0:2014_5": "Pubbaṅgamapaṭivijānananti pubbaṅgamabhāvena vijānanaṃ manodvārikajavanānaṃ purecarabhāvena gahaṇaṃ.",
  "tika-abh02t0:2014_6": "Tatthāti pañcadvāre.",
  "tika-abh02t0:2014_7": "“Na paṭisiddha”nti vatvā svāyamappaṭisedho sāmatthiyaladdhoti dassetuṃ “na kāyakammaṃ…pe…",
  "tika-abh02t0:2014_8": "anuññātattā”ti vuttaṃ.",
  "tika-abh02t0:2014_9": "“Tathā”ti idaṃ yathā kāyavacīkammapaṭṭhapanaṃ,",
  "tika-abh02t0:2014_10": "evaṃ kusalādidhammasamādānampi natthīti upasaṃharaṇatthaṃ veditabbaṃ.",
  "tika-abh02t0:2014_11": "Yadi na bhavato cavati,",
  "tika-abh02t0:2014_12": "kathaṃ pañcadvāre cuti vuttāti āha “na pañcadvārika…pe…",
  "tika-abh02t0:2014_13": "ataṃdvārikattā”ti.",
  "tika-abh02t0:2014_14": "Tassā pāḷiyā.",
  "tika-abh02t0:2014_15": "Āpāthamattanti āpāthagamanamattaṃ ārammaṇapaccayabhāvamattaṃ.",
  "tika-abh02t0:2014_16": "Aññanti “rūpaṃ nīla”nti evamādidhammavisesaṃ.",
  "tika-abh02t0:2014_17": "Tenāha “dhammasabhāva”nti.",
  "tika-abh02t0:2014_18": "Rūpanti ca na gaṇhātīti rūpārammaṇampi samānaṃ “rūpaṃ nāmeta”nti na gaṇhāti.",
  "tika-abh02t0:2014_19": "Tathā cāhu eke “cakkhuviññāṇasamaṅgī nīlaṃ vijānāti,",
  "tika-abh02t0:2014_20": "no tu nīla”nti.",
  "tika-abh02t0:2014_21": "Rūpanīlādiākāro rūpārammaṇarūpādānākārapaññatti.",
  "tika-abh02t0:2014_22": "Tajjāpaññatti hesā yathā aniccatādi.",
  "tika-abh02t0:2014_23": "Sātisayaṃ savitakkasavicārattā.",
  "tika-abh02t0:2014_24": "Tato aññanti saddārammaṇato aññaṃ nāmapaññattiārammaṇaṃ,",
  "tika-abh02t0:2014_25": "aññathā sahuppattipaṭisedho na sambhaveyyāti adhippāyo.",
  "tika-abh02t0:2015_0": "Manodvārepīti na pañcadvāreyeva dutiye moghavāre,",
  "tika-abh02t0:2015_1": "atha kho manodvārepi.",
  "tika-abh02t0:2015_2": "Āvajjanaṃ dvattikkhattuṃ…pe…",
  "tika-abh02t0:2015_3": "daṭṭhabbaṃ ekacittakkhaṇikassa āvajjanassa uppattiyaṃ tathā asambhavato.",
  "tika-abh02t0:2016_0": "Tassāti yāthāvakavatthuvibhāvanāya paññāya.",
  "tika-abh02t0:2017_0": "Ekakaniddesavaṇṇanā niṭṭhitā.",
  "tika-abh02t0:2018_0": "2. Dukaniddesavaṇṇanā",
  "tika-abh02t0:2019_0": "767.",
  "tika-abh02t0:2019_1": "Adhikaraṇesūti padatthesu.",
  "tika-abh02t0:2019_2": "Aññatra sabhāvaṃ gahetvāti atthasaddassa tattha pavattanākāradassanaṃ,",
  "tika-abh02t0:2019_3": "tena atthasaddassa sabhāvatthataṃ dasseti.",
  "tika-abh02t0:2019_4": "Adhikaraṇavasena liṅgaparivattiṃ gacchati.",
  "tika-abh02t0:2019_5": "“Abhidheyyānurūpaṃ liṅgavacanānī”ti hi saddavidū vadanti.",
  "tika-abh02t0:2020_0": "Dukaniddesavaṇṇanā niṭṭhitā.",
  "tika-abh02t0:2021_0": "3. Tikaniddesavaṇṇanā",
  "tika-abh02t0:2022_0": "768.",
  "tika-abh02t0:2022_1": "Paripācitesūti sādhitesu.",
  "tika-abh02t0:2022_2": "“Vihitesū”ti ettha duddhādīsu viya bhūtakālatā nādhippetāti āha “visayavisesanamattamevā”ti. “Kammaṃ,",
  "tika-abh02t0:2022_3": "sippa”nti paññā kāraṇūpacārena vuttāti āha “paññā eva vā…pe…",
  "tika-abh02t0:2022_4": "veditabbā”ti.",
  "tika-abh02t0:2023_0": "Kusalaṃ kammaṃ sakaṃ ekantaṃ hitasukhāvahattā.",
  "tika-abh02t0:2023_1": "Tappaṭipakkhattā itaraṃ akusalaṃ kammaṃ nosakaṃ.",
  "tika-abh02t0:2023_2": "Saccapaṭivedhānulomanaṃ saccānulomanaṃ vuttanti āha “tappaṭivedhapaccayabhāvenā”ti.",
  "tika-abh02t0:2023_3": "Maggasaccassa anulomanato vā saccānulomikatā,",
  "tika-abh02t0:2023_4": "tathā paramatthasaccassa anulomanato.",
  "tika-abh02t0:2023_5": "Tenāha aṭṭhakathāyaṃ “maggasaccassā”tiādi.",
  "tika-abh02t0:2023_6": "Paññā vuttā paññāvisaye paññākiccassa dassitattā.",
  "tika-abh02t0:2023_7": "“Yogavihitesū”tiādinā vuttabhūminiddeso,",
  "tika-abh02t0:2023_8": "“kammassakataṃ saccānulomika”nti vuttasarūpaniddeso,",
  "tika-abh02t0:2023_9": "“rūpaṃ anicca”ntiādinā vuttappakāraniddeso ca yathāvuttā…pe… niddesā.",
  "tika-abh02t0:2023_10": "“Yogavihitesu kammāyatanesu khantiṃ,",
  "tika-abh02t0:2023_11": "kammassakataṃ khantiṃ,",
  "tika-abh02t0:2023_12": "‘rūpaṃ anicca’nti khanti”ntiādinā khantiādipadehi yojetabbā.",
  "tika-abh02t0:2023_13": "Olokanaṃ paccakkhakaraṇaṃ.",
  "tika-abh02t0:2023_14": "Dhammā olokanaṃ khamantīti paññāya tadolokanasamatthatamāha.",
  "tika-abh02t0:2024_0": "769.",
  "tika-abh02t0:2024_1": "Muñcatīti pajahati. Ārabbha-",
  "tika-abh02t0:2024_2": "kiriyāya adhiṭṭhānaṃ samaṅgibhāvo,",
  "tika-abh02t0:2024_3": "adhikaraṇaṃ paṭṭhapananti āha “muñca…pe…",
  "tika-abh02t0:2024_4": "vattuṃ yutta”nti.",
  "tika-abh02t0:2025_0": "770.",
  "tika-abh02t0:2025_1": "Pañcasīladasasīlāni kammavaṭṭekadesabhūtāni sandhāya tesaṃ dhammaṭṭhitiyaṃ samavarodho vutto.",
  "tika-abh02t0:2025_2": "Satipi savaneti “idha,",
  "tika-abh02t0:2025_3": "bhikkhave,",
  "tika-abh02t0:2025_4": "ariyasāvako pāṇātipātā paṭivirato”tiādinā tathāgatato savane satipi.",
  "tika-abh02t0:2025_5": "Bhikkhuādīnampi taṃ vuttaṃ adhisīlapaññāpanaṃ viya na buddhāveṇikanti.",
  "tika-abh02t0:2026_0": "Adhipaññānibbattesūti ṭhapetvā adhipaññaṃ tadaññesu maggaphaladhammesu.",
  "tika-abh02t0:2026_1": "Tadadhiṭṭhānesūti tassā adhipaññāya adhiṭṭhānesu vipassanādhammesu.",
  "tika-abh02t0:2027_0": "771. Apāyuppādanaṃ avaḍḍhinibbattanaṃ. Tasmiṃyeva ṭhāneti tasmiṃyeva khaṇe.",
  "tika-abh02t0:2028_0": "Tikaniddesavaṇṇanā niṭṭhitā.",
  "tika-abh02t0:2029_0": "4. Catukkaniddesavaṇṇanā",
  "tika-abh02t0:2030_0": "793.",
  "tika-abh02t0:2030_1": "Paritassanaṃ parittāso,",
  "tika-abh02t0:2030_2": "cittutrāso cāti “na paritassatī”ti padassa “na pattheti na uttasatī”ti atthamāha.",
  "tika-abh02t0:2031_0": "796.",
  "tika-abh02t0:2031_1": "Ariyasaccesu dhammasaddo “diṭṭhadhammo”tiādīsu viya.",
  "tika-abh02t0:2031_2": "Ariyamaggo,",
  "tika-abh02t0:2031_3": "tassa ca phalaṃ dhammo yathānusiṭṭhaṃ paṭipanne apāyesu apatamāne dhāretīti.",
  "tika-abh02t0:2031_4": "Tattha paññāti tasmiṃ ariyamaggaphale nissayabhūte paññā.",
  "tika-abh02t0:2031_5": "Tenāha “taṃsahagatā”ti.",
  "tika-abh02t0:2031_6": "Aviditaṃ viditaṃ viya neti ñāpetīti nayo, anumānaṃ,",
  "tika-abh02t0:2031_7": "tassa nayanaṃ pavattanaṃ,",
  "tika-abh02t0:2031_8": "taṃ pana visuṃyevekaṃ ñāṇuppādananti āsaṅkāya nivattanatthamāha “na añña…pe…",
  "tika-abh02t0:2031_9": "viseso”ti.",
  "tika-abh02t0:2031_10": "Attano hi adhigamānusārena parādhigatānaṃ kālattaye maggādīnaṃ pavattiākārānumānaṃ nayanayanaṃ.",
  "tika-abh02t0:2031_11": "Anuminanākārameva hissa sandhāya vuttaṃ “ñāṇasseva pavattiviseso”ti.",
  "tika-abh02t0:2031_12": "Kāraṇañca nayanayanassa saccesu paccakkhapavattanato.",
  "tika-abh02t0:2031_13": "“Tathā”ti iminā yathā maggañāṇato aññāpi “iminā dhammenā”ti vattuṃ yuttaṃ,",
  "tika-abh02t0:2031_14": "tathā pakārantarenapi “iminā dhammena ñāṇenā”ti ettha attho yujjatīti imamatthaṃ upasaṃharati.",
  "tika-abh02t0:2031_15": "Tenāti tasmā ñāṇena ñātato sampayogehi nayanayanato.",
  "tika-abh02t0:2031_16": "Ñāṇavisayabhāvenāti paṭivedhañāṇassa visayabhāvena.",
  "tika-abh02t0:2031_17": "Ñātena paṭividdhena catusaccadhammena,",
  "tika-abh02t0:2031_18": "ñāṇasampayogena vā ñātena jānitvā ṭhitena maggaphaladhammena.",
  "tika-abh02t0:2032_0": "Sabbena sabbanti sabbappakārena sabbaṃ,",
  "tika-abh02t0:2032_1": "anavasesanti attho.",
  "tika-abh02t0:2032_2": "Addhattayapariyāpannañhi sabbaṃ tebhūmakasaṅkhāragataṃ sammasīyati.",
  "tika-abh02t0:2032_3": "Nayanatoti nayaggāhato.",
  "tika-abh02t0:2032_4": "Anurūpatthavācako vā kāraṇasaddo “kāraṇaṃ vadatī”tiādīsu viya.",
  "tika-abh02t0:2033_0": "Anvayañāṇassapi pariyogāhetvā pavattanato saviseso visayāvabodhoti vuttaṃ “dhamme ñāṇa…pe…",
  "tika-abh02t0:2033_1": "abhāvā”ti.",
  "tika-abh02t0:2033_2": "Visayobhāsanamattajānanasāmaññenāti asatipi abhisamecca gahaṇe visayavibhāvanasaṅkhātaavabodhasāmaññamattena.",
  "tika-abh02t0:2033_3": "“Ñāṇa”nti sammatesūti “ñāṇa”nti voharitesu laddhañāṇavohāresu.",
  "tika-abh02t0:2033_4": "Sammutivasenāti dhammañāṇādi viya samukhena visaye appavattitvā paññattimukhena pavattaṃ.",
  "tika-abh02t0:2033_5": "Avasesanti sammutiñāṇamevāha.",
  "tika-abh02t0:2033_6": "Itarañāṇattayavisabhāganti dhammañāṇādiñāṇattayavidhuraṃ.",
  "tika-abh02t0:2034_0": "797. Kāmabhavadhammeti kāmabhavasaṅkhāte dhamme.",
  "tika-abh02t0:2035_0": "798.",
  "tika-abh02t0:2035_1": "Sāti paṭhamajjhānapaññā.",
  "tika-abh02t0:2035_2": "Vītarāgabhāvanāvatthassāti “vītarāgo hotī”ti evaṃ vuttassa.",
  "tika-abh02t0:2035_3": "Tanti chaṭṭhābhiññaṃ.",
  "tika-abh02t0:2035_4": "Maggañāṇañhi kiccato maggasaccampi paṭivijjhati.",
  "tika-abh02t0:2035_5": "Itarāti heṭṭhimamaggapaññā.",
  "tika-abh02t0:2035_6": "Tadupanissayattāti tassā chaṭṭhābhiññāya,",
  "tika-abh02t0:2035_7": "tassa vā paṭivijjhanassa upanissayattā paṭivijjhati nāma.",
  "tika-abh02t0:2035_8": "Yathānurūpanti diṭṭhāsavādīnaṃ yathānurūpaṃ.",
  "tika-abh02t0:2035_9": "Āsavakkhayeti āsavakkhayapariyāye kāraṇūpacārena.",
  "tika-abh02t0:2035_10": "Taṃnibbattanatoti tassa āsavakkhayasaṅkhātassa phalassa nibbattanato.",
  "tika-abh02t0:2035_11": "Idañca “āsavānaṃ khaye ñāṇaṃ chaṭṭhābhiññā”ti sutte āgatattā vuttaṃ.",
  "tika-abh02t0:2036_0": "801. Abhivisiṭṭhena vā ñāṇena pākaṭaṃ karontassāti adhigamavasena pakāsaṃ vibhūtaṃ karontassa.",
  "tika-abh02t0:2037_0": "802.",
  "tika-abh02t0:2037_1": "Vasitāpañcakarahitaṃ vasibhāvaṃ apāpitaṃ paṭiladdhamattaṃ.",
  "tika-abh02t0:2037_2": "Paṭipadārammaṇasahagatā paññā paṭipadārammaṇasambandhinīti āha “paññāya paṭipadārammaṇuddesenā”ti.",
  "tika-abh02t0:2038_0": "Catukkaniddesavaṇṇanā niṭṭhitā.",
  "tika-abh02t0:2039_0": "5. Pañcakaniddesavaṇṇanā",
  "tika-abh02t0:2040_0": "804.",
  "tika-abh02t0:2040_1": "Tameva paññaṃ “dvīsu jhānesu paññā pītipharaṇenā”tiādinā vibhajati.",
  "tika-abh02t0:2040_2": "Abhisandanaparisandanaparipūraṇānipi parippharaṇaṃ viya pharaṇāpītiyā,",
  "tika-abh02t0:2040_3": "taṃsahagatasukhassa ca kiccavisesabhūtāni adhippetānīti āha “abhisandetīti…pe…",
  "tika-abh02t0:2040_4": "veditabba”nti.",
  "tika-abh02t0:2040_5": "Ādinā nayenāti “abhisandetī”tiādinā sutte āgatanayena.",
  "tika-abh02t0:2040_6": "Pharaṇañcettha pītisukhasamuṭṭhitapaṇītarūpehi kāyassa abhibyāpanaṃ daṭṭhabbaṃ.",
  "tika-abh02t0:2040_7": "Ārammaṇeti pītipharaṇatāsukhapharaṇatāsīsena vuttānaṃ tikadukajhānānaṃ ārammaṇe.",
  "tika-abh02t0:2040_8": "Tāti pītipharaṇatāsukhapharaṇatā.",
  "tika-abh02t0:2041_0": "Samādhimukhenāti samādhiṃ mukhaṃ pamukhaṃ katvā,",
  "tika-abh02t0:2041_1": "samādhisīsenāti attho,",
  "tika-abh02t0:2041_2": "samādhipamukhena vā uddesaniddesena.",
  "tika-abh02t0:2041_3": "Aññe kilesā diṭṭhimānādayo.",
  "tika-abh02t0:2041_4": "Appayogenāti jhānavimokkhādīnaṃ viya uppādanīyaparikammapayogena vinā.",
  "tika-abh02t0:2041_5": "Āvajjanāsadiso hi phalasamāpattiattho sammasanacāro.",
  "tika-abh02t0:2041_6": "Ṭhapitattāti pavattitattā.",
  "tika-abh02t0:2041_7": "Satibahulatāyāti satiyā abhiṇhuppattiyā.",
  "tika-abh02t0:2041_8": "Paricchindanasatiyā kālassa satoti dassetīti yojanā.",
  "tika-abh02t0:2042_0": "Pañcakaniddesavaṇṇanā niṭṭhitā.",
  "tika-abh02t0:2043_0": "6. Chakkaniddesavaṇṇanā",
  "tika-abh02t0:2044_0": "805.",
  "tika-abh02t0:2044_1": "Visuddhibhāvanti visuddhiyā sabbhāvaṃ.",
  "tika-abh02t0:2044_2": "“Dibbacakkhuñāṇekadesattā”ti idaṃ tassa paribhaṇḍañāṇattā vuttaṃ.",
  "tika-abh02t0:2044_3": "Tathā hi pāḷiyaṃ “sattānaṃ cutūpapātañāṇāya cittaṃ abhinīharati abhininnāmetī”ti ārabhitvā “so dibbena cakkhunā visuddhenā”tiādi vuttaṃ.",
  "tika-abh02t0:2044_4": "Dibbassa tirohitavippakaṭṭhādibhedassa,",
  "tika-abh02t0:2044_5": "itarassa ca rūpāyatanassa dassanasamatthassāpi dibbacakkhuñāṇassa sikhāpatti cavamānopapajjamānasattadassananti āha “muddhappattena cā”tiādi.",
  "tika-abh02t0:2045_0": "Chakkaniddesavaṇṇanā niṭṭhitā.",
  "tika-abh02t0:2046_0": "7. Sattakaniddesavaṇṇanā",
  "tika-abh02t0:2047_0": "806.",
  "tika-abh02t0:2047_1": "Chabbidhampi paccavekkhaṇañāṇanti “jātipaccayā jarāmaraṇanti ñāṇa”ntiādinā vuttaṃ paṭiccasamuppādaṅgānaṃ paccavekkhaṇavasena pavattañāṇaṃ.",
  "tika-abh02t0:2047_2": "Saha gahetvāti ekajjhaṃ gahetvā vipassanārammaṇabhāvasāmaññena ekattena gahetvā.",
  "tika-abh02t0:2047_3": "Saṅkhipitvā vuttenāti pubbe chadhā vuttaṃ viya dassitaṃ dhammaṭṭhitiñāṇanti evaṃ saṅkhipitvā vuttena.",
  "tika-abh02t0:2047_4": "“Khayadhamma”ntiādinā pakārena dassananti sambandho.",
  "tika-abh02t0:2047_5": "Pavattañāṇassāti “jātipaccayā jarāmaraṇa”ntiādinā pavattassa ñāṇassa,",
  "tika-abh02t0:2047_6": "pavatte vā saṃsāravaṭṭe ñāṇassa.",
  "tika-abh02t0:2047_7": "Ñāṇārammaṇā vipassanā ñāṇavipassanā.",
  "tika-abh02t0:2047_8": "Vipassanāti ca “jātipaccayā jarāmaraṇa”ntiādinā paccayapaccayuppannadhamme vibhāgena dassanato dhammaṭṭhitiñāṇaṃ idhādhippetaṃ.",
  "tika-abh02t0:2047_9": "Tassa khayadhammatādijānanaṃ paṭivipassanā.",
  "tika-abh02t0:2047_10": "Tenāha “vipassanāpaṭivipassanādassanamatta”nti.",
  "tika-abh02t0:2048_0": "Evamettha aṭṭhakathādhippāyavasena pāḷiyā atthaṃ dassetvā idāni attano adhippāyavasena dassetuṃ “pāḷiyaṃ panā”tiādimāha.",
  "tika-abh02t0:2048_1": "Sabbatthāti addhattaye paccayavisesena paccayuppannavisesaniddhāraṇe.",
  "tika-abh02t0:2048_2": "Ñāṇavacanenāti “jātipaccayā jarāmaraṇa”ntiādinā ñāṇassa gahaṇena.",
  "tika-abh02t0:2048_3": "Aṅgānanti sattasattatiyā aṅgānaṃ.",
  "tika-abh02t0:2048_4": "Itisaddenāti “nirodhadhamma”nti ettha vuttaitisaddena.",
  "tika-abh02t0:2048_5": "Pakāsetvāti ñāṇassa pavattiākāraṃ jotetvā.",
  "tika-abh02t0:2048_6": "Tena dhammaṭṭhitiñāṇato aññaṃyeva pariyosāne vuttaṃ ñāṇanti dasseti.",
  "tika-abh02t0:2048_7": "Tenāha “vipassanāñāṇaṃ sattamaṃ ñāṇa”nti.",
  "tika-abh02t0:2048_8": "Ayameva cettha attho yuttoti dassento “na hī”tiādimāha.",
  "tika-abh02t0:2048_9": "Tattha “tampi ñāṇanti sambandho na hotī”ti evaṃ sambandho na yutto aṅgantarabhāvassa avibhāvanatoti attho.",
  "tika-abh02t0:2048_10": "Tena vuttaṃ “taṃñāṇa…pe…",
  "tika-abh02t0:2048_11": "anadhippetattā”ti.",
  "tika-abh02t0:2048_12": "Na hi visuṃ visuṃ vuttameva ekajjhaṃ vacanamattena atthantaraṃ hotīti.",
  "tika-abh02t0:2048_13": "“Khayadhammaṃ…pe…",
  "tika-abh02t0:2048_14": "cā”ti iminā purimasmiṃ pakkhe upacayena dosamāha.",
  "tika-abh02t0:2049_0": "Sattakaniddesavaṇṇanā niṭṭhitā.",
  "tika-abh02t0:2050_0": "8. Aṭṭhakaniddesavaṇṇanā",
  "tika-abh02t0:2051_0": "808. Paccanīkadhammeti nīvaraṇādipaccanīkadhamme. Dukkhanti samāpajjane asati uppajjanakadukkhaṃ.",
  "tika-abh02t0:2052_0": "Aṭṭhakaniddesavaṇṇanā niṭṭhitā.",
  "tika-abh02t0:2053_0": "10. Dasakaniddeso",
  "tika-abh02t0:2054_0": "Paṭhamabalaniddesavaṇṇanā",
  "tika-abh02t0:2055_0": "809.",
  "tika-abh02t0:2055_1": "Na ṭhānanti aṭṭhānaṃ,",
  "tika-abh02t0:2055_2": "anupalabbhanattho ayamakāroti āha “avijjamānaṃ ṭhānaṃ aṭṭhāna”nti.",
  "tika-abh02t0:2055_3": "Abhāvattho vā,",
  "tika-abh02t0:2055_4": "na aññapaṭipakkhādiatthoti āha “natthi ṭhānanti vā aṭṭhāna”nti.",
  "tika-abh02t0:2055_5": "Ko panetassa atthadvayassa visesoti?",
  "tika-abh02t0:2055_6": "Paṭhamo hetupaccayehi anupalabbhamānataṃ vadati,",
  "tika-abh02t0:2055_7": "dutiyo sabbena sabbaṃ abhāvanti ayametesaṃ viseso.",
  "tika-abh02t0:2055_8": "Taṇhupādānādīnampi sukhato upagamanassa hetubhāve diṭṭhivipallāsassa so sātisayo asukhepi daḷhaṃ pavattāpanatoti āha “diṭṭhivipallāsova…pe…",
  "tika-abh02t0:2055_9": "adhippeta”nti.",
  "tika-abh02t0:2055_10": "“Attadiṭṭhivasenā”ti kasmā visesetvā vuttaṃ,",
  "tika-abh02t0:2055_11": "nanu ariyasāvakassa sabbāpi diṭṭhiyo natthīti?",
  "tika-abh02t0:2055_12": "Saccaṃ natthi,",
  "tika-abh02t0:2055_13": "attadiṭṭhisannissayā pana sabbadiṭṭhiyoti dassetuṃ “attadiṭṭhivasenāti padhānadiṭṭhimāhā”ti vuttaṃ.",
  "tika-abh02t0:2055_14": "Bhedānurūpassa vatthuno.",
  "tika-abh02t0:2055_15": "Bhedānurūpena “adhamme dhammo”tiādinayappavattena.",
  "tika-abh02t0:2056_0": "So evāti yo liṅge aparivatte tasmiṃ attabhāve bhavaṅgajīvitindriyappabandho, so eva.",
  "tika-abh02t0:2056_1": "Tañhi upādāya ekajātisamaññā,",
  "tika-abh02t0:2056_2": "na cettha bhāvakalāpajīvitindriyassa vasena codanā kātabbā tadaññasseva adhippetattā.",
  "tika-abh02t0:2056_3": "Tañhi tattha avicchedavuttiyā pabandhavohāraṃ labhati,",
  "tika-abh02t0:2056_4": "itarampi vā bhāvānupālanatāsāmaññenāti anokāsāva codanā.",
  "tika-abh02t0:2057_0": "Sapattavasena yojetabbanti “sapattaṃ māremīti abhisandhinā sapattena nipannaṭṭhāne nipannaṃ manussabhūto",
  "tika-abh02t0:2057_1": "manussabhūtaṃ mātaraṃ pitaraṃ vā mārento”tiādinā yojetabbaṃ.",
  "tika-abh02t0:2057_2": "Sabbatthāti catūsupi vikappesu.",
  "tika-abh02t0:2057_3": "Purimaṃ abhisandhicittanti pubbabhāgiyo maraṇādhippāyo.",
  "tika-abh02t0:2057_4": "Appamāṇaṃ tena atthasiddhiyā abhāvato.",
  "tika-abh02t0:2057_5": "Puthujjanasseva taṃ dinnaṃ hotīti ettha yathā arahattaṃ patvā paribhuttampi puthujjanakāle dinnaṃ puthujjanadānameva hoti,",
  "tika-abh02t0:2057_6": "evaṃ maraṇādhippāyena puthujjanakāle pahāre dinne arahattaṃ patvā teneva pahārena mate kasmā arahantaghātoyeva hoti,",
  "tika-abh02t0:2057_7": "na puthujjanaghātoti?",
  "tika-abh02t0:2057_8": "Visesasambhavato.",
  "tika-abh02t0:2057_9": "Yathā hi dānaṃ deyyadhammassa pariccāgamattena hoti,",
  "tika-abh02t0:2057_10": "na evaṃ vadho.",
  "tika-abh02t0:2057_11": "So hi pāṇo,",
  "tika-abh02t0:2057_12": "pāṇasaññitā,",
  "tika-abh02t0:2057_13": "vadhakacetanā, upakkamo,",
  "tika-abh02t0:2057_14": "tena maraṇanti imesaṃ pañcannaṃ aṅgānaṃ pāripūriyāva hoti,",
  "tika-abh02t0:2057_15": "na apāripūriyā.",
  "tika-abh02t0:2057_16": "Tasmā arahattaṃ pattasseva maraṇanti arahantaghātoyeva hoti,",
  "tika-abh02t0:2057_17": "na puthujjanaghāto.",
  "tika-abh02t0:2057_18": "Yasmā pana “imaṃ māremī”ti yaṃ santānaṃ ārabbha māraṇicchā,",
  "tika-abh02t0:2057_19": "tassa puthujjanakhīṇāsavabhāvena payogamaraṇakkhaṇānaṃ vasena satipi santānabhede abhedoyeva.",
  "tika-abh02t0:2057_20": "Yadā ca atthasiddhi,",
  "tika-abh02t0:2057_21": "tadā khīṇāsavabhāvo.",
  "tika-abh02t0:2057_22": "Tasmā arahantaghātova hotīti nicchitaṃ.",
  "tika-abh02t0:2057_23": "Kathaṃ panettha vadhakacetanā vattamānavisayā siyāti āha “vadhakacittaṃ paccuppannārammaṇampi…pe…",
  "tika-abh02t0:2057_24": "pavattatī”ti.",
  "tika-abh02t0:2057_25": "Tattha pabandhavicchedavasenāti yena pabandho vicchijjati,",
  "tika-abh02t0:2057_26": "tādisaṃ payogaṃ nibbattetīti attho.",
  "tika-abh02t0:2057_27": "Tena yadā pabandhavicchedo,",
  "tika-abh02t0:2057_28": "tadā arahāti yathāvuttaṃ arahantaghātaṃ patiṭṭhāpeti.",
  "tika-abh02t0:2057_29": "Na evanti yathā kālantarāpekkhakiccasiddhaṃ vadhakacittaṃ,",
  "tika-abh02t0:2057_30": "na evaṃ cāgacetanā.",
  "tika-abh02t0:2057_31": "“Sā hī”tiādinā cāgacetanāya kālantarānapekkhakiccasiddhitaṃyeva vibhāveti.",
  "tika-abh02t0:2057_32": "Aññasakakaraṇanti attato vinimocetvā aññassa dakkhiṇeyyassa santakabhāvakaraṇaṃ.",
  "tika-abh02t0:2057_33": "Tassāti cajitabbassa vatthuno.",
  "tika-abh02t0:2057_34": "Yassāti yassa puthujjanassa.",
  "tika-abh02t0:2057_35": "Tasseva taṃ dinnaṃ hoti,",
  "tika-abh02t0:2057_36": "sacepi arahattaṃ patvā tena paribhuttanti attho.",
  "tika-abh02t0:2058_0": "“Kappavināse”ti idaṃ “saṇṭhahante kappe”ti vuttattā mahākappavināsaṃ sandhāya vuttanti āha “kappaṭṭhakathāya",
  "tika-abh02t0:2058_1": "na sametī”ti ettha āyukappassa adhippetattā.",
  "tika-abh02t0:2058_2": "Āyukappo cettha avīciyaṃ nibbattasattānaṃ antarakappaparimāṇaṃ paramāyu veditabbaṃ.",
  "tika-abh02t0:2058_3": "Tañhi sandhāya “ekaṃ kappaṃ asītibhāge katvā tato ekabhāgamattaṃ kāla”nti vuttaṃ.",
  "tika-abh02t0:2058_4": "Tayidaṃ “ekaṃ kappa”nti yadi ekaṃ mahākappanti attho,",
  "tika-abh02t0:2058_5": "tathā sati vīsatiantarakappaparimāṇo eko asaṅkhyeyyakappoti vuttaṃ hoti.",
  "tika-abh02t0:2058_6": "Atha ekaṃ asaṅkhyeyyakappanti attho,",
  "tika-abh02t0:2058_7": "sabbathāpi “catusaṭṭhi antarakappā”ti vacanena virujjhatīti vīmaṃsitabbaṃ.",
  "tika-abh02t0:2058_8": "Yathā pana kappaṭṭhakathāya ayaṃ aṭṭhakathā sameti,",
  "tika-abh02t0:2058_9": "taṃ dassetuṃ “kappavināseyevāti panā”tiādimāha.",
  "tika-abh02t0:2059_0": "Pakatatto vā apārājiko.",
  "tika-abh02t0:2059_1": "Samānasaṃvāsako kammaladdhīnaṃ vasena anānāsaṃvāsakoti evamettha attho veditabbo.",
  "tika-abh02t0:2060_0": "Niyatassa puggalassa vijjamānataṃ paṭisedhetvāti yojanā.",
  "tika-abh02t0:2060_1": "Tattha paṭisedhetvāti “puggalo pana niyato nāma natthī”ti evaṃ paṭisedhetvā.",
  "tika-abh02t0:2060_2": "Tattha kāraṇamāha “micchattasammattaniyatadhammānaṃ viya sabhāvato”ti.",
  "tika-abh02t0:2060_3": "Paññattimattañhetaṃ micchattasammattaniyatadhammanissayaṃ,",
  "tika-abh02t0:2060_4": "yadidaṃ niyato puggaloti.",
  "tika-abh02t0:2060_5": "Yathāpucchitanti “kiṃ pubbahetu niyametī”tiādinā pucchitappakāraṃ niyāmakahetuṃ.",
  "tika-abh02t0:2060_6": "Yenāti yena uparimaggattayavipassanāñāṇena.",
  "tika-abh02t0:2060_7": "Niyatāniyatabhedanti sotāpannādiniyatabhedaṃ,",
  "tika-abh02t0:2060_8": "sattakkhattuparamādianiyatabhedañca.",
  "tika-abh02t0:2060_9": "Sotāpanno eva hi eko sattakkhattuparamo nāma hoti,",
  "tika-abh02t0:2060_10": "eko kolaṃkolo nāma,",
  "tika-abh02t0:2060_11": "eko ekabījī nāmāti sotāpannassa niyatabhāvo vuttoti āha “sotāpanno ca niyato”ti.",
  "tika-abh02t0:2060_12": "Byatirekattho hi ayaṃ ca- saddo.",
  "tika-abh02t0:2060_13": "Tato pubbeti sotāpattimaggato pubbe.",
  "tika-abh02t0:2060_14": "“Pubbahetukiccaṃ natthī”ti idaṃ sotāpannassa niyatatāya vuttattā vakkhamānañca dosaṃ hadaye ṭhapetvā vuttaṃ.",
  "tika-abh02t0:2060_15": "Uparimaggānaṃ saupanissayatte paṭhamamaggassāpi saupanissayatā siddhā evāti codanaṃ sandhāyāha “yadi hī”tiādi.",
  "tika-abh02t0:2060_16": "Tañca niyatattaṃ.",
  "tika-abh02t0:2060_17": "Assāti sotāpattimaggassa.",
  "tika-abh02t0:2061_0": "Teneva khīṇāti sotāpattimaggeneva khīṇā.",
  "tika-abh02t0:2061_1": "Kāraṇupacchedena hi phalupacchedo siyā.",
  "tika-abh02t0:2061_2": "Tatoti sattakkhattuparamādito.",
  "tika-abh02t0:2061_3": "Sāti sattakkhattuparamāditā.",
  "tika-abh02t0:2061_4": "Pavattitoti vipākappabandhato.",
  "tika-abh02t0:2061_5": "Tenāti sotāpattimaggena.",
  "tika-abh02t0:2061_6": "Vuṭṭhāneti vuṭṭhāne sati.",
  "tika-abh02t0:2061_7": "Kāraṇena vinā phalaṃ natthīti āha “sakkāya…pe…",
  "tika-abh02t0:2061_8": "bhavitabba”nti.",
  "tika-abh02t0:2061_9": "“Nāmakaraṇanimittato”ti iminā nāmakaraṇahetutāya niyāmakataṃ vibhāveti ekabījiādisamaññānaṃ anvatthasaññābhāvato.",
  "tika-abh02t0:2061_10": "Tenāha “vipassanā…pe…",
  "tika-abh02t0:2061_11": "sandhāya vutta”nti.",
  "tika-abh02t0:2062_0": "Ādi-",
  "tika-abh02t0:2062_1": "saddena “ekomhi sammāsambuddho,",
  "tika-abh02t0:2062_2": "sītībhūtosmi nibbuto”tiādīni saṅgayhanti.",
  "tika-abh02t0:2062_3": "Ettha ca “sadiso me na vijjati,",
  "tika-abh02t0:2062_4": "ekomhi sammāsambuddho.",
  "tika-abh02t0:2062_5": "‘Atthetarahi aññe samaṇā vā brāhmaṇā vā bhagavatā samasamā sambodhiya’nti evaṃ puṭṭho ahaṃ, bhante,",
  "tika-abh02t0:2062_6": "‘no’ti vadeyya”ntiādi vacanehi imissā lokadhātuyā viya aññassa buddhassa aññissā lokadhātuyā uppādo nivāritoti daṭṭhabbaṃ.",
  "tika-abh02t0:2062_7": "Na hi vijjamāne “sadiso me na vijjatī”tiādi sakkā vattuṃ.",
  "tika-abh02t0:2062_8": "Yaṃ pana vadanti “lokadhātuvisesāpekkhāya vutta”nti,",
  "tika-abh02t0:2062_9": "tampi natthi tathā visesanassa abhāvato,",
  "tika-abh02t0:2062_10": "buddhānubhāvassa ca asamatthabhāvavibhāvanato.",
  "tika-abh02t0:2062_11": "Āṇākhettakittanañcettha dhammatādassanatthaṃ.",
  "tika-abh02t0:2062_12": "Sakkoti hi bhagavā yattha yattha icchati,",
  "tika-abh02t0:2062_13": "tattha tattha āṇaṃ vattetuṃ.",
  "tika-abh02t0:2062_14": "“Ekissā lokadhātuyā”ti ca idaṃ buddhakhettabhūtāya lokadhātuyā dassanatthaṃ vuttaṃ.",
  "tika-abh02t0:2062_15": "Tatthāyamattho –",
  "tika-abh02t0:2062_16": "buddhakhettabhūtā ekāvāyaṃ lokadhātu.",
  "tika-abh02t0:2062_17": "Tattha ekasmiṃ kāle eko eva sammāsambuddho uppajjatīti.",
  "tika-abh02t0:2062_18": "Tenāha “buddhakhetta…pe…",
  "tika-abh02t0:2062_19": "adhippāyo”ti.",
  "tika-abh02t0:2063_0": "Tasmāti yasmā upasampadādhīnaṃ pātimokkhaṃ,",
  "tika-abh02t0:2063_1": "upasampadā ca pabbajjādhīnā, tasmā.",
  "tika-abh02t0:2063_2": "Pātimokkhe siddhe,",
  "tika-abh02t0:2063_3": "siddhāsu tāsu pabbajjūpasampadāsu.",
  "tika-abh02t0:2063_4": "Tato paraṃ vinaṭṭhaṃ nāma hotīti pacchimapaṭivedhato paraṃ paṭivedhasāsanaṃ,",
  "tika-abh02t0:2063_5": "pacchimasīlabhedato ca paraṃ paṭipattisāsanaṃ vinaṭṭhaṃ nāma hotīti sāsanabhāvasāmaññena pana ubhayaṃ ekajjhaṃ katvā dassento “pacchima…pe…",
  "tika-abh02t0:2063_6": "ekato katvā”ti āha.",
  "tika-abh02t0:2064_0": "Paridevanakāruññanti paridevanena karuṇāyitabbatā karuṇāyanā.",
  "tika-abh02t0:2065_0": "Dhammānaṃ sabhāvaviseso na sakkā dhāretuṃ,",
  "tika-abh02t0:2065_1": "yato pāramīpavicayādīsu udakapariyantaṃ katvā mahāpathavīkampo ahosi,",
  "tika-abh02t0:2065_2": "abhisambodhidivase ca ṭhapetvā pubbuttaradisābhāge bodhirukkhamūle bhūmibhāgo mahāpurisaṃ dhāretuṃ nāsakkhi,",
  "tika-abh02t0:2065_3": "aññadatthu ekapasse pakkhittaatibhārabharitanāvā viya cakkavāḷagabbho viparivatto.",
  "tika-abh02t0:2065_4": "“Samuppādikā”ti vattabbe sa- kāre a-",
  "tika-abh02t0:2065_5": "kārassa ā- kāro,",
  "tika-abh02t0:2065_6": "ekassa ca pa-",
  "tika-abh02t0:2065_7": "kārassa lopo katoti dassento āha “samaṃ uddhaṃ pajjatīti sāmupādikā”ti.",
  "tika-abh02t0:2065_8": "Samaṃ upādiyatīti vā samupādā,",
  "tika-abh02t0:2065_9": "samupādā eva sāmupādikā,",
  "tika-abh02t0:2065_10": "samupāhinīti attho.",
  "tika-abh02t0:2066_0": "Santatikhaṇavasenāti santativasena āyūhanasamaṅgitā,",
  "tika-abh02t0:2066_1": "sapubbapacchābhāgassa gahaṇavasena cetanākkhaṇavasena cetanāsamaṅgitāti yojetabbā.",
  "tika-abh02t0:2066_2": "Ekasmiṃ upaṭṭhite paccayavasena tadaññassa upaṭṭhānaṃ parivattanaṃ.",
  "tika-abh02t0:2067_0": "Paṭhamabalaniddesavaṇṇanā niṭṭhitā.",
  "tika-abh02t0:2068_0": "Dutiyabalaniddesavaṇṇanā",
  "tika-abh02t0:2069_0": "810. Bhoge bhuñjituṃ na jānāti, vināsetīti yojanā.",
  "tika-abh02t0:2070_0": "Lahuparivattitāya jīvitassāti adhippāyo.",
  "tika-abh02t0:2071_0": "Na adāsi payuttavācāya uppannanti adhippāyena.",
  "tika-abh02t0:2072_0": "Sammāpayogenāti sammāpaṭipattiyā.",
  "tika-abh02t0:2073_0": "Dutiyabalaniddesavaṇṇanā niṭṭhitā.",
  "tika-abh02t0:2074_0": "Pañcamabalaniddesavaṇṇanā",
  "tika-abh02t0:2075_0": "813.",
  "tika-abh02t0:2075_1": "Dhātusabhāvoti bhūtādisaṅkhātadhātūnaṃ sabhāvo.",
  "tika-abh02t0:2075_2": "Sabhāgavasena phalabhūtena.",
  "tika-abh02t0:2075_3": "Ajjhāsayadhātuparicchindanatoti ajjhāsayasabhāvassa “hīnaṃ,",
  "tika-abh02t0:2075_4": "paṇīta”nti vā paricchijja jānanato,",
  "tika-abh02t0:2075_5": "vuṭṭhinimittena viya mahoghena uparimeghavuṭṭhiyā.",
  "tika-abh02t0:2076_0": "Pañcamabalaniddesavaṇṇanā niṭṭhitā.",
  "tika-abh02t0:2077_0": "Chaṭṭhabalaniddesavaṇṇanā",
  "tika-abh02t0:2078_0": "Saddattho sambhavati samāsanteneva tathā saddasiddhito.",
  "tika-abh02t0:2078_1": "Tesanti paroparānaṃ visadāvisadānaṃ saddhādiindriyānaṃ.",
  "tika-abh02t0:2078_2": "Evañca katvāti āsayādito indriyaparopariyattassa,",
  "tika-abh02t0:2078_3": "indriyaparopariyattato ca adhimuttibhedassa visiṭṭhasabhāvattā eva.",
  "tika-abh02t0:2079_0": "815.",
  "tika-abh02t0:2079_1": "“Ke pana te ariyāvāsā”ti pucchitvā te sutteneva dassento “idha,",
  "tika-abh02t0:2079_2": "bhikkhave”tiādipāḷiṃ āharitvā “evaṃ vuttā”ti nigametvā puna maggādhigameneva tesaṃ adhigamaṃ dassento “etesū”tiādimāha.",
  "tika-abh02t0:2079_3": "Tattha itareti chaḷaṅgasamannāgamaekārakkhāsaṅkhāyapaṭisevanādayo.",
  "tika-abh02t0:2080_0": "816.",
  "tika-abh02t0:2080_1": "Ārammaṇasantānānusayanesūti ārammaṇānusayanaṃ,",
  "tika-abh02t0:2080_2": "santānānusayananti dvīsu anusayanesu.",
  "tika-abh02t0:2080_3": "Yathā hi maggena asamucchinno rāgo kāraṇalābhe uppajjanāraho thāmagataṭṭhena santāne anusetīti vuccati,",
  "tika-abh02t0:2080_4": "evaṃ iṭṭhārammaṇepīti tassa ārammaṇānusayanaṃ daṭṭhabbaṃ.",
  "tika-abh02t0:2080_5": "Taṃ panassa anusayanaṃ uppattiyā pākaṭaṃ hotīti dassetuṃ aṭṭhakathāyaṃ “yathā nāmā”tiādi vuttaṃ.",
  "tika-abh02t0:2080_6": "“Āciṇṇasamāciṇṇā”ti etena iṭṭhārammaṇe rāgassa ciraparibhāvanaṃ vibhāveti.",
  "tika-abh02t0:2080_7": "Yasmā pana evaṃ ciraparibhāvitaṃ pariveṭhetvā viya ṭhitaṃ hoti,",
  "tika-abh02t0:2080_8": "tasmā “samantato veṭhetvā viya ṭhitabhāvena anusayitataṃ dassetī”ti vuttaṃ.",
  "tika-abh02t0:2080_9": "Tathā hi udake nimuggasadiso udāhaṭo.",
  "tika-abh02t0:2080_10": "“Sabbepi tebhūmakā dhammā kāmanīyaṭṭhena kāmā”tiādipāḷivasena bhavarāgassāpi vatthukāmatā veditabbā.",
  "tika-abh02t0:2080_11": "Rāgavasenāti ārammaṇarajjanavasena.",
  "tika-abh02t0:2081_0": "818. Indriyaviseso vineyyānaṃ indriyaparopariyattaṃ.",
  "tika-abh02t0:2082_0": "819.",
  "tika-abh02t0:2082_1": "Pahātabbena upaddutanirodhanatthaṃ pahāyakaṃ pariyesatīti paṭhamaṃ pahātabbaṃ,",
  "tika-abh02t0:2082_2": "pacchā pahāyakanti ayaṃ pahātabbapajahanakkamo pahānakkamapadena vutto.",
  "tika-abh02t0:2082_3": "Yassāti pahātabbassa.",
  "tika-abh02t0:2082_4": "Tanti pahātabbaṃ.",
  "tika-abh02t0:2082_5": "Paṭhamaṃ vuccatīti pahānavicāraṇānaṃ paṭhamaṃ vuccati.",
  "tika-abh02t0:2082_6": "Tato pacchā appahātabbaṃ yathā taṃ dassanattikādīsu.",
  "tika-abh02t0:2083_0": "826. Tanti bhavaṅgaṃ. Tassāti lokuttarassa. Pādakanti antimabhavikassa bhavaṅgaṃ sandhāyāha.",
  "tika-abh02t0:2084_0": "Chaṭṭhabalaniddesavaṇṇanā niṭṭhitā.",
  "tika-abh02t0:2085_0": "Sattamabalaniddesavaṇṇanā",
  "tika-abh02t0:2086_0": "828. Samāpannomhīti maññatīti attho.",
  "tika-abh02t0:2087_0": "Samādhi vā tassa ārammaṇabhūtaṃ kammaṭṭhānaṃ vā cittamañjūsāti yojanā.",
  "tika-abh02t0:2087_1": "Ṭhapetunti yathāparicchinnaṃ kālaṃ samāpatticittaṃ pavattetuṃ.",
  "tika-abh02t0:2088_0": "Tehīti saññāmanasikārehi.",
  "tika-abh02t0:2088_1": "Taṃsabhāvatāti kāmādidutiyajjhānādianupakkhandanasabhāvatā.",
  "tika-abh02t0:2088_2": "Paguṇavodānaṃ paguṇabhāvasiddhā jhānassa paṭipakkhato visuddhi.",
  "tika-abh02t0:2089_0": "Sattamabalaniddesavaṇṇanā niṭṭhitā.",
  "tika-abh02t0:2090_0": "Dasamabalaniddesavaṇṇanā",
  "tika-abh02t0:2091_0": "831.",
  "tika-abh02t0:2091_1": "Paññāva vimuttīti rāgādīhi vimuttibhūtā paññāva vimuttīti yojanā.",
  "tika-abh02t0:2091_2": "Kammantarassa vipākantaramevāti attho vipākantarajānanasseva dutiyabalakiccattā,",
  "tika-abh02t0:2091_3": "kammantarajānanassa ca tatiyabalakiccattā.",
  "tika-abh02t0:2091_4": "Balasadisatanti ekaccabalasadisataṃ.",
  "tika-abh02t0:2091_5": "Kasmā panettha balañāṇakicce vuccamāne jhānādiabalañāṇaṃ udāhaṭanti codanaṃ sandhāyāha “yadipī”tiādi.",
  "tika-abh02t0:2091_6": "Tadantogadhanti tasmiṃ jhānādipaccavekkhaṇāsabhāve sattamabalañāṇe antogadhaṃ.",
  "tika-abh02t0:2091_7": "Evanti jhānādiñāṇaṃ viya. Appetuṃ,",
  "tika-abh02t0:2091_8": "vikubbituñcāti attanā vuttākāraṃ sandhāyāha.",
  "tika-abh02t0:2091_9": "Samudayappahānādiekaccañāṇakiccampi akarontaṃ sabbaññutaññāṇaṃ kathamappanādikaṃ jhānādikiccaṃ kareyya,",
  "tika-abh02t0:2091_10": "balañāṇehi pana jānitabbaṃ,",
  "tika-abh02t0:2091_11": "tato uttariñca jānantampi yasmā ekaccabalakiccaṃ na karoti,",
  "tika-abh02t0:2091_12": "tasmā aññāneva balañāṇāni,",
  "tika-abh02t0:2091_13": "aññaṃ sabbaññutaññāṇanti dassanatthaṃ “etesaṃ pana kiccaṃ na sabbaṃ karotī”tiādi aṭṭhakathāyaṃ vuttaṃ.",
  "tika-abh02t0:2091_14": "Tattha yathā sabbaññutaññāṇaṃ abalakiccaṃ ekaccaṃ na karoti,",
  "tika-abh02t0:2091_15": "evaṃ balakiccampīti udāharaṇadassanavasena “tañhi jhānaṃ hutvā appetu”ntiādi vuttanti dassetuṃ “atha vā…pe…",
  "tika-abh02t0:2091_16": "daṭṭhabba”nti vuttaṃ.",
  "tika-abh02t0:2092_0": "Dasamabalaniddesavaṇṇanā niṭṭhitā.",
  "tika-abh02t0:2093_0": "Ñāṇavibhaṅgavaṇṇanā niṭṭhitā.",
  "tika-abh02t0:2094_0": "17. Khuddakavatthuvibhaṅgo",
  "tika-abh02t0:2095_0": "1. Ekakaniddesavaṇṇanā",
  "tika-abh02t0:2096_0": "843- 4.",
  "tika-abh02t0:2096_1": "Atthipaṭiccaṃ nāmāti atthitā paṭiccattho nāma,",
  "tika-abh02t0:2096_2": "asatipi sahajātapurejātādibhāve yasmiṃ sati yaṃ hoti,",
  "tika-abh02t0:2096_3": "so tassa paccayoti katvā yathā tathā atthitāmattaṃ idha paṭiccatthoti attho.",
  "tika-abh02t0:2096_4": "Taṃ pana paṭiccatthaṃ byatirekamukhena pākaṭataraṃ kātuṃ “yathā”tiādimāha.",
  "tika-abh02t0:2096_5": "Tattha nissayādipaccayabhāvena paṭiccāti vuttanti nissayādipaccayabhāvato paccayabhūtaṃ cakkhādi “paṭiccā”ti vuttaṃ.",
  "tika-abh02t0:2096_6": "Ekissā seṇiyāti aṭṭhārasasu seṇīsu mayaṃ amukāya seṇiyā jātāmha,",
  "tika-abh02t0:2096_7": "na aññe viya appaññātāti evamettha atthaṃ vadanti.",
  "tika-abh02t0:2097_0": "Purato karaṇaṃ pamukhabhāvakaraṇaṃ.",
  "tika-abh02t0:2097_1": "Nidhānarāsīti nidahitvā ṭhapitadhananicayo.",
  "tika-abh02t0:2097_2": "Yasoti issariyaṃ.",
  "tika-abh02t0:2097_3": "Taṃ pana yesu vattati,",
  "tika-abh02t0:2097_4": "tesu paṭṭhāpakaāṇākaraṇehi pākaṭo hotīti “paṭṭhāpakamado,",
  "tika-abh02t0:2097_5": "āṇākaraṇamado”ti ca vuttaṃ.",
  "tika-abh02t0:2098_0": "845. Vatthunāti jātiādipavattihetunā.",
  "tika-abh02t0:2099_0": "846.",
  "tika-abh02t0:2099_1": "Patiṭṭhābhāvoti kusalakammesu patiṭṭhānābhāvo,",
  "tika-abh02t0:2099_2": "so pana yasmā kusalakiriyāya ṭhānaṃ na hoti,",
  "tika-abh02t0:2099_3": "tasmā “kusalakaraṇe aṭṭhāna”nti āha.",
  "tika-abh02t0:2099_4": "Pamādasaṅkhātassa atthassa evamādiko pariyāyoti yojanā. Ādi-",
  "tika-abh02t0:2099_5": "saddena “vacīduccarite,",
  "tika-abh02t0:2099_6": "manoduccarite cittassa vossaggo, makkho,",
  "tika-abh02t0:2099_7": "paḷāso”ti ca evamādikassa saṅgaho daṭṭhabbo.",
  "tika-abh02t0:2099_8": "“Pamādo pamajjanādī”tiādiko tadatthappakāsako,",
  "tika-abh02t0:2099_9": "“cittassa vossaggo vossaggānuppādana”ntiādiko tappariyāyappakāsako byañjanapariyāyo ca apariyantoti sambandho.",
  "tika-abh02t0:2099_10": "“Cattāro khandhe dassetī”ti iminā sativossaggākārappavattā cattāro akusalakkhandhā pamādoti vadati.",
  "tika-abh02t0:2100_0": "847. Anivātavuttitāya hetubhūto cittasampaggaho mānaviseso.",
  "tika-abh02t0:2101_0": "848.",
  "tika-abh02t0:2101_1": "Uttarabhāvo uttariyaṃ,",
  "tika-abh02t0:2101_2": "karaṇena uttariyaṃ karaṇuttariyaṃ,",
  "tika-abh02t0:2101_3": "sārambhena parassa kiriyato uttarikiriyā.",
  "tika-abh02t0:2102_0": "849. Neruttikavidhānenāti i-kāracca-kārānañca ra-kāratāpādanena.",
  "tika-abh02t0:2103_0": "Attahitaṃ attāti uttarapadalopena niddesamāha yathā “rūpabhavo rūpaṃ,",
  "tika-abh02t0:2103_1": "bhīmaseno bhīmo”ti ca. Ādinno,",
  "tika-abh02t0:2103_2": "patto vā attho attāti niruttinayena padasiddhi veditabbā.",
  "tika-abh02t0:2104_0": "Mudditassāti aṅkitassa.",
  "tika-abh02t0:2105_0": "850. Jānantasseva mahājanassa. Upādānādipaccayeti indhanudakacīvarādike pāripūrihetuke.",
  "tika-abh02t0:2106_0": "851. Gaṇṭhikā sayaṃ gaṇṭhikaraṇato. Patirūpavacanato, aññesaṃ gaṇṭhibhedato ca gaṇṭhibhūtā.",
  "tika-abh02t0:2107_0": "852. Abhejjantaratāya samāsevitatāya suṭṭhu āsevitatāya.",
  "tika-abh02t0:2108_0": "853. Cirakālaparibhāvitattena temanakaraṇaṃ allabhāvakaraṇaṃ, lobhavasena avassavananti attho.",
  "tika-abh02t0:2109_0": "Evaṃ sante kathaṃ khīyananti niddesoti āha “khīyananti cā”tiādi.",
  "tika-abh02t0:2110_0": "854.",
  "tika-abh02t0:2110_1": "Cīvaramaṇḍanādīnanti cīvaramaṇḍanā pattamaṇḍanā senāsanamaṇḍanāti imesaṃ.",
  "tika-abh02t0:2110_2": "Idāni taṃ visesanabhāvaṃ yojetvā dassetuṃ “cīvarena hī”tiādi vuttaṃ.",
  "tika-abh02t0:2111_0": "855.",
  "tika-abh02t0:2111_1": "Sabhāgarahito,",
  "tika-abh02t0:2111_2": "sabhāgapaṭipakkho vā asabhāgo,",
  "tika-abh02t0:2111_3": "ananukūlānaṃ paṭikkūlatā vā.",
  "tika-abh02t0:2111_4": "Tenāha “mānathaddhatā,",
  "tika-abh02t0:2111_5": "virodho vā”ti.",
  "tika-abh02t0:2112_0": "856. Saṅkampanā ukkaṇṭhanāvasena anavaṭṭhānaṃ, anavadhānaṃ vā. Tassa tassa ārammaṇassa taṇhāyanā.",
  "tika-abh02t0:2113_0": "857. Kāyassāti nāmakāyassa. Tasmiñhi avipphārike rūpakāyopi avipphāriko hoti.",
  "tika-abh02t0:2114_0": "860. Rāgādīnanti rāgamohaahirikānottappavicikicchādīnaṃ.",
  "tika-abh02t0:2115_0": "861.",
  "tika-abh02t0:2115_1": "Tividhampi kuhanavatthuṃ dassetunti sambandho.",
  "tika-abh02t0:2115_2": "Tatthāti mahāniddese.",
  "tika-abh02t0:2115_3": "“Tattha katamā kuhanā lābhasakkārasilokasannissitassā”tiādinā idha khuddakavibhaṅge āgataṃ desanānayaṃ",
  "tika-abh02t0:2115_4": "nissāya mahāniddesadesanā pavattāti āha “nissayabhūtāya imāya pāḷiyā”ti.",
  "tika-abh02t0:2116_0": "Antarahitānīti antavikalāni chindantāni.",
  "tika-abh02t0:2117_0": "Lābhasakkārasilokahetu sambhāvanādhippāyena saṃyatākāradassanaṃ kohaññanti āha “pāpicchatāya niratthakakāyavacīvipphandaniggahaṇaṃ koraja”nti.",
  "tika-abh02t0:2117_1": "Yo saṃvegabahulo kukkuccako pubbenāparaṃ attanopi kiriyaṃ parisaṅkanto paccavekkhamāno tiṭṭhati,",
  "tika-abh02t0:2117_2": "tādisaṃ viya attānaṃ dassento “atiparisaṅkito”ti vutto.",
  "tika-abh02t0:2118_0": "864.",
  "tika-abh02t0:2118_1": "Pasaṃsāmukhena nindananti pasaṃsāvatthuto khipanaṃ bahi chaḍḍanaṃ yathā “adāyakaṃ aho dānapatī”ti.",
  "tika-abh02t0:2119_0": "865. Gavesanakammanti appakena lābhena mahantassa pariyesanakabyāpāro.",
  "tika-abh02t0:2120_0": "866.",
  "tika-abh02t0:2120_1": "Pokkharaṃ vuccati sundaraṃ,",
  "tika-abh02t0:2120_2": "vaṇṇassa sundarabhāvo vaṇṇapāripūrī hotīti āha “vaṇṇapāripūrī vā vaṇṇapokkharatā”ti.",
  "tika-abh02t0:2121_0": "879.",
  "tika-abh02t0:2121_1": "Seyyamānādiniddesesūti “tattha katamo seyyassa ‘seyyohamasmī’ti māno”tiādinā niddiṭṭhesu navasu mānaniddesesu.",
  "tika-abh02t0:2121_2": "“Seyyādipuggalo”ti idaṃ tattha pāḷiyaṃ seyyādīnaṃ navannaṃ puggalānaṃ āmaṭṭhattā vuttaṃ.",
  "tika-abh02t0:2121_3": "Idha pana puggalāmasane sati seyyapuggalo ca āmasitabbo siyā.",
  "tika-abh02t0:2121_4": "Tenevāha “seyyamānabhāvepī”ti.",
  "tika-abh02t0:2121_5": "Seyyamānabhāvepīti pi-",
  "tika-abh02t0:2121_6": "saddo ākaḍḍhako aseyyamānaniddesepi puggalāmasanassa katattā.",
  "tika-abh02t0:2121_7": "Yassa kassacīti seyyādīsu yassa kassaci puggalassa.",
  "tika-abh02t0:2122_0": "880.",
  "tika-abh02t0:2122_1": "Purimamānassāti pubbe pavattassa sadisamānassa,",
  "tika-abh02t0:2122_2": "hīnamānassa vā,",
  "tika-abh02t0:2122_3": "sadisamānavaseneva pana pāḷi āgatā.",
  "tika-abh02t0:2123_0": "881.",
  "tika-abh02t0:2123_1": "“Migānaṃ kotthuko anto,",
  "tika-abh02t0:2123_2": "pakkhīnaṃ pana vāyaso”ti vacanato āha “pakkhijātīsu vāyaso anto lāmako”ti.",
  "tika-abh02t0:2124_0": "882. Virāganti arahattaṃ.",
  "tika-abh02t0:2125_0": "883.",
  "tika-abh02t0:2125_1": "Mānasampayuttacchando taṇhāchando.",
  "tika-abh02t0:2125_2": "Mānasabhāvaṃ anugato seyyādito sampaggaṇhanavasena pavatto mānasampayuttakattukamyatāchando vā mānacchando.",
  "tika-abh02t0:2126_0": "884.",
  "tika-abh02t0:2126_1": "Tatthāti tasmiṃ vilambane nipphādetabbe.",
  "tika-abh02t0:2126_2": "Yuttaṃ anucchavikaṃ.",
  "tika-abh02t0:2126_3": "Muttaṃ vissaṭṭhaṃ.",
  "tika-abh02t0:2126_4": "Siliṭṭhaṃ sahitaṃ,",
  "tika-abh02t0:2126_5": "atthadvayavibhāvakaṃ vā.",
  "tika-abh02t0:2127_0": "888.",
  "tika-abh02t0:2127_1": "Anuddayassevāti mettāyantassa viya anukampantassa viya vikappanāti āha “sahananditādikassā”ti,",
  "tika-abh02t0:2127_2": "mettādipatirūpena pavattagehasitasinehassāti attho.",
  "tika-abh02t0:2127_3": "Tenāha “tādiso rāgo”ti.",
  "tika-abh02t0:2127_4": "Attho yujjatīti evampi “tatthā”ti pāḷipadassa attho yujjati.",
  "tika-abh02t0:2127_5": "Parānuddayatāhetuko hi parānuddayatāsahito so vitakkoti.",
  "tika-abh02t0:2128_0": "890.",
  "tika-abh02t0:2128_1": "Kāmaguṇapāripūriyā yebhuyyena loko sambhāvetīti āha “anavaññattatthameva kāmaguṇe ca patthetī”ti.",
  "tika-abh02t0:2129_0": "Ekakaniddesavaṇṇanā niṭṭhitā.",
  "tika-abh02t0:2130_0": "2. Dukaniddesavaṇṇanā",
  "tika-abh02t0:2131_0": "891.",
  "tika-abh02t0:2131_1": "Bandhatīti kujjhanākāraṃ bandhati ghaṭeti.",
  "tika-abh02t0:2131_2": "Upanāho hi āghātavatthunā cittaṃ bandhanto viya hoti,",
  "tika-abh02t0:2131_3": "yato aññathā pavattitvāpi avidite upanāhe āghātavatthusannissitova hoti.",
  "tika-abh02t0:2132_0": "892. Dantehi chinditvāti dantehi chinditvā viya ekadesaṃ apanetvā ekadesaṃ gahetvāti adhippāyo.",
  "tika-abh02t0:2133_0": "894.",
  "tika-abh02t0:2133_1": "Accayaṃ katvāti vītikkamaṃ katvā.",
  "tika-abh02t0:2133_2": "Paṭicchādaneti attanā katassa accayassa paṭicchādane.",
  "tika-abh02t0:2133_3": "Vocchindanaṃ vītikkamakiriyāya appaṭijānavasena upacchindanaṃ,",
  "tika-abh02t0:2133_4": "vocchindanena chādanā vocchindanachādanā.",
  "tika-abh02t0:2134_0": "Asammābhāsane saṭha-",
  "tika-abh02t0:2134_1": "saddo loke niruḷhoti āha “yo na sammā bhāsati,",
  "tika-abh02t0:2134_2": "so saṭho”ti.",
  "tika-abh02t0:2134_3": "Saṭhassa yakkhasūkarasadisataṃ dassento “kucchi vā piṭhi vā jānituṃ na sakkā”ti āha,",
  "tika-abh02t0:2134_4": "indajālasadiso vā eso daṭṭhabbo.",
  "tika-abh02t0:2135_0": "Yo sabbathā vipannajjhāsayopi samāno kāyavacībhedamattena attānaṃ sampannaṃ viya dassetvā lokaṃ vañcento aññathā santaṃ aññathā pavedeti.",
  "tika-abh02t0:2135_1": "Tenāha “tenetaṃ sāṭheyyaṃ māyāto balavatarā vañcanāti daṭṭhabba”nti.",
  "tika-abh02t0:2135_2": "Santadosapaṭicchādanameva hi māyā.",
  "tika-abh02t0:2135_3": "Tenevāti balavataravañcanābhāveneva.",
  "tika-abh02t0:2135_4": "Daḷhakerāṭiyañhi “parikkhatatā”ti vuttaṃ.",
  "tika-abh02t0:2136_0": "908.",
  "tika-abh02t0:2136_1": "Abhāvepīti pi-",
  "tika-abh02t0:2136_2": "saddena “ko pana vādo bhāve”ti dasseti.",
  "tika-abh02t0:2136_3": "Yadipi hi puthujjanānaṃ,",
  "tika-abh02t0:2136_4": "ekaccānañca sekkhānaṃ yathārahaṃ attābhinivesādīhi katūpakāraṃ rūparāgādisaṃyojanakiccaṃ sādheti,",
  "tika-abh02t0:2136_5": "ekaccānaṃ pana vinā eva tehīti kassacipi kilesassa avikkhambhitattā kathañcipi avimutto kāmabhavo ajjhattaggahaṇassa",
  "tika-abh02t0:2136_6": "visesapaccayoti “ajjhatta”nti vuccati,",
  "tika-abh02t0:2136_7": "tadabhāvato “bahiddhā”ti laddhavohāre rūpārūpabhave kevalampi saṃyojanakiccaṃ sādhentaṃ pavattatīti,",
  "tika-abh02t0:2136_8": "tato eva rūpārūpāvacarasattānaṃ bahiddhāsaṃyojanabhāvahetajātanti ca “bahiddhāsaṃyojana”nti vuccatīti imamatthamāha “sakkāyadiṭṭhādīnaṃ…pe…",
  "tika-abh02t0:2136_9": "yojanaṃ nāmā”ti.",
  "tika-abh02t0:2137_0": "Dukaniddesavaṇṇanā niṭṭhitā.",
  "tika-abh02t0:2138_0": "3. Tikaniddesavaṇṇanā",
  "tika-abh02t0:2139_0": "909.",
  "tika-abh02t0:2139_1": "Avijjābhavataṇhāhi viya issāmacchariyadomanassādisahāyabhūtena dosenapi bhavābhisaṅkharaṇaṃ hotīti “akusalamūlāneva vaṭṭamūlānī”ti.",
  "tika-abh02t0:2139_2": "Tenāha “tīhi…pe…",
  "tika-abh02t0:2139_3": "kathito”ti.",
  "tika-abh02t0:2140_0": "919. Rūpārūpāvacaravipākānaṃ santapaṇītabhāvena uḷāratamattā tattha sātisayo bhavarāgo vutto.",
  "tika-abh02t0:2141_0": "920. Mānena ṭhapanāti mānena seyyādivasena attano ṭhapanā. Ṭhapanāti ca dahanā, paggaṇhanā vā.",
  "tika-abh02t0:2142_0": "921. Taṃsampayuttāti dosasampayuttā.",
  "tika-abh02t0:2143_0": "922.",
  "tika-abh02t0:2143_1": "Tesaṃ vaṇṇabhedanti tesaṃ jīvānaṃ vaṇṇavisesaṃ,",
  "tika-abh02t0:2143_2": "tesaṃ vā tathā kathentānaṃ sutvā.",
  "tika-abh02t0:2143_3": "Byāpīti sakalalokabyāpī,",
  "tika-abh02t0:2143_4": "sakalasarīrabyāpī vā.",
  "tika-abh02t0:2143_5": "Parimaṇḍaloti paramāṇuppamāṇo hutvā parimaṇḍalo. Ādi-",
  "tika-abh02t0:2143_6": "saddena aṅguṭṭhappamāṇo vayappamāṇotiādikaṃ saṅgaṇhāti.",
  "tika-abh02t0:2144_0": "923.",
  "tika-abh02t0:2144_1": "Utuvipariṇāmajo sītādiutuviparivattajāto.",
  "tika-abh02t0:2144_2": "Opakkamiko attano,",
  "tika-abh02t0:2144_3": "parassa vā tādisaupakkamanibbatto.",
  "tika-abh02t0:2144_4": "Visamaparihārajo cirāsanaciraṭṭhānādinā kāyassa visamapariharaṇato jāto.",
  "tika-abh02t0:2144_5": "Sannipātajo sañcayato paṭṭhāya paccekaṃ visamākārato dosattayasamodhānato jāto.",
  "tika-abh02t0:2144_6": "Kammasamuṭṭhāno utuvipariṇāmādīhi vinā kammato samuṭṭhito.",
  "tika-abh02t0:2144_7": "Pittasemhavātasamuṭṭhānā pana pittādīnaṃ adhikabhāveneva vuttā.",
  "tika-abh02t0:2144_8": "Sabbassāpi hi rogassa dosattayaṃ āsannakāraṇaṃ dosappakopena vinā abhāvato.",
  "tika-abh02t0:2144_9": "Kammaṃ padhānakāraṇaṃ katokāse eva tasmiṃ uppajjanato,",
  "tika-abh02t0:2144_10": "itaraṃ pana tassa sahakārikāraṇaṃ daṭṭhabbaṃ.",
  "tika-abh02t0:2144_11": "Tayidaṃ pubbekatahetuvādino paṭikkhipanti.",
  "tika-abh02t0:2144_12": "Upapajjavedanīyaphalampi pubbekatahetukapakkhikameva atītaddhikattā kammassāti arucisūcanatthaṃ kira-",
  "tika-abh02t0:2144_13": "saddaggahaṇaṃ karoti “upapajjavedanīyañca kira paṭikkhipantī”ti.",
  "tika-abh02t0:2145_0": "924. Dāhakāraṇatāyāti rāgādidasavidhaggidāhassa, narakaggidāhassa ca kāraṇatāya.",
  "tika-abh02t0:2146_0": "926. Puthunimittasabhāvesūti puthu nānākilesādīnaṃ kāraṇasabhāvesu.",
  "tika-abh02t0:2147_0": "931. Addanaṃ addā maddavo, anekatthattā dhātūnaṃ tappaṭikkhepena anaddāti āha “amudutā vā anaddā”ti.",
  "tika-abh02t0:2148_0": "936. Ayonisomanasikārahetukattā āvajjanāya akusalānukūlakiccatā daṭṭhabbā.",
  "tika-abh02t0:2149_0": "Tikaniddesavaṇṇanā niṭṭhitā.",
  "tika-abh02t0:2150_0": "4. Catukkaniddesavaṇṇanā",
  "tika-abh02t0:2151_0": "939. Evaṃ-",
  "tika-abh02t0:2151_1": "saddenāti nidassanatthena evaṃ-",
  "tika-abh02t0:2151_2": "saddenāti adhippāyo.",
  "tika-abh02t0:2151_3": "Bhavo eva abhivuddho abhavo yathā “asekkhā dhammā”ti.",
  "tika-abh02t0:2151_4": "Dutiyasmiṃ pakkhe bhavābhavasaddena sampattivipattiyo,",
  "tika-abh02t0:2151_5": "vuddhihāniyo vā vuttāti veditabbā.",
  "tika-abh02t0:2152_0": "Agatiyāti ayuttagatiyā, appatirūpakiriyāyāti attho.",
  "tika-abh02t0:2153_0": "Kodhūpāyāsa…pe…",
  "tika-abh02t0:2153_1": "mātugāmā vā ūmiādibhayanti yojanā.",
  "tika-abh02t0:2153_2": "Pañcakāmaguṇamātugāmaggahaṇeti pañcakāmaguṇaggahaṇe,",
  "tika-abh02t0:2153_3": "mātugāmaggahaṇe ca.",
  "tika-abh02t0:2154_0": "“Sayaṃkataṃ sukhadukkha”ntiādikā diṭṭhi yadipi aññesampi diṭṭhigatikānaṃ attheva,",
  "tika-abh02t0:2154_1": "timbaruko pana tathādiṭṭhiko bhagavantaṃ upasaṅkamitvā pucchīti sā diṭṭhi “timbarukadiṭṭhī”ti vuttā.",
  "tika-abh02t0:2154_2": "Tenāha “timbaruko…pe…",
  "tika-abh02t0:2154_3": "āgatattā”ti.",
  "tika-abh02t0:2155_0": "Catukkaniddesavaṇṇanā niṭṭhitā.",
  "tika-abh02t0:2156_0": "5. Pañcakaniddesavaṇṇanā",
  "tika-abh02t0:2157_0": "940. Āgamanassa paṭisandhiggahaṇavasenāti adhippāyo.",
  "tika-abh02t0:2158_0": "941.",
  "tika-abh02t0:2158_1": "Upacayanatoti vaḍḍhanato.",
  "tika-abh02t0:2158_2": "Aññathāti lābhato takkanato ca aññappakāro gahitoti taṃ dassento “saddhāruciādīhī”ti āha.",
  "tika-abh02t0:2158_3": "Anussavato hi saddahanaṃ,",
  "tika-abh02t0:2158_4": "ruccanaṃ pana jātissarañāṇatopi hoti. Ādi-",
  "tika-abh02t0:2158_5": "saddena khantiādīnaṃ saṅgaho.",
  "tika-abh02t0:2159_0": "942.",
  "tika-abh02t0:2159_1": "Akkhanti mūlaṃ etesanti akkhantimūlakā.",
  "tika-abh02t0:2159_2": "Dukkaṭadubbhāsitatādidosā tādisāni kāyavacīmanoduccaritāni.",
  "tika-abh02t0:2160_0": "943.",
  "tika-abh02t0:2160_1": "Udaggatāsaṅkhāto avūpasamo na uddhaccasaṅkhātoti pītiyā eva savipphārikatāsaṅkhātaṃ asantasabhāvaṃ āha.",
  "tika-abh02t0:2160_2": "Avūpasamahetubhūtoti vikkhepahetubhūto.",
  "tika-abh02t0:2160_3": "Pītiyā ākāroti pītiyā pavattiākāro.",
  "tika-abh02t0:2161_0": "Pañcakaniddesavaṇṇanā niṭṭhitā.",
  "tika-abh02t0:2162_0": "6. Chakkaniddesavaṇṇanā",
  "tika-abh02t0:2163_0": "944. Tenāti kodhādīnaṃyeva vivādamūlattā.",
  "tika-abh02t0:2164_0": "945. Kusalānuyoge sātaccaṃ kusalānuyogasātaccaṃ.",
  "tika-abh02t0:2165_0": "Gaṇena sattasamūhena saṅgaṇi sannipatanaṃ yena saddhiṃ,",
  "tika-abh02t0:2165_1": "tena saṅgati gaṇasaṅgaṇikā.",
  "tika-abh02t0:2165_2": "Kassaci ghāsacchādanādikassa.",
  "tika-abh02t0:2166_0": "946. Upavitakketīti ārammaṇaṃ upecca takketi.",
  "tika-abh02t0:2167_0": "948. Adhiccasamuppannikoti “adhiccasamuppanno attā ca loko cā”ti evaṃvādī.",
  "tika-abh02t0:2168_0": "Chakkaniddesavaṇṇanā niṭṭhitā.",
  "tika-abh02t0:2169_0": "8. Aṭṭhakaniddesavaṇṇanā",
  "tika-abh02t0:2170_0": "952. Osīdanākārenāti kattabbakamme anussahanākārena.",
  "tika-abh02t0:2171_0": "958. Te abhinivesā asaññīvādā vadanti etehīti.",
  "tika-abh02t0:2172_0": "Aṭṭhakaniddesavaṇṇanā niṭṭhitā.",
  "tika-abh02t0:2173_0": "9. Navakaniddesavaṇṇanā",
  "tika-abh02t0:2174_0": "960-963. Dasamassāti aṭṭhānaghātassa.",
  "tika-abh02t0:2175_0": "Ajjhattanti gocarajjhattaṃ adhippetaṃ. Etassa gāthāvacanassa. Niṭṭhapetvāti abhinivissa.",
  "tika-abh02t0:2176_0": "964.",
  "tika-abh02t0:2176_1": "Aññesaṃ phassādīnaṃ saṅkhatabhāve yathāsakaṃpaccayehi.",
  "tika-abh02t0:2176_2": "Yenākārena mānassa sātisayā pavatti,",
  "tika-abh02t0:2176_3": "taṃ dassetuṃ “ahanti,",
  "tika-abh02t0:2176_4": "asmīti cā”ti vuttaṃ.",
  "tika-abh02t0:2176_5": "Attanoti diṭṭhigataparikappitassa attano.",
  "tika-abh02t0:2176_6": "Yathā mānassa sampaggahavasena,",
  "tika-abh02t0:2176_7": "evaṃ taṇhāya mamattavasena,",
  "tika-abh02t0:2176_8": "diṭṭhiyā niccādivasena pavatti visesavatī samānepi anāgatakālāmasaneti āha “bhavissantī…pe… vutto”ti.",
  "tika-abh02t0:2176_9": "“Ahamasmī”ti pana pavattamānasseva bhavatīti sabbapadasādhāraṇassa mānasseva vasena iñjitāditā aṭṭhakathāyaṃ vuttā.",
  "tika-abh02t0:2177_0": "Navakaniddesavaṇṇanā niṭṭhitā.",
  "tika-abh02t0:2178_0": "10. Dasakaniddesavaṇṇanā",
  "tika-abh02t0:2179_0": "970.",
  "tika-abh02t0:2179_1": "Saṅkappananti “kusalatā”ti vuttapadassa atthavacanaṃ.",
  "tika-abh02t0:2179_2": "Tassā upāyacintāya.",
  "tika-abh02t0:2179_3": "Micchābhāvo sāvajjabhāvo.",
  "tika-abh02t0:2179_4": "Tadākāro mohoti yathāvuttākārena pavatte cittuppāde moho.",
  "tika-abh02t0:2179_5": "Tassāpi yathāvuttapaccavekkhaṇāyapi yathākatapāpepi.",
  "tika-abh02t0:2179_6": "Adhimānasampayuttaṃ sañjānanaṃ pakatipurisantaradassanādivasena pavattaṃ diṭṭhisampayuttacittaṃ phalaṃ viya vimuttanti gahitaṃ daṭṭhabbaṃ.",
  "tika-abh02t0:2180_0": "Dasakaniddesavaṇṇanā niṭṭhitā.",
  "tika-abh02t0:2181_0": "Taṇhāvicaritaniddesavaṇṇanā",
  "tika-abh02t0:2182_0": "973.",
  "tika-abh02t0:2182_1": "Visesaṃ akatvāti anupanidhānaṃ,",
  "tika-abh02t0:2182_2": "samato ca asamato ca upanidhānanti imaṃ vibhāgaṃ akatvā,",
  "tika-abh02t0:2182_3": "yo “itthaṃ, evaṃ,",
  "tika-abh02t0:2182_4": "aññathā”ti padehi pakāsito.",
  "tika-abh02t0:2183_0": "Visesassāti “itthaṃ, evaṃ,",
  "tika-abh02t0:2183_1": "aññathā”ti yathāvuttasseva visesassa.",
  "tika-abh02t0:2183_2": "Diṭṭhiyāti diṭṭhiyā gahitāya tadavinābhāvinī taṇhā dassitā.",
  "tika-abh02t0:2183_3": "Sīsasīsamūlakehīti catūhi sīsehi,",
  "tika-abh02t0:2183_4": "dvādasahi ca sīsamūlakehi.",
  "tika-abh02t0:2183_5": "Sayameva ca taṇhā dassitāti yojanā.",
  "tika-abh02t0:2183_6": "Yadi diṭṭhimānagāhopi idhādhippeto,",
  "tika-abh02t0:2183_7": "yato “taṇhāmānadiṭṭhivasena samūhagāhato”ti aṭṭhakathāyaṃ vuttaṃ,",
  "tika-abh02t0:2183_8": "kathaṃ “taṇhāvicaritānī”ti vacananti āha “diṭṭhimānesū”tiādi.",
  "tika-abh02t0:2183_9": "Taṃmūlakattāti taṇhāmūlakattā.",
  "tika-abh02t0:2184_0": "974.",
  "tika-abh02t0:2184_1": "Na avakkarīyatīti anavakārī,",
  "tika-abh02t0:2184_2": "taṃ anavakāriṃ katvā,",
  "tika-abh02t0:2184_3": "taṃ padantarena vibhāvento “anavakkari,",
  "tika-abh02t0:2184_4": "taṃ katvā”ti āha.",
  "tika-abh02t0:2184_5": "Vikkhepanaṃ avayavato vibhāgo.",
  "tika-abh02t0:2184_6": "Attato avinibbhujitvāti yvāyaṃ diṭṭhigatikaparikappito attā,",
  "tika-abh02t0:2184_7": "tato avisuṃ katvā.",
  "tika-abh02t0:2185_0": "976. Bahikatāni rūpādīni upagantvā pavattā taṇhā upādāyāti vuttāti yojanā.",
  "tika-abh02t0:2186_0": "Ekaccassa puggalassa ekasmiṃ attabhāve kassaci taṇhāvicaritassa asambhavo,",
  "tika-abh02t0:2186_1": "kassacideva sambhavoti āha “kassaci sambhavadassanatthaṃ vutta”nti.",
  "tika-abh02t0:2187_0": "Taṇhāvicaritaniddesavaṇṇanā niṭṭhitā.",
  "tika-abh02t0:2188_0": "Khuddakavatthuvibhaṅgavaṇṇanā niṭṭhitā.",
  "tika-abh02t0:2189_0": "18. Dhammahadayavibhaṅgo",
  "tika-abh02t0:2190_0": "1. Sabbasaṅgāhikavāravaṇṇanā",
  "tika-abh02t0:2191_0": "978.",
  "tika-abh02t0:2191_1": "Dhātusambhava…pe…",
  "tika-abh02t0:2191_2": "saṅgahitattāti ettha khandhādīnaṃ kāmadhātuādidhātūsu sambhavabhedabhinnānaṃ niravasesato saṅgahitattāti vibhāgena yojanā,",
  "tika-abh02t0:2191_3": "tathā sesesupi pariyāpannapabhedabhinnānantiādinā.",
  "tika-abh02t0:2191_4": "Tattha “niravasesato saṅgahitattā”ti iminā “sabbasaṅgāhikavāro”ti ayamassa atthānugatā samaññāti dasseti.",
  "tika-abh02t0:2191_5": "Yasmā cettha khandhādīnaṃ dvādasannaṃ koṭṭhāsānaṃ anavasesasaṅgaho,",
  "tika-abh02t0:2191_6": "tasmā evaṃ dutiyavārādīnañcettha anuppaveso veditabbo.",
  "tika-abh02t0:2191_7": "Khandhādīnameva hi tesaṃ sambhavādivicāro uppattānuppattidassanavāroti vattuṃ yuttoti yojanā.",
  "tika-abh02t0:2191_8": "Anuppattidassanañcettha atthāpattisiddhaṃ veditabbaṃ.",
  "tika-abh02t0:2191_9": "Na hi tattha “kati khandhā na pātubhavantī”tiādipāḷi atthi.",
  "tika-abh02t0:2192_0": "979.",
  "tika-abh02t0:2192_1": "Pucchānurūpanti yenādhippāyena pucchā katā,",
  "tika-abh02t0:2192_2": "tadanurūpaṃ.",
  "tika-abh02t0:2192_3": "Avitathabyākaraṇaṃ nāma buddhānaṃ eva āveṇikaṃ,",
  "tika-abh02t0:2192_4": "aññesaṃ taṃ yādicchikaṃ sutakkharasadisanti āha “sabbaññuvacanaṃ viññāya katattā”ti.",
  "tika-abh02t0:2193_0": "Sabbasaṅgāhikavāravaṇṇanā niṭṭhitā.",
  "tika-abh02t0:2194_0": "2. Uppattānuppattivāravaṇṇanā",
  "tika-abh02t0:2195_0": "991.",
  "tika-abh02t0:2195_1": "“Kāmabhave”ti idaṃ okāsavasena vatvā puna sattasantānavasena vattuṃ “kāmadhātusambhūtānañcā”ti vuttanti tamatthavisesaṃ dassento “iddhiyā…pe…",
  "tika-abh02t0:2195_2": "attho”ti āha.",
  "tika-abh02t0:2195_3": "“Na vattabbaṃ siyā”ti kasmā vuttaṃ,",
  "tika-abh02t0:2195_4": "yadipi asaññasattānaṃ acakkhukattā rūpāyatanaṃ accantasukhumattā heṭṭhimabhūmikānañca agocaro,",
  "tika-abh02t0:2195_5": "samānabhūmikānaṃ pana vehapphalānaṃ,",
  "tika-abh02t0:2195_6": "uparibhūmikānañca suddhāvāsānaṃ cakkhāyatanassa gocaro hotīti āyatanādikiccaṃ karotiyevāti sakkā vattuṃ.",
  "tika-abh02t0:2195_7": "Yaṃ panettha vitthārato vattabbaṃ,",
  "tika-abh02t0:2195_8": "taṃ heṭṭhā vuttameva.",
  "tika-abh02t0:2195_9": "“Heṭṭhato avīcinirayaṃ pariyantaṃ katvā uparito paranimmitavasavattideve antokaritvā yaṃ etasmi”ntiādinā vuttapadesā kāmāvacarādiokāsā.",
  "tika-abh02t0:2195_10": "Te sattanikāyā ca dhātūti vuccanti samudāyassa avayavādhārabhāvato yathā “māsapuñjo māso”ti.",
  "tika-abh02t0:2195_11": "Sattā uppajjanti etthāti sattuppatti,",
  "tika-abh02t0:2195_12": "uppajjanaṭṭhena sattāva uppatti sattuppattīti evaṃ okāsasattalokadvayassa sattuppattipariyāyo veditabbo.",
  "tika-abh02t0:2195_13": "Sattabhāvena uppatti,",
  "tika-abh02t0:2195_14": "na anupādinnakkhandhā viya saṅkhārabhāvenevāti adhippāyo.",
  "tika-abh02t0:2195_15": "Ke pana teti āha “sattāvāsavasena…pe…",
  "tika-abh02t0:2195_16": "upādinnakakkhandhā”ti.",
  "tika-abh02t0:2195_17": "Taṃtaṃpariyāpannānanti taṃtaṃsattāvāsapariyāpannānaṃ sattānaṃ,",
  "tika-abh02t0:2195_18": "saṅkhārānameva vā.",
  "tika-abh02t0:2195_19": "Sadisādhiṭṭhānabhāvenāti sadisākārena pavattamānānaṃ khandhānaṃ patiṭṭhānabhāvena.",
  "tika-abh02t0:2195_20": "Yebhuyyena hi tasmiṃ sattāvāse dhammā samānākārena pavattanti.",
  "tika-abh02t0:2196_0": "Uppattānuppattivāravaṇṇanā niṭṭhitā.",
  "tika-abh02t0:2197_0": "3. Pariyāpannāpariyāpannavāravaṇṇanā",
  "tika-abh02t0:2198_0": "999. Tattha,",
  "tika-abh02t0:2198_1": "aññattha cāti tasmiṃ,",
  "tika-abh02t0:2198_2": "aññasmiñca bhave, okāse ca.",
  "tika-abh02t0:2198_3": "Paricchedakārikāya kāmāditaṇhāya paricchijja āpannā gahitāti pariyāpannāti taṃtaṃbhavādiantogadhā taṃtaṃpariyāpannā.",
  "tika-abh02t0:2199_0": "Pariyāpannāpariyāpannavāravaṇṇanā niṭṭhitā.",
  "tika-abh02t0:2200_0": "6. Uppādakakammaāyuppamāṇavāro",
  "tika-abh02t0:2201_0": "1. Uppādakakammavaṇṇanā",
  "tika-abh02t0:2202_0": "1021. Dhātuttayabhūtadevavasenāti kāmādidhātuttaye nibbattadevānaṃ vasena.",
  "tika-abh02t0:2203_0": "Uppādakakammavaṇṇanā niṭṭhitā.",
  "tika-abh02t0:2204_0": "2. Āyuppamāṇavaṇṇanā",
  "tika-abh02t0:2205_0": "1026.",
  "tika-abh02t0:2205_1": "Suparimajjitakañcanādāsaṃ viya sobhati vijjotatīti subho,",
  "tika-abh02t0:2205_2": "sarīrobhāso,",
  "tika-abh02t0:2205_3": "tena subhena kiṇṇā vikiṇṇāti subhakiṇṇā.",
  "tika-abh02t0:2206_0": "1027.",
  "tika-abh02t0:2206_1": "Taṃtaṃmanasikāranti parittapathavīkasiṇādigatamanasikāraṃ.",
  "tika-abh02t0:2206_2": "Appanākkhaṇepīti pi-",
  "tika-abh02t0:2206_3": "saddena pubbabhāgaṃ sampiṇḍeti.",
  "tika-abh02t0:2206_4": "Chandanaṃ ārammaṇapariyesanaṃ chando,",
  "tika-abh02t0:2206_5": "kattukamyatāchando.",
  "tika-abh02t0:2206_6": "Paṇidhānaṃ cittaṭṭhapanā paṇidhi,",
  "tika-abh02t0:2206_7": "saññāvirāgādīhi ārammaṇassa visesanaṃ tathāpavattāya bhāvanāya ārammaṇakaraṇameva.",
  "tika-abh02t0:2207_0": "Vipulaṃ vuccati mahantaṃ,",
  "tika-abh02t0:2207_1": "santabhāvopi mahanīyatāya mahantamevāti āha “vipulā phalāti vipulasantasukhāyuvaṇṇādiphalā”ti.",
  "tika-abh02t0:2208_0": "1028.",
  "tika-abh02t0:2208_1": "Yaṃ cātumahārājikānaṃ āyuppamāṇaṃ,",
  "tika-abh02t0:2208_2": "sañjīve eso eko rattidivo,",
  "tika-abh02t0:2208_3": "tāya rattiyā tiṃsa rattiyo māso,",
  "tika-abh02t0:2208_4": "tena māsena dvādasamāsiko saṃvaccharo,",
  "tika-abh02t0:2208_5": "tena saṃvaccharena pañca vassasatāni sañjīve āyuppamāṇaṃ.",
  "tika-abh02t0:2208_6": "Yaṃ tāvatiṃsānaṃ āyuppamāṇaṃ,",
  "tika-abh02t0:2208_7": "eso kāḷasutte eko rattidivo…pe…",
  "tika-abh02t0:2208_8": "tena saṃvaccharena vassasahassaṃ kāḷasutte āyuppamāṇaṃ.",
  "tika-abh02t0:2208_9": "Yaṃ yāmānaṃ āyuppamāṇaṃ,",
  "tika-abh02t0:2208_10": "eso saṅghāte eko rattidivo…pe…",
  "tika-abh02t0:2208_11": "tena saṃvaccharena dve vassasahassāni saṅghāte āyuppamāṇaṃ.",
  "tika-abh02t0:2208_12": "Yaṃ tusitānaṃ āyuppamāṇaṃ,",
  "tika-abh02t0:2208_13": "roruve eso eko rattidivo…pe…",
  "tika-abh02t0:2208_14": "tena saṃvaccharena cattāri vassasahassāni roruve āyuppamāṇaṃ.",
  "tika-abh02t0:2208_15": "Yaṃ nimmānaratīnaṃ āyuppamāṇaṃ,",
  "tika-abh02t0:2208_16": "mahāroruve eso eko rattidivo…pe…",
  "tika-abh02t0:2208_17": "tena saṃvaccharena aṭṭha vassasahassāni mahāroruve āyuppamāṇaṃ.",
  "tika-abh02t0:2208_18": "Yaṃ paranimmitavasavattīnaṃ devānaṃ āyuppamāṇaṃ,",
  "tika-abh02t0:2208_19": "tāpane eso eko rattidivo…pe…",
  "tika-abh02t0:2208_20": "tena saṃvaccharena soḷasa vassasahassāni tāpane āyuppamāṇaṃ.",
  "tika-abh02t0:2208_21": "Mahātāpane upaḍḍhantarakappo.",
  "tika-abh02t0:2208_22": "Avīciyaṃ eko antarakappo ca āyuppamāṇanti vadanti.",
  "tika-abh02t0:2208_23": "Devānaṃ adhimuttakālakiriyā viya tādisena puññabalena antarāpi maraṇaṃ hotīti “kammameva pamāṇa”nti vuttanti veditabbaṃ.",
  "tika-abh02t0:2208_24": "Evañca katvā abbudādiāyuparicchedopi yuttataro hotīti.",
  "tika-abh02t0:2209_0": "Kiṃ jhānanti aṭṭhasu jhānesu kataraṃ jhānaṃ.",
  "tika-abh02t0:2209_1": "Bhavasīsānīti bhavaggāni,",
  "tika-abh02t0:2209_2": "puthujjanabhavaggaṃ ariyabhavaggaṃ sabbabhavagganti vehapphalādīnaṃ samaññā.",
  "tika-abh02t0:2209_3": "Kassaci sattāti puthujjanassa,",
  "tika-abh02t0:2209_4": "kassaci pañcāti sotāpannassa,",
  "tika-abh02t0:2209_5": "sakadāgāmino ca,",
  "tika-abh02t0:2209_6": "kassaci tayoti anāgāmino vasena vuttaṃ.",
  "tika-abh02t0:2209_7": "Tasmā so brahmakāyikādīhi cuto arūpaṃ upapajjanto veditabbo.",
  "tika-abh02t0:2209_8": "“Navasu brahmalokesu nibbattaariyasāvakānaṃ tatrūpapattiyeva hoti,",
  "tika-abh02t0:2209_9": "na heṭṭhūpapattī”ti ayaṃ aṭṭhakathāpāṭhoti adhippāyena “yaṃ panā”tiādi vuttaṃ.",
  "tika-abh02t0:2209_10": "“Tatrūpapattipi hoti uparūpapattipi,",
  "tika-abh02t0:2209_11": "na heṭṭhūpapattī”ti pana pāṭhoti tena “heṭṭhūpapattiyeva nivāritā”tiādivacanena payojanaṃ natthi.",
  "tika-abh02t0:2209_12": "Arūpadhātūpapatti ca na nivāritāti sambandho.",
  "tika-abh02t0:2209_13": "Arūpadhātūpapatti na nivāritā “matthake ṭhitova parinibbātī”ti niyamassa anicchitattā.",
  "tika-abh02t0:2210_0": "Aññatthāti kāmaloke.",
  "tika-abh02t0:2210_1": "Tatthāti rūpaloke.",
  "tika-abh02t0:2210_2": "Ayaṃ aṭṭhakathāti “paṭhamajjhānabhūmiyaṃ nibbatto…pe…",
  "tika-abh02t0:2210_3": "parinibbātī”ti evaṃ pavattā aṭṭhakathā.",
  "tika-abh02t0:2210_4": "Tenevāti yasmā rūpadhātuyaṃ upapanno adhippeto,",
  "tika-abh02t0:2210_5": "na upapajjanāraho,",
  "tika-abh02t0:2210_6": "teneva kāraṇena.",
  "tika-abh02t0:2210_7": "Tassāti yathāvuttassa rūpadhātuyaṃ upapannassa ariyasāvakassa.",
  "tika-abh02t0:2210_8": "Yena rūparāgena tattha rūpabhave upapanno,",
  "tika-abh02t0:2210_9": "tasmiṃ arūpajjhānena vikkhambhite sammadeva diṭṭhādīnavesu yathā kāmarūpabhavesu āyatiṃ bhavābhilāso na bhavissati,",
  "tika-abh02t0:2210_10": "evaṃ arūpabhavepīti dassento āha “puna…pe…",
  "tika-abh02t0:2210_11": "bhavissatiyevā”ti.",
  "tika-abh02t0:2210_12": "Tattha nibbattoti rūpadhātuyaṃ upapanno.",
  "tika-abh02t0:2210_13": "Ariyamaggaṃ bhāvetvāti heṭṭhimaṃ ariyamaggaṃ sampādetvā.",
  "tika-abh02t0:2210_14": "Nibbattabhavādīnavadassanavasenāti tasmiṃ rūpabhave nibbattopi tattheva ādīnavadassanavasena.",
  "tika-abh02t0:2210_15": "Anivattitabhavābhilāsoti upari arūpabhave avissaṭṭhabhavapatthano,",
  "tika-abh02t0:2210_16": "yato arūpadhātuyaṃ upapajjanāraho.",
  "tika-abh02t0:2210_17": "Tassa vasenāti tādisassa ariyasāvakassa vasena.",
  "tika-abh02t0:2210_18": "“Kassaci pañca,",
  "tika-abh02t0:2210_19": "kassaci tayo anusayā anusentī”ti ayaṃ yamakapāḷi pavattā.",
  "tika-abh02t0:2211_0": "Āyuppamāṇavaṇṇanā niṭṭhitā.",
  "tika-abh02t0:2212_0": "7. Abhiññeyyādivāravaṇṇanā",
  "tika-abh02t0:2213_0": "1030.",
  "tika-abh02t0:2213_1": "“Ruppanalakkhaṇaṃ rūpaṃ,",
  "tika-abh02t0:2213_2": "anubhavanalakkhaṇā vedanā”tiādinā sāmaññalakkhaṇapariggāhikā.",
  "tika-abh02t0:2213_3": "“Phusanalakkhaṇo phasso,",
  "tika-abh02t0:2213_4": "sātalakkhaṇaṃ sukha”ntiādinā visesalakkhaṇapariggāhikā.",
  "tika-abh02t0:2214_0": "“Cattāro khandhā siyā kusalā”tiādīsu idha yaṃ vattabbaṃ,",
  "tika-abh02t0:2214_1": "taṃ khandhavibhaṅgādīsu vuttaṃ,",
  "tika-abh02t0:2214_2": "tasmā tattha vuttanayeneva gahetabbanti adhippāyo.",
  "tika-abh02t0:2214_3": "Sesaṃ yadettha na vuttaṃ,",
  "tika-abh02t0:2214_4": "taṃ suviññeyyamevāti.",
  "tika-abh02t0:2215_0": "Abhiññeyyādivāravaṇṇanā niṭṭhitā.",
  "tika-abh02t0:2216_0": "Dhammahadayavibhaṅgavaṇṇanā niṭṭhitā.",
  "tika-abh02t0:2217_0": "Iti sammohavinodaniyā ṭīkāya līnatthavaṇṇanā",
  "tika-abh02t0:2218_0": "Vibhaṅga-anuṭīkā samattā."
}