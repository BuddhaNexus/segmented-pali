{
  "atk-s0505a:6_0": "Namo tassa bhagavato arahato sammāsambuddhassa",
  "atk-s0505a:7_0": "Khuddakanikāye",
  "atk-s0505a:8_0": "Suttanipāta-aṭṭhakathā",
  "atk-s0505a:9_0": "(Paṭhamo bhāgo)",
  "atk-s0505a:10_0": "Ganthārambhakathā",
  "atk-s0505a:11_0": "Uttamaṃ vandaneyyānaṃ, vanditvā ratanattayaṃ;",
  "atk-s0505a:12_0": "Yo khuddakanikāyamhi, khuddācārappahāyinā.",
  "atk-s0505a:13_0": "Desito lokanāthena, lokanissaraṇesinā;",
  "atk-s0505a:14_0": "Tassa suttanipātassa, karissāmatthavaṇṇanaṃ.",
  "atk-s0505a:15_0": "Ayaṃ suttanipāto ca, khuddakesveva ogadho;",
  "atk-s0505a:16_0": "Yasmā tasmā imassāpi, karissāmatthavaṇṇanaṃ.",
  "atk-s0505a:17_0": "Gāthāsatasamākiṇṇo, geyyabyākaraṇaṅkito;",
  "atk-s0505a:18_0": "Kasmā suttanipātoti, saṅkhamesa gatoti ce.",
  "atk-s0505a:19_0": "Suvuttato savanato, atthānaṃ suṭṭhu tāṇato;",
  "atk-s0505a:20_0": "Sūcanā sūdanā ceva, yasmā suttaṃ pavuccati.",
  "atk-s0505a:21_0": "Tathārūpāni suttāni, nipātetvā tato tato;",
  "atk-s0505a:22_0": "Samūhato ayaṃ tasmā, saṅkhamevamupāgato.",
  "atk-s0505a:23_0": "Sabbāni cāpi suttāni, pamāṇantena tādino;",
  "atk-s0505a:24_0": "Vacanāni ayaṃ tesaṃ, nipāto ca yato tato.",
  "atk-s0505a:25_0": "Aññasaṅkhānimittānaṃ, visesānamabhāvato;",
  "atk-s0505a:26_0": "Saṅkhaṃ suttanipātoti, evameva samajjhagāti.",
  "atk-s0505a:27_0": "1. Uragavaggo",
  "atk-s0505a:28_0": "1. Uragasuttavaṇṇanā",
  "atk-s0505a:29_0": "Evaṃ samadhigatasaṅkho ca yasmā esa vaggato uragavaggo,",
  "atk-s0505a:29_1": "cūḷavaggo,",
  "atk-s0505a:29_2": "mahāvaggo,",
  "atk-s0505a:29_3": "aṭṭhakavaggo,",
  "atk-s0505a:29_4": "pārāyanavaggoti pañca vaggā honti;",
  "atk-s0505a:29_5": "tesu uragavaggo ādi.",
  "atk-s0505a:29_6": "Suttato uragavagge dvādasa suttāni,",
  "atk-s0505a:29_7": "cūḷavagge cuddasa,",
  "atk-s0505a:29_8": "mahāvagge dvādasa,",
  "atk-s0505a:29_9": "aṭṭhakavagge soḷasa,",
  "atk-s0505a:29_10": "pārāyanavagge soḷasāti sattati suttāni.",
  "atk-s0505a:29_11": "Tesaṃ uragasuttaṃ ādi.",
  "atk-s0505a:29_12": "Pariyattipamāṇato aṭṭha bhāṇavārā.",
  "atk-s0505a:29_13": "Evaṃ vaggasuttapariyattipamāṇavato panassa –",
  "atk-s0505a:30_0": "“Yo uppatitaṃ vineti kodhaṃ, visaṭaṃ sappavisaṃva osadhehi;",
  "atk-s0505a:31_0": "So bhikkhu jahāti orapāraṃ, urago jiṇṇamiva tacaṃ purāṇa”nti. –",
  "atk-s0505a:32_0": "Ayaṃ gāthā ādi. Tasmā assā ito pabhuti atthavaṇṇanaṃ kātuṃ idaṃ vuccati –",
  "atk-s0505a:33_0": "“Yena yattha yadā yasmā, vuttā gāthā ayaṃ imaṃ;",
  "atk-s0505a:34_0": "Vidhiṃ pakāsayitvāssā, karissāmatthavaṇṇana”nti.",
  "atk-s0505a:35_0": "Kena panāyaṃ gāthā vuttā, kattha, kadā,",
  "atk-s0505a:35_1": "kasmā ca vuttāti? Vuccate –",
  "atk-s0505a:35_2": "yo so bhagavā catuvīsatibuddhasantike laddhabyākaraṇo yāva vessantarajātakaṃ,",
  "atk-s0505a:35_3": "tāva pāramiyo pūretvā tusitabhavane uppajji,",
  "atk-s0505a:35_4": "tatopi cavitvā sakyarājakule upapattiṃ gahetvā,",
  "atk-s0505a:35_5": "anupubbena katamahābhinikkhamano bodhirukkhamūle sammāsambodhiṃ abhisambujjhitvā,",
  "atk-s0505a:35_6": "dhammacakkaṃ pavattetvā deva-",
  "atk-s0505a:35_7": "manussānaṃ hitāya dhammaṃ desesi,",
  "atk-s0505a:35_8": "tena bhagavatā sayambhunā anācariyakena sammāsambuddhena vuttā.",
  "atk-s0505a:35_9": "Sā ca pana āḷaviyaṃ.",
  "atk-s0505a:35_10": "Yadā ca bhūtagāmasikkhāpadaṃ paññattaṃ,",
  "atk-s0505a:35_11": "tadā tattha upagatānaṃ dhammadesanatthaṃ vuttāti.",
  "atk-s0505a:35_12": "Ayamettha saṅkhepavissajjanā.",
  "atk-s0505a:35_13": "Vitthārato pana dūrenidānaavidūrenidānasantikenidānavasena veditabbā.",
  "atk-s0505a:35_14": "Tattha dūrenidānaṃ nāma dīpaṅkarato yāva paccuppannavatthukathā,",
  "atk-s0505a:35_15": "avidūrenidānaṃ nāma tusitabhavanato yāva paccuppannavatthukathā,",
  "atk-s0505a:35_16": "santikenidānaṃ nāma bodhimaṇḍato yāva paccuppannavatthukathāti.",
  "atk-s0505a:36_0": "Tattha yasmā avidūrenidānaṃ santikenidānañca dūrenidāneyeva samodhānaṃ gacchanti,",
  "atk-s0505a:36_1": "tasmā dūrenidānavasenevettha vitthārato vissajjanā veditabbā.",
  "atk-s0505a:36_2": "Sā panesā jātakaṭṭhakathāyaṃ vuttāti idha na vitthāritā.",
  "atk-s0505a:36_3": "Tato tattha vitthāritanayeneva veditabbā.",
  "atk-s0505a:36_4": "Ayaṃ pana viseso –",
  "atk-s0505a:36_5": "tattha paṭhamagāthāya sāvatthiyaṃ vatthu uppannaṃ,",
  "atk-s0505a:36_6": "idha āḷaviyaṃ. Yathāha –",
  "atk-s0505a:37_0": "“Tena samayena buddho bhagavā āḷaviyaṃ viharati aggāḷave cetiye.",
  "atk-s0505a:37_1": "Tena kho pana samayena āḷavakā bhikkhū navakammaṃ karontā rukkhaṃ chindantipi chedāpentipi.",
  "atk-s0505a:37_2": "Aññataropi āḷavako bhikkhu rukkhaṃ chindati.",
  "atk-s0505a:37_3": "Tasmiṃ rukkhe adhivatthā devatā taṃ bhikkhuṃ etadavoca – ‘mā, bhante,",
  "atk-s0505a:37_4": "attano bhavanaṃ kattukāmo mayhaṃ bhavanaṃ chindī’ti.",
  "atk-s0505a:37_5": "So bhikkhu anādiyanto chindiyeva.",
  "atk-s0505a:37_6": "Tassā ca devatāya dārakassa bāhuṃ ākoṭesi.",
  "atk-s0505a:37_7": "Atha kho tassā devatāya etadahosi –",
  "atk-s0505a:37_8": "‘yaṃnūnāhaṃ imaṃ bhikkhuṃ idheva jīvitā voropeyya’nti.",
  "atk-s0505a:37_9": "Atha kho tassā devatāya etadahosi –",
  "atk-s0505a:37_10": "‘na kho metaṃ patirūpaṃ,",
  "atk-s0505a:37_11": "yāhaṃ imaṃ bhikkhuṃ idheva jīvitā voropeyyaṃ,",
  "atk-s0505a:37_12": "yaṃnūnāhaṃ bhagavato etamatthaṃ āroceyya’nti.",
  "atk-s0505a:37_13": "Atha kho sā devatā yena bhagavā tenupasaṅkami;",
  "atk-s0505a:37_14": "upasaṅkamitvā bhagavato etamatthaṃ ārocesi. ‘Sādhu,",
  "atk-s0505a:37_15": "sādhu devate,",
  "atk-s0505a:37_16": "sādhu kho tvaṃ, devate,",
  "atk-s0505a:37_17": "taṃ bhikkhuṃ jīvitā na voropesi.",
  "atk-s0505a:37_18": "Sacajja tvaṃ, devate,",
  "atk-s0505a:37_19": "taṃ bhikkhuṃ jīvitā voropeyyāsi,",
  "atk-s0505a:37_20": "bahuñca tvaṃ, devate,",
  "atk-s0505a:37_21": "apuññaṃ pasaveyyāsi.",
  "atk-s0505a:37_22": "Gaccha tvaṃ, devate,",
  "atk-s0505a:37_23": "amukasmiṃ okāse rukkho vivitto,",
  "atk-s0505a:37_24": "tasmiṃ upagacchā”’ti.",
  "atk-s0505a:38_0": "Evañca pana vatvā puna bhagavā tassā devatāya uppannakodhavinayanatthaṃ –",
  "atk-s0505a:39_0": "“Yo ve uppatitaṃ kodhaṃ, rathaṃ bhantaṃva vāraye”ti. –",
  "atk-s0505a:40_0": "Imaṃ gāthaṃ abhāsi.",
  "atk-s0505a:40_1": "Tato “kathañhi nāma samaṇā sakyaputtiyā rukkhaṃ chindissantipi,",
  "atk-s0505a:40_2": "chedāpessantipi,",
  "atk-s0505a:40_3": "ekindriyaṃ samaṇā sakyaputtiyā jīvaṃ viheṭhentī”ti evaṃ manussānaṃ ujjhāyitaṃ sutvā bhikkhūhi ārocito bhagavā –",
  "atk-s0505a:40_4": "“bhūtagāmapātabyatāya pācittiya”nti imaṃ sikkhāpadaṃ paññāpetvā tattha upagatānaṃ dhammadesanatthaṃ –",
  "atk-s0505a:41_0": "“Yo uppatitaṃ vineti kodhaṃ,",
  "atk-s0505a:42_0": "Visaṭaṃ sappavisaṃva osadhehī”ti. –",
  "atk-s0505a:43_0": "Imaṃ gāthaṃ abhāsi.",
  "atk-s0505a:43_1": "Evamidaṃ ekaṃyeva vatthu tīsu ṭhānesu saṅgahaṃ gataṃ – vinaye,",
  "atk-s0505a:43_2": "dhammapade,",
  "atk-s0505a:43_3": "suttanipāteti.",
  "atk-s0505a:43_4": "Ettāvatā ca yā sā mātikā ṭhapitā –",
  "atk-s0505a:44_0": "“Yena yattha yadā yasmā, vuttā gāthā ayaṃ imaṃ;",
  "atk-s0505a:45_0": "Vidhi pakāsayitvāssā, karissāmatthavaṇṇana”nti. –",
  "atk-s0505a:46_0": "Sā saṅkhepato vitthārato ca pakāsitā hoti ṭhapetvā atthavaṇṇanaṃ.",
  "atk-s0505a:47_0": "1.",
  "atk-s0505a:47_1": "Ayaṃ panettha atthavaṇṇanā.",
  "atk-s0505a:47_2": "Yoti yo yādiso khattiyakulā vā pabbajito,",
  "atk-s0505a:47_3": "brāhmaṇakulā vā pabbajito,",
  "atk-s0505a:47_4": "navo vā majjhimo vā thero vā.",
  "atk-s0505a:47_5": "Uppatitanti uddhamuddhaṃ patitaṃ gataṃ,",
  "atk-s0505a:47_6": "pavattanti attho,",
  "atk-s0505a:47_7": "uppannanti vuttaṃ hoti.",
  "atk-s0505a:47_8": "Uppannañca nāmetaṃ vattamānabhutvāpagatokāsakatabhūmiladdhavasena anekappabhedaṃ.",
  "atk-s0505a:47_9": "Tattha sabbampi saṅkhataṃ uppādādisamaṅgi vattamānuppannaṃ nāma,",
  "atk-s0505a:47_10": "yaṃ sandhāya “uppannā dhammā,",
  "atk-s0505a:47_11": "anuppannā dhammā,",
  "atk-s0505a:47_12": "uppādino dhammā”ti vuttaṃ.",
  "atk-s0505a:47_13": "Ārammaṇarasamanubhavitvā niruddhaṃ anubhutvāpagatasaṅkhātaṃ kusalākusalaṃ,",
  "atk-s0505a:47_14": "uppādādittayamanuppatvā niruddhaṃ bhutvāpagatasaṅkhātaṃ sesasaṅkhatañca bhutvāpagatuppannaṃ nāma.",
  "atk-s0505a:47_15": "Tadetaṃ “evarūpaṃ pāpakaṃ diṭṭhigataṃ uppannaṃ hotī”ti ca,",
  "atk-s0505a:47_16": "“yathā ca uppannassa satisambojjhaṅgassa bhāvanāpāripūrī hotī”ti ca evamādīsu suttantesu daṭṭhabbaṃ.",
  "atk-s0505a:47_17": "“Yānissa tāni pubbe katāni kammānī”ti evamādinā nayena vuttaṃ kammaṃ atītampi samānaṃ aññassa vipākaṃ",
  "atk-s0505a:47_18": "paṭibāhitvā attano vipākassokāsaṃ katvā ṭhitattā,",
  "atk-s0505a:47_19": "tathā katokāsañca vipākaṃ anuppannampi evaṃ kate okāse avassamuppattito okāsakatuppannaṃ nāma.",
  "atk-s0505a:47_20": "Tāsu tāsu bhūmīsu asamūhatamakusalaṃ bhūmiladdhuppannaṃ nāma.",
  "atk-s0505a:48_0": "Ettha ca bhūmiyā bhūmiladdhassa ca nānattaṃ veditabbaṃ.",
  "atk-s0505a:48_1": "Seyyathidaṃ –",
  "atk-s0505a:48_2": "bhūmi nāma vipassanāya ārammaṇabhūtā tebhūmakā pañcakkhandhā.",
  "atk-s0505a:48_3": "Bhūmiladdhaṃ nāma tesu uppattārahaṃ kilesajātaṃ.",
  "atk-s0505a:48_4": "Tena hi sā bhūmiladdhā nāma hotīti.",
  "atk-s0505a:48_5": "Tasmā “bhūmiladdha”nti vuccati.",
  "atk-s0505a:48_6": "Tañca pana na ārammaṇavasena.",
  "atk-s0505a:48_7": "Ārammaṇavasena hi sabbepi atītādibhede pariññātepi ca khīṇāsavānaṃ khandhe ārabbha kilesā uppajjanti",
  "atk-s0505a:48_8": "mahākaccāyanauppalavaṇṇādīnaṃ khandhe ārabbha soreyyaseṭṭhiputtanandamāṇavakādīnaṃ viya.",
  "atk-s0505a:48_9": "Yadi cetaṃ bhūmiladdhaṃ nāma siyā,",
  "atk-s0505a:48_10": "tassa appaheyyato na koci bhavamūlaṃ jaheyya.",
  "atk-s0505a:48_11": "Vatthuvasena pana bhūmiladdhaṃ nāma veditabbaṃ.",
  "atk-s0505a:48_12": "Yattha yattha hi vipassanāya apariññātā khandhā uppajjanti,",
  "atk-s0505a:48_13": "tattha tattha uppādato pabhuti tesu vaṭṭamūlaṃ kilesajātaṃ anuseti.",
  "atk-s0505a:48_14": "Taṃ appahīnaṭṭhena bhūmiladdhuppannaṃ nāmāti veditabbaṃ.",
  "atk-s0505a:48_15": "Tattha ca yassa khandhesu appahīnānusayitā kilesā,",
  "atk-s0505a:48_16": "tassa te eva khandhā tesaṃ kilesānaṃ vatthu,",
  "atk-s0505a:48_17": "na itare khandhā.",
  "atk-s0505a:48_18": "Atītakkhandhesu cassa appahīnānusayitānaṃ kilesānaṃ atītakkhandhā eva vatthu, na itare.",
  "atk-s0505a:48_19": "Eseva nayo anāgatādīsu.",
  "atk-s0505a:48_20": "Tathā kāmāvacarakkhandhesu appahīnānusayitānaṃ kilesānaṃ kāmāvacarakkhandhā eva vatthu, na itare.",
  "atk-s0505a:48_21": "Esa nayo rūpārūpāvacaresu.",
  "atk-s0505a:49_0": "Sotāpannādīnaṃ pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ tena tena maggena pahīnaṃ,",
  "atk-s0505a:49_1": "tassa tassa te te khandhā pahīnānaṃ tesaṃ tesaṃ vaṭṭamūlakilesānaṃ avatthuto bhūmīti saṅkhaṃ na labhanti.",
  "atk-s0505a:49_2": "Puthujjanassa pana sabbaso vaṭṭamūlānaṃ kilesānaṃ appahīnattā yaṃ kiñci kariyamānaṃ kammaṃ kusalaṃ vā akusalaṃ vā hoti,",
  "atk-s0505a:49_3": "iccassa kilesappaccayā vaṭṭaṃ vaḍḍhati.",
  "atk-s0505a:49_4": "Tassetaṃ vaṭṭamūlaṃ rūpakkhandhe eva,",
  "atk-s0505a:49_5": "na vedanākkhandhādīsu…pe…",
  "atk-s0505a:49_6": "viññāṇakkhandhe eva vā,",
  "atk-s0505a:49_7": "na rūpakkhandhādīsūti na vattabbaṃ. Kasmā?",
  "atk-s0505a:49_8": "Avisesena pañcasu khandhesu anusayitattā. Kathaṃ?",
  "atk-s0505a:49_9": "Pathavīrasādimiva rukkhe.",
  "atk-s0505a:49_10": "Yathā hi mahārukkhe pathavītalaṃ adhiṭṭhāya pathavīrasañca āporasañca nissāya tappaccayā mūlakhandhasākhapasākhapattapallavapalāsapupphaphalehi",
  "atk-s0505a:49_11": "vaḍḍhitvā nabhaṃ pūretvā yāvakappāvasānaṃ bījaparamparāya rukkhapaveṇīsantāne ṭhite “taṃ pathavīrasādi mūle eva,",
  "atk-s0505a:49_12": "na khandhādīsu,",
  "atk-s0505a:49_13": "phale eva vā,",
  "atk-s0505a:49_14": "na mūlādīsū”ti na vattabbaṃ. Kasmā?",
  "atk-s0505a:49_15": "Avisesena sabbesveva mūlādīsu anugatattā, evaṃ.",
  "atk-s0505a:49_16": "Yathā pana tasseva rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṃ nāma rukkhe visaṃ payojeyya,",
  "atk-s0505a:49_17": "atha so rukkho tena visasamphassena phuṭṭho pathavīrasaāporasapariyādinnena appasavanadhammataṃ āgamma",
  "atk-s0505a:49_18": "puna santānaṃ nibbattetuṃ samattho na bhaveyya,",
  "atk-s0505a:49_19": "evamevaṃ khandhappavattiyaṃ nibbinno kulaputto tassa purisassa catūsu disāsu rukkhe visappayojanaṃ viya attano santāne catumaggabhāvanaṃ ārabhati.",
  "atk-s0505a:49_20": "Athassa so khandhasantāno tena catumaggavisasamphassena sabbaso vaṭṭamūlakilesānaṃ pariyādinnattā kiriyabhāvamattamupagatakāyakammādi",
  "atk-s0505a:49_21": "sabbakammappabhedo āyatiṃ punabbhavābhinibbattadhammatamāgamma bhavantarasantānaṃ nibbattetuṃ samattho na hoti.",
  "atk-s0505a:49_22": "Kevalaṃ pana carimaviññāṇanirodhena nirindhano viya jātavedo anupādāno parinibbāti.",
  "atk-s0505a:49_23": "Evaṃ bhūmiyā bhūmiladdhassa ca nānattaṃ veditabbaṃ.",
  "atk-s0505a:50_0": "Apica aparampi samudācārārammaṇādhiggahitāvikkhambhitāsamūhatavasena catubbidhamuppannaṃ.",
  "atk-s0505a:50_1": "Tattha vattamānuppannameva samudācāruppannaṃ.",
  "atk-s0505a:50_2": "Cakkhādīnaṃ pana āpāthagate ārammaṇe pubbabhāge anuppajjamānampi kilesajātaṃ ārammaṇassa adhiggahitattā",
  "atk-s0505a:50_3": "eva aparabhāge avassamuppattito ārammaṇādhiggahituppannanti vuccati.",
  "atk-s0505a:50_4": "Kalyāṇigāme piṇḍāya carato mahātissattherassa visabhāgarūpadassanena uppannakilesajātañcettha nidassanaṃ.",
  "atk-s0505a:50_5": "Tassa “uppannaṃ kāmavitakka”ntiādīsu payogo daṭṭhabbo.",
  "atk-s0505a:50_6": "Samathavipassanānaṃ aññataravasena avikkhambhitakilesajātaṃ cittasantatimanārūḷhaṃ uppattinivārakassa hetuno abhāvā avikkhambhituppannaṃ nāma.",
  "atk-s0505a:50_7": "Taṃ “ayampi kho,",
  "atk-s0505a:50_8": "bhikkhave,",
  "atk-s0505a:50_9": "ānāpānassatisamādhi bhāvito bahulīkato santo ceva paṇīto ca asecanako ca sukho ca vihāro uppannuppanne",
  "atk-s0505a:50_10": "pāpake akusale dhamme ṭhānaso antaradhāpetī”tiādīsu daṭṭhabbaṃ.",
  "atk-s0505a:50_11": "Samathavipassanāvasena vikkhambhitampi kilesajātaṃ ariyamaggena asamūhatattā uppattidhammataṃ anatītanti katvā asamūhatuppannanti vuccati.",
  "atk-s0505a:50_12": "Ākāsena gacchantassa aṭṭhasamāpattilābhino therassa kusumitarukkhe upavane pupphāni ocinantassa madhurassarena",
  "atk-s0505a:50_13": "gāyato mātugāmassa gītassaraṃ sutavato uppannakilesajātañcettha nidassanaṃ.",
  "atk-s0505a:50_14": "Tassa “ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme antarāyeva antaradhāpetī”tiādīsu payogo daṭṭhabbo.",
  "atk-s0505a:50_15": "Tividhampi cetaṃ ārammaṇādhiggahitāvikkhambhitāsamūhatuppannaṃ bhūmiladdheneva saṅgahaṃ gacchatīti veditabbaṃ.",
  "atk-s0505a:51_0": "Evametasmiṃ yathāvuttappabhede uppanne bhūmiladdhārammaṇādhiggahitāvikkhambhitāsamūhatuppannavasenāyaṃ kodho uppannoti veditabbo. Kasmā?",
  "atk-s0505a:51_1": "Evaṃvidhassa vinetabbato.",
  "atk-s0505a:51_2": "Evaṃvidhameva hi uppannaṃ yena kenaci vinayena vinetuṃ sakkā hoti.",
  "atk-s0505a:51_3": "Yaṃ panetaṃ vattamānabhutvāpagatokāsakatasamudācārasaṅkhātaṃ uppannaṃ,",
  "atk-s0505a:51_4": "ettha aphalo ca asakyo ca vāyāmo.",
  "atk-s0505a:51_5": "Aphalo hi bhutvāpagate vāyāmo vāyāmantarenāpi tassa niruddhattā.",
  "atk-s0505a:51_6": "Tathā okāsakate.",
  "atk-s0505a:51_7": "Asakyo ca vattamānasamudācāruppanne kilesavodānānaṃ ekajjhamanuppattitoti.",
  "atk-s0505a:52_0": "Vinetīti ettha pana –",
  "atk-s0505a:53_0": "“Duvidho vinayo nāma, ekamekettha pañcadhā;",
  "atk-s0505a:54_0": "Tesu aṭṭhavidhenesa, vinetīti pavuccati”.",
  "atk-s0505a:55_0": "Ayañhi saṃvaravinayo,",
  "atk-s0505a:55_1": "pahānavinayoti duvidho vinayo.",
  "atk-s0505a:55_2": "Ettha ca duvidhe vinaye ekameko vinayo pañcadhā bhijjati.",
  "atk-s0505a:55_3": "Saṃvaravinayopi hi sīlasaṃvaro,",
  "atk-s0505a:55_4": "satisaṃvaro,",
  "atk-s0505a:55_5": "ñāṇasaṃvaro,",
  "atk-s0505a:55_6": "khantisaṃvaro,",
  "atk-s0505a:55_7": "vīriyasaṃvaroti pañcavidho.",
  "atk-s0505a:55_8": "Pahānavinayopi tadaṅgappahānaṃ,",
  "atk-s0505a:55_9": "vikkhambhanappahānaṃ,",
  "atk-s0505a:55_10": "samucchedappahānaṃ,",
  "atk-s0505a:55_11": "paṭippassaddhippahānaṃ,",
  "atk-s0505a:55_12": "nissaraṇappahānanti pañcavidho.",
  "atk-s0505a:56_0": "Tattha “iminā pātimokkhasaṃvarena upeto hoti samupeto”tiādīsu sīlasaṃvaro,",
  "atk-s0505a:56_1": "“rakkhati cakkhundriyaṃ,",
  "atk-s0505a:56_2": "cakkhundriye saṃvaraṃ āpajjatī”tiādīsu satisaṃvaro.",
  "atk-s0505a:57_0": "“Yāni sotāni lokasmiṃ, (ajitāti bhagavā)",
  "atk-s0505a:58_0": "Sati tesaṃ nivāraṇaṃ;",
  "atk-s0505a:59_0": "Sotānaṃ saṃvaraṃ brūmi,",
  "atk-s0505a:60_0": "Paññāyete pidhīyare”ti. –",
  "atk-s0505a:61_0": "Ādīsu ñāṇasaṃvaro,",
  "atk-s0505a:61_1": "“khamo hoti sītassa uṇhassā”tiādīsu khantisaṃvaro,",
  "atk-s0505a:61_2": "“uppannaṃ kāmavitakkaṃ nādhivāseti, pajahati,",
  "atk-s0505a:61_3": "vinodetī”tiādīsu vīriyasaṃvaro veditabbo.",
  "atk-s0505a:61_4": "Sabbopi cāyaṃ saṃvaro yathāsakaṃ saṃvaritabbānaṃ vinetabbānañca kāyavacīduccaritādīnaṃ saṃvaraṇato saṃvaro,",
  "atk-s0505a:61_5": "vinayanato vinayoti vuccati.",
  "atk-s0505a:61_6": "Evaṃ tāva saṃvaravinayo pañcadhā bhijjatīti veditabbo.",
  "atk-s0505a:62_0": "Tathā yaṃ nāmarūpaparicchedādīsu vipassanaṅgesu yāva attano aparihānavasena pavatti,",
  "atk-s0505a:62_1": "tāva tena tena ñāṇena tassa tassa anatthasantānassa pahānaṃ.",
  "atk-s0505a:62_2": "Seyyathidaṃ –",
  "atk-s0505a:62_3": "nāmarūpavavatthānena sakkāyadiṭṭhiyā,",
  "atk-s0505a:62_4": "paccayapariggahena ahetuvisamahetudiṭṭhīnaṃ,",
  "atk-s0505a:62_5": "tasseva aparabhāgena kaṅkhāvitaraṇena kathaṃkathībhāvassa,",
  "atk-s0505a:62_6": "kalāpasammasanena “ahaṃ mamā”ti gāhassa,",
  "atk-s0505a:62_7": "maggāmaggavavatthānena amagge maggasaññāya,",
  "atk-s0505a:62_8": "udayadassanena ucchedadiṭṭhiyā,",
  "atk-s0505a:62_9": "vayadassanena sassatadiṭṭhiyā,",
  "atk-s0505a:62_10": "bhayadassanena sabhayesu abhayasaññāya,",
  "atk-s0505a:62_11": "ādīnavadassanena assādasaññāya,",
  "atk-s0505a:62_12": "nibbidānupassanena abhiratisaññāya,",
  "atk-s0505a:62_13": "muccitukamyatāñāṇena amuccitukamyatāya,",
  "atk-s0505a:62_14": "upekkhāñāṇena anupekkhāya,",
  "atk-s0505a:62_15": "anulomena dhammaṭṭhitiyaṃ nibbāne ca paṭilomabhāvassa,",
  "atk-s0505a:62_16": "gotrabhunā saṅkhāranimittaggāhassa pahānaṃ,",
  "atk-s0505a:62_17": "etaṃ tadaṅgappahānaṃ nāma.",
  "atk-s0505a:62_18": "Yaṃ pana upacārappanābhedassa samādhino yāva attano aparihānipavatti,",
  "atk-s0505a:62_19": "tāva tenābhihatānaṃ nīvaraṇānaṃ yathāsakaṃ vitakkādipaccanīkadhammānañca anuppattisaṅkhātaṃ pahānaṃ,",
  "atk-s0505a:62_20": "etaṃ vikkhambhanappahānaṃ nāma.",
  "atk-s0505a:62_21": "Yaṃ pana catunnaṃ ariyamaggānaṃ bhāvitattā taṃtaṃmaggavato attano santāne yathāsakaṃ “diṭṭhigatānaṃ pahānāyā”tiādinā",
  "atk-s0505a:62_22": "nayena vuttassa samudayapakkhikassa kilesagahanassa puna accantaappavattibhāvena samucchedasaṅkhātaṃ pahānaṃ,",
  "atk-s0505a:62_23": "idaṃ samucchedappahānaṃ nāma.",
  "atk-s0505a:62_24": "Yaṃ pana phalakkhaṇe paṭippassaddhattaṃ kilesānaṃ pahānaṃ,",
  "atk-s0505a:62_25": "idaṃ paṭippassaddhippahānaṃ nāma.",
  "atk-s0505a:62_26": "Yaṃ pana sabbasaṅkhatanissaraṇattā pahīnasabbasaṅkhataṃ nibbānaṃ,",
  "atk-s0505a:62_27": "etaṃ nissaraṇappahānaṃ nāma.",
  "atk-s0505a:62_28": "Sabbampi cetaṃ pahānaṃ yasmā cāgaṭṭhena pahānaṃ,",
  "atk-s0505a:62_29": "vinayanaṭṭhena vinayo,",
  "atk-s0505a:62_30": "tasmā “pahānavinayo”ti vuccati,",
  "atk-s0505a:62_31": "taṃtaṃpahānavato vā tassa tassa vinayassa sambhavatopetaṃ “pahānavinayo”ti vuccati.",
  "atk-s0505a:62_32": "Evaṃ pahānavinayopi pañcadhā bhijjatīti veditabbo.",
  "atk-s0505a:62_33": "Evamekekassa pañcadhā bhinnattā dasete vinayā honti.",
  "atk-s0505a:63_0": "Tesu paṭippassaddhivinayaṃ nissaraṇavinayañca ṭhapetvā avasesena aṭṭhavidhena vinayenesa tena tena pariyāyena vinetīti pavuccati. Kathaṃ?",
  "atk-s0505a:63_1": "Sīlasaṃvarena kāyavacīduccaritāni vinentopi hi taṃsampayuttaṃ kodhaṃ vineti,",
  "atk-s0505a:63_2": "satipaññāsaṃvarehi abhijjhādomanassādīni vinentopi domanassasampayuttaṃ kodhaṃ vineti,",
  "atk-s0505a:63_3": "khantisaṃvarena sītādīni khamantopi taṃtaṃāghātavatthusambhavaṃ kodhaṃ vineti,",
  "atk-s0505a:63_4": "vīriyasaṃvarena byāpādavitakkaṃ vinentopi taṃsampayuttaṃ kodhaṃ vineti.",
  "atk-s0505a:63_5": "Yehi dhammehi tadaṅgavikkhambhanasamucchedappahānāni honti,",
  "atk-s0505a:63_6": "tesaṃ dhammānaṃ attani nibbattanena te te dhamme pajahantopi tadaṅgappahātabbaṃ vikkhambhetabbaṃ samucchinditabbañca kodhaṃ vineti.",
  "atk-s0505a:63_7": "Kāmañcettha pahānavinayena vinayo na sambhavati.",
  "atk-s0505a:63_8": "Yehi pana dhammehi pahānaṃ hoti,",
  "atk-s0505a:63_9": "tehi vinentopi pariyāyato “pahānavinayena vinetī”ti vuccati.",
  "atk-s0505a:63_10": "Paṭippassaddhippahānakāle pana vinetabbābhāvato nissaraṇappahānassa ca anuppādetabbato na tehi kiñci vinetīti vuccati.",
  "atk-s0505a:63_11": "Evaṃ tesu paṭippassaddhivinayaṃ nissaraṇavinayañca ṭhapetvā avasesena aṭṭhavidhena vinayenesa tena tena pariyāyena vinetīti pavuccatīti. Ye vā –",
  "atk-s0505a:64_0": "“Pañcime,",
  "atk-s0505a:64_1": "bhikkhave,",
  "atk-s0505a:64_2": "āghātapaṭivinayā,",
  "atk-s0505a:64_3": "yattha bhikkhuno uppanno āghāto sabbaso paṭivinetabbo.",
  "atk-s0505a:64_4": "Katame pañca? Yasmiṃ,",
  "atk-s0505a:64_5": "bhikkhave,",
  "atk-s0505a:64_6": "puggale āghāto jāyetha,",
  "atk-s0505a:64_7": "mettā tasmiṃ puggale bhāvetabbā…pe… karuṇā… upekkhā… asati-",
  "atk-s0505a:64_8": "amanasikāro tasmiṃ puggale āpajjitabbo,",
  "atk-s0505a:64_9": "evaṃ tasmiṃ puggale āghāto paṭivinetabbo.",
  "atk-s0505a:64_10": "Kammassakatā eva vā tasmiṃ puggale adhiṭṭhātabbā kammassako ayamāyasmā…pe…",
  "atk-s0505a:64_11": "dāyādo bhavissatī”ti –",
  "atk-s0505a:65_0": "Evaṃ pañca āghātapaṭivinayā vuttā. Ye ca –",
  "atk-s0505a:66_0": "“Pañcime, āvuso,",
  "atk-s0505a:66_1": "āghātapaṭivinayā,",
  "atk-s0505a:66_2": "yattha bhikkhuno uppanno āghāto sabbaso paṭivinetabbo.",
  "atk-s0505a:66_3": "Katame pañca? Idhāvuso,",
  "atk-s0505a:66_4": "ekacco puggalo aparisuddhakāyasamācāro hoti,",
  "atk-s0505a:66_5": "parisuddhavacīsamācāro,",
  "atk-s0505a:66_6": "evarūpepi, āvuso,",
  "atk-s0505a:66_7": "puggale āghāto paṭivinetabbo”ti –",
  "atk-s0505a:67_0": "Evamādināpi nayena pañca āghātapaṭivinayā vuttā.",
  "atk-s0505a:67_1": "Tesu yena kenaci āghātapaṭivinayena vinentopesa vinetīti pavuccati.",
  "atk-s0505a:67_2": "Apica yasmā –",
  "atk-s0505a:68_0": "“Ubhatodaṇḍakena cepi,",
  "atk-s0505a:68_1": "bhikkhave,",
  "atk-s0505a:68_2": "kakacena corā ocarakā aṅgamaṅgāni okkanteyyuṃ,",
  "atk-s0505a:68_3": "tatrāpi yo mano padoseyya,",
  "atk-s0505a:68_4": "na me so tena sāsanakaro”ti –-",
  "atk-s0505a:69_0": "Evaṃ satthu ovādaṃ,",
  "atk-s0505a:70_0": "“Tasseva tena pāpiyo, yo kuddhaṃ paṭikujjhati;",
  "atk-s0505a:71_0": "Kuddhaṃ appaṭikujjhanto, saṅgāmaṃ jeti dujjayaṃ.",
  "atk-s0505a:72_0": "“Ubhinnamatthaṃ carati, attano ca parassa ca;",
  "atk-s0505a:73_0": "Paraṃ saṅkupitaṃ ñatvā, yo sato upasammati”. ;",
  "atk-s0505a:74_0": "“Sattime,",
  "atk-s0505a:74_1": "bhikkhave,",
  "atk-s0505a:74_2": "dhammā sapattakantā sapattakaraṇā kodhanaṃ āgacchanti itthiṃ vā purisaṃ vā.",
  "atk-s0505a:74_3": "Katame satta? Idha,",
  "atk-s0505a:74_4": "bhikkhave,",
  "atk-s0505a:74_5": "sapatto sapattassa evaṃ icchati – ‘aho,",
  "atk-s0505a:74_6": "vatāyaṃ dubbaṇṇo assā’ti.",
  "atk-s0505a:74_7": "Taṃ kissa hetu? Na,",
  "atk-s0505a:74_8": "bhikkhave,",
  "atk-s0505a:74_9": "sapatto sapattassa vaṇṇavatāya nandati.",
  "atk-s0505a:74_10": "Kodhanāyaṃ,",
  "atk-s0505a:74_11": "bhikkhave,",
  "atk-s0505a:74_12": "purisapuggalo kodhābhibhūto kodhapareto kiñcāpi so hoti sunhāto suvilitto kappitakesamassu odātavatthavasano,",
  "atk-s0505a:74_13": "atha kho so dubbaṇṇova hoti kodhābhibhūto. Ayaṃ,",
  "atk-s0505a:74_14": "bhikkhave,",
  "atk-s0505a:74_15": "paṭhamo dhammo sapattakanto sapattakaraṇo kodhanaṃ āgacchati itthiṃ vā purisaṃ vā.",
  "atk-s0505a:75_0": "“Puna caparaṃ,",
  "atk-s0505a:75_1": "bhikkhave,",
  "atk-s0505a:75_2": "sapatto sapattassa evaṃ icchati – ‘aho,",
  "atk-s0505a:75_3": "vatāyaṃ dukkhaṃ sayeyyā’ti…pe…",
  "atk-s0505a:75_4": "‘na pacurattho assā’ti…pe…",
  "atk-s0505a:75_5": "‘na bhogavā assā’ti…pe…",
  "atk-s0505a:75_6": "‘na yasavā assā’ti…pe…",
  "atk-s0505a:75_7": "‘na mittavā assā’ti…pe…",
  "atk-s0505a:75_8": "‘kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyyā’ti.",
  "atk-s0505a:75_9": "Taṃ kissa hetu? Na,",
  "atk-s0505a:75_10": "bhikkhave,",
  "atk-s0505a:75_11": "sapatto sapattassa sugatigamanena nandati.",
  "atk-s0505a:75_12": "Kodhanāyaṃ,",
  "atk-s0505a:75_13": "bhikkhave,",
  "atk-s0505a:75_14": "purisapuggalo kodhābhibhūto kodhapareto kāyena duccaritaṃ carati, vācāya…",
  "atk-s0505a:75_15": "manasā duccaritaṃ carati.",
  "atk-s0505a:75_16": "So kāyena duccaritaṃ caritvā…pe…",
  "atk-s0505a:75_17": "vācāya…pe…",
  "atk-s0505a:75_18": "manasā duccaritaṃ caritvā kāyassa bhedā paraṃ maraṇā…pe…",
  "atk-s0505a:75_19": "nirayaṃ upapajjati kodhābhibhūto”ti.",
  "atk-s0505a:76_0": "“Kuddho atthaṃ na jānāti, kuddho dhammaṃ na passati…pe…. ;",
  "atk-s0505a:77_0": "“Yena kodhena kuddhāse, sattā gacchanti duggatiṃ;",
  "atk-s0505a:78_0": "Taṃ kodhaṃ sammadaññāya, pajahanti vipassino. ;",
  "atk-s0505a:79_0": "“Kodhaṃ jahe vippajaheyya mānaṃ, saṃyojanaṃ sabbamatikkameyya. ;",
  "atk-s0505a:80_0": "“Anatthajanano kodho, kodho cittappakopano. ;",
  "atk-s0505a:81_0": "“Ekāparādhaṃ khama bhūripañña, na paṇḍitā kodhabalā bhavantī”ti. –",
  "atk-s0505a:82_0": "Evamādinā nayena kodhe ādīnavañca paccavekkhatopi kodho vinayaṃ upeti.",
  "atk-s0505a:82_1": "Tasmā evaṃ paccavekkhitvā kodhaṃ vinentopi esa vinetīti vuccati.",
  "atk-s0505a:83_0": "Kodhanti “anatthaṃ me acarīti āghāto jāyatī”tiādinā nayena sutte vuttānaṃ navannaṃ,",
  "atk-s0505a:83_1": "“atthaṃ me na carī”ti ādīnañca tappaṭipakkhato siddhānaṃ navannamevāti aṭṭhārasannaṃ,",
  "atk-s0505a:83_2": "khāṇukaṇṭakādinā aṭṭhānena saddhiṃ ekūnavīsatiyā āghātavatthūnaṃ aññatarāghātavatthusambhavaṃ āghātaṃ.",
  "atk-s0505a:83_3": "Visaṭanti vitthataṃ.",
  "atk-s0505a:83_4": "Sappavisanti sappassa visaṃ.",
  "atk-s0505a:83_5": "Ivāti opammavacanaṃ, i-",
  "atk-s0505a:83_6": "kāra lopaṃ katvā va-",
  "atk-s0505a:83_7": "icceva vuttaṃ.",
  "atk-s0505a:83_8": "Osadhehīti agadehi.",
  "atk-s0505a:83_9": "Idaṃ vuttaṃ hoti –",
  "atk-s0505a:83_10": "yathā visatikicchako vejjo sappena daṭṭhaṃ sabbaṃ kāyaṃ pharitvā ṭhitaṃ visaṭaṃ sappavisaṃ mūlakhandhatacapattapupphādīnaṃ",
  "atk-s0505a:83_11": "aññatarehi nānābhesajjehi payojetvā katehi vā osadhehi khippameva vineyya,",
  "atk-s0505a:83_12": "evamevaṃ yo yathāvuttenatthena uppatitaṃ cittasantānaṃ byāpetvā ṭhitaṃ kodhaṃ yathāvuttesu vinayanūpāyesu",
  "atk-s0505a:83_13": "yena kenaci upāyena vineti nādhivāseti pajahati vinodeti byantīkarotīti.",
  "atk-s0505a:84_0": "So bhikkhu jahāti orapāranti so evaṃ kodhaṃ vinento bhikkhu yasmā kodho tatiyamaggena sabbaso pahīyati,",
  "atk-s0505a:84_1": "tasmā orapārasaññitāni pañcorambhāgiyasaṃyojanāni jahātīti veditabbo.",
  "atk-s0505a:84_2": "Avisesena hi pāranti tīrassa nāmaṃ,",
  "atk-s0505a:84_3": "tasmā orāni ca tāni saṃsārasāgarassa pārabhūtāni cāti katvā “orapāra”nti vuccati.",
  "atk-s0505a:84_4": "Atha vā “yo uppatitaṃ vineti kodhaṃ visaṭaṃ sappavisaṃva osadhehi”,",
  "atk-s0505a:84_5": "so tatiyamaggena sabbaso kodhaṃ vinetvā anāgāmiphale ṭhito bhikkhu jahāti orapāraṃ.",
  "atk-s0505a:84_6": "Tattha oranti sakattabhāvo,",
  "atk-s0505a:84_7": "pāranti parattabhāvo.",
  "atk-s0505a:84_8": "Oraṃ vā cha ajjhattikāni āyatanāni,",
  "atk-s0505a:84_9": "pāraṃ cha bāhirāyatanāni.",
  "atk-s0505a:84_10": "Tathā oraṃ manussaloko,",
  "atk-s0505a:84_11": "pāraṃ devaloko.",
  "atk-s0505a:84_12": "Oraṃ kāmadhātu,",
  "atk-s0505a:84_13": "pāraṃ rūpārūpadhātu.",
  "atk-s0505a:84_14": "Oraṃ kāmarūpabhavo,",
  "atk-s0505a:84_15": "pāraṃ arūpabhavo.",
  "atk-s0505a:84_16": "Oraṃ attabhāvo,",
  "atk-s0505a:84_17": "pāraṃ attabhāvasukhūpakaraṇāni.",
  "atk-s0505a:84_18": "Evametasmiṃ orapāre catutthamaggena chandarāgaṃ pajahanto “jahāti orapāra”nti vuccati.",
  "atk-s0505a:84_19": "Ettha ca kiñcāpi anāgāmino kāmarāgassa pahīnattā idhattabhāvādīsu chandarāgo eva natthi;",
  "atk-s0505a:84_20": "apica kho panassa tatiyamaggādīnaṃ viya vaṇṇappakāsanatthaṃ sabbametaṃ orapārabhedaṃ saṅgahetvā tattha chandarāgappahānena “jahāti orapāra”nti vuttaṃ.",
  "atk-s0505a:85_0": "Idāni tassatthassa vibhāvanatthāya upamaṃ āha “urago jiṇṇamiva tacaṃ purāṇa”nti.",
  "atk-s0505a:85_1": "Tattha urena gacchatīti urago,",
  "atk-s0505a:85_2": "sappassetaṃ adhivacanaṃ.",
  "atk-s0505a:85_3": "So duvidho –",
  "atk-s0505a:85_4": "kāmarūpī ca akāmarūpī ca.",
  "atk-s0505a:85_5": "Kāmarūpīpi duvidho –",
  "atk-s0505a:85_6": "jalajo thalajo ca.",
  "atk-s0505a:85_7": "Jalajo jale eva kāmarūpaṃ labhati, na thale,",
  "atk-s0505a:85_8": "saṅkhapālajātake saṅkhapālanāgarājā viya.",
  "atk-s0505a:85_9": "Thalajo thale eva, na jale.",
  "atk-s0505a:85_10": "So jajjarabhāvena jiṇṇaṃ,",
  "atk-s0505a:85_11": "cirakālatāya purāṇañcāti saṅkhaṃ gataṃ.",
  "atk-s0505a:85_12": "Tacaṃ jahanto catubbidhena jahāti –",
  "atk-s0505a:85_13": "sajātiyaṃ ṭhito,",
  "atk-s0505a:85_14": "jigucchanto, nissāya,",
  "atk-s0505a:85_15": "thāmenāti.",
  "atk-s0505a:85_16": "Sajāti nāma sappajāti dīghattabhāvo.",
  "atk-s0505a:85_17": "Uragā hi pañcasu ṭhānesu sajātiṃ nātivattanti –",
  "atk-s0505a:85_18": "upapattiyaṃ, cutiyaṃ,",
  "atk-s0505a:85_19": "vissaṭṭhaniddokkamane,",
  "atk-s0505a:85_20": "samānajātiyā methunapaṭisevane,",
  "atk-s0505a:85_21": "jiṇṇatacāpanayane cāti.",
  "atk-s0505a:85_22": "Sappo hi yadā tacaṃ jahāti,",
  "atk-s0505a:85_23": "tadā sajātiyaṃyeva ṭhatvā jahāti.",
  "atk-s0505a:85_24": "Sajātiyaṃ ṭhitopi ca jigucchanto jahāti.",
  "atk-s0505a:85_25": "Jigucchanto nāma yadā upaḍḍhaṭṭhāne mutto hoti,",
  "atk-s0505a:85_26": "upaḍḍhaṭṭhāne amutto olambati,",
  "atk-s0505a:85_27": "tadā naṃ aṭṭīyanto jahāti.",
  "atk-s0505a:85_28": "Evaṃ jigucchantopi ca daṇḍantaraṃ vā mūlantaraṃ vā pāsāṇantaraṃ vā nissāya jahāti.",
  "atk-s0505a:85_29": "Nissāya jahantopi ca thāmaṃ janetvā,",
  "atk-s0505a:85_30": "ussāhaṃ katvā,",
  "atk-s0505a:85_31": "vīriyena vaṅkaṃ naṅguṭṭhaṃ katvā,",
  "atk-s0505a:85_32": "passasantova phaṇaṃ karitvā jahāti.",
  "atk-s0505a:85_33": "Evaṃ jahitvā yenakāmaṃ pakkamati.",
  "atk-s0505a:85_34": "Evamevaṃ ayampi bhikkhu orapāraṃ jahitukāmo catubbidhena jahāti –",
  "atk-s0505a:85_35": "sajātiyaṃ ṭhito,",
  "atk-s0505a:85_36": "jigucchanto, nissāya,",
  "atk-s0505a:85_37": "thāmenāti.",
  "atk-s0505a:85_38": "Sajāti nāma bhikkhuno “ariyāya jātiyā jāto”ti vacanato sīlaṃ.",
  "atk-s0505a:85_39": "Tenevāha “sīle patiṭṭhāya naro sappañño”ti.",
  "atk-s0505a:85_40": "Evametissaṃ sajātiyaṃ ṭhito bhikkhu taṃ sakattabhāvādibhedaṃ orapāraṃ jiṇṇapurāṇatacamiva dukkhaṃ janentaṃ",
  "atk-s0505a:85_41": "tattha tattha ādīnavadassanena jigucchanto kalyāṇamitte nissāya adhimattavāyāmasaṅkhātaṃ thāmaṃ janetvā",
  "atk-s0505a:85_42": "“divasaṃ caṅkamena nisajjāya āvaraṇīyehi dhammehi cittaṃ parisodhetī”ti vuttanayena rattindivaṃ chadhā",
  "atk-s0505a:85_43": "vibhajitvā ghaṭento vāyamanto urago viya,",
  "atk-s0505a:85_44": "vaṅkaṃ naṅguṭṭhaṃ pallaṅkaṃ ābhujitvā urago viya passasanto,",
  "atk-s0505a:85_45": "ayampi asithilaparakkamatāya vāyamanto urago viya phaṇaṃ karitvā,",
  "atk-s0505a:85_46": "ayampi ñāṇavipphāraṃ janetvā uragova tacaṃ orapāraṃ jahāti.",
  "atk-s0505a:85_47": "Jahitvā ca urago viya ohitataco yenakāmaṃ ayampi ohitabhāro anupādisesanibbānadhātudisaṃ pakkamatīti.",
  "atk-s0505a:85_48": "Tenāha bhagavā –",
  "atk-s0505a:86_0": "“Yo uppatitaṃ vineti kodhaṃ, visaṭaṃ sappavisaṃva osadhehi;",
  "atk-s0505a:87_0": "So bhikkhu jahāti orapāraṃ, urago jiṇṇamiva tacaṃ purāṇa”nti.",
  "atk-s0505a:88_0": "Evamesā bhagavatā arahattanikūṭena paṭhamagāthā desitāti.",
  "atk-s0505a:89_0": "2. Idāni dutiyagāthāya atthavaṇṇanākkamo anuppatto. Tatrāpi –",
  "atk-s0505a:90_0": "“Yena yattha yadā yasmā, vuttā gāthā ayaṃ imaṃ;",
  "atk-s0505a:91_0": "Vidhiṃ pakāsayitvāssā, karissāmatthavaṇṇana”nti. –",
  "atk-s0505a:92_0": "Ayameva mātikā.",
  "atk-s0505a:92_1": "Tato parañca sabbagāthāsu.",
  "atk-s0505a:92_2": "Ativitthārabhayena pana ito pabhuti mātikaṃ anikkhipitvā uppattidassananayeneva tassā tassā atthaṃ dassento atthavaṇṇanaṃ karissāmi.",
  "atk-s0505a:92_3": "Seyyathidaṃ yo rāgamudacchidā asesanti ayaṃ dutiyagāthā.",
  "atk-s0505a:93_0": "Tassuppatti –",
  "atk-s0505a:93_1": "ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme.",
  "atk-s0505a:93_2": "Tena kho pana samayena āyasmato sāriputtattherassa upaṭṭhāko aññataro suvaṇṇakāraputto therassa santike pabbajito.",
  "atk-s0505a:93_3": "Thero tassa “daharānaṃ asubhaṃ sappāya”nti mantvā rāgavighātatthaṃ asubhakammaṭṭhānaṃ adāsi.",
  "atk-s0505a:93_4": "Tassa tasmiṃ āsevanamattampi cittaṃ na labhati.",
  "atk-s0505a:93_5": "So “anupakāraṃ mameta”nti therassa ārocesi.",
  "atk-s0505a:93_6": "Thero “daharānametaṃ sappāya”nti mantvā punapi tadevācikkhi.",
  "atk-s0505a:93_7": "Evaṃ cattāro māsā atītā,",
  "atk-s0505a:93_8": "so kiñcimattampi visesaṃ na labhati.",
  "atk-s0505a:93_9": "Tato naṃ thero bhagavato santikaṃ nesi.",
  "atk-s0505a:93_10": "Bhagavā “avisayo,",
  "atk-s0505a:93_11": "sāriputta,",
  "atk-s0505a:93_12": "tuyhetassa sappāyaṃ jānituṃ,",
  "atk-s0505a:93_13": "buddhaveneyyo eso”ti vatvā pabhassaravaṇṇaṃ padumaṃ iddhiyā nimminitvā tassa hatthe pādāsi – “handa, bhikkhu,",
  "atk-s0505a:93_14": "imaṃ vihārapacchāyāyaṃ vālikātale nāḷena vijjhitvā ṭhapehi,",
  "atk-s0505a:93_15": "abhimukhañcassa pallaṅkena nisīda ‘lohitaṃ lohita’nti āvajjento”ti.",
  "atk-s0505a:93_16": "Ayaṃ kira pañca jātisatāni suvaṇṇakārova ahosi.",
  "atk-s0505a:93_17": "Tenassa “lohitakanimittaṃ sappāya”nti ñatvā bhagavā lohitakakammaṭṭhānaṃ adāsi.",
  "atk-s0505a:93_18": "So tathā katvā muhutteneva yathākkamaṃ tattha cattāripi jhānāni adhigantvā anulomapaṭilomādinā nayena jhānakīḷaṃ ārabhi.",
  "atk-s0505a:93_19": "Atha bhagavā ‘taṃ padumaṃ milāyatū’ti adhiṭṭhāsi.",
  "atk-s0505a:93_20": "So jhānā vuṭṭhito taṃ milātaṃ kāḷavaṇṇaṃ disvā “pabhassararūpaṃ jarāya parimaddita”nti aniccasaññaṃ paṭilabhi.",
  "atk-s0505a:93_21": "Tato naṃ ajjhattampi upasaṃhari.",
  "atk-s0505a:93_22": "Tato “yadaniccaṃ taṃ dukkhaṃ,",
  "atk-s0505a:93_23": "yaṃ dukkhaṃ tadanattā”ti tayopi bhave āditte viya passi.",
  "atk-s0505a:93_24": "Evaṃ passato cassāvidūre padumassaro atthi.",
  "atk-s0505a:93_25": "Tattha dārakā orohitvā padumāni bhañjitvā bhañjitvā rāsiṃ karonti.",
  "atk-s0505a:93_26": "Tassa tāni udake padumāni naḷavane aggijālā viya khāyiṃsu,",
  "atk-s0505a:93_27": "pattāni patantāni papātaṃ pavisantāni viya khāyiṃsu,",
  "atk-s0505a:93_28": "thale nikkhittapadumānaṃ aggāni milātāni aggiḍaḍḍhāni viya khāyiṃsu.",
  "atk-s0505a:93_29": "Athassa tadanusārena sabbadhamme upanijjhāyato bhiyyosomattāya tayo bhavā ādittamiva agāraṃ appaṭisaraṇā hutvā upaṭṭhahiṃsu.",
  "atk-s0505a:93_30": "Tato bhagavā gandhakuṭiyaṃ nisinnova tassa bhikkhuno upari sarīrābhaṃ muñci.",
  "atk-s0505a:93_31": "Sā cassa mukhaṃyeva ajjhotthari.",
  "atk-s0505a:93_32": "Tato so “kimeta”nti āvajjento bhagavantaṃ āgantvā samīpe ṭhitamiva disvā uṭṭhāyāsanā añjaliṃ paṇāmesi.",
  "atk-s0505a:93_33": "Athassa bhagavā sappāyaṃ viditvā dhammaṃ desento imaṃ obhāsagāthaṃ abhāsi “yo rāgamudacchidā asesa”nti.",
  "atk-s0505a:94_0": "Tattha rañjanavasena rāgo,",
  "atk-s0505a:94_1": "pañcakāmaguṇarāgassetaṃ adhivacanaṃ.",
  "atk-s0505a:94_2": "Udacchidāti ucchindati, bhañjati, vināseti.",
  "atk-s0505a:94_3": "Atītakālikānampi hi chandasi vattamānavacanaṃ akkharacintakā icchanti.",
  "atk-s0505a:94_4": "Asesanti sānusayaṃ.",
  "atk-s0505a:94_5": "Bhisapupphaṃva saroruhanti sare virūḷhaṃ padumapupphaṃ viya.",
  "atk-s0505a:94_6": "Vigayhāti ogayha,",
  "atk-s0505a:94_7": "pavisitvāti attho.",
  "atk-s0505a:94_8": "Sesaṃ pubbasadisameva.",
  "atk-s0505a:94_9": "Kiṃ vuttaṃ hoti?",
  "atk-s0505a:94_10": "Yathā nāma ete dārakā saraṃ oruyha bhisapupphaṃ saroruhaṃ chindanti,",
  "atk-s0505a:94_11": "evamevaṃ yo bhikkhu imaṃ tedhātukalokasannivāsaṃ ogayha –",
  "atk-s0505a:95_0": "“Natthi rāgasamo aggi”; ;",
  "atk-s0505a:96_0": "“Kāmarāgena dayhāmi, cittaṃ me paridayhati”; ;",
  "atk-s0505a:97_0": "“Ye rāgarattānupatanti sotaṃ, sayaṃ kataṃ makkaṭakova jālaṃ”. ;",
  "atk-s0505a:98_0": "“Ratto kho, āvuso, rāgena abhibhūto pariyādinnacitto pāṇampi hanatī”ti –",
  "atk-s0505a:99_0": "Evamādinayamanugantvā rāgādīnavapaccavekkhaṇena yathāvuttappakārehi sīlasaṃvarādīhi saṃvarehi saviññāṇakāviññāṇakesu",
  "atk-s0505a:99_1": "vatthūsu asubhasaññāya ca thokaṃ thokaṃ rāgaṃ samucchindanto anāgāmimaggena avasesaṃ arahattamaggena",
  "atk-s0505a:99_2": "ca tato anavasesampi ucchindati pubbe vuttappakāreneva so bhikkhu jahāti orapāraṃ urago jiṇṇamiva tacaṃ",
  "atk-s0505a:99_3": "purāṇanti.",
  "atk-s0505a:99_4": "Evamesā bhagavatā arahattanikūṭena gāthā desitā.",
  "atk-s0505a:99_5": "Desanāpariyosāne ca so bhikkhu arahatte patiṭṭhitoti.",
  "atk-s0505a:100_0": "3.",
  "atk-s0505a:100_1": "Yo taṇhamudacchidāti kā uppatti?",
  "atk-s0505a:100_2": "Bhagavā sāvatthiyaṃ viharati.",
  "atk-s0505a:100_3": "Aññataro bhikkhu gaggarāya pokkharaṇiyā tīre viharanto taṇhāvasena akusalavitakkaṃ vitakketi.",
  "atk-s0505a:100_4": "Bhagavā tassajjhāsayaṃ viditvā imaṃ obhāsagāthamabhāsi.",
  "atk-s0505a:101_0": "Tattha tassatīti taṇhā.",
  "atk-s0505a:101_1": "Visayehi tittiṃ na upetīti attho.",
  "atk-s0505a:101_2": "Kāmabhavavibhavataṇhānametaṃ adhivacanaṃ.",
  "atk-s0505a:101_3": "Saritanti gataṃ pavattaṃ,",
  "atk-s0505a:101_4": "yāva bhavaggā ajjhottharitvā ṭhitanti vuttaṃ hoti.",
  "atk-s0505a:101_5": "Sīghasaranti sīghagāminiṃ,",
  "atk-s0505a:101_6": "sandiṭṭhikasamparāyikaṃ ādīnavaṃ agaṇetvā muhutteneva paracakkavāḷampi bhavaggampi sampāpuṇituṃ samatthanti vuttaṃ hoti.",
  "atk-s0505a:101_7": "Evametaṃ saritaṃ sīghasaraṃ sabbappakārampi taṇhaṃ –",
  "atk-s0505a:102_0": "“Uparivisālā duppūrā, icchā visaṭagāminī;",
  "atk-s0505a:103_0": "Ye ca taṃ anugijjhanti, te honti cakkadhārino”ti.",
  "atk-s0505a:104_0": "“Taṇhādutiyo puriso, dīghamaddhānasaṃsaraṃ;",
  "atk-s0505a:105_0": "Itthabhāvaññathābhāvaṃ, saṃsāraṃ nātivattatī”ti. ;",
  "atk-s0505a:106_0": "“Ūno loko atitto taṇhādāsoti kho, mahārājā”ti ca –",
  "atk-s0505a:107_0": "Evamādīnavapaccavekkhaṇena vuttappakārehi sīlasaṃvarādīhi ca yo thokaṃ thokaṃ visosayitvā arahattamaggena asesaṃ ucchijjati,",
  "atk-s0505a:107_1": "so bhikkhu tasmiṃyeva khaṇe sabbappakārampi jahāti orapāranti.",
  "atk-s0505a:107_2": "Desanāpariyosāne so bhikkhu arahatte patiṭṭhitoti.",
  "atk-s0505a:108_0": "4.",
  "atk-s0505a:108_1": "Yo mānamudabbadhīti kā uppatti?",
  "atk-s0505a:108_2": "Bhagavā sāvatthiyaṃ viharati.",
  "atk-s0505a:108_3": "Aññataro bhikkhu gaṅgāya tīre viharanto gimhakāle appodake sote kataṃ naḷasetuṃ pacchā āgatena mahoghena",
  "atk-s0505a:108_4": "vuyhamānaṃ disvā “aniccā saṅkhārā”ti saṃviggo aṭṭhāsi.",
  "atk-s0505a:108_5": "Tassajjhāsayaṃ viditvā bhagavā imaṃ obhāsagāthaṃ abhāsi.",
  "atk-s0505a:109_0": "Tattha mānoti jātiādivatthuko cetaso uṇṇāmo.",
  "atk-s0505a:109_1": "So “seyyohamasmī”ti māno,",
  "atk-s0505a:109_2": "“sadisohamasmī”ti māno,",
  "atk-s0505a:109_3": "“hīnohamasmī”ti mānoti evaṃ tividho hoti.",
  "atk-s0505a:109_4": "Puna “seyyassa seyyohamasmīti,",
  "atk-s0505a:109_5": "seyyassa sadiso,",
  "atk-s0505a:109_6": "seyyassa hīno,",
  "atk-s0505a:109_7": "sadisassa seyyo,",
  "atk-s0505a:109_8": "sadisassa sadiso,",
  "atk-s0505a:109_9": "sadisassa hīno,",
  "atk-s0505a:109_10": "hīnassa seyyo,",
  "atk-s0505a:109_11": "hīnassa sadiso,",
  "atk-s0505a:109_12": "hīnassa hīnohamasmī”ti mānoti evaṃ navavidho hoti.",
  "atk-s0505a:109_13": "Taṃ sabbappakārampi mānaṃ –",
  "atk-s0505a:110_0": "“Yena mānena mattāse, sattā gacchanti duggati”nti. –",
  "atk-s0505a:111_0": "Ādinā nayena tattha ādīnavapaccavekkhaṇena vuttappakārehi sīlasaṃvarādīhi ca yo thokaṃ thokaṃ vadhento",
  "atk-s0505a:111_1": "kilesānaṃ abaladubbalattā naḷasetusadisaṃ lokuttaradhammānaṃ atibalattā mahoghasadisena arahattamaggena",
  "atk-s0505a:111_2": "asesaṃ udabbadhi,",
  "atk-s0505a:111_3": "anavasesappahānavasena ucchindanto vadhetīti vuttaṃ hoti.",
  "atk-s0505a:111_4": "So bhikkhu tasmiṃyeva khaṇe sabbappakārampi jahāti orapāranti.",
  "atk-s0505a:111_5": "Desanāpariyosāne so bhikkhu arahatte patiṭṭhitoti.",
  "atk-s0505a:112_0": "5.",
  "atk-s0505a:112_1": "Ti kā uppatti?",
  "atk-s0505a:112_2": "Imissā gāthāya ito parānañca dvādasannaṃ ekāyeva uppatti.",
  "atk-s0505a:112_3": "Ekaṃ samayaṃ bhagavā sāvatthiyaṃ viharati.",
  "atk-s0505a:112_4": "Tena kho pana samayena aññataro brāhmaṇo attano dhītuyā vāreyye paccupaṭṭhite cintesi –",
  "atk-s0505a:112_5": "“kenaci vasalena aparibhuttapubbehi pupphehi dārikaṃ alaṅkaritvā patikulaṃ pesessāmī”ti.",
  "atk-s0505a:112_6": "So santarabāhiraṃ sāvatthiṃ vicinanto kiñci tiṇapupphampi aparibhuttapubbaṃ nāddasa.",
  "atk-s0505a:112_7": "Atha sambahule dhuttakajātike brāhmaṇadārake sannipatite disvā “ete pucchissāmi,",
  "atk-s0505a:112_8": "avassaṃ sambahulesu koci jānissatī”ti upasaṅkamitvā pucchi.",
  "atk-s0505a:112_9": "Te taṃ brāhmaṇaṃ uppaṇḍentā āhaṃsu –",
  "atk-s0505a:112_10": "“udumbarapupphaṃ nāma, brāhmaṇa,",
  "atk-s0505a:112_11": "loke na kenaci paribhuttapubbaṃ.",
  "atk-s0505a:112_12": "Tena dhītaraṃ alaṅkaritvā dehī”ti.",
  "atk-s0505a:112_13": "So dutiyadivase kālasseva vuṭṭhāya bhattavissaggaṃ katvā aciravatiyā nadiyā tīre udumbaravanaṃ gantvā",
  "atk-s0505a:112_14": "ekamekaṃ rukkhaṃ vicinanto pupphassa vaṇṭamattampi nāddasa.",
  "atk-s0505a:112_15": "Atha vītivatte majjhanhike dutiyatīraṃ agamāsi.",
  "atk-s0505a:112_16": "Tattha ca aññataro bhikkhu aññatarasmiṃ manuññe rukkhamūle divāvihāraṃ nisinno kammaṭṭhānaṃ manasi karoti.",
  "atk-s0505a:112_17": "So tattha upasaṅkamitvā amanasikaritvā,",
  "atk-s0505a:112_18": "sakiṃ nisīditvā,",
  "atk-s0505a:112_19": "sakiṃ ukkuṭiko hutvā,",
  "atk-s0505a:112_20": "sakiṃ ṭhatvā,",
  "atk-s0505a:112_21": "taṃ rukkhaṃ sabbasākhāviṭapapattantaresu vicinanto kilamati.",
  "atk-s0505a:112_22": "Tato naṃ so bhikkhu āha –",
  "atk-s0505a:112_23": "“brāhmaṇa,",
  "atk-s0505a:112_24": "kiṃ maggasī”ti?",
  "atk-s0505a:112_25": "“Udumbarapupphaṃ, bho”ti.",
  "atk-s0505a:112_26": "“Udumbarapupphaṃ nāma, brāhmaṇa,",
  "atk-s0505a:112_27": "loke natthi,",
  "atk-s0505a:112_28": "musā etaṃ vacanaṃ,",
  "atk-s0505a:112_29": "mā kilamā”ti.",
  "atk-s0505a:112_30": "Atha bhagavā tassa bhikkhuno ajjhāsayaṃ viditvā obhāsaṃ muñcitvā samuppannasamannāhārabahumānassa imā",
  "atk-s0505a:112_31": "obhāsagāthāyo abhāsi “yo nājjhagamā bhavesu sāra”nti sabbā vattabbā.",
  "atk-s0505a:113_0": "Tattha paṭhamagāthāya tāva nājjhagamāti nādhigacchi,",
  "atk-s0505a:113_1": "nādhigacchati vā.",
  "atk-s0505a:113_2": "Bhavesūti kāmarūpārūpasaññīasaññīnevasaññīnāsaññīekavokāracatuvokārapañcavokārabhavesu.",
  "atk-s0505a:113_3": "Sāranti niccabhāvaṃ attabhāvaṃ vā.",
  "atk-s0505a:113_4": "Vicinanti paññāya gavesanto.",
  "atk-s0505a:113_5": "Pupphamiva udumbaresūti yathā udumbararukkhesu pupphaṃ vicinanto esa brāhmaṇo nājjhagamā,",
  "atk-s0505a:113_6": "evaṃ yo yogāvacaropi paññāya vicinanto sabbabhavesu kiñci sāraṃ nājjhagamā.",
  "atk-s0505a:113_7": "So asārakaṭṭhena te dhamme aniccato anattato ca vipassanto anupubbena lokuttaradhamme adhigacchanto jahāti",
  "atk-s0505a:113_8": "orapāraṃ urago jiṇṇamiva tacaṃ purāṇanti ayamattho yojanā ca.",
  "atk-s0505a:113_9": "Avasesagāthāsu panassa yojanaṃ avatvā visesatthamattameva vakkhāma.",
  "atk-s0505a:114_0": "6.",
  "atk-s0505a:115_0": "“Yassantarato na santi kopā,",
  "atk-s0505a:116_0": "Itibhavābhavatañca vītivatto”ti. –",
  "atk-s0505a:117_0": "Ettha tāva ayaṃ ‘antarasaddo’ –",
  "atk-s0505a:118_0": "“Nadītīresu saṇṭhāne, sabhāsu rathiyāsu ca;",
  "atk-s0505a:119_0": "Janā saṅgamma mantenti, mañca tañca kimantara”nti. ;",
  "atk-s0505a:120_0": "“Appamattakena visesādhigamena antarā vosānamāpādi” ;",
  "atk-s0505a:121_0": "“Anatthajanano kodho, kodho cittappakopano;",
  "atk-s0505a:122_0": "Bhayamantarato jātaṃ, taṃ jano nāvabujjhatī”ti. –",
  "atk-s0505a:123_0": "Evaṃ kāraṇavemajjhacittādīsu sambahulesu atthesu dissati.",
  "atk-s0505a:123_1": "Idha pana citte.",
  "atk-s0505a:123_2": "Tato yassantarato na santi kopāti tatiyamaggena samūhatattā yassa citte na santi kopāti attho.",
  "atk-s0505a:123_3": "Yasmā pana bhavoti sampatti,",
  "atk-s0505a:123_4": "vibhavoti vipatti.",
  "atk-s0505a:123_5": "Tathā bhavoti vuddhi,",
  "atk-s0505a:123_6": "vibhavoti hāni.",
  "atk-s0505a:123_7": "Bhavoti sassato,",
  "atk-s0505a:123_8": "vibhavoti ucchedo.",
  "atk-s0505a:123_9": "Bhavoti puññaṃ,",
  "atk-s0505a:123_10": "vibhavoti pāpaṃ.",
  "atk-s0505a:123_11": "Vibhavo abhavoti ca atthato ekameva.",
  "atk-s0505a:123_12": "Tasmā itibhavābhavatañca vītivattoti ettha yā esā sampattivipattivuḍḍhihānisassatucchedapuññapāpavasena iti anekappakārā bhavābhavatā vuccati.",
  "atk-s0505a:123_13": "Catūhipi maggehi yathāsambhavaṃ tena tena nayena taṃ itibhavābhavatañca vītivattoti evamattho ñātabbo.",
  "atk-s0505a:124_0": "7.",
  "atk-s0505a:124_1": "Yassa vitakkāti ettha pana yassa bhikkhuno tayo kāmabyāpādavihiṃsāvitakkā,",
  "atk-s0505a:124_2": "tayo ñātijanapadāmaravitakkā,",
  "atk-s0505a:124_3": "tayo parānuddayatāpaṭisaṃyuttalābhasakkārasilokaanavaññattipaṭisaṃyuttavitakkāti ete nava vitakkā samantabhaddake",
  "atk-s0505a:124_4": "vuttanayena tattha tattha ādīnavaṃ paccavekkhitvā paṭipakkhavavatthānena tassa tassa pahānasamatthehi",
  "atk-s0505a:124_5": "tīhi heṭṭhimamaggehi ca vidhūpitā bhusaṃ dhūpitā santāpitā daḍḍhāti attho.",
  "atk-s0505a:124_6": "Evaṃ vidhūpetvā ca ajjhattaṃ suvikappitā asesā,",
  "atk-s0505a:124_7": "niyakajjhattabhūte attano khandhasantāne ajjhattajjhattabhūte citte ca yathā na puna sambhavanti,",
  "atk-s0505a:124_8": "evaṃ arahattamaggena asesā chinnā.",
  "atk-s0505a:124_9": "Chinnañhi kappitanti vuccati.",
  "atk-s0505a:124_10": "Yathāha “kappitakesamassū”ti.",
  "atk-s0505a:124_11": "Evamettha attho daṭṭhabbo.",
  "atk-s0505a:125_0": "8.",
  "atk-s0505a:125_1": "Idāni yo nāccasārīti ettha yo nāccasārīti yo nātidhāvi.",
  "atk-s0505a:125_2": "Na paccasārīti na ohīyi.",
  "atk-s0505a:125_3": "Kiṃ vuttaṃ hoti?",
  "atk-s0505a:125_4": "Accāraddhavīriyena hi uddhacce patanto accāsarati,",
  "atk-s0505a:125_5": "atisithilena kosajje patanto paccāsarati.",
  "atk-s0505a:125_6": "Tathā bhavataṇhāya attānaṃ kilamento accāsarati,",
  "atk-s0505a:125_7": "kāmataṇhāya kāmasukhamanuyuñjanto paccāsarati.",
  "atk-s0505a:125_8": "Sassatadiṭṭhiyā accāsarati,",
  "atk-s0505a:125_9": "ucchedadiṭṭhiyā paccāsarati.",
  "atk-s0505a:125_10": "Atītaṃ anusocanto accāsarati,",
  "atk-s0505a:125_11": "anāgata paṭikaṅkhanto paccāsarati.",
  "atk-s0505a:125_12": "Pubbantānudiṭṭhiyā accāsarati,",
  "atk-s0505a:125_13": "aparantānudiṭṭhiyā paccāsarati.",
  "atk-s0505a:125_14": "Tasmā yo ete ubho ante vajjetvā majjhimaṃ paṭipadaṃ paṭipajjanto nāccasārī na paccasārīti evaṃ vuttaṃ hoti.",
  "atk-s0505a:125_15": "Sabbaṃ accagamā imaṃ papañcanti tāya ca pana arahattamaggavosānāya majjhimāya paṭipadāya sabbaṃ imaṃ",
  "atk-s0505a:125_16": "vedanāsaññāvitakkappabhavaṃ taṇhāmānadiṭṭhisaṅkhātaṃ tividhaṃ papañcaṃ accagamā atikkanto,",
  "atk-s0505a:125_17": "samatikkantoti attho.",
  "atk-s0505a:126_0": "9.",
  "atk-s0505a:126_1": "Tadanantaragāthāya pana sabbaṃ vitathamidanti ñatvā loketi ayameva viseso.",
  "atk-s0505a:126_2": "Tassattho –",
  "atk-s0505a:126_3": "sabbanti anavasesaṃ,",
  "atk-s0505a:126_4": "sakalamanūnanti vuttaṃ hoti.",
  "atk-s0505a:126_5": "Evaṃ santepi pana vipassanupagaṃ lokiyakhandhāyatanadhātuppabhedaṃ saṅkhatameva idhādhippetaṃ.",
  "atk-s0505a:126_6": "Vitathanti vigatatathabhāvaṃ.",
  "atk-s0505a:126_7": "Niccanti vā sukhanti vā subhanti vā attāti vā yathā yathā kilesavasena bālajanehi gayhati,",
  "atk-s0505a:126_8": "tathātathābhāvato vitathanti vuttaṃ hoti.",
  "atk-s0505a:126_9": "Idanti tameva sabbaṃ paccakkhabhāvena dassento āha.",
  "atk-s0505a:126_10": "Ñatvāti maggapaññāya jānitvā,",
  "atk-s0505a:126_11": "tañca pana asammohato,",
  "atk-s0505a:126_12": "na visayato.",
  "atk-s0505a:126_13": "Loketi okāsaloke sabbaṃ khandhādibhedaṃ dhammajātaṃ “vitathamida”nti ñatvāti sambandho.",
  "atk-s0505a:127_0": "10- 13.",
  "atk-s0505a:127_1": "Idāni ito parāsu catūsu gāthāsu vītalobho vītarāgo vītadoso vītamohoti ete visesā.",
  "atk-s0505a:127_2": "Ettha lubbhanavasena lobho.",
  "atk-s0505a:127_3": "Sabbasaṅgāhikametaṃ paṭhamassa akusalamūlassa adhivacanaṃ,",
  "atk-s0505a:127_4": "visamalobhassa vā.",
  "atk-s0505a:127_5": "Yo so “appekadā mātumattīsupi lobhadhammā uppajjanti,",
  "atk-s0505a:127_6": "bhaginimattīsupi lobhadhammā uppajjanti,",
  "atk-s0505a:127_7": "dhītumattīsupi lobhadhammā uppajjantī”ti evaṃ vutto.",
  "atk-s0505a:127_8": "Rajjanavasena rāgo,",
  "atk-s0505a:127_9": "pañcakāmaguṇarāgassetaṃ adhivacanaṃ.",
  "atk-s0505a:127_10": "Dussanavasena doso,",
  "atk-s0505a:127_11": "pubbe vuttakodhassetaṃ adhivacanaṃ.",
  "atk-s0505a:127_12": "Muyhanavasena moho,",
  "atk-s0505a:127_13": "catūsu ariyasaccesu aññāṇassetaṃ adhivacanaṃ.",
  "atk-s0505a:127_14": "Tattha yasmā ayaṃ bhikkhu lobhaṃ jigucchanto vipassanaṃ ārabhi “kudāssu nāmāhaṃ lobhaṃ vinetvā vigatalobho vihareyya”nti,",
  "atk-s0505a:127_15": "tasmā tassa lobhappahānūpāyaṃ sabbasaṅkhārānaṃ vitathabhāvadassanaṃ lobhappahānānisaṃsañca orapārappahānaṃ dassento imaṃ gāthamāha.",
  "atk-s0505a:127_16": "Esa nayo ito parāsupi.",
  "atk-s0505a:127_17": "Keci panāhu –",
  "atk-s0505a:127_18": "“yathāvutteneva nayena ete dhamme jigucchitvā vipassanamāraddhassa tassa tassa bhikkhuno ekamekāva ettha gāthā vuttā”ti.",
  "atk-s0505a:127_19": "Yaṃ ruccati,",
  "atk-s0505a:127_20": "taṃ gahetabbaṃ.",
  "atk-s0505a:127_21": "Esa nayo ito parāsu catūsu gāthāsu.",
  "atk-s0505a:128_0": "14.",
  "atk-s0505a:128_1": "Ayaṃ panettha atthavaṇṇanā –",
  "atk-s0505a:128_2": "appahīnaṭṭhena santāne sayantīti anusayā kāmarāgapaṭighamānadiṭṭhivicikicchābhavarāgāvijjānaṃ etaṃ adhivacanaṃ.",
  "atk-s0505a:128_3": "Sampayuttadhammānaṃ attano ākārānuvidhānaṭṭhena mūlā;",
  "atk-s0505a:128_4": "akhemaṭṭhena akusalā;",
  "atk-s0505a:128_5": "dhammānaṃ patiṭṭhābhūtātipi mūlā;",
  "atk-s0505a:128_6": "sāvajjadukkhavipākaṭṭhena akusalā;",
  "atk-s0505a:128_7": "ubhayampetaṃ lobhadosamohānaṃ adhivacanaṃ.",
  "atk-s0505a:128_8": "Te hi “lobho,",
  "atk-s0505a:128_9": "bhikkhave,",
  "atk-s0505a:128_10": "akusalañca akusalamūlañcā”tiādinā nayena evaṃ niddiṭṭhā.",
  "atk-s0505a:128_11": "Evamete anusayā tena tena maggena pahīnattā yassa keci na santi,",
  "atk-s0505a:128_12": "ete ca akusalamūlā tatheva samūhatāse,",
  "atk-s0505a:128_13": "samūhatā icceva attho.",
  "atk-s0505a:128_14": "Paccattabahuvacanassa hi se-",
  "atk-s0505a:128_15": "kārāgamaṃ icchanti saddalakkhaṇakovidā.",
  "atk-s0505a:128_16": "Aṭṭhakathācariyā pana “seti nipāto”ti vaṇṇayanti.",
  "atk-s0505a:128_17": "Yaṃ ruccati,",
  "atk-s0505a:128_18": "taṃ gahetabbaṃ.",
  "atk-s0505a:128_19": "Ettha pana “kiñcāpi so evaṃvidho bhikkhu khīṇāsavo hoti,",
  "atk-s0505a:128_20": "khīṇāsavo ca neva ādiyati,",
  "atk-s0505a:128_21": "na pajahati,",
  "atk-s0505a:128_22": "pajahitvā ṭhito”ti vutto.",
  "atk-s0505a:128_23": "Tathāpi vattamānasamīpe vattamānavacanalakkhaṇena “jahāti orapāra”nti vuccati.",
  "atk-s0505a:128_24": "Atha vā anupādisesāya ca nibbānadhātuyā parinibbāyanto attano ajjhattikabāhirāyatanasaṅkhātaṃ jahāti orapāranti veditabbo.",
  "atk-s0505a:129_0": "Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo veditabbo.",
  "atk-s0505a:129_1": "Kilesapaṭipāṭiyā hi kāmarāgānusayapaṭighānusayānaṃ tatiyamaggena abhāvo hoti,",
  "atk-s0505a:129_2": "mānānusayassa catutthamaggena,",
  "atk-s0505a:129_3": "diṭṭhānusayavicikicchānusayānaṃ paṭhamamaggena,",
  "atk-s0505a:129_4": "bhavarāgānusayāvijjānusayānaṃ catutthamaggeneva.",
  "atk-s0505a:129_5": "Maggapaṭipāṭiyā pana paṭhamamaggena diṭṭhānusayavicikicchānusayānaṃ abhāvo hoti.",
  "atk-s0505a:129_6": "Dutiyamaggena kāmarāgānusayapaṭighānusayānaṃ tanubhāvo,",
  "atk-s0505a:129_7": "tatiyamaggena sabbaso abhāvo,",
  "atk-s0505a:129_8": "catutthamaggena mānānusayabhavarāgānusayāvijjānusayānaṃ abhāvo hoti.",
  "atk-s0505a:129_9": "Tattha yasmā na sabbe anusayā akusalamūlā;",
  "atk-s0505a:129_10": "kāmarāgabhavarāgānusayā eva hi lobhākusalamūlena saṅgahaṃ gacchanti.",
  "atk-s0505a:129_11": "Paṭighānusayāvijjānusayā ca “doso akusalamūlaṃ,",
  "atk-s0505a:129_12": "moho akusalamūlaṃ” icceva saṅkhaṃ gacchanti,",
  "atk-s0505a:129_13": "diṭṭhimānavicikicchānusayā pana na kiñci akusalamūlaṃ honti,",
  "atk-s0505a:129_14": "yasmā vā anusayābhāvavasena ca akusalamūlasamugghātavasena ca kilesappahānaṃ paṭṭhapesi, tasmā –",
  "atk-s0505a:130_0": "“Yassānusayā na santi keci, mūlā ca akusalā samūhatāse”. –",
  "atk-s0505a:131_0": "Iti bhagavā āha.",
  "atk-s0505a:132_0": "15.",
  "atk-s0505a:132_1": "Yassa darathajāti ettha pana paṭhamuppannā kilesā pariḷāhaṭṭhena darathā nāma,",
  "atk-s0505a:132_2": "aparāparuppannā pana tehi darathehi jātattā darathajā nāma.",
  "atk-s0505a:132_3": "Oranti sakkāyo vuccati. Yathāha –",
  "atk-s0505a:132_4": "“orimaṃ tīranti kho, bhikkhu,",
  "atk-s0505a:132_5": "sakkāyassetaṃ adhivacana”nti.",
  "atk-s0505a:132_6": "Āgamanāyāti uppattiyā.",
  "atk-s0505a:132_7": "Paccayāseti paccayā eva.",
  "atk-s0505a:132_8": "Kiṃ vuttaṃ hoti?",
  "atk-s0505a:132_9": "Yassa pana upādānakkhandhaggahaṇāya paccayabhūtā ariyamaggena pahīnattā,",
  "atk-s0505a:132_10": "keci darathajavevacanā kilesā na santi,",
  "atk-s0505a:132_11": "pubbe vuttanayeneva so bhikkhu jahāti orapāranti.",
  "atk-s0505a:133_0": "16.",
  "atk-s0505a:133_1": "Yassa vanathajāti etthapi darathajā viya vanathajā veditabbā.",
  "atk-s0505a:133_2": "Vacanatthe pana ayaṃ viseso – vanute,",
  "atk-s0505a:133_3": "vanotīti vā vanaṃ yācati sevati bhajatīti attho.",
  "atk-s0505a:133_4": "Taṇhāyetaṃ adhivacanaṃ.",
  "atk-s0505a:133_5": "Sā hi visayānaṃ patthanato sevanato ca “vana”nti vuccati.",
  "atk-s0505a:133_6": "Taṃ pariyuṭṭhānavasena vanaṃ tharati tanotīti vanatho,",
  "atk-s0505a:133_7": "taṇhānusayassetaṃ adhivacanaṃ.",
  "atk-s0505a:133_8": "Vanathā jātāti vanathajāti.",
  "atk-s0505a:133_9": "Keci panāhu “sabbepi kilesā gahanaṭṭhena vanathoti vuccanti,",
  "atk-s0505a:133_10": "aparāparuppannā pana vanathajā”ti.",
  "atk-s0505a:133_11": "Ayameva cettha uragasutte attho adhippeto,",
  "atk-s0505a:133_12": "itaro pana dhammapadagāthāyaṃ.",
  "atk-s0505a:133_13": "Vinibandhāya bhavāyāti bhavavinibandhāya.",
  "atk-s0505a:133_14": "Atha vā cittassa visayesu vinibandhāya āyatiṃ uppattiyā cāti attho.",
  "atk-s0505a:133_15": "Hetuyeva hetukappā.",
  "atk-s0505a:134_0": "17.",
  "atk-s0505a:134_1": "Yo nīvaraṇeti ettha nīvaraṇāti cittaṃ,",
  "atk-s0505a:134_2": "hitapaṭipattiṃ vā nīvarantīti nīvaraṇā,",
  "atk-s0505a:134_3": "paṭicchādentīti attho.",
  "atk-s0505a:134_4": "Pahāyāti chaḍḍetvā.",
  "atk-s0505a:134_5": "Pañcāti tesaṃ saṅkhyāparicchedo.",
  "atk-s0505a:134_6": "Īghābhāvato anīgho.",
  "atk-s0505a:134_7": "Kathaṃkathāya tiṇṇattā tiṇṇakathaṃkatho.",
  "atk-s0505a:134_8": "Vigatasallattā visallo.",
  "atk-s0505a:134_9": "Kiṃ vuttaṃ hoti?",
  "atk-s0505a:134_10": "Yo bhikkhu kāmacchandādīni pañca nīvaraṇāni samantabhaddake vuttanayena sāmaññato visesato ca nīvaraṇesu",
  "atk-s0505a:134_11": "ādīnavaṃ disvā tena tena maggena pahāya tesañca pahīnattā eva kilesadukkhasaṅkhātassa īghassābhāvena anīgho,",
  "atk-s0505a:134_12": "“ahosiṃ nu kho ahaṃ atītamaddhāna”ntiādinā nayena pavattāya kathaṃkathāya tiṇṇattā tiṇṇakathaṃkatho,",
  "atk-s0505a:134_13": "“tattha katame pañca sallā?",
  "atk-s0505a:134_14": "Rāgasallo,",
  "atk-s0505a:134_15": "dosasallo,",
  "atk-s0505a:134_16": "mohasallo,",
  "atk-s0505a:134_17": "mānasallo,",
  "atk-s0505a:134_18": "diṭṭhisallo”ti vuttānaṃ pañcannaṃ sallānaṃ vigatattā visallo.",
  "atk-s0505a:134_19": "So bhikkhu pubbe vuttanayeneva jahāti orapāranti.",
  "atk-s0505a:135_0": "Atrāpi ca kilesapaṭipāṭiyā maggapaṭipāṭiyā cāti dvidhā eva nīvaraṇappahānaṃ veditabbaṃ.",
  "atk-s0505a:135_1": "Kilesapaṭipāṭiyā hi kāmacchandanīvaraṇassa byāpādanīvaraṇassa ca tatiyamaggena pahānaṃ hoti,",
  "atk-s0505a:135_2": "thinamiddhanīvaraṇassa uddhaccanīvaraṇassa ca catutthamaggena.",
  "atk-s0505a:135_3": "“Akataṃ vata me kusala”ntiādinā nayena pavattassa vippaṭisārasaṅkhātassa kukkuccanīvaraṇassa vicikicchānīvaraṇassa ca paṭhamamaggena.",
  "atk-s0505a:135_4": "Maggapaṭipāṭiyā pana kukkuccanīvaraṇassa vicikicchānīvaraṇassa ca paṭhamamaggena pahānaṃ hoti,",
  "atk-s0505a:135_5": "kāmacchandanīvaraṇassa byāpādanīvaraṇassa ca dutiyamaggena tanubhāvo hoti,",
  "atk-s0505a:135_6": "tatiyena anavasesappahānaṃ.",
  "atk-s0505a:135_7": "Thinamiddhanīvaraṇassa uddhaccanīvaraṇassa ca catutthamaggena pahānaṃ hotīti. Evaṃ –",
  "atk-s0505a:136_0": "“Yo nīvaraṇe pahāya pañca, anīgho tiṇṇakathaṃkatho visallo;",
  "atk-s0505a:137_0": "So bhikkhu jahāti orapāraṃ, urago jiṇṇamivattacaṃ purāṇa”nti. –",
  "atk-s0505a:138_0": "Arahattanikūṭeneva bhagavā desanaṃ niṭṭhāpesi.",
  "atk-s0505a:138_1": "Desanāpariyosāne so bhikkhu arahatte patiṭṭhito.",
  "atk-s0505a:138_2": "“Ekacce yena yena tesaṃ bhikkhūnaṃ yā yā gāthā desitā,",
  "atk-s0505a:138_3": "tena tena tassā tassā gāthāya pariyosāne so so bhikkhu arahatte patiṭṭhito”ti vadanti.",
  "atk-s0505a:139_0": "Paramatthajotikāya khuddaka-aṭṭhakathāya",
  "atk-s0505a:140_0": "Suttanipāta-aṭṭhakathāya uragasuttavaṇṇanā niṭṭhitā.",
  "atk-s0505a:141_0": "2. Dhaniyasuttavaṇṇanā",
  "atk-s0505a:142_0": "18.",
  "atk-s0505a:142_1": "Pakkodanoti dhaniyasuttaṃ.",
  "atk-s0505a:142_2": "Kā uppatti?",
  "atk-s0505a:142_3": "Bhagavā sāvatthiyaṃ viharati.",
  "atk-s0505a:142_4": "Tena samayena dhaniyo gopo mahītīre paṭivasati.",
  "atk-s0505a:142_5": "Tassāyaṃ pubbayogo –",
  "atk-s0505a:142_6": "kassapassa bhagavato pāvacane dibbamāne vīsati vassasahassāni divase divase saṅghassa vīsati salākabhattāni adāsi.",
  "atk-s0505a:142_7": "So tato cuto devesu uppanno.",
  "atk-s0505a:142_8": "Evaṃ devaloke ekaṃ buddhantaraṃ khepetvā amhākaṃ bhagavato kāle videharaṭṭhamajjhe pabbataraṭṭhaṃ nāma atthi tattha dhammakoraṇḍaṃ nāma nagaraṃ,",
  "atk-s0505a:142_9": "tasmiṃ nagare seṭṭhiputto hutvā abhinibbatto,",
  "atk-s0505a:142_10": "goyūthaṃ nissāya jīvati.",
  "atk-s0505a:142_11": "Tassa hi tiṃsamattāni gosahassāni honti,",
  "atk-s0505a:142_12": "sattavīsasahassā gāvo khīraṃ duyhanti.",
  "atk-s0505a:142_13": "Gopā nāma nibaddhavāsino na honti.",
  "atk-s0505a:142_14": "Vassike cattāromāse thale vasanti,",
  "atk-s0505a:142_15": "avasese aṭṭhamāse yattha tiṇodakaṃ sukhaṃ labbhati,",
  "atk-s0505a:142_16": "tattha vasanti.",
  "atk-s0505a:142_17": "Tañca nadītīraṃ vā jātassaratīraṃ vā hoti.",
  "atk-s0505a:142_18": "Athāyampi vassakāle attano vasitagāmato nikkhamitvā gunnaṃ phāsuvihāratthāya okāsaṃ gavesanto mahāmahī",
  "atk-s0505a:142_19": "bhijjitvā ekato kālamahī ekato mahāmahicceva saṅkhaṃ gantvā sandamānā puna samuddasamīpe samāgantvā pavattā.",
  "atk-s0505a:142_20": "Yaṃ okāsaṃ antaradīpaṃ akāsi,",
  "atk-s0505a:142_21": "taṃ pavisitvā vacchānaṃ sālaṃ attano ca nivesanaṃ māpetvā vāsaṃ kappesi.",
  "atk-s0505a:142_22": "Tassa satta puttā,",
  "atk-s0505a:142_23": "satta dhītaro,",
  "atk-s0505a:142_24": "satta suṇisā,",
  "atk-s0505a:142_25": "aneke ca kammakārā honti.",
  "atk-s0505a:142_26": "Gopā nāma vassanimittaṃ jānanti.",
  "atk-s0505a:142_27": "Yadā sakuṇikā kulāvakāni rukkhagge karonti,",
  "atk-s0505a:142_28": "kakkaṭakā udakasamīpe dvāraṃ pidahitvā thalasamīpadvārena vaḷañjenti,",
  "atk-s0505a:142_29": "tadā suvuṭṭhikā bhavissatīti gaṇhanti.",
  "atk-s0505a:142_30": "Yadā pana sakuṇikā kulāvakāni nīcaṭṭhāne udakapiṭṭhe karonti,",
  "atk-s0505a:142_31": "kakkaṭakā thalasamīpe dvāraṃ pidahitvā udakasamīpadvārena vaḷañjenti,",
  "atk-s0505a:142_32": "tadā dubbuṭṭhikā bhavissatīti gaṇhanti.",
  "atk-s0505a:143_0": "Atha so dhaniyo suvuṭṭhikanimittāni upasallakkhetvā upakaṭṭhe vassakāle antaradīpā nikkhamitvā mahāmahiyā",
  "atk-s0505a:143_1": "paratīre sattasattāhampi deve vassante udakena anajjhottharaṇokāse attano vasanokāsaṃ katvā samantā parikkhipitvā,",
  "atk-s0505a:143_2": "vacchasālāyo māpetvā,",
  "atk-s0505a:143_3": "tattha nivāsaṃ kappesi.",
  "atk-s0505a:143_4": "Athassa dārutiṇādisaṅgahe kate sabbesu puttadārakammakaraporisesu samāniyesu jātesu nānappakāre khajjabhojje",
  "atk-s0505a:143_5": "paṭiyatte samantā catuddisā meghamaṇḍalāni uṭṭhahiṃsu.",
  "atk-s0505a:143_6": "So dhenuyo duhāpetvā,",
  "atk-s0505a:143_7": "vacchasālāsu vacche saṇṭhāpetvā,",
  "atk-s0505a:143_8": "gunnaṃ catuddisā dhūmaṃ kārāpetvā,",
  "atk-s0505a:143_9": "sabbaparijanaṃ bhojāpetvā,",
  "atk-s0505a:143_10": "sabbakiccāni kārāpetvā tattha tattha dīpe ujjālāpetvā,",
  "atk-s0505a:143_11": "sayaṃ khīrena bhattaṃ bhuñjitvā,",
  "atk-s0505a:143_12": "mahāsayane sayanto attano sirisampattiṃ disvā,",
  "atk-s0505a:143_13": "tuṭṭhacitto hutvā,",
  "atk-s0505a:143_14": "aparadisāya meghatthanitasaddaṃ sutvā nipanno imaṃ udānaṃ udānesi “pakkodano duddhakhīrohamasmī”ti.",
  "atk-s0505a:144_0": "Tatrāyaṃ atthavaṇṇanā –",
  "atk-s0505a:144_1": "pakkodanoti siddhabhatto.",
  "atk-s0505a:144_2": "Duddhakhīroti gāvo duhitvā gahitakhīro.",
  "atk-s0505a:144_3": "Ahanti attānaṃ nidasseti,",
  "atk-s0505a:144_4": "asmīti attano tathābhāvaṃ.",
  "atk-s0505a:144_5": "Pakkodano duddhakhīro ca ahamasmi bhavāmīti attho.",
  "atk-s0505a:144_6": "Itīti evamāhāti attho.",
  "atk-s0505a:144_7": "Niddese pana “itīti padasandhi,",
  "atk-s0505a:144_8": "padasaṃsaggo,",
  "atk-s0505a:144_9": "padapāripūri,",
  "atk-s0505a:144_10": "akkharasamavāyo byañjanasiliṭṭhatā padānupubbatāmeta”nti evamassa attho vaṇṇito.",
  "atk-s0505a:144_11": "Sopi idameva sandhāyāti veditabbo.",
  "atk-s0505a:144_12": "Yaṃ yaṃ hi padaṃ pubbapadena vuttaṃ,",
  "atk-s0505a:144_13": "tassa tassa evamāhāti etamatthaṃ pakāsentoyeva itisaddo pacchimena padena metteyyo iti vā bhagavā iti vā evamādinā padasandhi hoti, nāññathā.",
  "atk-s0505a:145_0": "Dhaniyo gopoti tassa seṭṭhiputtassa nāmasamodhānaṃ.",
  "atk-s0505a:145_1": "So hi yānimāni thāvarādīni pañca dhanāni,",
  "atk-s0505a:145_2": "tesu ṭhapetvā dānasīlādianugāmikadhanaṃ,",
  "atk-s0505a:145_3": "khettavatthu-",
  "atk-s0505a:145_4": "ārāmādito thāvaradhanatopi,",
  "atk-s0505a:145_5": "gavassādito jaṅgamadhanatopi hiraññasuvaṇṇādito saṃhārimadhanatopi,",
  "atk-s0505a:145_6": "sippāyatanādito aṅgasamadhanatopi yaṃ taṃ lokassa pañcagorasānuppadānena bahūpakāraṃ taṃ sandhāya “natthi",
  "atk-s0505a:145_7": "gosamitaṃ dhana”nti evaṃ visesitaṃ godhanaṃ,",
  "atk-s0505a:145_8": "tena samannāgatattā dhaniyo,",
  "atk-s0505a:145_9": "gunnaṃ pālanato gopo.",
  "atk-s0505a:145_10": "Yo hi attano gāvo pāleti,",
  "atk-s0505a:145_11": "so “gopo”ti vuccati.",
  "atk-s0505a:145_12": "Yo paresaṃ vetanena bhaṭo hutvā,",
  "atk-s0505a:145_13": "so gopālako.",
  "atk-s0505a:145_14": "Ayaṃ pana attanoyeva,",
  "atk-s0505a:145_15": "tena gopoti vutto.",
  "atk-s0505a:146_0": "Anutīreti tīrassa samīpe.",
  "atk-s0505a:146_1": "Mahiyāti mahāmahīnāmikāya nadiyā.",
  "atk-s0505a:146_2": "Samānena anukūlavattinā parijanena saddhiṃ vāso yassa so samānavāso,",
  "atk-s0505a:146_3": "ayañca tathāvidho.",
  "atk-s0505a:146_4": "Tenāha “samānavāso”ti.",
  "atk-s0505a:146_5": "Channāti tiṇapaṇṇacchadanehi anovassakā katā.",
  "atk-s0505a:146_6": "Kuṭīti vasanagharassetaṃ adhivacanaṃ.",
  "atk-s0505a:146_7": "Āhitoti ābhato,",
  "atk-s0505a:146_8": "jālito vā.",
  "atk-s0505a:146_9": "Ginīti aggi.",
  "atk-s0505a:146_10": "Tesu tesu ṭhānesu aggi “ginī”ti voharīyati.",
  "atk-s0505a:146_11": "Atha ce patthayasīti idāni yadi icchasīti vuttaṃ hoti.",
  "atk-s0505a:146_12": "Pavassāti siñca, pagghara,",
  "atk-s0505a:146_13": "udakaṃ muñcāti attho.",
  "atk-s0505a:146_14": "Devāti meghaṃ ālapati.",
  "atk-s0505a:146_15": "Ayaṃ tāvettha padavaṇṇanā.",
  "atk-s0505a:147_0": "Ayaṃ pana atthavaṇṇanā –",
  "atk-s0505a:147_1": "evamayaṃ dhaniyo gopo attano sayanaghare mahāsayane nipanno meghatthanitaṃ sutvā “pakkodanohamasmī”ti",
  "atk-s0505a:147_2": "bhaṇanto kāyadukkhavūpasamūpāyaṃ kāyasukhahetuñca attano sannihitaṃ dīpeti.",
  "atk-s0505a:147_3": "“Duddhakhīrohamasmī”ti bhaṇanto cittadukkhavūpasamūpāyaṃ cittasukhahetuñca.",
  "atk-s0505a:147_4": "“Anutīre mahiyā”ti nivāsaṭṭhānasampattiṃ,",
  "atk-s0505a:147_5": "“samānavāso”ti tādise kāle piyavippayogapadaṭṭhānassa sokassābhāvaṃ.",
  "atk-s0505a:147_6": "“Channā kuṭī”ti kāyadukkhāpagamapaṭighātaṃ.",
  "atk-s0505a:147_7": "“Āhito ginī”ti yasmā gopālakā parikkhepadhūmadāruaggivasena tayo aggī karonti.",
  "atk-s0505a:147_8": "Te ca tassa gehe sabbe katā,",
  "atk-s0505a:147_9": "tasmā sabbadisāsu parikkhepaggiṃ sandhāya “āhito ginī”ti bhaṇanto vāḷamigāgamananivāraṇaṃ dīpeti,",
  "atk-s0505a:147_10": "gunnaṃ majjhe gomayādīhi dhūmaggiṃ sandhāya ḍaṃsamakasādīhi gunnaṃ anābādhaṃ,",
  "atk-s0505a:147_11": "gopālakānaṃ sayanaṭṭhāne dāruaggiṃ sandhāya gopālakānaṃ sītābādhapaṭighātaṃ.",
  "atk-s0505a:147_12": "So evaṃ dīpento attano vā gunnaṃ vā parijanassa vā vuṭṭhipaccayassa kassaci ābādhassa abhāvato pītisomanassajāto āha –",
  "atk-s0505a:147_13": "“atha ce patthayasī pavassa devā”ti.",
  "atk-s0505a:148_0": "19.",
  "atk-s0505a:148_1": "Evaṃ dhaniyassa imaṃ gāthaṃ bhāsamānassa assosi bhagavā dibbāya sotadhātuyā visuddhāya atikkantamānusikāya jetavanamahāvihāre gandhakuṭiyaṃ viharanto.",
  "atk-s0505a:148_2": "Sutvā ca pana buddhacakkhunā lokaṃ volokento addasa dhaniyañca pajāpatiñcassa “ime ubhopi hetusampannā.",
  "atk-s0505a:148_3": "Sace ahaṃ gantvā dhammaṃ desessāmi,",
  "atk-s0505a:148_4": "ubhopi pabbajitvā arahattaṃ pāpuṇissanti.",
  "atk-s0505a:148_5": "No ce gamissāmi,",
  "atk-s0505a:148_6": "sve udakoghena vinassissantī”ti taṃ khaṇeyeva sāvatthito satta yojanasatāni dhaniyassa nivāsaṭṭhānaṃ ākāsena gantvā tassa kuṭiyā upari aṭṭhāsi.",
  "atk-s0505a:148_7": "Dhaniyo taṃ gāthaṃ punappunaṃ bhāsatiyeva,",
  "atk-s0505a:148_8": "na niṭṭhāpeti,",
  "atk-s0505a:148_9": "bhagavati gatepi bhāsati.",
  "atk-s0505a:148_10": "Bhagavā ca taṃ sutvā “na ettakena santuṭṭhā vā vissatthā vā honti,",
  "atk-s0505a:148_11": "evaṃ pana hontī”ti dassetuṃ –",
  "atk-s0505a:149_0": "“Akkodhano vigatakhilohamasmi, anutīre mahiyekarattivāso;",
  "atk-s0505a:150_0": "Vivaṭā kuṭi nibbuto gini, atha ce patthayasī pavassa devā”ti. –",
  "atk-s0505a:151_0": "Imaṃ paṭigāthaṃ abhāsi byañjanasabhāgaṃ no atthasabhāgaṃ.",
  "atk-s0505a:151_1": "Na hi “pakkodano”ti,",
  "atk-s0505a:151_2": "“akkodhano”ti ca ādīni padāni atthato samenti mahāsamuddassa orimapārimatīrāni viya,",
  "atk-s0505a:151_3": "byañjanaṃ panettha kiñci kiñci sametīti byañjanasabhāgāni honti.",
  "atk-s0505a:151_4": "Tattha purimagāthāya sadisapadānaṃ vuttanayeneva attho veditabbo.",
  "atk-s0505a:152_0": "Visesapadānaṃ panāyaṃ padato atthato ca vaṇṇanā –",
  "atk-s0505a:152_1": "akkodhanoti akujjhanasabhāvo.",
  "atk-s0505a:152_2": "Yo hi so pubbe vuttappakāraāghātavatthusambhavo kodho ekaccassa suparittopi uppajjamāno hadayaṃ santāpetvā vūpasammati,",
  "atk-s0505a:152_3": "yena ca tato balavataruppannena ekacco mukhavikuṇanamattaṃ karoti,",
  "atk-s0505a:152_4": "tato balavatarena ekacco pharusaṃ vattukāmo hanusañcalanamattaṃ karoti,",
  "atk-s0505a:152_5": "aparo tato balavatarena pharusaṃ bhaṇati,",
  "atk-s0505a:152_6": "aparo tato balavatarena daṇḍaṃ vā satthaṃ vā gavesanto disā viloketi,",
  "atk-s0505a:152_7": "aparo tato balavatarena daṇḍaṃ vā satthaṃ vā āmasati,",
  "atk-s0505a:152_8": "aparo tato balavatarena daṇḍādīni gahetvā upadhāvati,",
  "atk-s0505a:152_9": "aparo tato balavatarena ekaṃ vā dve vā pahāre deti,",
  "atk-s0505a:152_10": "aparo tato balavatarena api ñātisālohitaṃ jīvitā voropeti,",
  "atk-s0505a:152_11": "ekacco tato balavatarena pacchā vippaṭisārī attānampi jīvitā voropeti sīhaḷadīpe kālagāmavāsī amacco viya.",
  "atk-s0505a:152_12": "Ettāvatā ca kodho paramavepullappatto hoti.",
  "atk-s0505a:152_13": "So bhagavatā bodhimaṇḍeyeva sabbaso pahīno ucchinnamūlo tālāvatthukato,",
  "atk-s0505a:152_14": "tasmā bhagavā “akkodhanohamasmī”ti āha.",
  "atk-s0505a:153_0": "Vigatakhiloti apagatakhilo.",
  "atk-s0505a:153_1": "Ye hi te cittabandhabhāvena pañca cetokhilā vuttā,",
  "atk-s0505a:153_2": "ye hi ca khilabhūte citte seyyathāpi nāma khile bhūmibhāge cattāro māse vassantepi deve sassāni na ruhanti,",
  "atk-s0505a:153_3": "evamevaṃ saddhammassavanādikusalahetuvasse vassantepi kusalaṃ na ruhati te ca bhagavatā bodhimaṇḍeyeva sabbaso pahīnā,",
  "atk-s0505a:153_4": "tasmā bhagavā “vigatakhilohamasmī”ti āha.",
  "atk-s0505a:154_0": "Ekarattiṃ vāso assāti ekarattivāso.",
  "atk-s0505a:154_1": "Yathā hi dhaniyo tattha cattāro vassike māse nibaddhavāsaṃ upagato,",
  "atk-s0505a:154_2": "na tathā bhagavā.",
  "atk-s0505a:154_3": "Bhagavā hi taṃyeva rattiṃ tassa atthakāmatāya tattha vāsaṃ upagato.",
  "atk-s0505a:154_4": "Tasmā “ekarattivāso”ti āha.",
  "atk-s0505a:154_5": "Vivaṭāti apanītacchadanā.",
  "atk-s0505a:154_6": "Kuṭīti attabhāvo.",
  "atk-s0505a:154_7": "Attabhāvo hi taṃ taṃ atthavasaṃ paṭicca kāyotipi guhātipi dehotipi sandehotipi nāvātipi rathotipi vaṇotipi",
  "atk-s0505a:154_8": "dhajotipi vammikotipi kuṭītipi kuṭikātipi vuccati.",
  "atk-s0505a:154_9": "Idha pana kaṭṭhādīni paṭicca gehanāmikā kuṭi viya aṭṭhiādīni paṭicca saṅkhyaṃ gatattā “kuṭī”ti vutto. Yathāha –",
  "atk-s0505a:155_0": "“Seyyathāpi, āvuso,",
  "atk-s0505a:155_1": "kaṭṭhañca paṭicca,",
  "atk-s0505a:155_2": "valliñca paṭicca,",
  "atk-s0505a:155_3": "mattikañca paṭicca,",
  "atk-s0505a:155_4": "tiṇañca paṭicca,",
  "atk-s0505a:155_5": "ākāso parivārito agāraṃtveva saṅkhaṃ gacchati;",
  "atk-s0505a:155_6": "evameva kho, āvuso,",
  "atk-s0505a:155_7": "aṭṭhiñca paṭicca,",
  "atk-s0505a:155_8": "nhāruñca paṭicca,",
  "atk-s0505a:155_9": "maṃsañca paṭicca,",
  "atk-s0505a:155_10": "cammañca paṭicca,",
  "atk-s0505a:155_11": "ākāso parivārito rūpantveva saṅkhaṃ gacchatī”ti.",
  "atk-s0505a:156_0": "Cittamakkaṭassa nivāsato vā kuṭi. Yathāha –",
  "atk-s0505a:157_0": "“Aṭṭhikaṅkalakuṭi ce sā, makkaṭāvasatho iti;",
  "atk-s0505a:158_0": "Makkaṭo pañcadvārāya, kuṭikāya pasakkiya;",
  "atk-s0505a:159_0": "Dvārena anupariyāti, ghaṭṭayanto punappuna”nti. ;",
  "atk-s0505a:160_0": "Sā kuṭi yena taṇhāmānadiṭṭhichadanena sattānaṃ channattā punappunaṃ rāgādikilesavassaṃ ativassati. Yathāha –",
  "atk-s0505a:161_0": "“Channamativassati, vivaṭaṃ nātivassati;",
  "atk-s0505a:162_0": "Tasmā channaṃ vivaretha, evaṃ taṃ nātivassatī”ti. ;",
  "atk-s0505a:163_0": "Ayaṃ gāthā dvīsu ṭhānesu vuttā khandhake theragāthāyañca.",
  "atk-s0505a:163_1": "Khandhake hi “yo āpattiṃ paṭicchādeti,",
  "atk-s0505a:163_2": "tassa kilesā ca punappunaṃ āpattiyo ca ativassanti,",
  "atk-s0505a:163_3": "yo pana na paṭicchādeti,",
  "atk-s0505a:163_4": "tassa nātivassantī”ti imaṃ atthaṃ paṭicca vuttā.",
  "atk-s0505a:163_5": "Theragāthāyaṃ “yassa rāgādicchadanaṃ atthi,",
  "atk-s0505a:163_6": "tassa puna iṭṭhārammaṇādīsu rāgādisambhavato channamativassati.",
  "atk-s0505a:163_7": "Yo vā uppanne kilese adhivāseti,",
  "atk-s0505a:163_8": "tasseva adhivāsitakilesacchadanacchannā attabhāvakuṭi punappunaṃ kilesavassaṃ ativassati.",
  "atk-s0505a:163_9": "Yassa pana arahattamaggañāṇavātena kilesacchadanassa viddhaṃsitattā vivaṭā,",
  "atk-s0505a:163_10": "tassa nātivassatī”ti.",
  "atk-s0505a:163_11": "Ayamattho idha adhippeto.",
  "atk-s0505a:163_12": "Bhagavatā hi yathāvuttaṃ chadanaṃ yathāvutteneva nayena viddhaṃsitaṃ,",
  "atk-s0505a:163_13": "tasmā “vivaṭā kuṭī”ti āha.",
  "atk-s0505a:163_14": "Nibbutoti upasanto.",
  "atk-s0505a:163_15": "Ginīti aggi.",
  "atk-s0505a:163_16": "Yena hi ekādasavidhena agginā sabbamidaṃ ādittaṃ. Yathāha –",
  "atk-s0505a:163_17": "“ādittaṃ rāgagginā”ti vitthāro.",
  "atk-s0505a:163_18": "So aggi bhagavato bodhimūleyeva ariyamaggasalilasekena nibbuto,",
  "atk-s0505a:163_19": "tasmā “nibbuto ginī”ti āha.",
  "atk-s0505a:164_0": "Evaṃ vadanto ca dhaniyaṃ atuṭṭhabbena tussamānaṃ aññāpadeseneva paribhāsati, ovadati,",
  "atk-s0505a:164_1": "anusāsati. Kathaṃ?",
  "atk-s0505a:164_2": "“Akkodhano”ti hi vadamāno, dhaniya,",
  "atk-s0505a:164_3": "tvaṃ “pakkodanohamasmī”ti tuṭṭho,",
  "atk-s0505a:164_4": "odanapāko ca yāvajīvaṃ dhanaparikkhayena kattabbo,",
  "atk-s0505a:164_5": "dhanaparikkhayo ca ārakkhādidukkhapadaṭṭhāno,",
  "atk-s0505a:164_6": "evaṃ sante dukkheneva tuṭṭho hosi.",
  "atk-s0505a:164_7": "Ahaṃ pana “akkodhanohamasmī”ti tussanto sandiṭṭhikasamparāyikadukkhābhāvena tuṭṭho homīti dīpeti.",
  "atk-s0505a:164_8": "“Vigatakhilo”ti vadamāno tvaṃ “duddhakhīrohamasmī”ti tussanto akatakiccova “katakiccohamasmī”ti mantvā tuṭṭho,",
  "atk-s0505a:164_9": "ahaṃ pana “vigatakhilohamasmī”ti tussanto katakiccova tuṭṭho homīti dīpeti.",
  "atk-s0505a:164_10": "“Anutīre mahiyekarattivāso”ti vadamāno tvaṃ anutīre mahiyā samānavāsoti tussanto catumāsanibaddhavāsena tuṭṭho.",
  "atk-s0505a:164_11": "Nibaddhavāso ca āvāsasaṅgena hoti,",
  "atk-s0505a:164_12": "so ca dukkho,",
  "atk-s0505a:164_13": "evaṃ sante dukkheneva tuṭṭho hosi.",
  "atk-s0505a:164_14": "Ahaṃ pana ekarattivāsoti tussanto anibaddhavāsena tuṭṭho,",
  "atk-s0505a:164_15": "anibaddhavāso ca āvāsasaṅgābhāvena hoti,",
  "atk-s0505a:164_16": "āvāsasaṅgābhāvo ca sukhoti sukheneva tuṭṭho homīti dīpeti.",
  "atk-s0505a:165_0": "“Vivaṭā kuṭī”ti vadamāno tvaṃ channā kuṭīti tussanto channagehatāya tuṭṭho,",
  "atk-s0505a:165_1": "gehe ca te channepi attabhāvakuṭikaṃ kilesavassaṃ ativassati,",
  "atk-s0505a:165_2": "yena sañjanitehi catūhi mahoghehi vuyhamāno anayabyasanaṃ pāpuṇeyyāsi,",
  "atk-s0505a:165_3": "evaṃ sante atuṭṭhabbeneva tuṭṭho hosi.",
  "atk-s0505a:165_4": "Ahaṃ pana “vivaṭā kuṭī”ti tussanto attabhāvakuṭiyā kilesacchadanābhāvena tuṭṭho.",
  "atk-s0505a:165_5": "Evañca me vivaṭāya kuṭiyā na taṃ kilesavassaṃ ativassati,",
  "atk-s0505a:165_6": "yena sañjanitehi catūhi mahoghehi vuyhamāno anayabyasanaṃ pāpuṇeyyaṃ,",
  "atk-s0505a:165_7": "evaṃ sante tuṭṭhabbeneva tuṭṭho homīti dīpeti.",
  "atk-s0505a:165_8": "“Nibbuto ginī”ti vadamāno tvaṃ āhito ginīti tussanto akatūpaddavanivāraṇova katūpaddavanivāraṇosmīti mantvā tuṭṭho.",
  "atk-s0505a:165_9": "Ahaṃ pana nibbuto ginīti tussanto ekādasaggipariḷāhābhāvato katūpaddavanivāraṇatāyeva tuṭṭhoti dīpeti.",
  "atk-s0505a:165_10": "“Atha ce patthayasī pavassa devā”ti vadamāno evaṃ vigatadukkhānaṃ anuppattasukhānaṃ katasabbakiccānaṃ amhādisānaṃ etaṃ vacanaṃ sobhati,",
  "atk-s0505a:165_11": "atha ce patthayasi,",
  "atk-s0505a:165_12": "pavassa deva,",
  "atk-s0505a:165_13": "na no tayi vassante vā avassante vā vuḍḍhi vā hāni vā atthi,",
  "atk-s0505a:165_14": "tvaṃ pana kasmā evaṃ vadasīti dīpeti.",
  "atk-s0505a:165_15": "Tasmā yaṃ vuttaṃ “evaṃ vadanto ca dhaniya atuṭṭhabbeneva tussamānaṃ aññāpadeseneva paribhāsati ovadati,",
  "atk-s0505a:165_16": "anusāsatī”ti,",
  "atk-s0505a:165_17": "taṃ sammadeva vuttanti.",
  "atk-s0505a:166_0": "20.",
  "atk-s0505a:166_1": "Evamimaṃ bhagavatā vuttaṃ gāthaṃ sutvāpi dhaniyo gopo “ko ayaṃ gāthaṃ bhāsatī”ti avatvā tena subhāsitena",
  "atk-s0505a:166_2": "parituṭṭho punapi tathārūpaṃ sotukāmo aparampi gāthamāha “andhakamakasā”ti.",
  "atk-s0505a:166_3": "Tattha andhakāti kāḷamakkhikānaṃ adhivacanaṃ,",
  "atk-s0505a:166_4": "piṅgalamakkhikānantipi eke.",
  "atk-s0505a:166_5": "Makasāti makasāyeva.",
  "atk-s0505a:166_6": "Na vijjareti natthi.",
  "atk-s0505a:166_7": "Kaccheti dve kacchā –",
  "atk-s0505a:166_8": "nadīkaccho ca pabbatakaccho ca.",
  "atk-s0505a:166_9": "Idha nadīkaccho.",
  "atk-s0505a:166_10": "Ruḷhatiṇeti sañjātatiṇe.",
  "atk-s0505a:166_11": "Carantīti bhattakiccaṃ karonti.",
  "atk-s0505a:166_12": "Vuṭṭhimpīti vātavuṭṭhiādikā anekā vuṭṭhiyo,",
  "atk-s0505a:166_13": "tā āḷavakasutte pakāsayissāma.",
  "atk-s0505a:166_14": "Idha pana vassavuṭṭhiṃ sandhāya vuttaṃ.",
  "atk-s0505a:166_15": "Saheyyunti khameyyuṃ.",
  "atk-s0505a:166_16": "Sesaṃ pākaṭameva.",
  "atk-s0505a:166_17": "Ettha dhaniyo ye andhakamakasā sannipatitvā rudhire pivantā muhutteneva gāvo anayabyasanaṃ pāpenti,",
  "atk-s0505a:166_18": "tasmā vuṭṭhitamatteyeva te gopālakā paṃsunā ca sākhāhi ca mārenti,",
  "atk-s0505a:166_19": "tesaṃ abhāvena gunnaṃ khemataṃ,",
  "atk-s0505a:166_20": "kacche ruḷhatiṇacaraṇena addhānagamanaparissamābhāvaṃ vatvā khudākilamathābhāvañca dīpento “yathā aññesaṃ",
  "atk-s0505a:166_21": "gāvo andhakamakasasamphassehi dissamānā addhānagamanena kilantā khudāya milāyamānā ekavuṭṭhinipātampi",
  "atk-s0505a:166_22": "na saheyyuṃ,",
  "atk-s0505a:166_23": "na me tathā gāvo,",
  "atk-s0505a:166_24": "mayhaṃ pana gāvo vuttappakārābhāvā dvikkhattuṃ vā tikkhatuṃ vā vuṭṭhimpi saheyyu”nti dīpeti.",
  "atk-s0505a:167_0": "21.",
  "atk-s0505a:167_1": "Tato bhagavā yasmā dhaniyo antaradīpe vasanto bhayaṃ disvā,",
  "atk-s0505a:167_2": "kullaṃ bandhitvā,",
  "atk-s0505a:167_3": "mahāmahiṃ taritvā,",
  "atk-s0505a:167_4": "taṃ kacchaṃ āgamma “ahaṃ suṭṭhu āgato,",
  "atk-s0505a:167_5": "nibbhayeva ṭhāne ṭhito”ti maññamāno evamāha,",
  "atk-s0505a:167_6": "sabhaye eva ca so ṭhāne ṭhito,",
  "atk-s0505a:167_7": "tasmā tassa āgamanaṭṭhānā attano āgamanaṭṭhānaṃ uttaritarañca paṇītatarañca vaṇṇento “baddhāsi bhisī”ti imaṃ gāthamabhāsi,",
  "atk-s0505a:167_8": "atthasabhāgaṃ no byañjanasabhāgaṃ.",
  "atk-s0505a:168_0": "Tattha bhisīti pattharitvā puthulaṃ katvā baddhakullo vuccati loke.",
  "atk-s0505a:168_1": "Ariyassa pana dhammavinaye ariyamaggassetaṃ adhivacanaṃ.",
  "atk-s0505a:168_2": "Ariyamaggo hi –",
  "atk-s0505a:169_0": "“Maggo pajjo patho pantho, añjasaṃ vaṭumāyanaṃ;",
  "atk-s0505a:170_0": "Nāvā uttarasetu ca, kullo ca bhisi saṅkamo”. ;",
  "atk-s0505a:171_0": "“Addhānaṃ pabhavo ceva, tattha tattha pakāsito”.",
  "atk-s0505a:172_0": "Imāyapi gāthāya bhagavā purimanayeneva taṃ ovadanto imaṃ atthaṃ āhāti veditabbo – dhaniya,",
  "atk-s0505a:172_1": "tvaṃ kullaṃ bandhitvā,",
  "atk-s0505a:172_2": "mahiṃ taritvā,",
  "atk-s0505a:172_3": "imaṃ ṭhānamāgato,",
  "atk-s0505a:172_4": "punapi ca te kullo bandhitabbo eva bhavissati,",
  "atk-s0505a:172_5": "nadī ca taritabbā,",
  "atk-s0505a:172_6": "na cetaṃ ṭhānaṃ khemaṃ.",
  "atk-s0505a:172_7": "Mayā pana ekacitte maggaṅgāni samodhānetvā ñāṇabandhanena baddhā ahosi bhisi.",
  "atk-s0505a:172_8": "Sā ca sattatiṃsabodhipakkhiyadhammaparipuṇṇatāya ekarasabhāvūpagatattā aññamaññaṃ anativattanena puna",
  "atk-s0505a:172_9": "bandhitabbappayojanābhāvena devamanussesu kenaci mocetuṃ asakkuṇeyyatāya ca susaṅkhatā.",
  "atk-s0505a:172_10": "Tāya camhi tiṇṇo,",
  "atk-s0505a:172_11": "pubbe patthitaṃ tīrappadesaṃ gato.",
  "atk-s0505a:172_12": "Gacchantopi ca na sotāpannādayo viya kañcideva padesaṃ gato.",
  "atk-s0505a:172_13": "Atha kho pāragato sabbāsavakkhayaṃ sabbadhammapāraṃ paramaṃ khemaṃ nibbānaṃ gato,",
  "atk-s0505a:172_14": "tiṇṇoti vā sabbaññutaṃ patto,",
  "atk-s0505a:172_15": "pāragatoti arahattaṃ patto.",
  "atk-s0505a:172_16": "Kiṃ vineyya pāragatoti ce?",
  "atk-s0505a:172_17": "Vineyya oghaṃ,",
  "atk-s0505a:172_18": "kāmoghādicatubbidhaṃ oghaṃ taritvā atikkamma taṃ pāraṃ gatoti.",
  "atk-s0505a:172_19": "Idāni ca pana me puna taritabbābhāvato attho bhisiyā na vijjati,",
  "atk-s0505a:172_20": "tasmā mameva yuttaṃ vattuṃ “atha ce patthayasī pavassa devā”ti.",
  "atk-s0505a:173_0": "22.",
  "atk-s0505a:173_1": "Tampi sutvā dhaniyo purimanayeneva “gopī mama assavā”ti imaṃ gāthaṃ abhāsi.",
  "atk-s0505a:173_2": "Tattha gopīti bhariyaṃ niddisati.",
  "atk-s0505a:173_3": "Assavāti vacanakarā kiṃkārapaṭisāvinī.",
  "atk-s0505a:173_4": "Alolāti mātugāmo hi pañcahi lolatāhi lolo hoti –",
  "atk-s0505a:173_5": "āhāralolatāya,",
  "atk-s0505a:173_6": "alaṅkāralolatāya,",
  "atk-s0505a:173_7": "parapurisalolatāya,",
  "atk-s0505a:173_8": "dhanalolatāya,",
  "atk-s0505a:173_9": "pādalolatāya.",
  "atk-s0505a:173_10": "Tathā hi mātugāmo bhattapūvasurādibhede āhāre lolatāya antamaso pārivāsikabhattampi bhuñjati,",
  "atk-s0505a:173_11": "hatthotāpakampi khādati,",
  "atk-s0505a:173_12": "diguṇaṃ dhanamanuppadatvāpi suraṃ pivati.",
  "atk-s0505a:173_13": "Alaṅkāralolatāya aññaṃ alaṅkāraṃ alabhamāno antamaso udakatelakenapi kese osaṇḍetvā mukhaṃ parimajjati.",
  "atk-s0505a:173_14": "Parapurisalolatāya antamaso puttenapi tādise padese pakkosiyamāno paṭhamaṃ asaddhammavasena cinteti.",
  "atk-s0505a:173_15": "Dhanalolatāya “haṃsarājaṃ gahetvāna suvaṇṇā parihāyatha”.",
  "atk-s0505a:173_16": "Pādalolatāya ārāmādigamanasīlo hutvā sabbaṃ dhanaṃ vināseti.",
  "atk-s0505a:173_17": "Tattha dhaniyo “ekāpi lolatā mayhaṃ gopiyā natthī”ti dassento alolāti āha.",
  "atk-s0505a:174_0": "Dīgharattaṃ saṃvāsiyāti dīghakālaṃ saddhiṃ vasamānā komārabhāvato pabhuti ekato vaḍḍhitā.",
  "atk-s0505a:174_1": "Tena parapurise na jānātīti dasseti.",
  "atk-s0505a:174_2": "Manāpāti evaṃ parapurise ajānantī mameva manaṃ allīyatīti dasseti.",
  "atk-s0505a:174_3": "Tassā na suṇāmi kiñci pāpanti “itthannāmena nāma saddhiṃ imāya hasitaṃ vā lapitaṃ vā”ti evaṃ tassā na suṇāmi,",
  "atk-s0505a:174_4": "kañci aticāradosanti dasseti.",
  "atk-s0505a:175_0": "23.",
  "atk-s0505a:175_1": "Atha bhagavā etehi guṇehi gopiyā tuṭṭhaṃ dhaniyaṃ ovadanto purimanayeneva “cittaṃ mama assava”nti imaṃ gāthamabhāsi,",
  "atk-s0505a:175_2": "atthasabhāgaṃ,",
  "atk-s0505a:175_3": "byañjanasabhāgañca.",
  "atk-s0505a:175_4": "Tattha uttānatthāneva padāni.",
  "atk-s0505a:175_5": "Ayaṃ pana adhippāyo – dhaniya,",
  "atk-s0505a:175_6": "tvaṃ “gopī mama assavā”ti tuṭṭho,",
  "atk-s0505a:175_7": "sā pana te assavā bhaveyya vā na vā;",
  "atk-s0505a:175_8": "dujjānaṃ paracittaṃ,",
  "atk-s0505a:175_9": "visesato mātugāmassa.",
  "atk-s0505a:175_10": "Mātugāmañhi kucchiyā pariharantāpi rakkhituṃ na sakkonti,",
  "atk-s0505a:175_11": "evaṃ durakkhacittattā eva na sakkā tumhādisehi itthī alolāti vā saṃvāsiyāti vā manāpāti vā nippāpāti vā jānituṃ.",
  "atk-s0505a:175_12": "Mayhaṃ pana cittaṃ assavaṃ ovādapaṭikaraṃ mama vase vattati,",
  "atk-s0505a:175_13": "nāhaṃ tassa vase vattāmi.",
  "atk-s0505a:175_14": "So cassa assavabhāvo yamakapāṭihāriye channaṃ vaṇṇānaṃ aggidhārāsu ca udakadhārāsu ca pavattamānāsu sabbajanassa pākaṭo ahosi.",
  "atk-s0505a:175_15": "Agginimmāne hi tejokasiṇaṃ samāpajjitabbaṃ udakanimmāne āpokasiṇaṃ,",
  "atk-s0505a:175_16": "nīlādinimmāne nīlādikasiṇāni.",
  "atk-s0505a:175_17": "Buddhānampi hi dve cittāni ekato nappavattanti,",
  "atk-s0505a:175_18": "ekameva pana assavabhāvena evaṃ vasavatti ahosi.",
  "atk-s0505a:175_19": "Tañca kho pana sabbakilesabandhanāpagamā vimuttaṃ,",
  "atk-s0505a:175_20": "vimuttattā tadeva alolaṃ,",
  "atk-s0505a:175_21": "na tava gopī.",
  "atk-s0505a:175_22": "Dīpaṅkarabuddhakālato ca pabhuti dānasīlādīhi dīgharattaṃ paribhāvitattā saṃvāsiyaṃ,",
  "atk-s0505a:175_23": "na tava gopī.",
  "atk-s0505a:175_24": "Tadetaṃ anuttarena damathena damitattā sudantaṃ,",
  "atk-s0505a:175_25": "sudantattā attano vasena chadvāravisevanaṃ pahāya mameva adhippāyamanassa vasenānuvattanato manāpaṃ,",
  "atk-s0505a:175_26": "na tava gopī.",
  "atk-s0505a:176_0": "Pāpaṃ pana me na vijjatīti iminā pana bhagavā tassa attano cittassa pāpābhāvaṃ dasseti,",
  "atk-s0505a:176_1": "dhaniyo viya gopiyā.",
  "atk-s0505a:176_2": "So cassa pāpābhāvo na kevalaṃ sammāsambuddhakāleyeva,",
  "atk-s0505a:176_3": "ekūnatiṃsa vassāni sarāgādikāle agāramajjhe vasantassāpi veditabbo.",
  "atk-s0505a:176_4": "Tadāpi hissa agāriyabhāvānurūpaṃ viññupaṭikuṭṭhaṃ kāyaduccaritaṃ vā vacīduccaritaṃ vā manoduccaritaṃ vā na uppannapubbaṃ.",
  "atk-s0505a:176_5": "Tato paraṃ māropi chabbassāni anabhisambuddhaṃ,",
  "atk-s0505a:176_6": "ekaṃ vassaṃ abhisambuddhanti satta vassāni tathāgataṃ anubandhi “appeva nāma vālagganitudanamattampissa pāpasamācāraṃ passeyya”nti.",
  "atk-s0505a:176_7": "So adisvāva nibbinno imaṃ gāthaṃ abhāsi –",
  "atk-s0505a:177_0": "“Satta vassāni bhagavantaṃ, anubandhiṃ padāpadaṃ;",
  "atk-s0505a:178_0": "Otāraṃ nādhigacchissaṃ, sambuddhassa satīmato”ti. ;",
  "atk-s0505a:179_0": "Buddhakālepi naṃ uttaramāṇavo satta māsāni anubandhi ābhisamācārikaṃ daṭṭhukāmo.",
  "atk-s0505a:179_1": "So kiñci vajjaṃ adisvāva parisuddhasamācāro bhagavāti gato.",
  "atk-s0505a:179_2": "Cattāri hi tathāgatassa arakkheyyāni. Yathāha –",
  "atk-s0505a:180_0": "“Cattārimāni,",
  "atk-s0505a:180_1": "bhikkhave,",
  "atk-s0505a:180_2": "tathāgatassa arakkheyyāni.",
  "atk-s0505a:180_3": "Katamāni cattāri?",
  "atk-s0505a:180_4": "Parisuddhakāyasamācāro,",
  "atk-s0505a:180_5": "bhikkhave,",
  "atk-s0505a:180_6": "tathāgato,",
  "atk-s0505a:180_7": "natthi tathāgatassa kāyaduccaritaṃ,",
  "atk-s0505a:180_8": "yaṃ tathāgato rakkheyya ‘mā me idaṃ paro aññāsī’ti,",
  "atk-s0505a:180_9": "parisuddhavacīsamācāro…pe…",
  "atk-s0505a:180_10": "parisuddhamanosamācāro…pe…",
  "atk-s0505a:180_11": "parisuddhājīvo,",
  "atk-s0505a:180_12": "bhikkhave,",
  "atk-s0505a:180_13": "tathāgato,",
  "atk-s0505a:180_14": "natthi tathāgatassa micchājīvo,",
  "atk-s0505a:180_15": "yaṃ tathāgato rakkheyya ‘mā me idaṃ paro aññāsī”’ti.",
  "atk-s0505a:181_0": "Evaṃ yasmā tathāgatassa cittassa na kevalaṃ sammāsambuddhakāle,",
  "atk-s0505a:181_1": "pubbepi pāpaṃ natthi eva,",
  "atk-s0505a:181_2": "tasmā āha –",
  "atk-s0505a:181_3": "“pāpaṃ pana me na vijjatī”ti.",
  "atk-s0505a:181_4": "Tassādhippāyo –",
  "atk-s0505a:181_5": "mameva cittassa pāpaṃ na sakkā suṇituṃ,",
  "atk-s0505a:181_6": "na tava gopiyā.",
  "atk-s0505a:181_7": "Tasmā yadi etehi guṇehi tuṭṭhena “atha ce patthayasī pavassa devā”ti vattabbaṃ,",
  "atk-s0505a:181_8": "mayāvetaṃ vattabbanti.",
  "atk-s0505a:182_0": "24.",
  "atk-s0505a:182_1": "Tampi sutvā dhaniyo tatuttaripi subhāsitarasāyanaṃ pivitukāmo attano bhujissabhāvaṃ dassento āha “attavetanabhatohamasmī”ti.",
  "atk-s0505a:182_2": "Tattha attavetanabhatoti attaniyeneva ghāsacchādanena bhato,",
  "atk-s0505a:182_3": "attanoyeva kammaṃ katvā jīvāmi,",
  "atk-s0505a:182_4": "na parassa vetanaṃ gahetvā parassa kammaṃ karomīti dasseti.",
  "atk-s0505a:182_5": "Puttāti dhītaro ca puttā ca,",
  "atk-s0505a:182_6": "te sabbe puttātveva ekajjhaṃ vuccanti.",
  "atk-s0505a:182_7": "Samāniyāti sannihitā avippavuṭṭhā.",
  "atk-s0505a:182_8": "Arogāti nirābādhā,",
  "atk-s0505a:182_9": "sabbeva ūrubāhubalāti dasseti.",
  "atk-s0505a:182_10": "Tesaṃ na suṇāmi kiñci pāpanti tesaṃ corāti vā paradārikāti vā dussīlāti vā kiñci pāpaṃ na suṇāmīti.",
  "atk-s0505a:183_0": "25.",
  "atk-s0505a:183_1": "Evaṃ vutte bhagavā purimanayeneva dhaniyaṃ ovadanto imaṃ gāthaṃ abhāsi –",
  "atk-s0505a:183_2": "“nāhaṃ bhatako”ti.",
  "atk-s0505a:183_3": "Atrāpi uttānatthāneva padāni.",
  "atk-s0505a:183_4": "Ayaṃ pana adhippāyo –",
  "atk-s0505a:183_5": "tvaṃ “bhujissohamasmī”ti mantvā tuṭṭho,",
  "atk-s0505a:183_6": "paramatthato ca attano kammaṃ karitvā jīvantopi dāso evāsi taṇhādāsattā,",
  "atk-s0505a:183_7": "bhatakavādā ca na parimuccasi.",
  "atk-s0505a:183_8": "Vuttañhetaṃ “ūno loko atitto taṇhādāso”ti.",
  "atk-s0505a:183_9": "Paramatthato pana nāhaṃ bhatakosmi kassaci.",
  "atk-s0505a:183_10": "Ahañhi kassaci parassa vā attano vā bhatako na homi.",
  "atk-s0505a:183_11": "Kiṃ kāraṇā?",
  "atk-s0505a:183_12": "Yasmā nibbiṭṭhena carāmi sabbaloke.",
  "atk-s0505a:183_13": "Ahañhi dīpaṅkarapādamūlato yāva bodhi,",
  "atk-s0505a:183_14": "tāva sabbaññutaññāṇassa bhatako ahosiṃ.",
  "atk-s0505a:183_15": "Sabbaññutaṃ patto pana nibbiṭṭho nibbiso rājabhato viya.",
  "atk-s0505a:183_16": "Teneva nibbiṭṭhena sabbaññubhāvena lokuttarasamādhisukhena ca jīvāmi.",
  "atk-s0505a:183_17": "Tassa me idāni uttarikaraṇīyassa kataparicayassa vā abhāvato appahīnapaṭisandhikānaṃ tādisānaṃ viya pattabbo koci attho bhatiyā na vijjati.",
  "atk-s0505a:183_18": "“Bhaṭiyā”tipi pāṭho.",
  "atk-s0505a:183_19": "Tasmā yadi bhujissatāya tuṭṭhena “atha ce patthayasī pavassa devā”ti vattabbaṃ,",
  "atk-s0505a:183_20": "mayāvetaṃ vattabbanti.",
  "atk-s0505a:184_0": "26.",
  "atk-s0505a:184_1": "Tampi sutvā dhaniyo atittova subhāsitāmatena attano pañcappakāragomaṇḍalaparipuṇṇabhāvaṃ dassento āha “atthi vasā”ti.",
  "atk-s0505a:184_2": "Tattha vasāti adamitavuḍḍhavacchakā.",
  "atk-s0505a:184_3": "Dhenupāti dhenuṃ pivantā taruṇavacchakā,",
  "atk-s0505a:184_4": "khīradāyikā vā gāvo.",
  "atk-s0505a:184_5": "Godharaṇiyoti gabbhiniyo.",
  "atk-s0505a:184_6": "Paveṇiyoti vayappattā balībaddehi saddhiṃ methunapatthanakagāvo.",
  "atk-s0505a:184_7": "Usabhopi gavampatīti yo gopālakehi pāto eva nhāpetvā, bhojetvā,",
  "atk-s0505a:184_8": "pañcaṅgulaṃ datvā,",
  "atk-s0505a:184_9": "mālaṃ bandhitvā – “ehi, tāta,",
  "atk-s0505a:184_10": "gāvo gocaraṃ pāpetvā rakkhitvā ānehī”ti pesīyati,",
  "atk-s0505a:184_11": "evaṃ pesito ca tā gāvo agocaraṃ pariharitvā,",
  "atk-s0505a:184_12": "gocare cāretvā,",
  "atk-s0505a:184_13": "sīhabyagghādibhayā parittāyitvā āneti,",
  "atk-s0505a:184_14": "tathārūpo usabhopi gavampati idha mayhaṃ gomaṇḍale atthīti dassesi.",
  "atk-s0505a:185_0": "27.",
  "atk-s0505a:185_1": "Evaṃ vutte bhagavā tatheva dhaniyaṃ ovadanto imaṃ paccanīkagāthaṃ āha “natthi vasā”ti.",
  "atk-s0505a:185_2": "Ettha cesa adhippāyo –",
  "atk-s0505a:185_3": "idha amhākaṃ sāsane adamitaṭṭhena vuḍḍhaṭṭhena ca vasāsaṅkhātā pariyuṭṭhānā vā,",
  "atk-s0505a:185_4": "taruṇavacchake sandhāya vasānaṃ mūlaṭṭhena khīradāyiniyo sandhāya paggharaṇaṭṭhena dhenupāsaṅkhātā anusayā vā,",
  "atk-s0505a:185_5": "paṭisandhigabbhadhāraṇaṭṭhena godharaṇisaṅkhātā puññāpuññāneñjābhisaṅkhāracetanā vā,",
  "atk-s0505a:185_6": "saṃyogapatthanaṭṭhena paveṇisaṅkhātā patthanā taṇhā vā,",
  "atk-s0505a:185_7": "ādhipaccaṭṭhena pubbaṅgamaṭṭhena seṭṭhaṭṭhena ca gavampatiusabhasaṅkhātaṃ abhisaṅkhāraviññāṇaṃ vā natthi,",
  "atk-s0505a:185_8": "svāhaṃ imāya sabbayogakkhemabhūtāya natthitāya tuṭṭho.",
  "atk-s0505a:185_9": "Tvaṃ pana sokādivatthubhūtāya atthitāya tuṭṭho.",
  "atk-s0505a:185_10": "Tasmā sabbayogakkhematāya tuṭṭhassa mamevetaṃ yuttaṃ vattuṃ “atha ce patthayasī pavassa devā”ti.",
  "atk-s0505a:186_0": "28.",
  "atk-s0505a:186_1": "Tampi sutvā dhaniyo tatuttaripi subhāsitaṃ amatarasaṃ adhigantukāmo attano gogaṇassa khilabandhanasampattiṃ dassento āha “khilā nikhātā”ti.",
  "atk-s0505a:186_2": "Tattha khilāti gunnaṃ bandhanatthambhā.",
  "atk-s0505a:186_3": "Nikhātāti ākoṭetvā bhūmiyaṃ pavesitā khuddakā mahantā khaṇitvā ṭhapitā.",
  "atk-s0505a:186_4": "Asampavedhīti akampakā.",
  "atk-s0505a:186_5": "Dāmāti vacchakānaṃ bandhanatthāya katā ganthitapāsayuttā rajjubandhanavisesā.",
  "atk-s0505a:186_6": "Muñjamayāti muñjatiṇamayā.",
  "atk-s0505a:186_7": "Navāti acirakatā.",
  "atk-s0505a:186_8": "Susaṇṭhānāti suṭṭhu saṇṭhānā,",
  "atk-s0505a:186_9": "suvaṭṭitasaṇṭhānā vā.",
  "atk-s0505a:186_10": "Na hi sakkhintīti neva sakkhissanti.",
  "atk-s0505a:186_11": "Dhenupāpi chettunti taruṇavacchakāpi chindituṃ.",
  "atk-s0505a:187_0": "29.",
  "atk-s0505a:187_1": "Evaṃ vutte bhagavā dhaniyassa indriya-",
  "atk-s0505a:187_2": "paripākakālaṃ ñatvā purimanayeneva taṃ ovadanto imaṃ catusaccadīpikaṃ gāthaṃ abhāsi “usabhoriva chetvā”ti.",
  "atk-s0505a:187_3": "Tattha usabhoti gopitā gopariṇāyako goyūthapati balībaddo.",
  "atk-s0505a:187_4": "Keci pana bhaṇanti “gavasatajeṭṭho usabho,",
  "atk-s0505a:187_5": "sahassajeṭṭho vasabho,",
  "atk-s0505a:187_6": "satasahassajeṭṭho nisabho”ti.",
  "atk-s0505a:187_7": "Apare “ekagāmakhette jeṭṭho usabho,",
  "atk-s0505a:187_8": "dvīsu jeṭṭho vasabho,",
  "atk-s0505a:187_9": "sabbattha appaṭihato nisabho”ti.",
  "atk-s0505a:187_10": "Sabbepete papañcā,",
  "atk-s0505a:187_11": "apica kho pana usabhoti vā vasabhoti vā nisabhoti vā sabbepete appaṭisamaṭṭhena veditabbā. Yathāha –",
  "atk-s0505a:187_12": "“nisabho vata bho samaṇo gotamo”ti. Ra-",
  "atk-s0505a:187_13": "kāro padasandhikaro.",
  "atk-s0505a:187_14": "Bandhanānīti rajjubandhanāni kilesabandhanāni ca.",
  "atk-s0505a:187_15": "Nāgoti hatthī.",
  "atk-s0505a:187_16": "Pūtilatanti gaḷocīlataṃ.",
  "atk-s0505a:187_17": "Yathā hi suvaṇṇavaṇṇopi kāyo pūtikāyo,",
  "atk-s0505a:187_18": "vassasatikopi sunakho kukkuro,",
  "atk-s0505a:187_19": "tadahujātopi siṅgālo “jarasiṅgālo”ti vuccati,",
  "atk-s0505a:187_20": "evaṃ abhinavāpi gaḷocīlatā asārakattena “pūtilatā”ti vuccati.",
  "atk-s0505a:187_21": "Dālayitvāti chinditvā.",
  "atk-s0505a:187_22": "Gabbhañca seyyañca gabbhaseyyaṃ.",
  "atk-s0505a:187_23": "Tattha gabbhaggahaṇena jalābujayoni,",
  "atk-s0505a:187_24": "seyyaggahaṇena avasesā.",
  "atk-s0505a:187_25": "Gabbhaseyyamukhena vā sabbāpi tā vuttāti veditabbā.",
  "atk-s0505a:187_26": "Sesamettha padatthato uttānameva.",
  "atk-s0505a:188_0": "Ayaṃ panettha adhippāyo – dhaniya,",
  "atk-s0505a:188_1": "tvaṃ bandhanena tuṭṭho,",
  "atk-s0505a:188_2": "ahaṃ pana bandhanena aṭṭīyanto thāmavīriyūpeto mahāusabhoriva bandhanāni pañcuddhambhāgiyasaṃyojanāni catutthaariyamaggathāmavīriyena chetvā,",
  "atk-s0505a:188_3": "nāgo pūtilataṃva pañcorambhāgiyasaṃyojanabandhanāni heṭṭhāmaggattayathāmavīriyena dālayitvā,",
  "atk-s0505a:188_4": "atha vā usabhoriva bandhanāni anusaye nāgo pūtilataṃva pariyuṭṭhānāni chetvā dālayitvāva ṭhito.",
  "atk-s0505a:188_5": "Tasmā na puna gabbhaseyyaṃ upessaṃ.",
  "atk-s0505a:188_6": "Sohaṃ jātidukkhavatthukehi sabbadukkhehi parimutto sobhāmi –",
  "atk-s0505a:188_7": "“atha ce patthayasī pavassa devā”ti vadamāno.",
  "atk-s0505a:188_8": "Tasmā sace tvampi ahaṃ viya vattumicchasi,",
  "atk-s0505a:188_9": "chinda tāni bandhanānīti.",
  "atk-s0505a:188_10": "Ettha ca bandhanāni samudayasaccaṃ,",
  "atk-s0505a:188_11": "gabbhaseyyā dukkhasaccaṃ,",
  "atk-s0505a:188_12": "“na upessa”nti ettha anupagamo anupādisesavasena,",
  "atk-s0505a:188_13": "“chetvā dālayitvā”ti ettha chedo padālanañca saupādisesavasena nirodhasaccaṃ,",
  "atk-s0505a:188_14": "yena chindati padāleti ca,",
  "atk-s0505a:188_15": "taṃ maggasaccanti.",
  "atk-s0505a:189_0": "Evametaṃ catusaccadīpikaṃ gāthaṃ sutvā gāthāpariyosāne dhaniyo ca pajāpati cassa dve ca dhītaroti cattāro janā sotāpattiphale patiṭṭhahiṃsu.",
  "atk-s0505a:189_1": "Atha dhaniyo aveccappasādayogena tathāgate mūlajātāya patiṭṭhitāya saddhāya paññācakkhunā bhagavato dhammakāyaṃ",
  "atk-s0505a:189_2": "disvā dhammatāya coditahadayo cintesi –",
  "atk-s0505a:189_3": "“bandhanāni chindiṃ,",
  "atk-s0505a:189_4": "gabbhaseyyo ca me natthī”ti avīciṃ pariyantaṃ katvā yāva bhavaggā ko añño evaṃ sīhanādaṃ nadissati aññatra bhagavatā,",
  "atk-s0505a:189_5": "āgato nu kho me satthāti.",
  "atk-s0505a:189_6": "Tato bhagavā chabbaṇṇarasmijālavicitraṃ suvaṇṇarasasekapiñjaraṃ viya sarīrābhaṃ dhaniyassa nivesane muñci “passa dāni yathāsukha”nti.",
  "atk-s0505a:190_0": "30.",
  "atk-s0505a:190_1": "Atha dhaniyo anto paviṭṭhacandimasūriyaṃ viya samantā pajjalitapadīpasahassasamujjalitamiva ca nivesanaṃ disvā “āgato bhagavā”ti cittaṃ uppādesi.",
  "atk-s0505a:190_2": "Tasmiṃyeva ca samaye meghopi pāvassi.",
  "atk-s0505a:190_3": "Tenāhu saṅgītikārā “ninnañca thalañca pūrayanto”ti.",
  "atk-s0505a:190_4": "Tattha ninnanti pallalaṃ.",
  "atk-s0505a:190_5": "Thalanti ukkūlaṃ.",
  "atk-s0505a:190_6": "Evametaṃ ukkūlavikūlaṃ sabbampi samaṃ katvā pūrayanto mahāmegho pāvassi,",
  "atk-s0505a:190_7": "vassituṃ ārabhīti vuttaṃ hoti.",
  "atk-s0505a:190_8": "Tāvadevāti yaṃ khaṇaṃ bhagavā sarīrābhaṃ muñci,",
  "atk-s0505a:190_9": "dhaniyo ca “satthā me āgato”ti saddhāmayaṃ cittābhaṃ muñci,",
  "atk-s0505a:190_10": "taṃ khaṇaṃ pāvassīti.",
  "atk-s0505a:190_11": "Keci pana “sūriyuggamanampi tasmiṃyeva khaṇe”ti vaṇṇayanti.",
  "atk-s0505a:191_0": "31- 32.",
  "atk-s0505a:191_1": "Evaṃ tasmiṃ dhaniyassa saddhuppādatathāgatobhāsapharaṇasūriyuggamanakkhaṇe vassato devassa saddaṃ sutvā",
  "atk-s0505a:191_2": "dhaniyo pītisomanassajāto imamatthaṃ abhāsatha “lābhā vata no anappakā”ti dve gāthā vattabbā.",
  "atk-s0505a:192_0": "Tattha yasmā dhaniyo saputtadāro bhagavato ariyamaggapaṭivedhena dhammakāyaṃ disvā,",
  "atk-s0505a:192_1": "lokuttaracakkhunā rūpakāyaṃ disvā,",
  "atk-s0505a:192_2": "lokiyacakkhunā saddhāpaṭilābhaṃ labhi.",
  "atk-s0505a:192_3": "Tasmā āha –",
  "atk-s0505a:192_4": "“lābhā vata no anappakā,",
  "atk-s0505a:192_5": "ye mayaṃ bhagavantaṃ addasāmā”ti.",
  "atk-s0505a:192_6": "Tattha vata iti vimhayatthe nipāto.",
  "atk-s0505a:192_7": "No iti amhākaṃ.",
  "atk-s0505a:192_8": "Anappakāti vipulā.",
  "atk-s0505a:192_9": "Sesaṃ uttānameva.",
  "atk-s0505a:192_10": "Saraṇaṃ taṃ upemāti ettha pana kiñcāpi maggapaṭivedhenevassa siddhaṃ saraṇagamanaṃ,",
  "atk-s0505a:192_11": "tattha pana nicchayagamanameva gato,",
  "atk-s0505a:192_12": "idāni vācāya attasanniyyātanaṃ karoti.",
  "atk-s0505a:192_13": "Maggavasena vā sanniyyātanasaraṇataṃ acalasaraṇataṃ patto,",
  "atk-s0505a:192_14": "taṃ paresaṃ vācāya pākaṭaṃ karonto paṇipātasaraṇagamanaṃ gacchati.",
  "atk-s0505a:192_15": "Cakkhumāti bhagavā pakatidibbapaññāsamantabuddhacakkhūhi pañcahi cakkhūhi cakkhumā.",
  "atk-s0505a:192_16": "Taṃ ālapanto āha –",
  "atk-s0505a:192_17": "“saraṇaṃ taṃ upema cakkhumā”ti.",
  "atk-s0505a:192_18": "“Satthā no hohi tuvaṃ mahāmunī”ti idaṃ pana vacanaṃ sissabhāvūpagamanenāpi saraṇagamanaṃ pūretuṃ bhaṇati,",
  "atk-s0505a:192_19": "gopī ca ahañca assavā,",
  "atk-s0505a:192_20": "brahmacariyaṃ sugate carāmaseti idaṃ samādānavasena.",
  "atk-s0505a:193_0": "Tattha brahmacariyanti methunaviratimaggasamaṇadhammasāsanasadārasantosānametaṃ adhivacanaṃ.",
  "atk-s0505a:193_1": "“Brahmacārī”ti evamādīsu hi methunavirati brahmacariyanti vuccati.",
  "atk-s0505a:193_2": "“Idaṃ kho pana me pañcasikha,",
  "atk-s0505a:193_3": "brahmacariyaṃ ekantanibbidāyā”ti evamādīsu maggo.",
  "atk-s0505a:193_4": "“Abhijānāmi kho panāhaṃ,",
  "atk-s0505a:193_5": "sāriputta,",
  "atk-s0505a:193_6": "caturaṅgasamannāgataṃ brahmacariyaṃ caritā”ti evamādīsu samaṇadhammo.",
  "atk-s0505a:193_7": "“Tayidaṃ brahmacariyaṃ iddhañceva phītañcā”ti evamādīsu sāsanaṃ.",
  "atk-s0505a:194_0": "“Mayañca bhariyā nātikkamāma, amhe ca bhariyā nātikkamanti;",
  "atk-s0505a:195_0": "Aññatra tāhi brahmacariyaṃ carāma, tasmā hi amhaṃ daharā na mīyare”ti. –",
  "atk-s0505a:196_0": "Evamādīsu sadārasantoso.",
  "atk-s0505a:196_1": "Idha pana samaṇadhammabrahmacariyapubbaṅgamaṃ uparimaggabrahmacariyamadhippetaṃ.",
  "atk-s0505a:196_2": "Sugateti sugatassa santike.",
  "atk-s0505a:196_3": "Bhagavā hi antadvayamanupaggamma suṭṭhu gatattā,",
  "atk-s0505a:196_4": "sobhaṇena ca ariyamaggagamanena samannāgatattā,",
  "atk-s0505a:196_5": "sundarañca nibbānasaṅkhātaṃ ṭhānaṃ gatattā sugatoti vuccati.",
  "atk-s0505a:196_6": "Samīpatthe cettha bhummavacanaṃ,",
  "atk-s0505a:196_7": "tasmā sugatassa santiketi attho.",
  "atk-s0505a:196_8": "Carāmaseti carāma.",
  "atk-s0505a:196_9": "Yañhi taṃ sakkate carāmasīti vuccati,",
  "atk-s0505a:196_10": "taṃ idha carāmaseti.",
  "atk-s0505a:196_11": "Aṭṭhakathācariyā pana “seti nipāto”ti bhaṇanti.",
  "atk-s0505a:196_12": "Teneva cettha āyācanatthaṃ sandhāya “carema se”tipi pāṭhaṃ vikappenti.",
  "atk-s0505a:196_13": "Yaṃ ruccati,",
  "atk-s0505a:196_14": "taṃ gahetabbaṃ.",
  "atk-s0505a:197_0": "Evaṃ dhaniyo brahmacariyacaraṇāpadesena bhagavantaṃ pabbajjaṃ yācitvā pabbajjapayojanaṃ dīpento āha “jātīmaraṇassa pāragū,",
  "atk-s0505a:197_1": "dukkhassantakarā bhavāmase”ti.",
  "atk-s0505a:197_2": "Jātimaraṇassa pāraṃ nāma nibbānaṃ,",
  "atk-s0505a:197_3": "taṃ arahattamaggena gacchāma.",
  "atk-s0505a:197_4": "Dukkhassāti vaṭṭadukkhassa.",
  "atk-s0505a:197_5": "Antakarāti abhāvakarā.",
  "atk-s0505a:197_6": "Bhavāmaseti bhavāma,",
  "atk-s0505a:197_7": "atha vā aho vata mayaṃ bhaveyyāmāti.",
  "atk-s0505a:197_8": "“Carāmase”ti ettha vuttanayeneva taṃ veditabbaṃ.",
  "atk-s0505a:197_9": "Evaṃ vatvāpi ca puna ubhopi kira bhagavantaṃ vanditvā “pabbājetha no bhagavā”ti evaṃ pabbajjaṃ yāciṃsūti.",
  "atk-s0505a:198_0": "33.",
  "atk-s0505a:198_1": "Atha māro pāpimā evaṃ te ubhopi vanditvā pabbajjaṃ yācante disvā –",
  "atk-s0505a:198_2": "“ime mama visayaṃ atikkamitukāmā,",
  "atk-s0505a:198_3": "handa nesaṃ antarāyaṃ karomī”ti āgantvā gharāvāse guṇaṃ dassento imaṃ gāthamāha “nandati puttehi puttimā”ti.",
  "atk-s0505a:198_4": "Tattha nandatīti tussati modati.",
  "atk-s0505a:198_5": "Puttehīti puttehipi dhītarehipi,",
  "atk-s0505a:198_6": "sahayogatthe,",
  "atk-s0505a:198_7": "karaṇatthe vā karaṇavacanaṃ,",
  "atk-s0505a:198_8": "puttehi saha nandati,",
  "atk-s0505a:198_9": "puttehi karaṇabhūtehi nandatīti vuttaṃ hoti.",
  "atk-s0505a:198_10": "Puttimāti puttavā puggalo.",
  "atk-s0505a:198_11": "Itīti evamāha.",
  "atk-s0505a:198_12": "Māroti vasavattibhūmiyaṃ aññataro dāmarikadevaputto.",
  "atk-s0505a:198_13": "So hi saṭṭhānātikkamitukāmaṃ janaṃ yaṃ sakkoti,",
  "atk-s0505a:198_14": "taṃ māreti.",
  "atk-s0505a:198_15": "Yaṃ na sakkoti,",
  "atk-s0505a:198_16": "tassapi maraṇaṃ icchati.",
  "atk-s0505a:198_17": "Tena “māro”ti vuccati.",
  "atk-s0505a:198_18": "Pāpimāti lāmakapuggalo,",
  "atk-s0505a:198_19": "pāpasamācāro vā.",
  "atk-s0505a:198_20": "Saṅgītikārānametaṃ vacanaṃ,",
  "atk-s0505a:198_21": "sabbagāthāsu ca īdisāni.",
  "atk-s0505a:198_22": "Yathā ca puttehi puttimā,",
  "atk-s0505a:198_23": "gopiyo gohi tatheva nandati.",
  "atk-s0505a:198_24": "Yassa gāvo atthi,",
  "atk-s0505a:198_25": "sopi gopiyo,",
  "atk-s0505a:198_26": "gohi saha,",
  "atk-s0505a:198_27": "gohi vā karaṇabhūtehi tatheva nandatīti attho.",
  "atk-s0505a:199_0": "Evaṃ vatvā idāni tassatthassa sādhakakāraṇaṃ niddisati,",
  "atk-s0505a:199_1": "“upadhī hi narassa nandanā”ti.",
  "atk-s0505a:199_2": "Tattha upadhīti cattāro upadhayo –",
  "atk-s0505a:199_3": "kāmūpadhi,",
  "atk-s0505a:199_4": "khandhūpadhi,",
  "atk-s0505a:199_5": "kilesūpadhi,",
  "atk-s0505a:199_6": "abhisaṅkhārūpadhīti.",
  "atk-s0505a:199_7": "Kāmā hi “yaṃ pañcakāmaguṇe paṭicca uppajjati sukhaṃ somanassaṃ,",
  "atk-s0505a:199_8": "ayaṃ kāmānaṃ assādo”ti evaṃ vuttassa sukhassa adhiṭṭhānabhāvato upadhīyati ettha sukhanti iminā vacanatthena upadhīti vuccanti.",
  "atk-s0505a:199_9": "Khandhāpi khandhamūlakadukkhassa adhiṭṭhānabhāvato,",
  "atk-s0505a:199_10": "kilesāpi apāyadukkhassa adhiṭṭhānabhāvato,",
  "atk-s0505a:199_11": "abhisaṅkhārāpi bhavadukkhassa adhiṭṭhānabhāvatoti.",
  "atk-s0505a:199_12": "Idha pana kāmūpadhi adhippeto.",
  "atk-s0505a:199_13": "So sattasaṅkhāravasena duvidho.",
  "atk-s0505a:199_14": "Tattha sattapaṭibaddho padhāno,",
  "atk-s0505a:199_15": "taṃ dassento “puttehi gohī”ti vatvā kāraṇamāha –",
  "atk-s0505a:199_16": "“upadhī hi narassa nandanā”ti.",
  "atk-s0505a:199_17": "Tassattho –",
  "atk-s0505a:199_18": "yasmā ime kāmūpadhī narassa nandanā,",
  "atk-s0505a:199_19": "nandayanti naraṃ pītisomanassaṃ upasaṃharantā,",
  "atk-s0505a:199_20": "tasmā veditabbametaṃ “nandati puttehi puttimā,",
  "atk-s0505a:199_21": "gopiyo gohi tatheva nandati,",
  "atk-s0505a:199_22": "tvañca puttimā gopiyo ca,",
  "atk-s0505a:199_23": "tasmā etehi, nanda,",
  "atk-s0505a:199_24": "mā pabbajjaṃ pāṭikaṅkhi.",
  "atk-s0505a:199_25": "Pabbajitassa hi ete upadhayo na santi,",
  "atk-s0505a:199_26": "evaṃ sante tvaṃ dukkhassantaṃ patthentopi dukkhitova bhavissasī”ti.",
  "atk-s0505a:200_0": "Idāni tassapi atthassa sādhakakāraṇaṃ niddisati “na hi so nandati,",
  "atk-s0505a:200_1": "yo nirūpadhī”ti.",
  "atk-s0505a:200_2": "Tassattho –",
  "atk-s0505a:200_3": "yasmā yassete upadhayo natthi,",
  "atk-s0505a:200_4": "so piyehi ñātīhi vippayutto nibbhogūpakaraṇo na nandati,",
  "atk-s0505a:200_5": "tasmā tvaṃ ime upadhayo vajjetvā pabbajito dukkhitova bhavissasīti.",
  "atk-s0505a:201_0": "34.",
  "atk-s0505a:201_1": "Atha bhagavā “māro ayaṃ pāpimā imesaṃ antarāyāya āgato”ti viditvā phalena phalaṃ pātento viya tāyeva",
  "atk-s0505a:201_2": "mārenābhatāya upamāya māravādaṃ bhindanto tameva gāthaṃ parivattetvā “upadhi sokavatthū”ti dassento āha",
  "atk-s0505a:201_3": "“socati puttehi puttimā”ti.",
  "atk-s0505a:201_4": "Tattha sabbaṃ padatthato uttānameva.",
  "atk-s0505a:201_5": "Ayaṃ pana adhippāyo – mā, pāpima,",
  "atk-s0505a:201_6": "evaṃ avaca “nandati puttehi puttimā”ti.",
  "atk-s0505a:201_7": "Sabbeheva hi piyehi,",
  "atk-s0505a:201_8": "manāpehi nānābhāvo vinābhāvo,",
  "atk-s0505a:201_9": "anatikkamanīyo ayaṃ vidhi,",
  "atk-s0505a:201_10": "tesañca piyamanāpānaṃ puttadārānaṃ gavāssavaḷavahiraññasuvaṇṇādīnaṃ vinābhāvena adhimattasokasallasamappitahadayā",
  "atk-s0505a:201_11": "sattā ummattakāpi honti khittacittā,",
  "atk-s0505a:201_12": "maraṇampi nigacchanti maraṇamattampi dukkhaṃ.",
  "atk-s0505a:201_13": "Tasmā evaṃ gaṇha –",
  "atk-s0505a:201_14": "socati puttehi puttimā.",
  "atk-s0505a:201_15": "Yathā ca puttehi puttimā,",
  "atk-s0505a:201_16": "gopiyo gohi tatheva socatīti.",
  "atk-s0505a:201_17": "Kiṃ kāraṇā?",
  "atk-s0505a:201_18": "Upadhī hi narassa socanā.",
  "atk-s0505a:201_19": "Yasmā ca upadhī hi narassa socanā,",
  "atk-s0505a:201_20": "tasmā eva “na hi so socati,",
  "atk-s0505a:201_21": "yo nirūpadhi”.",
  "atk-s0505a:201_22": "Yo upadhīsu saṅgappahānena nirupadhi hoti,",
  "atk-s0505a:201_23": "so santuṭṭho hoti kāyaparihārikena cīvarena,",
  "atk-s0505a:201_24": "kucchiparihārikena piṇḍapātena,",
  "atk-s0505a:201_25": "yena yeneva pakkamati,",
  "atk-s0505a:201_26": "samādāyeva pakkamati.",
  "atk-s0505a:201_27": "Seyyathāpi nāma pakkhī sakuṇo …pe…",
  "atk-s0505a:201_28": "nāparaṃ itthattāyāti pajānāti.",
  "atk-s0505a:201_29": "Evaṃ sabbasokasamugghātā “na hi so socati,",
  "atk-s0505a:201_30": "yo nirupadhī”ti.",
  "atk-s0505a:201_31": "Iti bhagavā arahattanikūṭena desanaṃ vosāpesi.",
  "atk-s0505a:201_32": "Atha vā yo nirupadhi,",
  "atk-s0505a:201_33": "yo nikkileso,",
  "atk-s0505a:201_34": "so na socati.",
  "atk-s0505a:201_35": "Yāvadeva hi kilesā santi,",
  "atk-s0505a:201_36": "tāvadeva sabbe upadhayo sokapphalāva honti.",
  "atk-s0505a:201_37": "Kilesappahānā pana natthi sokoti.",
  "atk-s0505a:201_38": "Evampi arahattanikūṭeneva desanaṃ vosāpesi.",
  "atk-s0505a:201_39": "Desanāpariyosāne dhaniyo ca gopī ca ubhopi pabbajiṃsu.",
  "atk-s0505a:201_40": "Bhagavā ākāseneva jetavanaṃ agamāsi.",
  "atk-s0505a:201_41": "Te pabbajitvā arahattaṃ sacchikariṃsu.",
  "atk-s0505a:201_42": "Vasanaṭṭhāne ca nesaṃ gopālakā vihāraṃ kāresuṃ.",
  "atk-s0505a:201_43": "So ajjāpi gopālakavihārotveva paññāyatīti.",
  "atk-s0505a:202_0": "Paramatthajotikāya khuddaka-aṭṭhakathāya",
  "atk-s0505a:203_0": "Suttanipāta-aṭṭhakathāya dhaniyasuttavaṇṇanā niṭṭhitā.",
  "atk-s0505a:204_0": "3. Khaggavisāṇasuttavaṇṇanā",
  "atk-s0505a:205_0": "Sabbesu bhūtesūti khaggavisāṇasuttaṃ.",
  "atk-s0505a:205_1": "Kā uppatti?",
  "atk-s0505a:205_2": "Sabbasuttānaṃ catubbidhā uppatti –",
  "atk-s0505a:205_3": "attajjhāsayato,",
  "atk-s0505a:205_4": "parajjhāsayato,",
  "atk-s0505a:205_5": "aṭṭhuppattito,",
  "atk-s0505a:205_6": "pucchāvasito cāti.",
  "atk-s0505a:205_7": "Dvayatānupassanādīnañhi attajjhāsayato uppatti,",
  "atk-s0505a:205_8": "mettasuttādīnaṃ parajjhāsayato,",
  "atk-s0505a:205_9": "uragasuttādīnaṃ aṭṭhuppattito,",
  "atk-s0505a:205_10": "dhammikasuttādīnaṃ pucchāvasito.",
  "atk-s0505a:205_11": "Tattha khaggavisāṇasuttassa avisesena pucchāvasito uppatti.",
  "atk-s0505a:205_12": "Visesena pana yasmā ettha kāci gāthā tena tena paccekasambuddhena puṭṭhena vuttā,",
  "atk-s0505a:205_13": "kāci apuṭṭhena attanā adhigatamagganayānurūpaṃ udānaṃyeva udānentena,",
  "atk-s0505a:205_14": "tasmā kāyaci gāthāya pucchāvasito,",
  "atk-s0505a:205_15": "kāyaci attajjhāsayato uppatti.",
  "atk-s0505a:206_0": "Tattha yā ayaṃ avisesena pucchāvasito uppatti,",
  "atk-s0505a:206_1": "sā ādito pabhuti evaṃ veditabbā –",
  "atk-s0505a:206_2": "ekaṃ samayaṃ bhagavā sāvatthiyaṃ viharati.",
  "atk-s0505a:206_3": "Atha kho āyasmato ānandassa rahogatassa paṭisallīnassa evaṃ cetaso parivitakko udapādi –",
  "atk-s0505a:206_4": "“buddhānaṃ patthanā ca abhinīhāro ca dissati;",
  "atk-s0505a:206_5": "tathā sāvakānaṃ,",
  "atk-s0505a:206_6": "paccekabuddhānaṃ na dissati;",
  "atk-s0505a:206_7": "yaṃnūnāhaṃ bhagavantaṃ upasaṅkamitvā puccheyya”nti.",
  "atk-s0505a:206_8": "So paṭisallānā vuṭṭhito bhagavantaṃ upasaṅkamitvā yathākkamena etamatthaṃ pucchi.",
  "atk-s0505a:206_9": "Athassa bhagavā pubbayogāvacarasuttaṃ abhāsi –",
  "atk-s0505a:207_0": "“Pañcime, ānanda,",
  "atk-s0505a:207_1": "ānisaṃsā pubbayogāvacare diṭṭheva dhamme paṭikacceva aññaṃ ārādheti.",
  "atk-s0505a:207_2": "No ce diṭṭheva dhamme paṭikacceva aññaṃ ārādheti,",
  "atk-s0505a:207_3": "atha maraṇakāle aññaṃ ārādheti.",
  "atk-s0505a:207_4": "No ce maraṇakāle aññaṃ ārādheti,",
  "atk-s0505a:207_5": "atha devaputto samāno aññaṃ ārādheti,",
  "atk-s0505a:207_6": "atha buddhānaṃ sammukhībhāve khippābhiñño hoti,",
  "atk-s0505a:207_7": "atha pacchime kāle paccekasambuddho hotī”ti –",
  "atk-s0505a:208_0": "Evaṃ vatvā puna āha –",
  "atk-s0505a:209_0": "“Paccekabuddhā nāma, ānanda,",
  "atk-s0505a:209_1": "abhinīhārasampannā pubbayogāvacarā honti.",
  "atk-s0505a:209_2": "Tasmā buddhapaccekabuddhasāvakānaṃ sabbesaṃ patthanā ca abhinīhāro ca icchitabbo”ti.",
  "atk-s0505a:210_0": "So āha –",
  "atk-s0505a:210_1": "“buddhānaṃ, bhante,",
  "atk-s0505a:210_2": "patthanā kīva ciraṃ vaṭṭatī”ti?",
  "atk-s0505a:210_3": "Buddhānaṃ, ānanda,",
  "atk-s0505a:210_4": "heṭṭhimaparicchedena cattāri asaṅkhyeyyāni kappasatasahassañca,",
  "atk-s0505a:210_5": "majjhimaparicchedena aṭṭha asaṅkhyeyyāni kappasatasahassañca,",
  "atk-s0505a:210_6": "uparimaparicchedena soḷasa asaṅkhyeyyāni kappasatasahassañca.",
  "atk-s0505a:210_7": "Ete ca bhedā paññādhikasaddhādhikavīriyādhikavasena ñātabbā.",
  "atk-s0505a:210_8": "Paññādhikānañhi saddhā mandā hoti,",
  "atk-s0505a:210_9": "paññā tikkhā.",
  "atk-s0505a:210_10": "Saddhādhikānaṃ paññā majjhimā hoti,",
  "atk-s0505a:210_11": "saddhā balavā.",
  "atk-s0505a:210_12": "Vīriyādhikānaṃ saddhāpaññā mandā,",
  "atk-s0505a:210_13": "vīriyaṃ balavanti.",
  "atk-s0505a:210_14": "Appatvā pana cattāri asaṅkhyeyyāni kappasatasahassañca divase divase vessantaradānasadisaṃ dānaṃ dentopi",
  "atk-s0505a:210_15": "tadanurūpasīlādisabbapāramidhamme ācinantopi antarā buddho bhavissatīti netaṃ ṭhānaṃ vijjati. Kasmā?",
  "atk-s0505a:210_16": "Ñāṇaṃ gabbhaṃ na gaṇhāti,",
  "atk-s0505a:210_17": "vepullaṃ nāpajjati,",
  "atk-s0505a:210_18": "paripākaṃ na gacchatīti.",
  "atk-s0505a:210_19": "Yathā nāma timāsacatumāsapañcamāsaccayena nipphajjanakaṃ sassaṃ taṃ taṃ kālaṃ appatvā divase divase sahassakkhattuṃ",
  "atk-s0505a:210_20": "keḷāyantopi udakena siñcantopi antarā pakkhena vā māsena vā nipphādessatīti netaṃ ṭhānaṃ vijjati. Kasmā?",
  "atk-s0505a:210_21": "Sassaṃ gabbhaṃ na gaṇhāti,",
  "atk-s0505a:210_22": "vepullaṃ nāpajjati,",
  "atk-s0505a:210_23": "paripākaṃ na gacchatīti.",
  "atk-s0505a:210_24": "Evamevaṃ appatvā cattāri asaṅkhyeyyāni…pe…",
  "atk-s0505a:210_25": "netaṃ ṭhānaṃ vijjatīti.",
  "atk-s0505a:210_26": "Tasmā yathāvuttameva kālaṃ pāramipūraṇaṃ kātabbaṃ ñāṇaparipākatthāya.",
  "atk-s0505a:210_27": "Ettakenapi ca kālena buddhattaṃ patthayato abhinīhārakaraṇe aṭṭha sampattiyo icchitabbā. Ayañhi –",
  "atk-s0505a:211_0": "“Manussattaṃ liṅgasampatti, hetu satthāradassanaṃ;",
  "atk-s0505a:212_0": "Pabbajjā guṇasampatti, adhikāro ca chandatā;",
  "atk-s0505a:213_0": "Aṭṭhadhammasamodhānā, abhinīhāro samijjhatī”ti. ;",
  "atk-s0505a:214_0": "Abhinīhāroti ca mūlapaṇidhānassetaṃ adhivacanaṃ.",
  "atk-s0505a:214_1": "Tattha manussattanti manussajāti.",
  "atk-s0505a:214_2": "Aññatra hi manussajātiyā avasesajātīsu devajātiyampi ṭhitassa paṇidhi na ijjhati.",
  "atk-s0505a:214_3": "Ettha ṭhitena pana buddhattaṃ patthentena dānādīni puññakammāni katvā manussattaṃyeva patthetabbaṃ.",
  "atk-s0505a:214_4": "Tattha ṭhatvā paṇidhi kātabbo.",
  "atk-s0505a:214_5": "Evañhi samijjhati.",
  "atk-s0505a:214_6": "Liṅgasampattīti purisabhāvo.",
  "atk-s0505a:214_7": "Mātugāmanapuṃsakaubhatobyañjanakānañhi manussajātiyaṃ ṭhitānampi paṇidhi na samijjhati.",
  "atk-s0505a:214_8": "Tattha ṭhitena pana buddhattaṃ patthentena dānādīni puññakammāni katvā purisabhāvoyeva patthetabbo.",
  "atk-s0505a:214_9": "Tattha ṭhatvā paṇidhi kātabbo.",
  "atk-s0505a:214_10": "Evañhi samijjhati.",
  "atk-s0505a:214_11": "Hetūti arahattassa upanissayasampatti.",
  "atk-s0505a:214_12": "Yo hi tasmiṃ attabhāve vāyamanto arahattaṃ pāpuṇituṃ samattho,",
  "atk-s0505a:214_13": "tassa samijjhati,",
  "atk-s0505a:214_14": "no itarassa,",
  "atk-s0505a:214_15": "yathā sumedhapaṇḍitassa.",
  "atk-s0505a:214_16": "So hi dīpaṅkarapādamūle pabbajitvā tenattabhāvena arahattaṃ pāpuṇituṃ samattho ahosi.",
  "atk-s0505a:214_17": "Satthāradassananti buddhānaṃ sammukhādassanaṃ.",
  "atk-s0505a:214_18": "Evañhi ijjhati,",
  "atk-s0505a:214_19": "no aññathā;",
  "atk-s0505a:214_20": "yathā sumedhapaṇḍitassa.",
  "atk-s0505a:214_21": "So hi dīpaṅkaraṃ sammukhā disvā paṇidhesi.",
  "atk-s0505a:214_22": "Pabbajjāti anagāriyabhāvo.",
  "atk-s0505a:214_23": "So ca kho sāsane vā kammavādikiriyavāditāpasaparibbājakanikāye vā vaṭṭati yathā sumedhapaṇḍitassa.",
  "atk-s0505a:214_24": "So hi sumedho nāma tāpaso hutvā paṇidhesi.",
  "atk-s0505a:214_25": "Guṇasampattīti jhānādiguṇapaṭilābho.",
  "atk-s0505a:214_26": "Pabbajitassāpi hi guṇasampannasseva ijjhati,",
  "atk-s0505a:214_27": "no itarassa;",
  "atk-s0505a:214_28": "yathā sumedhapaṇḍitassa.",
  "atk-s0505a:214_29": "So hi pañcābhiñño aṭṭhasamāpattilābhī ca hutvā paṇidhesi.",
  "atk-s0505a:214_30": "Adhikāroti adhikakāro,",
  "atk-s0505a:214_31": "pariccāgoti attho.",
  "atk-s0505a:214_32": "Jīvitādipariccāgañhi katvā paṇidahatoyeva ijjhati,",
  "atk-s0505a:214_33": "no itarassa;",
  "atk-s0505a:214_34": "yathā sumedhapaṇḍitassa. So hi –",
  "atk-s0505a:215_0": "“Akkamitvāna maṃ buddho, saha sissehi gacchatu;",
  "atk-s0505a:216_0": "Mā naṃ kalale akkamittha, hitāya me bhavissatī”ti. –",
  "atk-s0505a:217_0": "Evaṃ jīvitapariccāgaṃ katvā paṇidhesi.",
  "atk-s0505a:217_1": "Chandatāti kattukamyatā.",
  "atk-s0505a:217_2": "Sā yassa balavatī hoti,",
  "atk-s0505a:217_3": "tassa ijjhati. Sā ca,",
  "atk-s0505a:217_4": "sace koci vadeyya “ko cattāri asaṅkhyeyyāni satasahassañca kappe niraye paccitvā buddhattaṃ icchatī”ti,",
  "atk-s0505a:217_5": "taṃ sutvā yo “aha”nti vattuṃ ussahati,",
  "atk-s0505a:217_6": "tassa balavatīti veditabbā.",
  "atk-s0505a:217_7": "Tathā yadi koci vadeyya “ko sakalacakkavāḷaṃ vītaccikānaṃ aṅgārānaṃ pūraṃ akkamanto atikkamitvā buddhattaṃ icchati,",
  "atk-s0505a:217_8": "ko sakalacakkavāḷaṃ sattisūlehi ākiṇṇaṃ akkamanto atikkamitvā buddhattaṃ icchati,",
  "atk-s0505a:217_9": "ko sakalacakkavāḷaṃ samatittikaṃ udakapuṇṇaṃ uttaritvā buddhattaṃ icchati,",
  "atk-s0505a:217_10": "ko sakalacakkavāḷaṃ nirantaraṃ veḷugumbasañchannaṃ maddanto atikkamitvā buddhattaṃ icchatī”ti taṃ sutvā yo “aha”nti vattuṃ ussahati,",
  "atk-s0505a:217_11": "tassa balavatīti veditabbā.",
  "atk-s0505a:217_12": "Evarūpena ca kattukamyatāchandena samannāgato sumedhapaṇḍito paṇidhesīti.",
  "atk-s0505a:218_0": "Evaṃ samiddhābhinīhāro ca bodhisatto imāni aṭṭhārasa abhabbaṭṭhānāni na upeti.",
  "atk-s0505a:218_1": "So hi tato pabhuti na jaccandho hoti,",
  "atk-s0505a:218_2": "na jaccabadhiro,",
  "atk-s0505a:218_3": "na ummattako,",
  "atk-s0505a:218_4": "na eḷamūgo,",
  "atk-s0505a:218_5": "na pīṭhasappī,",
  "atk-s0505a:218_6": "na milakkhūsu uppajjati,",
  "atk-s0505a:218_7": "na dāsikucchiyā nibbattati,",
  "atk-s0505a:218_8": "na niyatamicchādiṭṭhiko hoti,",
  "atk-s0505a:218_9": "nāssa liṅgaṃ parivattati,",
  "atk-s0505a:218_10": "na pañcānantariyakammāni karoti,",
  "atk-s0505a:218_11": "na kuṭṭhī hoti,",
  "atk-s0505a:218_12": "na tiracchānayoniyaṃ vaṭṭakato pacchimattabhāvo hoti,",
  "atk-s0505a:218_13": "na khuppipāsikanijjhāmataṇhikapetesu uppajjati,",
  "atk-s0505a:218_14": "na kālakañcikāsuresu,",
  "atk-s0505a:218_15": "na avīciniraye,",
  "atk-s0505a:218_16": "na lokantarikesu,",
  "atk-s0505a:218_17": "kāmāvacaresu na māro hoti,",
  "atk-s0505a:218_18": "rūpāvacaresu na asaññībhave,",
  "atk-s0505a:218_19": "na suddhāvāsabhavesu uppajjati,",
  "atk-s0505a:218_20": "na arūpabhavesu,",
  "atk-s0505a:218_21": "na aññaṃ cakkavāḷaṃ saṅkamati.",
  "atk-s0505a:219_0": "Yā cimā ussāho ummaṅgo avatthānaṃ hitacariyā cāti catasso buddhabhūmiyo,",
  "atk-s0505a:219_1": "tāhi samannāgato hoti. Tattha –",
  "atk-s0505a:220_0": "“Ussāho vīriyaṃ vuttaṃ, ummaṅgo paññā pavuccati;",
  "atk-s0505a:221_0": "Avatthānaṃ adhiṭṭhānaṃ, hitacariyā mettābhāvanā”ti. –",
  "atk-s0505a:222_0": "Veditabbā.",
  "atk-s0505a:222_1": "Ye cāpi ime nekkhammajjhāsayo,",
  "atk-s0505a:222_2": "pavivekajjhāsayo,",
  "atk-s0505a:222_3": "alobhajjhāsayo,",
  "atk-s0505a:222_4": "adosajjhāsayo,",
  "atk-s0505a:222_5": "amohajjhāsayo,",
  "atk-s0505a:222_6": "nissaraṇajjhāsayoti cha ajjhāsayā bodhiparipākāya saṃvattanti,",
  "atk-s0505a:222_7": "yehi samannāgatattā nekkhammajjhāsayā ca bodhisattā kāme dosadassāvino,",
  "atk-s0505a:222_8": "pavivekajjhāsayā ca bodhisattā saṅgaṇikāya dosadassāvino,",
  "atk-s0505a:222_9": "alobhajjhāsayā ca bodhisattā lobhe dosadassāvino,",
  "atk-s0505a:222_10": "adosajjhāsayā ca bodhisattā dose dosadassāvino,",
  "atk-s0505a:222_11": "amohajjhāsayā ca bodhisattā mohe dosadassāvino,",
  "atk-s0505a:222_12": "nissaraṇajjhāsayā ca bodhisattā sabbabhavesu dosadassāvinoti vuccanti,",
  "atk-s0505a:222_13": "tehi ca samannāgato hoti.",
  "atk-s0505a:223_0": "Paccekabuddhānaṃ pana kīva ciraṃ patthanā vaṭṭatīti?",
  "atk-s0505a:223_1": "Paccekabuddhānaṃ dve asaṅkhyeyyāni kappasatasahassañca.",
  "atk-s0505a:223_2": "Tato oraṃ na sakkā.",
  "atk-s0505a:223_3": "Pubbe vuttanayenevettha kāraṇaṃ veditabbaṃ.",
  "atk-s0505a:223_4": "Ettakenāpi ca kālena paccekabuddhattaṃ patthayato abhinīhārakaraṇe pañca sampattiyo icchitabbā. Tesañhi –",
  "atk-s0505a:224_0": "Manussattaṃ liṅgasampatti, vigatāsavadassanaṃ;",
  "atk-s0505a:225_0": "Adhikāro chandatā ete, abhinīhārakāraṇā.",
  "atk-s0505a:226_0": "Tattha vigatāsavadassananti buddhapaccekabuddhasāvakānaṃ yassa kassaci dassananti attho.",
  "atk-s0505a:226_1": "Sesaṃ vuttanayameva.",
  "atk-s0505a:227_0": "Atha sāvakānaṃ patthanā kittakaṃ vaṭṭatīti?",
  "atk-s0505a:227_1": "Dvinnaṃ aggasāvakānaṃ ekaṃ asaṅkhyeyyaṃ kappasatasahassañca,",
  "atk-s0505a:227_2": "asītimahāsāvakānaṃ kappasatasahassaṃ,",
  "atk-s0505a:227_3": "tathā buddhassa mātāpitūnaṃ upaṭṭhākassa puttassa cāti.",
  "atk-s0505a:227_4": "Tato oraṃ na sakkā.",
  "atk-s0505a:227_5": "Vuttanayamevettha kāraṇaṃ.",
  "atk-s0505a:227_6": "Imesaṃ pana sabbesampi adhikāro chandatāti dvaṅgasampannoyeva abhinīhāro hoti.",
  "atk-s0505a:228_0": "Evaṃ imāya patthanāya iminā ca abhinīhārena yathāvuttappabhedaṃ kālaṃ pāramiyo pūretvā buddhā loke uppajjantā",
  "atk-s0505a:228_1": "khattiyakule vā brāhmaṇakule vā uppajjanti,",
  "atk-s0505a:228_2": "paccekabuddhā khattiyabrāhmaṇagahapatikulānaṃ aññatarasmiṃ,",
  "atk-s0505a:228_3": "aggasāvakā pana khattiyabrāhmaṇakulesveva buddhā iva sabbabuddhā saṃvaṭṭamāne kappe na uppajjanti,",
  "atk-s0505a:228_4": "vivaṭṭamāne kappe uppajjanti.",
  "atk-s0505a:228_5": "Paccekabuddhā buddhe appatvā buddhānaṃ uppajjanakāleyeva uppajjanti.",
  "atk-s0505a:228_6": "Buddhā sayañca bujjhanti,",
  "atk-s0505a:228_7": "pare ca bodhenti.",
  "atk-s0505a:228_8": "Paccekabuddhā sayameva bujjhanti,",
  "atk-s0505a:228_9": "na pare bodhenti.",
  "atk-s0505a:228_10": "Attharasameva paṭivijjhanti,",
  "atk-s0505a:228_11": "na dhammarasaṃ.",
  "atk-s0505a:228_12": "Na hi te lokuttaradhammaṃ paññattiṃ āropetvā desetuṃ sakkonti,",
  "atk-s0505a:228_13": "mūgena diṭṭhasupino viya vanacarakena nagare sāyitabyañjanaraso viya ca nesaṃ dhammābhisamayo hoti.",
  "atk-s0505a:228_14": "Sabbaṃ iddhisamāpattipaṭisambhidāpabhedaṃ pāpuṇanti,",
  "atk-s0505a:228_15": "guṇavisiṭṭhatāya buddhānaṃ heṭṭhā sāvakānaṃ upari honti,",
  "atk-s0505a:228_16": "aññe pabbājetvā ābhisamācārikaṃ sikkhāpenti,",
  "atk-s0505a:228_17": "“cittasallekho kātabbo,",
  "atk-s0505a:228_18": "vosānaṃ nāpajjitabba”nti iminā uddesena uposathaṃ karonti,",
  "atk-s0505a:228_19": "‘ajjuposatho’ti vacanamattena vā.",
  "atk-s0505a:228_20": "Uposathaṃ karontā ca gandhamādane mañjūsakarukkhamūle ratanamāḷe sannipatitvā karontīti.",
  "atk-s0505a:228_21": "Evaṃ bhagavā āyasmato ānandassa paccekabuddhānaṃ sabbākāraparipūraṃ patthanañca abhinīhārañca kathetvā,",
  "atk-s0505a:228_22": "idāni imāya patthanāya iminā ca abhinīhārena samudāgate te te paccekabuddhe kathetuṃ “sabbesu bhūtesu",
  "atk-s0505a:228_23": "nidhāya daṇḍa”ntiādinā nayena imaṃ khaggavisāṇasuttaṃ abhāsi.",
  "atk-s0505a:228_24": "Ayaṃ tāva avisesena pucchāvasito khaggavisāṇasuttassa uppatti.",
  "atk-s0505a:229_0": "35.",
  "atk-s0505a:229_1": "Idāni visesena vattabbā.",
  "atk-s0505a:229_2": "Tattha imissā tāva gāthāya evaṃ uppatti veditabbā –",
  "atk-s0505a:229_3": "ayaṃ kira paccekabuddho paccekabodhisattabhūmiṃ ogāhanto dve asaṅkhyeyyāni kappasatasahassañca pāramiyo",
  "atk-s0505a:229_4": "pūretvā kassapassa bhagavato sāsane pabbajitvā āraññiko hutvā gatapaccāgatavattaṃ pūrento samaṇadhammaṃ akāsi.",
  "atk-s0505a:229_5": "Etaṃ kira vattaṃ aparipūretvā paccekabodhiṃ pāpuṇantā nāma natthi.",
  "atk-s0505a:229_6": "Kiṃ panetaṃ gatapaccāgatavattaṃ nāma?",
  "atk-s0505a:229_7": "Haraṇapaccāharaṇanti.",
  "atk-s0505a:229_8": "Taṃ yathā vibhūtaṃ hoti,",
  "atk-s0505a:229_9": "tathā kathessāma.",
  "atk-s0505a:230_0": "Idhekacco bhikkhu harati,",
  "atk-s0505a:230_1": "na paccāharati;",
  "atk-s0505a:230_2": "ekacco paccāharati,",
  "atk-s0505a:230_3": "na harati;",
  "atk-s0505a:230_4": "ekacco pana neva harati,",
  "atk-s0505a:230_5": "na paccāharati;",
  "atk-s0505a:230_6": "ekacco harati ca paccāharati ca.",
  "atk-s0505a:230_7": "Tattha yo bhikkhu pageva vuṭṭhāya cetiyaṅgaṇabodhiyaṅgaṇavattaṃ katvā,",
  "atk-s0505a:230_8": "bodhirukkhe udakaṃ āsiñcitvā,",
  "atk-s0505a:230_9": "pānīyaghaṭaṃ pūretvā pānīyamāḷe ṭhapetvā,",
  "atk-s0505a:230_10": "ācariyavattaṃ upajjhāyavattaṃ katvā,",
  "atk-s0505a:230_11": "dveasīti khuddakavattāni cuddasa mahāvattāni ca samādāya vattati,",
  "atk-s0505a:230_12": "so sarīraparikammaṃ katvā,",
  "atk-s0505a:230_13": "senāsanaṃ pavisitvā,",
  "atk-s0505a:230_14": "yāva bhikkhācāravelā tāva vivittāsane vītināmetvā,",
  "atk-s0505a:230_15": "velaṃ ñatvā,",
  "atk-s0505a:230_16": "nivāsetvā,",
  "atk-s0505a:230_17": "kāyabandhanaṃ bandhitvā,",
  "atk-s0505a:230_18": "uttarāsaṅgaṃ karitvā,",
  "atk-s0505a:230_19": "saṅghāṭiṃ khandhe karitvā,",
  "atk-s0505a:230_20": "pattaṃ aṃse ālaggetvā,",
  "atk-s0505a:230_21": "kammaṭṭhānaṃ manasi karonto cetiyaṅgaṇaṃ patvā,",
  "atk-s0505a:230_22": "cetiyañca bodhiñca vanditvā,",
  "atk-s0505a:230_23": "gāmasamīpe cīvaraṃ pārupitvā,",
  "atk-s0505a:230_24": "pattamādāya gāmaṃ piṇḍāya pavisati,",
  "atk-s0505a:230_25": "evaṃ paviṭṭho ca lābhī bhikkhu puññavā upāsakehi sakkatagarukato upaṭṭhākakule vā paṭikkamanasālāyaṃ",
  "atk-s0505a:230_26": "vā paṭikkamitvā upāsakehi taṃ taṃ pañhaṃ pucchiyamāno tesaṃ pañhavissajjanena dhammadesanāvikkhepena",
  "atk-s0505a:230_27": "ca taṃ manasikāraṃ chaḍḍetvā nikkhamati,",
  "atk-s0505a:230_28": "vihāraṃ āgatopi bhikkhūnaṃ pañhaṃ puṭṭho katheti,",
  "atk-s0505a:230_29": "dhammaṃ bhaṇati,",
  "atk-s0505a:230_30": "taṃ taṃ byāpāramāpajjati,",
  "atk-s0505a:230_31": "pacchābhattampi purimayāmampi majjhimayāmampi evaṃ bhikkhūhi saddhiṃ papañcitvā kāyaduṭṭhullābhibhūto pacchimayāmepi sayati,",
  "atk-s0505a:230_32": "neva kammaṭṭhānaṃ manasi karoti,",
  "atk-s0505a:230_33": "ayaṃ vuccati harati,",
  "atk-s0505a:230_34": "na paccāharatīti.",
  "atk-s0505a:231_0": "Yo pana byādhibahulo hoti,",
  "atk-s0505a:231_1": "bhuttāhāro paccūsasamaye na sammā pariṇamati,",
  "atk-s0505a:231_2": "pageva vuṭṭhāya yathāvuttaṃ vattaṃ kātuṃ na sakkoti kammaṭṭhānaṃ vā manasi kātuṃ,",
  "atk-s0505a:231_3": "aññadatthu yāguṃ vā bhesajjaṃ vā patthayamāno kālasseva pattacīvaramādāya gāmaṃ pavisati.",
  "atk-s0505a:231_4": "Tattha yāguṃ vā bhesajjaṃ vā bhattaṃ vā laddhā bhattakiccaṃ niṭṭhāpetvā,",
  "atk-s0505a:231_5": "paññattāsane nisinno kammaṭṭhānaṃ manasi katvā,",
  "atk-s0505a:231_6": "visesaṃ patvā vā appatvā vā,",
  "atk-s0505a:231_7": "vihāraṃ āgantvā,",
  "atk-s0505a:231_8": "teneva manasikārena viharati.",
  "atk-s0505a:231_9": "Ayaṃ vuccati paccāharati na haratīti.",
  "atk-s0505a:231_10": "Edisā ca bhikkhū yāguṃ pivitvā,",
  "atk-s0505a:231_11": "vipassanaṃ ārabhitvā,",
  "atk-s0505a:231_12": "buddhasāsane arahattaṃ pattā gaṇanapathaṃ vītivattā.",
  "atk-s0505a:231_13": "Sīhaḷadīpeyeva tesu tesu gāmesu āsanasālāya na taṃ āsanaṃ atthi,",
  "atk-s0505a:231_14": "yattha yāguṃ pivitvā arahattaṃ patto bhikkhu natthīti.",
  "atk-s0505a:232_0": "Yo pana pamādavihārī hoti nikkhittadhuro,",
  "atk-s0505a:232_1": "sabbavattāni bhinditvā pañcavidhacetokhilavinibandhanabaddhacitto viharanto kammaṭṭhānamanasikāramananuyutto",
  "atk-s0505a:232_2": "gāmaṃ piṇḍāya pavisitvā gihipapañcena papañcito tucchako nikkhamati,",
  "atk-s0505a:232_3": "ayaṃ vuccati neva harati na paccāharatīti.",
  "atk-s0505a:233_0": "Yo pana pageva vuṭṭhāya purimanayeneva sabbavattāni paripūretvā yāva bhikkhācāravelā,",
  "atk-s0505a:233_1": "tāva pallaṅkaṃ ābhujitvā kammaṭṭhānaṃ manasi karoti.",
  "atk-s0505a:233_2": "Kammaṭṭhānaṃ nāma duvidhaṃ –",
  "atk-s0505a:233_3": "sabbatthakaṃ,",
  "atk-s0505a:233_4": "pārihāriyañca.",
  "atk-s0505a:233_5": "Sabbatthakaṃ nāma mettā ca maraṇassati ca.",
  "atk-s0505a:233_6": "Taṃ sabbattha icchitabbato “sabbatthaka”nti vuccati.",
  "atk-s0505a:233_7": "Mettā nāma āvāsādīsu sabbattha icchitabbā.",
  "atk-s0505a:233_8": "Āvāsesu hi mettāvihārī bhikkhu sabrahmacārīnaṃ piyo hoti,",
  "atk-s0505a:233_9": "tena phāsu asaṅghaṭṭho viharati.",
  "atk-s0505a:233_10": "Devatāsu mettāvihārī devatāhi rakkhitagopito sukhaṃ viharati.",
  "atk-s0505a:233_11": "Rājarājamahāmattādīsu mettāvihārī,",
  "atk-s0505a:233_12": "tehi mamāyito sukhaṃ viharati.",
  "atk-s0505a:233_13": "Gāmanigamādīsu mettāvihārī sabbattha bhikkhācariyādīsu manussehi sakkatagarukato sukhaṃ viharati.",
  "atk-s0505a:233_14": "Maraṇassatibhāvanāya jīvitanikantiṃ pahāya appamatto viharati.",
  "atk-s0505a:234_0": "Yaṃ pana sadā pariharitabbaṃ caritānukūlena gahitattā dasāsubhakasiṇānussatīsu aññataraṃ,",
  "atk-s0505a:234_1": "catudhātuvavatthānameva vā,",
  "atk-s0505a:234_2": "taṃ sadā pariharitabbato,",
  "atk-s0505a:234_3": "rakkhitabbato,",
  "atk-s0505a:234_4": "bhāvetabbato ca pārihāriyanti vuccati,",
  "atk-s0505a:234_5": "mūlakammaṭṭhānantipi tadeva.",
  "atk-s0505a:234_6": "Tattha yaṃ paṭhamaṃ sabbatthakakammaṭṭhānaṃ manasi karitvā pacchā pārihāriyakammaṭṭhānaṃ manasi karoti,",
  "atk-s0505a:234_7": "taṃ catudhātuvavatthānamukhena dassessāma.",
  "atk-s0505a:235_0": "Ayañhi yathāṭhitaṃ yathāpaṇihitaṃ kāyaṃ dhātuso paccavekkhati –",
  "atk-s0505a:235_1": "yaṃ imasmiṃ sarīre vīsatikoṭṭhāsesu kakkhaḷaṃ kharagataṃ,",
  "atk-s0505a:235_2": "sā pathavīdhātu.",
  "atk-s0505a:235_3": "Yaṃ dvādasasu ābandhanakiccakaraṃ snehagataṃ,",
  "atk-s0505a:235_4": "sā āpodhātu.",
  "atk-s0505a:235_5": "Yaṃ catūsu paripācanakaraṃ usumagataṃ,",
  "atk-s0505a:235_6": "sā tejodhātu.",
  "atk-s0505a:235_7": "Yaṃ pana chasu vitthambhanakaraṃ vāyogataṃ,",
  "atk-s0505a:235_8": "sā vāyodhātu.",
  "atk-s0505a:235_9": "Yaṃ panettha catūhi mahābhūtehi asamphuṭṭhaṃ chiddaṃ vivaraṃ,",
  "atk-s0505a:235_10": "sā ākāsadhātu.",
  "atk-s0505a:235_11": "Taṃvijānanakaṃ cittaṃ viññāṇadhātu.",
  "atk-s0505a:235_12": "Tato uttari añño satto vā puggalo vā natthi.",
  "atk-s0505a:235_13": "Kevalaṃ suddhasaṅkhārapuñjova ayanti.",
  "atk-s0505a:236_0": "Evaṃ ādimajjhapariyosānato kammaṭṭhānaṃ manasi karitvā,",
  "atk-s0505a:236_1": "kālaṃ ñatvā,",
  "atk-s0505a:236_2": "uṭṭhāyāsanā nivāsetvā,",
  "atk-s0505a:236_3": "pubbe vuttanayeneva gāmaṃ piṇḍāya gacchati.",
  "atk-s0505a:236_4": "Gacchanto ca yathā andhaputhujjanā abhikkamādīsu “attā abhikkamati,",
  "atk-s0505a:236_5": "attanā abhikkamo nibbattito”ti vā,",
  "atk-s0505a:236_6": "“ahaṃ abhikkamāmi,",
  "atk-s0505a:236_7": "mayā abhikkamo nibbattito”ti vā sammuyhanti,",
  "atk-s0505a:236_8": "tathā asammuyhanto “abhikkamāmīti citte uppajjamāne teneva cittena saddhiṃ cittasamuṭṭhānā sandhāraṇavāyodhātu uppajjati.",
  "atk-s0505a:236_9": "Sā imaṃ pathavīdhātvādisannivesabhūtaṃ kāyasammataṃ aṭṭhikasaṅghāṭaṃ vippharati,",
  "atk-s0505a:236_10": "tato cittakiriyāvāyodhātuvipphāravasena ayaṃ kāyasammato aṭṭhikasaṅghāṭo abhikkamati.",
  "atk-s0505a:236_11": "Tassevaṃ abhikkamato ekekapāduddhāraṇe catūsu dhātūsu vāyodhātuanugatā tejodhātu adhikā uppajjati,",
  "atk-s0505a:236_12": "mandā itarā.",
  "atk-s0505a:236_13": "Atiharaṇavītiharaṇāpaharaṇesu pana tejodhātuanugatā vāyodhātu adhikā uppajjati,",
  "atk-s0505a:236_14": "mandā itarā.",
  "atk-s0505a:236_15": "Orohaṇe pana pathavīdhātuanugatā āpodhātu adhikā uppajjati,",
  "atk-s0505a:236_16": "mandā itarā.",
  "atk-s0505a:236_17": "Sannikkhepanasamuppīḷanesu āpodhātuanugatā pathavīdhātu adhikā uppajjati,",
  "atk-s0505a:236_18": "mandā itarā.",
  "atk-s0505a:236_19": "Iccetā dhātuyo tena tena attano uppādakacittena saddhiṃ tattha tattheva bhijjanti.",
  "atk-s0505a:236_20": "Tattha ko eko abhikkamati,",
  "atk-s0505a:236_21": "kassa vā ekassa abhikkamana”nti evaṃ ekekapāduddhāraṇādippakāresu ekekasmiṃ pakāre uppannadhātuyo,",
  "atk-s0505a:236_22": "tadavinibbhuttā ca sesā rūpadhammā,",
  "atk-s0505a:236_23": "taṃsamuṭṭhāpakaṃ cittaṃ,",
  "atk-s0505a:236_24": "taṃsampayuttā ca sesā arūpadhammāti ete rūpārūpadhammā.",
  "atk-s0505a:236_25": "Tato paraṃ atiharaṇavītiharaṇādīsu aññaṃ pakāraṃ na sampāpuṇanti,",
  "atk-s0505a:236_26": "tattha tattheva bhijjanti.",
  "atk-s0505a:236_27": "Tasmā aniccā.",
  "atk-s0505a:236_28": "Yañca aniccaṃ,",
  "atk-s0505a:236_29": "taṃ dukkhaṃ.",
  "atk-s0505a:236_30": "Yaṃ dukkhaṃ,",
  "atk-s0505a:236_31": "tadanattāti evaṃ sabbākāraparipūraṃ kammaṭṭhānaṃ manasikarontova gacchati.",
  "atk-s0505a:236_32": "Atthakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi saṭṭhipi sattatipi",
  "atk-s0505a:236_33": "satampi ekato vasantā katikavattaṃ katvā viharanti – “āvuso,",
  "atk-s0505a:236_34": "tumhe na iṇaṭṭhā,",
  "atk-s0505a:236_35": "na bhayaṭṭhā,",
  "atk-s0505a:236_36": "na jīvikāpakatā pabbajitā;",
  "atk-s0505a:236_37": "dukkhā muccitukāmā panettha pabbajitā.",
  "atk-s0505a:236_38": "Tasmā gamane uppannakilesaṃ gamaneyeva niggaṇhatha,",
  "atk-s0505a:236_39": "ṭhāne nisajjāya,",
  "atk-s0505a:236_40": "sayane uppannakilesaṃ gamaneyeva niggaṇhathā”ti.",
  "atk-s0505a:236_41": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu pāsāṇā honti,",
  "atk-s0505a:236_42": "tāya saññāya kammaṭṭhānaṃ manasikarontāva gacchanti.",
  "atk-s0505a:236_43": "Sace kassaci gamane kileso uppajjati,",
  "atk-s0505a:236_44": "tattheva naṃ niggaṇhāti.",
  "atk-s0505a:236_45": "Tathā asakkonto tiṭṭhati.",
  "atk-s0505a:236_46": "Athassa pacchato āgacchantopi tiṭṭhati. So –",
  "atk-s0505a:236_47": "“ayaṃ bhikkhu tuyhaṃ uppannavitakkaṃ jānāti,",
  "atk-s0505a:236_48": "ananucchavikaṃ te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati.",
  "atk-s0505a:236_49": "Tathā asakkonto nisīdati.",
  "atk-s0505a:236_50": "Athassa pacchato āgacchantopi nisīdatīti soyeva nayo.",
  "atk-s0505a:236_51": "Ariyabhūmi okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati.",
  "atk-s0505a:236_52": "Na kammaṭṭhānavippayuttena cittena pādaṃ uddharati.",
  "atk-s0505a:236_53": "Uddharati ce,",
  "atk-s0505a:236_54": "paṭinivattitvā purimappadesaṃyeva eti sīhaḷadīpe ālindakavāsī mahāphussadevatthero viya.",
  "atk-s0505a:237_0": "So kira ekūnavīsati vassāni gatapaccāgatavattaṃ pūrento eva vihāsi.",
  "atk-s0505a:237_1": "Manussāpi sudaṃ antarāmagge kasantā ca vapantā ca maddantā ca kammāni karontā theraṃ tathā gacchantaṃ disvā –",
  "atk-s0505a:237_2": "“ayaṃ thero punappunaṃ nivattitvā gacchati,",
  "atk-s0505a:237_3": "kiṃ nu kho maggamūḷho,",
  "atk-s0505a:237_4": "udāhu kiñci pamuṭṭho”ti samullapanti.",
  "atk-s0505a:237_5": "So taṃ anādiyitvā kammaṭṭhānayutteneva cittena samaṇadhammaṃ karonto vīsativassabbhantare arahattaṃ pāpuṇi.",
  "atk-s0505a:237_6": "Arahattappattadivase cassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi.",
  "atk-s0505a:237_7": "Cattāropi mahārājāno sakko ca devānamindo,",
  "atk-s0505a:237_8": "brahmā ca sahampati upaṭṭhānaṃ āgamaṃsu.",
  "atk-s0505a:237_9": "Tañca obhāsaṃ disvā vanavāsī mahātissatthero taṃ dutiyadivase pucchi “rattibhāge āyasmato santike obhāso ahosi,",
  "atk-s0505a:237_10": "kiṃ so obhāso”ti?",
  "atk-s0505a:237_11": "Thero vikkhepaṃ karonto “obhāso nāma dīpobhāsopi hoti,",
  "atk-s0505a:237_12": "maṇiobhāsopī”ti evamādiṃ āha.",
  "atk-s0505a:237_13": "So “paṭicchādetha tumhe”ti nibaddho “āmā”ti paṭijānitvā ārocesi.",
  "atk-s0505a:238_0": "Kāḷavallimaṇḍapavāsī mahānāgatthero viya ca.",
  "atk-s0505a:238_1": "Sopi kira gatapaccāgatavattaṃ pūrento “paṭhamaṃ tāva bhagavato mahāpadhānaṃ pūjemī”ti satta vassāni ṭhānacaṅkamameva adhiṭṭhāsi.",
  "atk-s0505a:238_2": "Puna soḷasa vassāni gatapaccāgatavattaṃ pūretvā arahattaṃ pāpuṇi.",
  "atk-s0505a:238_3": "Evaṃ kammaṭṭhānayutteneva cittena pādaṃ uddharanto vippayuttena cittena uddhaṭe pana paṭinivattanto gāmasamīpaṃ gantvā,",
  "atk-s0505a:238_4": "“gāvī nu pabbajito nū”ti āsaṅkanīyappadese ṭhatvā,",
  "atk-s0505a:238_5": "saṅghāṭiṃ pārupitvā pattaṃ gahetvā,",
  "atk-s0505a:238_6": "gāmadvāraṃ patvā,",
  "atk-s0505a:238_7": "kacchakantarato udakaṃ gahetvā,",
  "atk-s0505a:238_8": "gaṇḍūsaṃ katvā gāmaṃ pavisati “bhikkhaṃ dātuṃ vā vandituṃ vā upagate manusse ‘dīghāyukā hothā’ti vacanamattenapi",
  "atk-s0505a:238_9": "mā me kammaṭṭhānavikkhepo ahosī”ti sace pana “ajja, bhante,",
  "atk-s0505a:238_10": "kiṃ sattamī,",
  "atk-s0505a:238_11": "udāhu aṭṭhamī”ti divasaṃ pucchanti,",
  "atk-s0505a:238_12": "udakaṃ gilitvā āroceti.",
  "atk-s0505a:238_13": "Sace divasapucchakā na honti,",
  "atk-s0505a:238_14": "nikkhamanavelāyaṃ gāmadvāre niṭṭhubhitvāva yāti.",
  "atk-s0505a:239_0": "Sīhaḷadīpeyeva kalambatitthavihāre vassūpagatā paññāsabhikkhū viya ca.",
  "atk-s0505a:239_1": "Te kira vassūpanāyikauposathadivase katikavattaṃ akaṃsu –",
  "atk-s0505a:239_2": "“arahattaṃ appatvā aññamaññaṃ nālapissāmā”ti.",
  "atk-s0505a:239_3": "Gāmañca piṇḍāya pavisantā gāmadvāre udakagaṇḍūsaṃ katvā pavisiṃsu,",
  "atk-s0505a:239_4": "divase pucchite udakaṃ gilitvā ārocesuṃ,",
  "atk-s0505a:239_5": "apucchite gāmadvāre niṭṭhubhitvā vihāraṃ āgamaṃsu.",
  "atk-s0505a:239_6": "Tattha manussā niṭṭhubhanaṭṭhānaṃ disvā jāniṃsu “ajja eko āgato,",
  "atk-s0505a:239_7": "ajja dve”ti.",
  "atk-s0505a:239_8": "Evañca cintesuṃ “kiṃ nu kho ete amheheva saddhiṃ na sallapanti,",
  "atk-s0505a:239_9": "udāhu aññamaññampi?",
  "atk-s0505a:239_10": "Yadi aññamaññampi na sallapanti,",
  "atk-s0505a:239_11": "addhā vivādajātā bhavissanti,",
  "atk-s0505a:239_12": "handa nesaṃ aññamaññaṃ khamāpessāmā”ti sabbe vihāraṃ agamaṃsu.",
  "atk-s0505a:239_13": "Tattha paññāsabhikkhūsu vassaṃ upagatesu dve bhikkhū ekokāse nāddasaṃsu.",
  "atk-s0505a:239_14": "Tato yo tesu cakkhumā puriso,",
  "atk-s0505a:239_15": "so evamāha – “na, bho,",
  "atk-s0505a:239_16": "kalahakārakānaṃ vasanokāso īdiso hoti,",
  "atk-s0505a:239_17": "susammaṭṭhaṃ cetiyaṅgaṇaṃ bodhiyaṅgaṇaṃ,",
  "atk-s0505a:239_18": "sunikkhittā sammajjaniyo,",
  "atk-s0505a:239_19": "sūpaṭṭhapitaṃ pānīyaparibhojanīya”nti.",
  "atk-s0505a:239_20": "Te tatova nivattā.",
  "atk-s0505a:239_21": "Te bhikkhū antotemāseyeva vipassanaṃ ārabhitvā arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0505a:240_0": "Evaṃ kāḷavallimaṇḍapavāsī mahānāgatthero viya kalambatitthavihāre vassūpagatabhikkhū viya ca kammaṭṭhānayutteneva",
  "atk-s0505a:240_1": "cittena pādaṃ uddharanto gāmasamīpaṃ patvā,",
  "atk-s0505a:240_2": "udakagaṇḍūsaṃ katvā,",
  "atk-s0505a:240_3": "vīthiyo sallakkhetvā,",
  "atk-s0505a:240_4": "yattha surāsoṇḍadhuttādayo kalahakārakā caṇḍahatthiassādayo vā natthi,",
  "atk-s0505a:240_5": "taṃ vīthiṃ paṭipajjati.",
  "atk-s0505a:240_6": "Tattha ca piṇḍāya caramāno na turitaturito viya javena gacchati,",
  "atk-s0505a:240_7": "javanapiṇḍapātikadhutaṅgaṃ nāma natthi.",
  "atk-s0505a:240_8": "Visamabhūmibhāgappattaṃ pana udakabharitasakaṭamiva niccalova hutvā gacchati.",
  "atk-s0505a:240_9": "Anugharaṃ paviṭṭho ca dātukāmaṃ adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā,",
  "atk-s0505a:240_10": "patirūpe okāse nisīditvā,",
  "atk-s0505a:240_11": "kammaṭṭhānaṃ manasi karonto āhāre paṭikūlasaññaṃ upaṭṭhapetvā,",
  "atk-s0505a:240_12": "akkhabbhañjanavaṇālepanaputtamaṃsūpamāvasena paccavekkhanto aṭṭhaṅgasamannāgataṃ āhāraṃ āhāreti,",
  "atk-s0505a:240_13": "neva davāya na madāya…pe…",
  "atk-s0505a:240_14": "bhuttāvī ca udakakiccaṃ katvā,",
  "atk-s0505a:240_15": "muhuttaṃ bhattakilamathaṃ paṭippassambhetvā,",
  "atk-s0505a:240_16": "yathā pure bhattaṃ,",
  "atk-s0505a:240_17": "evaṃ pacchā bhattaṃ purimayāmaṃ pacchimayāmañca kammaṭṭhānaṃ manasi karoti.",
  "atk-s0505a:240_18": "Ayaṃ vuccati harati ceva paccāharati cāti.",
  "atk-s0505a:240_19": "Evametaṃ haraṇapaccāharaṇaṃ gatapaccāgatavattanti vuccati.",
  "atk-s0505a:241_0": "Etaṃ pūrento yadi upanissayasampanno hoti,",
  "atk-s0505a:241_1": "paṭhamavaye eva arahattaṃ pāpuṇāti.",
  "atk-s0505a:241_2": "No ce paṭhamavaye pāpuṇāti,",
  "atk-s0505a:241_3": "atha majjhimavaye pāpuṇāti.",
  "atk-s0505a:241_4": "No ce majjhimavaye pāpuṇāti,",
  "atk-s0505a:241_5": "atha maraṇasamaye pāpuṇāti.",
  "atk-s0505a:241_6": "No ce maraṇasamaye pāpuṇāti,",
  "atk-s0505a:241_7": "atha devaputto hutvā pāpuṇāti.",
  "atk-s0505a:241_8": "No ce devaputto hutvā pāpuṇāti,",
  "atk-s0505a:241_9": "atha paccekasambuddho hutvā parinibbāti.",
  "atk-s0505a:241_10": "No ce paccekasambuddho hutvā parinibbāti,",
  "atk-s0505a:241_11": "atha buddhānaṃ santike khippābhiñño hoti;",
  "atk-s0505a:241_12": "seyyathāpi –",
  "atk-s0505a:241_13": "thero bāhiyo,",
  "atk-s0505a:241_14": "mahāpañño vā hoti;",
  "atk-s0505a:241_15": "seyyathāpi thero sāriputto.",
  "atk-s0505a:242_0": "Ayaṃ pana paccekabodhisatto kassapassa bhagavato sāsane pabbajitvā,",
  "atk-s0505a:242_1": "āraññiko hutvā,",
  "atk-s0505a:242_2": "vīsati vassasahassāni etaṃ gatapaccāgatavattaṃ pūretvā,",
  "atk-s0505a:242_3": "kālaṃ katvā,",
  "atk-s0505a:242_4": "kāmāvacaradevaloke uppajji.",
  "atk-s0505a:242_5": "Tato cavitvā bārāṇasirañño aggamahesiyā kucchimhi paṭisandhiṃ aggahesi.",
  "atk-s0505a:242_6": "Kusalā itthiyo tadaheva gabbhasaṇṭhānaṃ jānanti,",
  "atk-s0505a:242_7": "sā ca tāsamaññatarā,",
  "atk-s0505a:242_8": "tasmā taṃ gabbhapatiṭṭhānaṃ rañño nivedesi.",
  "atk-s0505a:242_9": "Dhammatā esā,",
  "atk-s0505a:242_10": "yaṃ puññavante satte gabbhe uppanne mātugāmo gabbhaparihāraṃ labhati.",
  "atk-s0505a:242_11": "Tasmā rājā tassā gabbhaparihāraṃ adāsi.",
  "atk-s0505a:242_12": "Sā tato pabhuti nāccuṇhaṃ kiñci ajjhoharituṃ labhati,",
  "atk-s0505a:242_13": "nātisītaṃ,",
  "atk-s0505a:242_14": "nātiambilaṃ,",
  "atk-s0505a:242_15": "nātiloṇaṃ,",
  "atk-s0505a:242_16": "nātikaṭukaṃ,",
  "atk-s0505a:242_17": "nātitittakaṃ.",
  "atk-s0505a:242_18": "Accuṇhe hi mātarā ajjhohaṭe gabbhassa lohakumbhivāso viya hoti,",
  "atk-s0505a:242_19": "atisīte lokantarikavāso viya,",
  "atk-s0505a:242_20": "accambilaloṇakaṭukatittakesu bhuttesu satthena phāletvā ambilādīhi sittāni viya gabbhaseyyakassa aṅgāni tibbavedanāni honti.",
  "atk-s0505a:242_21": "Aticaṅkamanaṭṭhānanisajjāsayanatopi naṃ nivārenti –",
  "atk-s0505a:242_22": "“kucchigatassa sañcalanadukkhaṃ mā ahosī”ti.",
  "atk-s0505a:242_23": "Mudukattharaṇatthatāya bhūmiyaṃ caṅkamanādīni mattāya kātuṃ labhati,",
  "atk-s0505a:242_24": "vaṇṇagandhādisampannaṃ sādusappāyaṃ annapānaṃ labhati.",
  "atk-s0505a:242_25": "Pariggahetvāva naṃ caṅkamāpenti,",
  "atk-s0505a:242_26": "nisīdāpenti,",
  "atk-s0505a:242_27": "vuṭṭhāpenti.",
  "atk-s0505a:243_0": "Sā evaṃ parihariyamānā gabbhaparipākakāle sūtigharaṃ pavisitvā paccūsasamaye puttaṃ vijāyi pakkatelamadditamanosilāpiṇḍisadisaṃ",
  "atk-s0505a:243_1": "dhaññapuññalakkhaṇūpetaṃ.",
  "atk-s0505a:243_2": "Tato naṃ pañcamadivase alaṅkatappaṭiyattaṃ rañño dassesuṃ,",
  "atk-s0505a:243_3": "rājā tuṭṭho chasaṭṭhiyā dhātīhi upaṭṭhāpesi.",
  "atk-s0505a:243_4": "So sabbasampattīhi vaḍḍhamāno na cirasseva viññutaṃ pāpuṇi.",
  "atk-s0505a:243_5": "Taṃ soḷasavassuddesikameva samānaṃ rājā rajje abhisiñci,",
  "atk-s0505a:243_6": "vividhanāṭakāni cassa upaṭṭhāpesi.",
  "atk-s0505a:243_7": "Abhisitto rājaputto rajjaṃ kāresi nāmena brahmadatto sakalajambudīpe vīsatiyā nagarasahassesu.",
  "atk-s0505a:243_8": "Jambudīpe hi pubbe caturāsīti nagarasahassāni ahesuṃ.",
  "atk-s0505a:243_9": "Tāni parihāyantāni saṭṭhi ahesuṃ,",
  "atk-s0505a:243_10": "tato parihāyantāni cattālīsaṃ,",
  "atk-s0505a:243_11": "sabbaparihāyanakāle pana vīsati honti.",
  "atk-s0505a:243_12": "Ayañca brahmadatto sabbaparihāyanakāle uppajji.",
  "atk-s0505a:243_13": "Tenassa vīsati nagarasahassāni ahesuṃ,",
  "atk-s0505a:243_14": "vīsati pāsādasahassāni,",
  "atk-s0505a:243_15": "vīsati hatthisahassāni,",
  "atk-s0505a:243_16": "vīsati assasahassāni,",
  "atk-s0505a:243_17": "vīsati rathasahassāni,",
  "atk-s0505a:243_18": "vīsati pattisahassāni,",
  "atk-s0505a:243_19": "vīsati itthisahassāni –",
  "atk-s0505a:243_20": "orodhā ca nāṭakitthiyo ca,",
  "atk-s0505a:243_21": "vīsati amaccasahassāni.",
  "atk-s0505a:243_22": "So mahārajjaṃ kārayamāno eva kasiṇaparikammaṃ katvā pañca abhiññāyo,",
  "atk-s0505a:243_23": "aṭṭha samāpattiyo ca nibbattesi.",
  "atk-s0505a:243_24": "Yasmā pana abhisittaraññā nāma avassaṃ aṭṭakaraṇe nisīditabbaṃ,",
  "atk-s0505a:243_25": "tasmā ekadivasaṃ pageva pātarāsaṃ bhuñjitvā vinicchayaṭṭhāne nisīdi.",
  "atk-s0505a:243_26": "Tattha uccāsaddamahāsaddaṃ akaṃsu.",
  "atk-s0505a:243_27": "So “ayaṃ saddo samāpattiyā upakkileso”ti pāsādatalaṃ abhiruhitvā “samāpattiṃ appemī”ti nisinno nāsakkhi appetuṃ,",
  "atk-s0505a:243_28": "rajjavikkhepena samāpatti parihīnā.",
  "atk-s0505a:243_29": "Tato cintesi “kiṃ rajjaṃ varaṃ,",
  "atk-s0505a:243_30": "udāhu samaṇadhammo”ti.",
  "atk-s0505a:243_31": "Tato “rajjasukhaṃ parittaṃ anekādīnavaṃ,",
  "atk-s0505a:243_32": "samaṇadhammasukhaṃ pana vipulamanekānisaṃsaṃ uttamapurisasevitañcā”ti ñatvā aññataraṃ amaccaṃ āṇāpesi –",
  "atk-s0505a:243_33": "“imaṃ rajjaṃ dhammena samena anusāsa,",
  "atk-s0505a:243_34": "mā kho adhammakāraṃ akāsī”ti sabbaṃ niyyātetvā pāsādaṃ abhiruhitvā samāpattisukhena viharati,",
  "atk-s0505a:243_35": "na koci upasaṅkamituṃ labhati aññatra mukhadhovanadantakaṭṭhadāyakabhattanīhārakādīhi.",
  "atk-s0505a:244_0": "Tato addhamāsamatte vītikkante mahesī pucchi “rājā uyyānagamanabaladassananāṭakādīsu katthaci na dissati,",
  "atk-s0505a:244_1": "kuhiṃ gato”ti?",
  "atk-s0505a:244_2": "Tassā tamatthaṃ ārocesuṃ.",
  "atk-s0505a:244_3": "Sā amaccassa pāhesi “rajje paṭicchite ahampi paṭicchitā homi,",
  "atk-s0505a:244_4": "etu mayā saddhiṃ saṃvāsaṃ kappetū”ti.",
  "atk-s0505a:244_5": "So ubho kaṇṇe thaketvā “asavanīyameta”nti paṭikkhipi.",
  "atk-s0505a:244_6": "Sā punapi dvattikkhattuṃ pesetvā anicchamānaṃ tajjāpesi –",
  "atk-s0505a:244_7": "“yadi na karosi,",
  "atk-s0505a:244_8": "ṭhānāpi te cāvemi,",
  "atk-s0505a:244_9": "jīvitāpi voropemī”ti.",
  "atk-s0505a:244_10": "So bhīto “mātugāmo nāma daḷhanicchayo,",
  "atk-s0505a:244_11": "kadāci evampi kārāpeyyā”ti ekadivasaṃ raho gantvā tāya saddhiṃ sirisayane saṃvāsaṃ kappesi.",
  "atk-s0505a:244_12": "Sā puññavatī sukhasamphassā.",
  "atk-s0505a:244_13": "So tassā samphassarāgena ratto tattha abhikkhaṇaṃ saṅkitasaṅkitova agamāsi.",
  "atk-s0505a:244_14": "Anukkamena attano gharasāmiko viya nibbisaṅko pavisitumāraddho.",
  "atk-s0505a:245_0": "Tato rājamanussā taṃ pavattiṃ rañño ārocesuṃ.",
  "atk-s0505a:245_1": "Rājā na saddahati.",
  "atk-s0505a:245_2": "Dutiyampi tatiyampi ārocesuṃ.",
  "atk-s0505a:245_3": "Tato nilīno sayameva disvā sabbāmacce sannipātāpetvā ārocesi. Te –",
  "atk-s0505a:245_4": "“ayaṃ rājāparādhiko hatthacchedaṃ arahati,",
  "atk-s0505a:245_5": "pādacchedaṃ arahatī”ti yāva sūle uttāsanaṃ,",
  "atk-s0505a:245_6": "tāva sabbakammakāraṇāni niddisiṃsu. Rājā –",
  "atk-s0505a:245_7": "“etassa vadhabandhanatāḷane mayhaṃ vihiṃsā uppajjeyya,",
  "atk-s0505a:245_8": "jīvitā voropane pāṇātipāto bhaveyya,",
  "atk-s0505a:245_9": "dhanaharaṇe adinnādānaṃ,",
  "atk-s0505a:245_10": "alaṃ evarūpehi katehi,",
  "atk-s0505a:245_11": "imaṃ mama rajjā nikkaḍḍhathā”ti āha.",
  "atk-s0505a:245_12": "Amaccā taṃ nibbisayaṃ akaṃsu.",
  "atk-s0505a:245_13": "So attano dhanasārañca puttadārañca gahetvā paravisayaṃ agamāsi.",
  "atk-s0505a:245_14": "Tattha rājā sutvā “kiṃ āgatosī”ti pucchi. “Deva,",
  "atk-s0505a:245_15": "icchāmi taṃ upaṭṭhātu”nti.",
  "atk-s0505a:245_16": "So taṃ sampaṭicchi.",
  "atk-s0505a:245_17": "Amacco katipāhaccayena laddhavissāso taṃ rājānaṃ etadavoca –",
  "atk-s0505a:245_18": "“mahārāja,",
  "atk-s0505a:245_19": "amakkhikamadhuṃ passāmi,",
  "atk-s0505a:245_20": "taṃ khādanto natthī”ti.",
  "atk-s0505a:245_21": "Rājā “kiṃ etaṃ uppaṇḍetukāmo bhaṇatī”ti na suṇāti.",
  "atk-s0505a:245_22": "So antaraṃ labhitvā punapi suṭṭhutaraṃ vaṇṇetvā ārocesi.",
  "atk-s0505a:245_23": "Rājā “kiṃ eta”nti pucchi.",
  "atk-s0505a:245_24": "“Bārāṇasirajjaṃ, devā”ti.",
  "atk-s0505a:245_25": "Rājā “maṃ netvā māretukāmosī”ti āha. So “mā, deva,",
  "atk-s0505a:245_26": "evaṃ avaca,",
  "atk-s0505a:245_27": "yadi na saddahasi,",
  "atk-s0505a:245_28": "manusse pesehī”ti.",
  "atk-s0505a:245_29": "So manusse pesesi.",
  "atk-s0505a:245_30": "Te gantvā gopuraṃ khaṇitvā rañño sayanaghare uṭṭhahiṃsu.",
  "atk-s0505a:246_0": "Rājā disvā “kissa āgatātthā”ti pucchi.",
  "atk-s0505a:246_1": "“Corā mayaṃ,",
  "atk-s0505a:246_2": "mahārājā”ti.",
  "atk-s0505a:246_3": "Rājā tesaṃ dhanaṃ dāpetvā “mā puna evamakatthā”ti ovaditvā vissajjesi.",
  "atk-s0505a:246_4": "Te āgantvā tassa rañño ārocesuṃ.",
  "atk-s0505a:246_5": "So punapi dvattikkhattuṃ tatheva vīmaṃsitvā “sīlavā rājā”ti caturaṅginiṃ senaṃ sannayhitvā sīmantare",
  "atk-s0505a:246_6": "ekaṃ nagaraṃ upagamma tattha amaccassa pāhesi “nagaraṃ vā me dehi yuddhaṃ vā”ti.",
  "atk-s0505a:246_7": "So brahmadattassa tamatthaṃ ārocāpesi “āṇāpetu devo kiṃ yujjhāmi,",
  "atk-s0505a:246_8": "udāhu nagaraṃ demī”ti.",
  "atk-s0505a:246_9": "Rājā “na yujjhitabbaṃ,",
  "atk-s0505a:246_10": "nagaraṃ datvā idhāgacchā”ti pesesi.",
  "atk-s0505a:246_11": "So tathā akāsi.",
  "atk-s0505a:246_12": "Paṭirājāpi taṃ nagaraṃ gahetvā avasesanagaresupi tatheva dūtaṃ pāhesi.",
  "atk-s0505a:246_13": "Tepi amaccā tatheva brahmadattassa ārocetvā tena “na yujjhitabbaṃ,",
  "atk-s0505a:246_14": "idhāgantabba”nti vuttā bārāṇasiṃ āgamaṃsu.",
  "atk-s0505a:247_0": "Tato amaccā brahmadattaṃ āhaṃsu –",
  "atk-s0505a:247_1": "“mahārāja,",
  "atk-s0505a:247_2": "tena saha yujjhāmā”ti. Rājā –",
  "atk-s0505a:247_3": "“mama pāṇātipāto bhavissatī”ti vāresi. Amaccā – “mayaṃ, mahārāja,",
  "atk-s0505a:247_4": "taṃ jīvaggāhaṃ gahetvā idheva ānessāmā”ti nānāupāyehi rājānaṃ saññāpetvā “ehi mahārājā”ti gantuṃ āraddhā.",
  "atk-s0505a:247_5": "Rājā “sace sattamāraṇappaharaṇavilumpanakammaṃ na karotha,",
  "atk-s0505a:247_6": "gacchāmī”ti bhaṇati.",
  "atk-s0505a:247_7": "Amaccā “na, deva, karoma,",
  "atk-s0505a:247_8": "bhayaṃ dassetvā palāpemā”ti caturaṅginiṃ senaṃ sannayhitvā ghaṭesu dīpe pakkhipitvā rattiṃ gacchiṃsu.",
  "atk-s0505a:247_9": "Paṭirājā taṃ divasaṃ bārāṇasisamīpe nagaraṃ gahetvā idāni kinti rattiṃ sannāhaṃ mocāpetvā pamatto niddaṃ okkami saddhiṃ balakāyena.",
  "atk-s0505a:247_10": "Tato amaccā bārāṇasirājānaṃ gahetvā paṭirañño khandhāvāraṃ gantvā sabbaghaṭehi dīpe niharāpetvā ekapajjotāya senāya saddaṃ akaṃsu.",
  "atk-s0505a:247_11": "Paṭirañño amacco mahābalaṃ disvā bhīto attano rājānaṃ upasaṅkamitvā “uṭṭhehi amakkhikamadhuṃ khādāhī”ti mahāsaddaṃ akāsi.",
  "atk-s0505a:247_12": "Tathā dutiyopi, tatiyopi.",
  "atk-s0505a:247_13": "Paṭirājā tena saddena paṭibujjhitvā bhayaṃ santāsaṃ āpajji.",
  "atk-s0505a:247_14": "Ukkuṭṭhisatāni pavattiṃsu.",
  "atk-s0505a:247_15": "So “paravacanaṃ saddahitvā amittahatthaṃ pattomhī”ti sabbarattiṃ taṃ taṃ vippalapitvā dutiyadivase “dhammiko rājā,",
  "atk-s0505a:247_16": "uparodhaṃ na kareyya,",
  "atk-s0505a:247_17": "gantvā khamāpemī”ti cintetvā rājānaṃ upasaṅkamitvā jaṇṇukehi patiṭṭhahitvā “khama, mahārāja,",
  "atk-s0505a:247_18": "mayhaṃ aparādha”nti āha.",
  "atk-s0505a:247_19": "Rājā taṃ ovaditvā “uṭṭhehi,",
  "atk-s0505a:247_20": "khamāmi te”ti āha.",
  "atk-s0505a:247_21": "So raññā evaṃ vuttamatteyeva paramassāsappatto ahosi,",
  "atk-s0505a:247_22": "bārāṇasirañño samīpeyeva janapade rajjaṃ labhi.",
  "atk-s0505a:247_23": "Te aññamaññaṃ sahāyakā ahesuṃ.",
  "atk-s0505a:248_0": "Atha brahmadatto dvepi senā sammodamānā ekato ṭhitā disvā “mamekassa cittānurakkhaṇāya asmiṃ janakāye",
  "atk-s0505a:248_1": "khuddakamakkhikāya pivanamattampi lohitabindu na uppannaṃ.",
  "atk-s0505a:248_2": "Aho sādhu,",
  "atk-s0505a:248_3": "aho suṭṭhu,",
  "atk-s0505a:248_4": "sabbe sattā sukhitā hontu,",
  "atk-s0505a:248_5": "averā hontu,",
  "atk-s0505a:248_6": "abyāpajjhā hontū”ti mettājhānaṃ uppādetvā,",
  "atk-s0505a:248_7": "tadeva pādakaṃ katvā,",
  "atk-s0505a:248_8": "saṅkhāre sammasitvā,",
  "atk-s0505a:248_9": "paccekabodhiñāṇaṃ sacchikatvā,",
  "atk-s0505a:248_10": "sayambhutaṃ pāpuṇi.",
  "atk-s0505a:248_11": "Taṃ maggasukhena phalasukhena sukhitaṃ hatthikkhandhe nisinnaṃ amaccā paṇipātaṃ katvā āhaṃsu –",
  "atk-s0505a:248_12": "“yānakālo, mahārāja,",
  "atk-s0505a:248_13": "vijitabalakāyassa sakkāro kātabbo,",
  "atk-s0505a:248_14": "parājitabalakāyassa bhattaparibbayo dātabbo”ti. So āha – “nāhaṃ, bhaṇe, rājā,",
  "atk-s0505a:248_15": "paccekabuddho nāmāha”nti.",
  "atk-s0505a:248_16": "Kiṃ devo bhaṇati,",
  "atk-s0505a:248_17": "na edisā paccekabuddhā hontīti? Kīdisā, bhaṇe,",
  "atk-s0505a:248_18": "paccekabuddhāti?",
  "atk-s0505a:248_19": "Paccekabuddhā nāma dvaṅgulakesamassu aṭṭhaparikkhārayuttā bhavantīti.",
  "atk-s0505a:248_20": "So dakkhiṇahatthena sīsaṃ parāmasi,",
  "atk-s0505a:248_21": "tāvadeva gihiliṅgaṃ antaradhāyi,",
  "atk-s0505a:248_22": "pabbajitaveso pāturahosi,",
  "atk-s0505a:248_23": "dvaṅgulakesamassu aṭṭhaparikkhārasamannāgato vassasatikattherasadiso ahosi.",
  "atk-s0505a:248_24": "So catutthajjhānaṃ samāpajjitvā hatthikkhandhato vehāsaṃ abbhuggantvā padumapupphe nisīdi.",
  "atk-s0505a:248_25": "Amaccā vanditvā “kiṃ, bhante,",
  "atk-s0505a:248_26": "kammaṭṭhānaṃ,",
  "atk-s0505a:248_27": "kathaṃ adhigatosī”ti pucchiṃsu.",
  "atk-s0505a:248_28": "So yato assa mettājhānakammaṭṭhānaṃ ahosi,",
  "atk-s0505a:248_29": "tañca vipassanaṃ vipassitvā adhigato,",
  "atk-s0505a:248_30": "tasmā tamatthaṃ dassento udānagāthañca byākaraṇagāthañca imaññeva gāthaṃ abhāsi “sabbesu bhūtesu nidhāya daṇḍa”nti.",
  "atk-s0505a:249_0": "Tattha sabbesūti anavasesesu.",
  "atk-s0505a:249_1": "Bhūtesūti sattesu.",
  "atk-s0505a:249_2": "Ayamettha saṅkhepo,",
  "atk-s0505a:249_3": "vitthāraṃ pana ratanasuttavaṇṇanāyaṃ vakkhāma.",
  "atk-s0505a:249_4": "Nidhāyāti nikkhipitvā.",
  "atk-s0505a:249_5": "Daṇḍanti kāyavacīmanodaṇḍaṃ,",
  "atk-s0505a:249_6": "kāyaduccaritādīnametaṃ adhivacanaṃ.",
  "atk-s0505a:249_7": "Kāyaduccaritañhi daṇḍayatīti daṇḍo,",
  "atk-s0505a:249_8": "bādheti anayabyasanaṃ pāpetīti vuttaṃ hoti.",
  "atk-s0505a:249_9": "Evaṃ vacīduccaritaṃ manoduccaritaṃ ca.",
  "atk-s0505a:249_10": "Paharaṇadaṇḍo eva vā daṇḍo,",
  "atk-s0505a:249_11": "taṃ nidhāyātipi vuttaṃ hoti.",
  "atk-s0505a:249_12": "Aviheṭhayanti aviheṭhayanto.",
  "atk-s0505a:249_13": "Aññatarampīti yaṃkiñci ekampi.",
  "atk-s0505a:249_14": "Tesanti tesaṃ sabbabhūtānaṃ.",
  "atk-s0505a:249_15": "Na puttamiccheyyāti atrajo, khetrajo, dinnako,",
  "atk-s0505a:249_16": "antevāsikoti imesu catūsu puttesu yaṃ kiñci puttaṃ na iccheyya.",
  "atk-s0505a:249_17": "Kuto sahāyanti sahāyaṃ pana iccheyyāti kuto eva etaṃ.",
  "atk-s0505a:250_0": "Ekoti pabbajjāsaṅkhātena eko,",
  "atk-s0505a:250_1": "adutiyaṭṭhena eko,",
  "atk-s0505a:250_2": "taṇhāpahānena eko,",
  "atk-s0505a:250_3": "ekantavigatakilesoti eko,",
  "atk-s0505a:250_4": "eko paccekasambodhiṃ abhisambuddhoti eko.",
  "atk-s0505a:250_5": "Samaṇasahassassāpi hi majjhe vattamāno gihisaññojanassa chinnattā eko –",
  "atk-s0505a:250_6": "evaṃ pabbajjāsaṅkhātena eko.",
  "atk-s0505a:250_7": "Eko tiṭṭhati,",
  "atk-s0505a:250_8": "eko gacchati,",
  "atk-s0505a:250_9": "eko nisīdati,",
  "atk-s0505a:250_10": "eko seyyaṃ kappeti,",
  "atk-s0505a:250_11": "eko iriyati vattatīti –",
  "atk-s0505a:250_12": "evaṃ adutiyaṭṭhena eko.",
  "atk-s0505a:251_0": "“Taṇhādutiyo puriso, dīghamaddhānasaṃsaraṃ;",
  "atk-s0505a:252_0": "Itthabhāvaññathābhāvaṃ, saṃsāraṃ nātivattati.",
  "atk-s0505a:253_0": "“Evamādīnavaṃ ñatvā, taṇhaṃ dukkhassa sambhavaṃ;",
  "atk-s0505a:254_0": "Vītataṇho anādāno, sato bhikkhu paribbaje”ti. –",
  "atk-s0505a:255_0": "Evaṃ taṇhāpahānaṭṭhena eko.",
  "atk-s0505a:255_1": "Sabbakilesāssa pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti –",
  "atk-s0505a:255_2": "evaṃ ekantavigatakilesoti eko.",
  "atk-s0505a:255_3": "Anācariyako hutvā sayambhū sāmaññeva paccekasambodhiṃ abhisambuddhoti –",
  "atk-s0505a:255_4": "evaṃ eko paccekasambodhiṃ abhisambuddhoti eko.",
  "atk-s0505a:256_0": "Careti yā imā aṭṭha cariyāyo;",
  "atk-s0505a:256_1": "seyyathidaṃ –",
  "atk-s0505a:256_2": "paṇidhisampannānaṃ catūsu iriyāpathesu iriyāpathacariyā,",
  "atk-s0505a:256_3": "indriyesu guttadvārānaṃ ajjhattikāyatanesu āyatanacariyā,",
  "atk-s0505a:256_4": "appamādavihārīnaṃ catūsu satipaṭṭhānesu saticariyā,",
  "atk-s0505a:256_5": "adhicittamanuyuttānaṃ catūsu jhānesu samādhicariyā,",
  "atk-s0505a:256_6": "buddhisampannānaṃ catūsu ariyasaccesu ñāṇacariyā,",
  "atk-s0505a:256_7": "sammā paṭipannānaṃ catūsu ariyamaggesu maggacariyā,",
  "atk-s0505a:256_8": "adhigatapphalānaṃ catūsu sāmaññaphalesu patticariyā,",
  "atk-s0505a:256_9": "tiṇṇaṃ buddhānaṃ sabbasattesu lokatthacariyā,",
  "atk-s0505a:256_10": "tattha padesato paccekabuddhasāvakānanti. Yathāha –",
  "atk-s0505a:256_11": "“cariyāti aṭṭha cariyāyo iriyāpathacariyā”ti vitthāro.",
  "atk-s0505a:256_12": "Tāhi cariyāhi samannāgato bhaveyyāti attho.",
  "atk-s0505a:256_13": "Atha vā yā imā “adhimuccanto saddhāya carati,",
  "atk-s0505a:256_14": "paggaṇhanto vīriyena carati,",
  "atk-s0505a:256_15": "upaṭṭhahanto satiyā carati,",
  "atk-s0505a:256_16": "avikkhitto samādhinā carati,",
  "atk-s0505a:256_17": "pajānanto paññāya carati,",
  "atk-s0505a:256_18": "vijānanto viññāṇena carati,",
  "atk-s0505a:256_19": "evaṃ paṭipannassa kusalā dhammā āyatantīti āyatanacariyāya carati,",
  "atk-s0505a:256_20": "evaṃ paṭipanno visesamadhigacchatīti visesacariyāya caratī”ti evaṃ aparāpi aṭṭha cariyā vuttā.",
  "atk-s0505a:256_21": "Tāhipi samannāgato bhaveyyāti attho.",
  "atk-s0505a:256_22": "Khaggavisāṇakappoti ettha khaggavisāṇaṃ nāma khaggamigasiṅgaṃ.",
  "atk-s0505a:256_23": "Kappasaddassa atthaṃ vitthārato maṅgalasuttavaṇṇanāyaṃ pakāsayissāma.",
  "atk-s0505a:256_24": "Idha panāyaṃ “satthukappena vata, bho,",
  "atk-s0505a:256_25": "kira sāvakena saddhiṃ mantayamānā”ti evamādīsu viya paṭibhāgo veditabbo.",
  "atk-s0505a:256_26": "Khaggavisāṇakappoti khaggavisāṇasadisoti vuttaṃ hoti.",
  "atk-s0505a:256_27": "Ayaṃ tāvettha padato atthavaṇṇanā.",
  "atk-s0505a:257_0": "Adhippāyānusandhito pana evaṃ veditabbā –",
  "atk-s0505a:257_1": "yvāyaṃ vuttappakāro daṇḍo bhūtesu pavattiyamāno ahito hoti,",
  "atk-s0505a:257_2": "taṃ tesu appavattanena tappaṭipakkhabhūtāya mettāya parahitūpasaṃhārena ca sabbesu bhūtesu nidhāya daṇḍaṃ,",
  "atk-s0505a:257_3": "nihitadaṇḍattā eva ca.",
  "atk-s0505a:257_4": "Yathā anihitadaṇḍā sattā bhūtāni daṇḍena vā satthena vā pāṇinā vā leḍḍunā vā viheṭhayanti,",
  "atk-s0505a:257_5": "tathā aviheṭhayaṃ aññatarampi tesaṃ.",
  "atk-s0505a:257_6": "Imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ tañca tadanusāreneva",
  "atk-s0505a:257_7": "tadaññañca saṅkhāragataṃ vipassitvā imaṃ paccekabodhiṃ adhigatomhīti ayaṃ tāva adhippāyo.",
  "atk-s0505a:258_0": "Ayaṃ pana anusandhi –",
  "atk-s0505a:258_1": "evaṃ vutte te amaccā āhaṃsu – “idāni, bhante,",
  "atk-s0505a:258_2": "kuhiṃ gacchathā”ti?",
  "atk-s0505a:258_3": "Tato tena “pubbapaccekasambuddhā kattha vasantī”ti āvajjetvā ñatvā “gandhamādanapabbate”ti vutte punāhaṃsu –",
  "atk-s0505a:258_4": "“amhe dāni, bhante,",
  "atk-s0505a:258_5": "pajahatha,",
  "atk-s0505a:258_6": "na icchathā”ti.",
  "atk-s0505a:258_7": "Atha paccekabuddho āha –",
  "atk-s0505a:258_8": "“na puttamiccheyyā”ti sabbaṃ.",
  "atk-s0505a:258_9": "Tatrādhippāyo –",
  "atk-s0505a:258_10": "ahaṃ idāni atrajādīsu yaṃ kiñci puttampi na iccheyyaṃ,",
  "atk-s0505a:258_11": "kuto pana tumhādisaṃ sahāyaṃ?",
  "atk-s0505a:258_12": "Tasmā tumhesupi yo mayā saddhiṃ gantuṃ mādiso vā hotuṃ icchati,",
  "atk-s0505a:258_13": "so eko care khaggavisāṇakappo.",
  "atk-s0505a:258_14": "Atha vā tehi “amhe dāni, bhante,",
  "atk-s0505a:258_15": "pajahatha na icchathā”ti vutte so paccekabuddho “na puttamiccheyya kuto sahāya”nti vatvā attano yathāvuttenatthena",
  "atk-s0505a:258_16": "ekacariyāya guṇaṃ disvā pamudito pītisomanassajāto imaṃ udānaṃ udānesi –",
  "atk-s0505a:258_17": "“eko care khaggavisāṇakappo”ti.",
  "atk-s0505a:258_18": "Evaṃ vatvā pekkhamānasseva mahājanassa ākāse uppatitvā gandhamādanaṃ agamāsi.",
  "atk-s0505a:259_0": "Gandhamādano nāma himavati cūḷakāḷapabbataṃ,",
  "atk-s0505a:259_1": "mahākāḷapabbataṃ,",
  "atk-s0505a:259_2": "nāgapaliveṭhanaṃ,",
  "atk-s0505a:259_3": "candagabbhaṃ,",
  "atk-s0505a:259_4": "sūriyagabbhaṃ,",
  "atk-s0505a:259_5": "suvaṇṇapassaṃ,",
  "atk-s0505a:259_6": "himavantapabbatanti satta pabbate atikkamma hoti.",
  "atk-s0505a:259_7": "Tattha nandamūlakaṃ nāma pabbhāraṃ paccekabuddhānaṃ vasanokāso.",
  "atk-s0505a:259_8": "Tisso ca guhāyo –",
  "atk-s0505a:259_9": "suvaṇṇaguhā, maṇiguhā,",
  "atk-s0505a:259_10": "rajataguhāti.",
  "atk-s0505a:259_11": "Tattha maṇiguhādvāre mañjūsako nāma rukkho yojanaṃ ubbedhena,",
  "atk-s0505a:259_12": "yojanaṃ vitthārena.",
  "atk-s0505a:259_13": "So yattakāni udake vā thale vā pupphāni,",
  "atk-s0505a:259_14": "sabbāni tāni pupphayati visesena paccekabuddhāgamanadivase.",
  "atk-s0505a:259_15": "Tassūparito sabbaratanamāḷo hoti.",
  "atk-s0505a:259_16": "Tattha sammajjanakavāto kacavaraṃ chaḍḍeti,",
  "atk-s0505a:259_17": "samakaraṇavāto sabbaratanamayaṃ vālikaṃ samaṃ karoti,",
  "atk-s0505a:259_18": "siñcanakavāto anotattadahato ānetvā udakaṃ siñcati,",
  "atk-s0505a:259_19": "sugandhakaraṇavāto himavantato sabbesaṃ gandharukkhānaṃ gandhe āneti,",
  "atk-s0505a:259_20": "ocinakavāto pupphāni ocinitvā pāteti,",
  "atk-s0505a:259_21": "santharakavāto sabbattha santharati.",
  "atk-s0505a:259_22": "Sadā paññattāneva cettha āsanāni honti,",
  "atk-s0505a:259_23": "yesu paccekabuddhuppādadivase uposathadivase ca sabbapaccekabuddhā sannipatitvā nisīdanti.",
  "atk-s0505a:259_24": "Ayaṃ tattha pakati.",
  "atk-s0505a:259_25": "Abhisambuddha-",
  "atk-s0505a:259_26": "paccekabuddho tattha gantvā paññattāsane nisīdati.",
  "atk-s0505a:259_27": "Tato sace tasmiṃ kāle aññepi paccekabuddhā saṃvijjanti,",
  "atk-s0505a:259_28": "tepi taṅkhaṇaṃ sannipatitvā paññattāsanesu nisīdanti.",
  "atk-s0505a:259_29": "Nisīditvā ca kiñcideva samāpattiṃ samāpajjitvā vuṭṭhahanti,",
  "atk-s0505a:259_30": "tato saṅghatthero adhunāgatapaccekabuddhaṃ sabbesaṃ anumodanatthāya “kathamadhigata”nti kammaṭṭhānaṃ pucchati.",
  "atk-s0505a:259_31": "Tadāpi so tameva attano udānabyākaraṇagāthaṃ bhāsati.",
  "atk-s0505a:259_32": "Puna bhagavāpi āyasmatā ānandena puṭṭho tameva gāthaṃ bhāsati,",
  "atk-s0505a:259_33": "ānando ca saṅgītiyanti evamekekā gāthā paccekasambodhiabhisambuddhaṭṭhāne,",
  "atk-s0505a:259_34": "mañjūsakamāḷe,",
  "atk-s0505a:259_35": "ānandena pucchitakāle,",
  "atk-s0505a:259_36": "saṅgītiyanti catukkhattuṃ bhāsitā hotīti.",
  "atk-s0505a:260_0": "Paṭhamagāthāvaṇṇanā samattā.",
  "atk-s0505a:261_0": "36.",
  "atk-s0505a:261_1": "Saṃsaggajātassāti kā uppatti?",
  "atk-s0505a:261_2": "Ayampi paccekabodhisatto kassapassa bhagavato sāsane vīsati vassasahassāni purimanayeneva samaṇadhammaṃ karonto kasiṇaparikammaṃ katvā,",
  "atk-s0505a:261_3": "paṭhamajjhānaṃ nibbattetvā,",
  "atk-s0505a:261_4": "nāmarūpaṃ vavatthapetvā,",
  "atk-s0505a:261_5": "lakkhaṇasammasanaṃ katvā,",
  "atk-s0505a:261_6": "ariyamaggaṃ anadhigamma brahmaloke nibbatti.",
  "atk-s0505a:261_7": "So tato cuto bārāṇasirañño aggamahesiyā kucchimhi uppajjitvā purimanayeneva vaḍḍhamāno yato pabhuti “ayaṃ itthī ayaṃ puriso”ti visesaṃ aññāsi,",
  "atk-s0505a:261_8": "tatupādāya itthīnaṃ hatthe na ramati,",
  "atk-s0505a:261_9": "ucchādananhāpanamaṇḍanādimattampi na sahati.",
  "atk-s0505a:261_10": "Taṃ purisā eva posenti,",
  "atk-s0505a:261_11": "thaññapāyanakāle dhātiyo kañcukaṃ paṭimuñcitvā purisavesena thaññaṃ pāyenti.",
  "atk-s0505a:261_12": "So itthīnaṃ gandhaṃ ghāyitvā saddaṃ vā sutvā rodati,",
  "atk-s0505a:261_13": "viññutaṃ pattopi itthiyo passituṃ na icchati,",
  "atk-s0505a:261_14": "tena taṃ anitthigandhotveva sañjāniṃsu.",
  "atk-s0505a:262_0": "Tasmiṃ soḷasavassuddesike jāte rājā “kulavaṃsaṃ saṇṭhapessāmī”ti nānākulehi tassa anurūpā kaññāyo ānetvā",
  "atk-s0505a:262_1": "aññataraṃ amaccaṃ āṇāpesi “kumāraṃ ramāpehī”ti.",
  "atk-s0505a:262_2": "Amacco upāyena taṃ ramāpetukāmo tassa avidūre sāṇipākāraṃ parikkhipāpetvā nāṭakāni payojāpesi.",
  "atk-s0505a:262_3": "Kumāro gītavāditasaddaṃ sutvā –",
  "atk-s0505a:262_4": "“kasseso saddo”ti āha.",
  "atk-s0505a:262_5": "Amacco “taveso, deva,",
  "atk-s0505a:262_6": "nāṭakitthīnaṃ saddo,",
  "atk-s0505a:262_7": "puññavantānaṃ īdisāni nāṭakāni honti, abhirama, deva,",
  "atk-s0505a:262_8": "mahāpuññosi tva”nti āha.",
  "atk-s0505a:262_9": "Kumāro amaccaṃ daṇḍena tāḷāpetvā nikkaḍḍhāpesi.",
  "atk-s0505a:262_10": "So rañño ārocesi.",
  "atk-s0505a:262_11": "Rājā kumārassa mātarā saha gantvā,",
  "atk-s0505a:262_12": "kumāraṃ khamāpetvā,",
  "atk-s0505a:262_13": "puna amaccaṃ appesi.",
  "atk-s0505a:262_14": "Kumāro tehi atinippīḷiyamāno seṭṭhasuvaṇṇaṃ datvā suvaṇṇakāre āṇāpesi –",
  "atk-s0505a:262_15": "“sundaraṃ itthirūpaṃ karothā”ti.",
  "atk-s0505a:262_16": "Te vissakammunā nimmitasadisaṃ sabbālaṅkāravibhūsitaṃ itthirūpaṃ katvā dassesuṃ.",
  "atk-s0505a:262_17": "Kumāro disvā vimhayena sīsaṃ cāletvā mātāpitūnaṃ pesesi “yadi īdisiṃ itthiṃ labhissāmi,",
  "atk-s0505a:262_18": "gaṇhissāmī”ti.",
  "atk-s0505a:262_19": "Mātāpitaro “amhākaṃ putto mahāpuñño,",
  "atk-s0505a:262_20": "avassaṃ tena saha katapuññā kāci dārikā loke uppannā bhavissatī”ti taṃ suvaṇṇarūpaṃ rathaṃ āropetvā amaccānaṃ appesuṃ “gacchatha,",
  "atk-s0505a:262_21": "īdisiṃ dārikaṃ gavesathā”ti.",
  "atk-s0505a:262_22": "Te gahetvā soḷasa mahājanapade vicarantā taṃ taṃ gāmaṃ gantvā udakatitthādīsu yattha yattha janasamūhaṃ passanti,",
  "atk-s0505a:262_23": "tattha tattha devataṃ viya suvaṇṇarūpaṃ ṭhapetvā nānāpupphavatthālaṅkārehi pūjaṃ katvā,",
  "atk-s0505a:262_24": "vitānaṃ bandhitvā,",
  "atk-s0505a:262_25": "ekamantaṃ tiṭṭhanti –",
  "atk-s0505a:262_26": "“yadi kenaci evarūpā diṭṭhapubbā bhavissati,",
  "atk-s0505a:262_27": "so kathaṃ samuṭṭhāpessatī”ti?",
  "atk-s0505a:262_28": "Etenupāyena aññatra maddaraṭṭhā sabbe janapade āhiṇḍitvā taṃ “khuddakaraṭṭha”nti avamaññamānā tattha paṭhamaṃ agantvā nivattiṃsu.",
  "atk-s0505a:263_0": "Tato nesaṃ ahosi “maddaraṭṭhampi tāva gacchāma,",
  "atk-s0505a:263_1": "mā no bārāṇasiṃ paviṭṭhepi rājā puna pāhesī”ti maddaraṭṭhe sāgalanagaraṃ agamaṃsu.",
  "atk-s0505a:263_2": "Sāgalanagare ca maddavo nāma rājā.",
  "atk-s0505a:263_3": "Tassa dhītā soḷasavassuddesikā abhirūpā hoti.",
  "atk-s0505a:263_4": "Tassā vaṇṇadāsiyo nhānodakatthāya titthaṃ gatā.",
  "atk-s0505a:263_5": "Tattha amaccehi ṭhapitaṃ taṃ suvaṇṇarūpaṃ dūratova disvā “amhe udakatthāya pesetvā rājaputtī sayameva",
  "atk-s0505a:263_6": "āgatā”ti bhaṇantiyo samīpaṃ gantvā “nāyaṃ sāminī,",
  "atk-s0505a:263_7": "amhākaṃ sāminī ito abhirūpatarā”ti āhaṃsu.",
  "atk-s0505a:263_8": "Amaccā taṃ sutvā rājānaṃ upasaṅkamitvā anurūpena nayena dārikaṃ yāciṃsu,",
  "atk-s0505a:263_9": "sopi adāsi.",
  "atk-s0505a:263_10": "Tato bārāṇasirañño pāhesuṃ “laddhā dārikā,",
  "atk-s0505a:263_11": "sāmaṃ āgacchissati,",
  "atk-s0505a:263_12": "udāhu amheva ānemā”ti?",
  "atk-s0505a:263_13": "So ca “mayi āgacchante janapadapīḷā bhavissati,",
  "atk-s0505a:263_14": "tumheva ānethā”ti pesesi.",
  "atk-s0505a:264_0": "Amaccā dārikaṃ gahetvā nagarā nikkhamitvā kumārassa pāhesuṃ –",
  "atk-s0505a:264_1": "“laddhā suvaṇṇarūpasadisī dārikā”ti.",
  "atk-s0505a:264_2": "Kumāro sutvāva rāgena abhibhūto paṭhamajjhānā parihāyi.",
  "atk-s0505a:264_3": "So dūtaparamparaṃ pesesi “sīghaṃ ānetha,",
  "atk-s0505a:264_4": "sīghaṃ ānethā”ti.",
  "atk-s0505a:264_5": "Te sabbattha ekarattivāseneva bārāṇasiṃ patvā bahinagare ṭhitā rañño pāhesuṃ –",
  "atk-s0505a:264_6": "“ajja pavisitabbaṃ, no”ti?",
  "atk-s0505a:264_7": "Rājā “seṭṭhakulā ānītā dārikā,",
  "atk-s0505a:264_8": "maṅgalakiriyaṃ katvā mahāsakkārena pavesessāma,",
  "atk-s0505a:264_9": "uyyānaṃ tāva naṃ nethā”ti āṇāpesi.",
  "atk-s0505a:264_10": "Te tathā akaṃsu.",
  "atk-s0505a:264_11": "Sā accantasukhumālā yānugghātena ubbāḷhā addhānaparissamena uppannavātarogā milātamālā viya hutvā rattiṃyeva kālamakāsi.",
  "atk-s0505a:264_12": "Amaccā “sakkārā paribhaṭṭhamhā”ti parideviṃsu.",
  "atk-s0505a:264_13": "Rājā ca nāgarā ca “kulavaṃso vinaṭṭho”ti parideviṃsu.",
  "atk-s0505a:264_14": "Nagare mahākolāhalaṃ ahosi.",
  "atk-s0505a:264_15": "Kumārassa sutamatteyeva mahāsoko udapādi.",
  "atk-s0505a:264_16": "Tato kumāro sokassa mūlaṃ khaṇitumāraddho.",
  "atk-s0505a:264_17": "So cintesi –",
  "atk-s0505a:264_18": "“ayaṃ soko nāma na ajātassa hoti,",
  "atk-s0505a:264_19": "jātassa pana hoti,",
  "atk-s0505a:264_20": "tasmā jātiṃ paṭicca soko”ti.",
  "atk-s0505a:264_21": "“Jāti pana kiṃ paṭiccā”ti?",
  "atk-s0505a:264_22": "Tato “bhavaṃ paṭicca jātī”ti evaṃ pubbabhāvanānubhāvena yoniso manasikaronto anulomapaṭilomapaṭiccasamuppādaṃ",
  "atk-s0505a:264_23": "disvā saṅkhāre sammasanto tattheva nisinno paccekabodhiṃ sacchākāsi.",
  "atk-s0505a:264_24": "Taṃ maggaphalasukhena sukhitaṃ santindriyaṃ santamānasaṃ nisinnaṃ disvā,",
  "atk-s0505a:264_25": "paṇipātaṃ katvā,",
  "atk-s0505a:264_26": "amaccā āhaṃsu – “mā soci, deva,",
  "atk-s0505a:264_27": "mahanto jambudīpo,",
  "atk-s0505a:264_28": "aññaṃ tato sundarataraṃ ānessāmā”ti. So āha –",
  "atk-s0505a:264_29": "“nāhaṃ socako,",
  "atk-s0505a:264_30": "nissoko paccekabuddho aha”nti.",
  "atk-s0505a:264_31": "Ito paraṃ sabbaṃ purimagāthāsadisameva ṭhapetvā gāthāvaṇṇanaṃ.",
  "atk-s0505a:265_0": "Gāthāvaṇṇanāyaṃ pana saṃsaggajātassāti jātasaṃsaggassa.",
  "atk-s0505a:265_1": "Tattha dassana, savana, kāya,",
  "atk-s0505a:265_2": "samullapana,",
  "atk-s0505a:265_3": "sambhogasaṃsaggavasena pañcavidho saṃsaggo.",
  "atk-s0505a:265_4": "Tattha aññamaññaṃ disvā cakkhuviññāṇavīthivasena uppannarāgo dassanasaṃsaggo nāma.",
  "atk-s0505a:265_5": "Tattha sīhaḷadīpe kāḷadīghavāpīgāme piṇḍāya carantaṃ kalyāṇavihāravāsīdīghabhāṇakadaharabhikkhuṃ disvā paṭibaddhacittā kenaci upāyena taṃ alabhitvā,",
  "atk-s0505a:265_6": "kālakatā kuṭumbiyadhītā,",
  "atk-s0505a:265_7": "tassā nivāsanacoḷakhaṇḍaṃ disvā “evarūpavatthadhāriniyā nāma saddhiṃ saṃvāsaṃ nālattha”nti hadayaṃ phāletvā kālakato.",
  "atk-s0505a:265_8": "So eva ca daharo nidassanaṃ.",
  "atk-s0505a:266_0": "Parehi pana kathiyamānaṃ rūpādisampattiṃ attanā vā hasitalapitagītasaddaṃ sutvā sotaviññāṇavīthivasena uppanno rāgo savanasaṃsaggo nāma.",
  "atk-s0505a:266_1": "Tatrāpi girigāmavāsīkammāradhītāya pañcahi kumārīhi saddhiṃ padumassaraṃ gantvā,",
  "atk-s0505a:266_2": "nhatvā mālaṃ āropetvā,",
  "atk-s0505a:266_3": "uccāsaddena gāyantiyā ākāsena gacchanto saddaṃ sutvā kāmarāgena visesā parihāyitvā anayabyasanaṃ patto pañcaggaḷaleṇavāsī tissadaharo nidassanaṃ.",
  "atk-s0505a:267_0": "Aññamaññaṃ aṅgaparāmasanena uppannarāgo kāyasaṃsaggo nāma.",
  "atk-s0505a:267_1": "Dhammagāyanadaharabhikkhu cettha nidassanaṃ.",
  "atk-s0505a:267_2": "Mahāvihāre kira daharabhikkhu dhammaṃ bhāsati.",
  "atk-s0505a:267_3": "Tattha mahājane āgate rājāpi agamāsi saddhiṃ antepurena.",
  "atk-s0505a:267_4": "Tato rājadhītāya tassa rūpañca saddañca āgamma balavarāgo uppanno,",
  "atk-s0505a:267_5": "tassa ca daharassāpi.",
  "atk-s0505a:267_6": "Taṃ disvā rājā sallakkhetvā sāṇipākārena parikkhipāpesi.",
  "atk-s0505a:267_7": "Te aññamaññaṃ parāmasitvā āliṅgiṃsu.",
  "atk-s0505a:267_8": "Puna sāṇipākāraṃ apanetvā passantā dvepi kālakateyeva addasaṃsūti.",
  "atk-s0505a:268_0": "Aññamaññaṃ ālapanasamullapane uppanno rāgo pana samullapanasaṃsaggo nāma.",
  "atk-s0505a:268_1": "Bhikkhubhikkhunīhi saddhiṃ paribhogakaraṇe uppannarāgo sambhogasaṃsaggo nāma.",
  "atk-s0505a:268_2": "Dvīsupi cetesu pārājikappatto bhikkhu ca bhikkhunī ca nidassanaṃ.",
  "atk-s0505a:268_3": "Maricivaṭṭināmamahāvihāramahe kira duṭṭhagāmaṇi abhayamahārājā mahādānaṃ paṭiyādetvā ubhatosaṅghaṃ parivisati.",
  "atk-s0505a:268_4": "Tattha uṇhayāguyā dinnāya saṅghanavakasāmaṇerī anādhārakassa saṅghanavakasāmaṇerassa dantavalayaṃ datvā samullāpaṃ akāsi.",
  "atk-s0505a:268_5": "Te ubhopi upasampajjitvā saṭṭhivassā hutvā paratīraṃ gatā aññamaññaṃ samullāpena pubbasaññaṃ paṭilabhitvā",
  "atk-s0505a:268_6": "tāvadeva jātasinehā sikkhāpadaṃ vītikkamitvā pārājikā ahesunti.",
  "atk-s0505a:269_0": "Evaṃ pañcavidhe saṃsagge yena kenaci saṃsaggena jātasaṃsaggassa bhavati sneho,",
  "atk-s0505a:269_1": "purimarāgapaccayā balavarāgo uppajjati.",
  "atk-s0505a:269_2": "Tato snehanvayaṃ dukkhamidaṃ pahoti tameva snehaṃ anugacchantaṃ sandiṭṭhikasamparāyikasokaparidevādinānappakārakaṃ dukkhamidaṃ pahoti,",
  "atk-s0505a:269_3": "nibbattati, bhavati, jāyati.",
  "atk-s0505a:269_4": "Apare pana “ārammaṇe cittassa vossaggo saṃsaggo”ti bhaṇanti.",
  "atk-s0505a:269_5": "Tato sneho,",
  "atk-s0505a:269_6": "snehā dukkhamidanti.",
  "atk-s0505a:270_0": "Evamatthappabhedaṃ imaṃ aḍḍhagāthaṃ vatvā so paccekabuddho āha –",
  "atk-s0505a:270_1": "“svāhaṃ yamidaṃ snehanvayaṃ sokādidukkhaṃ pahoti,",
  "atk-s0505a:270_2": "tassa dukkhassa mūlaṃ khananto paccekasambodhimadhigato”ti.",
  "atk-s0505a:270_3": "Evaṃ vutte te amaccā āhaṃsu –",
  "atk-s0505a:270_4": "“amhehi dāni, bhante,",
  "atk-s0505a:270_5": "kiṃ kātabba”nti?",
  "atk-s0505a:270_6": "Tato so āha –",
  "atk-s0505a:270_7": "“tumhe vā aññe vā yo imamhā dukkhā muccitukāmo,",
  "atk-s0505a:270_8": "so sabbopi ādīnavaṃ snehajaṃ pekkhamāno,",
  "atk-s0505a:270_9": "eko care khaggavisāṇakappo”ti.",
  "atk-s0505a:270_10": "Ettha ca yaṃ “snehanvayaṃ dukkhamidaṃ pahotī”ti vuttaṃ “tadeva sandhāya ādīnavaṃ snehajaṃ pekkhamāno”ti idaṃ vuttanti veditabbaṃ.",
  "atk-s0505a:270_11": "Atha vā yathāvuttena saṃsaggena saṃsaggajātassa bhavati sneho,",
  "atk-s0505a:270_12": "snehanvayaṃ dukkhamidaṃ pahoti,",
  "atk-s0505a:270_13": "etaṃ yathābhūtaṃ ādīnavaṃ snehajaṃ pekkhamāno ahaṃ adhigatoti.",
  "atk-s0505a:270_14": "Evaṃ abhisambandhitvā catutthapādo pubbe vuttanayeneva udānavasena vuttopi veditabbo.",
  "atk-s0505a:270_15": "Tato paraṃ sabbaṃ purimagāthāya vuttasadisamevāti.",
  "atk-s0505a:271_0": "Saṃsaggagāthāvaṇṇanā samattā.",
  "atk-s0505a:272_0": "37.",
  "atk-s0505a:272_1": "Mitte suhajjeti kā uppatti?",
  "atk-s0505a:272_2": "Ayaṃ paccekabodhisatto purimagāthāya vuttanayeneva uppajjitvā bārāṇasiyaṃ rajjaṃ kārento paṭhamaṃ jhānaṃ nibbattetvā “kiṃ samaṇadhammo varo,",
  "atk-s0505a:272_3": "rajjaṃ vara”nti vīmaṃsitvā catunnaṃ amaccānaṃ hatthe rajjaṃ niyyātetvā samaṇadhammaṃ karoti.",
  "atk-s0505a:272_4": "Amaccā “dhammena samena karothā”ti vuttāpi lañjaṃ gahetvā adhammena karonti.",
  "atk-s0505a:272_5": "Te lañjaṃ gahetvā sāmike parājentā ekadā aññataraṃ rājavallabhaṃ parājesuṃ.",
  "atk-s0505a:272_6": "So rañño bhattahārakena saddhiṃ pavisitvā sabbaṃ ārocesi.",
  "atk-s0505a:272_7": "Rājā dutiyadivase sayaṃ vinicchayaṭṭhānaṃ agamāsi.",
  "atk-s0505a:272_8": "Tato mahājanakāyā –",
  "atk-s0505a:272_9": "“amaccā sāmike asāmike karontī”ti mahāsaddaṃ karontā mahāyuddhaṃ viya akaṃsu.",
  "atk-s0505a:272_10": "Atha rājā vinicchayaṭṭhānā vuṭṭhāya pāsādaṃ abhiruhitvā samāpattiṃ appetuṃ nisinno tena saddena vikkhittacitto na sakkoti appetuṃ.",
  "atk-s0505a:272_11": "So “kiṃ me rajjena,",
  "atk-s0505a:272_12": "samaṇadhammo varo”ti rajjasukhaṃ pahāya puna samāpattiṃ nibbattetvā pubbe vuttanayeneva vipassanto paccekasambodhiṃ sacchākāsi.",
  "atk-s0505a:272_13": "Kammaṭṭhānañca pucchito imaṃ gāthaṃ abhāsi –",
  "atk-s0505a:273_0": "“Mitte suhajje anukampamāno, hāpeti atthaṃ paṭibaddhacitto;",
  "atk-s0505a:274_0": "Etaṃ bhayaṃ santhave pekkhamāno, eko care khaggavisāṇakappo”ti.",
  "atk-s0505a:275_0": "Tattha mettāyanavasena mittā.",
  "atk-s0505a:275_1": "Suhadayabhāvena suhajjā.",
  "atk-s0505a:275_2": "Keci hi ekantahitakāmatāya mittāva honti,",
  "atk-s0505a:275_3": "na suhajjā.",
  "atk-s0505a:275_4": "Keci gamanāgamanaṭṭhānanisajjāsamullāpādīsu hadayasukhajananena suhajjāva honti, na mittā.",
  "atk-s0505a:275_5": "Keci tadubhayavasena suhajjā ceva mittā ca.",
  "atk-s0505a:275_6": "Te duvidhā honti –",
  "atk-s0505a:275_7": "agāriyā anagāriyā ca.",
  "atk-s0505a:275_8": "Tattha agāriyā tividhā honti – upakāro,",
  "atk-s0505a:275_9": "samānasukhadukkho,",
  "atk-s0505a:275_10": "anukampakoti.",
  "atk-s0505a:275_11": "Anagāriyā visesena atthakkhāyino eva.",
  "atk-s0505a:275_12": "Te catūhi aṅgehi samannāgatā honti. Yathāha –",
  "atk-s0505a:276_0": "“Catūhi kho,",
  "atk-s0505a:276_1": "gahapatiputta,",
  "atk-s0505a:276_2": "ṭhānehi upakāro mitto suhado veditabbo –",
  "atk-s0505a:276_3": "pamattaṃ rakkhati,",
  "atk-s0505a:276_4": "pamattassa sāpateyyaṃ rakkhati,",
  "atk-s0505a:276_5": "bhītassa saraṇaṃ hoti,",
  "atk-s0505a:276_6": "uppannesu kiccakaraṇīyesu taddiguṇaṃ bhogaṃ anuppadeti”.",
  "atk-s0505a:277_0": "Tathā –",
  "atk-s0505a:278_0": "“Catūhi kho,",
  "atk-s0505a:278_1": "gahapatiputta,",
  "atk-s0505a:278_2": "ṭhānehi samānasukhadukkho mitto suhado veditabbo –",
  "atk-s0505a:278_3": "guyhamassa ācikkhati,",
  "atk-s0505a:278_4": "guyhamassa parigūhati,",
  "atk-s0505a:278_5": "āpadāsu na vijahati,",
  "atk-s0505a:278_6": "jīvitampissa atthāya pariccattaṃ hoti”.",
  "atk-s0505a:279_0": "Tathā –",
  "atk-s0505a:280_0": "“Catūhi kho,",
  "atk-s0505a:280_1": "gahapatiputta,",
  "atk-s0505a:280_2": "ṭhānehi anukampako mitto suhado veditabbo –",
  "atk-s0505a:280_3": "abhavenassa na nandati,",
  "atk-s0505a:280_4": "bhavenassa nandati,",
  "atk-s0505a:280_5": "avaṇṇaṃ bhaṇamānaṃ nivāreti,",
  "atk-s0505a:280_6": "vaṇṇaṃ bhaṇamānaṃ pasaṃsati”.",
  "atk-s0505a:281_0": "Tathā –",
  "atk-s0505a:282_0": "“Catūhi kho,",
  "atk-s0505a:282_1": "gahapatiputta,",
  "atk-s0505a:282_2": "ṭhānehi atthakkhāyī mitto suhado veditabbo –",
  "atk-s0505a:282_3": "pāpā nivāreti,",
  "atk-s0505a:282_4": "kalyāṇe niveseti,",
  "atk-s0505a:282_5": "assutaṃ sāveti,",
  "atk-s0505a:282_6": "saggassa maggaṃ ācikkhatī”ti.",
  "atk-s0505a:283_0": "Tesvidha agāriyā adhippetā.",
  "atk-s0505a:283_1": "Atthato pana sabbepi yujjanti.",
  "atk-s0505a:283_2": "Te mitte suhajje.",
  "atk-s0505a:283_3": "Anukampamānoti anudayamāno.",
  "atk-s0505a:283_4": "Tesaṃ sukhaṃ upasaṃharitukāmo dukkhaṃ apaharitukāmo ca.",
  "atk-s0505a:284_0": "Hāpeti atthanti diṭṭhadhammikasamparāyikaparamatthavasena tividhaṃ,",
  "atk-s0505a:284_1": "tathā attatthaparatthaubhayatthavasenāpi tividhaṃ.",
  "atk-s0505a:284_2": "Atthaṃ laddhavināsanena aladdhānuppādanenāti dvidhāpi hāpeti vināseti.",
  "atk-s0505a:284_3": "Paṭibaddhacittoti “ahaṃ imaṃ vinā na jīvāmi,",
  "atk-s0505a:284_4": "esa me gati,",
  "atk-s0505a:284_5": "esa me parāyaṇa”nti evaṃ attānaṃ nīce ṭhāne ṭhapentopi paṭibaddhacitto hoti.",
  "atk-s0505a:284_6": "“Ime maṃ vinā na jīvanti,",
  "atk-s0505a:284_7": "ahaṃ tesaṃ gati,",
  "atk-s0505a:284_8": "tesaṃ parāyaṇa”nti evaṃ attānaṃ ucce ṭhāne ṭhapentopi paṭibaddhacitto hoti.",
  "atk-s0505a:284_9": "Idha pana evaṃ paṭibaddhacitto adhippeto.",
  "atk-s0505a:284_10": "Etaṃ bhayanti etaṃ atthahāpanabhayaṃ,",
  "atk-s0505a:284_11": "attano samāpattihāniṃ sandhāya vuttaṃ.",
  "atk-s0505a:284_12": "Santhaveti tividho santhavo –",
  "atk-s0505a:284_13": "taṇhādiṭṭhimittasanthavavasena.",
  "atk-s0505a:284_14": "Tattha aṭṭhasatappabhedāpi taṇhā taṇhāsanthavo,",
  "atk-s0505a:284_15": "dvāsaṭṭhibhedāpi diṭṭhi diṭṭhisanthavo,",
  "atk-s0505a:284_16": "paṭibaddhacittatāya mittānukampanā mittasanthavo.",
  "atk-s0505a:284_17": "So idhādhippeto.",
  "atk-s0505a:284_18": "Tena hissa samāpatti parihīnā. Tenāha –",
  "atk-s0505a:284_19": "“etaṃ bhayaṃ santhave pekkhamāno ahamadhigato”ti.",
  "atk-s0505a:284_20": "Sesaṃ vuttasadisamevāti veditabbanti.",
  "atk-s0505a:285_0": "Mittasuhajjagāthāvaṇṇanā samattā.",
  "atk-s0505a:286_0": "38.",
  "atk-s0505a:286_1": "Vaṃso visāloti kā uppatti?",
  "atk-s0505a:286_2": "Pubbe kira kassapassa bhagavato sāsane tayo paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke uppannā.",
  "atk-s0505a:286_3": "Tato cavitvā tesaṃ jeṭṭhako bārāṇasirājakule nibbatto,",
  "atk-s0505a:286_4": "itare paccantarājakulesu.",
  "atk-s0505a:286_5": "Te ubhopi kammaṭṭhānaṃ uggaṇhitvā,",
  "atk-s0505a:286_6": "rajjaṃ pahāya pabbajitvā,",
  "atk-s0505a:286_7": "anukkamena paccekabuddhā hutvā,",
  "atk-s0505a:286_8": "nandamūlakapabbhāre vasantā ekadivasaṃ samāpattito vuṭṭhāya “mayaṃ kiṃ kammaṃ katvā imaṃ lokuttarasukhaṃ",
  "atk-s0505a:286_9": "anuppattā”ti āvajjetvā paccavekkhamānā kassapabuddhakāle attano cariyaṃ addasaṃsu.",
  "atk-s0505a:286_10": "Tato “tatiyo kuhi”nti āvajjentā bārāṇasiyaṃ rajjaṃ kārentaṃ disvā tassa guṇe saritvā “so pakatiyāva appicchatādiguṇasamannāgato ahosi,",
  "atk-s0505a:286_11": "amhākaññeva ovādako vattā vacanakkhamo pāpagarahī, handa,",
  "atk-s0505a:286_12": "naṃ ārammaṇaṃ dassetvā mocessāmā”ti okāsaṃ gavesantā taṃ ekadivasaṃ sabbālaṅkāravibhūsitaṃ uyyānaṃ gacchantaṃ",
  "atk-s0505a:286_13": "disvā ākāsenāgantvā uyyānadvāre veḷugumbamūle aṭṭhaṃsu.",
  "atk-s0505a:286_14": "Mahājano atitto rājadassanena rājānaṃ oloketi.",
  "atk-s0505a:286_15": "Tato rājā “atthi nu kho koci mama dassane abyāvaṭo”ti olokento paccekabuddhe addakkhi.",
  "atk-s0505a:286_16": "Saha dassaneneva cassa tesu sineho uppajji.",
  "atk-s0505a:287_0": "So hatthikkhandhā oruyha santena upacārena te upasaṅkamitvā “bhante,",
  "atk-s0505a:287_1": "kiṃ nāmā tumhe”ti pucchi.",
  "atk-s0505a:287_2": "Te āhaṃsu “mayaṃ, mahārāja,",
  "atk-s0505a:287_3": "asajjamānā nāmā”ti. “Bhante,",
  "atk-s0505a:287_4": "‘asajjamānā’ti etassa ko attho”ti?",
  "atk-s0505a:287_5": "“Alagganattho,",
  "atk-s0505a:287_6": "mahārājā”ti.",
  "atk-s0505a:287_7": "Tato taṃ veḷugumbaṃ dassentā āhaṃsu –",
  "atk-s0505a:287_8": "“seyyathāpi, mahārāja,",
  "atk-s0505a:287_9": "imaṃ veḷugumbaṃ sabbaso mūlakhandhasākhānusākhāhi saṃsibbitvā ṭhitaṃ asihattho puriso mūle chetvā āviñchanto na sakkuṇeyya uddharituṃ,",
  "atk-s0505a:287_10": "evameva tvaṃ anto ca bahi ca jaṭāya jaṭito āsattavisatto tattha laggo.",
  "atk-s0505a:287_11": "Seyyathāpi vā panassa vemajjhagatopi ayaṃ vaṃsakaḷīro asañjātasākhattā kenaci alaggo ṭhito,",
  "atk-s0505a:287_12": "sakkā ca pana agge vā mūle vā chetvā uddharituṃ,",
  "atk-s0505a:287_13": "evameva mayaṃ katthaci asajjamānā sabbadisā gacchāmā”ti tāvadeva catutthajjhānaṃ samāpajjitvā passato eva rañño ākāsena nandamūlakapabbhāraṃ agamaṃsu.",
  "atk-s0505a:287_14": "Tato rājā cintesi –",
  "atk-s0505a:287_15": "“kadā nu kho ahampi evaṃ asajjamāno bhaveyya”nti tattheva nisīditvā vipassanto paccekabodhiṃ sacchākāsi.",
  "atk-s0505a:287_16": "Purimanayeneva kammaṭṭhānaṃ pucchito imaṃ gāthaṃ abhāsi –",
  "atk-s0505a:288_0": "“Vaṃso visālova yathā visatto, puttesu dāresu ca yā apekkhā;",
  "atk-s0505a:289_0": "Vaṃsakkaḷīrova asajjamāno, eko care khaggavisāṇakappo”ti.",
  "atk-s0505a:290_0": "Tattha vaṃsoti veḷu.",
  "atk-s0505a:290_1": "Visāloti vitthiṇṇo.",
  "atk-s0505a:290_2": "Cakāro avadhāraṇattho,",
  "atk-s0505a:290_3": "evakāro vā ayaṃ,",
  "atk-s0505a:290_4": "sandhivasenettha ekāro naṭṭho.",
  "atk-s0505a:290_5": "Tassa parapadena sambandho,",
  "atk-s0505a:290_6": "taṃ pacchā yojessāma.",
  "atk-s0505a:290_7": "Yathāti paṭibhāge.",
  "atk-s0505a:290_8": "Visattoti laggo,",
  "atk-s0505a:290_9": "jaṭito saṃsibbito.",
  "atk-s0505a:290_10": "Puttesu dāresu cāti puttadhītubhariyāsu.",
  "atk-s0505a:290_11": "Yā apekkhāti yā taṇhā yo sneho.",
  "atk-s0505a:290_12": "Vaṃsakkaḷīrova asajjamānoti vaṃsakaḷīro viya alaggamāno.",
  "atk-s0505a:290_13": "Kiṃ vuttaṃ hoti?",
  "atk-s0505a:290_14": "Yathā vaṃso visālo visatto eva hoti,",
  "atk-s0505a:290_15": "puttesu dāresu ca yā apekkhā,",
  "atk-s0505a:290_16": "sāpi evaṃ tāni vatthūni saṃsibbitvā ṭhitattā visattā eva.",
  "atk-s0505a:290_17": "Svāhaṃ tāya apekkhāya apekkhavā visālo vaṃso viya visattoti evaṃ apekkhāya ādīnavaṃ disvā taṃ apekkhaṃ",
  "atk-s0505a:290_18": "maggañāṇena chindanto ayaṃ vaṃsakaḷīrova rūpādīsu vā lobhādīsu vā kāmabhavādīsu vā diṭṭhādīsu vā taṇhāmānadiṭṭhivasena",
  "atk-s0505a:290_19": "asajjamāno paccekabodhiṃ adhigatoti.",
  "atk-s0505a:290_20": "Sesaṃ purimanayeneva veditabbanti.",
  "atk-s0505a:291_0": "Vaṃsakaḷīragāthāvaṇṇanā samattā.",
  "atk-s0505a:292_0": "39.",
  "atk-s0505a:292_1": "Migo araññamhīti kā uppatti?",
  "atk-s0505a:292_2": "Eko kira bhikkhu kassapassa bhagavato sāsane yogāvacaro kālaṃ katvā,",
  "atk-s0505a:292_3": "bārāṇasiyaṃ seṭṭhikule uppanno aḍḍhe mahaddhane mahābhoge,",
  "atk-s0505a:292_4": "so subhago ahosi.",
  "atk-s0505a:292_5": "Tato paradāriko hutvā tattha kālakato niraye nibbatto tattha paccitvā vipākāvasesena seṭṭhibhariyāya kucchimhi itthipaṭisandhiṃ aggahesi.",
  "atk-s0505a:292_6": "Nirayato āgatānaṃ gattāni uṇhāni honti.",
  "atk-s0505a:292_7": "Tena seṭṭhibhariyā ḍayhamānena udarena kicchena kasirena taṃ gabbhaṃ dhāretvā kālena dārikaṃ vijāyi.",
  "atk-s0505a:292_8": "Sā jātadivasato pabhuti mātāpitūnaṃ sesabandhuparijanānañca dessā ahosi.",
  "atk-s0505a:292_9": "Vayappattā ca yamhi kule dinnā,",
  "atk-s0505a:292_10": "tatthāpi sāmikasassusasurānaṃ dessāva ahosi appiyā amanāpā.",
  "atk-s0505a:292_11": "Atha nakkhatte ghosite seṭṭhiputto tāya saddhiṃ kīḷituṃ anicchanto vesiṃ ānetvā kīḷati.",
  "atk-s0505a:292_12": "Sā taṃ dāsīnaṃ santikā sutvā seṭṭhiputtaṃ upasaṅkamitvā nānappakārehi anunayitvā āha –",
  "atk-s0505a:292_13": "“ayyaputta,",
  "atk-s0505a:292_14": "itthī nāma sacepi dasannaṃ rājūnaṃ kaniṭṭhā hoti,",
  "atk-s0505a:292_15": "cakkavattino vā dhītā,",
  "atk-s0505a:292_16": "tathāpi sāmikassa pesanakarā hoti.",
  "atk-s0505a:292_17": "Sāmike anālapante sūle āropitā viya dukkhaṃ paṭisaṃvedeti.",
  "atk-s0505a:292_18": "Sace ahaṃ anuggahārahā,",
  "atk-s0505a:292_19": "anuggahetabbā. No ce,",
  "atk-s0505a:292_20": "vissajjetabbā,",
  "atk-s0505a:292_21": "attano ñātikulaṃ gamissāmī”ti.",
  "atk-s0505a:292_22": "Seṭṭhiputto – “hotu, bhadde, mā soci,",
  "atk-s0505a:292_23": "kīḷanasajjā hohi,",
  "atk-s0505a:292_24": "nakkhattaṃ kīḷissāmā”ti āha.",
  "atk-s0505a:292_25": "Seṭṭhidhītā tāvatakenapi sallāpamattena ussāhajātā “sve nakkhattaṃ kīḷissāmī”ti bahuṃ khajjabhojjaṃ paṭiyādeti.",
  "atk-s0505a:292_26": "Seṭṭhiputto dutiyadivase anārocetvāva kīḷanaṭṭhānaṃ gato.",
  "atk-s0505a:292_27": "Sā “idāni pesessati,",
  "atk-s0505a:292_28": "idāni pesessatī”ti maggaṃ olokentī nisinnā ussūraṃ disvā manusse pesesi.",
  "atk-s0505a:292_29": "Te paccāgantvā “seṭṭhiputto gato”ti ārocesuṃ.",
  "atk-s0505a:292_30": "Sā sabbaṃ taṃ paṭiyāditaṃ ādāya yānaṃ abhiruhitvā uyyānaṃ gantuṃ āraddhā.",
  "atk-s0505a:293_0": "Atha nandamūlakapabbhāre paccekasambuddho sattame divase nirodhā vuṭṭhāya anotatte mukhaṃ dhovitvā nāgalatādantapoṇaṃ",
  "atk-s0505a:293_1": "khāditvā “kattha ajja bhikkhaṃ carissāmī”ti āvajjento taṃ seṭṭhidhītaraṃ disvā “imissā mayi sakkāraṃ",
  "atk-s0505a:293_2": "karitvā taṃ kammaṃ parikkhayaṃ gamissatī”ti ñatvā pabbhārasamīpe saṭṭhiyojanaṃ manosilātalaṃ,",
  "atk-s0505a:293_3": "tattha ṭhatvā nivāsetvā pattacīvaramādāya abhiññāpādakajjhānaṃ samāpajjitvā ākāsenāgantvā tassā paṭipathe oruyha bārāṇasībhimukho agamāsi.",
  "atk-s0505a:293_4": "Taṃ disvā dāsiyo seṭṭhidhītāya ārocesuṃ.",
  "atk-s0505a:293_5": "Sā yānā oruyha sakkaccaṃ vanditvā,",
  "atk-s0505a:293_6": "pattaṃ gahetvā,",
  "atk-s0505a:293_7": "sabbarasasampannena khādanīyabhojanīyena pūretvā,",
  "atk-s0505a:293_8": "padumapupphena paṭicchādetvā heṭṭhāpi padumapupphaṃ katvā,",
  "atk-s0505a:293_9": "pupphakalāpaṃ hatthena gahetvā,",
  "atk-s0505a:293_10": "paccekabuddhaṃ upasaṅkamitvā,",
  "atk-s0505a:293_11": "tassa hatthe pattaṃ datvā, vanditvā,",
  "atk-s0505a:293_12": "pupphakalāpahatthā patthesi “bhante,",
  "atk-s0505a:293_13": "yathā idaṃ pupphaṃ,",
  "atk-s0505a:293_14": "evāhaṃ yattha yattha uppajjāmi,",
  "atk-s0505a:293_15": "tattha tattha mahājanassa piyā bhaveyyaṃ manāpā”ti.",
  "atk-s0505a:293_16": "Evaṃ patthetvā dutiyaṃ patthesi “bhante,",
  "atk-s0505a:293_17": "dukkho gabbhavāso,",
  "atk-s0505a:293_18": "taṃ anupagamma padumapupphe evaṃ paṭisandhi bhaveyyā”ti.",
  "atk-s0505a:293_19": "Tatiyampi patthesi “bhante,",
  "atk-s0505a:293_20": "jigucchanīyo mātugāmo,",
  "atk-s0505a:293_21": "cakkavattidhītāpi paravasaṃ gacchati,",
  "atk-s0505a:293_22": "tasmā ahaṃ itthibhāvaṃ anupagamma puriso bhaveyya”nti.",
  "atk-s0505a:293_23": "Catutthampi patthesi “bhante,",
  "atk-s0505a:293_24": "imaṃ saṃsāradukkhaṃ atikkamma pariyosāne tumhehi pattaṃ amataṃ pāpuṇeyya”nti.",
  "atk-s0505a:294_0": "Evaṃ caturo paṇidhayo katvā,",
  "atk-s0505a:294_1": "taṃ padumapupphakalāpaṃ pūjetvā,",
  "atk-s0505a:294_2": "paccekabuddhassa pañcapatiṭṭhitena vanditvā “pupphasadiso eva me gandho ceva vaṇṇo ca hotū”ti imaṃ pañcamaṃ paṇidhiṃ akāsi.",
  "atk-s0505a:294_3": "Tato paccekabuddho pattaṃ pupphakalāpañca gahetvā ākāse ṭhatvā –",
  "atk-s0505a:295_0": "“Icchitaṃ patthitaṃ tuyhaṃ, khippameva samijjhatu;",
  "atk-s0505a:296_0": "Sabbe pūrentu saṅkappā, cando pannaraso yathā”ti. –",
  "atk-s0505a:297_0": "Imāya gāthāya seṭṭhidhītāya anumodanaṃ katvā “seṭṭhidhītā maṃ gacchantaṃ passatū”ti adhiṭṭhahitvā nandamūlakapabbhāraṃ agamāsi.",
  "atk-s0505a:297_1": "Seṭṭhidhītāya taṃ disvā mahatī pīti uppannā.",
  "atk-s0505a:297_2": "Bhavantare kataṃ akusalakammaṃ anokāsatāya parikkhīṇaṃ,",
  "atk-s0505a:297_3": "ciñcambiladhotatambabhājanamiva suddhā jātā.",
  "atk-s0505a:297_4": "Tāvadeva cassā patikule ñātikule ca sabbo jano tuṭṭho “kiṃ karomā”ti piyavacanāni paṇṇākārāni ca pesesi.",
  "atk-s0505a:297_5": "Seṭṭhiputto manusse pesesi “sīghaṃ sīghaṃ ānetha seṭṭhidhītaraṃ,",
  "atk-s0505a:297_6": "ahaṃ vissaritvā uyyānaṃ āgato”ti.",
  "atk-s0505a:297_7": "Tato pabhuti ca naṃ ure vilittacandanaṃ viya āmuttamuttāhāraṃ viya pupphamālaṃ viya ca piyāyanto parihari.",
  "atk-s0505a:298_0": "Sā tattha yāvatāyukaṃ issariyabhogasukhaṃ anubhavitvā kālaṃ katvā purisabhāvena devaloke padumapupphe uppajji.",
  "atk-s0505a:298_1": "So devaputto gacchantopi padumapupphagabbheyeva gacchati,",
  "atk-s0505a:298_2": "tiṭṭhantopi,",
  "atk-s0505a:298_3": "nisīdantopi,",
  "atk-s0505a:298_4": "sayantopi padumagabbheyeva sayati.",
  "atk-s0505a:298_5": "Mahāpadumadevaputtoti cassa nāmaṃ akaṃsu.",
  "atk-s0505a:298_6": "Evaṃ so tena iddhānubhāvena anulomapaṭilomaṃ chadevaloke eva saṃsarati.",
  "atk-s0505a:299_0": "Tena ca samayena bārāṇasirañño vīsati itthisahassāni honti.",
  "atk-s0505a:299_1": "Rājā ekissāpi kucchiyaṃ puttaṃ na labhati.",
  "atk-s0505a:299_2": "Amaccā rājānaṃ viññāpesuṃ “deva,",
  "atk-s0505a:299_3": "kulavaṃsānupālako putto icchitabbo,",
  "atk-s0505a:299_4": "atraje avijjamāne khetrajopi kulavaṃsadharo hotī”ti.",
  "atk-s0505a:299_5": "Rājā “ṭhapetvā mahesiṃ avasesā nāṭakitthiyo sattāhaṃ dhammanāṭakaṃ karothā”ti yathākāmaṃ bahi carāpesi,",
  "atk-s0505a:299_6": "tathāpi puttaṃ nālattha.",
  "atk-s0505a:299_7": "Puna amaccā āhaṃsu –",
  "atk-s0505a:299_8": "“mahārāja,",
  "atk-s0505a:299_9": "mahesī nāma puññena ca paññāya ca sabbitthīnaṃ aggā,",
  "atk-s0505a:299_10": "appeva nāma devo mahesiyāpi kucchismiṃ puttaṃ labheyyā”ti.",
  "atk-s0505a:299_11": "Rājā mahesiyā etamatthaṃ ārocesi. Sā āha –",
  "atk-s0505a:299_12": "“mahārāja,",
  "atk-s0505a:299_13": "yā itthī saccavādinī sīlavatī,",
  "atk-s0505a:299_14": "sā puttaṃ labheyya,",
  "atk-s0505a:299_15": "hirottapparahitāya kuto putto”ti pāsādaṃ abhiruhitvā pañca sīlāni samādiyitvā punappunaṃ anumajjati.",
  "atk-s0505a:299_16": "Sīlavatiyā rājadhītāya pañca sīlāni anumajjantiyā puttapatthanācitte uppannamatte sakkassa āsanaṃ santappi.",
  "atk-s0505a:300_0": "Atha sakko āsanatāpakāraṇaṃ āvajjento etamatthaṃ viditvā “sīlavatiyā rājadhītāya puttavaraṃ demī”ti ākāsenāgantvā",
  "atk-s0505a:300_1": "deviyā sammukhe ṭhatvā “kiṃ patthesi devī”ti pucchi. “Puttaṃ,",
  "atk-s0505a:300_2": "mahārājā”ti.",
  "atk-s0505a:300_3": "“Dammi te, devi, puttaṃ,",
  "atk-s0505a:300_4": "mā cintayī”ti vatvā devalokaṃ gantvā “atthi nu kho ettha khīṇāyuko”ti āvajjento “ayaṃ mahāpadumo uparidevaloke",
  "atk-s0505a:300_5": "uppajjituṃ ito cavatī”ti ñatvā tassa vimānaṃ gantvā “tāta mahāpaduma,",
  "atk-s0505a:300_6": "manussalokaṃ gacchāhī”ti yāci. So āha –",
  "atk-s0505a:300_7": "“mahārāja,",
  "atk-s0505a:300_8": "mā evaṃ bhaṇi,",
  "atk-s0505a:300_9": "jeguccho manussaloko”ti. “Tāta,",
  "atk-s0505a:300_10": "tvaṃ manussaloke puññaṃ katvā idhūpapanno,",
  "atk-s0505a:300_11": "tattheva ṭhatvā pāramiyo pūretabbā, gaccha, tātā”ti. “Dukkho, mahārāja,",
  "atk-s0505a:300_12": "gabbhavāso,",
  "atk-s0505a:300_13": "na sakkomi tattha vasitu”nti. “Kiṃ te, tāta,",
  "atk-s0505a:300_14": "gabbhavāsena,",
  "atk-s0505a:300_15": "tathā hi tvaṃ kammamakāsi,",
  "atk-s0505a:300_16": "yathā padumagabbheyeva nibbattissasi, gaccha,",
  "atk-s0505a:300_17": "tātā”ti punappunaṃ vuccamāno adhivāsesi.",
  "atk-s0505a:301_0": "Tato mahāpadumo devalokā cavitvā bārāṇasirañño uyyāne silāpaṭṭapokkharaṇiyaṃ padumagabbhe nibbatto.",
  "atk-s0505a:301_1": "Tañca rattiṃ mahesī paccūsasamaye supinantena vīsatiitthisahassaparivutā uyyānaṃ gantvā silāpaṭṭapokkharaṇiyaṃ padumassare puttaṃ laddhā viya ahosi.",
  "atk-s0505a:301_2": "Sā pabhātāya rattiyā sīlāni rakkhamānā tatheva tattha gantvā ekaṃ padumapupphaṃ addasa.",
  "atk-s0505a:301_3": "Taṃ neva tīre hoti na gambhīre.",
  "atk-s0505a:301_4": "Saha dassaneneva cassā tattha puttasineho uppajji.",
  "atk-s0505a:301_5": "Sā sāmaṃyeva pavisitvā taṃ pupphaṃ aggahesi.",
  "atk-s0505a:301_6": "Pupphe gahitamatteyeva pattāni vikasiṃsu.",
  "atk-s0505a:301_7": "Tattha taṭṭake āsittasuvaṇṇapaṭimaṃ viya dārakaṃ addasa.",
  "atk-s0505a:301_8": "Disvāva “putto me laddho”ti saddaṃ nicchāresi.",
  "atk-s0505a:301_9": "Mahājano sādhukārasahassāni muñci,",
  "atk-s0505a:301_10": "rañño ca pesesi.",
  "atk-s0505a:301_11": "Rājā sutvā “kattha laddho”ti pucchitvā laddhokāsañca sutvā “uyyānañca pokkharaṇiyaṃ padumañca amhākaññeva khettaṃ,",
  "atk-s0505a:301_12": "tasmā amhākaṃ khette jātattā khetrajo nāmāyaṃ putto”ti vatvā nagaraṃ pavesetvā vīsatisahassaitthiyo dhātikiccaṃ kārāpesi.",
  "atk-s0505a:301_13": "Yā yā kumārassa ruciṃ ñatvā patthitapatthitaṃ khādanīyaṃ khādāpeti,",
  "atk-s0505a:301_14": "sā sā sahassaṃ labhati.",
  "atk-s0505a:301_15": "Sakalabārāṇasī calitā,",
  "atk-s0505a:301_16": "sabbo jano kumārassa paṇṇākārasahassāni pesesi.",
  "atk-s0505a:301_17": "Kumāro taṃ taṃ atinetvā “imaṃ khāda,",
  "atk-s0505a:301_18": "imaṃ bhuñjā”ti vuccamāno bhojanena ubbāḷho ukkaṇṭhito hutvā,",
  "atk-s0505a:301_19": "gopuradvāraṃ gantvā,",
  "atk-s0505a:301_20": "lākhāguḷakena kīḷati.",
  "atk-s0505a:302_0": "Tadā aññataro paccekabuddho bārāṇasiṃ nissāya isipatane vasati.",
  "atk-s0505a:302_1": "So kālasseva vuṭṭhāya senāsanavattasarīraparikammamanasikārādīni sabbakiccāni katvā,",
  "atk-s0505a:302_2": "paṭisallānā vuṭṭhito “ajja kattha bhikkhaṃ gahessāmī”ti āvajjento kumārassa sampattiṃ disvā “esa pubbe",
  "atk-s0505a:302_3": "kiṃ kammaṃ karī”ti vīmaṃsanto “mādisassa piṇḍapātaṃ datvā,",
  "atk-s0505a:302_4": "catasso patthanā patthesi tattha tisso siddhā,",
  "atk-s0505a:302_5": "ekā tāva na sijjhati,",
  "atk-s0505a:302_6": "tassa upāyena ārammaṇaṃ dassemī”ti bhikkhācariyavasena kumārassa santikaṃ agamāsi.",
  "atk-s0505a:302_7": "Kumāro taṃ disvā “samaṇa,",
  "atk-s0505a:302_8": "mā idha āgacchi,",
  "atk-s0505a:302_9": "ime hi tampi ‘idaṃ khāda,",
  "atk-s0505a:302_10": "idaṃ bhuñjā’ti vadeyyu”nti āha.",
  "atk-s0505a:302_11": "So ekavacaneneva tato nivattitvā attano senāsanaṃ pāvisi.",
  "atk-s0505a:302_12": "Kumāro parijanaṃ āha –",
  "atk-s0505a:302_13": "“ayaṃ samaṇo mayā vuttamattova nivatto, kuddho, nu,",
  "atk-s0505a:302_14": "kho mamā”ti.",
  "atk-s0505a:302_15": "Tato tehi “pabbajitā nāma, deva,",
  "atk-s0505a:302_16": "na kodhaparāyaṇā honti,",
  "atk-s0505a:302_17": "parena pasannamanena yaṃ dinnaṃ hoti,",
  "atk-s0505a:302_18": "tena yāpentī”ti vuccamānopi “kuddho eva mamāyaṃ samaṇo,",
  "atk-s0505a:302_19": "khamāpessāmi na”nti mātāpitūnaṃ ārocetvā hatthiṃ abhiruhitvā,",
  "atk-s0505a:302_20": "mahatā rājānubhāvena isipatanaṃ gantvā,",
  "atk-s0505a:302_21": "migayūthaṃ disvā,",
  "atk-s0505a:302_22": "pucchi “kiṃ nāma ete”ti? “Ete, sāmi,",
  "atk-s0505a:302_23": "migā nāmā”ti.",
  "atk-s0505a:302_24": "Etesaṃ “imaṃ khādatha,",
  "atk-s0505a:302_25": "imaṃ bhuñjatha,",
  "atk-s0505a:302_26": "imaṃ sāyathā”ti vatvā paṭijaggantā atthīti.",
  "atk-s0505a:302_27": "Natthi sāmi,",
  "atk-s0505a:302_28": "yattha tiṇodakaṃ sulabhaṃ,",
  "atk-s0505a:302_29": "tattha vasantīti.",
  "atk-s0505a:303_0": "Kumāro “yathā ime arakkhiyamānāva yattha icchanti,",
  "atk-s0505a:303_1": "tattha vasanti, kadā nu, kho,",
  "atk-s0505a:303_2": "ahampi evaṃ vaseyya”nti etamārammaṇaṃ aggahesi.",
  "atk-s0505a:303_3": "Paccekabuddhopi tassa āgamanaṃ ñatvā senāsanamaggañca caṅkamañca sammajjitvā,",
  "atk-s0505a:303_4": "maṭṭhaṃ katvā,",
  "atk-s0505a:303_5": "ekadvikkhattuṃ caṅkamitvā,",
  "atk-s0505a:303_6": "padanikkhepaṃ dassetvā,",
  "atk-s0505a:303_7": "divāvihārokāsañca paṇṇasālañca sammajjitvā,",
  "atk-s0505a:303_8": "maṭṭhaṃ katvā,",
  "atk-s0505a:303_9": "pavisanapadanikkhepaṃ dassetvā,",
  "atk-s0505a:303_10": "nikkhamanapadanikkhepaṃ adassetvā,",
  "atk-s0505a:303_11": "aññatra agamāsi.",
  "atk-s0505a:303_12": "Kumāro tattha gantvā taṃ padesaṃ sammajjitvā maṭṭhaṃ kataṃ disvā “vasati maññe ettha so paccekabuddho”ti parijanena bhāsitaṃ sutvā āha –",
  "atk-s0505a:303_13": "“pātopi so samaṇo kuddho,",
  "atk-s0505a:303_14": "idāni hatthiassādīhi attano okāsaṃ akkantaṃ disvā,",
  "atk-s0505a:303_15": "suṭṭhutaraṃ kujjheyya,",
  "atk-s0505a:303_16": "idheva tumhe tiṭṭhathā”ti hatthikkhandhā oruyha ekakova senāsanaṃ paviṭṭho vattasīsena susammaṭṭhokāse padanikkhepaṃ disvā,",
  "atk-s0505a:303_17": "“ayaṃ samaṇo ettha caṅkamanto na vaṇijjādikammaṃ cintesi,",
  "atk-s0505a:303_18": "addhā attano hitameva cintesi maññe”ti pasannamānaso caṅkamaṃ āruhitvā,",
  "atk-s0505a:303_19": "dūrīkataputhuvitakko gantvā,",
  "atk-s0505a:303_20": "pāsāṇaphalake nisīditvā,",
  "atk-s0505a:303_21": "sañjātaekaggo hutvā,",
  "atk-s0505a:303_22": "paṇṇasālaṃ pavisitvā,",
  "atk-s0505a:303_23": "vipassanto paccekabodhiñāṇaṃ adhigantvā,",
  "atk-s0505a:303_24": "purimanayeneva purohitena kammaṭṭhāne pucchite gaganatale nisinno imaṃ gāthamāha –",
  "atk-s0505a:304_0": "“Migo araññamhi yathā abaddho, yenicchakaṃ gacchati gocarāya;",
  "atk-s0505a:305_0": "Viññū naro seritaṃ pekkhamāno, eko care khaggavisāṇakappo”ti.",
  "atk-s0505a:306_0": "Tattha migoti dve migā eṇīmigo,",
  "atk-s0505a:306_1": "pasadamigo cāti.",
  "atk-s0505a:306_2": "Apica sabbesaṃ āraññikānaṃ catuppadānametaṃ adhivacanaṃ.",
  "atk-s0505a:306_3": "Idha pana pasadamigo adhippeto.",
  "atk-s0505a:306_4": "Araññamhīti gāmañca gāmūpacārañca ṭhapetvā avasesaṃ araññaṃ,",
  "atk-s0505a:306_5": "idhaṃ pana uyyānamadhippetaṃ,",
  "atk-s0505a:306_6": "tasmā uyyānamhīti vuttaṃ hoti.",
  "atk-s0505a:306_7": "Yathāti paṭibhāge.",
  "atk-s0505a:306_8": "Abaddhoti rajjubandhanādīhi abaddho,",
  "atk-s0505a:306_9": "etena vissatthacariyaṃ dīpeti.",
  "atk-s0505a:306_10": "Yenicchakaṃ gacchati gocarāyati yena yena disābhāgena gantumicchati,",
  "atk-s0505a:306_11": "tena tena disābhāgena gocarāya gacchati.",
  "atk-s0505a:306_12": "Vuttampi cetaṃ bhagavatā –",
  "atk-s0505a:307_0": "“Seyyathāpi,",
  "atk-s0505a:307_1": "bhikkhave,",
  "atk-s0505a:307_2": "āraññako migo araññe pavane caramāno vissattho gacchati,",
  "atk-s0505a:307_3": "vissattho tiṭṭhati,",
  "atk-s0505a:307_4": "vissattho nisīdati,",
  "atk-s0505a:307_5": "vissattho seyyaṃ kappeti.",
  "atk-s0505a:307_6": "Taṃ kissa hetu?",
  "atk-s0505a:307_7": "Anāpāthagato,",
  "atk-s0505a:307_8": "bhikkhave, luddassa;",
  "atk-s0505a:307_9": "evameva kho,",
  "atk-s0505a:307_10": "bhikkhave,",
  "atk-s0505a:307_11": "bhikkhu vivicceva kāmehi…pe…",
  "atk-s0505a:307_12": "paṭhamaṃ jhānaṃ upasampajja viharati.",
  "atk-s0505a:307_13": "Ayaṃ vuccati,",
  "atk-s0505a:307_14": "bhikkhave,",
  "atk-s0505a:307_15": "bhikkhu andhamakāsi māraṃ apadaṃ,",
  "atk-s0505a:307_16": "vadhitvā māracakkhuṃ adassanaṃ gato pāpimato”ti vitthāro.",
  "atk-s0505a:308_0": "Viññū naroti paṇḍitapuriso.",
  "atk-s0505a:308_1": "Seritanti sacchandavuttitaṃ aparāyattataṃ.",
  "atk-s0505a:308_2": "Pekkhamānoti paññācakkhunā olokayamāno.",
  "atk-s0505a:308_3": "Atha vā dhammaseritaṃ puggalaseritañca.",
  "atk-s0505a:308_4": "Lokuttaradhammā hi kilesavasaṃ agamanato serino tehi samannāgatā puggalā ca,",
  "atk-s0505a:308_5": "tesaṃ bhāvaniddeso seritā.",
  "atk-s0505a:308_6": "Taṃ pekkhamānoti.",
  "atk-s0505a:308_7": "Kiṃ vuttaṃ hoti?",
  "atk-s0505a:308_8": "“Yathā migo araññamhi abaddho yenicchakaṃ gacchati gocarāya,",
  "atk-s0505a:308_9": "kadā nu kho ahampi evaṃ gaccheyya”nti iti me tumhehi ito cito ca parivāretvā ṭhitehi baddhassa yenicchakaṃ",
  "atk-s0505a:308_10": "gantuṃ alabhantassa tasmiṃ yenicchakagamanābhāvena yenicchakagamane cānisaṃsaṃ disvā anukkamena samathavipassanā",
  "atk-s0505a:308_11": "pāripūriṃ agamaṃsu.",
  "atk-s0505a:308_12": "Tato paccekabodhiṃ adhigatomhi.",
  "atk-s0505a:308_13": "Tasmā aññopi viññū paṇḍito naro seritaṃ pekkhamāno eko care khaggavisāṇakappoti.",
  "atk-s0505a:308_14": "Sesaṃ vuttanayeneva veditabbanti.",
  "atk-s0505a:309_0": "Migaaraññagāthāvaṇṇanā samattā.",
  "atk-s0505a:310_0": "40.",
  "atk-s0505a:310_1": "Āmantanā hotīti kā uppatti?",
  "atk-s0505a:310_2": "Atīte kira ekavajjikabrahmadatto nāma rājā ahosi mudukajātiko.",
  "atk-s0505a:310_3": "Yadā amaccā tena saha yuttaṃ vā ayuttaṃ vā mantetukāmā honti,",
  "atk-s0505a:310_4": "tadā naṃ pāṭiyekkaṃ pāṭiyekkaṃ ekamantaṃ nenti.",
  "atk-s0505a:310_5": "Taṃ ekadivasaṃ divāseyyaṃ upagataṃ aññataro amacco “deva,",
  "atk-s0505a:310_6": "mama sotabbaṃ atthī”ti ekamantaṃ gamanaṃ yāci.",
  "atk-s0505a:310_7": "So uṭṭhāya agamāsi.",
  "atk-s0505a:310_8": "Puna eko mahāupaṭṭhāne nisinnaṃ varaṃ yāci,",
  "atk-s0505a:310_9": "eko hatthikkhandhe,",
  "atk-s0505a:310_10": "eko assapiṭṭhiyaṃ,",
  "atk-s0505a:310_11": "eko suvaṇṇarathe,",
  "atk-s0505a:310_12": "eko sivikāya nisīditvā uyyānaṃ gacchantaṃ yāci.",
  "atk-s0505a:310_13": "Rājā tato orohitvā ekamantaṃ agamāsi.",
  "atk-s0505a:310_14": "Aparo janapadacārikaṃ gacchantaṃ yāci,",
  "atk-s0505a:310_15": "tassāpi vacanaṃ sutvā hatthito oruyha ekamantaṃ agamāsi.",
  "atk-s0505a:310_16": "Evaṃ so tehi nibbinno hutvā pabbaji.",
  "atk-s0505a:310_17": "Amaccā issariyena vaḍḍhanti.",
  "atk-s0505a:310_18": "Tesu eko gantvā rājānaṃ āha – “amukaṃ, mahārāja,",
  "atk-s0505a:310_19": "janapadaṃ mayhaṃ dehī”ti.",
  "atk-s0505a:310_20": "Rājā “taṃ itthannāmo bhuñjatī”ti bhaṇati.",
  "atk-s0505a:310_21": "So rañño vacanaṃ anādiyitvā “gacchāmahaṃ taṃ janapadaṃ gahetvā bhuñjāmī”ti tattha gantvā,",
  "atk-s0505a:310_22": "kalahaṃ katvā,",
  "atk-s0505a:310_23": "puna ubhopi rañño santikaṃ āgantvā,",
  "atk-s0505a:310_24": "aññamaññassa dosaṃ ārocenti.",
  "atk-s0505a:310_25": "Rājā “na sakkā ime tosetu”nti tesaṃ lobhe ādīnavaṃ disvā vipassanto paccekasambodhiṃ sacchākāsi.",
  "atk-s0505a:310_26": "So purimanayeneva imaṃ udānagāthaṃ abhāsi –",
  "atk-s0505a:311_0": "“Āmantanā hoti sahāyamajjhe, vāse ṭhāne gamane cārikāya;",
  "atk-s0505a:312_0": "Anabhijjhitaṃ seritaṃ pekkhamāno, eko care khaggavisāṇakappo”ti.",
  "atk-s0505a:313_0": "Tassattho –",
  "atk-s0505a:313_1": "sahāyamajjhe ṭhitassa divāseyyasaṅkhāte vāse ca,",
  "atk-s0505a:313_2": "mahāupaṭṭhānasaṅkhāte ṭhāne ca,",
  "atk-s0505a:313_3": "uyyānagamanasaṅkhāte gamane ca,",
  "atk-s0505a:313_4": "janapadacārikasaṅkhātāya cārikāya ca “idaṃ me suṇa,",
  "atk-s0505a:313_5": "idaṃ me dehī”tiādinā nayena tathā tathā āmantanā hoti,",
  "atk-s0505a:313_6": "tasmā ahaṃ tattha nibbijjitvā yāyaṃ ariyajanasevitā anekānisaṃsā ekantasukhā,",
  "atk-s0505a:313_7": "evaṃ santepi lobhābhibhūtehi sabbakāpurisehi anabhijjhitā anabhipatthitā pabbajjā,",
  "atk-s0505a:313_8": "taṃ anabhijjhitaṃ paresaṃ avasavattanena dhammapuggalavasena ca seritaṃ pekkhamāno vipassanaṃ ārabhitvā anukkamena paccekasambodhiṃ adhigatomhīti.",
  "atk-s0505a:313_9": "Sesaṃ vuttanayamevāti.",
  "atk-s0505a:314_0": "Āmantanāgāthāvaṇṇanā samattā.",
  "atk-s0505a:315_0": "41.",
  "atk-s0505a:315_1": "Khiḍḍā ratīti kā uppatti?",
  "atk-s0505a:315_2": "Bārāṇasiyaṃ ekaputtakabrahmadatto nāma rājā ahosi.",
  "atk-s0505a:315_3": "So cassa ekaputtako piyo ahosi manāpo pāṇasamo.",
  "atk-s0505a:315_4": "So sabbiriyāpathesu puttaṃ gahetvāva vattati.",
  "atk-s0505a:315_5": "So ekadivasaṃ uyyānaṃ gacchanto taṃ ṭhapetvā gato.",
  "atk-s0505a:315_6": "Kumāropi taṃ divasaṃyeva uppannena byādhinā mato.",
  "atk-s0505a:315_7": "Amaccā “puttasinehena rañño hadayampi phaleyyā”ti anārocetvāva naṃ jhāpesuṃ.",
  "atk-s0505a:315_8": "Rājā uyyāne surāmadena matto puttaṃ neva sari,",
  "atk-s0505a:315_9": "tathā dutiyadivasepi nhānabhojanavelāsu.",
  "atk-s0505a:315_10": "Atha bhuttāvī nisinno saritvā “puttaṃ me ānethā”ti āha.",
  "atk-s0505a:315_11": "Tassa anurūpena vidhānena taṃ pavattiṃ ārocesuṃ.",
  "atk-s0505a:315_12": "Tato sokābhibhūto nisinno evaṃ yoniso manasākāsi “imasmiṃ sati idaṃ hoti,",
  "atk-s0505a:315_13": "imassuppādā idaṃ uppajjatī”ti.",
  "atk-s0505a:315_14": "So evaṃ anukkamena anulomapaṭilomaṃ paṭiccasamuppādaṃ sammasanto paccekabodhiṃ sacchākāsi.",
  "atk-s0505a:315_15": "Sesaṃ saṃsaggagāthāya vuttasadisameva ṭhapetvā gāthāyatthavaṇṇanaṃ.",
  "atk-s0505a:316_0": "Atthavaṇṇanāyaṃ pana khiḍḍāti kīḷanā.",
  "atk-s0505a:316_1": "Sā duvidhā hoti – kāyikā,",
  "atk-s0505a:316_2": "vācasikā ca.",
  "atk-s0505a:316_3": "Tattha kāyikā nāma hatthīhipi kīḷanti, assehipi,",
  "atk-s0505a:316_4": "rathehipi,",
  "atk-s0505a:316_5": "dhanūhipi,",
  "atk-s0505a:316_6": "tharūhipīti evamādi.",
  "atk-s0505a:316_7": "Vācasikā nāma gītaṃ,",
  "atk-s0505a:316_8": "silokabhaṇanaṃ,",
  "atk-s0505a:316_9": "mukhabherīti evamādi.",
  "atk-s0505a:316_10": "Ratīti pañcakāmaguṇarati.",
  "atk-s0505a:316_11": "Vipulanti yāva aṭṭhimiñjaṃ āhacca ṭhānena sakalattabhāvabyāpakaṃ.",
  "atk-s0505a:316_12": "Sesaṃ pākaṭameva.",
  "atk-s0505a:316_13": "Anusandhiyojanāpi cettha saṃsaggagāthāya vuttanayeneva veditabbā,",
  "atk-s0505a:316_14": "tato parañca sabbanti.",
  "atk-s0505a:317_0": "Khiḍḍāratigāthāvaṇṇanā samattā.",
  "atk-s0505a:318_0": "42.",
  "atk-s0505a:318_1": "Cātuddisoti kā uppatti?",
  "atk-s0505a:318_2": "Pubbe kira kassapassa bhagavato sāsane pañca paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke uppannā.",
  "atk-s0505a:318_3": "Tato cavitvā tesaṃ jeṭṭhako bārāṇasiyaṃ rājā ahosi,",
  "atk-s0505a:318_4": "sesā pākatikarājāno.",
  "atk-s0505a:318_5": "Te cattāropi kammaṭṭhānaṃ uggaṇhitvā,",
  "atk-s0505a:318_6": "rajjaṃ pahāya pabbajitvā,",
  "atk-s0505a:318_7": "anukkamena paccekabuddhā hutvā nandamūlakapabbhāre vasantā ekadivasaṃ samāpattito vuṭṭhāya vaṃsakaḷīragāthāyaṃ",
  "atk-s0505a:318_8": "vuttanayeneva attano kammañca sahāyañca āvajjetvā ñatvā bārāṇasirañño upāyena ārammaṇaṃ dassetuṃ okāsaṃ",
  "atk-s0505a:318_9": "gavesanti.",
  "atk-s0505a:318_10": "So ca rājā tikkhattuṃ rattiyā ubbijjati,",
  "atk-s0505a:318_11": "bhīto vissaraṃ karoti,",
  "atk-s0505a:318_12": "mahātale dhāvati.",
  "atk-s0505a:318_13": "Purohitena kālasseva vuṭṭhāya sukhaseyyaṃ pucchitopi “kuto me, ācariya,",
  "atk-s0505a:318_14": "sukha”nti sabbaṃ taṃ pavattiṃ ārocesi.",
  "atk-s0505a:318_15": "Purohitopi “ayaṃ rogo na sakkā yena kenaci uddhaṃvirecanādinā bhesajjakammena vinetuṃ,",
  "atk-s0505a:318_16": "mayhaṃ pana khādanūpāyo uppanno”ti cintetvā “rajjahānijīvitantarāyādīnaṃ pubbanimittaṃ etaṃ mahārājā”ti",
  "atk-s0505a:318_17": "rājānaṃ suṭṭhutaraṃ ubbejetvā tassa vūpasamanatthaṃ “ettake ca ettake ca hatthiassarathādayo hiraññasuvaṇṇañca",
  "atk-s0505a:318_18": "dakkhiṇaṃ datvā yañño yajitabbo”ti taṃ yaññayajane samādapesi.",
  "atk-s0505a:319_0": "Tato paccekabuddhā anekāni pāṇasahassāni yaññatthāya sampiṇḍiyamānāni disvā “etasmiṃ kamme kate dubbodhaneyyo bhavissati,",
  "atk-s0505a:319_1": "handa naṃ paṭikacceva gantvā pekkhāmā”ti vaṃsakaḷīragāthāyaṃ vuttanayeneva āgantvā piṇḍāya caramānā rājaṅgaṇe paṭipāṭiyā agamaṃsu.",
  "atk-s0505a:319_2": "Rājā sīhapañjare ṭhito rājaṅgaṇaṃ olokayamāno te addakkhi,",
  "atk-s0505a:319_3": "saha dassaneneva cassa sineho uppajji.",
  "atk-s0505a:319_4": "Tato te pakkosāpetvā ākāsatale paññattāsane nisīdāpetvā sakkaccaṃ bhojetvā katabhattakicce “ke tumhe”ti pucchi. “Mayaṃ, mahārāja,",
  "atk-s0505a:319_5": "cātuddisā nāmā”ti. “Bhante,",
  "atk-s0505a:319_6": "cātuddisāti imassa ko attho”ti?",
  "atk-s0505a:319_7": "“Catūsu disāsu katthaci kutoci bhayaṃ vā cittutrāso vā amhākaṃ natthi,",
  "atk-s0505a:319_8": "mahārājā”ti. “Bhante,",
  "atk-s0505a:319_9": "tumhākaṃ taṃ bhayaṃ kiṃ kāraṇā na hotī”ti? “Mayañhi, mahārāja,",
  "atk-s0505a:319_10": "mettaṃ bhāvema,",
  "atk-s0505a:319_11": "karuṇaṃ bhāvema,",
  "atk-s0505a:319_12": "muditaṃ bhāvema,",
  "atk-s0505a:319_13": "upekkhaṃ bhāvema,",
  "atk-s0505a:319_14": "tena no taṃ bhayaṃ na hotī”ti vatvā uṭṭhāyāsanā attano vasatiṃ agamaṃsu.",
  "atk-s0505a:320_0": "Tato rājā cintesi “ime samaṇā mettādibhāvanāya bhayaṃ na hotīti bhaṇanti,",
  "atk-s0505a:320_1": "brāhmaṇā pana anekasahassapāṇavadhaṃ vaṇṇayanti,",
  "atk-s0505a:320_2": "kesaṃ nu kho vacanaṃ sacca”nti.",
  "atk-s0505a:320_3": "Athassa etadahosi –",
  "atk-s0505a:320_4": "“samaṇā suddhena asuddhaṃ dhovanti,",
  "atk-s0505a:320_5": "brāhmaṇā pana asuddhena asuddhaṃ.",
  "atk-s0505a:320_6": "Na ca sakkā asuddhena asuddhaṃ dhovituṃ,",
  "atk-s0505a:320_7": "pabbajitānaṃ eva vacanaṃ sacca”nti.",
  "atk-s0505a:320_8": "So “sabbe sattā sukhitā hontū”tiādinā nayena mettādayo cattāropi brahmavihāre bhāvetvā hitapharaṇacittena amacce āṇāpesi “sabbe pāṇe muñcatha,",
  "atk-s0505a:320_9": "sītāni pānīyāni pivantu,",
  "atk-s0505a:320_10": "haritāni tiṇāni khādantu,",
  "atk-s0505a:320_11": "sīto ca nesaṃ vāto upavāyatū”ti.",
  "atk-s0505a:320_12": "Te tathā akaṃsu.",
  "atk-s0505a:321_0": "Tato rājā “kalyāṇamittānaṃ vacaneneva pāpakammato muttomhī”ti tattheva nisinno vipassitvā paccekasambodhiṃ sacchākāsi.",
  "atk-s0505a:321_1": "Amaccehi ca bhojanavelāyaṃ “bhuñja, mahārāja,",
  "atk-s0505a:321_2": "kālo”ti vutte “nāhaṃ rājā”ti purimanayeneva sabbaṃ vatvā imaṃ udānabyākaraṇagāthaṃ abhāsi –",
  "atk-s0505a:322_0": "“Cātuddiso appaṭigho ca hoti, santussamāno itarītarena;",
  "atk-s0505a:323_0": "Parissayānaṃ sahitā achambhī, eko care khaggavisāṇakappo”ti.",
  "atk-s0505a:324_0": "Tattha cātuddisoti catūsu disāsu yathāsukhavihārī,",
  "atk-s0505a:324_1": "“ekaṃ disaṃ pharitvā viharatī”tiādinā vā nayena brahmavihārabhāvanāpharitā catasso disā assa santītipi cātuddiso.",
  "atk-s0505a:324_2": "Tāsu disāsu katthaci satte vā saṅkhāre vā bhayena na paṭihaññatīti appaṭigho.",
  "atk-s0505a:324_3": "Santussamānoti dvādasavidhassa santosassavasena santussako,",
  "atk-s0505a:324_4": "itarītarenāti uccāvacena paccayena.",
  "atk-s0505a:324_5": "Parissayānaṃ sahitā achambhīti ettha parissayanti kāyacittāni,",
  "atk-s0505a:324_6": "parihāpenti vā tesaṃ sampattiṃ,",
  "atk-s0505a:324_7": "tāni vā paṭicca sayantīti parissayā,",
  "atk-s0505a:324_8": "bāhirānaṃ sīhabyagghādīnaṃ abbhantarānañca kāmacchandādīnaṃ kāyacittupaddavānaṃ etaṃ adhivacanaṃ.",
  "atk-s0505a:324_9": "Te parissaye adhivāsanakhantiyā ca vīriyādīhi dhammehi ca sahatīti parissayānaṃ sahitā.",
  "atk-s0505a:324_10": "Thaddhabhāvakarabhayābhāvena achambhī.",
  "atk-s0505a:324_11": "Kiṃ vuttaṃ hoti?",
  "atk-s0505a:324_12": "Yathā te cattāro samaṇā,",
  "atk-s0505a:324_13": "evaṃ itarītarena paccayena santussamāno ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,",
  "atk-s0505a:324_14": "sattasaṅkhāresu paṭihananabhayābhāvena appaṭigho ca hoti.",
  "atk-s0505a:324_15": "So cātuddisattā vuttappakārānaṃ parissayānaṃ sahitā,",
  "atk-s0505a:324_16": "appaṭighattā achambhī ca hotīti evaṃ paṭipattiguṇaṃ disvā yoniso paṭipajjitvā paccekabodhiṃ adhigatomhīti.",
  "atk-s0505a:324_17": "Atha vā te samaṇā viya santussamāno itarītarena vuttanayeneva cātuddiso hotīti ñatvā evaṃ cātuddisabhāvaṃ patthayanto yoniso paṭipajjitvā adhigatomhi.",
  "atk-s0505a:324_18": "Tasmā aññopi īdisaṃ ṭhānaṃ patthayamāno cātuddisatāya parissayānaṃ sahitā appaṭighatāya ca achambhī hutvā eko care khaggavisāṇakappoti.",
  "atk-s0505a:324_19": "Sesaṃ vuttanayamevāti.",
  "atk-s0505a:325_0": "Cātuddisagāthāvaṇṇanā samattā.",
  "atk-s0505a:326_0": "43.",
  "atk-s0505a:326_1": "Dussaṅgahāti kā uppatti?",
  "atk-s0505a:326_2": "Bārāṇasirañño kira aggamahesī kālamakāsi.",
  "atk-s0505a:326_3": "Tato vītivattesu sokadivasesu ekaṃ divasaṃ amaccā “rājūnaṃ nāma tesu tesu kiccesu aggamahesī avassaṃ icchitabbā, sādhu, devo,",
  "atk-s0505a:326_4": "aññaṃ deviṃ ānetū”ti yāciṃsu.",
  "atk-s0505a:326_5": "Rājā“tena hi, bhaṇe,",
  "atk-s0505a:326_6": "jānāthā”ti āha.",
  "atk-s0505a:326_7": "Te pariyesantā sāmantarajje rājā mato.",
  "atk-s0505a:326_8": "Tassa devī rajjaṃ anusāsati.",
  "atk-s0505a:326_9": "Sā ca gabbhinī hoti.",
  "atk-s0505a:326_10": "Amaccā “ayaṃ rañño anurūpā”ti ñatvā taṃ yāciṃsu.",
  "atk-s0505a:326_11": "Sā “gabbhinī nāma manussānaṃ amanāpā hoti,",
  "atk-s0505a:326_12": "sace āgametha,",
  "atk-s0505a:326_13": "yāva vijāyāmi,",
  "atk-s0505a:326_14": "evaṃ hotu, no ce,",
  "atk-s0505a:326_15": "aññaṃ pariyesathā”ti āha.",
  "atk-s0505a:326_16": "Te raññopi etamatthaṃ ārocesuṃ.",
  "atk-s0505a:326_17": "Rājā “gabbhinīpi hotu ānethā”ti.",
  "atk-s0505a:326_18": "Te ānesuṃ.",
  "atk-s0505a:326_19": "Rājā taṃ abhisiñcitvā sabbaṃ mahesībhogaṃ adāsi.",
  "atk-s0505a:326_20": "Tassā parijanañca nānāvidhehi paṇṇākārehi saṅgaṇhāti.",
  "atk-s0505a:326_21": "Sā kālena puttaṃ vijāyi.",
  "atk-s0505a:326_22": "Tampi rājā attano jātaputtamiva sabbiriyāpathesu aṅke ca ure ca katvā viharati.",
  "atk-s0505a:326_23": "Tato deviyā parijano cintesi “rājā ativiya saṅgaṇhāti kumāraṃ,",
  "atk-s0505a:326_24": "ativissāsaniyāni rājahadayāni,",
  "atk-s0505a:326_25": "handa naṃ paribhedemā”ti.",
  "atk-s0505a:327_0": "Tato kumāraṃ – “tvaṃ, tāta,",
  "atk-s0505a:327_1": "amhākaṃ rañño putto,",
  "atk-s0505a:327_2": "na imassa rañño,",
  "atk-s0505a:327_3": "mā ettha vissāsaṃ āpajjī”ti āhaṃsu.",
  "atk-s0505a:327_4": "Atha kumāro “ehi puttā”ti raññā vuccamānopi hatthe gahetvā ākaḍḍhiyamānopi pubbe viya rājānaṃ na allīyati.",
  "atk-s0505a:327_5": "Rājā “kiṃ eta”nti vīmaṃsanto taṃ pavattiṃ ñatvā “are,",
  "atk-s0505a:327_6": "ete mayā evaṃ saṅgahitāpi paṭikūlavuttino evā”ti nibbijjitvā rajjaṃ pahāya pabbajito.",
  "atk-s0505a:327_7": "“Rājā pabbajito”ti amaccaparijanāpi bahū pabbajitā,",
  "atk-s0505a:327_8": "“saparijano rājā pabbajito”ti manussā paṇīte paccaye upanenti.",
  "atk-s0505a:327_9": "Rājā paṇīte paccaye yathāvuḍḍhaṃ dāpeti.",
  "atk-s0505a:327_10": "Tattha ye sundaraṃ labhanti,",
  "atk-s0505a:327_11": "te tussanti.",
  "atk-s0505a:327_12": "Itare ujjhāyanti “mayaṃ pariveṇasammajjanādīni sabbakiccāni karontā lūkhabhattaṃ jiṇṇavatthañca labhāmā”ti.",
  "atk-s0505a:327_13": "So tampi ñatvā “are,",
  "atk-s0505a:327_14": "yathāvuḍḍhaṃ diyyamānepi nāma ujjhāyanti, aho,",
  "atk-s0505a:327_15": "ayaṃ parisā dussaṅgahā”ti pattacīvaraṃ ādāya eko araññaṃ pavisitvā vipassanaṃ ārabhitvā paccekabodhiṃ sacchākāsi.",
  "atk-s0505a:327_16": "Tattha āgatehi ca kammaṭṭhānaṃ pucchito imaṃ gāthaṃ abhāsi –",
  "atk-s0505a:328_0": "“Dussaṅgahā pabbajitāpi eke, atho gahaṭṭhā gharamāvasantā;",
  "atk-s0505a:329_0": "Appossukko paraputtesu hutvā, eko care khaggavisāṇakappo”ti.",
  "atk-s0505a:330_0": "Sā atthato pākaṭā eva.",
  "atk-s0505a:330_1": "Ayaṃ pana yojanā –",
  "atk-s0505a:330_2": "dussaṅgahā pabbajitāpi eke,",
  "atk-s0505a:330_3": "ye asantosābhibhūtā,",
  "atk-s0505a:330_4": "tathāvidhā eva ca atho gahaṭṭhā gharamāvasantā.",
  "atk-s0505a:330_5": "Etamahaṃ dussaṅgahabhāvaṃ jigucchanto vipassanaṃ ārabhitvā paccekabodhiṃ adhigatomhīti.",
  "atk-s0505a:330_6": "Sesaṃ purimanayeneva veditabbanti.",
  "atk-s0505a:331_0": "Dussaṅgahagāthāvaṇṇanā samattā.",
  "atk-s0505a:332_0": "44.",
  "atk-s0505a:332_1": "Oropayitvāti kā uppatti?",
  "atk-s0505a:332_2": "Bārāṇasiyaṃ kira cātumāsikabrahmadatto nāma rājā gimhānaṃ paṭhame māse uyyānaṃ gato.",
  "atk-s0505a:332_3": "Tattha ramaṇīye bhūmibhāge nīlaghanapattasañchannaṃ koviḷārarukkhaṃ disvā “koviḷāramūle mama sayanaṃ",
  "atk-s0505a:332_4": "paññāpethā”ti vatvā uyyāne kīḷitvā sāyanhasamayaṃ tattha seyyaṃ kappesi.",
  "atk-s0505a:332_5": "Puna gimhānaṃ majjhime māse uyyānaṃ gato.",
  "atk-s0505a:332_6": "Tadā koviḷāro pupphito hoti,",
  "atk-s0505a:332_7": "tadāpi tatheva akāsi.",
  "atk-s0505a:332_8": "Puna gimhānaṃ pacchime māse gato.",
  "atk-s0505a:332_9": "Tadā koviḷāro sañchinnapatto sukkharukkho viya hoti.",
  "atk-s0505a:332_10": "Tadāpi so adisvāva taṃ rukkhaṃ pubbaparicayena tattheva seyyaṃ āṇāpesi.",
  "atk-s0505a:332_11": "Amaccā jānantāpi “raññā āṇatta”nti bhayena tattha sayanaṃ paññāpesuṃ.",
  "atk-s0505a:332_12": "So uyyāne kīḷitvā sāyanhasamayaṃ tattha seyyaṃ kappento taṃ rukkhaṃ disvā “are,",
  "atk-s0505a:332_13": "ayaṃ pubbe sañchannapatto maṇimayo viya abhirūpadassano ahosi.",
  "atk-s0505a:332_14": "Tato maṇivaṇṇasākhantare ṭhapitapavāḷaṅkurasadisehi pupphehi sassirikacārudassano ahosi.",
  "atk-s0505a:332_15": "Muttādalasadisavālikākiṇṇo cassa heṭṭhā bhūmibhāgo bandhanā pamuttapupphasañchanno rattakambalasanthato viya ahosi.",
  "atk-s0505a:332_16": "So nāmajja sukkharukkho viya sākhāmattāvaseso ṭhito. ‘Aho,",
  "atk-s0505a:332_17": "jarāya upahato koviḷāro”’ti cintetvā “anupādinnampi tāva jarā haññati,",
  "atk-s0505a:332_18": "kimaṅga pana upādinna”nti aniccasaññaṃ paṭilabhi.",
  "atk-s0505a:332_19": "Tadanusāreneva sabbasaṅkhāre dukkhato anattato ca vipassanto “aho vatāhampi sañchinnapatto koviḷāro viya",
  "atk-s0505a:332_20": "apetagihibyañjano bhaveyya”nti patthayamāno anupubbena tasmiṃ sayanatale dakkhiṇena passena nipannoyeva",
  "atk-s0505a:332_21": "paccekabodhiṃ sacchākāsi.",
  "atk-s0505a:332_22": "Tato gamanakāle amaccehi “kālo gantuṃ,",
  "atk-s0505a:332_23": "mahārājā”ti vutte “nāhaṃ rājā”tiādīni vatvā purimanayeneva imaṃ gāthaṃ abhāsi –",
  "atk-s0505a:333_0": "“Oropayitvā gihibyañjanāni, sañchinnapatto yathā koviḷāro;",
  "atk-s0505a:334_0": "Chetvāna vīro gihibandhanāni, eko care khaggavisāṇakappo”ti.",
  "atk-s0505a:335_0": "Tattha oropayitvāti apanetvā.",
  "atk-s0505a:335_1": "Gihibyañjanānīti kesamassuodātavatthālaṅkāramālāgandhavilepanaitthiputtadāsidāsādīni.",
  "atk-s0505a:335_2": "Etāni hi gihibhāvaṃ byañjayanti,",
  "atk-s0505a:335_3": "tasmā “gihibyañjanānī”ti vuccanti.",
  "atk-s0505a:335_4": "Sañchinnapattoti patitapatto.",
  "atk-s0505a:335_5": "Chetvānāti maggañāṇena chinditvā.",
  "atk-s0505a:335_6": "Vīroti maggavīriyasamannāgato.",
  "atk-s0505a:335_7": "Gihibandhanānīti kāmabandhanāni.",
  "atk-s0505a:335_8": "Kāmā hi gihīnaṃ bandhanāni.",
  "atk-s0505a:335_9": "Ayaṃ tāva padattho.",
  "atk-s0505a:336_0": "Ayaṃ pana adhippāyo –",
  "atk-s0505a:336_1": "“aho vatāhampi oropayitvā gihibyañjanāni sañchinnapatto yathā koviḷāro bhaveyya”nti evañhi cintayamāno",
  "atk-s0505a:336_2": "vipassanaṃ ārabhitvā paccekabodhiṃ adhigatomhīti.",
  "atk-s0505a:336_3": "Sesaṃ purimanayeneva veditabbanti.",
  "atk-s0505a:337_0": "Koviḷāragāthāvaṇṇanā samattā. Paṭhamo vaggo niṭṭhito.",
  "atk-s0505a:338_0": "45- 46.",
  "atk-s0505a:338_1": "Sace labhethāti kā uppatti?",
  "atk-s0505a:338_2": "Pubbe kira kassapassa bhagavato sāsane dve paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke uppannā.",
  "atk-s0505a:338_3": "Tato cavitvā tesaṃ jeṭṭhako bārāṇasirañño putto ahosi,",
  "atk-s0505a:338_4": "kaniṭṭho purohitassa putto ahosi.",
  "atk-s0505a:338_5": "Te ekadivasaṃyeva paṭisandhiṃ gahetvā ekadivasameva mātukucchito nikkhamitvā sahapaṃsukīḷitasahāyakā ahesuṃ.",
  "atk-s0505a:338_6": "Purohitaputto paññavā ahosi.",
  "atk-s0505a:338_7": "So rājaputtaṃ āha – “samma,",
  "atk-s0505a:338_8": "tvaṃ pituno accayena rajjaṃ labhissasi,",
  "atk-s0505a:338_9": "ahaṃ purohitaṭṭhānaṃ,",
  "atk-s0505a:338_10": "susikkhitena ca sukhaṃ rajjaṃ anusāsituṃ sakkā,",
  "atk-s0505a:338_11": "ehi sippaṃ uggahessāmā”ti.",
  "atk-s0505a:338_12": "Tato ubhopi pubbopacitakammā hutvā gāmanigamādīsu bhikkhaṃ caramānā paccantajanapadagāmaṃ gatā.",
  "atk-s0505a:338_13": "Tañca gāmaṃ paccekabuddhā bhikkhācāravelāya pavisanti.",
  "atk-s0505a:338_14": "Atha manussā paccekabuddhe disvā ussāhajātā āsanāni paññāpenti,",
  "atk-s0505a:338_15": "paṇītaṃ khādanīyaṃ bhojanīyaṃ upanāmenti, mānenti, pūjenti.",
  "atk-s0505a:338_16": "Tesaṃ etadahosi –",
  "atk-s0505a:338_17": "“amhehi sadisā uccākulikā nāma natthi,",
  "atk-s0505a:338_18": "atha ca panime manussā yadi icchanti,",
  "atk-s0505a:338_19": "amhākaṃ bhikkhaṃ denti,",
  "atk-s0505a:338_20": "yadi ca nicchanti, na denti,",
  "atk-s0505a:338_21": "imesaṃ pana pabbajitānaṃ evarūpaṃ sakkāraṃ karonti,",
  "atk-s0505a:338_22": "addhā ete kiñci sippaṃ jānanti,",
  "atk-s0505a:338_23": "handa nesaṃ santike sippaṃ uggaṇhāmā”ti.",
  "atk-s0505a:339_0": "Te manussesu paṭikkantesu okāsaṃ labhitvā “yaṃ, bhante,",
  "atk-s0505a:339_1": "tumhe sippaṃ jānātha,",
  "atk-s0505a:339_2": "taṃ amhepi sikkhāpethā”ti yāciṃsu.",
  "atk-s0505a:339_3": "Paccekabuddhā “na sakkā apabbajitena sikkhitu”nti āhaṃsu.",
  "atk-s0505a:339_4": "Te pabbajjaṃ yācitvā pabbajiṃsu.",
  "atk-s0505a:339_5": "Tato nesaṃ paccekabuddhā “evaṃ vo nivāsetabbaṃ,",
  "atk-s0505a:339_6": "evaṃ pārupitabba”ntiādinā nayena ābhisamācārikaṃ ācikkhitvā “imassa sippassa ekībhāvābhirati nipphatti,",
  "atk-s0505a:339_7": "tasmā ekeneva nisīditabbaṃ,",
  "atk-s0505a:339_8": "ekena caṅkamitabbaṃ,",
  "atk-s0505a:339_9": "ṭhātabbaṃ,",
  "atk-s0505a:339_10": "sayitabba”nti pāṭiyekkaṃ paṇṇasālamadaṃsu.",
  "atk-s0505a:339_11": "Tato te attano attano paṇṇasālaṃ pavisitvā nisīdiṃsu.",
  "atk-s0505a:339_12": "Purohitaputto nisinnakālato pabhuti cittasamādhānaṃ laddhā jhānaṃ labhi.",
  "atk-s0505a:339_13": "Rājaputto muhutteneva ukkaṇṭhito tassa santikaṃ āgato.",
  "atk-s0505a:339_14": "So taṃ disvā “kiṃ,",
  "atk-s0505a:339_15": "sammā”ti pucchi.",
  "atk-s0505a:339_16": "“Ukkaṇṭhitomhī”ti āha.",
  "atk-s0505a:339_17": "“Tena hi idha nisīdā”ti.",
  "atk-s0505a:339_18": "So tattha muhuttaṃ nisīditvā āha –",
  "atk-s0505a:339_19": "“imassa kira, samma,",
  "atk-s0505a:339_20": "sippassa ekībhāvābhirati nipphattī”ti purohitaputto “evaṃ, samma,",
  "atk-s0505a:339_21": "tena hi tvaṃ attano nisinnokāsaṃ eva gaccha,",
  "atk-s0505a:339_22": "uggahessāmi imassa sippassa nipphatti”nti āha.",
  "atk-s0505a:339_23": "So gantvā punapi muhutteneva ukkaṇṭhito purimanayeneva tikkhattuṃ āgato.",
  "atk-s0505a:340_0": "Tato naṃ purohitaputto tatheva uyyojetvā tasmiṃ gate cintesi “ayaṃ attano ca kammaṃ hāpeti,",
  "atk-s0505a:340_1": "mama ca idhābhikkhaṇaṃ āgacchanto”ti.",
  "atk-s0505a:340_2": "So paṇṇasālato nikkhamma araññaṃ paviṭṭho.",
  "atk-s0505a:340_3": "Itaro attano paṇṇasālāyeva nisinno punapi muhutteneva ukkaṇṭhito hutvā tassa paṇṇasālaṃ āgantvā ito cito ca maggantopi taṃ adisvā cintesi –",
  "atk-s0505a:340_4": "“yo gahaṭṭhakāle paṇṇākārampi ādāya āgato maṃ daṭṭhuṃ na labhati,",
  "atk-s0505a:340_5": "so nāma mayi āgate dassanampi adātukāmo pakkāmi, aho, re citta,",
  "atk-s0505a:340_6": "na lajjasi,",
  "atk-s0505a:340_7": "yaṃ maṃ catukkhattuṃ idhānesi,",
  "atk-s0505a:340_8": "sodāni te vase na vattissāmi,",
  "atk-s0505a:340_9": "aññadatthu taṃyeva mama vase vattāpessāmī”ti attano senāsanaṃ pavisitvā vipassanaṃ ārabhitvā paccekabodhiṃ",
  "atk-s0505a:340_10": "sacchikatvā ākāsena nandamūlakapabbhāraṃ agamāsi.",
  "atk-s0505a:340_11": "Itaropi araññaṃ pavisitvā vipassanaṃ ārabhitvā paccekabodhiṃ sacchikatvā tattheva agamāsi.",
  "atk-s0505a:340_12": "Te ubhopi manosilātale nisīditvā pāṭiyekkaṃ pāṭiyekkaṃ imā udānagāthāyo abhāsiṃsu –",
  "atk-s0505a:341_0": "“Sace labhetha nipakaṃ sahāyaṃ, saddhiṃ caraṃ sādhuvihāri dhīraṃ;",
  "atk-s0505a:342_0": "Abhibhuyya sabbāni parissayāni, careyya tenattamano satīmā.",
  "atk-s0505a:343_0": "“No ce labhetha nipakaṃ sahāyaṃ, saddhiṃ caraṃ sādhuvihāri dhīraṃ;",
  "atk-s0505a:344_0": "Rājāva raṭṭhaṃ vijitaṃ pahāya, eko care mātaṅgaraññeva nāgo”ti.",
  "atk-s0505a:345_0": "Tattha nipakanti pakatinipuṇaṃ paṇḍitaṃ kasiṇaparikammādīsu kusalaṃ.",
  "atk-s0505a:345_1": "Sādhuvihārinti appanāvihārena vā upacārena vā samannāgataṃ.",
  "atk-s0505a:345_2": "Dhīranti dhitisampannaṃ.",
  "atk-s0505a:345_3": "Tattha nipakattena dhitisampadā vuttā.",
  "atk-s0505a:345_4": "Idha pana dhitisampannamevāti attho.",
  "atk-s0505a:345_5": "Dhiti nāma asithilaparakkamatā,",
  "atk-s0505a:345_6": "“kāmaṃ taco ca nhāru cā”ti evaṃ pavattavīriyassetaṃ adhivacanaṃ.",
  "atk-s0505a:345_7": "Apica dhikatapāpotipi dhīro.",
  "atk-s0505a:345_8": "Rājāva raṭṭhaṃ vijitaṃ pahāyāti yathā paṭirājā “vijitaṃ raṭṭhaṃ anatthāvaha”nti ñatvā rajjaṃ pahāya eko carati,",
  "atk-s0505a:345_9": "evaṃ bālasahāyaṃ pahāya eko care.",
  "atk-s0505a:345_10": "Atha vā rājāva raṭṭhanti yathā sutasomo rājā vijitaṃ raṭṭhaṃ pahāya eko cari,",
  "atk-s0505a:345_11": "yathā ca mahājanako,",
  "atk-s0505a:345_12": "evaṃ eko careti ayampi tassattho.",
  "atk-s0505a:345_13": "Sesaṃ vuttānusārena sakkā jānitunti na vitthāritanti.",
  "atk-s0505a:346_0": "Sahāyagāthāvaṇṇanā samattā.",
  "atk-s0505a:347_0": "47.",
  "atk-s0505a:347_1": "Addhā pasaṃsāmāti imissā gāthāya yāva ākāsatale paññattāsane paccekabuddhānaṃ nisajjā,",
  "atk-s0505a:347_2": "tāva cātuddisagāthāya uppattisadisā eva uppatti.",
  "atk-s0505a:347_3": "Ayaṃ pana viseso –",
  "atk-s0505a:347_4": "yathā so rājā rattiyā tikkhattuṃ ubbijji,",
  "atk-s0505a:347_5": "na tathā ayaṃ,",
  "atk-s0505a:347_6": "nevassa yañño paccupaṭṭhito ahosi.",
  "atk-s0505a:347_7": "So ākāsatale paññattesu āsanesu paccekabuddhe nisīdāpetvā “ke tumhe”ti pucchi. “Mayaṃ, mahārāja,",
  "atk-s0505a:347_8": "anavajjabhojino nāmā”ti. “Bhante,",
  "atk-s0505a:347_9": "‘anavajjabhojino’ti imassa ko attho”ti?",
  "atk-s0505a:347_10": "“Sundaraṃ vā asundaraṃ vā laddhā nibbikārā bhuñjāma,",
  "atk-s0505a:347_11": "mahārājā”ti.",
  "atk-s0505a:347_12": "Taṃ sutvā rañño etadahosi “yaṃnūnāhaṃ ime upaparikkheyyaṃ edisā vā no vā”ti.",
  "atk-s0505a:347_13": "Taṃ divasaṃ kaṇājakena bilaṅgadutiyena parivisi.",
  "atk-s0505a:347_14": "Paccekabuddhā amataṃ bhuñjantā viya nibbikārā bhuñjiṃsu.",
  "atk-s0505a:347_15": "Rājā “honti nāma ekadivasaṃ paṭiññātattā nibbikārā,",
  "atk-s0505a:347_16": "sve jānissāmī”ti svātanāyapi nimantesi.",
  "atk-s0505a:347_17": "Tato dutiyadivasepi tathevākāsi.",
  "atk-s0505a:347_18": "Tepi tatheva paribhuñjiṃsu.",
  "atk-s0505a:347_19": "Atha rājā “idāni sundaraṃ datvā vīmaṃsissāmī”ti punapi nimantetvā,",
  "atk-s0505a:347_20": "dve divase mahāsakkāraṃ katvā,",
  "atk-s0505a:347_21": "paṇītena ativicitrena khādanīyena bhojanīyena parivisi.",
  "atk-s0505a:347_22": "Tepi tatheva nibbikārā bhuñjitvā rañño maṅgalaṃ vatvā pakkamiṃsu.",
  "atk-s0505a:347_23": "Rājā acirapakkantesu tesu “anavajjabhojinova ete samaṇā,",
  "atk-s0505a:347_24": "aho vatāhampi anavajjabhojī bhaveyya”nti cintetvā mahārajjaṃ pahāya pabbajjaṃ samādāya vipassanaṃ ārabhitvā,",
  "atk-s0505a:347_25": "paccekabuddho hutvā,",
  "atk-s0505a:347_26": "mañjūsakarukkhamūle paccekabuddhānaṃ majjhe attano ārammaṇaṃ vibhāvento imaṃ gāthaṃ abhāsi –",
  "atk-s0505a:348_0": "“Addhā pasaṃsāma sahāyasampadaṃ, seṭṭhā samā sevitabbā sahāyā;",
  "atk-s0505a:349_0": "Ete aladdhā anavajjabhojī, eko care khaggavisāṇakappo”ti.",
  "atk-s0505a:350_0": "Sā padatthato uttānā eva.",
  "atk-s0505a:350_1": "Kevalaṃ pana sahāyasampadanti ettha asekhehi sīlādikkhandhehi sampannā sahāyā eva sahāyasampadāti veditabbā.",
  "atk-s0505a:350_2": "Ayaṃ panettha yojanā –",
  "atk-s0505a:350_3": "yāyaṃ vuttā sahāyasampadā,",
  "atk-s0505a:350_4": "taṃ sahāyasampadaṃ addhā pasaṃsāma,",
  "atk-s0505a:350_5": "ekaṃseneva thomemāti vuttaṃ hoti. Kathaṃ?",
  "atk-s0505a:350_6": "Seṭṭhā samā sevitabbā sahāyāti. Kasmā?",
  "atk-s0505a:350_7": "Attano hi sīlādīhi seṭṭhe sevamānassa sīlādayo dhammā anuppannā uppajjanti,",
  "atk-s0505a:350_8": "uppannā vuddhiṃ virūḷhiṃ vepullaṃ pāpuṇanti.",
  "atk-s0505a:350_9": "Same sevamānassa aññamaññaṃ samadhāraṇena kukkuccassa vinodanena ca laddhā na parihāyanti.",
  "atk-s0505a:350_10": "Ete pana sahāyake seṭṭhe ca same ca aladdhā kuhanādimicchājīvaṃ vajjetvā dhammena samena uppannaṃ bhojanaṃ",
  "atk-s0505a:350_11": "bhuñjanto tattha ca paṭighānunayaṃ anuppādento anavajjabhojī hutvā atthakāmo kulaputto eko care khaggavisāṇakappo.",
  "atk-s0505a:350_12": "Ahampi hi evaṃ caranto imaṃ sampattiṃ adhigatomhīti.",
  "atk-s0505a:351_0": "Anavajjabhojigāthāvaṇṇanā samattā.",
  "atk-s0505a:352_0": "48.",
  "atk-s0505a:352_1": "Disvā suvaṇṇassāti kā uppatti?",
  "atk-s0505a:352_2": "Aññataro bārāṇasirājā gimhasamaye divāseyyaṃ upagato.",
  "atk-s0505a:352_3": "Santike cassa vaṇṇadāsī gosītacandanaṃ pisati.",
  "atk-s0505a:352_4": "Tassā ekabāhāyaṃ ekaṃ suvaṇṇavalayaṃ,",
  "atk-s0505a:352_5": "ekabāhāyaṃ dve,",
  "atk-s0505a:352_6": "tāni saṅghaṭṭanti itaraṃ na saṅghaṭṭati.",
  "atk-s0505a:352_7": "Rājā taṃ disvā “evameva gaṇavāse saṅghaṭṭanā,",
  "atk-s0505a:352_8": "ekavāse asaṅghaṭṭanā”ti punappunaṃ taṃ dāsiṃ olokayamāno cintesi.",
  "atk-s0505a:352_9": "Tena ca samayena sabbālaṅkārabhūsitā devī taṃ bījayantī ṭhitā hoti.",
  "atk-s0505a:352_10": "Sā “vaṇṇadāsiyā paṭibaddhacitto maññe rājā”ti cintetvā taṃ dāsiṃ uṭṭhāpetvā sayameva pisitumāraddhā.",
  "atk-s0505a:352_11": "Tassā ubhosu bāhāsu aneke suvaṇṇavalayā,",
  "atk-s0505a:352_12": "te saṅghaṭṭantā mahāsaddaṃ janayiṃsu.",
  "atk-s0505a:352_13": "Rājā suṭṭhutaraṃ nibbinno dakkhiṇena passena nipannoyeva vipassanaṃ ārabhitvā paccekabodhiṃ sacchākāsi.",
  "atk-s0505a:352_14": "Taṃ anuttarena sukhena sukhitaṃ nipannaṃ candanahatthā devī upasaṅkamitvā “ālimpāmi,",
  "atk-s0505a:352_15": "mahārājā”ti āha. Rājā – “apehi,",
  "atk-s0505a:352_16": "mā ālimpāhī”ti āha.",
  "atk-s0505a:352_17": "Sā “kissa,",
  "atk-s0505a:352_18": "mahārājā”ti āha.",
  "atk-s0505a:352_19": "So “nāhaṃ rājā”ti.",
  "atk-s0505a:352_20": "Evametesaṃ taṃ kathāsallāpaṃ sutvā amaccā upasaṅkamiṃsu.",
  "atk-s0505a:352_21": "Tehipi mahārājavādena ālapito “nāhaṃ, bhaṇe,",
  "atk-s0505a:352_22": "rājā”ti āha.",
  "atk-s0505a:352_23": "Sesaṃ paṭhamagāthāya vuttasadisameva.",
  "atk-s0505a:353_0": "Ayaṃ pana gāthāvaṇṇanā –",
  "atk-s0505a:353_1": "disvāti oloketvā.",
  "atk-s0505a:353_2": "Suvaṇṇassāti kañcanassa “valayānī”ti pāṭhaseso.",
  "atk-s0505a:353_3": "Sāvasesapāṭho hi ayaṃ attho.",
  "atk-s0505a:353_4": "Pabhassarānīti pabhāsanasīlāni,",
  "atk-s0505a:353_5": "jutimantānīti vuttaṃ hoti.",
  "atk-s0505a:353_6": "Sesaṃ uttānatthameva.",
  "atk-s0505a:353_7": "Ayaṃ pana yojanā –",
  "atk-s0505a:353_8": "disvā bhujasmiṃ suvaṇṇassa valayāni “gaṇavāse sati saṅghaṭṭanā,",
  "atk-s0505a:353_9": "ekavāse asaṅghaṭṭanā”ti evaṃ cintento vipassanaṃ ārabhitvā paccekabodhiṃ adhigatomhīti.",
  "atk-s0505a:353_10": "Sesaṃ vuttanayamevāti.",
  "atk-s0505a:354_0": "Suvaṇṇavalayagāthāvaṇṇanā samattā.",
  "atk-s0505a:355_0": "49.",
  "atk-s0505a:355_1": "Evaṃ dutiyenāti kā uppatti?",
  "atk-s0505a:355_2": "Aññataro bārāṇasirājā daharova pabbajitukāmo amacce āṇāpesi “deviṃ gahetvā rajjaṃ pariharatha,",
  "atk-s0505a:355_3": "ahaṃ pabbajissāmī”ti.",
  "atk-s0505a:355_4": "Amaccā “na, mahārāja,",
  "atk-s0505a:355_5": "arājakaṃ rajjaṃ amhehi sakkā rakkhituṃ,",
  "atk-s0505a:355_6": "sāmantarājāno āgamma vilumpissanti,",
  "atk-s0505a:355_7": "yāva ekaputtopi uppajjati,",
  "atk-s0505a:355_8": "tāva āgamehī”ti saññāpesuṃ.",
  "atk-s0505a:355_9": "Muducitto rājā adhivāsesi.",
  "atk-s0505a:355_10": "Atha devī gabbhaṃ gaṇhi.",
  "atk-s0505a:355_11": "Rājā punapi te āṇāpesi –",
  "atk-s0505a:355_12": "“devī gabbhinī,",
  "atk-s0505a:355_13": "puttaṃ jātaṃ rajje abhisiñcitvā rajjaṃ pariharatha,",
  "atk-s0505a:355_14": "ahaṃ pabbajissāmī”ti.",
  "atk-s0505a:355_15": "Amaccā “dujjānaṃ, mahārāja,",
  "atk-s0505a:355_16": "etaṃ devī puttaṃ vā vijāyissati dhītaraṃ vā,",
  "atk-s0505a:355_17": "vijāyanakālaṃ tāva āgamehī”ti punapi saññāpesuṃ.",
  "atk-s0505a:355_18": "Atha sā puttaṃ vijāyi.",
  "atk-s0505a:355_19": "Tadāpi rājā tatheva amacce āṇāpesi.",
  "atk-s0505a:355_20": "Amaccā punapi rājānaṃ “āgamehi, mahārāja, yāva,",
  "atk-s0505a:355_21": "paṭibalo hotī”ti bahūhi kāraṇehi saññāpesuṃ.",
  "atk-s0505a:355_22": "Tato kumāre paṭibale jāte amacce sannipātāpetvā “paṭibalo ayaṃ,",
  "atk-s0505a:355_23": "taṃ rajje abhisiñcitvā paṭipajjathā”ti amaccānaṃ okāsaṃ adatvā antarāpaṇā kāsāyavatthādayo sabbaparikkhāre",
  "atk-s0505a:355_24": "āharāpetvā antepure eva pabbajitvā mahājanako viya nikkhami.",
  "atk-s0505a:355_25": "Sabbaparijano nānappakārakaṃ paridevamāno rājānaṃ anubandhi.",
  "atk-s0505a:356_0": "Rājā yāva attano rajjasīmā,",
  "atk-s0505a:356_1": "tāva gantvā kattaradaṇḍena lekhaṃ katvā “ayaṃ lekhā nātikkamitabbā”ti āha.",
  "atk-s0505a:356_2": "Mahājano lekhāya sīsaṃ katvā,",
  "atk-s0505a:356_3": "bhūmiyaṃ nipanno paridevamāno “tuyhaṃ dāni, tāta,",
  "atk-s0505a:356_4": "rañño āṇā,",
  "atk-s0505a:356_5": "kiṃ karissatī”ti kumāraṃ lekhaṃ atikkamāpesi.",
  "atk-s0505a:356_6": "Kumāro “tāta,",
  "atk-s0505a:356_7": "tātā”ti dhāvitvā rājānaṃ sampāpuṇi.",
  "atk-s0505a:356_8": "Rājā kumāraṃ disvā “etaṃ mahājanaṃ pariharanto rajjaṃ kāresiṃ,",
  "atk-s0505a:356_9": "kiṃ dāni ekaṃ dārakaṃ pariharituṃ na sakkhissa”nti kumāraṃ gahetvā araññaṃ paviṭṭho,",
  "atk-s0505a:356_10": "tattha pubbapaccekabuddhehi vasitapaṇṇasālaṃ disvā vāsaṃ kappesi saddhiṃ puttena.",
  "atk-s0505a:356_11": "Tato kumāro varasayanādīsu kataparicayo tiṇasanthārake vā rajjumañcake vā sayamāno rodati.",
  "atk-s0505a:356_12": "Sītavātādīhi phuṭṭho samāno “sītaṃ, tāta, uṇhaṃ, tāta, makkhikā, tāta, khādanti, chātomhi, tāta,",
  "atk-s0505a:356_13": "pipāsitomhi,",
  "atk-s0505a:356_14": "tātā”ti vadati.",
  "atk-s0505a:356_15": "Rājā taṃ saññāpentoyeva rattiṃ vītināmeti.",
  "atk-s0505a:356_16": "Divāpissa piṇḍāya caritvā bhattaṃ upanāmeti,",
  "atk-s0505a:356_17": "taṃ hoti missakabhattaṃ kaṅguvarakamuggādibahulaṃ.",
  "atk-s0505a:356_18": "Kumāro acchādentampi taṃ jighacchāvasena bhuñjamāno katipāheneva uṇhe ṭhapitapadumaṃ viya milāyi.",
  "atk-s0505a:356_19": "Paccekabodhisatto pana paṭisaṅkhānabalena nibbikāroyeva bhuñjati.",
  "atk-s0505a:357_0": "Tato so kumāraṃ saññāpento āha –",
  "atk-s0505a:357_1": "“nagarasmiṃ, tāta,",
  "atk-s0505a:357_2": "paṇītāhāro labbhati,",
  "atk-s0505a:357_3": "tattha gacchāmā”ti.",
  "atk-s0505a:357_4": "Kumāro “āma,",
  "atk-s0505a:357_5": "tātā”ti āha.",
  "atk-s0505a:357_6": "Tato naṃ purakkhatvā āgatamaggeneva nivatti.",
  "atk-s0505a:357_7": "Kumāramātāpi devī “na dāni rājā kumāraṃ gahetvā araññe ciraṃ vasissati,",
  "atk-s0505a:357_8": "katipāheneva nivattissatī”ti cintetvā raññā kattaradaṇḍena likhitaṭṭhāneyeva vatiṃ kārāpetvā vāsaṃ kappesi.",
  "atk-s0505a:357_9": "Tato rājā tassā vatiyā avidūre ṭhatvā “ettha te, tāta,",
  "atk-s0505a:357_10": "mātā nisinnā,",
  "atk-s0505a:357_11": "gacchāhī”ti pesesi.",
  "atk-s0505a:357_12": "Yāva ca so taṃ ṭhānaṃ pāpuṇāti,",
  "atk-s0505a:357_13": "tāva udikkhanto aṭṭhāsi “mā heva naṃ koci viheṭheyyā”ti.",
  "atk-s0505a:357_14": "Kumāro mātu santikaṃ dhāvanto agamāsi.",
  "atk-s0505a:357_15": "Ārakkhakapurisā ca naṃ disvā deviyā ārocesuṃ.",
  "atk-s0505a:357_16": "Devī vīsatināṭakitthisahassaparivutā gantvā paṭiggahesi,",
  "atk-s0505a:357_17": "rañño ca pavattiṃ pucchi.",
  "atk-s0505a:357_18": "Atha “pacchato āgacchatī”ti sutvā manusse pesesi.",
  "atk-s0505a:357_19": "Rājāpi tāvadeva sakavasatiṃ agamāsi.",
  "atk-s0505a:357_20": "Manussā rājānaṃ adisvā nivattiṃsu.",
  "atk-s0505a:357_21": "Tato devī nirāsāva hutvā,",
  "atk-s0505a:357_22": "puttaṃ gahetvā,",
  "atk-s0505a:357_23": "nagaraṃ gantvā,",
  "atk-s0505a:357_24": "taṃ rajje abhisiñci.",
  "atk-s0505a:357_25": "Rājāpi attano vasatiṃ patvā,",
  "atk-s0505a:357_26": "tattha nisinno vipassitvā,",
  "atk-s0505a:357_27": "paccekabodhiṃ sacchikatvā,",
  "atk-s0505a:357_28": "mañjūsakarukkhamūle paccekabuddhānaṃ majjhe imaṃ udānagāthaṃ abhāsi –",
  "atk-s0505a:358_0": "“Evaṃ dutiyena saha mamassa, vācābhilāpo abhisajjanā vā;",
  "atk-s0505a:359_0": "Etaṃ bhayaṃ āyatiṃ pekkhamāno, eko care khaggavisāṇakappo”ti.",
  "atk-s0505a:360_0": "Sā padatthato uttānā eva.",
  "atk-s0505a:360_1": "Ayaṃ panettha adhippāyo –",
  "atk-s0505a:360_2": "yvāyaṃ etena dutiyena kumārena sītuṇhādīni nivedentena sahavāsena taṃ saññāpentassa mama vācābhilāpo,",
  "atk-s0505a:360_3": "tasmiṃ sinehavasena abhisajjanā ca jātā,",
  "atk-s0505a:360_4": "sace ahaṃ imaṃ na pariccajāmi,",
  "atk-s0505a:360_5": "tato āyatimpi hessati yatheva idāni;",
  "atk-s0505a:360_6": "evaṃ dutiyena saha mamassa vācābhilāpo abhisajjanā vā.",
  "atk-s0505a:360_7": "Ubhayampi cetaṃ antarāyakaraṃ visesādhigamassāti etaṃ bhayaṃ āyatiṃ pekkhamāno taṃ chaḍḍetvā yoniso paṭipajjitvā paccekabodhiṃ adhigatomhīti.",
  "atk-s0505a:360_8": "Sesaṃ vuttanayamevāti.",
  "atk-s0505a:361_0": "Āyatibhayagāthāvaṇṇanā samattā.",
  "atk-s0505a:362_0": "50.",
  "atk-s0505a:362_1": "Kāmā hi citrāti kā uppatti?",
  "atk-s0505a:362_2": "Bārāṇasiyaṃ kira seṭṭhiputto daharova seṭṭhiṭṭhānaṃ labhi.",
  "atk-s0505a:362_3": "Tassa tiṇṇaṃ utūnaṃ tayo pāsādā honti.",
  "atk-s0505a:362_4": "So tattha sabbasampattīhi devakumāro viya paricāreti.",
  "atk-s0505a:362_5": "So daharova samāno “pabbajissāmī”ti mātāpitaro yāci.",
  "atk-s0505a:362_6": "Te naṃ vārenti.",
  "atk-s0505a:362_7": "So tatheva nibandhati.",
  "atk-s0505a:362_8": "Punapi naṃ mātāpitaro “tvaṃ, tāta,",
  "atk-s0505a:362_9": "sukhumālo,",
  "atk-s0505a:362_10": "dukkarā pabbajjā,",
  "atk-s0505a:362_11": "khuradhārāya upari caṅkamanasadisā”ti nānappakārehi vārenti.",
  "atk-s0505a:362_12": "So tatheva nibandhati.",
  "atk-s0505a:362_13": "Te cintesuṃ “sacāyaṃ pabbajati,",
  "atk-s0505a:362_14": "amhākaṃ domanassaṃ hoti.",
  "atk-s0505a:362_15": "Sace naṃ nivārema,",
  "atk-s0505a:362_16": "etassa domanassaṃ hoti.",
  "atk-s0505a:362_17": "Apica amhākaṃ domanassaṃ hotu,",
  "atk-s0505a:362_18": "mā ca etassā”ti anujāniṃsu.",
  "atk-s0505a:362_19": "Tato so sabbaparijanaṃ paridevamānaṃ anādiyitvā isipatanaṃ gantvā paccekabuddhānaṃ santike pabbaji.",
  "atk-s0505a:362_20": "Tassa uḷārasenāsanaṃ na pāpuṇāti,",
  "atk-s0505a:362_21": "mañcake taṭṭikaṃ pattharitvā sayi.",
  "atk-s0505a:362_22": "So varasayane kataparicayo sabbarattiṃ atidukkhito ahosi.",
  "atk-s0505a:362_23": "Pabhātepi sarīraparikammaṃ katvā,",
  "atk-s0505a:362_24": "pattacīvaramādāya paccekabuddhehi saddhiṃ piṇḍāya pāvisi.",
  "atk-s0505a:362_25": "Tattha vuḍḍhā aggāsanañca aggapiṇḍañca labhanti,",
  "atk-s0505a:362_26": "navakā yaṃkiñcideva āsanaṃ lūkhabhojanañca.",
  "atk-s0505a:362_27": "So tena lūkhabhojanenāpi atidukkhito ahosi.",
  "atk-s0505a:362_28": "So katipāhaṃyeva kiso dubbaṇṇo hutvā nibbijji yathā taṃ aparipākagate samaṇadhamme.",
  "atk-s0505a:362_29": "Tato mātāpitūnaṃ dūtaṃ pesetvā uppabbaji.",
  "atk-s0505a:362_30": "So katipāhaṃyeva balaṃ gahetvā punapi pabbajitukāmo ahosi.",
  "atk-s0505a:362_31": "Tato teneva kamena pabbajitvā punapi uppabbajitvā tatiyavāre pabbajitvā sammā paṭipanno paccekasambodhiṃ",
  "atk-s0505a:362_32": "sacchikatvā imaṃ udānagāthaṃ vatvā puna paccekabuddhānaṃ majjhe imameva byākaraṇagāthaṃ abhāsi –",
  "atk-s0505a:363_0": "“Kāmā hi citrā madhurā manoramā, virūparūpena mathenti cittaṃ;",
  "atk-s0505a:364_0": "Ādīnavaṃ kāmaguṇesu disvā, eko care khaggavisāṇakappo”ti.",
  "atk-s0505a:365_0": "Tattha kāmāti dve kāmā vatthukāmā ca kilesakāmā ca.",
  "atk-s0505a:365_1": "Tattha vatthukāmā manāpiyarūpādayo dhammā,",
  "atk-s0505a:365_2": "kilesakāmā chandādayo sabbepi rāgappabhedā.",
  "atk-s0505a:365_3": "Idha pana vatthukāmā adhippetā.",
  "atk-s0505a:365_4": "Rūpādianekappakāravasena citrā.",
  "atk-s0505a:365_5": "Lokassādavasena madhurā.",
  "atk-s0505a:365_6": "Bālaputhujjanānaṃ manaṃ ramentīti manoramā.",
  "atk-s0505a:365_7": "Virūparūpenāti virūpena rūpena,",
  "atk-s0505a:365_8": "anekavidhena sabhāvenāti vuttaṃ hoti.",
  "atk-s0505a:365_9": "Te hi rūpādivasena citrā,",
  "atk-s0505a:365_10": "rūpādīsupi nīlādivasena vividharūpā.",
  "atk-s0505a:365_11": "Evaṃ tena virūparūpena tathā tathā assādaṃ dassetvā mathenti cittaṃ pabbajjāya abhiramituṃ na dentīti.",
  "atk-s0505a:365_12": "Sesamettha pākaṭameva.",
  "atk-s0505a:365_13": "Nigamanampi dvīhi tīhi vā padehi yojetvā purimagāthāsu vuttanayeneva veditabbanti.",
  "atk-s0505a:366_0": "Kāmagāthāvaṇṇanā samattā.",
  "atk-s0505a:367_0": "51.",
  "atk-s0505a:367_1": "Ītī cāti kā uppatti?",
  "atk-s0505a:367_2": "Bārāṇasiyaṃ kira rañño gaṇḍo udapādi.",
  "atk-s0505a:367_3": "Bāḷhā vedanā vattanti.",
  "atk-s0505a:367_4": "Vejjā “satthakammena vinā phāsu na hotī”ti bhaṇanti.",
  "atk-s0505a:367_5": "Rājā tesaṃ abhayaṃ datvā satthakammaṃ kārāpesi.",
  "atk-s0505a:367_6": "Te phāletvā,",
  "atk-s0505a:367_7": "pubbalohitaṃ nīharitvā,",
  "atk-s0505a:367_8": "nibbedanaṃ katvā,",
  "atk-s0505a:367_9": "vaṇaṃ paṭṭena bandhiṃsu,",
  "atk-s0505a:367_10": "āhārācāresu ca naṃ sammā ovadiṃsu.",
  "atk-s0505a:367_11": "Rājā lūkhabhojanena kisasarīro ahosi,",
  "atk-s0505a:367_12": "gaṇḍo cassa milāyi.",
  "atk-s0505a:367_13": "So phāsukasaññī hutvā siniddhāhāraṃ bhuñji.",
  "atk-s0505a:367_14": "Tena ca sañjātabalo visaye paṭisevi.",
  "atk-s0505a:367_15": "Tassa gaṇḍo puna purimasabhāvameva sampāpuṇi.",
  "atk-s0505a:367_16": "Evaṃ yāva tikkhattuṃ satthakammaṃ kārāpetvā,",
  "atk-s0505a:367_17": "vejjehi parivajjito nibbijjitvā,",
  "atk-s0505a:367_18": "rajjaṃ pahāya pabbajitvā,",
  "atk-s0505a:367_19": "araññaṃ pavisitvā,",
  "atk-s0505a:367_20": "vipassanaṃ ārabhitvā,",
  "atk-s0505a:367_21": "sattahi vassehi paccekabodhiṃ sacchikatvā,",
  "atk-s0505a:367_22": "imaṃ udānagāthaṃ bhāsitvā nandamūlakapabbhāraṃ agamāsi.",
  "atk-s0505a:368_0": "“Ītī ca gaṇḍo ca upaddavo ca, rogo ca sallañca bhayañca metaṃ;",
  "atk-s0505a:369_0": "Etaṃ bhayaṃ kāmaguṇesu disvā, eko care khaggavisāṇakappo”ti.",
  "atk-s0505a:370_0": "Tattha etīti īti,",
  "atk-s0505a:370_1": "āgantukānaṃ akusalabhāgiyānaṃ byasanahetūnaṃ etaṃ adhivacanaṃ.",
  "atk-s0505a:370_2": "Tasmā kāmaguṇāpi ete anekabyasanāvahaṭṭhena daḷhasannipātaṭṭhena ca īti.",
  "atk-s0505a:370_3": "Gaṇḍopi asuciṃ paggharati,",
  "atk-s0505a:370_4": "uddhumātaparipakkaparibhinno hoti.",
  "atk-s0505a:370_5": "Tasmā ete kilesāsucipaggharaṇato uppādajarābhaṅgehi uddhumātaparipakkaparibhinnabhāvato ca gaṇḍo.",
  "atk-s0505a:370_6": "Upaddavatīti upaddavo;",
  "atk-s0505a:370_7": "anatthaṃ janento abhibhavati;",
  "atk-s0505a:370_8": "ajjhottharatīti attho,",
  "atk-s0505a:370_9": "rājadaṇḍādīnametaṃ adhivacanaṃ.",
  "atk-s0505a:370_10": "Tasmā kāmaguṇāpete aviditanibbānatthāvahahetutāya sabbupaddavavatthutāya ca upaddavo.",
  "atk-s0505a:370_11": "Yasmā panete kilesāturabhāvaṃ janentā sīlasaṅkhātamārogyaṃ,",
  "atk-s0505a:370_12": "loluppaṃ vā uppādentā pākatikameva ārogyaṃ vilumpanti,",
  "atk-s0505a:370_13": "tasmā iminā ārogyavilumpanaṭṭheneva rogo.",
  "atk-s0505a:370_14": "Abbhantaramanuppaviṭṭhaṭṭhena pana antotudakaṭṭhena dunniharaṇīyaṭṭhena ca sallaṃ.",
  "atk-s0505a:370_15": "Diṭṭhadhammikasamparāyikabhayāvahanato bhayaṃ.",
  "atk-s0505a:370_16": "Me etanti metaṃ.",
  "atk-s0505a:370_17": "Sesamettha pākaṭameva.",
  "atk-s0505a:370_18": "Nigamanaṃ vuttanayeneva veditabbanti.",
  "atk-s0505a:371_0": "Ītigāthāvaṇṇanā samattā.",
  "atk-s0505a:372_0": "52.",
  "atk-s0505a:372_1": "Sītañcāti kā uppatti?",
  "atk-s0505a:372_2": "Bārāṇasiyaṃ kira sītālukabrahmadatto nāma rājā ahosi.",
  "atk-s0505a:372_3": "So pabbajitvā araññakuṭikāya viharati.",
  "atk-s0505a:372_4": "Tasmiñca padese sīte sītaṃ,",
  "atk-s0505a:372_5": "uṇhe uṇhameva ca hoti abbhokāsattā padesassa.",
  "atk-s0505a:372_6": "Gocaragāme bhikkhā yāvadatthāya na labbhati.",
  "atk-s0505a:372_7": "Pivanakapānīyampi dullabhaṃ,",
  "atk-s0505a:372_8": "vātātapaḍaṃsasarīsapāpi bādhenti.",
  "atk-s0505a:372_9": "Tassa etadahosi –",
  "atk-s0505a:372_10": "“ito aḍḍhayojanamatte sampanno padeso,",
  "atk-s0505a:372_11": "tattha sabbepi ete parissayā natthi.",
  "atk-s0505a:372_12": "Yaṃnūnāhaṃ tattha gaccheyyaṃ;",
  "atk-s0505a:372_13": "phāsukaṃ viharantena sakkā visesaṃ adhigantu”nti.",
  "atk-s0505a:372_14": "Tassa puna ahosi –",
  "atk-s0505a:372_15": "“pabbajitā nāma na paccayavasikā honti,",
  "atk-s0505a:372_16": "evarūpañca cittaṃ vase vattenti,",
  "atk-s0505a:372_17": "na cittassa vase vattenti,",
  "atk-s0505a:372_18": "nāhaṃ gamissāmī”ti paccavekkhitvā na agamāsi.",
  "atk-s0505a:372_19": "Evaṃ yāvatatiyakaṃ uppannacittaṃ paccavekkhitvā nivattesi.",
  "atk-s0505a:372_20": "Tato tattheva satta vassāni vasitvā,",
  "atk-s0505a:372_21": "sammā paṭipajjamāno paccekasambodhiṃ sacchikatvā,",
  "atk-s0505a:372_22": "imaṃ udānagāthaṃ bhāsitvā nandamūlakapabbhāraṃ agamāsi.",
  "atk-s0505a:373_0": "“Sītañca uṇhañca khudaṃ pipāsaṃ, vātātape ḍaṃsasarīsape ca;",
  "atk-s0505a:374_0": "Sabbānipetāni abhisambhavitvā, eko care khaggavisāṇakappo”ti.",
  "atk-s0505a:375_0": "Tattha sītañcāti sītaṃ nāma duvidhaṃ abbhantaradhātukkhobhapaccayañca,",
  "atk-s0505a:375_1": "bāhiradhātukkhobhapaccayañca;",
  "atk-s0505a:375_2": "tathā uṇhaṃ.",
  "atk-s0505a:375_3": "Ḍaṃsāti piṅgalamakkhikā.",
  "atk-s0505a:375_4": "Sarīsapāti ye keci dīghajātikā saritvā gacchanti.",
  "atk-s0505a:375_5": "Sesaṃ pākaṭameva.",
  "atk-s0505a:375_6": "Nigamanampi vuttanayeneva veditabbanti.",
  "atk-s0505a:376_0": "Sītālukagāthāvaṇṇanā samattā.",
  "atk-s0505a:377_0": "53.",
  "atk-s0505a:377_1": "Nāgovāti kā uppatti?",
  "atk-s0505a:377_2": "Bārāṇasiyaṃ kira aññataro rājā vīsati vassāni rajjaṃ kāretvā kālakato niraye vīsati eva vassāni paccitvā",
  "atk-s0505a:377_3": "himavantappadese hatthiyoniyaṃ uppajjitvā sañjātakkhandho padumavaṇṇasakalasarīro uḷāro yūthapati mahānāgo ahosi.",
  "atk-s0505a:377_4": "Tassa obhaggobhaggaṃ sākhābhaṅgaṃ hatthichāpāva khādanti.",
  "atk-s0505a:377_5": "Ogāhepi naṃ hatthiniyo kaddamena limpanti,",
  "atk-s0505a:377_6": "sabbaṃ pālileyyakanāgasseva ahosi.",
  "atk-s0505a:377_7": "So yūthā nibbijjitvā pakkami.",
  "atk-s0505a:377_8": "Tato naṃ padānusārena yūthaṃ anubandhi.",
  "atk-s0505a:377_9": "Evaṃ yāvatatiyaṃ pakkanto anubaddhova.",
  "atk-s0505a:377_10": "Tato cintesi –",
  "atk-s0505a:377_11": "“idāni mayhaṃ nattako bārāṇasiyaṃ rajjaṃ kāreti,",
  "atk-s0505a:377_12": "yaṃnūnāhaṃ attano purimajātiyā uyyānaṃ gaccheyyaṃ,",
  "atk-s0505a:377_13": "tatra maṃ so rakkhissatī”ti.",
  "atk-s0505a:377_14": "Tato rattiṃ niddāvasaṃ gate yūthe yūthaṃ pahāya tameva uyyānaṃ pāvisi.",
  "atk-s0505a:377_15": "Uyyānapālo disvā rañño ārocesi.",
  "atk-s0505a:377_16": "Rājā “hatthiṃ gahessāmī”ti senāya parivāresi.",
  "atk-s0505a:377_17": "Hatthī rājānaṃ eva abhimukho gacchati.",
  "atk-s0505a:377_18": "Rājā “maṃ abhimukho etī”ti khurappaṃ sannayhitvā aṭṭhāsi.",
  "atk-s0505a:377_19": "Tato hatthī “vijjheyyāpi maṃ eso”ti mānusikāya vācāya “brahmadatta,",
  "atk-s0505a:377_20": "mā maṃ vijjha,",
  "atk-s0505a:377_21": "ahaṃ te ayyako”ti āha.",
  "atk-s0505a:377_22": "Rājā “kiṃ bhaṇasī”ti sabbaṃ pucchi.",
  "atk-s0505a:377_23": "Hatthīpi rajje ca narake ca hatthiyoniyañca pavattiṃ sabbaṃ ārocesi.",
  "atk-s0505a:377_24": "Rājā “sundaraṃ, mā bhāyi,",
  "atk-s0505a:377_25": "mā ca kañci bhiṃsāpehī”ti hatthino vaṭṭañca ārakkhake ca hatthibhaṇḍe ca upaṭṭhāpesi.",
  "atk-s0505a:378_0": "Athekadivasaṃ rājā hatthikkhandhagato “ayaṃ vīsati vassāni rajjaṃ katvā niraye pakko,",
  "atk-s0505a:378_1": "vipākāvasesena ca tiracchānayoniyaṃ uppanno,",
  "atk-s0505a:378_2": "tatthapi gaṇavāsasaṅghaṭṭanaṃ asahanto idhāgato.",
  "atk-s0505a:378_3": "Aho dukkho gaṇavāso,",
  "atk-s0505a:378_4": "ekībhāvo eva ca pana sukho”ti cintetvā tattheva vipassanaṃ ārabhitvā paccekabodhiṃ sacchākāsi.",
  "atk-s0505a:378_5": "Taṃ lokuttarasukhena sukhitaṃ amaccā upasaṅkamitvā,",
  "atk-s0505a:378_6": "paṇipātaṃ katvā “yānakālo mahārājā”ti āhaṃsu.",
  "atk-s0505a:378_7": "Tato “nāhaṃ rājā”ti vatvā purimanayeneva imaṃ gāthaṃ abhāsi –",
  "atk-s0505a:379_0": "“Nāgova yūthāni vivajjayitvā, sañjātakhandho padumī uḷāro;",
  "atk-s0505a:380_0": "Yathābhirantaṃ viharaṃ araññe, eko care khaggavisāṇakappo”ti.",
  "atk-s0505a:381_0": "Sā padatthato pākaṭā eva.",
  "atk-s0505a:381_1": "Ayaṃ panettha adhippāyayojanā.",
  "atk-s0505a:381_2": "Sā ca kho yuttivaseneva,",
  "atk-s0505a:381_3": "na anussavavasena.",
  "atk-s0505a:381_4": "Yathā ayaṃ hatthī manussakantesu sīlesu dantattā adantabhūmiṃ nāgacchatīti vā,",
  "atk-s0505a:381_5": "sarīramahantatāya vā nāgo,",
  "atk-s0505a:381_6": "evaṃ kudāssu nāmāhampi ariyakantesu sīlesu dantattā adantabhūmiṃ nāgamanena āguṃ akaraṇena puna itthattaṃ",
  "atk-s0505a:381_7": "anāgamanena ca guṇasarīramahantatāya vā nāgo bhaveyyaṃ.",
  "atk-s0505a:381_8": "Yathā cesa yūthāni vivajjetvā ekacariyasukhena yathābhirantaṃ viharaṃ araññe eko care khaggavisāṇakappo,",
  "atk-s0505a:381_9": "kudāssu nāmāhampi evaṃ gaṇaṃ vivajjetvā ekavihārasukhena jhānasukhena yathābhirantaṃ viharaṃ araññe attano yathā yathā sukhaṃ,",
  "atk-s0505a:381_10": "tathā tathā yattakaṃ vā icchāmi,",
  "atk-s0505a:381_11": "tattakaṃ araññe nivāsaṃ eko care khaggavisāṇakappo careyyanti attho.",
  "atk-s0505a:381_12": "Yathā cesa susaṇṭhitakkhandhatāya sañjātakkhandho,",
  "atk-s0505a:381_13": "kudāssu nāmāhampi evaṃ asekhasīlakkhandhamahantatāya sañjātakkhandho bhaveyyaṃ.",
  "atk-s0505a:381_14": "Yathā cesa padumasadisagattatāya vā padumakule uppannatāya vā padumī,",
  "atk-s0505a:381_15": "kudāssu nāmāhampi evaṃ padumasadisaujugattatāya vā ariyajātipadume uppannatāya vā padumī bhaveyyaṃ.",
  "atk-s0505a:381_16": "Yathā cesa thāmabalajavādīhi uḷāro,",
  "atk-s0505a:381_17": "kudāssu nāmāhampi evaṃ parisuddhakāyasamācāratādīhi sīlasamādhinibbedhikapaññādīhi vā uḷāro bhaveyyanti",
  "atk-s0505a:381_18": "evaṃ cintento vipassanaṃ ārabhitvā paccekabodhiṃ adhigatomhīti.",
  "atk-s0505a:382_0": "Nāgagāthāvaṇṇanā samattā.",
  "atk-s0505a:383_0": "54.",
  "atk-s0505a:383_1": "Aṭṭhāna tanti kā uppatti?",
  "atk-s0505a:383_2": "Bārāṇasirañño kira putto daharo eva samāno pabbajitukāmo mātāpitaro yāci.",
  "atk-s0505a:383_3": "Mātāpitaro naṃ vārenti.",
  "atk-s0505a:383_4": "So vāriyamānopi nibandhatiyeva “pabbajissāmī”ti.",
  "atk-s0505a:383_5": "Tato naṃ pubbe vuttaseṭṭhiputtaṃ viya sabbaṃ vatvā anujāniṃsu.",
  "atk-s0505a:383_6": "Pabbajitvā ca uyyāneyeva vasitabbanti paṭijānāpesuṃ,",
  "atk-s0505a:383_7": "so tathā akāsi.",
  "atk-s0505a:383_8": "Tassa mātā pātova vīsatisahassanāṭakitthiparivutā uyyānaṃ gantvā,",
  "atk-s0505a:383_9": "puttaṃ yāguṃ pāyetvā,",
  "atk-s0505a:383_10": "antarā khajjakādīni ca khādāpetvā,",
  "atk-s0505a:383_11": "yāva majjhanhikasamayaṃ tena saddhiṃ samullapitvā,",
  "atk-s0505a:383_12": "nagaraṃ pavisati.",
  "atk-s0505a:383_13": "Pitā ca majjhanhike āgantvā,",
  "atk-s0505a:383_14": "taṃ bhojetvā attanāpi bhuñjitvā,",
  "atk-s0505a:383_15": "divasaṃ tena saddhiṃ samullapitvā,",
  "atk-s0505a:383_16": "sāyanhasamaye jagganapurise ṭhapetvā nagaraṃ pavisati.",
  "atk-s0505a:383_17": "So evaṃ rattindivaṃ avivitto viharati.",
  "atk-s0505a:383_18": "Tena kho pana samayena ādiccabandhu nāma paccekabuddho nandamūlakapabbhāre viharati.",
  "atk-s0505a:383_19": "So āvajjento taṃ addasa –",
  "atk-s0505a:383_20": "“ayaṃ kumāro pabbajituṃ asakkhi,",
  "atk-s0505a:383_21": "jaṭaṃ chindituṃ na sakkotī”ti.",
  "atk-s0505a:383_22": "Tato paraṃ āvajji “attano dhammatāya nibbijjissati, no”ti.",
  "atk-s0505a:383_23": "Atha “dhammatāya nibbindanto aticiraṃ bhavissatī”ti ñatvā “tassa ārammaṇaṃ dassessāmī”ti pubbe vuttanayeneva manosilātalato āgantvā uyyāne aṭṭhāsi.",
  "atk-s0505a:383_24": "Rājapuriso disvā “paccekabuddho āgato,",
  "atk-s0505a:383_25": "mahārājā”ti rañño ārocesi.",
  "atk-s0505a:383_26": "Rājā “idāni me putto paccekabuddhena saddhiṃ anukkaṇṭhito vasissatī”ti pamuditamano hutvā paccekabuddhaṃ",
  "atk-s0505a:383_27": "sakkaccaṃ upaṭṭhahitvā tattheva vāsaṃ yācitvā paṇṇasālādivāvihāraṭṭhānacaṅkamādisabbaṃ kāretvā vāsesi.",
  "atk-s0505a:384_0": "So tattha vasanto ekadivasaṃ okāsaṃ labhitvā kumāraṃ pucchi “kosi tva”nti?",
  "atk-s0505a:384_1": "So āha “ahaṃ pabbajito”ti.",
  "atk-s0505a:384_2": "“Pabbajitā nāma na edisā hontī”ti.",
  "atk-s0505a:384_3": "“Atha bhante,",
  "atk-s0505a:384_4": "kīdisā honti,",
  "atk-s0505a:384_5": "kiṃ mayhaṃ ananucchavika”nti vutte “tvaṃ attano ananucchavikaṃ na pekkhasi,",
  "atk-s0505a:384_6": "nanu te mātā vīsatisahassaitthīhi saddhiṃ pubbaṇhasamaye āgacchantī uyyānaṃ avivittaṃ karoti,",
  "atk-s0505a:384_7": "pitā mahatā balakāyena sāyanhasamaye,",
  "atk-s0505a:384_8": "jagganapurisā sakalarattiṃ;",
  "atk-s0505a:384_9": "pabbajitā nāma tava sadisā na honti,",
  "atk-s0505a:384_10": "‘edisā pana hontī”’ti tatra ṭhitasseva iddhiyā himavante aññataraṃ vihāraṃ dassesi.",
  "atk-s0505a:384_11": "So tattha paccekabuddhe ālambanabāhaṃ nissāya ṭhite ca caṅkamante ca rajanakammasūcikammādīni karonte ca disvā āha –",
  "atk-s0505a:384_12": "“tumhe idha,",
  "atk-s0505a:384_13": "nāgacchatha,",
  "atk-s0505a:384_14": "pabbajjā nāma tumhehi anuññātā”ti. “Āma,",
  "atk-s0505a:384_15": "pabbajjā anuññātā,",
  "atk-s0505a:384_16": "pabbajitakālato paṭṭhāya samaṇā nāma attano nissaraṇaṃ kātuṃ icchitapatthitañca padesaṃ gantuṃ labhanti,",
  "atk-s0505a:384_17": "ettakaṃva vaṭṭatī”ti vatvā ākāse ṭhatvā –",
  "atk-s0505a:385_0": "“Aṭṭhāna taṃ saṅgaṇikāratassa, yaṃ phassaye sāmayikaṃ vimutti”nti. –",
  "atk-s0505a:386_0": "Imaṃ upaḍḍhagāthaṃ vatvā,",
  "atk-s0505a:386_1": "dissamāneneva kāyena nandamūlakapabbhāraṃ agamāsi.",
  "atk-s0505a:386_2": "Evaṃ gate paccekabuddhe so attano paṇṇasālaṃ pavisitvā nipajji.",
  "atk-s0505a:386_3": "Ārakkhakapurisopi “sayito kumāro,",
  "atk-s0505a:386_4": "idāni kuhiṃ gamissatī”ti pamatto niddaṃ okkami.",
  "atk-s0505a:386_5": "So tassa pamattabhāvaṃ ñatvā pattacīvaraṃ gahetvā araññaṃ pāvisi.",
  "atk-s0505a:386_6": "Tatra ca vivitto vipassanaṃ ārabhitvā,",
  "atk-s0505a:386_7": "paccekabodhiṃ sacchikatvā,",
  "atk-s0505a:386_8": "paccekabuddhaṭṭhānaṃ gato.",
  "atk-s0505a:386_9": "Tatra ca “kathamadhigata”nti pucchito ādiccabandhunā vuttaṃ upaḍḍhagāthaṃ paripuṇṇaṃ katvā abhāsi.",
  "atk-s0505a:387_0": "Tassattho –",
  "atk-s0505a:387_1": "aṭṭhāna tanti.",
  "atk-s0505a:387_2": "Aṭṭhānaṃ taṃ,",
  "atk-s0505a:387_3": "akāraṇaṃ tanti vuttaṃ hoti,",
  "atk-s0505a:387_4": "anunāsikalopo kato “ariyasaccāna dassana”ntiādīsu viya.",
  "atk-s0505a:387_5": "Saṅgaṇikāratassāti gaṇābhiratassa.",
  "atk-s0505a:387_6": "Yanti karaṇavacanametaṃ “yaṃ hirīyati hirīyitabbenā”tiādīsu viya.",
  "atk-s0505a:387_7": "Phassayeti adhigacche.",
  "atk-s0505a:387_8": "Sāmayikaṃ vimuttinti lokiyasamāpattiṃ.",
  "atk-s0505a:387_9": "Sā hi appitappitasamaye eva paccanīkehi vimuccanato “sāmayikā vimuttī”ti vuccati.",
  "atk-s0505a:387_10": "Taṃ sāmayikaṃ vimuttiṃ.",
  "atk-s0505a:387_11": "Aṭṭhānaṃ taṃ,",
  "atk-s0505a:387_12": "na taṃ kāraṇaṃ vijjati saṅgaṇikāratassa,",
  "atk-s0505a:387_13": "yena kāraṇena phassayeti etaṃ ādiccabandhussa paccekabuddhassa vaco nisamma saṅgaṇikāratiṃ pahāya yoniso paṭipajjanto adhigatomhīti āha.",
  "atk-s0505a:387_14": "Sesaṃ vuttanayamevāti.",
  "atk-s0505a:388_0": "Aṭṭhānagāthāvaṇṇanā samattā.",
  "atk-s0505a:389_0": "Dutiyo vaggo niṭṭhito.",
  "atk-s0505a:390_0": "55.",
  "atk-s0505a:390_1": "Diṭṭhīvisūkānīti kā uppatti?",
  "atk-s0505a:390_2": "Bārāṇasiyaṃ kira aññataro rājā rahogato cintesi –",
  "atk-s0505a:390_3": "“yathā sītādīnaṃ paṭighātakāni uṇhādīni atthi,",
  "atk-s0505a:390_4": "atthi nu kho evaṃ vaṭṭapaṭighātakaṃ vinaṭṭaṃ, no”ti.",
  "atk-s0505a:390_5": "So amacce pucchi –",
  "atk-s0505a:390_6": "“vivaṭṭaṃ jānāthā”ti?",
  "atk-s0505a:390_7": "Te “jānāma,",
  "atk-s0505a:390_8": "mahārājā”ti āhaṃsu. Rājā –",
  "atk-s0505a:390_9": "“kiṃ ta”nti?",
  "atk-s0505a:390_10": "Tato “antavā loko”tiādinā nayena sassatucchedaṃ kathesuṃ.",
  "atk-s0505a:390_11": "Atha rājā “ime na jānanti,",
  "atk-s0505a:390_12": "sabbepime diṭṭhigatikā”ti sayameva tesaṃ vilomatañca ayuttatañca disvā “vaṭṭapaṭighātakaṃ vivaṭṭaṃ atthi,",
  "atk-s0505a:390_13": "taṃ gavesitabba”nti cintetvā rajjaṃ pahāya pabbajitvā vipassanto paccekabodhiṃ sacchākāsi.",
  "atk-s0505a:390_14": "Imañca udānagāthaṃ abhāsi paccekabuddhamajjhe byākaraṇagāthañca –",
  "atk-s0505a:391_0": "“Diṭṭhīvisūkāni upātivatto, patto niyāmaṃ paṭiladdhamaggo;",
  "atk-s0505a:392_0": "Uppannañāṇomhi anaññaneyyo, eko care khaggavisāṇakappo”ti.",
  "atk-s0505a:393_0": "Tassattho –",
  "atk-s0505a:393_1": "diṭṭhīvisūkānīti dvāsaṭṭhidiṭṭhigatāni.",
  "atk-s0505a:393_2": "Tāni hi maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni.",
  "atk-s0505a:393_3": "Evaṃ diṭṭhiyā visūkāni,",
  "atk-s0505a:393_4": "diṭṭhi eva vā visūkāni diṭṭhivisūkāni.",
  "atk-s0505a:393_5": "Upātivattoti dassanamaggena atikkanto.",
  "atk-s0505a:393_6": "Patto niyāmanti avinipātadhammatāya sambodhiparāyaṇatāya ca niyatabhāvaṃ adhigato,",
  "atk-s0505a:393_7": "sammattaniyāmasaṅkhātaṃ vā paṭhamamagganti.",
  "atk-s0505a:393_8": "Ettāvatā paṭhamamaggakiccanipphatti ca tassa paṭilābho ca vutto.",
  "atk-s0505a:393_9": "Idāni paṭiladdhamaggoti iminā sesamaggapaṭilābhaṃ dasseti.",
  "atk-s0505a:393_10": "Uppannañāṇomhīti uppannapaccekabodhiñāṇo amhi.",
  "atk-s0505a:393_11": "Etena phalaṃ dasseti.",
  "atk-s0505a:393_12": "Anaññaneyyoti aññehi “idaṃ saccaṃ,",
  "atk-s0505a:393_13": "idaṃ sacca”nti na netabbo.",
  "atk-s0505a:393_14": "Etena sayambhutaṃ dīpeti,",
  "atk-s0505a:393_15": "patte vā paccekabodhiñāṇe aneyyatāya abhāvā sayaṃvasitaṃ.",
  "atk-s0505a:393_16": "Samathavipassanāya vā diṭṭhivisūkāni upātivatto,",
  "atk-s0505a:393_17": "ādimaggena patto niyāmaṃ,",
  "atk-s0505a:393_18": "sesehi paṭiladdhamaggo,",
  "atk-s0505a:393_19": "phalañāṇena uppannañāṇo,",
  "atk-s0505a:393_20": "taṃ sabbaṃ attanāva adhigatoti anaññaneyyo.",
  "atk-s0505a:393_21": "Sesaṃ vuttanayeneva veditabbanti.",
  "atk-s0505a:394_0": "Diṭṭhivisūkagāthāvaṇṇanā samattā.",
  "atk-s0505a:395_0": "56.",
  "atk-s0505a:395_1": "Nillolupoti kā uppatti?",
  "atk-s0505a:395_2": "Bārāṇasirañño kira sūdo antarabhattaṃ pacitvā upanāmesi manuññadassanaṃ sādurasaṃ “appeva nāma me rājā dhanamanuppadeyyā”ti.",
  "atk-s0505a:395_3": "Taṃ rañño gandheneva bhottukāmataṃ janesi mukhe kheḷaṃ uppādentaṃ.",
  "atk-s0505a:395_4": "Paṭhamakabaḷe pana mukhe pakkhittamatte sattarasaharaṇisahassāni amateneva phuṭṭhāni ahesuṃ.",
  "atk-s0505a:395_5": "Sūdo “idāni me dassati,",
  "atk-s0505a:395_6": "idāni me dassatī”ti cintesi.",
  "atk-s0505a:395_7": "Rājāpi “sakkārāraho sūdo”ti cintesi –",
  "atk-s0505a:395_8": "“rasaṃ sāyitvā pana sakkarontaṃ maṃ pāpako kittisaddo abbhuggaccheyya –",
  "atk-s0505a:395_9": "‘lolo ayaṃ rājā rasagaruko”’ti na kiñci abhaṇi.",
  "atk-s0505a:395_10": "Evaṃ yāva bhojanapariyosānaṃ,",
  "atk-s0505a:395_11": "tāva sūdopi “idāni dassati,",
  "atk-s0505a:395_12": "idāni dassatī”ti cintesi.",
  "atk-s0505a:395_13": "Rājāpi avaṇṇabhayena na kiñci abhaṇi.",
  "atk-s0505a:395_14": "Tato sūdo “natthi imassa rañño jivhāviññāṇa”nti dutiyadivase arasabhattaṃ upanāmesi.",
  "atk-s0505a:395_15": "Rājā bhuñjanto “niggahāraho ajja sūdo”ti jānantopi pubbe viya paccavekkhitvā avaṇṇabhayena na kiñci abhaṇi.",
  "atk-s0505a:395_16": "Tato sūdo “rājā neva sundaraṃ nāsundaraṃ jānātī”ti cintetvā sabbaṃ paribbayaṃ attanā gahetvā yaṃkiñcideva pacitvā rañño deti.",
  "atk-s0505a:395_17": "Rājā “aho vata lobho,",
  "atk-s0505a:395_18": "ahaṃ nāma vīsati nagarasahassāni bhuñjanto imassa lobhena bhattamattampi na labhāmī”ti nibbijjitvā,",
  "atk-s0505a:395_19": "rajjaṃ pahāya pabbajitvā,",
  "atk-s0505a:395_20": "vipassanto paccekabodhiṃ sacchākāsi,",
  "atk-s0505a:395_21": "purimanayeneva ca imaṃ gāthaṃ abhāsi –",
  "atk-s0505a:396_0": "“Nillolupo nikkuho nippipāso, nimmakkho niddhantakasāvamoho;",
  "atk-s0505a:397_0": "Nirāsayo sabbaloke bhavitvā, eko care khaggavisāṇakappo”ti.",
  "atk-s0505a:398_0": "Tattha nillolupoti alolupo.",
  "atk-s0505a:398_1": "Yo hi rasataṇhābhibhūto hoti,",
  "atk-s0505a:398_2": "so bhusaṃ luppati punappunañca luppati,",
  "atk-s0505a:398_3": "tena lolupoti vuccati.",
  "atk-s0505a:398_4": "Tasmā esa taṃ paṭikkhipanto āha “nillolupo”ti.",
  "atk-s0505a:398_5": "Nikkuhoti ettha kiñcāpi yassa tividhaṃ kuhanavatthu natthi,",
  "atk-s0505a:398_6": "so nikkuhoti vuccati.",
  "atk-s0505a:398_7": "Imissā pana gāthāya manuññabhojanādīsu vimhayamanāpajjanato nikkuhoti ayamadhippāyo.",
  "atk-s0505a:398_8": "Nippipāsoti ettha pātumicchā pipāsā,",
  "atk-s0505a:398_9": "tassā abhāvena nippipāso,",
  "atk-s0505a:398_10": "sādurasalobhena bhottukamyatāvirahitoti attho.",
  "atk-s0505a:398_11": "Nimmakkhoti ettha paraguṇavināsanalakkhaṇo makkho,",
  "atk-s0505a:398_12": "tassa abhāvena nimmakkho.",
  "atk-s0505a:398_13": "Attano gahaṭṭhakāle sūdassa guṇamakkhanābhāvaṃ sandhāyāha.",
  "atk-s0505a:398_14": "Niddhantakasāvamohoti ettha rāgādayo tayo,",
  "atk-s0505a:398_15": "kāyaduccaritādīni ca tīṇīti cha dhammā yathāsambhavaṃ appasannaṭṭhena sakabhāvaṃ vijahāpetvā parabhāvaṃ",
  "atk-s0505a:398_16": "gaṇhāpanaṭṭhena kasaṭaṭṭhena ca kasāvāti veditabbā. Yathāha –",
  "atk-s0505a:399_0": "“Tattha,",
  "atk-s0505a:399_1": "katame tayo kasāvā?",
  "atk-s0505a:399_2": "Rāgakasāvo,",
  "atk-s0505a:399_3": "dosakasāvo,",
  "atk-s0505a:399_4": "mohakasāvo,",
  "atk-s0505a:399_5": "ime tayo kasāvā. Tattha,",
  "atk-s0505a:399_6": "katame aparepi tayo kasāvā?",
  "atk-s0505a:399_7": "Kāyakasāvo,",
  "atk-s0505a:399_8": "vacīkasāvo,",
  "atk-s0505a:399_9": "manokasāvo”ti.",
  "atk-s0505a:400_0": "Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā niddhantakasāvamoho,",
  "atk-s0505a:400_1": "tiṇṇaṃ eva vā kāyavacīmanokasāvānaṃ mohassa ca niddhantattā niddhantakasāvamoho.",
  "atk-s0505a:400_2": "Itaresu nillolupatādīhi rāgakasāvassa,",
  "atk-s0505a:400_3": "nimmakkhatāya dosakasāvassa niddhantabhāvo siddho eva.",
  "atk-s0505a:400_4": "Nirāsayoti nittaṇho.",
  "atk-s0505a:400_5": "Sabbaloketi sakalaloke,",
  "atk-s0505a:400_6": "tīsu bhavesu dvādasasu vā āyatanesu bhavavibhavataṇhāvirahito hutvāti attho.",
  "atk-s0505a:400_7": "Sesaṃ vuttanayeneva veditabbaṃ.",
  "atk-s0505a:400_8": "Atha vā tayopi pāde vatvā eko careti eko carituṃ sakkuṇeyyāti evampi ettha sambandho kātabboti.",
  "atk-s0505a:401_0": "Nillolupagāthāvaṇṇanā samattā.",
  "atk-s0505a:402_0": "57.",
  "atk-s0505a:402_1": "Pāpaṃ sahāyanti kā uppatti?",
  "atk-s0505a:402_2": "Bārāṇasiyaṃ kira aññataro rājā mahaccarājānubhāvena nagaraṃ padakkhiṇaṃ karonto manusse koṭṭhāgārato purāṇadhaññāni bahiddhā nīharante disvā “kiṃ, bhaṇe,",
  "atk-s0505a:402_3": "ida”nti amacce pucchi. “Idāni, mahārāja,",
  "atk-s0505a:402_4": "navadhaññāni uppajjissanti,",
  "atk-s0505a:402_5": "tesaṃ okāsaṃ kātuṃ ime manussā purāṇadhaññādīni chaḍḍentī”ti. Rājā – “kiṃ, bhaṇe,",
  "atk-s0505a:402_6": "itthāgārabalakāyādīnaṃ vaṭṭaṃ paripuṇṇa”nti? “Āma, mahārāja,",
  "atk-s0505a:402_7": "paripuṇṇanti”. “Tena hi, bhaṇe,",
  "atk-s0505a:402_8": "dānasālaṃ kārāpetha,",
  "atk-s0505a:402_9": "dānaṃ dassāmi,",
  "atk-s0505a:402_10": "mā imāni dhaññāni anupakārāni vinassiṃsū”ti.",
  "atk-s0505a:402_11": "Tato naṃ aññataro diṭṭhigatiko amacco “mahārāja,",
  "atk-s0505a:402_12": "natthi dinna”nti ārabbha yāva “bālā ca paṇḍitā ca sandhāvitvā saṃsaritvā dukkhassantaṃ karissantī”ti vatvā nivāresi.",
  "atk-s0505a:402_13": "So dutiyampi tatiyampi koṭṭhāgāre vilumpante disvā tatheva āṇāpesi.",
  "atk-s0505a:402_14": "Tatiyampi naṃ “mahārāja,",
  "atk-s0505a:402_15": "dattupaññattaṃ yadidaṃ dāna”ntiādīni vatvā nivāresi. So “are,",
  "atk-s0505a:402_16": "ahaṃ attano santakampi na labhāmi dātuṃ,",
  "atk-s0505a:402_17": "kiṃ me imehi pāpasahāyehī”ti nibbinno rajjaṃ pahāya pabbajitvā vipassanto paccekabodhiṃ sacchākāsi.",
  "atk-s0505a:402_18": "Tañca pāpaṃ sahāyaṃ garahanto imaṃ udānagāthaṃ abhāsi –",
  "atk-s0505a:403_0": "“Pāpaṃ sahāyaṃ parivajjayetha, anatthadassiṃ visame niviṭṭhaṃ;",
  "atk-s0505a:404_0": "Sayaṃ na seve pasutaṃ pamattaṃ, eko care khaggavisāṇakappo”ti.",
  "atk-s0505a:405_0": "Tassāyaṃ saṅkhepattho –",
  "atk-s0505a:405_1": "yvāyaṃ dasavatthukāya pāpadiṭṭhiyā samannāgatattā pāpo,",
  "atk-s0505a:405_2": "paresampi anatthaṃ passatīti anatthadassī,",
  "atk-s0505a:405_3": "kāyaduccaritādimhi ca visame niviṭṭho,",
  "atk-s0505a:405_4": "taṃ atthakāmo kulaputto pāpaṃ sahāyaṃ parivajjayetha anatthadassiṃ visame niviṭṭhaṃ.",
  "atk-s0505a:405_5": "Sayaṃ na seveti attano vasena na seve.",
  "atk-s0505a:405_6": "Yadi pana paravaso hoti,",
  "atk-s0505a:405_7": "kiṃ sakkā kātunti vuttaṃ hoti.",
  "atk-s0505a:405_8": "Pasutanti pasaṭaṃ,",
  "atk-s0505a:405_9": "diṭṭhivasena tattha tattha lagganti attho.",
  "atk-s0505a:405_10": "Pamattanti kāmaguṇesu vossaṭṭhacittaṃ,",
  "atk-s0505a:405_11": "kusalabhāvanārahitaṃ vā.",
  "atk-s0505a:405_12": "Taṃ evarūpaṃ na seve, na bhaje,",
  "atk-s0505a:405_13": "na payirupāse,",
  "atk-s0505a:405_14": "aññadatthu eko care khaggavisāṇakappoti.",
  "atk-s0505a:406_0": "Pāpasahāyagāthāvaṇṇanā samattā.",
  "atk-s0505a:407_0": "58.",
  "atk-s0505a:407_1": "Bahussutanti kā uppatti?",
  "atk-s0505a:407_2": "Pubbe kira kassapassa bhagavato sāsane aṭṭha paccekabodhisattā pabbajitvā gatapaccāgatavattaṃ pūretvā",
  "atk-s0505a:407_3": "devaloke uppannāti sabbaṃ anavajjabhojīgāthāya vuttasadisameva.",
  "atk-s0505a:407_4": "Ayaṃ pana viseso –",
  "atk-s0505a:407_5": "paccekabuddhe nisīdāpetvā rājā āha “ke tumhe”ti?",
  "atk-s0505a:407_6": "Te āhaṃsu – “mayaṃ, mahārāja,",
  "atk-s0505a:407_7": "bahussutā nāmā”ti. Rājā –",
  "atk-s0505a:407_8": "“ahaṃ sutabrahmadatto nāma,",
  "atk-s0505a:407_9": "sutena tittiṃ na gacchāmi, handa,",
  "atk-s0505a:407_10": "nesaṃ santike vicitranayaṃ saddhammadesanaṃ sossāmī”ti attamano dakkhiṇodakaṃ datvā,",
  "atk-s0505a:407_11": "parivisitvā,",
  "atk-s0505a:407_12": "bhattakiccapariyosāne saṅghattherassa pattaṃ gahetvā, vanditvā,",
  "atk-s0505a:407_13": "purato nisīdi “dhammakathaṃ, bhante,",
  "atk-s0505a:407_14": "karothā”ti.",
  "atk-s0505a:407_15": "So “sukhito hotu, mahārāja,",
  "atk-s0505a:407_16": "rāgakkhayo hotū”ti vatvā uṭṭhito.",
  "atk-s0505a:407_17": "Rājā “ayaṃ na bahussuto,",
  "atk-s0505a:407_18": "dutiyo bahussuto bhavissati,",
  "atk-s0505a:407_19": "sve dāni vicitradhammadesanaṃ sossāmī”ti svātanāya nimantesi.",
  "atk-s0505a:407_20": "Evaṃ yāva sabbesaṃ paṭipāṭi gacchati,",
  "atk-s0505a:407_21": "tāva nimantesi.",
  "atk-s0505a:407_22": "Te sabbepi “dosakkhayo hotu,",
  "atk-s0505a:407_23": "mohakkhayo,",
  "atk-s0505a:407_24": "gatikkhayo,",
  "atk-s0505a:407_25": "vaṭṭakkhayo,",
  "atk-s0505a:407_26": "upadhikkhayo,",
  "atk-s0505a:407_27": "taṇhakkhayo hotū”ti evaṃ ekekaṃ padaṃ visesetvā sesaṃ paṭhamasadisameva vatvā uṭṭhahiṃsu.",
  "atk-s0505a:408_0": "Tato rājā “ime ‘bahussutā maya’nti bhaṇanti,",
  "atk-s0505a:408_1": "na ca tesaṃ vicitrakathā,",
  "atk-s0505a:408_2": "kimetehi vutta”nti tesaṃ vacanatthaṃ upaparikkhitumāraddho.",
  "atk-s0505a:408_3": "Atha “rāgakkhayo hotū”ti upaparikkhanto “rāge khīṇe dosopi mohopi aññataraññatarepi kilesā khīṇā hontī”ti ñatvā attamano ahosi –",
  "atk-s0505a:408_4": "“nippariyāyabahussutā ime samaṇā.",
  "atk-s0505a:408_5": "Yathā hi purisena mahāpathaviṃ vā ākāsaṃ vā aṅguliyā niddisantena na aṅgulimattova padeso niddiṭṭho hoti, apica, kho,",
  "atk-s0505a:408_6": "pana pathavīākāsā eva niddiṭṭhā honti,",
  "atk-s0505a:408_7": "evaṃ imehi ekamekaṃ atthaṃ niddisantehi aparimāṇā atthā niddiṭṭhā hontī”ti.",
  "atk-s0505a:408_8": "Tato so “kudāssu nāmāhampi evaṃ bahussuto bhavissāmī”ti tathārūpaṃ bahussutabhāvaṃ patthento rajjaṃ pahāya pabbajitvā,",
  "atk-s0505a:408_9": "vipassanto paccekabodhiṃ sacchikatvā,",
  "atk-s0505a:408_10": "imaṃ udānagāthaṃ abhāsi –",
  "atk-s0505a:409_0": "“Bahussutaṃ dhammadharaṃ bhajetha, mittaṃ uḷāraṃ paṭibhānavantaṃ;",
  "atk-s0505a:410_0": "Aññāya atthāni vineyya kaṅkhaṃ, eko care khaggavisāṇakappo”ti.",
  "atk-s0505a:411_0": "Tatthāyaṃ saṅkhepattho –",
  "atk-s0505a:411_1": "bahussutanti duvidho bahussuto tīsu piṭakesu atthato nikhilo pariyattibahussuto ca,",
  "atk-s0505a:411_2": "maggaphalavijjābhiññānaṃ paṭividdhattā paṭivedhabahussuto ca.",
  "atk-s0505a:411_3": "Āgatāgamo dhammadharo.",
  "atk-s0505a:411_4": "Uḷārehi pana kāyavacīmanokammehi samannāgato uḷāro.",
  "atk-s0505a:411_5": "Yuttapaṭibhāno ca muttapaṭibhāno ca yuttamuttapaṭibhāno ca paṭibhānavā.",
  "atk-s0505a:411_6": "Pariyattiparipucchādhigamavasena vā tidhā paṭibhānavā veditabbo.",
  "atk-s0505a:411_7": "Yassa hi pariyatti paṭibhāti,",
  "atk-s0505a:411_8": "so pariyattipaṭibhānavā.",
  "atk-s0505a:411_9": "Yassa atthañca ñāṇañca lakkhaṇañca ṭhānāṭṭhānañca paripucchantassa paripucchā paṭibhāti,",
  "atk-s0505a:411_10": "so paripucchāpaṭibhānavā.",
  "atk-s0505a:411_11": "Yena maggādayo paṭividdhā honti,",
  "atk-s0505a:411_12": "so adhigamapaṭibhānavā.",
  "atk-s0505a:411_13": "Taṃ evarūpaṃ bahussutaṃ dhammadharaṃ bhajetha mittaṃ uḷāraṃ paṭibhānavantaṃ.",
  "atk-s0505a:411_14": "Tato tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni aññāya atthāni. Tato –",
  "atk-s0505a:411_15": "“ahosiṃ nu kho ahaṃ atītamaddhāna”ntiādīsu kaṅkhaṭṭhānesu vineyya kaṅkhaṃ,",
  "atk-s0505a:411_16": "vicikicchaṃ vinetvā vināsetvā evaṃ katasabbakicco eko care khaggavisāṇakappoti.",
  "atk-s0505a:412_0": "Bahussutagāthāvaṇṇanā samattā.",
  "atk-s0505a:413_0": "59.",
  "atk-s0505a:413_1": "Khiḍḍaṃ ratinti kā uppatti?",
  "atk-s0505a:413_2": "Bārāṇasiyaṃ vibhūsakabrahmadatto nāma rājā pātova yāguṃ vā bhattaṃ vā bhuñjitvā nānāvidhavibhūsanehi",
  "atk-s0505a:413_3": "attānaṃ vibhūsāpetvā mahāādāse sakalasarīraṃ disvā yaṃ na icchati taṃ apanetvā aññena vibhūsanena vibhūsāpeti.",
  "atk-s0505a:413_4": "Tassa ekadivasaṃ evaṃ karoto bhattavelā majjhanhikasamayo patto.",
  "atk-s0505a:413_5": "Atha avibhūsitova dussapaṭṭena sīsaṃ veṭhetvā,",
  "atk-s0505a:413_6": "bhuñjitvā,",
  "atk-s0505a:413_7": "divāseyyaṃ upagacchi.",
  "atk-s0505a:413_8": "Punapi uṭṭhahitvā tatheva karoto sūriyo atthaṅgato.",
  "atk-s0505a:413_9": "Evaṃ dutiyadivasepi tatiyadivasepi.",
  "atk-s0505a:413_10": "Athassa evaṃ maṇḍanappasutassa piṭṭhirogo udapādi.",
  "atk-s0505a:413_11": "Tassetadahosi – “aho re,",
  "atk-s0505a:413_12": "ahaṃ sabbathāmena vibhūsantopi imasmiṃ kappake vibhūsane asantuṭṭho lobhaṃ uppādesiṃ.",
  "atk-s0505a:413_13": "Lobho ca nāmesa apāyagamanīyo dhammo, handāhaṃ,",
  "atk-s0505a:413_14": "lobhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:414_0": "“Khiḍḍaṃ ratiṃ kāmasukhañca loke, analaṅkaritvā anapekkhamāno;",
  "atk-s0505a:415_0": "Vibhūsanaṭṭhānā virato saccavādī, eko care khaggavisāṇakappo”ti.",
  "atk-s0505a:416_0": "Tattha khiḍḍā ca rati ca pubbe vuttāva.",
  "atk-s0505a:416_1": "Kāmasukhanti vatthukāmasukhaṃ.",
  "atk-s0505a:416_2": "Vatthukāmāpi hi sukhassa visayādibhāvena sukhanti vuccanti. Yathāha –",
  "atk-s0505a:416_3": "“atthi rūpaṃ sukhaṃ sukhānupatita”nti.",
  "atk-s0505a:416_4": "Evametaṃ khiḍḍaṃ ratiṃ kāmasukhañca imasmiṃ okāsaloke analaṅkaritvā alanti akatvā,",
  "atk-s0505a:416_5": "etaṃ tappakanti vā sārabhūtanti vā evaṃ aggahetvā.",
  "atk-s0505a:416_6": "Anapekkhamānoti tena alaṅkaraṇena anapekkhaṇasīlo,",
  "atk-s0505a:416_7": "apihāluko, nittaṇho,",
  "atk-s0505a:416_8": "vibhūsanaṭṭhānā virato saccavādī eko careti.",
  "atk-s0505a:416_9": "Tattha vibhūsā duvidhā –",
  "atk-s0505a:416_10": "agārikavibhūsā,",
  "atk-s0505a:416_11": "anagārikavibhūsā ca.",
  "atk-s0505a:416_12": "Tattha agārikavibhūsā sāṭakaveṭhanamālāgandhādi,",
  "atk-s0505a:416_13": "anagārikavibhūsā pattamaṇḍanādi.",
  "atk-s0505a:416_14": "Vibhūsā eva vibhūsanaṭṭhānaṃ.",
  "atk-s0505a:416_15": "Tasmā vibhūsanaṭṭhānā tividhāya viratiyā virato.",
  "atk-s0505a:416_16": "Avitathavacanato saccavādīti evamattho daṭṭhabbo.",
  "atk-s0505a:417_0": "Vibhūsanaṭṭhānagāthāvaṇṇanā samattā.",
  "atk-s0505a:418_0": "60.",
  "atk-s0505a:418_1": "Puttañca dāranti kā uppatti?",
  "atk-s0505a:418_2": "Bārāṇasirañño kira putto daharakāle eva abhisitto rajjaṃ kāresi.",
  "atk-s0505a:418_3": "So paṭhamagāthāya vuttapaccekabodhisatto viya rajjasirimanubhavanto ekadivasaṃ cintesi –",
  "atk-s0505a:418_4": "“ahaṃ rajjaṃ kārento bahūnaṃ dukkhaṃ karomi.",
  "atk-s0505a:418_5": "Kiṃ me ekabhattatthāya iminā pāpena,",
  "atk-s0505a:418_6": "handa sukhamuppādemī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:419_0": "“Puttañca dāraṃ pitarañca mātaraṃ, dhanāni dhaññāni ca bandhavāni;",
  "atk-s0505a:420_0": "Hitvāna kāmāni yathodhikāni, eko care khaggavisāṇakappo”ti.",
  "atk-s0505a:421_0": "Tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni.",
  "atk-s0505a:421_1": "Dhaññānīti sālivīhiyavagodhumakaṅkuvarakakudrūsakapabhedāni satta sesāparaṇṇāni ca.",
  "atk-s0505a:421_2": "Bandhavānīti ñātibandhugottabandhumittabandhusippabandhuvasena catubbidhe bandhave.",
  "atk-s0505a:421_3": "Yathodhikānīti sakasakaodhivasena ṭhitāneva.",
  "atk-s0505a:421_4": "Sesaṃ vuttanayamevāti.",
  "atk-s0505a:422_0": "Puttadāragāthāvaṇṇanā samattā.",
  "atk-s0505a:423_0": "61.",
  "atk-s0505a:423_1": "Saṅgo esoti kā uppatti?",
  "atk-s0505a:423_2": "Bārāṇasiyaṃ kira pādalolabrahmadatto nāma rājā ahosi.",
  "atk-s0505a:423_3": "So pātova yāguṃ vā bhattaṃ vā bhuñjitvā tīsu pāsādesu tividhanāṭakāni passati.",
  "atk-s0505a:423_4": "Tividhanāṭakānīti kira pubbarājato āgataṃ,",
  "atk-s0505a:423_5": "anantararājato āgataṃ,",
  "atk-s0505a:423_6": "attano kāle uṭṭhitanti.",
  "atk-s0505a:423_7": "So ekadivasaṃ pātova daharanāṭakapāsādaṃ gato.",
  "atk-s0505a:423_8": "Tā nāṭakitthiyo “rājānaṃ ramāpessāmā”ti sakkassa devānamindassa accharāyo viya atimanoharaṃ naccagītavāditaṃ payojesuṃ. Rājā –",
  "atk-s0505a:423_9": "“anacchariyametaṃ daharāna”nti asantuṭṭho hutvā majjhimanāṭakapāsādaṃ gato.",
  "atk-s0505a:423_10": "Tāpi nāṭakitthiyo tatheva akaṃsu.",
  "atk-s0505a:423_11": "So tatthāpi tatheva asantuṭṭho hutvā mahānāṭakapāsādaṃ gato.",
  "atk-s0505a:423_12": "Tāpi nāṭakitthiyo tatheva akaṃsu.",
  "atk-s0505a:423_13": "Rājā dve tayo rājaparivaṭṭe atītānaṃ tāsaṃ mahallakabhāvena aṭṭhikīḷanasadisaṃ naccaṃ disvā gītañca amadhuraṃ sutvā punadeva daharanāṭakapāsādaṃ,",
  "atk-s0505a:423_14": "puna majjhimanāṭakapāsādanti evaṃ vicaritvā katthaci asantuṭṭho cintesi –",
  "atk-s0505a:423_15": "“imā nāṭakitthiyo sakkaṃ devānamindaṃ accharāyo viya maṃ ramāpetukāmā sabbathāmena naccagītavāditaṃ payojesuṃ,",
  "atk-s0505a:423_16": "svāhaṃ katthaci asantuṭṭho lobhameva vaḍḍhemi,",
  "atk-s0505a:423_17": "lobho ca nāmesa apāyagamanīyo dhammo,",
  "atk-s0505a:423_18": "handāhaṃ lobhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:424_0": "“Saṅgo eso parittamettha sokhyaṃ, appassādo dukkhamettha bhiyyo;",
  "atk-s0505a:425_0": "Gaḷo eso iti ñatvā matimā, eko care khaggavisāṇakappo”ti.",
  "atk-s0505a:426_0": "Tassattho –",
  "atk-s0505a:426_1": "saṅgo esoti attano upabhogaṃ niddisati.",
  "atk-s0505a:426_2": "So hi sajjanti tattha pāṇino kaddame paviṭṭho hatthī viyāti saṅgo.",
  "atk-s0505a:426_3": "Parittamettha sokhyanti ettha pañcakāmaguṇūpabhogakāle viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ parittaṃ,",
  "atk-s0505a:426_4": "vijjuppabhāya obhāsitanaccadassanasukhaṃ viya ittaraṃ,",
  "atk-s0505a:426_5": "tāvakālikanti vuttaṃ hoti.",
  "atk-s0505a:426_6": "Appassādo dukkhamettha bhiyyoti ettha ca yvāyaṃ “yaṃ kho,",
  "atk-s0505a:426_7": "bhikkhave,",
  "atk-s0505a:426_8": "ime pañca kāmaguṇe paṭicca uppajjati sukhaṃ somanassaṃ,",
  "atk-s0505a:426_9": "ayaṃ kāmānaṃ assādo”ti vutto.",
  "atk-s0505a:426_10": "So yadidaṃ “ko ca,",
  "atk-s0505a:426_11": "bhikkhave,",
  "atk-s0505a:426_12": "kāmānaṃ ādīnavo? Idha,",
  "atk-s0505a:426_13": "bhikkhave,",
  "atk-s0505a:426_14": "kulaputto yena sippaṭṭhānena jīvikaṃ kappeti,",
  "atk-s0505a:426_15": "yadi muddāya,",
  "atk-s0505a:426_16": "yadi gaṇanāyā”ti evamādinā nayenettha dukkhaṃ vuttaṃ.",
  "atk-s0505a:426_17": "Taṃ upanidhāya appo udakabindumatto hoti.",
  "atk-s0505a:426_18": "Atha kho dukkhameva bhiyyo bahu,",
  "atk-s0505a:426_19": "catūsu samuddesu udakasadisaṃ hoti.",
  "atk-s0505a:426_20": "Tena vuttaṃ “appassādo dukkhamettha bhiyyo”ti.",
  "atk-s0505a:426_21": "Gaḷo esoti assādaṃ dassetvā ākaḍḍhanavasena baḷiso viya eso yadidaṃ pañca kāmaguṇā.",
  "atk-s0505a:426_22": "Iti ñatvā matimāti evaṃ ñatvā buddhimā paṇḍito puriso sabbampetaṃ pahāya eko care khaggavisāṇakappoti.",
  "atk-s0505a:427_0": "Saṅgagāthāvaṇṇanā samattā.",
  "atk-s0505a:428_0": "62.",
  "atk-s0505a:428_1": "Sandālayitvānāti kā uppatti?",
  "atk-s0505a:428_2": "Bārāṇasiyaṃ kira anivattabrahmadatto nāma rājā ahosi.",
  "atk-s0505a:428_3": "So saṅgāmaṃ otiṇṇo ajinitvā aññaṃ vā kiccaṃ āraddho aniṭṭhapetvā na nivattati,",
  "atk-s0505a:428_4": "tasmā naṃ evaṃ sañjāniṃsu.",
  "atk-s0505a:428_5": "So ekadivasaṃ uyyānaṃ gacchati.",
  "atk-s0505a:428_6": "Tena ca samayena vanadāho uṭṭhāsi.",
  "atk-s0505a:428_7": "So aggi sukkhāni ca haritāni ca tiṇādīni dahanto anivattamāno eva gacchati.",
  "atk-s0505a:428_8": "Rājā taṃ disvā tappaṭibhāganimittaṃ uppādesi.",
  "atk-s0505a:428_9": "“Yathāyaṃ vanadāho,",
  "atk-s0505a:428_10": "evameva ekādasavidho aggi sabbasatte dahanto anivattamānova gacchati mahādukkhaṃ uppādento,",
  "atk-s0505a:428_11": "kudāssu nāmāhampi imassa dukkhassa nivattanatthaṃ ayaṃ aggi viya ariyamaggañāṇagginā kilese dahanto anivattamāno gaccheyya”nti?",
  "atk-s0505a:428_12": "Tato muhuttaṃ gantvā kevaṭṭe addasa nadiyaṃ macche gaṇhante.",
  "atk-s0505a:428_13": "Tesaṃ jālantaraṃ paviṭṭho eko mahāmaccho jālaṃ bhetvā palāyi.",
  "atk-s0505a:428_14": "Te “maccho jālaṃ bhetvā gato”ti saddamakaṃsu.",
  "atk-s0505a:428_15": "Rājā tampi vacanaṃ sutvā tappaṭibhāganimittaṃ uppādesi –",
  "atk-s0505a:428_16": "“kudāssu nāmāhampi ariyamaggañāṇena taṇhādiṭṭhijālaṃ bhetvā asajjamāno gaccheyya”nti.",
  "atk-s0505a:428_17": "So rajjaṃ pahāya pabbajitvā vipassanaṃ ārabhitvā paccekabodhiṃ sacchākāsi,",
  "atk-s0505a:428_18": "imañca udānagāthaṃ abhāsi –",
  "atk-s0505a:429_0": "“Sandālayitvāna saṃyojanāni, jālaṃva bhetvā salilambucārī;",
  "atk-s0505a:430_0": "Aggīva daḍḍhaṃ anivattamāno, eko care khaggavisāṇakappo”ti.",
  "atk-s0505a:431_0": "Tassā dutiyapāde jālanti suttamayaṃ vuccati.",
  "atk-s0505a:431_1": "Ambūti udakaṃ,",
  "atk-s0505a:431_2": "tattha caratīti ambucārī,",
  "atk-s0505a:431_3": "macchassetaṃ adhivacanaṃ.",
  "atk-s0505a:431_4": "Salile ambucārī salilambucārī,",
  "atk-s0505a:431_5": "tasmiṃ nadīsalile jālaṃ bhetvā ambucārīvāti vuttaṃ hoti.",
  "atk-s0505a:431_6": "Tatiyapāde daḍḍhanti daḍḍhaṭṭhānaṃ vuccati.",
  "atk-s0505a:431_7": "Yathā aggi daḍḍhaṭṭhānaṃ puna na nivattati,",
  "atk-s0505a:431_8": "na tattha bhiyyo āgacchati,",
  "atk-s0505a:431_9": "evaṃ maggañāṇagginā daḍḍhaṃ kāmaguṇaṭṭhānaṃ anivattamāno tattha bhiyyo anāgacchantoti vuttaṃ hoti.",
  "atk-s0505a:431_10": "Sesaṃ vuttanayamevāti.",
  "atk-s0505a:432_0": "Sandālanagāthāvaṇṇanā samattā.",
  "atk-s0505a:433_0": "63.",
  "atk-s0505a:433_1": "Okkhittacakkhūti kā uppatti?",
  "atk-s0505a:433_2": "Bārāṇasiyaṃ kira cakkhulolabrahmadatto nāma rājā pādalolabrahmadatto viya nāṭakadassanamanuyutto hoti.",
  "atk-s0505a:433_3": "Ayaṃ pana viseso –",
  "atk-s0505a:433_4": "so asantuṭṭho tattha tattha gacchati,",
  "atk-s0505a:433_5": "ayaṃ taṃ taṃ nāṭakaṃ disvā ativiya abhinanditvā nāṭakaparivattadassanena taṇhaṃ vaḍḍhento vicarati.",
  "atk-s0505a:433_6": "So kira nāṭakadassanāya āgataṃ aññataraṃ kuṭumbiyabhariyaṃ disvā rāgaṃ uppādesi.",
  "atk-s0505a:433_7": "Tato saṃvegamāpajjitvā puna “ahaṃ imaṃ taṇhaṃ vaḍḍhento apāyaparipūrako bhavissāmi,",
  "atk-s0505a:433_8": "handa naṃ niggaṇhāmī”ti pabbajitvā vipassanto paccekabodhiṃ sacchikatvā attano purimapaṭipattiṃ garahanto",
  "atk-s0505a:433_9": "tappaṭipakkhaguṇadīpikaṃ imaṃ udānagāthaṃ abhāsi –",
  "atk-s0505a:434_0": "“Okkhittacakkhū na ca pādalolo, guttindriyo rakkhitamānasāno;",
  "atk-s0505a:435_0": "Anavassuto apariḍayhamāno, eko care khaggavisāṇakappo”ti.",
  "atk-s0505a:436_0": "Tattha okkhittacakkhūti heṭṭhākhittacakkhu,",
  "atk-s0505a:436_1": "satta gīvaṭṭhīni paṭipāṭiyā ṭhapetvā parivajjagahetabbadassanatthaṃ yugamattaṃ pekkhamānoti vuttaṃ hoti.",
  "atk-s0505a:436_2": "Na tu hanukaṭṭhinā hadayaṭṭhiṃ saṅghaṭṭento.",
  "atk-s0505a:436_3": "Evañhi okkhittacakkhutā na samaṇasāruppā hotī.",
  "atk-s0505a:436_4": "Na ca pādaloloti ekassa dutiyo,",
  "atk-s0505a:436_5": "dvinnaṃ tatiyoti evaṃ gaṇamajjhaṃ pavisitukāmatāya kaṇḍūyamānapādo viya abhavanto,",
  "atk-s0505a:436_6": "dīghacārikaanavaṭṭhitacārikavirato vā.",
  "atk-s0505a:436_7": "Guttindriyoti chasu indriyesu idha visuṃvuttāvasesavasena gopitindriyo.",
  "atk-s0505a:436_8": "Rakkhitamānasānoti mānasaṃ yeva mānasānaṃ,",
  "atk-s0505a:436_9": "taṃ rakkhitamassāti rakkhitamānasāno.",
  "atk-s0505a:436_10": "Yathā kilesehi na viluppati,",
  "atk-s0505a:436_11": "evaṃ rakkhitacittoti vuttaṃ hoti.",
  "atk-s0505a:436_12": "Anavassutoti imāya paṭipattiyā tesu tesu ārammaṇesu kilesaanvāssavavirahito.",
  "atk-s0505a:436_13": "Apariḍayhamānoti evaṃ anvāssavavirahāva kilesaggīhi apariḍayhamāno.",
  "atk-s0505a:436_14": "Bahiddhā vā anavassuto,",
  "atk-s0505a:436_15": "ajjhattaṃ apariḍayhamāno.",
  "atk-s0505a:436_16": "Sesaṃ vuttanayamevāti.",
  "atk-s0505a:437_0": "Okkhittacakkhugāthāvaṇṇanā samattā.",
  "atk-s0505a:438_0": "64.",
  "atk-s0505a:438_1": "Ohārayitvāti kā uppatti?",
  "atk-s0505a:438_2": "Bārāṇasiyaṃ kira ayaṃ aññopi cātumāsikabrahmadatto nāma rājā catumāse catumāse uyyānakīḷaṃ gacchati.",
  "atk-s0505a:438_3": "So ekadivasaṃ gimhānaṃ majjhime māse uyyānaṃ pavisanto uyyānadvāre pattasañchannaṃ pupphālaṅkataviṭapaṃ",
  "atk-s0505a:438_4": "pāricchattakakoviḷāraṃ disvā ekaṃ pupphaṃ gahetvā uyyānaṃ pāvisi.",
  "atk-s0505a:438_5": "Tato “raññā aggapupphaṃ gahita”nti aññataropi amacco hatthikkhandhe ṭhito eva ekaṃ pupphaṃ aggahesi.",
  "atk-s0505a:438_6": "Eteneva upāyena sabbo balakāyo aggahesi.",
  "atk-s0505a:438_7": "Pupphaṃ anassādentā pattampi gaṇhiṃsu.",
  "atk-s0505a:438_8": "So rukkho nippattapuppho khandhamattova ahosi.",
  "atk-s0505a:438_9": "Taṃ rājā sāyanhasamaye uyyānā nikkhamanto disvā “kiṃ kato ayaṃ rukkho,",
  "atk-s0505a:438_10": "mama āgamanavelāyaṃ maṇivaṇṇasākhantaresu pavāḷasadisapupphālaṅkato ahosi,",
  "atk-s0505a:438_11": "idāni nippattapuppho jāto”ti cintento tassevāvidūre apupphitaṃ rukkhaṃ sañchannapalāsaṃ addasa.",
  "atk-s0505a:438_12": "Disvā cassa etadahosi –",
  "atk-s0505a:438_13": "“ayaṃ rukkho pupphabharitasākhattā bahujanassa lobhanīyo ahosi,",
  "atk-s0505a:438_14": "tena muhutteneva byasanaṃ patto,",
  "atk-s0505a:438_15": "ayaṃ panañño alobhanīyattā tatheva ṭhito.",
  "atk-s0505a:438_16": "Idampi rajjaṃ pupphitarukkho viya lobhanīyaṃ,",
  "atk-s0505a:438_17": "bhikkhubhāvo pana apupphitarukkho viya alobhanīyo.",
  "atk-s0505a:438_18": "Tasmā yāva idampi ayaṃ rukkho viya na viluppati,",
  "atk-s0505a:438_19": "tāva ayamañño sañchannapatto yathā pāricchattako,",
  "atk-s0505a:438_20": "evaṃ kāsāvena parisañchannena hutvā pabbajitabba”nti.",
  "atk-s0505a:438_21": "So rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:439_0": "“Ohārayitvā gihibyañjanāni, sañchannapatto yathā pārichatto;",
  "atk-s0505a:440_0": "Kāsāyavattho abhinikkhamitvā, eko care khaggavisāṇakappo”ti.",
  "atk-s0505a:441_0": "Tattha kāsāyavattho abhinikkhamitvāti imassa pādassa gehā abhinikkhamitvā kāsāyavattho hutvāti evamattho veditabbo.",
  "atk-s0505a:441_1": "Sesaṃ vuttanayeneva sakkā jānitunti na vitthāritanti.",
  "atk-s0505a:442_0": "Pāricchattakagāthāvaṇṇanā samattā.",
  "atk-s0505a:443_0": "Tatiyo vaggo niṭṭhito.",
  "atk-s0505a:444_0": "65.",
  "atk-s0505a:444_1": "Rasesūti kā uppatti?",
  "atk-s0505a:444_2": "Aññataro kira bārāṇasirājā uyyāne amaccaputtehi parivuto silāpaṭṭapokkharaṇiyaṃ kīḷati.",
  "atk-s0505a:444_3": "Tassa sūdo sabbamaṃsānaṃ rasaṃ gahetvā atīva susaṅkhataṃ amatakappaṃ antarabhattaṃ pacitvā upanāmesi.",
  "atk-s0505a:444_4": "So tattha gedhamāpanno kassaci kiñci adatvā attanāva bhuñji.",
  "atk-s0505a:444_5": "Udakakīḷato ca ativikāle nikkhanto sīghaṃ sīghaṃ bhuñji.",
  "atk-s0505a:444_6": "Yehi saddhiṃ pubbe bhuñjati,",
  "atk-s0505a:444_7": "na tesaṃ kañci sari.",
  "atk-s0505a:444_8": "Atha pacchā paṭisaṅkhānaṃ uppādetvā “aho,",
  "atk-s0505a:444_9": "mayā pāpaṃ kataṃ,",
  "atk-s0505a:444_10": "yvāhaṃ rasataṇhāya abhibhūto sabbajanaṃ visaritvā ekakova bhuñjiṃ.",
  "atk-s0505a:444_11": "Handa rasataṇhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā attano purimapaṭipattiṃ",
  "atk-s0505a:444_12": "garahanto tappaṭipakkhaguṇadīpikaṃ imaṃ udānagāthaṃ abhāsi –",
  "atk-s0505a:445_0": "“Rasesu gedhaṃ akaraṃ alolo, anaññaposī sapadānacārī;",
  "atk-s0505a:446_0": "Kule kule appaṭibaddhacitto, eko care khaggavisāṇakappo”ti.",
  "atk-s0505a:447_0": "Tattha rasesūti ambilamadhuratittakakaṭukaloṇikakhārikakasāvādibhedesu sāyanīyesu.",
  "atk-s0505a:447_1": "Gedhaṃ akaranti giddhiṃ akaronto,",
  "atk-s0505a:447_2": "taṇhaṃ anuppādentoti vuttaṃ hoti.",
  "atk-s0505a:447_3": "Aloloti “idaṃ sāyissāmi,",
  "atk-s0505a:447_4": "idaṃ sāyissāmī”ti evaṃ rasavisesesu anākulo.",
  "atk-s0505a:447_5": "Anaññaposīti posetabbakasaddhivihārikādivirahito,",
  "atk-s0505a:447_6": "kāyasandhāraṇamattena santuṭṭhoti vuttaṃ hoti.",
  "atk-s0505a:447_7": "Yathā vā pubbe uyyāne rasesu gedhakaraṇalolo hutvā aññaposī āsiṃ,",
  "atk-s0505a:447_8": "evaṃ ahutvā yāya taṇhāya lolo hutvā rasesu gedhaṃ karoti.",
  "atk-s0505a:447_9": "Taṃ taṇhaṃ hitvā āyatiṃ taṇhāmūlakassa aññassa attabhāvassa anibbattanena anaññaposīti dasseti.",
  "atk-s0505a:447_10": "Atha vā atthabhañjanakaṭṭhena aññeti kilesā vuccanti.",
  "atk-s0505a:447_11": "Tesaṃ aposanena anaññaposīti ayampettha attho.",
  "atk-s0505a:447_12": "Sapadānacārīti avokkammacārī anupubbacārī,",
  "atk-s0505a:447_13": "gharapaṭipāṭiṃ achaḍḍetvā aḍḍhakulañca daliddakulañca nirantaraṃ piṇḍāya pavisamānoti attho.",
  "atk-s0505a:447_14": "Kule kule appaṭibaddhacittoti khattiyakulādīsu yattha katthaci kilesavasena alaggacitto,",
  "atk-s0505a:447_15": "candūpamo niccanavako hutvāti attho.",
  "atk-s0505a:447_16": "Sesaṃ vuttanayamevāti.",
  "atk-s0505a:448_0": "Rasagedhagāthāvaṇṇanā samattā.",
  "atk-s0505a:449_0": "66.",
  "atk-s0505a:449_1": "Pahāya pañcāvaraṇānīti kā uppatti?",
  "atk-s0505a:449_2": "Bārāṇasiyaṃ kira aññataro rājā paṭhamajjhānalābhī ahosi.",
  "atk-s0505a:449_3": "So jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā attano paṭipattisampadaṃ dīpento imaṃ udānagāthaṃ abhāsi –",
  "atk-s0505a:450_0": "“Pahāya pañcāvaraṇāni cetaso, upakkilese byapanujja sabbe;",
  "atk-s0505a:451_0": "Anissito chetva sinehadosaṃ, eko care khaggavisāṇakappo”ti.",
  "atk-s0505a:452_0": "Tattha āvaraṇānīti nīvaraṇāneva.",
  "atk-s0505a:452_1": "Tāni atthato uragasutte vuttāni.",
  "atk-s0505a:452_2": "Tāni pana yasmā abbhādayo viya candasūriye ceto āvaranti,",
  "atk-s0505a:452_3": "tasmā “āvaraṇāni cetaso”ti vuttāni.",
  "atk-s0505a:452_4": "Tāni upacārena vā appanāya vā pahāya.",
  "atk-s0505a:452_5": "Upakkileseti upagamma cittaṃ vibādhente akusale dhamme,",
  "atk-s0505a:452_6": "vatthopamādīsu vutte abhijjhādayo vā.",
  "atk-s0505a:452_7": "Byapanujjāti panuditvā vināsetvā,",
  "atk-s0505a:452_8": "vipassanāmaggena pajahitvāti attho.",
  "atk-s0505a:452_9": "Sabbeti anavasese.",
  "atk-s0505a:452_10": "Evaṃ samathavipassanāsampanno paṭhamamaggena diṭṭhinissayassa pahīnattā anissito.",
  "atk-s0505a:452_11": "Sesamaggehi chetvā tedhātukaṃ sinehadosaṃ,",
  "atk-s0505a:452_12": "taṇhārāganti vuttaṃ hoti.",
  "atk-s0505a:452_13": "Sineho eva hi guṇapaṭipakkhato sinehadosoti vutto.",
  "atk-s0505a:452_14": "Sesaṃ vuttanayamevāti.",
  "atk-s0505a:453_0": "Āvaraṇagāthāvaṇṇanā samattā.",
  "atk-s0505a:454_0": "67.",
  "atk-s0505a:454_1": "Vipiṭṭhikatvānāti kā uppatti?",
  "atk-s0505a:454_2": "Bārāṇasiyaṃ kira aññataro rājā catutthajjhānalābhī ahosi.",
  "atk-s0505a:454_3": "So jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā attano paṭipattisampadaṃ dīpento imaṃ udānagāthaṃ abhāsi –",
  "atk-s0505a:455_0": "“Vipiṭṭhikatvāna sukhaṃ dukhañca, pubbeva ca somanassadomanassaṃ;",
  "atk-s0505a:456_0": "Laddhānupekkhaṃ samathaṃ visuddhaṃ, eko care khaggavisāṇakappo”ti.",
  "atk-s0505a:457_0": "Tattha vipiṭṭhikatvānāti piṭṭhito katvā,",
  "atk-s0505a:457_1": "chaḍḍetvā jahitvāti attho.",
  "atk-s0505a:457_2": "Sukhaṃ dukhañcāti kāyikaṃ sātāsātaṃ.",
  "atk-s0505a:457_3": "Somanassadomanassanti cetasikaṃ sātāsātaṃ.",
  "atk-s0505a:457_4": "Upekkhanti catutthajjhānupekkhaṃ.",
  "atk-s0505a:457_5": "Samathanti catutthajjhānasamathameva.",
  "atk-s0505a:457_6": "Visuddhanti pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā visuddhaṃ,",
  "atk-s0505a:457_7": "niddhantasuvaṇṇamiva vigatūpakkilesanti attho.",
  "atk-s0505a:458_0": "Ayaṃ pana yojanā –",
  "atk-s0505a:458_1": "vipiṭṭhikatvāna sukhaṃ dukkhañca pubbeva paṭhamajjhānupacārabhūmiyaṃyeva dukkhaṃ,",
  "atk-s0505a:458_2": "tatiyajjhānupacārabhūmiyaṃ sukhanti adhippāyo.",
  "atk-s0505a:458_3": "Puna ādito vuttaṃ cakāraṃ parato netvā “somanassaṃ domanassañca vipiṭṭhikatvāna pubbevā”ti adhikāro.",
  "atk-s0505a:458_4": "Tena somanassaṃ catutthajjhānupacāre,",
  "atk-s0505a:458_5": "domanassañca dutiyajjhānupacāreyevāti dīpeti.",
  "atk-s0505a:458_6": "Etāni hi etesaṃ pariyāyato pahānaṭṭhānāni.",
  "atk-s0505a:458_7": "Nippariyāyato pana dukkhassa paṭhamajjhānaṃ,",
  "atk-s0505a:458_8": "domanassassa dutiyajjhānaṃ,",
  "atk-s0505a:458_9": "sukhassa tatiyajjhānaṃ,",
  "atk-s0505a:458_10": "somanassassa catutthajjhānaṃ pahānaṭṭhānaṃ. Yathāha –",
  "atk-s0505a:458_11": "“paṭhamajjhānaṃ upasampajja viharati etthuppannaṃ dukkhindriyaṃ aparisesaṃ nirujjhatī”tiādi.",
  "atk-s0505a:458_12": "Taṃ sabbaṃ aṭṭhasāliniyā dhammasaṅgahaṭṭhakathāyaṃ vuttaṃ.",
  "atk-s0505a:458_13": "Yato pubbeva tīsu paṭhamajjhānādīsu dukkhadomanassasukhāni vipiṭṭhikatvā ettheva catutthajjhāne somanassaṃ",
  "atk-s0505a:458_14": "vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko careti.",
  "atk-s0505a:458_15": "Sesaṃ sabbattha pākaṭamevāti.",
  "atk-s0505a:459_0": "Vipiṭṭhikatvāgāthāvaṇṇanā samattā.",
  "atk-s0505a:460_0": "68.",
  "atk-s0505a:460_1": "Āraddhavīriyoti kā uppatti?",
  "atk-s0505a:460_2": "Aññataro kira paccantarājā sahassayodhaparimāṇabalakāyo rajjena khuddako,",
  "atk-s0505a:460_3": "paññāya mahanto ahosi.",
  "atk-s0505a:460_4": "So ekadivasaṃ “kiñcāpi ahaṃ khuddako,",
  "atk-s0505a:460_5": "paññavatā ca pana sakkā sakalajambudīpaṃ gahetu”nti cintetvā sāmantarañño dūtaṃ pāhesi –",
  "atk-s0505a:460_6": "“sattadivasabbhantare me rajjaṃ vā detu yuddhaṃ vā”ti.",
  "atk-s0505a:460_7": "Tato so attano amacce samodhānetvā āha –",
  "atk-s0505a:460_8": "“mayā tumhe anāpucchāyeva sāhasaṃ kataṃ,",
  "atk-s0505a:460_9": "amukassa rañño evaṃ pahitaṃ,",
  "atk-s0505a:460_10": "kiṃ kātabba”nti?",
  "atk-s0505a:460_11": "Te āhaṃsu – “sakkā, mahārāja,",
  "atk-s0505a:460_12": "so dūto nivattetu”nti?",
  "atk-s0505a:460_13": "“Na sakkā,",
  "atk-s0505a:460_14": "gato bhavissatī”ti.",
  "atk-s0505a:460_15": "“Yadi evaṃ vināsitamhā tayā,",
  "atk-s0505a:460_16": "tena hi dukkhaṃ aññassa satthena marituṃ. Handa,",
  "atk-s0505a:460_17": "mayaṃ aññamaññaṃ paharitvā marāma,",
  "atk-s0505a:460_18": "attānaṃ paharitvā marāma,",
  "atk-s0505a:460_19": "ubbandhāma,",
  "atk-s0505a:460_20": "visaṃ khādāmā”ti.",
  "atk-s0505a:460_21": "Evaṃ tesu ekameko maraṇameva saṃvaṇṇeti.",
  "atk-s0505a:460_22": "Tato rājā – “kiṃ me, imehi, atthi, bhaṇe,",
  "atk-s0505a:460_23": "mayhaṃ yodhā”ti āha.",
  "atk-s0505a:460_24": "Atha “ahaṃ, mahārāja, yodho, ahaṃ, mahārāja,",
  "atk-s0505a:460_25": "yodho”ti taṃ yodhasahassaṃ uṭṭhahi.",
  "atk-s0505a:461_0": "Rājā “ete upaparikkhissāmī”ti mantvā citakaṃ sajjetvā āha – “mayā, bhaṇe,",
  "atk-s0505a:461_1": "idaṃ nāma sāhasaṃ kataṃ,",
  "atk-s0505a:461_2": "taṃ me amaccā paṭikkosanti,",
  "atk-s0505a:461_3": "sohaṃ citakaṃ pavisissāmi,",
  "atk-s0505a:461_4": "ko mayā saddhiṃ pavisissati,",
  "atk-s0505a:461_5": "kena mayhaṃ jīvitaṃ pariccatta”nti?",
  "atk-s0505a:461_6": "Evaṃ vutte pañcasatā yodhā uṭṭhahiṃsu – “mayaṃ, mahārāja,",
  "atk-s0505a:461_7": "pavisāmā”ti.",
  "atk-s0505a:461_8": "Tato rājā apare pañcasate yodhe āha –",
  "atk-s0505a:461_9": "“tumhe idāni, tātā,",
  "atk-s0505a:461_10": "kiṃ karissathā”ti?",
  "atk-s0505a:461_11": "Te āhaṃsu – “nāyaṃ, mahārāja,",
  "atk-s0505a:461_12": "purisakāro,",
  "atk-s0505a:461_13": "itthikiriyā esā,",
  "atk-s0505a:461_14": "apica mahārājena paṭirañño dūto pesito,",
  "atk-s0505a:461_15": "tena mayaṃ raññā saddhiṃ yujjhitvā marissāmā”ti.",
  "atk-s0505a:461_16": "Tato rājā “pariccattaṃ tumhehi mama jīvita”nti caturaṅginiṃ senaṃ sannayhitvā tena yodhasahassena parivuto gantvā rajjasīmāya nisīdi.",
  "atk-s0505a:462_0": "Sopi paṭirājā taṃ pavattiṃ sutvā “are,",
  "atk-s0505a:462_1": "so khuddakarājā mama dāsassāpi nappahotī”ti kujjhitvā sabbaṃ balakāyaṃ ādāya yujjhituṃ nikkhami.",
  "atk-s0505a:462_2": "Khuddakarājā taṃ abbhuyyātaṃ disvā balakāyaṃ āha – “tātā,",
  "atk-s0505a:462_3": "tumhe na bahukā;",
  "atk-s0505a:462_4": "sabbe sampiṇḍitvā,",
  "atk-s0505a:462_5": "asicammaṃ gahetvā,",
  "atk-s0505a:462_6": "sīghaṃ imassa rañño purato ujukaṃ eva gacchathā”ti.",
  "atk-s0505a:462_7": "Te tathā akaṃsu.",
  "atk-s0505a:462_8": "Atha sā senā dvidhā bhijjitvā antaramadāsi.",
  "atk-s0505a:462_9": "Te taṃ rājānaṃ jīvaggāhaṃ gaṇhiṃsu,",
  "atk-s0505a:462_10": "aññe yodhā palāyiṃsu.",
  "atk-s0505a:462_11": "Khuddakarājā “taṃ māremī”ti purato dhāvati,",
  "atk-s0505a:462_12": "paṭirājā taṃ abhayaṃ yāci.",
  "atk-s0505a:462_13": "Tato tassa abhayaṃ datvā,",
  "atk-s0505a:462_14": "sapathaṃ kārāpetvā,",
  "atk-s0505a:462_15": "taṃ attano manussaṃ katvā,",
  "atk-s0505a:462_16": "tena saha aññaṃ rājānaṃ abbhuggantvā,",
  "atk-s0505a:462_17": "tassa rajjasīmāya ṭhatvā pesesi –",
  "atk-s0505a:462_18": "“rajjaṃ vā me detu yuddhaṃ vā”ti.",
  "atk-s0505a:462_19": "So “ahaṃ ekayuddhampi na sahāmī”ti rajjaṃ niyyātesi.",
  "atk-s0505a:462_20": "Eteneva upāyena sabbarājāno gahetvā ante bārāṇasirājānampi aggahesi.",
  "atk-s0505a:463_0": "So ekasatarājaparivuto sakalajambudīpe rajjaṃ anusāsanto cintesi –",
  "atk-s0505a:463_1": "“ahaṃ pubbe khuddako ahosiṃ,",
  "atk-s0505a:463_2": "somhi attano ñāṇasampattiyā sakalajambudīpassa issaro jāto.",
  "atk-s0505a:463_3": "Taṃ kho pana me ñāṇaṃ lokiyavīriyasampayuttaṃ,",
  "atk-s0505a:463_4": "neva nibbidāya na virāgāya saṃvattati,",
  "atk-s0505a:463_5": "sādhu vatassa svāhaṃ iminā ñāṇena lokuttaradhammaṃ gaveseyya”nti.",
  "atk-s0505a:463_6": "Tato bārāṇasirañño rajjaṃ datvā,",
  "atk-s0505a:463_7": "puttadārañca sakajanapadameva pesetvā,",
  "atk-s0505a:463_8": "pabbajjaṃ samādāya vipassanaṃ ārabhitvā,",
  "atk-s0505a:463_9": "paccekabodhiṃ sacchikatvā attano vīriyasampattiṃ dīpento imaṃ udānagāthaṃ abhāsi –",
  "atk-s0505a:464_0": "“Āraddhaviriyo paramatthapattiyā, alīnacitto akusītavutti;",
  "atk-s0505a:465_0": "Daḷhanikkamo thāmabalūpapanno, eko care khaggavisāṇakappo”ti.",
  "atk-s0505a:466_0": "Tattha āraddhaṃ vīriyamassāti āraddhaviriyo.",
  "atk-s0505a:466_1": "Etena attano vīriyārambhaṃ ādivīriyaṃ dasseti.",
  "atk-s0505a:466_2": "Paramattho vuccati nibbānaṃ,",
  "atk-s0505a:466_3": "tassa pattiyā paramatthapattiyā.",
  "atk-s0505a:466_4": "Etena vīriyārambhena pattabbaphalaṃ dasseti.",
  "atk-s0505a:466_5": "Alīnacittoti etena balavīriyūpatthambhānaṃ cittacetasikānaṃ alīnataṃ dasseti.",
  "atk-s0505a:466_6": "Akusītavuttīti etena ṭhānaāsanacaṅkamanādīsu kāyassa anavasīdanaṃ.",
  "atk-s0505a:466_7": "Daḷhanikkamoti etena “kāmaṃ taco ca nhāru cā”ti evaṃ pavattaṃ padahanavīriyaṃ dasseti,",
  "atk-s0505a:466_8": "yaṃ taṃ anupubbasikkhādīsu padahanto “kāyena ceva paramasaccaṃ sacchikaroti,",
  "atk-s0505a:466_9": "paññāya ca naṃ ativijjha passatī”ti vuccati.",
  "atk-s0505a:466_10": "Atha vā etena maggasampayuttavīriyaṃ dasseti.",
  "atk-s0505a:466_11": "Tañhi daḷhañca bhāvanāpāripūriṃ gatattā,",
  "atk-s0505a:466_12": "nikkamo ca sabbaso paṭipakkhā nikkhantattā,",
  "atk-s0505a:466_13": "tasmā taṃsamaṅgīpuggalopi daḷho nikkamo assāti “daḷhanikkamo”ti vuccati.",
  "atk-s0505a:466_14": "Thāmabalūpapannoti maggakkhaṇe kāyathāmena ñāṇabalena ca upapanno,",
  "atk-s0505a:466_15": "atha vā thāmabhūtena balena upapannoti thāmabalūpapanno,",
  "atk-s0505a:466_16": "thirañāṇabalūpapannoti vuttaṃ hoti.",
  "atk-s0505a:466_17": "Etena tassa vīriyassa vipassanāñāṇasampayogaṃ dīpento yoniso padahanabhāvaṃ sādheti.",
  "atk-s0505a:466_18": "Pubbabhāgamajjhimaukkaṭṭhavīriyavasena vā tayopi pādā yojetabbā.",
  "atk-s0505a:466_19": "Sesaṃ vuttanayamevāti.",
  "atk-s0505a:467_0": "Āraddhavīriyagāthāvaṇṇanā samattā.",
  "atk-s0505a:468_0": "69.",
  "atk-s0505a:468_1": "Paṭisallānanti kā uppatti?",
  "atk-s0505a:468_2": "Imissā gāthāya āvaraṇagāthāya uppattisadisā eva uppatti,",
  "atk-s0505a:468_3": "natthi koci viseso.",
  "atk-s0505a:468_4": "Atthavaṇṇanāyaṃ panassā paṭisallānanti tehi tehi sattasaṅkhārehi paṭinivattitvā sallīnaṃ ekattasevitā ekībhāvo,",
  "atk-s0505a:468_5": "kāyavivekoti attho.",
  "atk-s0505a:468_6": "Jhānanti paccanīkajhāpanato ārammaṇalakkhaṇūpanijjhānato ca cittaviveko vuccati.",
  "atk-s0505a:468_7": "Tattha aṭṭhasamāpattiyo nīvaraṇādipaccanīkajhāpanato ārammaṇūpanijjhānato ca jhānanti vuccati,",
  "atk-s0505a:468_8": "vipassanāmaggaphalāni sattasaññādipaccanīkajhāpanato,",
  "atk-s0505a:468_9": "lakkhaṇūpanijjhānatoyeva cettha phalāni.",
  "atk-s0505a:468_10": "Idha pana ārammaṇūpanijjhānameva adhippetaṃ.",
  "atk-s0505a:468_11": "Evametaṃ paṭisallānañca jhānañca ariñcamāno,",
  "atk-s0505a:468_12": "ajahamāno,",
  "atk-s0505a:468_13": "anissajjamāno.",
  "atk-s0505a:468_14": "Dhammesūti vipassanūpagesu pañcakkhandhādidhammesu.",
  "atk-s0505a:468_15": "Niccanti satataṃ, samitaṃ,",
  "atk-s0505a:468_16": "abbhokiṇṇaṃ.",
  "atk-s0505a:468_17": "Anudhammacārīti te dhamme ārabbha pavattamānena anugataṃ vipassanādhammaṃ caramāno.",
  "atk-s0505a:468_18": "Atha vā dhammāti nava lokuttaradhammā,",
  "atk-s0505a:468_19": "tesaṃ dhammānaṃ anulomo dhammoti anudhammo,",
  "atk-s0505a:468_20": "vipassanāyetaṃ adhivacanaṃ.",
  "atk-s0505a:468_21": "Tattha “dhammānaṃ niccaṃ anudhammacārī”ti vattabbe gāthābandhasukhatthaṃ vibhattibyattayena “dhammesū”ti vuttaṃ siyā.",
  "atk-s0505a:468_22": "Ādīnavaṃ sammasitā bhavesūti tāya anudhammacaritāsaṅkhātāya vipassanāya aniccākārādidosaṃ tīsu bhavesu",
  "atk-s0505a:468_23": "samanupassanto evaṃ imaṃ kāyavivekacittavivekaṃ ariñcamāno sikhāppattavipassanāsaṅkhātāya paṭipadāya",
  "atk-s0505a:468_24": "adhigatoti vattabbo eko careti evaṃ yojanā veditabbā.",
  "atk-s0505a:469_0": "Paṭisallānagāthāvaṇṇanā samattā.",
  "atk-s0505a:470_0": "70.",
  "atk-s0505a:470_1": "Taṇhakkhayanti kā uppatti?",
  "atk-s0505a:470_2": "Aññataro kira bārāṇasirājā mahaccarājānubhāvena nagaraṃ padakkhiṇaṃ karoti.",
  "atk-s0505a:470_3": "Tassa sarīrasobhāya āvaṭṭitahadayā sattā purato gacchantāpi nivattitvā tameva ullokenti,",
  "atk-s0505a:470_4": "pacchato gacchantāpi,",
  "atk-s0505a:470_5": "ubhohi passehi gacchantāpi.",
  "atk-s0505a:470_6": "Pakatiyā eva hi buddhadassane puṇṇacandasamuddarājadassane ca atitto loko.",
  "atk-s0505a:470_7": "Atha aññatarā kuṭumbiyabhariyāpi uparipāsādagatā sīhapañjaraṃ vivaritvā olokayamānā aṭṭhāsi.",
  "atk-s0505a:470_8": "Rājā taṃ disvāva paṭibaddhacitto hutvā amaccaṃ āṇāpesi –",
  "atk-s0505a:470_9": "“jānāhi tāva, bhaṇe,",
  "atk-s0505a:470_10": "ayaṃ itthī sasāmikā vā asāmikā vā”ti.",
  "atk-s0505a:470_11": "So gantvā “sasāmikā”ti ārocesi.",
  "atk-s0505a:470_12": "Atha rājā cintesi –",
  "atk-s0505a:470_13": "“imā vīsatisahassanāṭakitthiyo devaccharāyo viya maṃyeva ekaṃ abhiramenti,",
  "atk-s0505a:470_14": "so dānāhaṃ etāpi atusitvā parassa itthiyā taṇhaṃ uppādesiṃ,",
  "atk-s0505a:470_15": "sā uppannā apāyameva ākaḍḍhatī”ti taṇhāya ādīnavaṃ disvā “handa naṃ niggaṇhāmī”ti rajjaṃ pahāya pabbajitvā",
  "atk-s0505a:470_16": "vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:471_0": "“Taṇhakkhayaṃ patthayamappamatto, aneḷamūgo sutavā satīmā;",
  "atk-s0505a:472_0": "Saṅkhātadhammo niyato padhānavā, eko care khaggavisāṇakappo”ti.",
  "atk-s0505a:473_0": "Tattha taṇhakkhayanti nibbānaṃ,",
  "atk-s0505a:473_1": "evaṃ diṭṭhādīnavāya taṇhāya eva appavattiṃ.",
  "atk-s0505a:473_2": "Appamattoti sātaccakārī sakkaccakārī.",
  "atk-s0505a:473_3": "Aneḷamūgoti alālāmukho.",
  "atk-s0505a:473_4": "Atha vā aneḷo ca amūgo ca,",
  "atk-s0505a:473_5": "paṇḍito byattoti vuttaṃ hoti.",
  "atk-s0505a:473_6": "Hitasukhasampāpakaṃ sutamassa atthīti sutavā āgamasampannoti vuttaṃ hoti.",
  "atk-s0505a:473_7": "Satīmāti cirakatādīnaṃ anussaritā.",
  "atk-s0505a:473_8": "Saṅkhātadhammoti dhammupaparikkhāya pariññātadhammo.",
  "atk-s0505a:473_9": "Niyatoti ariyamaggena niyāmaṃ patto.",
  "atk-s0505a:473_10": "Padhānavāti sammappadhānavīriyasampanno.",
  "atk-s0505a:473_11": "Uppaṭipāṭiyā esa pāṭho yojetabbo.",
  "atk-s0505a:473_12": "Evametehi appamādādīhi samannāgato niyāmasampāpakena padhānena padhānavā,",
  "atk-s0505a:473_13": "tena padhānena pattaniyāmattā niyato,",
  "atk-s0505a:473_14": "tato arahattappattiyā saṅkhātadhammo.",
  "atk-s0505a:473_15": "Arahā hi puna saṅkhātabbābhāvato “saṅkhātadhammo”ti vuccati.",
  "atk-s0505a:473_16": "Yathāha “ye ca saṅkhātadhammāse,",
  "atk-s0505a:473_17": "ye ca sekhā puthū idhā”ti.",
  "atk-s0505a:473_18": "Sesaṃ vuttanayamevāti.",
  "atk-s0505a:474_0": "Taṇhakkhayagāthāvaṇṇanā samattā.",
  "atk-s0505a:475_0": "71.",
  "atk-s0505a:475_1": "Sīho vāti kā uppatti?",
  "atk-s0505a:475_2": "Aññatarassa kira bārāṇasirañño dūre uyyānaṃ hoti.",
  "atk-s0505a:475_3": "So pageva vuṭṭhāya uyyānaṃ gacchanto antarāmagge yānā oruyha udakaṭṭhānaṃ upagato “mukhaṃ dhovissāmī”ti.",
  "atk-s0505a:475_4": "Tasmiñca padese sīhī potakaṃ janetvā gocarāya gatā.",
  "atk-s0505a:475_5": "Rājapuriso taṃ disvā “sīhapotako devā”ti ārocesi.",
  "atk-s0505a:475_6": "Rājā “sīho kira na kassaci bhāyatī”ti taṃ upaparikkhituṃ bheriādīni ākoṭāpesi.",
  "atk-s0505a:475_7": "Sīhapotako taṃ saddaṃ sutvāpi tatheva sayi.",
  "atk-s0505a:475_8": "Rājā yāvatatiyakaṃ ākoṭāpesi,",
  "atk-s0505a:475_9": "so tatiyavāre sīsaṃ ukkhipitvā sabbaṃ parisaṃ oloketvā tatheva sayi.",
  "atk-s0505a:475_10": "Atha rājā “yāvassa mātā nāgacchati,",
  "atk-s0505a:475_11": "tāva gacchāmā”ti vatvā gacchanto cintesi –",
  "atk-s0505a:475_12": "“taṃ divasaṃ jātopi sīhapotako na santasati na bhāyati,",
  "atk-s0505a:475_13": "kudāssu nāmāhampi taṇhādiṭṭhiparitāsaṃ chetvā na santaseyyaṃ na bhāyeyya”nti.",
  "atk-s0505a:475_14": "So taṃ ārammaṇaṃ gahetvā,",
  "atk-s0505a:475_15": "gacchanto puna kevaṭṭehi macche gahetvā sākhāsu bandhitvā pasārite jāle vātaṃ alaggaṃyeva gacchamānaṃ disvā,",
  "atk-s0505a:475_16": "tampi nimittaṃ aggahesi –",
  "atk-s0505a:475_17": "“kudāssu nāmāhampi taṇhādiṭṭhijālaṃ mohajālaṃ vā phāletvā evaṃ asajjamāno gaccheyya”nti.",
  "atk-s0505a:476_0": "Atha uyyānaṃ gantvā silāpaṭṭapokkharaṇitīre nisinno vātabbhāhatāni padumāni onamitvā udakaṃ phusitvā",
  "atk-s0505a:476_1": "vātavigame puna yathāṭhāne ṭhitāni udakena anupalittāni disvā tampi nimittaṃ aggahesi –",
  "atk-s0505a:476_2": "“kudāssu nāmāhampi yathā etāni udake jātāni udakena anupalittāni tiṭṭhanti,",
  "atk-s0505a:476_3": "evamevaṃ loke jāto lokena anupalitto tiṭṭheyya”nti.",
  "atk-s0505a:476_4": "So punappunaṃ “yathā sīhavātapadumāni,",
  "atk-s0505a:476_5": "evaṃ asantasantena asajjamānena anupalittena bhavitabba”nti cintetvā,",
  "atk-s0505a:476_6": "rajjaṃ pahāya pabbajitvā,",
  "atk-s0505a:476_7": "vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:477_0": "“Sīhova saddesu asantasanto, vātova jālamhi asajjamāno;",
  "atk-s0505a:478_0": "Padumaṃva toyena alippamāno, eko care khaggavisāṇakappo”ti.",
  "atk-s0505a:479_0": "Tattha sīhoti cattāro sīhā – tiṇasīho,",
  "atk-s0505a:479_1": "paṇḍusīho, kāḷasīho,",
  "atk-s0505a:479_2": "kesarasīhoti.",
  "atk-s0505a:479_3": "Kesarasīho tesaṃ aggamakkhāyati.",
  "atk-s0505a:479_4": "Sova idha adhippeto.",
  "atk-s0505a:479_5": "Vāto puratthimādivasena anekavidho,",
  "atk-s0505a:479_6": "padumaṃ rattasetādivasena.",
  "atk-s0505a:479_7": "Tesu yo koci vāto yaṃkiñci padumañca vaṭṭatiyeva.",
  "atk-s0505a:479_8": "Tattha yasmā santāso attasinehena hoti,",
  "atk-s0505a:479_9": "attasineho ca taṇhālepo,",
  "atk-s0505a:479_10": "sopi diṭṭhisampayuttena vā diṭṭhivippayuttena vā lobhena hoti,",
  "atk-s0505a:479_11": "so ca taṇhāyeva.",
  "atk-s0505a:479_12": "Sajjanaṃ pana tattha upaparikkhāvirahitassa mohena hoti,",
  "atk-s0505a:479_13": "moho ca avijjā.",
  "atk-s0505a:479_14": "Tattha samathena taṇhāya pahānaṃ hoti,",
  "atk-s0505a:479_15": "vipassanāya, avijjāya.",
  "atk-s0505a:479_16": "Tasmā samathena attasinehaṃ pahāya sīhova saddesu aniccādīsu asantasanto,",
  "atk-s0505a:479_17": "vipassanāya mohaṃ pahāya vātova jālamhi khandhāyatanādīsu asajjamāno,",
  "atk-s0505a:479_18": "samatheneva lobhaṃ lobhasampayuttaṃ eva diṭṭhiñca pahāya,",
  "atk-s0505a:479_19": "padumaṃva toyena sabbabhavabhogalobhena alippamāno.",
  "atk-s0505a:479_20": "Ettha ca samathassa sīlaṃ padaṭṭhānaṃ,",
  "atk-s0505a:479_21": "samatho samādhi,",
  "atk-s0505a:479_22": "vipassanā paññāti.",
  "atk-s0505a:479_23": "Evaṃ tesu dvīsu dhammesu siddhesu tayopi khandhā siddhā honti.",
  "atk-s0505a:479_24": "Tattha sīlakkhandhena surato hoti.",
  "atk-s0505a:479_25": "So sīhova saddesu āghātavatthūsu kujjhitukāmatāya na santasati.",
  "atk-s0505a:479_26": "Paññākkhandhena paṭividdhasabhāvo vātova jālamhi khandhādidhammabhede na sajjati,",
  "atk-s0505a:479_27": "samādhikkhandhena vītarāgo padumaṃva toyena rāgena na lippati.",
  "atk-s0505a:479_28": "Evaṃ samathavipassanāhi sīlasamādhipaññākkhandhehi ca yathāsambhavaṃ avijjātaṇhānaṃ tiṇṇañca akusalamūlānaṃ",
  "atk-s0505a:479_29": "pahānavasena asantasanto asajjamāno alippamāno ca veditabbo.",
  "atk-s0505a:479_30": "Sesaṃ vuttanayamevāti.",
  "atk-s0505a:480_0": "Asantasantagāthāvaṇṇanā samattā.",
  "atk-s0505a:481_0": "72.",
  "atk-s0505a:481_1": "Sīho yathāti kā uppatti?",
  "atk-s0505a:481_2": "Aññataro kira bārāṇasirājā paccantaṃ kuppitaṃ vūpasametuṃ gāmānugāmimaggaṃ chaḍḍetvā,",
  "atk-s0505a:481_3": "ujuṃ aṭavimaggaṃ gahetvā,",
  "atk-s0505a:481_4": "mahatiyā senāya gacchati.",
  "atk-s0505a:481_5": "Tena ca samayena aññatarasmiṃ pabbatapāde sīho bālasūriyātapaṃ tappamāno nipanno hoti.",
  "atk-s0505a:481_6": "Taṃ disvā rājapuriso rañño ārocesi.",
  "atk-s0505a:481_7": "Rājā “sīho kira saddena na santasatī”ti bherisaṅkhapaṇavādīhi saddaṃ kārāpesi.",
  "atk-s0505a:481_8": "Sīho tatheva nipajji.",
  "atk-s0505a:481_9": "Dutiyampi kārāpesi.",
  "atk-s0505a:481_10": "Sīho tatheva nipajji.",
  "atk-s0505a:481_11": "Tatiyampi kārāpesi.",
  "atk-s0505a:481_12": "Sīho “mama paṭisattu atthī”ti catūhi pādehi suppatiṭṭhitaṃ patiṭṭhahitvā sīhanādaṃ nadi.",
  "atk-s0505a:481_13": "Taṃ sutvāva hatthārohādayo hatthiādīhi orohitvā tiṇagahanāni paviṭṭhā,",
  "atk-s0505a:481_14": "hatthiassagaṇā disāvidisā palātā.",
  "atk-s0505a:481_15": "Rañño hatthīpi rājānaṃ gahetvā vanagahanāni pothayamāno palāyi.",
  "atk-s0505a:481_16": "So taṃ sandhāretuṃ asakkonto rukkhasākhāya olambitvā,",
  "atk-s0505a:481_17": "pathaviṃ patitvā,",
  "atk-s0505a:481_18": "ekapadikamaggena gacchanto paccekabuddhānaṃ vasanaṭṭhānaṃ pāpuṇitvā tattha paccekabuddhe pucchi – “api, bhante,",
  "atk-s0505a:481_19": "saddamassutthā”ti? “Āma,",
  "atk-s0505a:481_20": "mahārājā”ti.",
  "atk-s0505a:481_21": "“Kassa saddaṃ,",
  "atk-s0505a:481_22": "bhante”ti?",
  "atk-s0505a:481_23": "“Paṭhamaṃ bherisaṅkhādīnaṃ,",
  "atk-s0505a:481_24": "pacchā sīhassā”ti.",
  "atk-s0505a:481_25": "“Na bhāyittha,",
  "atk-s0505a:481_26": "bhante”ti?",
  "atk-s0505a:481_27": "“Na mayaṃ, mahārāja,",
  "atk-s0505a:481_28": "kassaci saddassa bhāyāmā”ti.",
  "atk-s0505a:481_29": "“Sakkā pana, bhante,",
  "atk-s0505a:481_30": "mayhampi edisaṃ kātu”nti? “Sakkā, mahārāja,",
  "atk-s0505a:481_31": "sace pabbajasī”ti.",
  "atk-s0505a:481_32": "“Pabbajāmi,",
  "atk-s0505a:481_33": "bhante”ti.",
  "atk-s0505a:481_34": "Tato naṃ pabbājetvā pubbe vuttanayeneva ābhisamācārikaṃ sikkhāpesuṃ.",
  "atk-s0505a:481_35": "Sopi pubbe vuttanayeneva vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:482_0": "“Sīho yathā dāṭhabalī pasayha, rājā migānaṃ abhibhuyya cārī;",
  "atk-s0505a:483_0": "Sevetha pantāni senāsanāni, eko care khaggavisāṇakappo”ti.",
  "atk-s0505a:484_0": "Tattha sahanā ca hananā ca sīghajavattā ca sīho.",
  "atk-s0505a:484_1": "Kesarasīhova idha adhippeto.",
  "atk-s0505a:484_2": "Dāṭhā balamassa atthīti dāṭhabalī.",
  "atk-s0505a:484_3": "Pasayha abhibhuyyāti,",
  "atk-s0505a:484_4": "ubhayaṃ cārīsaddena saha yojetabbaṃ pasayhacārī abhibhuyyacārīti tattha pasayha niggahetvā caraṇena pasayhacārī,",
  "atk-s0505a:484_5": "abhibhavitvā,",
  "atk-s0505a:484_6": "santāsetvā,",
  "atk-s0505a:484_7": "vasīkatvā,",
  "atk-s0505a:484_8": "caraṇena abhibhuyyacārī.",
  "atk-s0505a:484_9": "Svāyaṃ kāyabalena pasayhacārī,",
  "atk-s0505a:484_10": "tejasā abhibhuyyacārī.",
  "atk-s0505a:484_11": "Tattha sace koci vadeyya –",
  "atk-s0505a:484_12": "“kiṃ pasayha abhibhuyya cārī”ti,",
  "atk-s0505a:484_13": "tato migānanti sāmivacanaṃ upayogavacanaṃ katvā “mige pasayha abhibhuyya cārī”ti paṭivattabbaṃ.",
  "atk-s0505a:484_14": "Pantānīti dūrāni.",
  "atk-s0505a:484_15": "Senāsanānīti vasanaṭṭhānāni.",
  "atk-s0505a:484_16": "Sesaṃ pubbe vuttanayeneva sakkā jānitunti na vitthāritanti.",
  "atk-s0505a:485_0": "Dāṭhabalīgāthāvaṇṇanā samattā.",
  "atk-s0505a:486_0": "73.",
  "atk-s0505a:486_1": "Mettaṃ upekkhanti kā uppatti?",
  "atk-s0505a:486_2": "Aññataro kira rājā mettādijhānalābhī ahosi.",
  "atk-s0505a:486_3": "So “jhānasukhantarāyakaraṃ rajja”nti jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā,",
  "atk-s0505a:486_4": "imaṃ udānagāthaṃ abhāsi –",
  "atk-s0505a:487_0": "Mettaṃ upekkhaṃ karuṇaṃ vimuttiṃ, āsevamāno muditañca kāle;",
  "atk-s0505a:488_0": "Sabbena lokena avirujjhamāno, eko care khaggavisāṇakappo”ti.",
  "atk-s0505a:489_0": "Tattha “sabbe sattā sukhitā hontū”tiādinā nayena hitasukhupanayanakāmatā mettā.",
  "atk-s0505a:489_1": "“Aho vata imamhā dukkhā vimucceyyu”ntiādinā nayena ahitadukkhāpanayanakāmatā karuṇā.",
  "atk-s0505a:489_2": "“Modanti vata bhonto sattā modanti sādhu suṭṭhū”tiādinā nayena hitasukhāvippayogakāmatā muditā.",
  "atk-s0505a:489_3": "“Paññāyissanti sakena kammenā”ti sukhadukkhesu ajjhupekkhanatā upekkhā.",
  "atk-s0505a:489_4": "Gāthābandhasukhatthaṃ pana uppaṭipāṭiyā mettaṃ vatvā upekkhā vuttā,",
  "atk-s0505a:489_5": "muditā pacchā.",
  "atk-s0505a:489_6": "Vimuttinti catassopi hi etā attano paccanīkadhammehi vimuttattā vimuttiyo.",
  "atk-s0505a:489_7": "Tena vuttaṃ “mettaṃ upekkhaṃ karuṇaṃ, vimuttiṃ,",
  "atk-s0505a:489_8": "āsevamāno muditañca kāle”ti.",
  "atk-s0505a:490_0": "Tattha āsevamānoti tisso tikacatukkajjhānavasena,",
  "atk-s0505a:490_1": "upekkhaṃ catutthajjhānavasena bhāvayamāno.",
  "atk-s0505a:490_2": "Kāleti mettaṃ āsevitvā tato vuṭṭhāya karuṇaṃ,",
  "atk-s0505a:490_3": "tato vuṭṭhāya muditaṃ,",
  "atk-s0505a:490_4": "tato itarato vā nippītikajhānato vuṭṭhāya upekkhaṃ āsevamāno “kāle āsevamāno”ti vuccati,",
  "atk-s0505a:490_5": "āsevituṃ phāsukāle vā.",
  "atk-s0505a:490_6": "Sabbena lokena avirujjhamānoti dasasu disāsu sabbena sattalokena avirujjhamāno.",
  "atk-s0505a:490_7": "Mettādīnañhi bhāvitattā sattā appaṭikūlā honti.",
  "atk-s0505a:490_8": "Sattesu ca virodhabhūto paṭigho vūpasammati.",
  "atk-s0505a:490_9": "Tena vuttaṃ –",
  "atk-s0505a:490_10": "“sabbena lokena avirujjhamāno”ti.",
  "atk-s0505a:490_11": "Ayamettha saṅkhepo,",
  "atk-s0505a:490_12": "vitthārena pana mettādikathā aṭṭhasāliniyā dhammasaṅgahaṭṭhakathāyaṃ vuttā.",
  "atk-s0505a:490_13": "Sesaṃ pubbavuttasadisamevāti.",
  "atk-s0505a:491_0": "Appamaññāgāthāvaṇṇanā samattā.",
  "atk-s0505a:492_0": "74.",
  "atk-s0505a:492_1": "Rāgañca dosañcāti kā uppatti?",
  "atk-s0505a:492_2": "Rājagahaṃ kira upanissāya mātaṅgo nāma paccekabuddho viharati sabbapacchimo paccekabuddhānaṃ.",
  "atk-s0505a:492_3": "Atha amhākaṃ bodhisatte uppanne devatāyo bodhisattassa pūjanatthāya āgacchantiyo taṃ disvā “mārisā, mārisā,",
  "atk-s0505a:492_4": "buddho loke uppanno”ti bhaṇiṃsu.",
  "atk-s0505a:492_5": "So nirodhā vuṭṭhahanto taṃ saddaṃ sutvā,",
  "atk-s0505a:492_6": "attano ca jīvitakkhayaṃ disvā,",
  "atk-s0505a:492_7": "himavante mahāpapāto nāma pabbato paccekabuddhānaṃ parinibbānaṭṭhānaṃ,",
  "atk-s0505a:492_8": "tattha ākāsena gantvā pubbe parinibbutapaccekabuddhassa aṭṭhisaṅghātaṃ papāte pakkhipitvā,",
  "atk-s0505a:492_9": "silātale nisīditvā imaṃ udānagāthaṃ abhāsi –",
  "atk-s0505a:493_0": "“Rāgañca dosañca pahāya mohaṃ, sandālayitvāna saṃyojanāni;",
  "atk-s0505a:494_0": "Asantasaṃ jīvitasaṅkhayamhi, eko care khaggavisāṇakappo”ti.",
  "atk-s0505a:495_0": "Tattha rāgadosamohā uragasutte vuttā.",
  "atk-s0505a:495_1": "Saṃyojanānīti dasa saṃyojanāni.",
  "atk-s0505a:495_2": "Tāni ca tena tena maggena sandālayitvā.",
  "atk-s0505a:495_3": "Asantasaṃ jīvitasaṅkhayamhīti jīvitasaṅkhayo vuccati cuticittassa paribhedo,",
  "atk-s0505a:495_4": "tasmiñca jīvitasaṅkhaye jīvitanikantiyā pahīnattā asantasanti.",
  "atk-s0505a:495_5": "Ettāvatā sopādisesaṃ nibbānadhātuṃ attano dassetvā gāthāpariyosāne anupādisesāya nibbānadhātuyā parinibbāyīti.",
  "atk-s0505a:496_0": "Jīvitasaṅkhayagāthāvaṇṇanā samattā.",
  "atk-s0505a:497_0": "75.",
  "atk-s0505a:497_1": "Bhajantīti kā uppatti?",
  "atk-s0505a:497_2": "Bārāṇasiyaṃ kira aññataro rājā ādigāthāya vuttappakārameva phītaṃ rajjaṃ samanusāsati.",
  "atk-s0505a:497_3": "Tassa kharo ābādho uppajji,",
  "atk-s0505a:497_4": "dukkhā vedanā vattanti.",
  "atk-s0505a:497_5": "Vīsatisahassitthiyo parivāretvā hatthapādasambāhanādīni karonti.",
  "atk-s0505a:497_6": "Amaccā “na dānāyaṃ rājā jīvissati,",
  "atk-s0505a:497_7": "handa mayaṃ attano saraṇaṃ gavesāmā”ti cintetvā aññassa rañño santikaṃ gantvā upaṭṭhānaṃ yāciṃsu.",
  "atk-s0505a:497_8": "Te tattha upaṭṭhahantiyeva,",
  "atk-s0505a:497_9": "na kiñci labhanti.",
  "atk-s0505a:497_10": "Rājāpi ābādhā vuṭṭhahitvā pucchi “itthannāmo ca itthannāmo ca kuhi”nti?",
  "atk-s0505a:497_11": "Tato taṃ pavattiṃ sutvā sīsaṃ cāletvā tuṇhī ahosi.",
  "atk-s0505a:497_12": "Tepi amaccā “rājā vuṭṭhito”ti sutvā tattha kiñci alabhamānā paramena pārijuññena samannāgatā punadeva āgantvā rājānaṃ vanditvā ekamantaṃ aṭṭhaṃsu.",
  "atk-s0505a:497_13": "Tena ca raññā “kuhiṃ, tātā,",
  "atk-s0505a:497_14": "tumhe gatā”ti vuttā āhaṃsu –",
  "atk-s0505a:497_15": "“devaṃ dubbalaṃ disvā ājīvikabhayenamhā asukaṃ nāma janapadaṃ gatā”ti.",
  "atk-s0505a:497_16": "Rājā sīsaṃ cāletvā cintesi –",
  "atk-s0505a:497_17": "“yaṃnūnāhaṃ ime vīmaṃseyyaṃ,",
  "atk-s0505a:497_18": "kiṃ punapi evaṃ kareyyuṃ no”ti?",
  "atk-s0505a:497_19": "So pubbe ābādhikarogena phuṭṭho viya bāḷhavedanaṃ attānaṃ dassento gilānālayaṃ akāsi.",
  "atk-s0505a:497_20": "Itthiyo samparivāretvā pubbasadisameva sabbaṃ akaṃsu.",
  "atk-s0505a:497_21": "Tepi amaccā tatheva puna bahutaraṃ janaṃ gahetvā pakkamiṃsu.",
  "atk-s0505a:497_22": "Evaṃ rājā yāvatatiyaṃ sabbaṃ pubbasadisaṃ akāsi.",
  "atk-s0505a:497_23": "Tepi tatheva pakkamiṃsu.",
  "atk-s0505a:497_24": "Tato catutthampi te āgate disvā “aho ime dukkaraṃ akaṃsu,",
  "atk-s0505a:497_25": "ye maṃ byādhitaṃ pahāya anapekkhā pakkamiṃsū”ti nibbinno rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi –",
  "atk-s0505a:498_0": "“Bhajanti sevanti ca kāraṇatthā, nikkāraṇā dullabhā ajja mittā;",
  "atk-s0505a:499_0": "Attaṭṭhapaññā asucī manussā, eko care khaggavisāṇakappo”ti.",
  "atk-s0505a:500_0": "Tattha bhajantīti sarīrena allīyitvā payirupāsanti.",
  "atk-s0505a:500_1": "Sevantīti añjalikammādīhi kiṃ kārapaṭissāvitāya ca paricaranti.",
  "atk-s0505a:500_2": "Kāraṇaṃ attho etesanti kāraṇatthā,",
  "atk-s0505a:500_3": "bhajanāya sevanāya ca nāññaṃ kāraṇamatthi,",
  "atk-s0505a:500_4": "attho eva nesaṃ kāraṇaṃ,",
  "atk-s0505a:500_5": "atthahetu sevantīti vuttaṃ hoti.",
  "atk-s0505a:500_6": "Nikkāraṇā dullabhā ajja mittāti “ito kiñci lacchāmā”ti evaṃ attapaṭilābhakāraṇena nikkāraṇā, kevalaṃ –",
  "atk-s0505a:501_0": "“Upakāro ca yo mitto,",
  "atk-s0505a:502_0": "Sukhe dukkhe ca yo sakhā;",
  "atk-s0505a:503_0": "Atthakkhāyī ca yo mitto,",
  "atk-s0505a:504_0": "Yo ca mittānukampako”ti. –",
  "atk-s0505a:505_0": "Evaṃ vuttena ariyena mittabhāvena samannāgatā dullabhā ajja mittā.",
  "atk-s0505a:505_1": "Attani ṭhitā etesaṃ paññā,",
  "atk-s0505a:505_2": "attānaṃyeva olokenti,",
  "atk-s0505a:505_3": "na aññanti attaṭṭhapaññā.",
  "atk-s0505a:505_4": "Diṭṭhatthapaññāti ayampi kira porāṇapāṭho,",
  "atk-s0505a:505_5": "sampati diṭṭhiyeva atthe etesaṃ paññā,",
  "atk-s0505a:505_6": "āyatiṃ na pekkhantīti vuttaṃ hoti.",
  "atk-s0505a:505_7": "Asucīti asucinā anariyena kāyavacīmanokammena samannāgatā.",
  "atk-s0505a:505_8": "Sesaṃ pubbe vuttanayeneva veditabbanti.",
  "atk-s0505a:506_0": "Kāraṇatthagāthāvaṇṇanā samattā.",
  "atk-s0505a:507_0": "Catuttho vaggo niṭṭhito ekādasahi gāthāhi.",
  "atk-s0505a:508_0": "Evametaṃ ekacattālīsagāthāparimāṇaṃ khaggavisāṇasuttaṃ katthacideva vuttena yojanānayena sabbattha yathānurūpaṃ",
  "atk-s0505a:508_1": "yojetvā anusandhito atthato ca veditabbaṃ.",
  "atk-s0505a:508_2": "Ativitthārabhayena pana amhehi na sabbattha yojitanti.",
  "atk-s0505a:509_0": "Paramatthajotikāya khuddaka-aṭṭhakathāya",
  "atk-s0505a:510_0": "Suttanipāta-aṭṭhakathāya khaggavisāṇasuttavaṇṇanā niṭṭhitā.",
  "atk-s0505a:511_0": "4. Kasibhāradvājasuttavaṇṇanā",
  "atk-s0505a:512_0": "Evaṃ me sutanti kasibhāradvājasuttaṃ.",
  "atk-s0505a:512_1": "Kā uppatti?",
  "atk-s0505a:512_2": "Bhagavā magadhesu viharanto dakkhiṇāgirismiṃ ekanālāyaṃ brāhmaṇagāme purebhattakiccaṃ pacchābhattakiccanti",
  "atk-s0505a:512_3": "imesu dvīsu buddhakiccesu purebhattakiccaṃ niṭṭhāpetvā pacchābhattakiccāvasāne buddhacakkhunā lokaṃ volokento",
  "atk-s0505a:512_4": "kasibhāradvājaṃ brāhmaṇaṃ arahattassa upanissayasampannaṃ disvā “tattha mayi gate yathā pavattissati,",
  "atk-s0505a:512_5": "tato kathāvasāne dhammadesanaṃ sutvā esa brāhmaṇo pabbajitvā arahattaṃ pāpuṇissatī”ti ca ñatvā,",
  "atk-s0505a:512_6": "tattha gantvā,",
  "atk-s0505a:512_7": "kathaṃ samuṭṭhāpetvā,",
  "atk-s0505a:512_8": "imaṃ suttaṃ abhāsi.",
  "atk-s0505a:513_0": "Tattha siyā “katamaṃ buddhānaṃ purebhattakiccaṃ,",
  "atk-s0505a:513_1": "katamaṃ pacchābhattakicca”nti? Vuccate –",
  "atk-s0505a:513_2": "buddho bhagavā pāto eva uṭṭhāya upaṭṭhākānuggahatthaṃ sarīraphāsukatthañca mukhadhovanādisarīraparikammaṃ katvā yāva bhikkhācāravelā,",
  "atk-s0505a:513_3": "tāva vivittāsane vītināmetvā,",
  "atk-s0505a:513_4": "bhikkhācāravelāya nivāsetvā,",
  "atk-s0505a:513_5": "kāyabandhanaṃ bandhitvā,",
  "atk-s0505a:513_6": "cīvaraṃ pārupitvā,",
  "atk-s0505a:513_7": "pattamādāya kadāci ekakova kadāci bhikkhusaṅghaparivuto gāmaṃ vā nigamaṃ vā piṇḍāya pavisati,",
  "atk-s0505a:513_8": "kadāci pakatiyā,",
  "atk-s0505a:513_9": "kadāci anekehi pāṭihāriyehi vattamānehi.",
  "atk-s0505a:513_10": "Seyyathidaṃ –",
  "atk-s0505a:513_11": "piṇḍāya pavisato lokanāthassa purato purato gantvā mudugatiyo vātā pathaviṃ sodhenti;",
  "atk-s0505a:513_12": "valāhakā udakaphusitāni muñcantā magge reṇuṃ vūpasametvā upari vitānaṃ hutvā tiṭṭhanti.",
  "atk-s0505a:513_13": "Apare vātā pupphāni upasaṃharitvā magge okiranti,",
  "atk-s0505a:513_14": "unnatā bhūmippadesā onamanti,",
  "atk-s0505a:513_15": "onatā unnamanti,",
  "atk-s0505a:513_16": "pādanikkhepasamaye samāva bhūmi hoti,",
  "atk-s0505a:513_17": "sukhasamphassāni rathacakkamattāni padumapupphāni vā pāde sampaṭicchanti,",
  "atk-s0505a:513_18": "indakhīlassa anto ṭhapitamatte dakkhiṇapāde sarīrā chabbaṇṇarasmiyo niccharitvā suvaṇṇarasapiñjarāni",
  "atk-s0505a:513_19": "viya citrapaṭaparikkhittāni viya ca pāsādakūṭāgārādīni karontiyo ito cito ca vidhāvanti,",
  "atk-s0505a:513_20": "hatthiassavihaṅgādayo sakasakaṭṭhānesu ṭhitāyeva madhurenākārena saddaṃ karonti,",
  "atk-s0505a:513_21": "tathā bherivīṇādīni tūriyāni manussānaṃ kāyūpagāni ca ābharaṇāni,",
  "atk-s0505a:513_22": "tena saññāṇena manussā jānanti “ajja bhagavā idha piṇḍāya paviṭṭho”ti.",
  "atk-s0505a:513_23": "Te sunivatthā supārutā gandhapupphādīni ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā vanditvā – “amhākaṃ, bhante,",
  "atk-s0505a:513_24": "dasa bhikkhū,",
  "atk-s0505a:513_25": "amhākaṃ vīsati,",
  "atk-s0505a:513_26": "amhākaṃ bhikkhusataṃ dethā”ti yācitvā bhagavatopi pattaṃ gahetvā,",
  "atk-s0505a:513_27": "āsanaṃ paññāpetvā sakkaccaṃ piṇḍapātena paṭimānenti.",
  "atk-s0505a:514_0": "Bhagavā katabhattakicco tesaṃ santānāni oloketvā tathā dhammaṃ deseti,",
  "atk-s0505a:514_1": "yathā keci saraṇagamane patiṭṭhahanti,",
  "atk-s0505a:514_2": "keci pañcasu sīlesu,",
  "atk-s0505a:514_3": "keci sotāpattisakadāgāmianāgāmiphalānaṃ aññatarasmiṃ,",
  "atk-s0505a:514_4": "keci pabbajitvā aggaphale arahatteti.",
  "atk-s0505a:514_5": "Evaṃ tathā tathā janaṃ anuggahetvā uṭṭhāyāsanā vihāraṃ gacchati.",
  "atk-s0505a:514_6": "Tattha maṇḍalamāḷe paññattavarabuddhāsane nisīdati bhikkhūnaṃ bhattakiccapariyosānaṃ āgamayamāno.",
  "atk-s0505a:514_7": "Tato bhikkhūnaṃ bhattakiccapariyosāne upaṭṭhāko bhagavato nivedeti.",
  "atk-s0505a:514_8": "Atha bhagavā gandhakuṭiṃ pavisati.",
  "atk-s0505a:514_9": "Idaṃ tāva purebhattakiccaṃ.",
  "atk-s0505a:514_10": "Yañcettha na vuttaṃ,",
  "atk-s0505a:514_11": "taṃ brahmāyusutte vuttanayeneva gahetabbaṃ.",
  "atk-s0505a:515_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā,",
  "atk-s0505a:515_1": "pāde pakkhāletvā,",
  "atk-s0505a:515_2": "pādapīṭhe ṭhatvā,",
  "atk-s0505a:515_3": "bhikkhusaṅghaṃ ovadati –",
  "atk-s0505a:515_4": "“bhikkhave,",
  "atk-s0505a:515_5": "appamādena sampādetha,",
  "atk-s0505a:515_6": "buddhuppādo dullabho lokasmiṃ,",
  "atk-s0505a:515_7": "manussapaṭilābho dullabho,",
  "atk-s0505a:515_8": "saddhāsampatti dullabhā,",
  "atk-s0505a:515_9": "pabbajjā dullabhā,",
  "atk-s0505a:515_10": "saddhammassavanaṃ dullabhaṃ lokasmi”nti.",
  "atk-s0505a:515_11": "Tato bhikkhū bhagavantaṃ vanditvā kammaṭṭhānaṃ pucchanti.",
  "atk-s0505a:515_12": "Atha bhagavā bhikkhūnaṃ cariyavasena kammaṭṭhānaṃ deti.",
  "atk-s0505a:515_13": "Te kammaṭṭhānaṃ uggahetvā,",
  "atk-s0505a:515_14": "bhagavantaṃ abhivādetvā,",
  "atk-s0505a:515_15": "attano attano vasanaṭṭhānaṃ gacchanti;",
  "atk-s0505a:515_16": "keci araññaṃ,",
  "atk-s0505a:515_17": "keci rukkhamūlaṃ,",
  "atk-s0505a:515_18": "keci pabbatādīnaṃ aññataraṃ,",
  "atk-s0505a:515_19": "keci cātumahārājikabhavanaṃ…pe…",
  "atk-s0505a:515_20": "keci vasavattibhavananti.",
  "atk-s0505a:515_21": "Tato bhagavā gandhakuṭiṃ pavisitvā sace ākaṅkhati,",
  "atk-s0505a:515_22": "dakkhiṇena passena sato sampajāno muhuttaṃ sīhaseyyaṃ kappeti.",
  "atk-s0505a:515_23": "Atha samassāsitakāyo uṭṭhahitvā dutiyabhāge lokaṃ voloketi.",
  "atk-s0505a:515_24": "Tatiyabhāge yaṃ gāmaṃ vā nigamaṃ vā upanissāya viharati,",
  "atk-s0505a:515_25": "tattha jano purebhattaṃ dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.",
  "atk-s0505a:515_26": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane nisajja dhammaṃ deseti kālayuttaṃ pamāṇayuttaṃ.",
  "atk-s0505a:515_27": "Atha kālaṃ viditvā parisaṃ uyyojeti.",
  "atk-s0505a:516_0": "Tato sace gattāni osiñcitukāmo hoti.",
  "atk-s0505a:516_1": "Atha buddhāsanā uṭṭhāya upaṭṭhākena udakapaṭiyāditokāsaṃ gantvā,",
  "atk-s0505a:516_2": "upaṭṭhākahatthato udakasāṭikaṃ gahetvā,",
  "atk-s0505a:516_3": "nhānakoṭṭhakaṃ pavisati.",
  "atk-s0505a:516_4": "Upaṭṭhākopi buddhāsanaṃ ānetvā gandhakuṭipariveṇe paññāpeti.",
  "atk-s0505a:516_5": "Bhagavā gattāni osiñcitvā,",
  "atk-s0505a:516_6": "surattadupaṭṭaṃ nivāsetvā,",
  "atk-s0505a:516_7": "kāyabandhanaṃ bandhitvā,",
  "atk-s0505a:516_8": "uttarāsaṅgaṃ katvā,",
  "atk-s0505a:516_9": "tattha āgantvā,",
  "atk-s0505a:516_10": "nisīdati ekakova muhuttaṃ paṭisallīno.",
  "atk-s0505a:516_11": "Atha bhikkhū tato tato āgamma bhagavato upaṭṭhānaṃ gacchanti.",
  "atk-s0505a:516_12": "Tattha ekacce pañhaṃ pucchanti,",
  "atk-s0505a:516_13": "ekacce kammaṭṭhānaṃ,",
  "atk-s0505a:516_14": "ekacce dhammassavanaṃ yācanti.",
  "atk-s0505a:516_15": "Bhagavā tesaṃ adhippāyaṃ sampādento paṭhamaṃ yāmaṃ vītināmeti.",
  "atk-s0505a:517_0": "Majjhimayāme sakaladasasahassilokadhātudevatāyo okāsaṃ labhamānā bhagavantaṃ upasaṅkamitvā pañhaṃ pucchanti",
  "atk-s0505a:517_1": "yathābhisaṅkhataṃ antamaso caturakkharampi.",
  "atk-s0505a:517_2": "Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0505a:517_3": "Tato pacchimayāmaṃ cattāro bhāge katvā ekaṃ bhāgaṃ caṅkamaṃ adhiṭṭhāti,",
  "atk-s0505a:517_4": "dutiyabhāgaṃ gandhakuṭiṃ pavisitvā dakkhiṇena passena sato sampajāno sīhaseyyaṃ kappeti,",
  "atk-s0505a:517_5": "tatiyabhāgaṃ phalasamāpattiyā vītināmeti,",
  "atk-s0505a:517_6": "catutthabhāgaṃ mahākaruṇāsamāpattiṃ pavisitvā buddhacakkhunā lokaṃ voloketi apparajakkhamahārajakkhādisattadassanatthaṃ.",
  "atk-s0505a:517_7": "Idaṃ pacchābhattakiccaṃ.",
  "atk-s0505a:518_0": "Evamimassa pacchābhattakiccassa lokavolokanasaṅkhāte catutthabhāgāvasāne buddhadhammasaṅghesu dānasīlauposathakammādīsu",
  "atk-s0505a:518_1": "ca akatādhikāre katādhikāre ca anupanissayasampanne upanissayasampanne ca satte passituṃ buddhacakkhunā",
  "atk-s0505a:518_2": "lokaṃ volokento kasibhāradvājaṃ brāhmaṇaṃ arahattassa upanissayasampannaṃ disvā “tattha mayi gate kathā",
  "atk-s0505a:518_3": "pavattissati,",
  "atk-s0505a:518_4": "tato kathāvasāne dhammadesanaṃ sutvā esa brāhmaṇo pabbajitvā arahattaṃ pāpuṇissatī”ti ca ñatvā,",
  "atk-s0505a:518_5": "tattha gantvā,",
  "atk-s0505a:518_6": "kathaṃ samuṭṭhāpetvā imaṃ suttamabhāsi.",
  "atk-s0505a:519_0": "Tattha evaṃ me sutantiādi āyasmatā ānandena paṭhamamahāsaṅgītikāle dhammasaṅgītiṃ karontena āyasmatā",
  "atk-s0505a:519_1": "mahākassapattherena puṭṭhena pañcannaṃ arahantasatānaṃ vuttaṃ, “ahaṃ, kho,",
  "atk-s0505a:519_2": "samaṇa kasāmi ca vapāmi cā”ti kasibhāradvājena vuttaṃ,",
  "atk-s0505a:519_3": "“ahampi kho brāhmaṇa kasāmi ca vapāmi cā”tiādi bhagavatā vuttaṃ.",
  "atk-s0505a:519_4": "Tadetaṃ sabbampi samodhānetvā “kasibhāradvājasutta”nti vuccati.",
  "atk-s0505a:520_0": "Tattha evanti ayaṃ ākāranidassanāvadhāraṇattho evaṃ- saddo.",
  "atk-s0505a:520_1": "Ākāratthena hi etena etamatthaṃ dīpeti –",
  "atk-s0505a:520_2": "nānānayanipuṇamanekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0505a:520_3": "sabbasattehi sakasakabhāsānurūpamupalakkhaṇiyasabhāvaṃ tassa bhagavato vacanaṃ,",
  "atk-s0505a:520_4": "taṃ sabbākārena ko samattho viññātuṃ; atha, kho,",
  "atk-s0505a:520_5": "“evaṃ me sutaṃ,",
  "atk-s0505a:520_6": "mayāpi ekenākārena suta”nti.",
  "atk-s0505a:520_7": "Nidassanatthena “nāhaṃ sayambhū,",
  "atk-s0505a:520_8": "na mayā idaṃ sacchikata”nti attānaṃ parimocento “evaṃ me sutaṃ,",
  "atk-s0505a:520_9": "mayā evaṃ suta”nti idāni vattabbaṃ sakalasuttaṃ nidasseti.",
  "atk-s0505a:520_10": "Avadhāraṇatthena “etadaggaṃ,",
  "atk-s0505a:520_11": "bhikkhave,",
  "atk-s0505a:520_12": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0505a:520_13": "gatimantānaṃ,",
  "atk-s0505a:520_14": "satimantānaṃ,",
  "atk-s0505a:520_15": "dhitimantānaṃ,",
  "atk-s0505a:520_16": "upaṭṭhākānaṃ yadidaṃ ānando”ti evaṃ bhagavatā pasatthabhāvānurūpaṃ attano dhāraṇabalaṃ dassento sattānaṃ",
  "atk-s0505a:520_17": "sotukamyataṃ janeti “evaṃ me sutaṃ tañca atthato vā byañjanato vā anūnamanadhikaṃ, evameva,",
  "atk-s0505a:520_18": "na aññathā daṭṭhabba”nti.",
  "atk-s0505a:520_19": "Me sutanti ettha mayāsaddattho me- saddo,",
  "atk-s0505a:520_20": "sotadvāraviññāṇattho sutasaddo.",
  "atk-s0505a:520_21": "Tasmā evaṃ me sutanti evaṃ mayā sotaviññāṇapubbaṅgamāya viññāṇavīthiyā upadhāritanti vuttaṃ hoti.",
  "atk-s0505a:521_0": "Ekaṃ samayanti ekaṃ kālaṃ.",
  "atk-s0505a:521_1": "Bhagavāti bhāgyavā, bhaggavā,",
  "atk-s0505a:521_2": "bhattavāti vuttaṃ hoti.",
  "atk-s0505a:521_3": "Magadhesu viharatīti magadhā nāma janapadino rājakumārā,",
  "atk-s0505a:521_4": "tesaṃ nivāso ekopi janapado ruḷhīsaddena “magadhā”ti vuccati.",
  "atk-s0505a:521_5": "Tasmiṃ magadhesu janapade.",
  "atk-s0505a:521_6": "Keci pana “yasmā cetiyarājā musāvādaṃ bhaṇitvā bhūmiṃ pavisanto ‘mā gadhaṃ pavisā’ti vutto,",
  "atk-s0505a:521_7": "yasmā vā taṃ rājānaṃ maggantā bhūmiṃ khanantā purisā ‘mā gadhaṃ karothā’ti vuttā,",
  "atk-s0505a:521_8": "tasmā magadhā”ti evamādīhi nayehi bahudhā papañcenti.",
  "atk-s0505a:521_9": "Yaṃ ruccati,",
  "atk-s0505a:521_10": "taṃ gahetabbanti.",
  "atk-s0505a:521_11": "Viharatīti ekaṃ iriyāpathabādhanaṃ aparena iriyāpathena vicchinditvā aparipatantaṃ attabhāvaṃ harati,",
  "atk-s0505a:521_12": "pavattetīti vuttaṃ hoti.",
  "atk-s0505a:521_13": "Dibbabrahmaariyavihārehi vā sattānaṃ vividhaṃ hitaṃ haratīti viharati.",
  "atk-s0505a:521_14": "Haratīti upasaṃharati, upaneti, janeti,",
  "atk-s0505a:521_15": "uppādetīti vuttaṃ hoti.",
  "atk-s0505a:521_16": "Tathā hi yadā sattā kāmesu vippaṭipajjanti,",
  "atk-s0505a:521_17": "tadā kira bhagavā dibbena vihārena viharati tesaṃ alobhakusalamūluppādanatthaṃ –",
  "atk-s0505a:521_18": "“appeva nāma imaṃ paṭipattiṃ disvā ettha ruciṃ uppādetvā kāmesu virajjeyyu”nti.",
  "atk-s0505a:521_19": "Yadā pana issariyatthaṃ sattesu vippaṭipajjanti,",
  "atk-s0505a:521_20": "tadā brahmavihārena viharati tesaṃ adosakusalamūluppādanatthaṃ –",
  "atk-s0505a:521_21": "“appeva nāma imaṃ paṭipattiṃ disvā ettha ruciṃ uppādetvā adosena dosaṃ vūpasameyyu”nti.",
  "atk-s0505a:521_22": "Yadā pana pabbajitā dhammādhikaraṇaṃ vivadanti,",
  "atk-s0505a:521_23": "tadā ariyavihārena viharati tesaṃ amohakusalamūluppādanatthaṃ –",
  "atk-s0505a:521_24": "“appeva nāma imaṃ paṭipattiṃ disvā ettha ruciṃ uppādetvā amohena mohaṃ vūpasameyyu”nti.",
  "atk-s0505a:521_25": "Iriyāpathavihārena pana na kadāci na viharati taṃ vinā attabhāvapariharaṇābhāvatoti.",
  "atk-s0505a:521_26": "Ayamettha saṅkhepo,",
  "atk-s0505a:521_27": "vitthāraṃ pana maṅgalasuttavaṇṇanāyaṃ vakkhāma.",
  "atk-s0505a:522_0": "Dakkhiṇāgirisminti yo so rājagahaṃ parivāretvā ṭhito giri,",
  "atk-s0505a:522_1": "tassa dakkhiṇapasse janapado “dakkhiṇāgirī”ti vuccati,",
  "atk-s0505a:522_2": "tasmiṃ janapadeti vuttaṃ hoti.",
  "atk-s0505a:522_3": "Tattha vihārassāpi tadeva nāmaṃ.",
  "atk-s0505a:522_4": "Ekanāḷāyaṃ brāhmaṇagāmeti ekanāḷāti tassa gāmassa nāmaṃ.",
  "atk-s0505a:522_5": "Brāhmaṇā cettha sambahulā paṭivasanti,",
  "atk-s0505a:522_6": "brāhmaṇabhogo vā so,",
  "atk-s0505a:522_7": "tasmā “brāhmaṇagāmo”ti vuccati.",
  "atk-s0505a:523_0": "Tena kho pana samayenāti yaṃ samayaṃ bhagavā aparājitapallaṅkaṃ ābhujitvā anuttaraṃ sammāsambodhiṃ abhisambujjhitvā",
  "atk-s0505a:523_1": "pavattitavaradhammacakko magadharaṭṭhe ekanāḷaṃ brāhmaṇagāmaṃ upanissāya dakkhiṇāgirimahāvihāre brāhmaṇassa",
  "atk-s0505a:523_2": "indriyaparipākaṃ āgamayamāno viharati,",
  "atk-s0505a:523_3": "tena samayena karaṇabhūtenāti vuttaṃ hoti.",
  "atk-s0505a:523_4": "Kho panāti idaṃ panettha nipātadvayaṃ padapūraṇamattaṃ,",
  "atk-s0505a:523_5": "adhikārantaradassanatthaṃ vāti daṭṭhabbaṃ.",
  "atk-s0505a:523_6": "Kasibhāradvājassa brāhmaṇassāti so brāhmaṇo kasiyā jīvati,",
  "atk-s0505a:523_7": "bhāradvājoti cassa gottaṃ,",
  "atk-s0505a:523_8": "tasmā evaṃ vuccati.",
  "atk-s0505a:523_9": "Pañcamattānīti yathā –",
  "atk-s0505a:523_10": "“bhojane mattaññū”ti ettha mattasaddo pamāṇe vattati,",
  "atk-s0505a:523_11": "evamidhāpi,",
  "atk-s0505a:523_12": "tasmā pañcapamāṇāni anūnāni anadhikāni,",
  "atk-s0505a:523_13": "pañcanaṅgalasatānīti vuttaṃ hoti.",
  "atk-s0505a:523_14": "Payuttānīti payojitāni,",
  "atk-s0505a:523_15": "balibaddānaṃ khandhesu ṭhapetvā yuge yottehi yojitāni hontīti attho.",
  "atk-s0505a:524_0": "Vappakāleti vapanakāle,",
  "atk-s0505a:524_1": "bījanikkhipakāleti vuttaṃ hoti.",
  "atk-s0505a:524_2": "Tattha dve vappāni kalalavappañca,",
  "atk-s0505a:524_3": "paṃsuvappañca.",
  "atk-s0505a:524_4": "Paṃsuvappaṃ idha adhippetaṃ.",
  "atk-s0505a:524_5": "Tañca kho paṭhamadivase maṅgalavappaṃ.",
  "atk-s0505a:524_6": "Tatthāyaṃ upakaraṇasampadā –",
  "atk-s0505a:524_7": "tīṇi balibaddasahassāni upaṭṭhāpitāni honti,",
  "atk-s0505a:524_8": "sabbesaṃ suvaṇṇamayāni siṅgāni paṭimukkāni,",
  "atk-s0505a:524_9": "rajatamayā khurā,",
  "atk-s0505a:524_10": "sabbe setamālāhi sabbagandhasugandhehi pañcaṅgulikehi ca alaṅkatā paripuṇṇaṅgapaccaṅgā sabbalakkhaṇasampannā,",
  "atk-s0505a:524_11": "ekacce kāḷā añjanavaṇṇāyeva,",
  "atk-s0505a:524_12": "ekacce setā phalikavaṇṇā,",
  "atk-s0505a:524_13": "ekacce rattā pavāḷavaṇṇā,",
  "atk-s0505a:524_14": "ekacce kammāsā masāragallavaṇṇā.",
  "atk-s0505a:524_15": "Pañcasatā kassakapurisā sabbe ahatasetavatthanivatthā mālālaṅkatā dakkhiṇaaṃsakūṭesu ṭhapitapupphacumbaṭakā",
  "atk-s0505a:524_16": "haritālamanosilālañchanujjalitagattabhāgā dasa dasa naṅgalā ekekagumbā hutvā gacchanti.",
  "atk-s0505a:524_17": "Naṅgalānaṃ sīsañca yugañca patodā ca suvaṇṇavinaddhā.",
  "atk-s0505a:524_18": "Paṭhamanaṅgale aṭṭha balibaddā yuttā,",
  "atk-s0505a:524_19": "sesesu cattāro cattāro,",
  "atk-s0505a:524_20": "avasesā kilantaparivattanatthaṃ ānītā.",
  "atk-s0505a:524_21": "Ekekagumbe ekamekaṃ bījasakaṭaṃ ekeko kasati,",
  "atk-s0505a:524_22": "ekeko vapati.",
  "atk-s0505a:525_0": "Brāhmaṇo pana pageva massukammaṃ kārāpetvā nhatvā sugandhagandhehi vilitto pañcasatagghanakaṃ vatthaṃ",
  "atk-s0505a:525_1": "nivāsetvā sahassagghanakaṃ ekaṃsaṃ karitvā ekamekissā aṅguliyā dve dve katvā vīsati aṅgulimuddikāyo,",
  "atk-s0505a:525_2": "kaṇṇesu sīhakuṇḍalāni,",
  "atk-s0505a:525_3": "sīse ca brahmaveṭhanaṃ paṭimuñcitvā suvaṇṇamālaṃ kaṇṭhe katvā brāhmaṇagaṇaparivuto kammantaṃ vosāsati.",
  "atk-s0505a:525_4": "Athassa brāhmaṇī anekasatabhājanesu pāyāsaṃ pacāpetvā mahāsakaṭesu āropetvā gandhodakena nhāyitvā sabbālaṅkāravibhūsitā",
  "atk-s0505a:525_5": "brāhmaṇīgaṇaparivutā kammantaṃ agamāsi.",
  "atk-s0505a:525_6": "Gehampissa sabbattha gandhehi suvilittaṃ pupphehi sukatabalikammaṃ,",
  "atk-s0505a:525_7": "khettañca tesu tesu ṭhānesu samussitapaṭākaṃ ahosi.",
  "atk-s0505a:525_8": "Parijanakammakārehi saha kammantaṃ osaṭaparisā aḍḍhateyyasahassā ahosi.",
  "atk-s0505a:525_9": "Sabbe ahatavatthanivatthā,",
  "atk-s0505a:525_10": "sabbesañca pāyāsabhojanaṃ paṭiyattaṃ ahosi.",
  "atk-s0505a:526_0": "Atha brāhmaṇo yattha sāmaṃ bhuñjati,",
  "atk-s0505a:526_1": "taṃ suvaṇṇapātiṃ dhovāpetvā pāyāsassa pūretvā sappimadhuphāṇitādīni abhisaṅkharitvā naṅgalabalikammaṃ kārāpesi.",
  "atk-s0505a:526_2": "Brāhmaṇī pañca kassakasatāni suvaṇṇarajatakaṃsatambamayāni bhājanāni gahetvā nisinnāni suvaṇṇakaṭacchuṃ gahetvā pāyāsena parivisantī gacchati.",
  "atk-s0505a:526_3": "Brāhmaṇo pana balikammaṃ kārāpetvā rattasuvaṇṇabandhūpāhanāyo ārohitvā rattasuvaṇṇadaṇḍaṃ gahetvā “idha pāyāsaṃ detha,",
  "atk-s0505a:526_4": "idha sappiṃ,",
  "atk-s0505a:526_5": "idha sakkharaṃ dethā”ti vosāsamāno vicarati.",
  "atk-s0505a:526_6": "Atha bhagavā gandhakuṭiyaṃ nisinnova brāhmaṇassa parivesanaṃ vattamānaṃ ñatvā “ayaṃ kālo brāhmaṇaṃ dametu”nti nivāsetvā,",
  "atk-s0505a:526_7": "kāyabandhanaṃ bandhitvā,",
  "atk-s0505a:526_8": "saṅghāṭiṃ pārupitvā,",
  "atk-s0505a:526_9": "pattaṃ gahetvā,",
  "atk-s0505a:526_10": "gandhakuṭito nikkhami yathā taṃ anuttaro purisadammasārathi.",
  "atk-s0505a:526_11": "Tenāha āyasmā ānando “atha kho bhagavā pubbaṇhasamayaṃ nivāsetvā”ti.",
  "atk-s0505a:527_0": "Tattha atha iti nipāto aññādhikāravacanārambhe khoti padapūraṇe.",
  "atk-s0505a:527_1": "Bhagavāti vuttanayameva.",
  "atk-s0505a:527_2": "Pubbaṇhasamayanti divasassa pubbabhāgasamayaṃ,",
  "atk-s0505a:527_3": "pubbaṇhasamayeti attho,",
  "atk-s0505a:527_4": "pubbaṇhe vā samayaṃ pubbaṇhasamayaṃ,",
  "atk-s0505a:527_5": "pubbaṇhe ekaṃ khaṇanti vuttaṃ hoti.",
  "atk-s0505a:527_6": "Evaṃ accantasaṃyoge upayogavacanaṃ labbhati.",
  "atk-s0505a:527_7": "Nivāsetvāti paridahitvā,",
  "atk-s0505a:527_8": "vihāranivāsanaparivattanavasenetaṃ veditabbaṃ.",
  "atk-s0505a:527_9": "Na hi bhagavā tato pubbe anivattho āsi.",
  "atk-s0505a:527_10": "Pattacīvaramādāyāti pattaṃ hatthehi,",
  "atk-s0505a:527_11": "cīvaraṃ kāyena ādiyitvā,",
  "atk-s0505a:527_12": "sampaṭicchitvā dhāretvāti attho.",
  "atk-s0505a:527_13": "Bhagavato kira piṇḍāya pavisitukāmassa bhamaro viya vikasitapadumadvayamajjhaṃ,",
  "atk-s0505a:527_14": "indanīlamaṇivaṇṇaṃ selamayaṃ pattaṃ hatthadvayamajjhaṃ āgacchati.",
  "atk-s0505a:527_15": "Tasmā evamāgataṃ pattaṃ hatthehi sampaṭicchitvā cīvarañca parimaṇḍalaṃ pārutaṃ kāyena dhāretvāti evamassa attho veditabbo.",
  "atk-s0505a:527_16": "Yena vā tena vā hi pakārena gaṇhanto ādāya icceva vuccati yathā “samādāyeva pakkamatī”ti.",
  "atk-s0505a:528_0": "Yenāti yena maggena.",
  "atk-s0505a:528_1": "Kammantoti kammakaraṇokāso.",
  "atk-s0505a:528_2": "Tenāti tena maggena.",
  "atk-s0505a:528_3": "Upasaṅkamīti gato,",
  "atk-s0505a:528_4": "yena maggena kasibhāradvājassa brāhmaṇassa kammanto gammati,",
  "atk-s0505a:528_5": "tena maggena gatoti vuttaṃ hoti.",
  "atk-s0505a:528_6": "Atha kasmā, bhikkhū,",
  "atk-s0505a:528_7": "bhagavantaṃ nānubandhiṃsūti? Vuccate –",
  "atk-s0505a:528_8": "yadā bhagavā ekakova katthaci upasaṅkamitukāmo hoti,",
  "atk-s0505a:528_9": "bhikkhācāravelāyaṃ dvāraṃ pidahitvā antogandhakuṭiṃ pavisati.",
  "atk-s0505a:528_10": "Tato bhikkhū tāya saññāya jānanti –",
  "atk-s0505a:528_11": "“ajja bhagavā ekakova gāmaṃ pavisitukāmo,",
  "atk-s0505a:528_12": "addhā kañci eva vinetabbapuggalaṃ addasā”ti.",
  "atk-s0505a:528_13": "Te attano pattacīvaraṃ gahetvā,",
  "atk-s0505a:528_14": "gandhakuṭiṃ padakkhiṇaṃ katvā,",
  "atk-s0505a:528_15": "bhikkhācāraṃ gacchanti.",
  "atk-s0505a:528_16": "Tadā ca bhagavā evamakāsi.",
  "atk-s0505a:528_17": "Tasmā bhikkhū bhagavantaṃ nānubandhiṃsūti.",
  "atk-s0505a:529_0": "Tena kho pana samayenāti yena samayena bhagavā kammantaṃ upasaṅkami,",
  "atk-s0505a:529_1": "tena samayena tassa brāhmaṇassa parivesanā vattati,",
  "atk-s0505a:529_2": "bhattavissaggo vattatīti attho.",
  "atk-s0505a:529_3": "Yaṃ pubbe avocumha –",
  "atk-s0505a:529_4": "“brāhmaṇī pañca kassakasatāni suvaṇṇarajatakaṃsatambamayāni bhājanāni gahetvā nisinnāni suvaṇṇakaṭacchuṃ gahetvā pāyāsena parivisantī gacchatī”ti.",
  "atk-s0505a:529_5": "Atha kho bhagavā yena parivesanā tenupasaṅkami.",
  "atk-s0505a:529_6": "Kiṃ kāraṇāti?",
  "atk-s0505a:529_7": "Brāhmaṇassa anuggahakaraṇatthaṃ.",
  "atk-s0505a:529_8": "Na hi bhagavā kapaṇapuriso viya bhottukāmatāya parivesanaṃ upasaṅkamati.",
  "atk-s0505a:529_9": "Bhagavato hi dve asītisahassasaṅkhyā sakyakoliyarājāno ñātayo,",
  "atk-s0505a:529_10": "te attano sampattiyā nibaddhabhattaṃ dātuṃ ussahanti.",
  "atk-s0505a:529_11": "Na pana bhagavā bhattatthāya pabbajito,",
  "atk-s0505a:529_12": "apica kho pana “anekāni asaṅkhyeyyāni pañca mahāpariccāge pariccajanto pāramiyo pūretvā mutto mocessāmi,",
  "atk-s0505a:529_13": "danto damessāmi;",
  "atk-s0505a:529_14": "santo samessāmi,",
  "atk-s0505a:529_15": "parinibbuto parinibbāpessāmī”ti pabbajito.",
  "atk-s0505a:529_16": "Tasmā attano muttattā…pe…",
  "atk-s0505a:529_17": "parinibbutattā ca paraṃ mocento…pe…",
  "atk-s0505a:529_18": "parinibbāpento ca loke vicaranto brāhmaṇassa anuggahakaraṇatthaṃ yena parivesanā tenupasaṅkamīti veditabbaṃ.",
  "atk-s0505a:530_0": "Upasaṅkamitvā ekamantaṃ aṭṭhāsīti evaṃ upasaṅkamitvā ca ekamantaṃ aṭṭhāsi.",
  "atk-s0505a:530_1": "Ekamantanti bhāvanapuṃsakaniddeso,",
  "atk-s0505a:530_2": "ekokāsaṃ ekapassanti vuttaṃ hoti.",
  "atk-s0505a:530_3": "Bhummatthe vā upayogavacanaṃ,",
  "atk-s0505a:530_4": "tassa dassanūpacāre kathāsavanaṭṭhāne,",
  "atk-s0505a:530_5": "yattha ṭhitaṃ brāhmaṇo passati,",
  "atk-s0505a:530_6": "tattha uccaṭṭhāne aṭṭhāsi.",
  "atk-s0505a:530_7": "Ṭhatvā ca suvaṇṇarasapiñjaraṃ sahassacandasūriyobhāsātibhāsayamānaṃ sarīrābhaṃ muñci samantato asītihatthaparimāṇaṃ,",
  "atk-s0505a:530_8": "yāya ajjhottharitattā brāhmaṇassa kammantasālābhittirukkhakasitamattikāpiṇḍādayo suvaṇṇamayā viya ahesuṃ.",
  "atk-s0505a:530_9": "Atha manussā pāyāsaṃ bhuttā asītianubyañjanaparivāradvattiṃsavaralakkhaṇapaṭimaṇḍitasarīraṃ byāmappabhāparikkhepavibhūsitabāhuyugaḷaṃ",
  "atk-s0505a:530_10": "ketumālāsamujjalitasassirikadassanaṃ jaṅgamamiva padumassaraṃ,",
  "atk-s0505a:530_11": "raṃsijālujjalitatārāgaṇamiva gaganatalaṃ,",
  "atk-s0505a:530_12": "ādittamiva ca kanakagirisikharaṃ siriyā jalamānaṃ sammāsambuddhaṃ ekamantaṃ ṭhitaṃ disvā hatthapāde dhovitvā añjaliṃ paggayha samparivāretvā aṭṭhaṃsu.",
  "atk-s0505a:530_13": "Evaṃ tehi samparivāritaṃ addasa kho kasibhāradvājo brāhmaṇo bhagavantaṃ piṇḍāya ṭhitaṃ.",
  "atk-s0505a:530_14": "Disvāna bhagavantaṃ etadavoca “ahaṃ kho, samaṇa,",
  "atk-s0505a:530_15": "kasāmi ca vapāmi cā”ti.",
  "atk-s0505a:531_0": "Kasmā panāyaṃ evamāha?",
  "atk-s0505a:531_1": "Kiṃ samantapāsādike pasādanīye uttamadamathasamathamanuppattepi bhagavati appasādena,",
  "atk-s0505a:531_2": "udāhu aḍḍhateyyānaṃ janasahassānaṃ pāyāsaṃ paṭiyādetvāpi kaṭacchubhikkhāya maccherenāti?",
  "atk-s0505a:531_3": "Ubhayathāpi no,",
  "atk-s0505a:531_4": "apica khvāssa bhagavato dassanena atittaṃ nikkhittakammantaṃ janaṃ disvā “kammabhaṅgaṃ me kātuṃ āgato”ti anattamanatā ahosi.",
  "atk-s0505a:531_5": "Tasmā evamāha.",
  "atk-s0505a:531_6": "Bhagavato ca lakkhaṇasampattiṃ disvā “sacāyaṃ kammante payojayissa,",
  "atk-s0505a:531_7": "sakalajambudīpe manussānaṃ sīse cūḷāmaṇi viya abhavissa,",
  "atk-s0505a:531_8": "ko nāmassa attho na sampajjissa,",
  "atk-s0505a:531_9": "evamevaṃ alasatāya kammante appayojetvā vappamaṅgalādīsu piṇḍāya caritvā bhuñjanto kāyadaḷhībahulo vicaratī”tipissa ahosi. Tenāha –",
  "atk-s0505a:531_10": "“ahaṃ kho, samaṇa,",
  "atk-s0505a:531_11": "kasāmi ca vapāmi ca,",
  "atk-s0505a:531_12": "kasitvā ca vapitvā ca bhuñjāmī”ti.",
  "atk-s0505a:531_13": "Na me kammantā byāpajjanti,",
  "atk-s0505a:531_14": "na camhi yathā tvaṃ evaṃ lakkhaṇasampannoti adhippāyo.",
  "atk-s0505a:531_15": "Tvampi samaṇa…pe…",
  "atk-s0505a:531_16": "bhuñjassu,",
  "atk-s0505a:531_17": "ko te attho na sampajjeyya evaṃ lakkhaṇasampannassāti adhippāyo.",
  "atk-s0505a:532_0": "Apicāyaṃ assosi –",
  "atk-s0505a:532_1": "“sakyarājakule kira kumāro uppanno,",
  "atk-s0505a:532_2": "so cakkavattirajjaṃ pahāya pabbajito”ti.",
  "atk-s0505a:532_3": "Tasmā “idāni ayaṃ so”ti ñatvā “cakkavattirajjaṃ kira pahāya kilantosī”ti upārambhaṃ karonto āha “ahaṃ kho samaṇā”ti.",
  "atk-s0505a:532_4": "Apicāyaṃ tikkhapañño brāhmaṇo,",
  "atk-s0505a:532_5": "na bhagavantaṃ avakkhipanto bhaṇati,",
  "atk-s0505a:532_6": "bhagavato pana rūpasampattiṃ disvā paññāsampattiṃ sambhāvayamāno kathāpavattanatthampi evamāha –",
  "atk-s0505a:532_7": "“ahaṃ kho samaṇā”ti.",
  "atk-s0505a:532_8": "Tato bhagavā veneyyavasena sadevake loke aggakassakavappakabhāvaṃ attano dassento āha “ahampi kho brāhmaṇā”ti.",
  "atk-s0505a:533_0": "Atha brāhmaṇassa cintā udapādi –",
  "atk-s0505a:533_1": "“ayaṃ samaṇo ‘kasāmi ca vapāmi cā’ti āha.",
  "atk-s0505a:533_2": "Na cassa oḷārikāni yuganaṅgalādīni kasibhaṇḍāni passāmi,",
  "atk-s0505a:533_3": "so musā nu kho bhaṇati,",
  "atk-s0505a:533_4": "no”ti bhagavantaṃ pādatalā paṭṭhāya yāva upari kesantā sammālokayamāno aṅgavijjāya katādhikārattā dvattiṃsavaralakkhaṇasampattimassa",
  "atk-s0505a:533_5": "ñatvā “aṭṭhānametaṃ anavakāso,",
  "atk-s0505a:533_6": "yaṃ evarūpo musā bhaṇeyyā”ti tāvadeva sañjātabahumāno bhagavati samaṇavādaṃ pahāya gottena bhagavantaṃ",
  "atk-s0505a:533_7": "samudācaramāno āha “na kho pana mayaṃ passāma bhoto gotamassā”ti.",
  "atk-s0505a:534_0": "Evañca pana vatvā tikkhapañño brāhmaṇo “gambhīratthaṃ sandhāya iminā etaṃ vutta”nti ñatvā pucchitvā tamatthaṃ ñātukāmo bhagavantaṃ gāthāya ajjhabhāsi.",
  "atk-s0505a:534_1": "Tenāha āyasmā ānando “atha kho kasibhāradvājo brāhmaṇo bhagavantaṃ gāthāya ajjhabhāsī”ti.",
  "atk-s0505a:534_2": "Tattha gāthāyāti akkharapadaniyamitena vacanena.",
  "atk-s0505a:534_3": "Ajjhabhāsīti abhāsi.",
  "atk-s0505a:535_0": "76- 77.",
  "atk-s0505a:535_1": "Tattha brāhmaṇo “kasi”nti yuganaṅgalādikasisambhārasamāyogaṃ vadati.",
  "atk-s0505a:535_2": "Bhagavā pana yasmā pubbadhammasabhāgena ropetvā kathanaṃ nāma buddhānaṃ ānubhāvo,",
  "atk-s0505a:535_3": "tasmā buddhānubhāvaṃ dīpento pubbadhammasabhāgena ropento āha –",
  "atk-s0505a:535_4": "“saddhā bīja”nti.",
  "atk-s0505a:535_5": "Ko panettha pubbadhammasabhāgo,",
  "atk-s0505a:535_6": "nanu brāhmaṇena bhagavā yuganaṅgalādikasisambhārasamāyogaṃ pucchito atha ca pana apucchitassa bījassa sabhāgena ropento āha –",
  "atk-s0505a:535_7": "“saddhā bīja”nti,",
  "atk-s0505a:535_8": "evañca sati ananusandhikāva ayaṃ kathā hotīti? Vuccate –",
  "atk-s0505a:535_9": "na buddhānaṃ ananusandhikā nāma kathā atthi,",
  "atk-s0505a:535_10": "nāpi buddhā pubbadhammasabhāgaṃ anāropetvā kathenti.",
  "atk-s0505a:535_11": "Evañcettha anusandhi veditabbā –",
  "atk-s0505a:535_12": "anena hi brāhmaṇena bhagavā yuganaṅgalādikasisambhāravasena kasiṃ pucchito.",
  "atk-s0505a:535_13": "So tassa anukampāya “idaṃ apucchita”nti aparihāpetvā samūlaṃ saupakāraṃ sasambhāraṃ saphalaṃ kasiṃ ñāpetuṃ mūlato paṭṭhāya kasiṃ dassento āha –",
  "atk-s0505a:535_14": "“saddhā bīja”nti.",
  "atk-s0505a:535_15": "Bījañhi kasiyā mūlaṃ tasmiṃ sati kattabbato,",
  "atk-s0505a:535_16": "asati akattabbato,",
  "atk-s0505a:535_17": "tappamāṇena ca kattabbato.",
  "atk-s0505a:535_18": "Bīje hi sati kasiṃ karonti,",
  "atk-s0505a:535_19": "asati na karonti.",
  "atk-s0505a:535_20": "Bījappamāṇena ca kusalā kassakā khettaṃ kasanti,",
  "atk-s0505a:535_21": "na ūnaṃ “mā no sassaṃ parihāyī”ti,",
  "atk-s0505a:535_22": "na adhikaṃ “mā no mogho vāyāmo ahosī”ti.",
  "atk-s0505a:535_23": "Yasmā ca bījameva mūlaṃ,",
  "atk-s0505a:535_24": "tasmā bhagavā mūlato paṭṭhāya kasiṃ dassento tassa brāhmaṇassa kasiyā pubbadhammassa bījassa sabhāgena attano kasiyā pubbadhammaṃ ropento āha –",
  "atk-s0505a:535_25": "“saddhā bīja”nti.",
  "atk-s0505a:535_26": "Evamettha pubbadhammasabhāgo veditabbo.",
  "atk-s0505a:536_0": "Pucchitaṃyeva vatvā apucchitaṃ pacchā kiṃ na vuttanti ce?",
  "atk-s0505a:536_1": "Tassa upakārabhāvato dhammasambandhasamatthabhāvato ca.",
  "atk-s0505a:536_2": "Ayañhi brāhmaṇo paññavā,",
  "atk-s0505a:536_3": "micchādiṭṭhikule pana jātattā saddhāvirahito.",
  "atk-s0505a:536_4": "Saddhāvirahito ca paññavā paresaṃ saddhāya attano visaye apaṭipajjamāno visesaṃ nādhigacchati,",
  "atk-s0505a:536_5": "kilesakālussiyabhāvāpagamappasādamattalakkhaṇāpi cassa dubbalā saddhā balavatiyā paññāya saha vattamānā atthasiddhiṃ na karoti,",
  "atk-s0505a:536_6": "hatthinā saha ekadhure yuttagoṇo viya.",
  "atk-s0505a:536_7": "Tasmā tassa saddhā upakārikā.",
  "atk-s0505a:536_8": "Evaṃ tassa brāhmaṇassa saupakārabhāvato taṃ brāhmaṇaṃ saddhāya patiṭṭhāpentena pacchāpi vattabbo ayamattho",
  "atk-s0505a:536_9": "pubbe vutto desanākusalatāya yathā aññatrāpi “saddhā bandhati pātheyya”nti ca,",
  "atk-s0505a:536_10": "“saddhā dutiyā purisassa hotī”ti ca,",
  "atk-s0505a:536_11": "“saddhīdha vittaṃ purisassa seṭṭha”nti ca,",
  "atk-s0505a:536_12": "“saddhāya tarati ogha”nti ca,",
  "atk-s0505a:536_13": "“saddhāhattho mahānāgo”ti ca,",
  "atk-s0505a:536_14": "“saddhesiko kho,",
  "atk-s0505a:536_15": "bhikkhave,",
  "atk-s0505a:536_16": "ariyasāvakoti cā”ti.",
  "atk-s0505a:536_17": "Bījassa ca upakārikā vuṭṭhi,",
  "atk-s0505a:536_18": "sā tadanantaraññeva vuccamānā samatthā hoti.",
  "atk-s0505a:536_19": "Evaṃ dhammasambandhasamatthabhāvato pacchāpi vattabbo ayamattho pubbe vutto,",
  "atk-s0505a:536_20": "añño ca evaṃvidho īsāyottādi.",
  "atk-s0505a:537_0": "Tattha sampasādanalakkhaṇā saddhā,",
  "atk-s0505a:537_1": "okappanalakkhaṇā vā,",
  "atk-s0505a:537_2": "pakkhandanarasā,",
  "atk-s0505a:537_3": "adhimuttipaccupaṭṭhānā,",
  "atk-s0505a:537_4": "akālussiyapaccupaṭṭhānā vā,",
  "atk-s0505a:537_5": "sotāpattiyaṅgapadaṭṭhānā,",
  "atk-s0505a:537_6": "saddahitabbadhammapadaṭṭhānā vā,",
  "atk-s0505a:537_7": "ādāsajalatalādīnaṃ pasādo viya cetaso pasādabhūtā,",
  "atk-s0505a:537_8": "udakappasādakamaṇi viya udakassa,",
  "atk-s0505a:537_9": "sampayuttadhammānaṃ pasādikā.",
  "atk-s0505a:537_10": "Bījanti pañcavidhaṃ –",
  "atk-s0505a:537_11": "mūlabījaṃ,",
  "atk-s0505a:537_12": "khandhabījaṃ,",
  "atk-s0505a:537_13": "phalubījaṃ,",
  "atk-s0505a:537_14": "aggabījaṃ,",
  "atk-s0505a:537_15": "bījabījameva pañcamanti.",
  "atk-s0505a:537_16": "Taṃ sabbampi viruhanaṭṭhena bījaṃtveva saṅkhaṃ gacchati. Yathāha –",
  "atk-s0505a:537_17": "“bījañcetaṃ viruhanaṭṭhenā”ti.",
  "atk-s0505a:538_0": "Tattha yathā brāhmaṇassa kasiyā mūlabhūtaṃ bījaṃ dve kiccāni karoti,",
  "atk-s0505a:538_1": "heṭṭhā mūlena patiṭṭhāti,",
  "atk-s0505a:538_2": "upari aṅkuraṃ uṭṭhāpeti;",
  "atk-s0505a:538_3": "evaṃ bhagavato kasiyā mūlabhūtā saddhā heṭṭhā sīlamūlena patiṭṭhāti,",
  "atk-s0505a:538_4": "upari samathavipassanaṅkuraṃ uṭṭhāpeti.",
  "atk-s0505a:538_5": "Yathā ca taṃ mūlena pathavirasaṃ āporasaṃ gahetvā nāḷena dhaññaparipākagahaṇatthaṃ vaḍḍhati;",
  "atk-s0505a:538_6": "evamayaṃ sīlamūlena samathavipassanārasaṃ gahetvā ariyamagganāḷena ariyaphaladhaññaparipākagahaṇatthaṃ vaḍḍhati.",
  "atk-s0505a:538_7": "Yathā ca taṃ subhūmiyaṃ patiṭṭhahitvā mūlaṅkurapaṇṇanāḷakaṇḍappasavehi vuḍḍhiṃ virūḷhiṃ vepullaṃ patvā,",
  "atk-s0505a:538_8": "khīraṃ janetvā,",
  "atk-s0505a:538_9": "anekasāliphalabharitaṃ sālisīsaṃ nipphādeti;",
  "atk-s0505a:538_10": "evamayaṃ cittasantāne patiṭṭhahitvā sīlacittadiṭṭhikaṅkhāvitaraṇamaggāmaggañāṇadassanapaṭipadāñāṇadassanavisuddhīhi",
  "atk-s0505a:538_11": "vuḍḍhiṃ virūḷhiṃ vepullaṃ patvā ñāṇadassanavisuddhikhīraṃ janetvā anekapaṭisambhidābhiññābharitaṃ arahattaphalaṃ",
  "atk-s0505a:538_12": "nipphādeti.",
  "atk-s0505a:538_13": "Tenāha bhagavā –",
  "atk-s0505a:538_14": "“saddhā bīja”nti.",
  "atk-s0505a:539_0": "Tattha siyā “paropaññāsakusaladhammesu ekato uppajjamānesu kasmā saddhāva bījanti vuttā”ti? Vuccate –",
  "atk-s0505a:539_1": "bījakiccakaraṇato.",
  "atk-s0505a:539_2": "Yathā hi tesu viññāṇaṃyeva vijānanakiccaṃ karoti,",
  "atk-s0505a:539_3": "evaṃ saddhā bījakiccaṃ,",
  "atk-s0505a:539_4": "sā ca sabbakusalānaṃ mūlabhūtā. Yathāha –",
  "atk-s0505a:540_0": "“Saddhājāto upasaṅkamati,",
  "atk-s0505a:540_1": "upasaṅkamanto payirupāsati,",
  "atk-s0505a:540_2": "payirupāsanto sotaṃ odahati,",
  "atk-s0505a:540_3": "ohitasoto dhammaṃ suṇāti,",
  "atk-s0505a:540_4": "sutvā dhammaṃ dhāreti,",
  "atk-s0505a:540_5": "dhatānaṃ dhammānaṃ atthaṃ upaparikkhati,",
  "atk-s0505a:540_6": "atthaṃ upaparikkhato dhammā nijjhānaṃ khamanti,",
  "atk-s0505a:540_7": "dhammanijjhānakkhantiyā sati chando jāyati,",
  "atk-s0505a:540_8": "chandajāto ussahati,",
  "atk-s0505a:540_9": "ussāhetvā tulayati,",
  "atk-s0505a:540_10": "tulayitvā padahati,",
  "atk-s0505a:540_11": "pahitatto samāno kāyena ceva paramasaccaṃ sacchikaroti,",
  "atk-s0505a:540_12": "paññāya ca naṃ ativijjhapassatī”ti.",
  "atk-s0505a:541_0": "Tapati akusale dhamme kāyañcāti tapo;",
  "atk-s0505a:541_1": "indriyasaṃvaravīriyadhutaṅgadukkarakārikānaṃ etaṃ adhivacanaṃ.",
  "atk-s0505a:541_2": "Idha pana indriyasaṃvaro adhippeto.",
  "atk-s0505a:541_3": "Vuṭṭhīti vassavuṭṭhivātavuṭṭhītiādinā anekavidhā.",
  "atk-s0505a:541_4": "Idha vassavuṭṭhi adhippetā.",
  "atk-s0505a:541_5": "Yathā hi brāhmaṇassa vassavuṭṭhisamanuggahitaṃ bījaṃ bījamūlakañca sassaṃ viruhati na milāyati nipphattiṃ gacchati,",
  "atk-s0505a:541_6": "evaṃ bhagavato indriyasaṃvarasamanuggahitā saddhā saddhāmūlā ca sīlādayo dhammā viruhanti na milāyanti nipphattiṃ gacchanti. Tenāha –",
  "atk-s0505a:541_7": "“tapo vuṭṭhī”ti.",
  "atk-s0505a:541_8": "“Paññā me”ti ettha ca vutto me-",
  "atk-s0505a:541_9": "saddo imesupi padesu yojetabbo “saddhā me bījaṃ,",
  "atk-s0505a:541_10": "tapo me vuṭṭhī”ti.",
  "atk-s0505a:541_11": "Tena kiṃ dīpeti? Yathā, brāhmaṇa,",
  "atk-s0505a:541_12": "tayā vapite bīje sace vuṭṭhi atthi, sādhu,",
  "atk-s0505a:541_13": "no ce atthi,",
  "atk-s0505a:541_14": "udakampi dātabbaṃ hoti,",
  "atk-s0505a:541_15": "tathā mayā hiri-",
  "atk-s0505a:541_16": "īse paññāyuganaṅgale manoyottena ekābaddhe kate vīriyabalibadde yojetvā satipācanena vijjhitvā attano cittasantānakhette saddhābīje vapite vuṭṭhi-",
  "atk-s0505a:541_17": "abhāvo nāma natthi.",
  "atk-s0505a:541_18": "Ayaṃ pana me satataṃ samitaṃ tapo vuṭṭhīti.",
  "atk-s0505a:542_0": "Pajānāti etāya puggalo,",
  "atk-s0505a:542_1": "sayaṃ vā pajānātīti paññā,",
  "atk-s0505a:542_2": "sā kāmāvacarādibhedato anekavidhā.",
  "atk-s0505a:542_3": "Idha pana saha vipassanāya maggapaññā adhippetā.",
  "atk-s0505a:542_4": "Yuganaṅgalanti yugañca naṅgalañca.",
  "atk-s0505a:542_5": "Yathā hi brāhmaṇassa yuganaṅgalaṃ,",
  "atk-s0505a:542_6": "evaṃ bhagavato duvidhāpi paññā.",
  "atk-s0505a:542_7": "Tattha yathā yugaṃ īsāya upanissayaṃ hoti,",
  "atk-s0505a:542_8": "purato hoti,",
  "atk-s0505a:542_9": "īsābaddhaṃ hoti,",
  "atk-s0505a:542_10": "yottānaṃ nissayaṃ hoti,",
  "atk-s0505a:542_11": "balibaddānaṃ ekato gamanaṃ dhāreti,",
  "atk-s0505a:542_12": "evaṃ paññā hiripamukhānaṃ dhammānaṃ upanissayā hoti. Yathāha –",
  "atk-s0505a:542_13": "“paññuttarā sabbe kusalā dhammā”ti ca,",
  "atk-s0505a:542_14": "“paññā hi seṭṭhā kusalā vadanti,",
  "atk-s0505a:542_15": "nakkhattarājāriva tārakāna”nti ca.",
  "atk-s0505a:542_16": "Kusalānaṃ dhammānaṃ pubbaṅgamaṭṭhena purato ca hoti. Yathāha –",
  "atk-s0505a:542_17": "“sīlaṃ hirī cāpi satañca dhammo,",
  "atk-s0505a:542_18": "anvāyikā paññavato bhavantī”ti.",
  "atk-s0505a:542_19": "Hirivippayogena anuppattito īsābaddhā hoti,",
  "atk-s0505a:542_20": "manosaṅkhātassa samādhiyottassa nissayapaccayato yottānaṃ nissayo hoti,",
  "atk-s0505a:542_21": "accāraddhātilīnabhāvapaṭisedhanato vīriyabalibaddānaṃ ekato gamanaṃ dhāreti.",
  "atk-s0505a:542_22": "Yathā ca naṅgalaṃ phālayuttaṃ kasanakāle pathavighanaṃ bhindati,",
  "atk-s0505a:542_23": "mūlasantānakāni padāleti,",
  "atk-s0505a:542_24": "evaṃ satiyuttā paññā vipassanākāle dhammānaṃ santatisamūhakiccārammaṇaghanaṃ bhindati,",
  "atk-s0505a:542_25": "sabbakilesamūlasantānakāni padāleti.",
  "atk-s0505a:542_26": "Sā ca kho lokuttarāva itarā pana lokiyāpi siyā. Tenāha –",
  "atk-s0505a:542_27": "“paññā me yuganaṅgala”nti.",
  "atk-s0505a:543_0": "Hirīyati etāya puggalo,",
  "atk-s0505a:543_1": "sayaṃ vā hirīyati akusalappavattiṃ jigucchatīti hirī.",
  "atk-s0505a:543_2": "Taggahaṇena sahacaraṇabhāvato ottappaṃ gahitaṃyeva hoti.",
  "atk-s0505a:543_3": "Īsāti yuganaṅgalasandhārikā dāruyaṭṭhi.",
  "atk-s0505a:543_4": "Yathā hi brāhmaṇassa īsā yuganaṅgalaṃ sandhāreti,",
  "atk-s0505a:543_5": "evaṃ bhagavatopi hirī lokiyalokuttarapaññāsaṅkhātaṃ yuganaṅgalaṃ sandhāreti hiriyā asati paññāya abhāvato.",
  "atk-s0505a:543_6": "Yathā ca īsāpaṭibaddhaṃ yuganaṅgalaṃ kiccakaraṃ hoti acalaṃ asithilaṃ,",
  "atk-s0505a:543_7": "evaṃ hiripaṭibaddhā ca paññā kiccakārī hoti acalā asithilā abbokiṇṇā ahirikena.",
  "atk-s0505a:543_8": "Tenāha “hirī īsā”ti.",
  "atk-s0505a:544_0": "Munātīti mano,",
  "atk-s0505a:544_1": "cittassetaṃ adhivacanaṃ.",
  "atk-s0505a:544_2": "Idha pana manosīsena taṃsampayutto samādhi adhippeto.",
  "atk-s0505a:544_3": "Yottanti rajjubandhanaṃ.",
  "atk-s0505a:544_4": "Taṃ tividhaṃ īsāya saha yugassa bandhanaṃ,",
  "atk-s0505a:544_5": "yugena saha balibaddānaṃ bandhanaṃ,",
  "atk-s0505a:544_6": "sārathinā saha balibaddānaṃ bandhananti.",
  "atk-s0505a:544_7": "Tattha yathā brāhmaṇassa yottaṃ īsāyugabalibadde ekābaddhe katvā sakakicce paṭipādeti,",
  "atk-s0505a:544_8": "evaṃ bhagavato samādhi sabbeva te hiripaññāvīriyadhamme ekārammaṇe avikkhepabhāvena bandhitvā sakakicce paṭipādeti. Tenāha –",
  "atk-s0505a:544_9": "“mano yotta”nti.",
  "atk-s0505a:545_0": "Sarati etāya cirakatādimatthaṃ puggalo,",
  "atk-s0505a:545_1": "sayaṃ vā saratīti sati,",
  "atk-s0505a:545_2": "sā asammussanalakkhaṇā.",
  "atk-s0505a:545_3": "Phāletīti phālo.",
  "atk-s0505a:545_4": "Pājeti etenāti pājanaṃ.",
  "atk-s0505a:545_5": "Taṃ idha “pācana”nti vuccati,",
  "atk-s0505a:545_6": "patodassetaṃ adhivacanaṃ.",
  "atk-s0505a:545_7": "Phālo ca pācanañca phālapācanaṃ.",
  "atk-s0505a:545_8": "Yathā hi brāhmaṇassa phālapācanaṃ,",
  "atk-s0505a:545_9": "evaṃ bhagavato vipassanāyuttā maggayuttā ca sati.",
  "atk-s0505a:545_10": "Tattha yathā phālo naṅgalamanurakkhati,",
  "atk-s0505a:545_11": "purato cassa gacchati,",
  "atk-s0505a:545_12": "evaṃ sati kusalānaṃ dhammānaṃ gatiyo samanvesamānā ārammaṇe vā upaṭṭhāpayamānā paññānaṅgalaṃ rakkhati,",
  "atk-s0505a:545_13": "tathā hi “satārakkhena cetasā viharatī”tiādīsu “ārakkhā”ti vuttā.",
  "atk-s0505a:545_14": "Asammussanavasena cassa purato hoti.",
  "atk-s0505a:545_15": "Satiparicite hi dhamme paññā pajānāti,",
  "atk-s0505a:545_16": "no sammuṭṭhe.",
  "atk-s0505a:545_17": "Yathā ca pācanaṃ balibaddānaṃ vijjhanabhayaṃ dassentaṃ saṃsīdanaṃ na deti,",
  "atk-s0505a:545_18": "uppathagamanañca vāreti,",
  "atk-s0505a:545_19": "evaṃ sati vīriyabalibaddānaṃ apāyabhayaṃ dassentī kosajjasaṃsīdanaṃ na deti,",
  "atk-s0505a:545_20": "kāmaguṇasaṅkhāte agocare cāraṃ nivāretvā kammaṭṭhāne niyojentī uppathagamanañca vāreti. Tenāha –",
  "atk-s0505a:545_21": "“sati me phālapācana”nti.",
  "atk-s0505a:546_0": "78.",
  "atk-s0505a:546_1": "Kāyaguttoti tividhena kāyasucaritena gutto.",
  "atk-s0505a:546_2": "Vacīguttoti catubbidhena vacīsucaritena gutto.",
  "atk-s0505a:546_3": "Ettāvatā pātimokkhasaṃvarasīlaṃ vuttaṃ.",
  "atk-s0505a:546_4": "Āhāre udare yatoti ettha āhāramukhena sabbapaccayānaṃ saṅgahitattā catubbidhepi paccaye yato saṃyato nirupakkilesoti attho.",
  "atk-s0505a:546_5": "Iminā ājīvapārisuddhisīlaṃ vuttaṃ.",
  "atk-s0505a:546_6": "Udare yatoti udare yato saṃyato mitabhojī,",
  "atk-s0505a:546_7": "āhāre mattaññūti vuttaṃ hoti.",
  "atk-s0505a:546_8": "Iminā bhojane mattaññutāmukhena paccayapaṭisevanasīlaṃ vuttaṃ.",
  "atk-s0505a:546_9": "Tena kiṃ dīpeti?",
  "atk-s0505a:546_10": "Yathā tvaṃ, brāhmaṇa,",
  "atk-s0505a:546_11": "bījaṃ vapitvā sassaparipālanatthaṃ kaṇṭakavatiṃ vā rukkhavatiṃ vā pākāraparikkhepaṃ vā karosi,",
  "atk-s0505a:546_12": "tena te gomahiṃsamigagaṇā pavesaṃ alabhantā sassaṃ na vilumpanti,",
  "atk-s0505a:546_13": "evamahampi saddhābījaṃ vapitvā nānappakārakusalasassaparipālanatthaṃ kāyavacīāhāraguttimayaṃ tividhaparikkhepaṃ karomi.",
  "atk-s0505a:546_14": "Tena me rāgādiakusaladhammagomahiṃsamigagaṇā pavesaṃ alabhantā nānappakārakusalasassaṃ na vilumpantīti.",
  "atk-s0505a:547_0": "Saccaṃ karomi niddānanti ettha dvīhi dvārehi avisaṃvādanaṃ saccaṃ.",
  "atk-s0505a:547_1": "Niddānanti chedanaṃ lunanaṃ uppāṭanaṃ,",
  "atk-s0505a:547_2": "karaṇatthe cetaṃ upayogavacanaṃ veditabbaṃ.",
  "atk-s0505a:547_3": "Ayañhi ettha attho “saccena karomi niddāna”nti.",
  "atk-s0505a:547_4": "Kiṃ vuttaṃ hoti?",
  "atk-s0505a:547_5": "Yathā tvaṃ bāhiraṃ kasiṃ kasitvā sassadūsakānaṃ tiṇānaṃ hatthena vā asitena vā niddānaṃ karosi;",
  "atk-s0505a:547_6": "evamahampi ajjhattikaṃ kasiṃ kasitvā kusalasassadūsakānaṃ visaṃvādanatiṇānaṃ saccena niddānaṃ karomi.",
  "atk-s0505a:547_7": "Ñāṇasaccaṃ vā ettha saccanti veditabbaṃ,",
  "atk-s0505a:547_8": "yaṃ taṃ yathābhūtañāṇanti vuccati.",
  "atk-s0505a:547_9": "Tena attasaññādīnaṃ tiṇānaṃ niddānaṃ karomīti evaṃ yojetabbaṃ.",
  "atk-s0505a:547_10": "Atha vā niddānanti chedakaṃ lāvakaṃ,",
  "atk-s0505a:547_11": "uppāṭakanti attho.",
  "atk-s0505a:547_12": "Evaṃ sante yathā tvaṃ dāsaṃ vā kammakaraṃ vā niddānaṃ karosi,",
  "atk-s0505a:547_13": "“niddehi tiṇānī”ti tiṇānaṃ chedakaṃ lāvakaṃ uppāṭakaṃ karosi;",
  "atk-s0505a:547_14": "evamahaṃ saccaṃ karomīti upayogavacaneneva vattuṃ yujjati.",
  "atk-s0505a:547_15": "Atha vā saccanti diṭṭhisaccaṃ.",
  "atk-s0505a:547_16": "Tamahaṃ niddānaṃ karomi,",
  "atk-s0505a:547_17": "chinditabbaṃ lunitabbaṃ uppāṭetabbaṃ karomīti evampi upayogavacaneneva vattuṃ yujjati.",
  "atk-s0505a:548_0": "Soraccaṃ me pamocananti ettha yaṃ taṃ “kāyiko avītikkamo,",
  "atk-s0505a:548_1": "vācasiko avītikkamo”ti,",
  "atk-s0505a:548_2": "evaṃ sīlameva “soracca”nti vuttaṃ,",
  "atk-s0505a:548_3": "na taṃ idha adhippetaṃ,",
  "atk-s0505a:548_4": "vuttameva etaṃ “kāyagutto”tiādinā nayena,",
  "atk-s0505a:548_5": "arahattaphalaṃ pana adhippetaṃ.",
  "atk-s0505a:548_6": "Tampi hi sundare nibbāne ratabhāvato “soracca”nti vuccati.",
  "atk-s0505a:548_7": "Pamocananti yoggavissajjanaṃ.",
  "atk-s0505a:548_8": "Kiṃ vuttaṃ hoti?",
  "atk-s0505a:548_9": "Yathā tava pamocanaṃ punapi sāyanhe vā dutiyadivase vā anāgatasaṃvacchare vā yojetabbato appamocanameva hoti,",
  "atk-s0505a:548_10": "na mama evaṃ.",
  "atk-s0505a:548_11": "Na hi mama antarā mocanaṃ nāma atthi.",
  "atk-s0505a:548_12": "Ahañhi dīpaṅkaradasabalakālato pabhuti paññānaṅgale vīriyabalibadde yojetvā cattāri asaṅkhyeyyāni kappasatasahassañca",
  "atk-s0505a:548_13": "mahākasiṃ kasanto tāva na muñciṃ,",
  "atk-s0505a:548_14": "yāva na sammāsambodhiṃ abhisambujjhi.",
  "atk-s0505a:548_15": "Yadā ca me sabbaṃ taṃ kālaṃ khepetvā bodhirukkhamūle aparājitapallaṅke nisinnassa sabbaguṇaparivāraṃ arahattaphalaṃ udapādi,",
  "atk-s0505a:548_16": "tadā mayā taṃ sabbussukkapaṭippassaddhippattiyā pamuttaṃ,",
  "atk-s0505a:548_17": "na dāni puna yojetabbaṃ bhavissatīti.",
  "atk-s0505a:548_18": "Etamatthaṃ sandhāyāha bhagavā –",
  "atk-s0505a:548_19": "“soraccaṃ me pamocana”nti.",
  "atk-s0505a:549_0": "79.",
  "atk-s0505a:549_1": "Vīriyaṃ me dhuradhorayhanti ettha vīriyanti “kāyiko vā,",
  "atk-s0505a:549_2": "cetasiko vā vīriyārambho”tiādinā nayena vuttapadhānaṃ.",
  "atk-s0505a:549_3": "Dhurāyaṃ dhorayhaṃ dhuradhorayhaṃ,",
  "atk-s0505a:549_4": "dhuraṃ vahatīti attho.",
  "atk-s0505a:549_5": "Yathā hi brāhmaṇassa dhurāyaṃ dhorayhākaḍḍhitaṃ naṅgalaṃ bhūmighanaṃ bhindati,",
  "atk-s0505a:549_6": "mūlasantānakāni ca padāleti,",
  "atk-s0505a:549_7": "evaṃ bhagavato vīriyākaḍḍhitaṃ paññānaṅgalaṃ yathāvuttaṃ ghanaṃ bhindati,",
  "atk-s0505a:549_8": "kilesasantānakāni ca padāleti. Tenāha –",
  "atk-s0505a:549_9": "“vīriyaṃ me dhuradhorayha”nti.",
  "atk-s0505a:549_10": "Atha vā purimadhuraṃ vahantā dhurā,",
  "atk-s0505a:549_11": "mūladhuraṃ vahantā dhorayhā;",
  "atk-s0505a:549_12": "dhurā ca dhorayhā ca dhuradhorayhā.",
  "atk-s0505a:549_13": "Tattha yathā brāhmaṇassa ekamekasmiṃ naṅgale catubalibaddappabhedaṃ dhuradhorayhaṃ vahantaṃ uppannānuppannatiṇamūlaghātaṃ sassasampattiñca sādheti,",
  "atk-s0505a:549_14": "evaṃ bhagavato catusammappadhānavīriyappabhedaṃ dhuradhorayhaṃ vahantaṃ uppannānuppannākusalamūlaghātaṃ kusalasampattiñca sādheti. Tenāha –",
  "atk-s0505a:549_15": "“vīriyaṃ me dhuradhorayha”nti.",
  "atk-s0505a:550_0": "Yogakkhemādhivāhananti ettha yogehi khemattā “yogakkhema”nti nibbānaṃ vuccati,",
  "atk-s0505a:550_1": "taṃ adhikatvā vāhīyati,",
  "atk-s0505a:550_2": "abhimukhaṃ vā vāhīyatīti adhivāhanaṃ.",
  "atk-s0505a:550_3": "Yogakkhemassa adhivāhanaṃ yogakkhemādhivāhanaṃ.",
  "atk-s0505a:550_4": "Tena kiṃ dīpeti?",
  "atk-s0505a:550_5": "Yathā tava dhuradhorayhaṃ puratthimaṃ disaṃ pacchimādīsu vā aññataraṃ abhimukhaṃ vāhīyati,",
  "atk-s0505a:550_6": "tathā mama dhuradhorayhaṃ nibbānābhimukhaṃ vāhīyati.",
  "atk-s0505a:551_0": "Evaṃ vāhiyamānañca gacchati anivattantaṃ.",
  "atk-s0505a:551_1": "Yathā tava naṅgalaṃ vahantaṃ dhuradhorayhaṃ khettakoṭiṃ patvā puna nivattati,",
  "atk-s0505a:551_2": "evaṃ anivattantaṃ dīpaṅkarakālato pabhuti gacchateva.",
  "atk-s0505a:551_3": "Yasmā vā tena tena maggena pahīnā kilesā punappunaṃ pahātabbā na honti,",
  "atk-s0505a:551_4": "yathā tava naṅgalena chinnāni tiṇāni punapi aparasmiṃ samaye chinditabbāni honti,",
  "atk-s0505a:551_5": "tasmāpi etaṃ paṭhamamaggavasena diṭṭhekaṭṭhe kilese,",
  "atk-s0505a:551_6": "dutiyavasena oḷārike,",
  "atk-s0505a:551_7": "tatiyavasena anusahagate kilese,",
  "atk-s0505a:551_8": "catutthavasena sabbakilese pajahantaṃ gacchati anivattantaṃ.",
  "atk-s0505a:551_9": "Atha vā gacchati anivattanti nivattanarahitaṃ hutvā gacchatīti attho.",
  "atk-s0505a:551_10": "Nti taṃ dhuradhorayhaṃ.",
  "atk-s0505a:551_11": "Evampettha padacchedo veditabbo.",
  "atk-s0505a:551_12": "Evaṃ gacchantañca yathā tava dhuradhorayhaṃ na taṃ ṭhānaṃ gacchati,",
  "atk-s0505a:551_13": "yattha gantvā kassako asoko nissoko virajo hutvā na socati,",
  "atk-s0505a:551_14": "etaṃ pana taṃ ṭhānaṃ gacchati,",
  "atk-s0505a:551_15": "yattha gantvā na socati.",
  "atk-s0505a:551_16": "Yattha satipācanena etaṃ vīriyadhuradhorayhaṃ codento gantvā mādiso kassako asoko nissoko virajo hutvā na socati,",
  "atk-s0505a:551_17": "taṃ sabbasokasallasamugghātabhūtaṃ nibbānāmatasaṅkhātaṃ ṭhānaṃ gacchatīti.",
  "atk-s0505a:552_0": "80. Idāni nigamanaṃ karonto bhagavā imaṃ gāthamāha –",
  "atk-s0505a:553_0": "“Evamesā kasī kaṭṭhā, sā hoti amatapphalā;",
  "atk-s0505a:554_0": "Etaṃ kasiṃ kasitvāna, sabbadukkhā pamuccatī”ti.",
  "atk-s0505a:555_0": "Tassāyaṃ saṅkhepattho –",
  "atk-s0505a:555_1": "mayā brāhmaṇa esā saddhābījā tapovuṭṭhiyā anuggahitā kasi,",
  "atk-s0505a:555_2": "paññāmayaṃ yuganaṅgalaṃ,",
  "atk-s0505a:555_3": "hirimayañca īsaṃ,",
  "atk-s0505a:555_4": "manomayena yottena,",
  "atk-s0505a:555_5": "ekābaddhaṃ katvā,",
  "atk-s0505a:555_6": "paññānaṅgale satiphālaṃ ākoṭetvā,",
  "atk-s0505a:555_7": "satipācanaṃ gahetvā,",
  "atk-s0505a:555_8": "kāyavacīāhāraguttiyā gopetvā,",
  "atk-s0505a:555_9": "saccaṃ niddānaṃ katvā,",
  "atk-s0505a:555_10": "soraccaṃ pamocanaṃ vīriyaṃ dhuradhorayhaṃ yogakkhemābhimukhaṃ anivattantaṃ vāhentena kaṭṭhā,",
  "atk-s0505a:555_11": "kasikammapariyosānaṃ catubbidhaṃ sāmaññaphalaṃ pāpitā,",
  "atk-s0505a:555_12": "sā hoti amatapphalā,",
  "atk-s0505a:555_13": "sā esā kasi amatapphalā hoti.",
  "atk-s0505a:555_14": "Amataṃ vuccati nibbānaṃ,",
  "atk-s0505a:555_15": "nibbānānisaṃsā hotīti attho.",
  "atk-s0505a:555_16": "Sā kho panesā kasi na mamevekassa amatapphalā hoti, apica, kho,",
  "atk-s0505a:555_17": "pana yo koci khattiyo vā brāhmaṇo vā vesso vā suddo vā gahaṭṭho vā pabbajito vā etaṃ kasiṃ kasati,",
  "atk-s0505a:555_18": "so sabbopi etaṃ kasiṃ kasitvāna,",
  "atk-s0505a:555_19": "sabbadukkhā pamuccati,",
  "atk-s0505a:555_20": "sabbasmā vaṭṭadukkhadukkhadukkhasaṅkhāradukkhavipariṇāmadukkhā pamuccatīti.",
  "atk-s0505a:555_21": "Evaṃ bhagavā brāhmaṇassa arahattanikūṭena nibbānapariyosānaṃ katvā desanaṃ niṭṭhāpesi.",
  "atk-s0505a:556_0": "Tato brāhmaṇo gambhīratthaṃ desanaṃ sutvā “mama kasiphalaṃ bhuñjitvā aparajju eva chāto hoti,",
  "atk-s0505a:556_1": "imassa pana kasi amatapphalā,",
  "atk-s0505a:556_2": "tassā phalaṃ bhuñjitvā sabbadukkhā pamuccatī”ti ca viditvā pasanno pasannākāraṃ kātuṃ pāyāsaṃ dātumāraddho.",
  "atk-s0505a:556_3": "Tenāha “atha kho kasibhāradvājo”ti.",
  "atk-s0505a:556_4": "Tattha mahatiyāti mahatiyanti attho.",
  "atk-s0505a:556_5": "Kaṃsapātiyāti suvaṇṇapātiyaṃ,",
  "atk-s0505a:556_6": "satasahassagghanake attano suvaṇṇathāle.",
  "atk-s0505a:556_7": "Vaḍḍhetvāti chupitvā,",
  "atk-s0505a:556_8": "ākiritvāti vuttaṃ hoti.",
  "atk-s0505a:556_9": "Bhagavato upanāmesīti sappimadhuphāṇitādīhi vicitraṃ katvā,",
  "atk-s0505a:556_10": "dukūlavitānena paṭicchādetvā,",
  "atk-s0505a:556_11": "ukkhipitvā,",
  "atk-s0505a:556_12": "sakkaccaṃ tathāgatassa abhihari. Kinti?",
  "atk-s0505a:556_13": "“Bhuñjatu bhavaṃ gotamo pāyāsaṃ,",
  "atk-s0505a:556_14": "kassako bhava”nti.",
  "atk-s0505a:556_15": "Tato kassakabhāvasādhakaṃ kāraṇamāha “yañhi…pe…",
  "atk-s0505a:556_16": "kasatī”ti,",
  "atk-s0505a:556_17": "yasmā bhavaṃ…pe…",
  "atk-s0505a:556_18": "kasatīti vuttaṃ hoti.",
  "atk-s0505a:556_19": "Atha bhagavā “gāthābhigītaṃ me”ti āha.",
  "atk-s0505a:557_0": "81.",
  "atk-s0505a:557_1": "Tattha gāthābhigītanti gāthāhi abhigītaṃ,",
  "atk-s0505a:557_2": "gāthāyo bhāsitvā laddhanti vuttaṃ hoti.",
  "atk-s0505a:557_3": "Meti mayā.",
  "atk-s0505a:557_4": "Abhojaneyyanti bhuñjanārahaṃ na hoti.",
  "atk-s0505a:557_5": "Sampassatanti sammā ājīvasuddhiṃ passataṃ,",
  "atk-s0505a:557_6": "samantā vā passataṃ sampassataṃ,",
  "atk-s0505a:557_7": "buddhānanti vuttaṃ hoti.",
  "atk-s0505a:557_8": "Nesa dhammoti “gāthābhigītaṃ bhuñjitabba”nti esa dhammo etaṃ cārittaṃ na hoti,",
  "atk-s0505a:557_9": "tasmā gāthābhigītaṃ panudanti buddhā paṭikkhipanti na bhuñjantīti.",
  "atk-s0505a:557_10": "Kiṃ pana bhagavatā pāyāsatthaṃ gāthā abhigītā,",
  "atk-s0505a:557_11": "yena evamāhāti?",
  "atk-s0505a:557_12": "Na etadatthaṃ abhigītā, apica, kho,",
  "atk-s0505a:557_13": "pana pāto paṭṭhāya khettasamīpe ṭhatvā kaṭacchubhikkhampi alabhitvā puna sakalabuddhaguṇe pakāsetvā laddhaṃ",
  "atk-s0505a:557_14": "tadetaṃ naṭanaccakādīhi naccitvā gāyitvā ca laddhasadisaṃ hoti,",
  "atk-s0505a:557_15": "tena “gāthābhigīta”nti vuttaṃ.",
  "atk-s0505a:557_16": "Tādisañca yasmā buddhānaṃ na kappati,",
  "atk-s0505a:557_17": "tasmā “abhojaneyya”nti vuttaṃ.",
  "atk-s0505a:557_18": "Appicchatānurūpañcetaṃ na hoti,",
  "atk-s0505a:557_19": "tasmāpi pacchimaṃ janataṃ anukampamānena ca evaṃ vuttaṃ.",
  "atk-s0505a:557_20": "Yatra ca nāma parappakāsitenāpi attano guṇena uppannaṃ lābhaṃ paṭikkhipanti seyyathāpi appiccho ghaṭikāro kumbhakāro,",
  "atk-s0505a:557_21": "tatra kathaṃ koṭippattāya appicchatāya samannāgato bhagavā attanāva attano guṇappakāsanena uppannaṃ lābhaṃ sādiyissati,",
  "atk-s0505a:557_22": "yato yuttameva etaṃ bhagavato vattunti.",
  "atk-s0505a:558_0": "Ettāvatā “appasannaṃ adātukāmaṃ brāhmaṇaṃ gāthāgāyanena dātukāmaṃ katvā,",
  "atk-s0505a:558_1": "samaṇo gotamo bhojanaṃ paṭiggahesi,",
  "atk-s0505a:558_2": "āmisakāraṇā imassa desanā”ti imamhā lokāpavādā attānaṃ mocento desanāpārisuddhiṃ dīpetvā,",
  "atk-s0505a:558_3": "idāni ājīvapārisuddhiṃ dīpento āha “dhamme satī brāhmaṇa vuttiresā”ti tassattho –",
  "atk-s0505a:558_4": "ājīvapārisuddhidhamme vā dasavidhasucaritadhamme vā buddhānaṃ cārittadhamme vā sati saṃvijjamāne anupahate",
  "atk-s0505a:558_5": "vattamāne vuttiresā ekantavodātā ākāse pāṇippasāraṇakappā esanā pariyesanā jīvitavutti buddhānaṃ brāhmaṇāti.",
  "atk-s0505a:559_0": "82.",
  "atk-s0505a:559_1": "Evaṃ vutte brāhmaṇo “pāyāsaṃ me paṭikkhipati,",
  "atk-s0505a:559_2": "akappiyaṃ kiretaṃ bhojanaṃ,",
  "atk-s0505a:559_3": "adhañño vatasmiṃ,",
  "atk-s0505a:559_4": "dānaṃ dātuṃ na labhāmī”ti domanassaṃ uppādetvā “appeva nāma aññaṃ paṭiggaṇheyyā”ti ca cintesi.",
  "atk-s0505a:559_5": "Taṃ ñatvā bhagavā “ahaṃ bhikkhācāravelaṃ paricchinditvā āgato –",
  "atk-s0505a:559_6": "‘ettakena kālena imaṃ brāhmaṇaṃ pasādessāmī’ti,",
  "atk-s0505a:559_7": "brāhmaṇo ca domanassaṃ akāsi.",
  "atk-s0505a:559_8": "Idāni tena domanassena mayi cittaṃ pakopetvā amatavaradhammaṃ paṭivijjhituṃ na sakkhissatī”ti brāhmaṇassa",
  "atk-s0505a:559_9": "pasādajananatthaṃ tena patthitamanorathaṃ pūrento āha “aññena ca kevalina”nti.",
  "atk-s0505a:559_10": "Tattha kevalinanti sabbaguṇaparipuṇṇaṃ,",
  "atk-s0505a:559_11": "sabbayogavisaṃyuttaṃ vāti attho.",
  "atk-s0505a:559_12": "Mahantānaṃ sīlakkhandhādīnaṃ guṇānaṃ esanato mahesiṃ.",
  "atk-s0505a:559_13": "Parikkhīṇasabbāsavattā khīṇāsavaṃ.",
  "atk-s0505a:559_14": "Hatthapādakukkuccamādiṃ katvā vūpasantasabbakukkuccattā kukkuccavūpasantaṃ.",
  "atk-s0505a:559_15": "Upaṭṭhahassūti parivisassu paṭimānayassu.",
  "atk-s0505a:559_16": "Evaṃ brāhmaṇena citte uppāditepi pariyāyameva bhaṇati,",
  "atk-s0505a:559_17": "na tu bhaṇati “dehi,",
  "atk-s0505a:559_18": "āharāhī”ti.",
  "atk-s0505a:559_19": "Sesamettha uttānameva.",
  "atk-s0505a:560_0": "Atha brāhmaṇo “ayaṃ pāyāso bhagavato ānīto nāhaṃ arahāmi taṃ attano chandena kassaci dātu”nti cintetvā āha “atha kassa cāha”nti.",
  "atk-s0505a:560_1": "Tato bhagavā “taṃ pāyāsaṃ ṭhapetvā tathāgataṃ tathāgatasāvakañca aññassa ajīraṇadhammo”ti ñatvā āha –",
  "atk-s0505a:560_2": "“na khvāhaṃ ta”nti.",
  "atk-s0505a:560_3": "Tattha sadevakavacanena pañcakāmāvacaradevaggahaṇaṃ,",
  "atk-s0505a:560_4": "samārakavacanena chaṭṭhakāmāvacaradevaggahaṇaṃ,",
  "atk-s0505a:560_5": "sabrahmakavacanena rūpāvacarabrahmaggahaṇaṃ arūpāvacarā pana bhuñjeyyunti asambhāvaneyyā.",
  "atk-s0505a:560_6": "Sassamaṇabrāhmaṇivacanena sāsanapaccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.",
  "atk-s0505a:560_7": "Pajāvacanena sattalokaggahaṇaṃ,",
  "atk-s0505a:560_8": "sadevamanussavacanena sammutidevaavasesamanussaggahaṇaṃ.",
  "atk-s0505a:560_9": "Evamettha tīhi vacanehi okāsaloko,",
  "atk-s0505a:560_10": "dvīhi pajāvasena sattaloko gahitoti veditabbo.",
  "atk-s0505a:560_11": "Esa saṅkhepo,",
  "atk-s0505a:560_12": "vitthāraṃ pana āḷavakasutte vaṇṇayissāma.",
  "atk-s0505a:561_0": "Kasmā pana sadevakādīsu kassaci na sammā pariṇāmaṃ gaccheyyāti?",
  "atk-s0505a:561_1": "Oḷārike sukhumojāpakkhipanato.",
  "atk-s0505a:561_2": "Imasmiñhi pāyāse bhagavantaṃ uddissa gahitamatteyeva devatāhi ojā pakkhittā yathā sujātāya pāyāse,",
  "atk-s0505a:561_3": "cundassa ca sūkaramaddave paccamāne,",
  "atk-s0505a:561_4": "verañjāyañca bhagavatā gahitagahitālope,",
  "atk-s0505a:561_5": "bhesajjakkhandhake ca kaccānassa guḷhakumbhasmiṃ avasiṭṭhaguḷhe.",
  "atk-s0505a:561_6": "So oḷārike sukhumojāpakkhipanato devānaṃ na pariṇamati.",
  "atk-s0505a:561_7": "Devā hi sukhumasarīrā,",
  "atk-s0505a:561_8": "tesaṃ oḷāriko manussāhāro na sammā pariṇamati.",
  "atk-s0505a:561_9": "Manussānampi na pariṇamati.",
  "atk-s0505a:561_10": "Manussā hi oḷārikasarīrā,",
  "atk-s0505a:561_11": "tesaṃ sukhumā dibbojā na sammā pariṇamati.",
  "atk-s0505a:561_12": "Tathāgatassa pana pakatiaggināva pariṇamati,",
  "atk-s0505a:561_13": "sammā jīrati.",
  "atk-s0505a:561_14": "Kāyabalañāṇabalappabhāvenāti eke tathāgatasāvakassa khīṇāsavassetaṃ samādhibalena mattaññutāya ca pariṇamati,",
  "atk-s0505a:561_15": "itaresaṃ iddhimantānampi na pariṇamati.",
  "atk-s0505a:561_16": "Acintanīyaṃ vā ettha kāraṇaṃ,",
  "atk-s0505a:561_17": "buddhavisayo esoti.",
  "atk-s0505a:562_0": "Tena hi tvanti yasmā aññaṃ na passāmi,",
  "atk-s0505a:562_1": "mama na kappati,",
  "atk-s0505a:562_2": "mama akappantaṃ sāvakassāpi me na kappati,",
  "atk-s0505a:562_3": "tasmā tvaṃ brāhmaṇāti vuttaṃ hoti.",
  "atk-s0505a:562_4": "Appahariteti parittaharitatiṇe,",
  "atk-s0505a:562_5": "apparuḷharitatiṇe vā pāsāṇapiṭṭhisadise.",
  "atk-s0505a:562_6": "Appāṇaketi nippāṇake,",
  "atk-s0505a:562_7": "pāyāsajjhottharaṇakāraṇena maritabbapāṇarahite vā mahāudakakkhandhe.",
  "atk-s0505a:562_8": "Saha tiṇanissitehi pāṇehi tiṇānaṃ pāṇakānañca anurakkhaṇatthāya etaṃ vuttaṃ.",
  "atk-s0505a:562_9": "Cicciṭāyati ciṭiciṭāyatīti evaṃ saddaṃ karoti.",
  "atk-s0505a:562_10": "Saṃdhūpāyatīti samantā dhūpāyati.",
  "atk-s0505a:562_11": "Sampadhūpāyatīti tatheva adhimattaṃ dhūpāyati.",
  "atk-s0505a:562_12": "Kasmā evaṃ ahosīti?",
  "atk-s0505a:562_13": "Bhagavato ānubhāvena,",
  "atk-s0505a:562_14": "na udakassa,",
  "atk-s0505a:562_15": "na pāyāsassa,",
  "atk-s0505a:562_16": "na brāhmaṇassa,",
  "atk-s0505a:562_17": "na aññesaṃ devayakkhādīnaṃ.",
  "atk-s0505a:562_18": "Bhagavā hi brāhmaṇassa dhammasaṃvegatthaṃ tathā adhiṭṭhāsi.",
  "atk-s0505a:562_19": "Seyyathāpi nāmāti opammanidassanamattametaṃ,",
  "atk-s0505a:562_20": "yathā phāloti ettakameva vuttaṃ hoti.",
  "atk-s0505a:562_21": "Saṃviggo cittena,",
  "atk-s0505a:562_22": "lomahaṭṭhajāto sarīrena.",
  "atk-s0505a:562_23": "Sarīre kirassa navanavutilomakūpasahassāni suvaṇṇabhittiyā āhatamaṇināgadantā viya uddhaggā ahesuṃ.",
  "atk-s0505a:562_24": "Sesaṃ pākaṭameva.",
  "atk-s0505a:563_0": "Pādesu pana nipatitvā bhagavato dhammadesanaṃ abbhanumodamāno bhagavantaṃ etadavoca “abhikkantaṃ,",
  "atk-s0505a:563_1": "bho gotama,",
  "atk-s0505a:563_2": "abhikkantaṃ,",
  "atk-s0505a:563_3": "bho gotamā”ti.",
  "atk-s0505a:563_4": "Abbhanumodane hi ayamidha abhikkanta saddo.",
  "atk-s0505a:563_5": "Vitthārato panassa maṅgalasuttavaṇṇanāyaṃ atthavaṇṇanā āvi bhavissati.",
  "atk-s0505a:563_6": "Yasmā ca abbhanumodanatthe,",
  "atk-s0505a:563_7": "tasmā sādhu sādhu bho gotamāti vuttaṃ hotīti veditabbaṃ.",
  "atk-s0505a:564_0": "“Bhaye kodhe pasaṃsāyaṃ, turite kotūhalacchare;",
  "atk-s0505a:565_0": "Hāse soke pasāde ca, kare āmeḍitaṃ budho”ti. –",
  "atk-s0505a:566_0": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "atk-s0505a:566_1": "Atha vā abhikkantanti abhikantaṃ atiiṭṭhaṃ,",
  "atk-s0505a:566_2": "atimanāpaṃ,",
  "atk-s0505a:566_3": "atisundaranti vuttaṃ hoti.",
  "atk-s0505a:567_0": "Tattha ekena abhikkantasaddena desanaṃ thometi,",
  "atk-s0505a:567_1": "ekena attano pasādaṃ.",
  "atk-s0505a:567_2": "Ayañhi ettha adhippāyo –",
  "atk-s0505a:567_3": "abhikkantaṃ,",
  "atk-s0505a:567_4": "bho gotama,",
  "atk-s0505a:567_5": "yadidaṃ bhoto gotamassa dhammadesanā,",
  "atk-s0505a:567_6": "abhikkantaṃ yadidaṃ bhoto gotamassa dhammadesanaṃ āgamma mama pasādoti.",
  "atk-s0505a:567_7": "Bhagavato eva vā vacanaṃ dve dve atthe sandhāya thometi –",
  "atk-s0505a:567_8": "bhoto gotamassa vacanaṃ abhikkantaṃ dosanāsanato,",
  "atk-s0505a:567_9": "abhikkantaṃ guṇādhigamanato,",
  "atk-s0505a:567_10": "tathā saddhājananato,",
  "atk-s0505a:567_11": "paññājananato, sātthato,",
  "atk-s0505a:567_12": "sabyañjanato,",
  "atk-s0505a:567_13": "uttānapadato,",
  "atk-s0505a:567_14": "gambhīratthato,",
  "atk-s0505a:567_15": "kaṇṇasukhato,",
  "atk-s0505a:567_16": "hadayaṅgamato,",
  "atk-s0505a:567_17": "anattukkaṃsanato,",
  "atk-s0505a:567_18": "aparavambhanato,",
  "atk-s0505a:567_19": "karuṇāsītalato,",
  "atk-s0505a:567_20": "paññāvadātato,",
  "atk-s0505a:567_21": "āpātharamaṇīyato,",
  "atk-s0505a:567_22": "vimaddakkhamato,",
  "atk-s0505a:567_23": "suyyamānasukhato,",
  "atk-s0505a:567_24": "vīmaṃsiyamānahitatoti evamādīhi yojetabbaṃ.",
  "atk-s0505a:568_0": "Tato parampi catūhi upamāhi desanaṃyeva thometi.",
  "atk-s0505a:568_1": "Tattha nikkujjitanti adhomukhaṭṭhapitaṃ,",
  "atk-s0505a:568_2": "heṭṭhā mukhajātaṃ vā.",
  "atk-s0505a:568_3": "Ukkujjeyyāti uparimukhaṃ kareyya.",
  "atk-s0505a:568_4": "Paṭicchannanti tiṇapaṇṇādicchāditaṃ.",
  "atk-s0505a:568_5": "Vivareyyāti ugghāṭeyya.",
  "atk-s0505a:568_6": "Mūḷhassāti disāmūḷhassa.",
  "atk-s0505a:568_7": "Maggaṃ ācikkheyyāti hatthe gahetvā “esa maggo”ti vadeyya.",
  "atk-s0505a:568_8": "Andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅge tamasi.",
  "atk-s0505a:568_9": "Ayaṃ tāva padattho.",
  "atk-s0505a:569_0": "Ayaṃ pana adhippāyayojanā –",
  "atk-s0505a:569_1": "yathā koci nikkujjitaṃ ukkujjeyya,",
  "atk-s0505a:569_2": "evaṃ saddhammavimukhaṃ asaddhammapatitaṃ maṃ asaddhammā vuṭṭhāpentena,",
  "atk-s0505a:569_3": "yathā paṭicchannaṃ vivareyya;",
  "atk-s0505a:569_4": "evaṃ kassapassa bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ vivarantena,",
  "atk-s0505a:569_5": "yathā mūḷhassa maggaṃ ācikkheyya,",
  "atk-s0505a:569_6": "evaṃ kummaggamicchāmaggapaṭipannassa me saggamokkhamaggaṃ ācikkhantena,",
  "atk-s0505a:569_7": "yathā andhakāre telapajjotaṃ dhāreyya,",
  "atk-s0505a:569_8": "evaṃ mohandhakāranimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena",
  "atk-s0505a:569_9": "mayhaṃ bhotā gotamena etehi pariyāyehi desitattā anekapariyāyena dhammo pakāsito.",
  "atk-s0505a:570_0": "Atha vā ekacciyena mattena yasmā ayaṃ dhammo dukkhadassanena asubhe “subha”nti vipallāsappahānena ca nikkujjitukkujjitasadiso,",
  "atk-s0505a:570_1": "samudayadassanena dukkhe “sukha”nti vipallāsappahānena ca paṭicchannavivaraṇasadiso,",
  "atk-s0505a:570_2": "nirodhadassanena anicce “nicca”nti vipallāsappahānena ca mūḷhassa maggācikkhaṇasadiso,",
  "atk-s0505a:570_3": "maggadassanena anattani “attā”ti vipallāsappahānena ca andhakāre pajjotasadiso,",
  "atk-s0505a:570_4": "tasmā seyyathāpi nāma nikkujjitaṃ vā ukkujjeyya…pe…",
  "atk-s0505a:570_5": "pajjotaṃ dhāreyya “cakkhumanto rūpāni dakkhantī”ti,",
  "atk-s0505a:570_6": "evaṃ pakāsito hoti.",
  "atk-s0505a:571_0": "Yasmā panettha saddhātapakāyaguttatādīhi sīlakkhandho pakāsito hoti,",
  "atk-s0505a:571_1": "paññāya paññākkhandho,",
  "atk-s0505a:571_2": "hirimanādīhi samādhikkhandho,",
  "atk-s0505a:571_3": "yogakkhemena nirodhoti evaṃ tikkhandho ariyamaggo nirodho cāti sarūpeneva dve ariyasaccāni pakāsitāni.",
  "atk-s0505a:571_4": "Tattha maggo paṭipakkho samudayassa,",
  "atk-s0505a:571_5": "nirodho dukkhassāti paṭipakkhena dve.",
  "atk-s0505a:571_6": "Iti iminā pariyāyena cattāri saccāni pakāsitāni.",
  "atk-s0505a:571_7": "Tasmā anekapariyāyena pakāsito hotīti veditabbo.",
  "atk-s0505a:572_0": "Esāhantiādīsu eso ahanti esāhaṃ.",
  "atk-s0505a:572_1": "Saraṇaṃ gacchāmīti pādesu nipatitvā paṇipātena saraṇagamanena gatopi idāni vācāya samādiyanto āha.",
  "atk-s0505a:572_2": "Atha vā paṇipātena buddhaṃyeva saraṇaṃ gatoti idāni taṃ ādiṃ katvā sese dhammasaṅghepi gantuṃ āha.",
  "atk-s0505a:572_3": "Ajjataggeti ajjataṃ ādiṃ katvā,",
  "atk-s0505a:572_4": "ajjadaggeti vā pāṭho, da-",
  "atk-s0505a:572_5": "kāro padasandhikaro,",
  "atk-s0505a:572_6": "ajja aggaṃ katvāti vuttaṃ hoti.",
  "atk-s0505a:572_7": "Pāṇehi upetaṃ pāṇupetaṃ,",
  "atk-s0505a:572_8": "yāva me jīvitaṃ pavattati,",
  "atk-s0505a:572_9": "tāva upetaṃ,",
  "atk-s0505a:572_10": "anaññasatthukaṃ tīhi saraṇagamanehi saraṇaṃ gataṃ maṃ bhavaṃ gotamo dhāretu jānātūti vuttaṃ hoti.",
  "atk-s0505a:572_11": "Ettāvatā anena sutānurūpā paṭipatti dassitā hoti.",
  "atk-s0505a:572_12": "Nikkujjitādīhi vā satthusampattiṃ dassetvā iminā “esāha”ntiādinā sissasampatti dassitā.",
  "atk-s0505a:572_13": "Tena vā paññāpaṭilābhaṃ dassetvā iminā saddhāpaṭilābho dassito.",
  "atk-s0505a:572_14": "Idāni evaṃ paṭiladdhasaddhena paññavatā yaṃ kattabbaṃ,",
  "atk-s0505a:572_15": "taṃ kattukāmo bhagavantaṃ yācati “labheyyāha”nti.",
  "atk-s0505a:572_16": "Tattha bhagavato iddhiyādīhi abhippasāditacitto “bhagavāpi cakkavattirajjaṃ pahāya pabbajito,",
  "atk-s0505a:572_17": "kimaṅgaṃ panāha”nti saddhāya pabbajjaṃ yācati,",
  "atk-s0505a:572_18": "tattha paripūrakāritaṃ patthento paññāya upasampadaṃ.",
  "atk-s0505a:572_19": "Sesaṃ pākaṭameva.",
  "atk-s0505a:573_0": "Eko vūpakaṭṭhotiādīsu pana eko kāyavivekena,",
  "atk-s0505a:573_1": "vūpakaṭṭho cittavivekena,",
  "atk-s0505a:573_2": "appamatto kammaṭṭhāne satiavijahanena,",
  "atk-s0505a:573_3": "ātāpī kāyikacetasikavīriyasaṅkhātena ātāpena,",
  "atk-s0505a:573_4": "pahitatto kāye ca jīvite ca anapekkhatāya viharanto aññatarairiyāpathavihārena.",
  "atk-s0505a:573_5": "Na cirassevāti pabbajjaṃ upādāya vuccati.",
  "atk-s0505a:573_6": "Kulaputtāti duvidhā kulaputtā,",
  "atk-s0505a:573_7": "jātikulaputtā,",
  "atk-s0505a:573_8": "ācārakulaputtā ca.",
  "atk-s0505a:573_9": "Ayaṃ pana ubhayathāpi kulaputto.",
  "atk-s0505a:573_10": "Agārasmāti gharā.",
  "atk-s0505a:573_11": "Agārānaṃ hitaṃ agāriyaṃ kasigorakkhādikuṭumbaposanakammaṃ vuccati.",
  "atk-s0505a:573_12": "Natthi ettha agāriyanti anagāriyaṃ,",
  "atk-s0505a:573_13": "pabbajjāyetaṃ adhivacanaṃ pabbajantīti upagacchanti upasaṅkamanti.",
  "atk-s0505a:573_14": "Tadanuttaranti taṃ anuttaraṃ.",
  "atk-s0505a:573_15": "Brahmacariyapariyosānanti maggabrahmacariyassa pariyosānaṃ,",
  "atk-s0505a:573_16": "arahattaphalanti vuttaṃ hoti.",
  "atk-s0505a:573_17": "Tassa hi atthāya kulaputtā pabbajanti.",
  "atk-s0505a:573_18": "Diṭṭheva dhammeti tasmiṃyeva attabhāve.",
  "atk-s0505a:573_19": "Sayaṃ abhiññā sacchikatvāti attanāyeva paññāya paccakkhaṃ katvā,",
  "atk-s0505a:573_20": "aparappaccayaṃ ñatvāti attho.",
  "atk-s0505a:573_21": "Upasampajja vihāsīti pāpuṇitvā sampādetvā vā vihāsi.",
  "atk-s0505a:573_22": "Evaṃ viharanto ca khīṇā jāti…pe…",
  "atk-s0505a:573_23": "abbhaññāsi.",
  "atk-s0505a:573_24": "Etenassa paccavekkhaṇabhūmiṃ dasseti.",
  "atk-s0505a:574_0": "Katamā panassa jāti khīṇā,",
  "atk-s0505a:574_1": "kathañca naṃ abbhaññāsīti? Vuccate –",
  "atk-s0505a:574_2": "na tāvassa atītā jāti khīṇā pubbeva khīṇattā,",
  "atk-s0505a:574_3": "na anāgatā anāgate vāyāmābhāvato,",
  "atk-s0505a:574_4": "na paccuppannā vijjamānattā.",
  "atk-s0505a:574_5": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "atk-s0505a:574_6": "sā maggassa bhāvitattā anuppādadhammataṃ āpajjanena khīṇā.",
  "atk-s0505a:574_7": "Taṃ so maggabhāvanāya pahīnakilese paccavekkhitvā kilesābhāve vijjamānampi kammaṃ āyatiṃ apaṭisandhikaṃ hotīti jānanto jānāti.",
  "atk-s0505a:575_0": "Vusitanti vutthaṃ parivutthaṃ,",
  "atk-s0505a:575_1": "kataṃ caritaṃ niṭṭhāpitanti attho.",
  "atk-s0505a:575_2": "Brahmacariyanti maggabrahmacariyaṃ.",
  "atk-s0505a:575_3": "Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena soḷasavidhampi kiccaṃ niṭṭhāpitanti attho.",
  "atk-s0505a:575_4": "Nāparaṃ itthattāyāti idāni puna itthabhāvāya evaṃ soḷasakiccabhāvāya kilesakkhayāya vā maggabhāvanā natthīti.",
  "atk-s0505a:575_5": "Atha vā itthattāyāti itthabhāvato,",
  "atk-s0505a:575_6": "imasmā evaṃpakārā idāni vattamānakkhandhasantānā aparaṃ khandhasantānaṃ natthi.",
  "atk-s0505a:575_7": "Ime pana pañcakkhandhā pariññātā tiṭṭhanti chinnamūlako rukkho viyāti abbhaññāsi.",
  "atk-s0505a:575_8": "Aññataroti eko.",
  "atk-s0505a:575_9": "Arahatanti arahantānaṃ.",
  "atk-s0505a:575_10": "Mahāsāvakānaṃ abbhantaro āyasmā bhāradvājo ahosīti ayaṃ kirettha adhippāyoti.",
  "atk-s0505a:576_0": "Paramatthajotikāya khuddaka-aṭṭhakathāya",
  "atk-s0505a:577_0": "Suttanipāta-aṭṭhakathāya kasibhāradvājasuttavaṇṇanā niṭṭhitā.",
  "atk-s0505a:578_0": "5. Cundasuttavaṇṇanā",
  "atk-s0505a:579_0": "83.",
  "atk-s0505a:579_1": "Pucchāmi muniṃ pahūtapaññanti cundasuttaṃ.",
  "atk-s0505a:579_2": "Kā uppatti?",
  "atk-s0505a:579_3": "Saṅkhepato tāva attajjhāsayaparajjhāsayaaṭṭhuppattipucchāvasikabhedato catūsu uppattīsu imassa suttassa pucchāvasikā uppatti.",
  "atk-s0505a:579_4": "Vitthārato pana ekaṃ samayaṃ bhagavā mallesu cārikaṃ caramāno mahatā bhikkhusaṅghena saddhiṃ yena pāvā tadavasari.",
  "atk-s0505a:579_5": "Tatra sudaṃ bhagavā pāvāyaṃ viharati cundassa kammāraputtassa ambavane.",
  "atk-s0505a:579_6": "Ito pabhuti yāva “atha kho bhagavā pubbaṇhasamayaṃ nivāsetvā pattacīvaramādāya saddhiṃ bhikkhusaṅghena",
  "atk-s0505a:579_7": "yena cundassa kammāraputtassa nivesanaṃ tenupasaṅkami;",
  "atk-s0505a:579_8": "upasaṅkamitvā paññatte āsane nisīdī”ti,",
  "atk-s0505a:579_9": "tāva sutte āgatanayeneva vitthāretabbaṃ.",
  "atk-s0505a:580_0": "Evaṃ bhikkhusaṅghena saddhiṃ nisinne bhagavati cundo kammāraputto buddhappamukhaṃ bhikkhusaṅghaṃ parivisanto",
  "atk-s0505a:580_1": "byañjanasūpādigahaṇatthaṃ bhikkhūnaṃ suvaṇṇabhājanāni upanāmesi.",
  "atk-s0505a:580_2": "Apaññatte sikkhāpade keci bhikkhū suvaṇṇabhājanāni paṭicchiṃsu keci na paṭicchiṃsu.",
  "atk-s0505a:580_3": "Bhagavato pana ekameva bhājanaṃ attano selamayaṃ pattaṃ,",
  "atk-s0505a:580_4": "dutiyabhājanaṃ buddhā na gaṇhanti.",
  "atk-s0505a:580_5": "Tattha aññataro pāpabhikkhu sahassagghanakaṃ suvaṇṇabhājanaṃ attano bhojanatthāya sampattaṃ theyyacittena kuñcikatthavikāya pakkhipi.",
  "atk-s0505a:580_6": "Cundo parivisitvā hatthapādaṃ dhovitvā bhagavantaṃ namassamāno bhikkhusaṅghaṃ olokento taṃ bhikkhuṃ addasa,",
  "atk-s0505a:580_7": "disvā ca pana apassamāno viya hutvā na naṃ kiñci abhaṇi bhagavati theresu ca gāravena,",
  "atk-s0505a:580_8": "apica “micchādiṭṭhikānaṃ vacanapatho mā ahosī”ti.",
  "atk-s0505a:580_9": "So “kiṃ nu kho saṃvarayuttāyeva samaṇā,",
  "atk-s0505a:580_10": "udāhu bhinnasaṃvarā īdisāpi samaṇā”ti ñātukāmo sāyanhasamaye bhagavantaṃ upasaṅkamitvā āha “pucchāmi muni”nti.",
  "atk-s0505a:581_0": "Tattha pucchāmīti idaṃ “tisso pucchā adiṭṭhajotanā pucchā”tiādinā nayena niddese vuttanayameva.",
  "atk-s0505a:581_1": "Muninti etampi “monaṃ vuccati ñāṇaṃ.",
  "atk-s0505a:581_2": "Yā paññā pajānanā…pe…",
  "atk-s0505a:581_3": "sammādiṭṭhi,",
  "atk-s0505a:581_4": "tena ñāṇena samannāgato muni,",
  "atk-s0505a:581_5": "monappattoti,",
  "atk-s0505a:581_6": "tīṇi moneyyāni kāyamoneyya”ntiādinā nayena tattheva vuttanayameva.",
  "atk-s0505a:581_7": "Ayampanettha saṅkhepo.",
  "atk-s0505a:581_8": "Pucchāmīti okāsaṃ kārento muninti munimuniṃ bhagavantaṃ ālapati.",
  "atk-s0505a:581_9": "Pahūtapaññantiādīni thutivacanāni,",
  "atk-s0505a:581_10": "tehi taṃ muniṃ thunāti.",
  "atk-s0505a:581_11": "Tattha pahūtapaññanti vipulapaññaṃ.",
  "atk-s0505a:581_12": "Ñeyyapariyantikattā cassa vipulatā veditabbā.",
  "atk-s0505a:581_13": "Iti cundo kammāraputtoti idaṃ dvayaṃ dhaniyasutte vuttanayameva.",
  "atk-s0505a:581_14": "Ito paraṃ pana ettakampi avatvā sabbaṃ vuttanayaṃ chaḍḍetvā avuttanayameva vaṇṇayissāma.",
  "atk-s0505a:582_0": "Buddhanti tīsu buddhesu tatiyabuddhaṃ.",
  "atk-s0505a:582_1": "Dhammassāminti maggadhammassa janakattā puttasseva pitaraṃ attanā uppāditasippāyatanādīnaṃ viya ca ācariyaṃ dhammassa sāmiṃ,",
  "atk-s0505a:582_2": "dhammissaraṃ dhammarājaṃ dhammavasavattinti attho.",
  "atk-s0505a:582_3": "Vuttampi cetaṃ –",
  "atk-s0505a:583_0": "“So hi, brāhmaṇa,",
  "atk-s0505a:583_1": "bhagavā anuppannassa maggassa uppādetā,",
  "atk-s0505a:583_2": "asañjātassa maggassa sañjanetā,",
  "atk-s0505a:583_3": "anakkhātassa maggassa akkhātā, maggaññū,",
  "atk-s0505a:583_4": "maggavidū,",
  "atk-s0505a:583_5": "maggakovido.",
  "atk-s0505a:583_6": "Maggānugā ca pana etarahi sāvakā viharanti pacchā samannāgatā”ti.",
  "atk-s0505a:584_0": "Vītataṇhanti vigatakāmabhavavibhavataṇhaṃ.",
  "atk-s0505a:584_1": "Dvipaduttamanti dvipadānaṃ uttamaṃ.",
  "atk-s0505a:584_2": "Tattha kiñcāpi bhagavā na kevalaṃ dvipaduttamo eva,",
  "atk-s0505a:584_3": "atha kho yāvatā sattā apadā vā dvipadā vā…pe…",
  "atk-s0505a:584_4": "nevasaññīnāsaññino vā,",
  "atk-s0505a:584_5": "tesaṃ sabbesaṃ uttamo.",
  "atk-s0505a:584_6": "Atha kho ukkaṭṭhaparicchedavasena dvipaduttamotveva vuccati.",
  "atk-s0505a:584_7": "Dvipadā hi sabbasattānaṃ ukkaṭṭhā cakkavattimahāsāvakapaccekabuddhānaṃ tattha uppattito,",
  "atk-s0505a:584_8": "tesañca uttamoti vutte sabbasattuttamoti vuttoyeva hoti.",
  "atk-s0505a:584_9": "Sārathīnaṃ pavaranti sāretīti sārathi,",
  "atk-s0505a:584_10": "hatthidamakādīnametaṃ adhivacanaṃ.",
  "atk-s0505a:584_11": "Tesañca bhagavā pavaro anuttarena damanena purisadamme dametuṃ samatthabhāvato. Yathāha –",
  "atk-s0505a:585_0": "“Hatthidamakena,",
  "atk-s0505a:585_1": "bhikkhave,",
  "atk-s0505a:585_2": "hatthidammo sārito ekaṃ eva disaṃ dhāvati puratthimaṃ vā pacchimaṃ vā uttaraṃ vā dakkhiṇaṃ vā.",
  "atk-s0505a:585_3": "Assadamakena,",
  "atk-s0505a:585_4": "bhikkhave,",
  "atk-s0505a:585_5": "assadammo…pe…",
  "atk-s0505a:585_6": "godamakena,",
  "atk-s0505a:585_7": "bhikkhave,",
  "atk-s0505a:585_8": "godammo…pe…",
  "atk-s0505a:585_9": "dakkhiṇaṃ vā.",
  "atk-s0505a:585_10": "Tathāgatena hi,",
  "atk-s0505a:585_11": "bhikkhave,",
  "atk-s0505a:585_12": "arahatā sammāsambuddhena purisadammo sārito aṭṭha disā vidhāvati,",
  "atk-s0505a:585_13": "rūpī rūpāni passati,",
  "atk-s0505a:585_14": "ayamekā disā…pe…",
  "atk-s0505a:585_15": "saññāvedayitanirodhaṃ upasampajja viharati,",
  "atk-s0505a:585_16": "ayaṃ aṭṭhamī disā”ti.",
  "atk-s0505a:586_0": "Katīti atthappabhedapucchā.",
  "atk-s0505a:586_1": "Loketi sattaloke.",
  "atk-s0505a:586_2": "Samaṇāti pucchitabbaatthanidassanaṃ.",
  "atk-s0505a:586_3": "Iṅghāti yācanatthe nipāto.",
  "atk-s0505a:586_4": "Tadiṅghāti te iṅgha.",
  "atk-s0505a:586_5": "Brūhīti ācikkha kathayassūti.",
  "atk-s0505a:587_0": "84.",
  "atk-s0505a:587_1": "Evaṃ vutte bhagavā cundaṃ kammāraputtaṃ “kiṃ, bhante, kusalaṃ,",
  "atk-s0505a:587_2": "kiṃ akusala”ntiādinā nayena gihipañhaṃ apucchitvā samaṇapañhaṃ pucchantaṃ disvā āvajjento “taṃ pāpabhikkhuṃ",
  "atk-s0505a:587_3": "sandhāya ayaṃ pucchatī”ti ñatvā tassa aññatra vohāramattā assamaṇabhāvaṃ dīpento āha “caturo samaṇā”ti.",
  "atk-s0505a:587_4": "Tattha caturoti saṅkhyāparicchedo.",
  "atk-s0505a:587_5": "Samaṇāti kadāci bhagavā titthiye samaṇavādena vadati; yathāha –",
  "atk-s0505a:587_6": "“yāni tāni puthusamaṇabrāhmaṇānaṃ vatakotūhalamaṅgalānī”ti.",
  "atk-s0505a:587_7": "Kadāci puthujjane; yathāha –",
  "atk-s0505a:587_8": "“samaṇā samaṇāti kho,",
  "atk-s0505a:587_9": "bhikkhave,",
  "atk-s0505a:587_10": "jano sañjānātī”ti.",
  "atk-s0505a:587_11": "Kadāci sekkhe; yathāha – “idheva,",
  "atk-s0505a:587_12": "bhikkhave, samaṇo,",
  "atk-s0505a:587_13": "idha dutiyo samaṇo”ti.",
  "atk-s0505a:587_14": "Kadāci khīṇāsave; yathāha –",
  "atk-s0505a:587_15": "“āsavānaṃ khayā samaṇo hotī”ti.",
  "atk-s0505a:587_16": "Kadāci attānaṃyeva; yathāha –",
  "atk-s0505a:587_17": "“samaṇoti kho,",
  "atk-s0505a:587_18": "bhikkhave,",
  "atk-s0505a:587_19": "tathāgatassetaṃ adhivacana”nti.",
  "atk-s0505a:587_20": "Idha pana tīhi padehi sabbepi ariye sīlavantaṃ puthujjanañca,",
  "atk-s0505a:587_21": "catutthena itaraṃ assamaṇampi bhaṇḍuṃ kāsāvakaṇṭhaṃ kevalaṃ vohāramattakena samaṇoti saṅgaṇhitvā “caturo samaṇā”ti āha.",
  "atk-s0505a:587_22": "Na pañcamatthīti imasmiṃ dhammavinaye vohāramattakena paṭiññāmattakenāpi pañcamo samaṇo nāma natthi.",
  "atk-s0505a:588_0": "Te te āvikaromīti te caturo samaṇe tava pākaṭe karomi.",
  "atk-s0505a:588_1": "Sakkhipuṭṭhoti sammukhā pucchito.",
  "atk-s0505a:588_2": "Maggajinoti maggena sabbakilese vijitāvīti attho.",
  "atk-s0505a:588_3": "Maggadesakoti paresaṃ maggaṃ desetā.",
  "atk-s0505a:588_4": "Magge jīvatīti sattasu sekkhesu yo koci sekkho apariyositamaggavāsattā lokuttare,",
  "atk-s0505a:588_5": "sīlavantaputhujjano ca lokiye magge jīvati nāma,",
  "atk-s0505a:588_6": "sīlavantaputhujjano vā lokuttaramagganimittaṃ jīvanatopi magge jīvatīti veditabbo.",
  "atk-s0505a:588_7": "Yo ca maggadūsīti yo ca dussīlo micchādiṭṭhi maggapaṭilomāya paṭipattiyā maggadūsakoti attho.",
  "atk-s0505a:589_0": "85.",
  "atk-s0505a:589_1": "“Ime te caturo samaṇā”ti evaṃ bhagavatā saṅkhepena uddiṭṭhe caturo samaṇe “ayaṃ nāmettha maggajino,",
  "atk-s0505a:589_2": "ayaṃ maggadesako,",
  "atk-s0505a:589_3": "ayaṃ magge jīvati,",
  "atk-s0505a:589_4": "ayaṃ maggadūsī”ti evaṃ paṭivijjhituṃ asakkonto puna pucchituṃ cundo āha “kaṃ maggajina”nti.",
  "atk-s0505a:589_5": "Tattha magge jīvati meti yo so magge jīvati,",
  "atk-s0505a:589_6": "taṃ me brūhi puṭṭhoti.",
  "atk-s0505a:589_7": "Sesaṃ pākaṭameva.",
  "atk-s0505a:590_0": "86.",
  "atk-s0505a:590_1": "Idānissa bhagavā caturopi samaṇe catūhi gāthāhi niddisanto āha “yo tiṇṇakathaṃkatho visallo”ti.",
  "atk-s0505a:590_2": "Tattha tiṇṇakathaṃkatho visalloti etaṃ uragasutte vuttanayameva.",
  "atk-s0505a:590_3": "Ayaṃ pana viseso.",
  "atk-s0505a:590_4": "Yasmā imāya gāthāya maggajinoti buddhasamaṇo adhippeto,",
  "atk-s0505a:590_5": "tasmā sabbaññutaññāṇena kathaṃkathāpatirūpakassa sabbadhammesu aññāṇassa tiṇṇattāpi “tiṇṇakathaṃkatho”ti veditabbo.",
  "atk-s0505a:590_6": "Pubbe vuttanayena hi tiṇṇakathaṃkathāpi sotāpannādayo paccekabuddhapariyosānā sakadāgāmivisayādīsu buddhavisayapariyosānesu",
  "atk-s0505a:590_7": "paṭihatañāṇappabhāvattā pariyāyena atiṇṇakathaṃkathāva honti.",
  "atk-s0505a:590_8": "Bhagavā pana sabbappakārena tiṇṇakathaṃkathoti.",
  "atk-s0505a:590_9": "Nibbānābhiratoti nibbāne abhirato,",
  "atk-s0505a:590_10": "phalasamāpattivasena sadā nibbānaninnacittoti attho.",
  "atk-s0505a:590_11": "Tādiso ca bhagavā. Yathāha –",
  "atk-s0505a:591_0": "“So kho ahaṃ,",
  "atk-s0505a:591_1": "aggivessana,",
  "atk-s0505a:591_2": "tassā eva kathāya pariyosāne,",
  "atk-s0505a:591_3": "tasmiṃyeva purimasmiṃ samādhinimitte ajjhattameva cittaṃ saṇṭhapemi,",
  "atk-s0505a:591_4": "sannisādemi,",
  "atk-s0505a:591_5": "ekodiṃ karomi,",
  "atk-s0505a:591_6": "samādahāmī”ti.",
  "atk-s0505a:592_0": "Anānugiddhoti kañci dhammaṃ taṇhāgedhena ananugijjhanto.",
  "atk-s0505a:592_1": "Lokassa sadevakassa netāti āsayānusayānulomena dhammaṃ desetvā pārāyanamahāsamayādīsu anekesu suttantesu",
  "atk-s0505a:592_2": "aparimāṇānaṃ devamanussānaṃ saccapaṭivedhasampādanena sadevakassa lokassa netā, gamayitā, tāretā,",
  "atk-s0505a:592_3": "pāraṃ sampāpetāti attho.",
  "atk-s0505a:592_4": "Tādinti tādisaṃ yathāvuttappakāralokadhammehi nibbikāranti attho.",
  "atk-s0505a:592_5": "Sesamettha pākaṭameva.",
  "atk-s0505a:593_0": "87.",
  "atk-s0505a:593_1": "Evaṃ bhagavā imāya gāthāya “maggajina”nti buddhasamaṇaṃ niddisitvā idāni khīṇāsavasamaṇaṃ niddisanto āha “paramaṃ paramantī”ti.",
  "atk-s0505a:593_2": "Tattha paramaṃ nāma nibbānaṃ,",
  "atk-s0505a:593_3": "sabbadhammānaṃ aggaṃ uttamanti attho.",
  "atk-s0505a:593_4": "Paramanti yodha ñatvāti taṃ paramaṃ paramamicceva yo idha sāsane ñatvā paccavekkhaṇañāṇena.",
  "atk-s0505a:593_5": "Akkhāti vibhajate idheva dhammanti nibbānadhammaṃ akkhāti,",
  "atk-s0505a:593_6": "attanā paṭividdhattā paresaṃ pākaṭaṃ karoti “idaṃ nibbāna”nti,",
  "atk-s0505a:593_7": "maggadhammaṃ vibhajati “ime cattāro satipaṭṭhānā…pe…",
  "atk-s0505a:593_8": "ariyo aṭṭhaṅgiko maggo”ti.",
  "atk-s0505a:593_9": "Ubhayampi vā ugghaṭitaññūnaṃ saṅkhepadesanāya ācikkhati,",
  "atk-s0505a:593_10": "vipañcitaññūnaṃ vitthāradesanāya vibhajati.",
  "atk-s0505a:593_11": "Evaṃ ācikkhanto vibhajanto ca “idheva sāsane ayaṃ dhammo,",
  "atk-s0505a:593_12": "na ito bahiddhā”ti sīhanādaṃ nadanto akkhāti ca vibhajati ca.",
  "atk-s0505a:593_13": "Tena vuttaṃ “akkhāti vibhajate idheva dhamma”nti.",
  "atk-s0505a:593_14": "Taṃ kaṅkhachidaṃ muniṃ anejanti taṃ evarūpaṃ catusaccapaṭivedhena attano,",
  "atk-s0505a:593_15": "desanāya ca paresaṃ kaṅkhacchedanena kaṅkhacchidaṃ,",
  "atk-s0505a:593_16": "moneyyasamannāgamena muniṃ,",
  "atk-s0505a:593_17": "ejāsaṅkhātāya taṇhāya abhāvato anejaṃ dutiyaṃ bhikkhunamāhu maggadesinti.",
  "atk-s0505a:594_0": "88.",
  "atk-s0505a:594_1": "Evaṃ imāya gāthāya sayaṃ anuttaraṃ maggaṃ uppādetvā desanāya anuttaro maggadesī samānopi dūtamiva lekhavācakamiva",
  "atk-s0505a:594_2": "ca rañño attano sāsanaharaṃ sāsanajotakañca “maggadesi”nti khīṇāsavasamaṇaṃ niddisitvā idāni sekkhasamaṇañca",
  "atk-s0505a:594_3": "sīlavantaputhujjanasamaṇañca niddisanto āha “yo dhammapade”ti.",
  "atk-s0505a:594_4": "Tattha padavaṇṇanā pākaṭāyeva.",
  "atk-s0505a:594_5": "Ayaṃ panettha atthavaṇṇanā –",
  "atk-s0505a:594_6": "yo nibbānadhammassa padattā dhammapade,",
  "atk-s0505a:594_7": "ubho ante anupagamma desitattā āsayānurūpato vā satipaṭṭhānādinānappakārehi desitattā sudesite,",
  "atk-s0505a:594_8": "maggasamaṅgīpi anavasitamaggakiccattā magge jīvati,",
  "atk-s0505a:594_9": "sīlasaṃyamena saññato,",
  "atk-s0505a:594_10": "kāyādīsu sūpaṭṭhitāya cirakatādisaraṇāya vā satiyā satimā,",
  "atk-s0505a:594_11": "aṇumattassāpi vajjassa abhāvato anavajjattā,",
  "atk-s0505a:594_12": "koṭṭhāsabhāvena ca padattā sattatiṃsabodhipakkhiyadhammasaṅkhātāni anavajjapadāni bhaṅgañāṇato pabhuti bhāvanāsevanāya sevamāno,",
  "atk-s0505a:594_13": "taṃ bhikkhunaṃ tatiyaṃ maggajīvinti āhūti.",
  "atk-s0505a:595_0": "89.",
  "atk-s0505a:595_1": "Evaṃ bhagavā imāya gāthāya “maggajīvi”nti sekkhasamaṇaṃ sīlavantaputhujjanasamaṇañca niddisitvā idāni",
  "atk-s0505a:595_2": "taṃ bhaṇḍuṃ kāsāvakaṇṭhaṃ kevalaṃ vohāramattasamaṇaṃ niddisanto āha “chadanaṃ katvānā”ti.",
  "atk-s0505a:595_3": "Tattha chadanaṃ katvānāti patirūpaṃ karitvā,",
  "atk-s0505a:595_4": "vesaṃ gahetvā,",
  "atk-s0505a:595_5": "liṅgaṃ dhāretvāti attho.",
  "atk-s0505a:595_6": "Subbatānanti buddhapaccekabuddhasāvakānaṃ.",
  "atk-s0505a:595_7": "Tesañhi sundarāni vatāni,",
  "atk-s0505a:595_8": "tasmā te subbatāti vuccanti.",
  "atk-s0505a:595_9": "Pakkhandīti pakkhandako,",
  "atk-s0505a:595_10": "anto pavisakoti attho.",
  "atk-s0505a:595_11": "Dussīlo hi gūthapaṭicchādanatthaṃ tiṇapaṇṇādicchadanaṃ viya attano dussīlabhāvaṃ paṭicchādanatthaṃ subbatānaṃ",
  "atk-s0505a:595_12": "chadanaṃ katvā “ahampi bhikkhū”ti bhikkhumajjhe pakkhandati,",
  "atk-s0505a:595_13": "“ettakavassena bhikkhunā gahetabbaṃ eta”nti lābhe dīyamāne “ahaṃ ettakavasso”ti gaṇhituṃ pakkhandati,",
  "atk-s0505a:595_14": "tena vuccati “chadanaṃ katvāna subbatānaṃ pakkhandī”ti.",
  "atk-s0505a:595_15": "Catunnampi khattiyādikulānaṃ uppannaṃ pasādaṃ ananurūpapaṭipattiyā dūsetīti kuladūsako.",
  "atk-s0505a:595_16": "Pagabbhoti aṭṭhaṭṭhānena kāyapāgabbhiyena,",
  "atk-s0505a:595_17": "catuṭṭhānena vacīpāgabbhiyena,",
  "atk-s0505a:595_18": "anekaṭṭhānena manopāgabbhiyena ca samannāgatoti attho.",
  "atk-s0505a:595_19": "Ayamettha saṅkhepo,",
  "atk-s0505a:595_20": "vitthāraṃ pana mettasuttavaṇṇanāyaṃ vakkhāma.",
  "atk-s0505a:596_0": "Katapaṭicchādanalakkhaṇāya māyāya samannāgatattā māyāvī.",
  "atk-s0505a:596_1": "Sīlasaṃyamābhāvena asaññato.",
  "atk-s0505a:596_2": "Palāpasadisattā palāpo.",
  "atk-s0505a:596_3": "Yathā hi palāpo anto taṇḍularahitopi bahi thusena vīhi viya dissati,",
  "atk-s0505a:596_4": "evamidhekacco anto sīlādiguṇasāravirahitopi bahi subbatacchadanena samaṇavesena samaṇo viya dissati.",
  "atk-s0505a:596_5": "So evaṃ palāpasadisattā “palāpo”ti vuccati.",
  "atk-s0505a:596_6": "Ānāpānassatisutte pana “apalāpāyaṃ,",
  "atk-s0505a:596_7": "bhikkhave, parisā,",
  "atk-s0505a:596_8": "nippalāpāyaṃ,",
  "atk-s0505a:596_9": "bhikkhave, parisā,",
  "atk-s0505a:596_10": "suddhā sāre patiṭṭhitā”ti evaṃ puthujjanakalyāṇopi “palāpo”ti vutto.",
  "atk-s0505a:596_11": "Idha pana kapilasutte ca “tato palāpe vāhetha,",
  "atk-s0505a:596_12": "assamaṇe samaṇamānine”ti evaṃ parājitako “palāpo”ti vutto.",
  "atk-s0505a:596_13": "Patirūpena caraṃ samaggadūsīti taṃ subbatānaṃ chadanaṃ katvā yathā carantaṃ “āraññiko ayaṃ rukkhamūliko,",
  "atk-s0505a:596_14": "paṃsukūliko,",
  "atk-s0505a:596_15": "piṇḍapātiko, appiccho,",
  "atk-s0505a:596_16": "santuṭṭho”ti jano jānāti,",
  "atk-s0505a:596_17": "evaṃ patirūpena yuttarūpena bāhiramaṭṭhena ācārena caranto puggalo attano lokuttaramaggassa,",
  "atk-s0505a:596_18": "paresaṃ sugatimaggassa ca dūsanato “maggadūsī”ti veditabbo.",
  "atk-s0505a:597_0": "90.",
  "atk-s0505a:597_1": "Evaṃ imāya gāthāya “maggadūsī”ti dussīlaṃ vohāramattakasamaṇaṃ niddisitvā idāni tesaṃ aññamaññaṃ abyāmissībhāvaṃ dīpento āha “ete ca paṭivijjhī”ti.",
  "atk-s0505a:597_2": "Tassattho –",
  "atk-s0505a:597_3": "ete caturo samaṇe yathāvuttena lakkhaṇena paṭivijjhi aññāsi sacchākāsi yo gahaṭṭho khattiyo vā brāhmaṇo vā añño vā koci,",
  "atk-s0505a:597_4": "imesaṃ catunnaṃ samaṇānaṃ lakkhaṇassavanamattena sutavā,",
  "atk-s0505a:597_5": "tasseva lakkhaṇassa ariyānaṃ santike sutattā ariyasāvako,",
  "atk-s0505a:597_6": "teyeva samaṇe “ayañca ayañca evaṃlakkhaṇo”ti pajānanamattena sappañño,",
  "atk-s0505a:597_7": "yādiso ayaṃ pacchā vutto maggadūsī,",
  "atk-s0505a:597_8": "itarepi sabbe netādisāti ñatvā iti disvā evaṃ pāpaṃ karontampi etaṃ pāpabhikkhuṃ disvā.",
  "atk-s0505a:597_9": "Tatthāyaṃ yojanā –",
  "atk-s0505a:597_10": "ete ca paṭivijjhi yo gahaṭṭho sutavā ariyasāvako sappañño,",
  "atk-s0505a:597_11": "tassa tāya paññāya sabbe “netādisā”ti ñatvā viharato iti disvā na hāpeti saddhā,",
  "atk-s0505a:597_12": "evaṃ pāpakammaṃ karontaṃ pāpabhikkhuṃ disvāpi na hāpeti,",
  "atk-s0505a:597_13": "na hāyati,",
  "atk-s0505a:597_14": "na nassati saddhāti.",
  "atk-s0505a:598_0": "Evaṃ imāya gāthāya tesaṃ abyāmissībhāvaṃ dīpetvā idāni iti disvāpi “sabbe netādisā”ti jānantaṃ ariyasāvakaṃ pasaṃsanto āha “kathañhi duṭṭhenā”ti.",
  "atk-s0505a:598_1": "Tassa sambandho –",
  "atk-s0505a:598_2": "etadeva ca yuttaṃ sutavato ariyasāvakassa,",
  "atk-s0505a:598_3": "yadidaṃ ekaccaṃ pāpaṃ karontaṃ iti disvāpi sabbe “netādisā”ti jānanaṃ.",
  "atk-s0505a:598_4": "Kiṃ kāraṇā?",
  "atk-s0505a:598_5": "Kathañhi duṭṭhena asampaduṭṭhaṃ,",
  "atk-s0505a:598_6": "suddhaṃ asuddhena samaṃ kareyyāti?",
  "atk-s0505a:598_7": "Tassattho –",
  "atk-s0505a:598_8": "kathañhi sutavā ariyasāvako sappañño,",
  "atk-s0505a:598_9": "sīlavipattiyā duṭṭhena maggadūsinā aduṭṭhaṃ itaraṃ samaṇattayaṃ,",
  "atk-s0505a:598_10": "suddhaṃ samaṇattayamevaṃ aparisuddhakāyasamācāratādīhi asuddhena pacchimena vohāramattakasamaṇena samaṃ kareyya sadisanti jāneyyāti.",
  "atk-s0505a:598_11": "Suttapariyosāne upāsakassa maggo vā phalaṃ vā na kathitaṃ.",
  "atk-s0505a:598_12": "Kaṅkhāmattameva hi tassa pahīnanti.",
  "atk-s0505a:599_0": "Paramatthajotikāya khuddaka-aṭṭhakathāya",
  "atk-s0505a:600_0": "Suttanipāta-aṭṭhakathāya cundasuttavaṇṇanā niṭṭhitā.",
  "atk-s0505a:601_0": "6. Parābhavasuttavaṇṇanā",
  "atk-s0505a:602_0": "Evaṃ me sutanti parābhavasuttaṃ.",
  "atk-s0505a:602_1": "Kā uppatti?",
  "atk-s0505a:602_2": "Maṅgalasuttaṃ kira sutvā devānaṃ etadahosi –",
  "atk-s0505a:602_3": "“bhagavatā maṅgalasutte sattānaṃ vuḍḍhiñca sotthiñca kathayamānena ekaṃsena bhavo eva kathito,",
  "atk-s0505a:602_4": "no parābhavo.",
  "atk-s0505a:602_5": "Handa dāni yena sattā parihāyanti vinassanti,",
  "atk-s0505a:602_6": "taṃ nesaṃ parābhavampi pucchāmā”ti.",
  "atk-s0505a:602_7": "Atha maṅgalasuttaṃ kathitadivasato dutiyadivase dasasahassacakkavāḷesu devatāyo parābhavasuttaṃ sotukāmā",
  "atk-s0505a:602_8": "imasmiṃ ekacakkavāḷe sannipatitvā ekavālaggakoṭiokāsamatte dasapi vīsampi tiṃsampi cattālīsampi paññāsampi",
  "atk-s0505a:602_9": "saṭṭhipi sattatipi asītipi sukhumattabhāve nimminitvā sabbadevamārabrahmāno siriyā ca tejena ca adhigayha",
  "atk-s0505a:602_10": "virocamānaṃ paññattavarabuddhāsane nisinnaṃ bhagavantaṃ parivāretvā aṭṭhaṃsu.",
  "atk-s0505a:602_11": "Tato sakkena devānamindena āṇatto aññataro devaputto bhagavantaṃ parābhavapañhaṃ pucchi.",
  "atk-s0505a:602_12": "Atha bhagavā pucchāvasena imaṃ suttamabhāsi.",
  "atk-s0505a:603_0": "Tattha “evaṃ me suta”ntiādi āyasmatā ānandena vuttaṃ.",
  "atk-s0505a:603_1": "“Parābhavantaṃ purisa”ntiādinā nayena ekantarikā gāthā devaputtena vuttā,",
  "atk-s0505a:603_2": "“suvijāno bhavaṃ hotī”tiādinā nayena ekantarikā eva avasānagāthā ca bhagavatā vuttā,",
  "atk-s0505a:603_3": "tadetaṃ sabbampi samodhānetvā “parābhavasutta”nti vuccati.",
  "atk-s0505a:603_4": "Tattha “evaṃ me suta”ntiādīsu yaṃ vattabbaṃ,",
  "atk-s0505a:603_5": "taṃ sabbaṃ maṅgalasuttavaṇṇanāyaṃ vakkhāma.",
  "atk-s0505a:604_0": "91.",
  "atk-s0505a:604_1": "Parābhavantaṃ purisantiādīsu pana parābhavantanti parihāyantaṃ vinassantaṃ.",
  "atk-s0505a:604_2": "Purisanti yaṃkiñci sattaṃ jantuṃ.",
  "atk-s0505a:604_3": "Mayaṃ pucchāma gotamāti sesadevehi saddhiṃ attānaṃ nidassetvā okāsaṃ kārento so devaputto gottena bhagavantaṃ ālapati.",
  "atk-s0505a:604_4": "Bhavantaṃ puṭṭhumāgammāti mayañhi bhavantaṃ pucchissāmāti tato tato cakkavāḷā āgatāti attho.",
  "atk-s0505a:604_5": "Etena ādaraṃ dasseti.",
  "atk-s0505a:604_6": "Kiṃ parābhavato mukhanti evaṃ āgatānaṃ amhākaṃ brūhi parābhavato purisassa kiṃ mukhaṃ,",
  "atk-s0505a:604_7": "kiṃ dvāraṃ, kā yoni,",
  "atk-s0505a:604_8": "kiṃ kāraṇaṃ,",
  "atk-s0505a:604_9": "yena mayaṃ parābhavantaṃ purisaṃ jāneyyāmāti attho.",
  "atk-s0505a:604_10": "Etena “parābhavantaṃ purisa”nti ettha vuttassa parābhavato purisassa parābhavakāraṇaṃ pucchati.",
  "atk-s0505a:604_11": "Parābhavakāraṇe hi ñāte tena kāraṇasāmaññena sakkā yo koci parābhavapuriso jānitunti.",
  "atk-s0505a:605_0": "92.",
  "atk-s0505a:605_1": "Athassa bhagavā suṭṭhu pākaṭīkaraṇatthaṃ paṭipakkhaṃ dassetvā puggalādhiṭṭhānāya desanāya parābhavamukhaṃ dīpento āha “suvijāno bhava”nti.",
  "atk-s0505a:605_2": "Tassattho –",
  "atk-s0505a:605_3": "yvāyaṃ bhavaṃ vaḍḍhanto aparihāyanto puriso,",
  "atk-s0505a:605_4": "so suvijāno hoti,",
  "atk-s0505a:605_5": "sukhena akasirena akicchena sakkā vijānituṃ.",
  "atk-s0505a:605_6": "Yopāyaṃ parābhavatīti parābhavo,",
  "atk-s0505a:605_7": "parihāyati vinassati,",
  "atk-s0505a:605_8": "yassa tumhe parābhavato purisassa mukhaṃ maṃ pucchatha,",
  "atk-s0505a:605_9": "sopi suvijāno. Kathaṃ?",
  "atk-s0505a:605_10": "Ayañhi dhammakāmo bhavaṃ hoti dasakusalakammapathadhammaṃ kāmeti, piheti, pattheti, suṇāti,",
  "atk-s0505a:605_11": "paṭipajjati,",
  "atk-s0505a:605_12": "so taṃ paṭipattiṃ disvā sutvā ca jānitabbato suvijāno hoti.",
  "atk-s0505a:605_13": "Itaropi dhammadessī parābhavo,",
  "atk-s0505a:605_14": "tameva dhammaṃ dessati,",
  "atk-s0505a:605_15": "na kāmeti,",
  "atk-s0505a:605_16": "na piheti,",
  "atk-s0505a:605_17": "na pattheti,",
  "atk-s0505a:605_18": "na suṇāti,",
  "atk-s0505a:605_19": "na paṭipajjati,",
  "atk-s0505a:605_20": "so taṃ vippaṭipattiṃ disvā sutvā ca jānitabbato suvijāno hotīti.",
  "atk-s0505a:605_21": "Evamettha bhagavā paṭipakkhaṃ dassento atthato dhammakāmataṃ bhavato mukhaṃ dassetvā dhammadessitaṃ parābhavato mukhaṃ dassetīti veditabbaṃ.",
  "atk-s0505a:606_0": "93.",
  "atk-s0505a:606_1": "Atha sā devatā bhagavato bhāsitaṃ abhinandamānā āha “iti heta”nti.",
  "atk-s0505a:606_2": "Tassattho –",
  "atk-s0505a:606_3": "iti hi yathā vutto bhagavatā,",
  "atk-s0505a:606_4": "tatheva etaṃ vijānāma, gaṇhāma, dhārema,",
  "atk-s0505a:606_5": "paṭhamo so parābhavo so dhammadessitālakkhaṇo paṭhamo parābhavo.",
  "atk-s0505a:606_6": "Yāni mayaṃ parābhavamukhāni vijānituṃ āgatamhā,",
  "atk-s0505a:606_7": "tesu idaṃ tāva ekaṃ parābhavamukhanti vuttaṃ hoti.",
  "atk-s0505a:606_8": "Tattha viggaho,",
  "atk-s0505a:606_9": "parābhavanti etenāti parābhavo.",
  "atk-s0505a:606_10": "Kena ca parābhavanti?",
  "atk-s0505a:606_11": "Yaṃ parābhavato mukhaṃ, kāraṇaṃ, tena.",
  "atk-s0505a:606_12": "Byañjanamattena eva hi ettha nānākaraṇaṃ,",
  "atk-s0505a:606_13": "atthato pana parābhavoti vā parābhavato mukhanti vā nānākaraṇaṃ natthi.",
  "atk-s0505a:606_14": "Evamekaṃ parābhavato mukhaṃ vijānāmāti abhinanditvā tato paraṃ ñātukāmatāyāha “dutiyaṃ bhagavā brūhi,",
  "atk-s0505a:606_15": "kiṃ parābhavato mukha”nti.",
  "atk-s0505a:606_16": "Ito parañca tatiyaṃ catutthantiādīsupi imināva nayenattho veditabbo.",
  "atk-s0505a:607_0": "94.",
  "atk-s0505a:607_1": "Byākaraṇapakkhepi ca yasmā te te sattā tehi tehi parābhavamukhehi samannāgatā,",
  "atk-s0505a:607_2": "na ekoyeva sabbehi,",
  "atk-s0505a:607_3": "na ca sabbe ekeneva,",
  "atk-s0505a:607_4": "tasmā tesaṃ tesaṃ tāni tāni parābhavamukhāni dassetuṃ “asantassa piyā hontī”tiādinā nayena puggalādhiṭṭhānāya",
  "atk-s0505a:607_5": "eva desanāya nānāvidhāni parābhavamukhāni byākāsīti veditabbā.",
  "atk-s0505a:608_0": "Tatrāyaṃ saṅkhepato atthavaṇṇanā –",
  "atk-s0505a:608_1": "asanto nāma cha satthāro,",
  "atk-s0505a:608_2": "ye vā panaññepi avūpasantena kāyavacīmanokammena samannāgatā,",
  "atk-s0505a:608_3": "te asanto assapiyā honti sunakkhattādīnaṃ acelakakorakhattiyādayo viya.",
  "atk-s0505a:608_4": "Santo nāma buddhapaccekabuddhasāvakā.",
  "atk-s0505a:608_5": "Ye vā panaññepi vūpasantena kāyavacīmanokammena samannāgatā,",
  "atk-s0505a:608_6": "te sante na kurute piyaṃ,",
  "atk-s0505a:608_7": "attano piye iṭṭhe kante manāpe na kuruteti attho.",
  "atk-s0505a:608_8": "Veneyyavasena hettha vacanabhedo katoti veditabbo.",
  "atk-s0505a:608_9": "Atha vā sante na kuruteti sante na sevatīti attho,",
  "atk-s0505a:608_10": "yathā “rājānaṃ sevatī”ti etasmiñhi atthe rājānaṃ piyaṃ kuruteti saddavidū mantenti.",
  "atk-s0505a:608_11": "Piyanti piyamāno,",
  "atk-s0505a:608_12": "tussamāno,",
  "atk-s0505a:608_13": "modamānoti attho.",
  "atk-s0505a:608_14": "Asataṃ dhammo nāma dvāsaṭṭhi diṭṭhigatāni,",
  "atk-s0505a:608_15": "dasākusalakammapathā vā.",
  "atk-s0505a:608_16": "Taṃ asataṃ dhammaṃ roceti, piheti, pattheti, sevati.",
  "atk-s0505a:608_17": "Evametāya gāthāya asantapiyatā,",
  "atk-s0505a:608_18": "santaappiyatā,",
  "atk-s0505a:608_19": "asaddhammarocanañcāti tividhaṃ parābhavato mukhaṃ vuttaṃ.",
  "atk-s0505a:608_20": "Etena hi samannāgato puriso parābhavati parihāyati,",
  "atk-s0505a:608_21": "neva idha na huraṃ vuḍḍhiṃ pāpuṇāti,",
  "atk-s0505a:608_22": "tasmā “parābhavato mukha”nti vuccati.",
  "atk-s0505a:608_23": "Vitthāraṃ panettha “asevanā ca bālānaṃ,",
  "atk-s0505a:608_24": "paṇḍitānañca sevanā”ti gāthāvaṇṇanāyaṃ vakkhāma.",
  "atk-s0505a:609_0": "96.",
  "atk-s0505a:609_1": "Niddāsīlī nāma yo gacchantopi,",
  "atk-s0505a:609_2": "nisīdantopi,",
  "atk-s0505a:609_3": "tiṭṭhantopi,",
  "atk-s0505a:609_4": "sayānopi niddāyatiyeva.",
  "atk-s0505a:609_5": "Sabhāsīlī nāma saṅgaṇikārāmataṃ,",
  "atk-s0505a:609_6": "bhassārāmatamanuyutto.",
  "atk-s0505a:609_7": "Anuṭṭhātāti vīriyatejavirahito uṭṭhānasīlo na hoti,",
  "atk-s0505a:609_8": "aññehi codiyamāno gahaṭṭho vā samāno gahaṭṭhakammaṃ,",
  "atk-s0505a:609_9": "pabbajito vā pabbajitakammaṃ ārabhati.",
  "atk-s0505a:609_10": "Alasoti jātialaso,",
  "atk-s0505a:609_11": "accantābhibhūto thinena ṭhitaṭṭhāne ṭhito eva hoti,",
  "atk-s0505a:609_12": "nisinnaṭṭhāne nisinno eva hoti,",
  "atk-s0505a:609_13": "attano ussāhena aññaṃ iriyāpathaṃ na kappeti.",
  "atk-s0505a:609_14": "Atīte araññe aggimhi uṭṭhite apalāyanaalasā cettha nidassanaṃ.",
  "atk-s0505a:609_15": "Ayamettha ukkaṭṭhaparicchedo,",
  "atk-s0505a:609_16": "tato lāmakaparicchedenāpi pana alaso alasotveva veditabbo.",
  "atk-s0505a:609_17": "Dhajova rathassa,",
  "atk-s0505a:609_18": "dhūmova aggino,",
  "atk-s0505a:609_19": "kodho paññāṇamassāti kodhapaññāṇo.",
  "atk-s0505a:609_20": "Dosacarito khippakopī arukūpamacitto puggalo evarūpo hoti.",
  "atk-s0505a:609_21": "Imāya gāthāya niddāsīlatā,",
  "atk-s0505a:609_22": "sabhāsīlatā,",
  "atk-s0505a:609_23": "anuṭṭhānatā, alasatā,",
  "atk-s0505a:609_24": "kodhapaññāṇatāti pañcavidhaṃ parābhavamukhaṃ vuttaṃ.",
  "atk-s0505a:609_25": "Etena hi samannāgato neva gahaṭṭho gahaṭṭhavuḍḍhiṃ,",
  "atk-s0505a:609_26": "na pabbajito pabbajitavuḍḍhiṃ pāpuṇāti,",
  "atk-s0505a:609_27": "aññadatthu parihāyatiyeva parābhavatiyeva,",
  "atk-s0505a:609_28": "tasmā “parābhavato mukha”nti vuccati.",
  "atk-s0505a:610_0": "98.",
  "atk-s0505a:610_1": "Mātāti janikā veditabbā.",
  "atk-s0505a:610_2": "Pitāti janakoyeva.",
  "atk-s0505a:610_3": "Jiṇṇakaṃ sarīrasithilatāya.",
  "atk-s0505a:610_4": "Gatayobbanaṃ yobbanātikkamena āsītikaṃ vā nāvutikaṃ vā sayaṃ kammāni kātumasamatthaṃ.",
  "atk-s0505a:610_5": "Pahu santoti samattho samāno sukhaṃ jīvamāno.",
  "atk-s0505a:610_6": "Na bharatīti na poseti.",
  "atk-s0505a:610_7": "Imāya gāthāya mātāpitūnaṃ abharaṇaṃ, aposanaṃ,",
  "atk-s0505a:610_8": "anupaṭṭhānaṃ ekaṃyeva parābhavamukhaṃ vuttaṃ.",
  "atk-s0505a:610_9": "Etena hi samannāgato yaṃ taṃ –",
  "atk-s0505a:611_0": "“Tāya naṃ pāricariyāya, mātāpitūsu paṇḍitā;",
  "atk-s0505a:612_0": "Idheva naṃ pasaṃsanti, pecca sagge pamodatī”ti. –",
  "atk-s0505a:613_0": "Mātāpitubharaṇe ānisaṃsaṃ vuttaṃ.",
  "atk-s0505a:613_1": "Taṃ na pāpuṇāti,",
  "atk-s0505a:613_2": "aññadatthu “mātāpitaropi na bharati,",
  "atk-s0505a:613_3": "kaṃ aññaṃ bharissatī”ti nindañca vajjanīyatañca duggatiñca pāpuṇanto parābhavatiyeva,",
  "atk-s0505a:613_4": "tasmā “parābhavato mukha”nti vuccati.",
  "atk-s0505a:614_0": "100.",
  "atk-s0505a:614_1": "Pāpānaṃ bāhitattā brāhmaṇaṃ,",
  "atk-s0505a:614_2": "samitattā samaṇaṃ.",
  "atk-s0505a:614_3": "Brāhmaṇakulappabhavampi vā brāhmaṇaṃ,",
  "atk-s0505a:614_4": "pabbajjupagataṃ samaṇaṃ,",
  "atk-s0505a:614_5": "tato aññaṃ vāpi yaṃkiñci yācanakaṃ.",
  "atk-s0505a:614_6": "Musāvādena vañcetīti “vada, bhante,",
  "atk-s0505a:614_7": "paccayenā”ti pavāretvā yācito vā paṭijānitvā pacchā appadānena tassa taṃ āsaṃ visaṃvādeti.",
  "atk-s0505a:614_8": "Imāya gāthāya brāhmaṇādīnaṃ musāvādena vañcanaṃ ekaṃyeva parābhavamukhaṃ vuttaṃ.",
  "atk-s0505a:614_9": "Etena hi samannāgato idha nindaṃ,",
  "atk-s0505a:614_10": "samparāye duggatiṃ sugatiyampi adhippāyavipattiñca pāpuṇāti.",
  "atk-s0505a:614_11": "Vuttañhetaṃ –",
  "atk-s0505a:615_0": "“Dussīlassa sīlavipannassa pāpako kittisaddo abbhuggacchatī”ti.",
  "atk-s0505a:616_0": "Tathā –",
  "atk-s0505a:617_0": "“Catūhi,",
  "atk-s0505a:617_1": "bhikkhave,",
  "atk-s0505a:617_2": "dhammehi samannāgato yathābhataṃ nikkhitto evaṃ niraye.",
  "atk-s0505a:617_3": "Katamehi catūhi?",
  "atk-s0505a:617_4": "Musāvādī hotī”tiādi.",
  "atk-s0505a:618_0": "Tathā –",
  "atk-s0505a:619_0": "“Idha,",
  "atk-s0505a:619_1": "sāriputta,",
  "atk-s0505a:619_2": "ekacco samaṇaṃ vā brāhmaṇaṃ vā upasaṅkamitvā pavāreti, ‘vada, bhante,",
  "atk-s0505a:619_3": "paccayenā’ti,",
  "atk-s0505a:619_4": "so yena pavāreti,",
  "atk-s0505a:619_5": "taṃ na deti.",
  "atk-s0505a:619_6": "So ce tato cuto itthattaṃ āgacchati.",
  "atk-s0505a:619_7": "So yaṃ yadeva vaṇijjaṃ payojeti,",
  "atk-s0505a:619_8": "sāssa hoti chedagāminī.",
  "atk-s0505a:619_9": "Idha pana sāriputta…pe…",
  "atk-s0505a:619_10": "so yena pavāreti,",
  "atk-s0505a:619_11": "na taṃ yathādhippāyaṃ deti.",
  "atk-s0505a:619_12": "So ce tato cuto itthattaṃ āgacchati.",
  "atk-s0505a:619_13": "So yaṃ yadeva vaṇijjaṃ payojeti,",
  "atk-s0505a:619_14": "sāssa na hoti yathādhippāyā”ti.",
  "atk-s0505a:620_0": "Evamimāni nindādīni pāpuṇanto parābhavatiyeva, tasmā “parābhavato mukha”nti vuttaṃ.",
  "atk-s0505a:621_0": "102.",
  "atk-s0505a:621_1": "Pahūtavittoti pahūtajātarūparajatamaṇiratano.",
  "atk-s0505a:621_2": "Sahiraññoti sakahāpaṇo.",
  "atk-s0505a:621_3": "Sabhojanoti anekasūpabyañjanabhojanasampanno.",
  "atk-s0505a:621_4": "Eko bhuñjati sādūnīti sādūni bhojanāni attano puttānampi adatvā paṭicchannokāse bhuñjatīti eko bhuñjati sādūni.",
  "atk-s0505a:621_5": "Imāya gāthāya bhojanagiddhatāya bhojanamacchariyaṃ ekaṃyeva parābhavamukhaṃ vuttaṃ.",
  "atk-s0505a:621_6": "Etena hi samannāgato nindaṃ vajjanīyaṃ duggatinti evamādīni pāpuṇanto parābhavatiyeva,",
  "atk-s0505a:621_7": "tasmā “parābhavato mukha”nti vuttaṃ.",
  "atk-s0505a:621_8": "Vuttanayeneva sabbaṃ suttānusārena yojetabbaṃ,",
  "atk-s0505a:621_9": "ativitthārabhayena pana idāni yojanānayaṃ adassetvā atthamattameva bhaṇāma.",
  "atk-s0505a:622_0": "104.",
  "atk-s0505a:622_1": "Jātitthaddho nāma yo “ahaṃ jātisampanno”ti mānaṃ janetvā tena thaddho vātapūritabhastā viya uddhumāto hutvā na kassaci onamati.",
  "atk-s0505a:622_2": "Esa nayo dhanagottatthaddhesu.",
  "atk-s0505a:622_3": "Saññātiṃ atimaññetīti attano ñātimpi jātiyā atimaññati sakyā viya viṭaṭūbhaṃ.",
  "atk-s0505a:622_4": "Dhanenāpi ca “kapaṇo ayaṃ daliddo”ti atimaññati,",
  "atk-s0505a:622_5": "sāmīcimattampi na karoti,",
  "atk-s0505a:622_6": "tassa te ñātayo parābhavameva icchanti.",
  "atk-s0505a:622_7": "Imāya gāthāya vatthuto catubbidhaṃ,",
  "atk-s0505a:622_8": "lakkhaṇato ekaṃyeva parābhavamukhaṃ vuttaṃ.",
  "atk-s0505a:623_0": "106.",
  "atk-s0505a:623_1": "Itthidhuttoti itthīsu sāratto,",
  "atk-s0505a:623_2": "yaṃkiñci atthi,",
  "atk-s0505a:623_3": "taṃ sabbampi datvā aparāparaṃ itthiṃ saṅgaṇhāti.",
  "atk-s0505a:623_4": "Tathā sabbampi attano santakaṃ nikkhipitvā surāpānapayutto surādhutto.",
  "atk-s0505a:623_5": "Nivatthasāṭakampi nikkhipitvā jūtakīḷanamanuyutto akkhadhutto.",
  "atk-s0505a:623_6": "Etehi tīhi ṭhānehi yaṃkiñcipi laddhaṃ hoti,",
  "atk-s0505a:623_7": "tassa vināsanato laddhaṃ laddhaṃ vināsetīti veditabbo.",
  "atk-s0505a:623_8": "Evaṃvidho parābhavatiyeva,",
  "atk-s0505a:623_9": "tenassetaṃ imāya gāthāya tividhaṃ parābhavamukhaṃ vuttaṃ.",
  "atk-s0505a:624_0": "108.",
  "atk-s0505a:624_1": "Sehi dārehīti attano dārehi.",
  "atk-s0505a:624_2": "Yo attano dārehi asantuṭṭho hutvā vesiyāsu padussati,",
  "atk-s0505a:624_3": "tathā paradāresu,",
  "atk-s0505a:624_4": "so yasmā vesīnaṃ dhanappadānena paradārasevanena ca rājadaṇḍādīhi parābhavatiyeva,",
  "atk-s0505a:624_5": "tenassetaṃ imāya gāthāya duvidhaṃ parābhavamukhaṃ vuttaṃ.",
  "atk-s0505a:625_0": "110.",
  "atk-s0505a:625_1": "Atītayobbanoti yobbanamaticca āsītiko vā nāvutiko vā hutvā āneti pariggaṇhāti.",
  "atk-s0505a:625_2": "Timbarutthaninti timbaruphalasadisatthaniṃ taruṇadārikaṃ.",
  "atk-s0505a:625_3": "Tassā issā na supatīti “daharāya mahallakena saddhiṃ rati ca saṃvāso ca amanāpo,",
  "atk-s0505a:625_4": "mā heva kho taruṇaṃ pattheyyā”ti issāya taṃ rakkhanto na supati.",
  "atk-s0505a:625_5": "So yasmā kāmarāgena ca issāya ca ḍayhanto bahiddhā kammante ca appayojento parābhavatiyeva,",
  "atk-s0505a:625_6": "tenassetaṃ imāya gāthāya imaṃ issāya asupanaṃ ekaṃyeva parābhavamukhaṃ vuttaṃ.",
  "atk-s0505a:626_0": "112.",
  "atk-s0505a:626_1": "Soṇḍinti macchamaṃsādīsu lolaṃ gedhajātikaṃ.",
  "atk-s0505a:626_2": "Vikiraṇinti tesaṃ atthāya dhanaṃ paṃsukaṃ viya vikiritvā nāsanasīlaṃ.",
  "atk-s0505a:626_3": "Purisaṃ vāpi tādisanti puriso vāpi yo evarūpo hoti,",
  "atk-s0505a:626_4": "taṃ yo issariyasmiṃ ṭhapeti,",
  "atk-s0505a:626_5": "lañchanamuddikādīni datvā gharāvāse kammante vā vaṇijjādivohāresu vā tadeva vāvaṭaṃ kāreti.",
  "atk-s0505a:626_6": "So yasmā tassa dosena dhanakkhayaṃ pāpuṇanto parābhavatiyeva,",
  "atk-s0505a:626_7": "tenassetaṃ imāya gāthāya tathāvidhassa issariyasmiṃ ṭhapanaṃ ekaṃyeva parābhavamukhaṃ vuttaṃ.",
  "atk-s0505a:627_0": "114.",
  "atk-s0505a:627_1": "Appabhogo nāma sannicitānañca bhogānaṃ āyamukhassa ca abhāvato.",
  "atk-s0505a:627_2": "Mahātaṇhoti mahatiyā bhogataṇhāya samannāgato,",
  "atk-s0505a:627_3": "yaṃ laddhaṃ,",
  "atk-s0505a:627_4": "tena asantuṭṭho.",
  "atk-s0505a:627_5": "Khattiye jāyate kuleti khattiyānaṃ kule jāyati.",
  "atk-s0505a:627_6": "So ca rajjaṃ patthayatīti so etāya mahātaṇhatāya anupāyena uppaṭipāṭiyā attano dāyajjabhūtaṃ alabbhaneyyaṃ vā parasantakaṃ rajjaṃ pattheti,",
  "atk-s0505a:627_7": "so evaṃ patthento yasmā tampi appakaṃ bhogaṃ yodhājīvādīnaṃ datvā rajjaṃ apāpuṇanto parābhavatiyeva,",
  "atk-s0505a:627_8": "tenassetaṃ imāya gāthāya rajjapatthanaṃ ekaṃyeva parābhavamukhaṃ vuttaṃ.",
  "atk-s0505a:628_0": "115.",
  "atk-s0505a:628_1": "Ito paraṃ yadi sā devatā “terasamaṃ bhagavā brūhi…pe…",
  "atk-s0505a:628_2": "satasahassimaṃ bhagavā brūhī”ti puccheyya,",
  "atk-s0505a:628_3": "tampi bhagavā katheyya.",
  "atk-s0505a:628_4": "Yasmā pana sā devatā “kiṃ imehi pucchitehi,",
  "atk-s0505a:628_5": "ekamettha vuḍḍhikaraṃ natthī”ti tāni parābhavamukhāni asuyyamānā ettakampi pucchitvā vippaṭisārī hutvā tuṇhī ahosi,",
  "atk-s0505a:628_6": "tasmā bhagavā tassāsayaṃ viditvā desanaṃ niṭṭhāpento imaṃ gāthaṃ abhāsi “ete parābhave loke”ti.",
  "atk-s0505a:629_0": "Tattha paṇḍitoti parivīmaṃsāya samannāgato.",
  "atk-s0505a:629_1": "Samavekkhiyāti paññācakkhunā upaparikkhitvā.",
  "atk-s0505a:629_2": "Ariyoti na maggena,",
  "atk-s0505a:629_3": "na phalena,",
  "atk-s0505a:629_4": "apica kho,",
  "atk-s0505a:629_5": "pana etasmiṃ parābhavasaṅkhāte anaye na iriyatīti ariyo.",
  "atk-s0505a:629_6": "Yena dassanena yāya paññāya parābhave disvā vivajjeti,",
  "atk-s0505a:629_7": "tena sampannattā dassanasampanno.",
  "atk-s0505a:629_8": "Sa lokaṃ bhajate sivanti so evarūpo sivaṃ khemamuttamamanupaddavaṃ devalokaṃ bhajati, allīyati,",
  "atk-s0505a:629_9": "upagacchatīti vuttaṃ hoti.",
  "atk-s0505a:629_10": "Desanāpariyosāne parābhavamukhāni sutvā uppannasaṃvegānurūpaṃ yoniso padahitvā sotāpattisakadāgāmianāgāmiphalāni pattā devatā gaṇanaṃ vītivattā. Yathāha –",
  "atk-s0505a:630_0": "“Mahāsamayasutte ca, atho maṅgalasuttake;",
  "atk-s0505a:631_0": "Samacitte rāhulovāde, dhammacakke parābhave.",
  "atk-s0505a:632_0": "“Devatāsamitī tattha, appameyyā asaṅkhiyā;",
  "atk-s0505a:633_0": "Dhammābhisamayo cettha, gaṇanāto asaṅkhiyo”ti.",
  "atk-s0505a:634_0": "Paramatthajotikāya khuddaka-aṭṭhakathāya",
  "atk-s0505a:635_0": "Suttanipāta-aṭṭhakathāya parābhavasuttavaṇṇanā niṭṭhitā.",
  "atk-s0505a:636_0": "7. Aggikabhāradvājasuttavaṇṇanā",
  "atk-s0505a:637_0": "Evaṃ me sutanti aggikabhāradvājasuttaṃ,",
  "atk-s0505a:637_1": "“vasalasutta”ntipi vuccati.",
  "atk-s0505a:637_2": "Kā uppatti?",
  "atk-s0505a:637_3": "Bhagavā sāvatthiyaṃ viharati jetavane anāthapiṇḍikassa ārāme.",
  "atk-s0505a:637_4": "Kasibhāradvājasutte vuttanayena pacchābhattakiccāvasāne buddhacakkhunā lokaṃ volokento aggikabhāradvājaṃ",
  "atk-s0505a:637_5": "brāhmaṇaṃ saraṇasikkhāpadānaṃ upanissayasampannaṃ disvā “tattha mayi gate kathā pavattissati,",
  "atk-s0505a:637_6": "tato kathāvasāne dhammadesanaṃ sutvā esa brāhmaṇo saraṇaṃ gantvā sikkhāpadāni samādiyissatī”ti ñatvā,",
  "atk-s0505a:637_7": "tattha gantvā,",
  "atk-s0505a:637_8": "pavattāya kathāya brāhmaṇena dhammadesanaṃ yācito imaṃ suttaṃ abhāsi.",
  "atk-s0505a:637_9": "Tattha “evaṃ me suta”ntiādiṃ maṅgalasuttavaṇṇanāyaṃ vaṇṇayissāma,",
  "atk-s0505a:637_10": "“atha kho bhagavā pubbaṇhasamaya”ntiādi kasibhāradvājasutte vuttanayeneva veditabbaṃ.",
  "atk-s0505a:638_0": "Tena kho pana samayena aggikabhāradvājassāti yaṃ yaṃ avuttapubbaṃ,",
  "atk-s0505a:638_1": "taṃ tadeva vaṇṇayissāma.",
  "atk-s0505a:638_2": "Seyyathidaṃ –",
  "atk-s0505a:638_3": "so hi brāhmaṇo aggiṃ juhati paricaratīti katvā aggikoti nāmena pākaṭo ahosi,",
  "atk-s0505a:638_4": "bhāradvājoti gottena.",
  "atk-s0505a:638_5": "Tasmā vuttaṃ “aggikabhāradvājassā”ti.",
  "atk-s0505a:638_6": "Nivesaneti ghare.",
  "atk-s0505a:638_7": "Tassa kira brāhmaṇassa nivesanadvāre antaravīthiyaṃ aggihutasālā ahosi.",
  "atk-s0505a:638_8": "Tato “nivesanadvāre”ti vattabbe tassapi padesassa nivesaneyeva pariyāpannattā “nivesane”ti vuttaṃ.",
  "atk-s0505a:638_9": "Samīpatthe vā bhummavacanaṃ,",
  "atk-s0505a:638_10": "nivesanasamīpeti attho.",
  "atk-s0505a:638_11": "Aggi pajjalito hotīti aggiyādhāne ṭhito aggi katabbhuddharaṇo samidhāpakkhepaṃ bījanavātañca labhitvā jalito uddhaṃ samuggataccisamākulo hoti.",
  "atk-s0505a:638_12": "Āhuti paggahitāti sasīsaṃ nhāyitvā mahatā sakkārena pāyāsasappimadhuphāṇitādīni abhisaṅkhatāni hontīti attho.",
  "atk-s0505a:638_13": "Yañhi kiñci aggimhi juhitabbaṃ,",
  "atk-s0505a:638_14": "taṃ sabbaṃ “āhutī”ti vuccati.",
  "atk-s0505a:638_15": "Sapadānanti anugharaṃ.",
  "atk-s0505a:638_16": "Bhagavā hi sabbajanānuggahatthāya āhārasantuṭṭhiyā ca uccanīcakulaṃ avokkamma piṇḍāya carati.",
  "atk-s0505a:638_17": "Tena vuttaṃ “sapadānaṃ piṇḍāya caramāno”ti.",
  "atk-s0505a:639_0": "Atha kimatthaṃ sabbākārasampannaṃ samantapāsādikaṃ bhagavantaṃ disvā brāhmaṇassa cittaṃ nappasīdati?",
  "atk-s0505a:639_1": "Kasmā ca evaṃ pharusena vacanena bhagavantaṃ samudācaratīti? Vuccate –",
  "atk-s0505a:639_2": "ayaṃ kira brāhmaṇo “maṅgalakiccesu samaṇadassanaṃ avamaṅgala”nti evaṃdiṭṭhiko,",
  "atk-s0505a:639_3": "tato “mahābrahmuno bhuñjanavelāya kāḷakaṇṇī muṇḍakasamaṇako mama nivesanaṃ upasaṅkamatī”ti mantvā cittaṃ nappasādesi,",
  "atk-s0505a:639_4": "aññadatthu dosavasaṃyeva agamāsi.",
  "atk-s0505a:639_5": "Atha kuddho anattamano anattamanavācaṃ nicchāresi “tatreva muṇḍakā”tiādi.",
  "atk-s0505a:639_6": "Tatrāpi ca yasmā “muṇḍo asuddho hotī”ti brāhmaṇānaṃ diṭṭhi,",
  "atk-s0505a:639_7": "tasmā “ayaṃ asuddho,",
  "atk-s0505a:639_8": "tena devabrāhmaṇapūjako na hotī”ti jigucchanto “muṇḍakā”ti āha.",
  "atk-s0505a:639_9": "Muṇḍakattā vā ucchiṭṭho esa,",
  "atk-s0505a:639_10": "na imaṃ padesaṃ arahati āgacchitunti samaṇo hutvāpi īdisaṃ kāyakilesaṃ na vaṇṇetīti ca samaṇabhāvaṃ jigucchanto “samaṇakā”ti āha.",
  "atk-s0505a:639_11": "Na kevalaṃ dosavaseneva,",
  "atk-s0505a:639_12": "vasale vā pabbājetvā tehi saddhiṃ ekato sambhogaparibhogakaraṇena patito ayaṃ vasalatopi pāpataroti jigucchanto “vasalakā”ti āha –",
  "atk-s0505a:639_13": "“vasalajātikānaṃ vā āhutidassanamattasavanena pāpaṃ hotī”ti maññamānopi evamāha.",
  "atk-s0505a:640_0": "Bhagavā tathā vuttopi vippasanneneva mukhavaṇṇena madhurena sarena brāhmaṇassa upari anukampāsītalena",
  "atk-s0505a:640_1": "cittena attano sabbasattehi asādhāraṇatādibhāvaṃ pakāsento āha “jānāsi pana,",
  "atk-s0505a:640_2": "tvaṃ brāhmaṇā”ti.",
  "atk-s0505a:640_3": "Atha brāhmaṇo bhagavato mukhappasādasūcitaṃ tādibhāvaṃ ñatvā anukampāsītalena cittena nicchāritaṃ madhurassaraṃ",
  "atk-s0505a:640_4": "sutvā amateneva abhisittahadayo attamano vippasannindriyo nihatamāno hutvā taṃ jātisabhāvaṃ visauggirasadisaṃ",
  "atk-s0505a:640_5": "samudācāravacanaṃ pahāya “nūna yamahaṃ hīnajaccaṃ vasalanti paccemi,",
  "atk-s0505a:640_6": "na so paramatthato vasalo,",
  "atk-s0505a:640_7": "na ca hīnajaccatā eva vasalakaraṇo dhammo”ti maññamāno “na khvāhaṃ,",
  "atk-s0505a:640_8": "bho gotamā”ti āha.",
  "atk-s0505a:640_9": "Dhammatā hesā,",
  "atk-s0505a:640_10": "yaṃ hetusampanno paccayālābhena pharusopi samāno laddhamatte paccaye muduko hotīti.",
  "atk-s0505a:641_0": "Tattha sādhūti ayaṃ saddo āyācanasampaṭicchanasampahaṃsanasundaradaḷhīkammādīsu dissati.",
  "atk-s0505a:641_1": "“Sādhu me, bhante,",
  "atk-s0505a:641_2": "bhagavā saṃkhittena dhammaṃ desetū”tiādīsu hi āyācane. “Sādhu,",
  "atk-s0505a:641_3": "bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane. “Sādhu, sādhu,",
  "atk-s0505a:641_4": "sāriputtā”tiādīsu sampahaṃsane.",
  "atk-s0505a:642_0": "“Sādhu dhammarucī rājā, sādhu paññāṇavā naro;",
  "atk-s0505a:643_0": "Sādhu mittānamaddubbho, pāpassākaraṇaṃ sukha”nti. –",
  "atk-s0505a:644_0": "Ādīsu sundare. “Taṃ suṇātha, sādhukaṃ manasi karothā”tiādīsu daḷhīkamme. Idha pana āyācane.",
  "atk-s0505a:645_0": "Tena hīti tassādhippāyanidassanaṃ,",
  "atk-s0505a:645_1": "sace ñātukāmosīti vuttaṃ hoti.",
  "atk-s0505a:645_2": "Kāraṇavacanaṃ vā,",
  "atk-s0505a:645_3": "tassa yasmā ñātukāmosi, tasmā, brāhmaṇa, suṇāhi,",
  "atk-s0505a:645_4": "sādhukaṃ manasi karohi,",
  "atk-s0505a:645_5": "tathā te bhāsissāmi,",
  "atk-s0505a:645_6": "yathā tvaṃ jānissasīti evaṃ parapadehi saddhiṃ sambandho veditabbo.",
  "atk-s0505a:645_7": "Tatra ca suṇāhīti sotindriyavikkhepavāraṇaṃ,",
  "atk-s0505a:645_8": "sādhukaṃ manasi karohīti manasikāre daḷhīkammaniyojanena manindriyavikkhepavāraṇaṃ.",
  "atk-s0505a:645_9": "Purimañcettha byañjanavipallāsaggāhavāraṇaṃ,",
  "atk-s0505a:645_10": "pacchimaṃ atthavipallāsaggāhavāraṇaṃ.",
  "atk-s0505a:645_11": "Purimena ca dhammassavane niyojeti,",
  "atk-s0505a:645_12": "pacchimena sutānaṃ dhammānaṃ dhāraṇatthūpaparikkhādīsu.",
  "atk-s0505a:645_13": "Purimena ca “sabyañjano ayaṃ dhammo,",
  "atk-s0505a:645_14": "tasmā savanīyo”ti dīpeti,",
  "atk-s0505a:645_15": "pacchimena “sāttho,",
  "atk-s0505a:645_16": "tasmā manasi kātabbo”ti.",
  "atk-s0505a:645_17": "Sādhukapadaṃ vā ubhayapadehi yojetvā “yasmā ayaṃ dhammo dhammagambhīro ca desanāgambhīro ca,",
  "atk-s0505a:645_18": "tasmā suṇāhi sādhukaṃ.",
  "atk-s0505a:645_19": "Yasmā atthagambhīro paṭivedhagambhīro ca,",
  "atk-s0505a:645_20": "tasmā sādhukaṃ manasi karohī”ti etamatthaṃ dīpento āha –",
  "atk-s0505a:645_21": "“suṇāhi sādhukaṃ manasi karohī”ti.",
  "atk-s0505a:646_0": "Tato “evaṃ gambhīre kathamahaṃ patiṭṭhaṃ labhissāmī”ti visīdantamiva taṃ brāhmaṇaṃ samussāhento āha –",
  "atk-s0505a:646_1": "“bhāsissāmī”ti.",
  "atk-s0505a:646_2": "Tattha “yathā tvaṃ ñassasi,",
  "atk-s0505a:646_3": "tathā parimaṇḍalehi padabyañjanehi uttānena nayena bhāsissāmī”ti evamadhippāyo veditabbo.",
  "atk-s0505a:646_4": "Tato ussāhajāto hutvā “evaṃ bho”ti kho aggikabhāradvājo brāhmaṇo bhagavato paccassosi,",
  "atk-s0505a:646_5": "sampaṭicchi paṭiggahesīti vuttaṃ hoti,",
  "atk-s0505a:646_6": "yathānusiṭṭhaṃ vā paṭipajjanena abhimukho assosīti.",
  "atk-s0505a:646_7": "Athassa “bhagavā etadavocā”ti idāni vattabbaṃ sandhāya vuttaṃ “kodhano upanāhī”ti evamādikaṃ.",
  "atk-s0505a:647_0": "116.",
  "atk-s0505a:647_1": "Tattha kodhanoti kujjhanasīlo.",
  "atk-s0505a:647_2": "Upanāhīti tasseva kodhassa daḷhīkammena upanāhena samannāgato.",
  "atk-s0505a:647_3": "Paresaṃ guṇe makkheti puñchatīti makkhī,",
  "atk-s0505a:647_4": "pāpo ca so makkhī cāti pāpamakkhī.",
  "atk-s0505a:647_5": "Vipannadiṭṭhīti vinaṭṭhasammādiṭṭhi,",
  "atk-s0505a:647_6": "vipannāya vā virūpaṃ gatāya dasavatthukāya micchādiṭṭhiyā samannāgato.",
  "atk-s0505a:647_7": "Māyāvīti attani vijjamānadosapaṭicchādanalakkhaṇāya māyāya samannāgato.",
  "atk-s0505a:647_8": "Taṃ jaññā vasalo itīti taṃ evarūpaṃ puggalaṃ etesaṃ hīnadhammānaṃ vassanato siñcanato anvāssavanato “vasalo”ti jāneyyāti,",
  "atk-s0505a:647_9": "etehi sabbehi brāhmaṇamatthake jāto.",
  "atk-s0505a:647_10": "Ayañhi paramatthato vasalo eva,",
  "atk-s0505a:647_11": "attano hadayatuṭṭhimattaṃ,",
  "atk-s0505a:647_12": "na paranti.",
  "atk-s0505a:647_13": "Evamettha bhagavā ādipadeneva tassa brāhmaṇassa kodhaniggahaṃ katvā “kodhādidhammo hīnapuggalo”ti puggalādhiṭṭhānāya",
  "atk-s0505a:647_14": "ca desanāya kodhādidhamme desento ekena tāva pariyāyena vasalañca vasalakaraṇe ca dhamme desesi.",
  "atk-s0505a:647_15": "Evaṃ desento ca “tvaṃ aha”nti paravambhanaṃ attukkaṃsanañca akatvā dhammeneva samena ñāyena taṃ brāhmaṇaṃ vasalabhāve,",
  "atk-s0505a:647_16": "attānañca brāhmaṇabhāve ṭhapesi.",
  "atk-s0505a:648_0": "117.",
  "atk-s0505a:648_1": "Idāni yāyaṃ brāhmaṇānaṃ diṭṭhi “kadāci pāṇātipātaadinnādānādīni karontopi brāhmaṇo evā”ti.",
  "atk-s0505a:648_2": "Taṃ diṭṭhiṃ paṭisedhento,",
  "atk-s0505a:648_3": "ye ca sattavihiṃsādīsu akusaladhammesu tehi tehi samannāgatā ādīnavaṃ apassantā te dhamme uppādenti,",
  "atk-s0505a:648_4": "tesaṃ “hīnā ete dhammā vasalakaraṇā”ti tattha ādīnavañca dassento aparehipi pariyāyehi vasalañca vasalakaraṇe",
  "atk-s0505a:648_5": "ca dhamme desetuṃ “ekajaṃ vā dvijaṃ vā”ti evamādigāthāyo abhāsi.",
  "atk-s0505a:649_0": "Tattha ekajoti ṭhapetvā aṇḍajaṃ avasesayonijo.",
  "atk-s0505a:649_1": "So hi ekadā eva jāyati.",
  "atk-s0505a:649_2": "Dvijoti aṇḍajo.",
  "atk-s0505a:649_3": "So hi mātukucchito aṇḍakosato cāti dvikkhattuṃ jāyati.",
  "atk-s0505a:649_4": "Taṃ ekajaṃ vā dvijaṃ vāpi.",
  "atk-s0505a:649_5": "Yodha pāṇanti yo idha sattaṃ.",
  "atk-s0505a:649_6": "Vihiṃsatīti kāyadvārikacetanāsamuṭṭhitena vā vacīdvārikacetanāsamuṭṭhitena vā payogena jīvitā voropeti.",
  "atk-s0505a:649_7": "“Pāṇāni hiṃsatī”tipi pāṭho.",
  "atk-s0505a:649_8": "Tattha ekajaṃ vā dvijaṃ vāti evaṃpabhedāni yodha pāṇāni hiṃsatīti evaṃ sambandho veditabbo.",
  "atk-s0505a:649_9": "Yassa pāṇe dayā natthīti etena manasā anukampāya abhāvaṃ āha.",
  "atk-s0505a:649_10": "Sesamettha vuttanayameva.",
  "atk-s0505a:649_11": "Ito parāsu ca gāthāsu,",
  "atk-s0505a:649_12": "yato ettakampi avatvā ito paraṃ uttānatthāni padāni pariharantā avaṇṇitapadavaṇṇanāmattameva karissāma.",
  "atk-s0505a:650_0": "118.",
  "atk-s0505a:650_1": "Hantīti hanati vināseti.",
  "atk-s0505a:650_2": "Parirundhatīti senāya parivāretvā tiṭṭhati.",
  "atk-s0505a:650_3": "Gāmāni nigamāni cāti ettha ca-",
  "atk-s0505a:650_4": "saddena nagarānītipi vattabbaṃ.",
  "atk-s0505a:650_5": "Niggāhako samaññātoti iminā hananaparirundhanena gāmanigamanagaraghātakoti loke vidito.",
  "atk-s0505a:651_0": "119.",
  "atk-s0505a:651_1": "Gāme vā yadi vāraññeti gāmopi nigamopi nagarampi sabbova idha gāmo saddhiṃ upacārena,",
  "atk-s0505a:651_2": "taṃ ṭhapetvā sesaṃ araññaṃ.",
  "atk-s0505a:651_3": "Tasmiṃ gāme vā yadi vāraññe yaṃ paresaṃ mamāyitaṃ,",
  "atk-s0505a:651_4": "yaṃ parasattānaṃ pariggahitamapariccattaṃ satto vā saṅkhāro vā.",
  "atk-s0505a:651_5": "Theyyā adinnamādetīti tehi adinnaṃ ananuññātaṃ theyyacittena ādiyati,",
  "atk-s0505a:651_6": "yena kenaci payogena yena kenaci avahārena attano gahaṇaṃ sādheti.",
  "atk-s0505a:652_0": "120.",
  "atk-s0505a:652_1": "Iṇamādāyāti attano santakaṃ kiñci nikkhipitvā nikkhepaggahaṇena vā,",
  "atk-s0505a:652_2": "kiñci anikkhipitvā “ettakena kālena ettakaṃ vaḍḍhiṃ dassāmī”ti vaḍḍhiggahaṇena vā,",
  "atk-s0505a:652_3": "“yaṃ ito udayaṃ bhavissati,",
  "atk-s0505a:652_4": "taṃ mayhaṃ mūlaṃ taveva bhavissatī”ti vā “udayaṃ ubhinnampi sādhāraṇa”nti vā evaṃ taṃtaṃāyogaggahaṇena vā iṇaṃ gahetvā.",
  "atk-s0505a:652_5": "Cujjamāno palāyati na hi te iṇamatthīti tena iṇāyikena “dehi me iṇa”nti codiyamāno “na hi te iṇamatthi,",
  "atk-s0505a:652_6": "mayā gahitanti ko sakkhī”ti evaṃ bhaṇanena ghare vasantopi palāyati.",
  "atk-s0505a:653_0": "121.",
  "atk-s0505a:653_1": "Kiñcikkhakamyatāti appamattakepi kismiñcideva icchāya.",
  "atk-s0505a:653_2": "Panthasmiṃ vajantaṃ jananti magge gacchantaṃ yaṃkiñci itthiṃ vā purisaṃ vā.",
  "atk-s0505a:653_3": "Hantvā kiñcikkhamādetīti māretvā koṭṭetvā taṃ bhaṇḍakaṃ gaṇhāti.",
  "atk-s0505a:654_0": "122.",
  "atk-s0505a:654_1": "Attahetūti attano jīvitakāraṇā,",
  "atk-s0505a:654_2": "tathā parahetu.",
  "atk-s0505a:654_3": "Dhanahetūti sakadhanassa vā paradhanassa vā kāraṇā. Ca-",
  "atk-s0505a:654_4": "kāro sabbattha vikappanattho.",
  "atk-s0505a:654_5": "Sakkhipuṭṭhoti yaṃ jānāsi,",
  "atk-s0505a:654_6": "taṃ vadehīti pucchito.",
  "atk-s0505a:654_7": "Musā brūtīti jānanto vā “na jānāmī”ti ajānanto vā “jānāmī”ti bhaṇati,",
  "atk-s0505a:654_8": "sāmike asāmike,",
  "atk-s0505a:654_9": "asāmike ca sāmike karoti.",
  "atk-s0505a:655_0": "123.",
  "atk-s0505a:655_1": "Ñātīnanti sambandhīnaṃ.",
  "atk-s0505a:655_2": "Sakhīnanti vayassānaṃ dāresūti parapariggahitesu.",
  "atk-s0505a:655_3": "Paṭidissatīti paṭikūlena dissati,",
  "atk-s0505a:655_4": "aticaranto dissatīti attho.",
  "atk-s0505a:655_5": "Sāhasāti balakkārena anicchaṃ.",
  "atk-s0505a:655_6": "Sampiyenāti tehi tesaṃ dārehi patthiyamāno sayañca patthayamāno,",
  "atk-s0505a:655_7": "ubhayasinehavasenāpīti vuttaṃ hoti.",
  "atk-s0505a:656_0": "124.",
  "atk-s0505a:656_1": "Mātaraṃ pitaraṃ vāti evaṃ mettāya padaṭṭhānabhūtampi,",
  "atk-s0505a:656_2": "jiṇṇakaṃ gatayobbananti evaṃ karuṇāya padaṭṭhānabhūtampi.",
  "atk-s0505a:656_3": "Pahu santo na bharatīti atthasampanno upakaraṇasampanno hutvāpi na poseti.",
  "atk-s0505a:657_0": "125.",
  "atk-s0505a:657_1": "Sasunti sassuṃ.",
  "atk-s0505a:657_2": "Hantīti pāṇinā vā leḍḍunā vā aññena vā kenaci paharati.",
  "atk-s0505a:657_3": "Rosetīti kodhamassa sañjaneti vācāya pharusavacanena.",
  "atk-s0505a:658_0": "126.",
  "atk-s0505a:658_1": "Atthanti sandiṭṭhikasamparāyikaparamatthesu yaṃkiñci.",
  "atk-s0505a:658_2": "Pucchito santoti puṭṭho samāno.",
  "atk-s0505a:658_3": "Anatthamanusāsatīti tassa ahitameva ācikkhati.",
  "atk-s0505a:658_4": "Paṭicchannena mantetīti atthaṃ ācikkhantopi yathā so na jānāti,",
  "atk-s0505a:658_5": "tathā apākaṭehi padabyañjanehi paṭicchannena vacanena manteti,",
  "atk-s0505a:658_6": "ācariyamuṭṭhiṃ vā katvā dīgharattaṃ vasāpetvā sāvasesameva manteti.",
  "atk-s0505a:659_0": "127.",
  "atk-s0505a:659_1": "Yo katvāti ettha mayā pubbabhāge pāpicchatā vuttā.",
  "atk-s0505a:659_2": "Yā sā “idhekacco kāyena duccaritaṃ caritvā,",
  "atk-s0505a:659_3": "vācāya duccaritaṃ caritvā,",
  "atk-s0505a:659_4": "manasā duccaritaṃ caritvā,",
  "atk-s0505a:659_5": "tassa paṭicchādanahetu pāpikaṃ icchaṃ paṇidahati,",
  "atk-s0505a:659_6": "mā maṃ jaññāti icchatī”ti evaṃ āgatā.",
  "atk-s0505a:659_7": "Yathā aññe na jānanti,",
  "atk-s0505a:659_8": "tathā karaṇena katānañca avivaraṇena paṭicchannā assa kammantāti paṭicchannakammanto.",
  "atk-s0505a:660_0": "128.",
  "atk-s0505a:660_1": "Parakulanti ñātikulaṃ vā mittakulaṃ vā.",
  "atk-s0505a:660_2": "Āgatanti yassa tena kule bhuttaṃ,",
  "atk-s0505a:660_3": "taṃ attano gehamāgataṃ pānabhojanādīhi nappaṭipūjeti,",
  "atk-s0505a:660_4": "na vā deti,",
  "atk-s0505a:660_5": "avabhuttaṃ vā detīti adhippāyo.",
  "atk-s0505a:661_0": "129. Yo brāhmaṇaṃ vāti parābhavasutte vuttanayameva.",
  "atk-s0505a:662_0": "130.",
  "atk-s0505a:662_1": "Bhattakāle upaṭṭhiteti bhojanakāle jāte.",
  "atk-s0505a:662_2": "Upaṭṭhitantipi pāṭho,",
  "atk-s0505a:662_3": "bhattakāle āgatanti attho.",
  "atk-s0505a:662_4": "Roseti vācā na ca detīti “atthakāmo me ayaṃ balakkārena maṃ puññaṃ kārāpetuṃ āgato”ti acintetvā appatirūpena pharusavacanena roseti,",
  "atk-s0505a:662_5": "antamaso sammukhabhāvamattampi cassa na deti,",
  "atk-s0505a:662_6": "pageva bhojananti adhippāyo.",
  "atk-s0505a:663_0": "131.",
  "atk-s0505a:663_1": "Asataṃ yodha pabrūtīti yo idha yathā nimittāni dissanti “asukadivase idañcidañca te bhavissatī”ti evaṃ asajjanānaṃ vacanaṃ pabrūti.",
  "atk-s0505a:663_2": "“Asanta”ntipi pāṭho,",
  "atk-s0505a:663_3": "abhūtanti attho.",
  "atk-s0505a:663_4": "Pabrūtīti bhaṇati “amukasmiṃ nāma gāme mayhaṃ īdiso gharavibhavo,",
  "atk-s0505a:663_5": "ehi tattha gacchāma,",
  "atk-s0505a:663_6": "gharaṇī me bhavissasi,",
  "atk-s0505a:663_7": "idañcidañca te dassāmī”ti parabhariyaṃ paradāsiṃ vā vañcento dhutto viya.",
  "atk-s0505a:663_8": "Nijigīsānoti nijigīsamāno maggamāno,",
  "atk-s0505a:663_9": "taṃ vañcetvā yaṃkiñci gahetvā palāyitukāmoti adhippāyo.",
  "atk-s0505a:664_0": "132.",
  "atk-s0505a:664_1": "Yo cattānanti yo ca attānaṃ.",
  "atk-s0505a:664_2": "Samukkaṃseti jātiādīhi samukkaṃsati uccaṭṭhāne ṭhapeti.",
  "atk-s0505a:664_3": "Pare ca mavajānātīti tehiyeva pare avajānāti,",
  "atk-s0505a:664_4": "nīcaṃ karoti. Ma-",
  "atk-s0505a:664_5": "kāro padasandhikaro.",
  "atk-s0505a:664_6": "Nihīnoti guṇavuḍḍhito parihīno,",
  "atk-s0505a:664_7": "adhamabhāvaṃ vā gato.",
  "atk-s0505a:664_8": "Sena mānenāti tena ukkaṃsanāvajānanasaṅkhātena attano mānena.",
  "atk-s0505a:665_0": "133.",
  "atk-s0505a:665_1": "Rosakoti kāyavācāhi paresaṃ rosajanako.",
  "atk-s0505a:665_2": "Kadariyoti thaddhamaccharī,",
  "atk-s0505a:665_3": "yo pare paresaṃ dente aññaṃ vā puññaṃ karonte vāreti,",
  "atk-s0505a:665_4": "tassetaṃ adhivacanaṃ.",
  "atk-s0505a:665_5": "Pāpicchoti asantaguṇasambhāvanicchāya samannāgato.",
  "atk-s0505a:665_6": "Maccharīti āvāsādimacchariyayutto.",
  "atk-s0505a:665_7": "Saṭhoti asantaguṇappakāsanalakkhaṇena sāṭheyyena samannāgato,",
  "atk-s0505a:665_8": "asammābhāsī vā akātukāmopi “karomī”tiādivacanena.",
  "atk-s0505a:665_9": "Nāssa pāpajigucchanalakkhaṇā hirī,",
  "atk-s0505a:665_10": "nāssa uttāsanato ubbegalakkhaṇaṃ ottappanti ahiriko anottappī.",
  "atk-s0505a:666_0": "134.",
  "atk-s0505a:666_1": "Buddhanti sammāsambuddhaṃ.",
  "atk-s0505a:666_2": "Paribhāsatīti “asabbaññū”tiādīhi apavadati,",
  "atk-s0505a:666_3": "sāvakañca “duppaṭipanno”tiādīhi.",
  "atk-s0505a:666_4": "Paribbājaṃ gahaṭṭhaṃ vāti sāvakavisesanamevetaṃ pabbajitaṃ vā tassa sāvakaṃ,",
  "atk-s0505a:666_5": "gahaṭṭhaṃ vā paccayadāyakanti attho.",
  "atk-s0505a:666_6": "Bāhirakaṃ vā paribbājakaṃ yaṃkiñci gahaṭṭhaṃ vā abhūtena dosena paribhāsatīti evampettha atthaṃ icchanti porāṇā.",
  "atk-s0505a:667_0": "135.",
  "atk-s0505a:667_1": "Anarahaṃ santoti akhīṇāsavo samāno.",
  "atk-s0505a:667_2": "Arahaṃ paṭijānātīti “ahaṃ arahā”ti paṭijānāti,",
  "atk-s0505a:667_3": "yathā naṃ “arahā aya”nti jānanti,",
  "atk-s0505a:667_4": "tathā vācaṃ nicchāreti,",
  "atk-s0505a:667_5": "kāyena parakkamati,",
  "atk-s0505a:667_6": "cittena icchati adhivāseti.",
  "atk-s0505a:667_7": "Coroti theno.",
  "atk-s0505a:667_8": "Sabrahmake loketi ukkaṭṭhavasena āha –",
  "atk-s0505a:667_9": "sabbaloketi vuttaṃ hoti.",
  "atk-s0505a:667_10": "Loke hi sandhicchedananillopaharaṇaekāgārikakaraṇaparipanthatiṭṭhanādīhi paresaṃ dhanaṃ vilumpantā corāti vuccanti.",
  "atk-s0505a:667_11": "Sāsane pana parisasampattiādīhi paccayādīni vilumpantā. Yathāha –",
  "atk-s0505a:668_0": "“Pañcime,",
  "atk-s0505a:668_1": "bhikkhave,",
  "atk-s0505a:668_2": "mahācorā santo saṃvijjamānā lokasmiṃ.",
  "atk-s0505a:668_3": "Katame pañca? Idha,",
  "atk-s0505a:668_4": "bhikkhave,",
  "atk-s0505a:668_5": "ekaccassa mahācorassa evaṃ hoti ‘kudāssu nāmāhaṃ satena vā sahassena vā parivuto gāmanigamarājadhānīsu āhiṇḍissāmi hananto, ghātento,",
  "atk-s0505a:668_6": "chindanto,",
  "atk-s0505a:668_7": "chedāpento,",
  "atk-s0505a:668_8": "pacanto pācentoti,",
  "atk-s0505a:668_9": "so aparena samayena satena vā sahassena vā parivuto gāmanigamarājadhānīsu āhiṇḍati hananto…pe… pācento.",
  "atk-s0505a:668_10": "Evameva kho,",
  "atk-s0505a:668_11": "bhikkhave,",
  "atk-s0505a:668_12": "idhekaccassa pāpabhikkhuno evaṃ hoti ‘kudāssu nāmāhaṃ satena vā…pe…",
  "atk-s0505a:668_13": "rājadhānīsu cārikaṃ carissāmi sakkato, garukato, mānito, pūjito, apacito,",
  "atk-s0505a:668_14": "gahaṭṭhānañceva pabbajitānañca lābhī cīvara…pe…",
  "atk-s0505a:668_15": "parikkhārāna’nti.",
  "atk-s0505a:668_16": "So aparena samayena satena vā sahassena vā parivuto gāmanigamarājadhānīsu cārikaṃ carati sakkato…pe…",
  "atk-s0505a:668_17": "parikkhārānaṃ. Ayaṃ,",
  "atk-s0505a:668_18": "bhikkhave,",
  "atk-s0505a:668_19": "paṭhamo mahācoro santo saṃvijjamāno lokasmiṃ.",
  "atk-s0505a:669_0": "“Puna caparaṃ,",
  "atk-s0505a:669_1": "bhikkhave,",
  "atk-s0505a:669_2": "idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahati, ayaṃ,",
  "atk-s0505a:669_3": "bhikkhave,",
  "atk-s0505a:669_4": "dutiyo…pe… lokasmiṃ.",
  "atk-s0505a:670_0": "“Puna caparaṃ,",
  "atk-s0505a:670_1": "bhikkhave,",
  "atk-s0505a:670_2": "idhekacco pāpabhikkhu suddhaṃ brahmacāriṃ parisuddhaṃ brahmacariyaṃ carantaṃ amūlakena abrahmacariyena anuddhaṃseti. Ayaṃ,",
  "atk-s0505a:670_3": "bhikkhave,",
  "atk-s0505a:670_4": "tatiyo…pe… lokasmiṃ.",
  "atk-s0505a:671_0": "“Puna caparaṃ,",
  "atk-s0505a:671_1": "bhikkhave,",
  "atk-s0505a:671_2": "idhekacco,",
  "atk-s0505a:671_3": "pāpabhikkhu yāni tāni saṅghassa garubhaṇḍāni garuparikkhārāni,",
  "atk-s0505a:671_4": "seyyathidaṃ – ārāmo,",
  "atk-s0505a:671_5": "ārāmavatthu, vihāro,",
  "atk-s0505a:671_6": "vihāravatthu, mañco, pīṭhaṃ, bhisi,",
  "atk-s0505a:671_7": "bimbohanaṃ,",
  "atk-s0505a:671_8": "lohakumbhī,",
  "atk-s0505a:671_9": "lohabhāṇakaṃ,",
  "atk-s0505a:671_10": "lohavārako,",
  "atk-s0505a:671_11": "lohakaṭāhaṃ, vāsi, pharasu, kuṭhārī, kudālo,",
  "atk-s0505a:671_12": "nikhādanaṃ, valli, veḷu, muñjaṃ, pabbajaṃ, tiṇaṃ, mattikā,",
  "atk-s0505a:671_13": "dārubhaṇḍaṃ,",
  "atk-s0505a:671_14": "mattikābhaṇḍaṃ,",
  "atk-s0505a:671_15": "tehi gihiṃ saṅgaṇhāti upalāpeti. Ayaṃ,",
  "atk-s0505a:671_16": "bhikkhave,",
  "atk-s0505a:671_17": "catuttho…pe… lokasmiṃ.",
  "atk-s0505a:672_0": "“Sadevake,",
  "atk-s0505a:672_1": "bhikkhave, loke…pe…",
  "atk-s0505a:672_2": "sadevamanussāya ayaṃ aggo mahācoro,",
  "atk-s0505a:672_3": "yo asantaṃ abhūtaṃ uttarimanussadhammaṃ ullapatī”ti.",
  "atk-s0505a:673_0": "Tattha lokiyacorā lokiyameva dhanadhaññādiṃ thenenti.",
  "atk-s0505a:673_1": "Sāsane vuttacoresu paṭhamo tathārūpameva cīvarādipaccayamattaṃ,",
  "atk-s0505a:673_2": "dutiyo pariyattidhammaṃ,",
  "atk-s0505a:673_3": "tatiyo parassa brahmacariyaṃ,",
  "atk-s0505a:673_4": "catuttho saṅghikagarubhaṇḍaṃ,",
  "atk-s0505a:673_5": "pañcamo jhānasamādhisamāpattimaggaphalappabhedaṃ lokiyalokuttaraguṇadhanaṃ,",
  "atk-s0505a:673_6": "lokiyañca cīvarādipaccayajātaṃ. Yathāha –",
  "atk-s0505a:673_7": "“theyyāya vo,",
  "atk-s0505a:673_8": "bhikkhave,",
  "atk-s0505a:673_9": "raṭṭhapiṇḍo bhutto”ti.",
  "atk-s0505a:673_10": "Tattha yvāyaṃ pañcamo mahācoro,",
  "atk-s0505a:673_11": "taṃ sandhāyāha bhagavā “coro sabrahmake loke”ti.",
  "atk-s0505a:673_12": "So hi “sadevake,",
  "atk-s0505a:673_13": "bhikkhave, loke…pe…",
  "atk-s0505a:673_14": "sadevamanussāya ayaṃ aggo mahācoro,",
  "atk-s0505a:673_15": "yo asantaṃ abhūtaṃ uttarimanussadhammaṃ ullapatī”ti evaṃ lokiyalokuttaradhanathenanato aggo mahācoroti vutto,",
  "atk-s0505a:673_16": "tasmā taṃ idhāpi “sabrahmake loke”ti iminā ukkaṭṭhaparicchedena pakāsesi.",
  "atk-s0505a:674_0": "Eso kho vasalādhamoti.",
  "atk-s0505a:674_1": "Ettha khoti avadhāraṇattho,",
  "atk-s0505a:674_2": "tena eso eva vasalādhamo.",
  "atk-s0505a:674_3": "Vasalānaṃ hīno sabbapacchimakoti avadhāreti. Kasmā?",
  "atk-s0505a:674_4": "Visiṭṭhavatthumhi theyyadhammavassanato,",
  "atk-s0505a:674_5": "yāva taṃ paṭiññaṃ na vissajjeti,",
  "atk-s0505a:674_6": "tāva avigatavasalakaraṇadhammato cāti.",
  "atk-s0505a:675_0": "Ete kho vasalāti.",
  "atk-s0505a:675_1": "Idāni ye te paṭhamagāthāya āsayavipattivasena kodhanādayo pañca,",
  "atk-s0505a:675_2": "pāpamakkhiṃ vā dvidhā katvā cha,",
  "atk-s0505a:675_3": "dutiyagāthāya payogavipattivasena pāṇahiṃsako eko,",
  "atk-s0505a:675_4": "tatiyāya payogavipattivaseneva gāmanigamaniggāhako eko,",
  "atk-s0505a:675_5": "catutthāya theyyāvahāravasena eko,",
  "atk-s0505a:675_6": "pañcamāya iṇavañcanavasena eko,",
  "atk-s0505a:675_7": "chaṭṭhāya pasayhāvahāravasena panthadūsako eko,",
  "atk-s0505a:675_8": "sattamāya kūṭasakkhivasena eko,",
  "atk-s0505a:675_9": "aṭṭhamāya mittadubbhivasena eko,",
  "atk-s0505a:675_10": "navamāya akataññuvasena eko,",
  "atk-s0505a:675_11": "dasamāya katanāsanavihesanavasena eko,",
  "atk-s0505a:675_12": "ekādasamāya hadayavañcanavasena eko,",
  "atk-s0505a:675_13": "dvādasamāya paṭicchannakammantavasena dve,",
  "atk-s0505a:675_14": "terasamāya akataññuvasena eko,",
  "atk-s0505a:675_15": "cuddasamāya vañcanavasena eko,",
  "atk-s0505a:675_16": "pannarasamāya vihesanavasena eko,",
  "atk-s0505a:675_17": "soḷasamāya vañcanavasena eko,",
  "atk-s0505a:675_18": "sattarasamāya attukkaṃsanaparavambhanavasena dve,",
  "atk-s0505a:675_19": "aṭṭhārasamāya payogāsayavipattivasena rosakādayo satta,",
  "atk-s0505a:675_20": "ekūnavīsatimāya paribhāsanavasena dve,",
  "atk-s0505a:675_21": "vīsatimāya aggamahācoravasena ekoti evaṃ tettiṃsa catuttiṃsa vā vasalā vuttā.",
  "atk-s0505a:675_22": "Te niddisanto āha “ete kho vasalā vuttā,",
  "atk-s0505a:675_23": "mayā ye te pakāsitā”ti.",
  "atk-s0505a:675_24": "Tassattho –",
  "atk-s0505a:675_25": "ye te mayā pubbe “jānāsi pana tvaṃ, brāhmaṇa,",
  "atk-s0505a:675_26": "vasala”nti evaṃ saṅkhepato vasalā vuttā,",
  "atk-s0505a:675_27": "te vitthārato ete kho pakāsitāti.",
  "atk-s0505a:675_28": "Atha vā ye te mayā puggalavasena vuttā,",
  "atk-s0505a:675_29": "te dhammavasenāpi ete kho pakāsitā.",
  "atk-s0505a:675_30": "Atha vā ete kho vasalā vuttā ariyehi kammavasena,",
  "atk-s0505a:675_31": "na jātivasena,",
  "atk-s0505a:675_32": "mayā ye te pakāsitā “kodhano upanāhī”tiādinā nayena.",
  "atk-s0505a:676_0": "136.",
  "atk-s0505a:676_1": "Evaṃ bhagavā vasalaṃ dassetvā idāni yasmā brāhmaṇo sakāya diṭṭhiyā atīva abhiniviṭṭho hoti,",
  "atk-s0505a:676_2": "tasmā taṃ diṭṭhiṃ paṭisedhento āha “na jaccā vasalo hotī”ti.",
  "atk-s0505a:676_3": "Tassattho –",
  "atk-s0505a:676_4": "paramatthato hi na jaccā vasalo hoti,",
  "atk-s0505a:676_5": "na jaccā hoti brāhmaṇo,",
  "atk-s0505a:676_6": "apica kho kammunā vasalo hoti,",
  "atk-s0505a:676_7": "kammunā hoti brāhmaṇo,",
  "atk-s0505a:676_8": "aparisuddhakammavassanato vasalo hoti,",
  "atk-s0505a:676_9": "parisuddhena kammunā aparisuddhavāhanato brāhmaṇo hoti.",
  "atk-s0505a:676_10": "Yasmā vā tumhe hīnaṃ vasalaṃ ukkaṭṭhaṃ brāhmaṇaṃ maññittha,",
  "atk-s0505a:676_11": "tasmā hīnena kammunā vasalo hoti,",
  "atk-s0505a:676_12": "ukkaṭṭhena kammunā brāhmaṇo hotīti evampi atthaṃ ñāpento evamāha.",
  "atk-s0505a:677_0": "137- 139.",
  "atk-s0505a:677_1": "Idāni tamevatthaṃ nidassanena sādhetuṃ “tadamināpi jānāthā”tiādikā tisso gāthāyo āha.",
  "atk-s0505a:677_2": "Tāsu dve catuppādā,",
  "atk-s0505a:677_3": "ekā chappādā,",
  "atk-s0505a:677_4": "tāsaṃ attho –",
  "atk-s0505a:677_5": "yaṃ mayā vuttaṃ “na jaccā vasalo hotī”tiādi,",
  "atk-s0505a:677_6": "tadamināpi jānātha,",
  "atk-s0505a:677_7": "yathā medaṃ nidassanaṃ,",
  "atk-s0505a:677_8": "taṃ imināpi pakārena jānātha,",
  "atk-s0505a:677_9": "yena me pakārena yena sāmaññena idaṃ nidassananti vuttaṃ hoti.",
  "atk-s0505a:677_10": "Katamaṃ nidassananti ce?",
  "atk-s0505a:677_11": "Caṇḍālaputto sopāko…pe…",
  "atk-s0505a:677_12": "brahmalokūpapattiyāti.",
  "atk-s0505a:678_0": "Caṇḍālassa putto caṇḍālaputto.",
  "atk-s0505a:678_1": "Attano khādanatthāya mate sunakhe labhitvā pacatīti sopāko.",
  "atk-s0505a:678_2": "Mātaṅgoti evaṃnāmo vissutoti evaṃ hīnāya jātiyā ca jīvikāya ca nāmena ca pākaṭo.",
  "atk-s0505a:679_0": "Soti purimapadena sambandhitvā so mātaṅgo yasaṃ paramaṃ patto,",
  "atk-s0505a:679_1": "abbhutaṃ uttamaṃ ativisiṭṭhaṃ yasaṃ kittiṃ pasaṃsaṃ patto.",
  "atk-s0505a:679_2": "Yaṃ sudullabhanti yaṃ uḷārakulūpapannenāpi dullabhaṃ,",
  "atk-s0505a:679_3": "hīnakulūpapannena sudullabhaṃ.",
  "atk-s0505a:679_4": "Evaṃ yasappattassa ca āgacchuṃ tassupaṭṭhānaṃ,",
  "atk-s0505a:679_5": "khattiyā brāhmaṇā bahū,",
  "atk-s0505a:679_6": "tassa mātaṅgassa pāricariyatthaṃ khattiyā ca brāhmaṇā ca aññe ca bahū vessasuddādayo jambudīpamanussā yebhuyyena upaṭṭhānaṃ āgamiṃsūti attho.",
  "atk-s0505a:680_0": "Evaṃ upaṭṭhānasampanno so mātaṅgo vigatakilesarajattā virajaṃ,",
  "atk-s0505a:680_1": "mahantehi buddhādīhi paṭipannattā mahāpathaṃ,",
  "atk-s0505a:680_2": "brahmalokasaṅkhātaṃ devalokaṃ yāpetuṃ samatthattā devalokayānasaññitaṃ aṭṭhasamāpattiyānaṃ abhiruyha,",
  "atk-s0505a:680_3": "tāya paṭipattiyā kāmarāgaṃ virājetvā,",
  "atk-s0505a:680_4": "kāyassa bhedā brahmalokūpago ahu,",
  "atk-s0505a:680_5": "sā tathā hīnāpi na naṃ jāti nivāresi brahmalokūpapattiyā,",
  "atk-s0505a:680_6": "brahmalokūpapattitoti vuttaṃ hoti.",
  "atk-s0505a:681_0": "Ayaṃ panattho evaṃ veditabbo –",
  "atk-s0505a:681_1": "atīte kira mahāpuriso tena tenupāyena sattahitaṃ karonto sopākajīvike caṇḍālakule uppajji.",
  "atk-s0505a:681_2": "So nāmena mātaṅgo,",
  "atk-s0505a:681_3": "rūpena duddasiko hutvā bahinagare cammakuṭikāya vasati,",
  "atk-s0505a:681_4": "antonagare bhikkhaṃ caritvā jīvikaṃ kappeti.",
  "atk-s0505a:681_5": "Athekadivasaṃ tasmiṃ nagare surānakkhatte ghosite dhuttā yathāsakena parivārena kīḷanti.",
  "atk-s0505a:681_6": "Aññatarāpi brāhmaṇamahāsāladhītā pannarasasoḷasavassuddesikā devakaññā viya rūpena dassanīyā pāsādikā",
  "atk-s0505a:681_7": "“attano kulavaṃsānurūpaṃ kīḷissāmī”ti pahūtaṃ khajjabhojjādikīḷanasambhāraṃ sakaṭesu āropetvā sabbasetavaḷavayuttaṃ",
  "atk-s0505a:681_8": "yānamāruyha mahāparivārena uyyānabhūmiṃ gacchati diṭṭhamaṅgalikāti nāmena.",
  "atk-s0505a:681_9": "Sā kira “dussaṇṭhitaṃ rūpaṃ avamaṅgala”nti daṭṭhuṃ na icchati,",
  "atk-s0505a:681_10": "tenassā diṭṭhamaṅgalikātveva saṅkhā udapādi.",
  "atk-s0505a:682_0": "Tadā so mātaṅgo kālasseva vuṭṭhāya paṭapilotikaṃ nivāsetvā,",
  "atk-s0505a:682_1": "kaṃsatāḷaṃ hatthe bandhitvā,",
  "atk-s0505a:682_2": "bhājanahattho nagaraṃ pavisati,",
  "atk-s0505a:682_3": "manusse disvā dūrato eva kaṃsatāḷaṃ ākoṭento.",
  "atk-s0505a:682_4": "Atha diṭṭhamaṅgalikā “ussaratha,",
  "atk-s0505a:682_5": "ussarathā”ti purato purato hīnajanaṃ apanentehi purisehi nīyamānā nagaradvāramajjhe mātaṅgaṃ disvā “ko eso”ti āha.",
  "atk-s0505a:682_6": "Ahaṃ mātaṅgacaṇḍāloti.",
  "atk-s0505a:682_7": "Sā “īdisaṃ disvā gatānaṃ kuto vuḍḍhī”ti yānaṃ nivattāpesi.",
  "atk-s0505a:682_8": "Manussā “yaṃ mayaṃ uyyānaṃ gantvā khajjabhojjādiṃ labheyyāma,",
  "atk-s0505a:682_9": "tassa no mātaṅgena antarāyo kato”ti kupitā “gaṇhatha caṇḍāla”nti leḍḍūhi paharitvā “mato”ti pāde gahetvā",
  "atk-s0505a:682_10": "ekamante chaḍḍetvā kacavarena paṭicchādetvā agamaṃsu.",
  "atk-s0505a:682_11": "So satiṃ paṭilabhitvā uṭṭhāya manusse pucchi – “kiṃ, ayyā,",
  "atk-s0505a:682_12": "dvāraṃ nāma sabbasādhāraṇaṃ,",
  "atk-s0505a:682_13": "udāhu brāhmaṇānaṃyeva kata”nti?",
  "atk-s0505a:682_14": "Manussā āhaṃsu –",
  "atk-s0505a:682_15": "“sabbesaṃ sādhāraṇa”nti.",
  "atk-s0505a:682_16": "“Evaṃ sabbasādhāraṇadvārena pavisitvā bhikkhāhārena yāpentaṃ maṃ diṭṭhamaṅgalikāya manussā imaṃ anayabyasanaṃ",
  "atk-s0505a:682_17": "pāpesu”nti rathikāya rathikaṃ āhiṇḍanto manussānaṃ ārocetvā brāhmaṇassa gharadvāre nipajji –",
  "atk-s0505a:682_18": "“diṭṭhamaṅgalikaṃ aladdhā na vuṭṭhahissāmī”ti.",
  "atk-s0505a:683_0": "Brāhmaṇo “gharadvāre mātaṅgo nipanno”ti sutvā “tassa kākaṇikaṃ detha,",
  "atk-s0505a:683_1": "telena aṅgaṃ makkhetvā gacchatū”ti āha.",
  "atk-s0505a:683_2": "So taṃ na icchati,",
  "atk-s0505a:683_3": "“diṭṭhamaṅgalikaṃ aladdhā na vuṭṭhahissāmi”cceva āha.",
  "atk-s0505a:683_4": "Tato brāhmaṇo “dve kākaṇikāyo detha,",
  "atk-s0505a:683_5": "kākaṇikāya pūvaṃ khādatu,",
  "atk-s0505a:683_6": "kākaṇikāya telena aṅgaṃ makkhetvā gacchatū”ti āha.",
  "atk-s0505a:683_7": "So taṃ na icchati,",
  "atk-s0505a:683_8": "tatheva vadati.",
  "atk-s0505a:683_9": "Brāhmaṇo sutvā “māsakaṃ detha, pādaṃ,",
  "atk-s0505a:683_10": "upaḍḍhakahāpaṇaṃ,",
  "atk-s0505a:683_11": "kahāpaṇaṃ dve tīṇī”ti yāva sataṃ āṇāpesi.",
  "atk-s0505a:683_12": "So na icchati,",
  "atk-s0505a:683_13": "tatheva vadati.",
  "atk-s0505a:683_14": "Evaṃ yācantānaṃyeva sūriyo atthaṅgato.",
  "atk-s0505a:683_15": "Atha brāhmaṇī pāsādā oruyha sāṇipākāraṃ parikkhipāpetvā taṃ upasaṅkamitvā yāci –",
  "atk-s0505a:683_16": "“tāta mātaṅga,",
  "atk-s0505a:683_17": "diṭṭhamaṅgalikāya aparādhaṃ khama,",
  "atk-s0505a:683_18": "sahassaṃ gaṇhāhi,",
  "atk-s0505a:683_19": "dve tīṇī”ti yāva “satasahassaṃ gaṇhāhī”ti āha.",
  "atk-s0505a:683_20": "So tuṇhībhūto nipajjiyeva.",
  "atk-s0505a:684_0": "Evaṃ catūhapañcāhe vītivatte bahumpi paṇṇākāraṃ datvā diṭṭhamaṅgalikaṃ alabhantā khattiyakumārādayo mātaṅgassa upakaṇṇake ārocāpesuṃ –",
  "atk-s0505a:684_1": "“purisā nāma anekānipi saṃvaccharāni vīriyaṃ katvā icchitatthaṃ pāpuṇanti,",
  "atk-s0505a:684_2": "mā kho tvaṃ nibbijji,",
  "atk-s0505a:684_3": "addhā dvīhatīhaccayena diṭṭhamaṅgalikaṃ lacchasī”ti.",
  "atk-s0505a:684_4": "So tuṇhībhūto nipajjiyeva.",
  "atk-s0505a:684_5": "Atha sattame divase samantā paṭivissakā uṭṭhahitvā “tumhe mātaṅgaṃ vā uṭṭhāpetha,",
  "atk-s0505a:684_6": "dārikaṃ vā detha,",
  "atk-s0505a:684_7": "mā amhe sabbe nāsayitthā”ti āhaṃsu.",
  "atk-s0505a:684_8": "Tesaṃ kira ayaṃ diṭṭhi “yassa gharadvāre evaṃ nipanno caṇḍālo marati,",
  "atk-s0505a:684_9": "tassa gharena saha samantā sattasattagharavāsino caṇḍālā hontī”ti.",
  "atk-s0505a:684_10": "Tato diṭṭhamaṅgalikaṃ nīlapaṭapilotikaṃ nivāsāpetvā uḷuṅkakaḷopikādīni datvā paridevamānaṃ tassa santikaṃ netvā “gaṇha dārikaṃ,",
  "atk-s0505a:684_11": "uṭṭhāya gacchāhī”ti adaṃsu.",
  "atk-s0505a:684_12": "Sā passe ṭhatvā “uṭṭhāhī”ti āha,",
  "atk-s0505a:684_13": "so “hatthena maṃ gahetvā uṭṭhāpehī”ti āha.",
  "atk-s0505a:684_14": "Sā naṃ uṭṭhāpesi.",
  "atk-s0505a:684_15": "So nisīditvā āha –",
  "atk-s0505a:684_16": "“mayaṃ antonagare vasituṃ na labhāma,",
  "atk-s0505a:684_17": "ehi maṃ bahinagare cammakuṭiṃ nehī”ti.",
  "atk-s0505a:684_18": "Sā naṃ hatthe gahetvā tattha nesi.",
  "atk-s0505a:684_19": "“Piṭṭhiyaṃ āropetvā”ti jātakabhāṇakā.",
  "atk-s0505a:684_20": "Netvā cassa sarīraṃ telena makkhetvā,",
  "atk-s0505a:684_21": "uṇhodakena nhāpetvā,",
  "atk-s0505a:684_22": "yāguṃ pacitvā adāsi.",
  "atk-s0505a:684_23": "So “brāhmaṇakaññā ayaṃ mā vinassī”ti jātisambhedaṃ akatvāva aḍḍhamāsamattaṃ balaṃ gahetvā “ahaṃ vanaṃ gacchāmi,",
  "atk-s0505a:684_24": "‘aticirāyatī’ti mā tvaṃ ukkaṇṭhī”ti vatvā gharamānusakāni ca “imaṃ mā pamajjitthā”ti āṇāpetvā gharā nikkhamma tāpasapabbajjaṃ pabbajitvā,",
  "atk-s0505a:684_25": "kasiṇaparikammaṃ katvā,",
  "atk-s0505a:684_26": "katipāheneva aṭṭha samāpattiyo pañca ca abhiññāyo nibbattetvā “idānāhaṃ diṭṭhamaṅgalikāya manāpo bhavissāmī”ti",
  "atk-s0505a:684_27": "ākāsenāgantvā nagaradvāre orohitvā diṭṭhamaṅgalikāya santikaṃ pesesi.",
  "atk-s0505a:685_0": "Sā sutvā “koci maññe mama ñātako pabbajito maṃ dukkhitaṃ ñatvā daṭṭhuṃ āgato bhavissatī”ti cintayamānā gantvā,",
  "atk-s0505a:685_1": "taṃ ñatvā,",
  "atk-s0505a:685_2": "pādesu nipatitvā “kissa maṃ anāthaṃ tumhe akatthā”ti āha.",
  "atk-s0505a:685_3": "Mahāpuriso “mā tvaṃ diṭṭhamaṅgalike dukkhinī ahosi,",
  "atk-s0505a:685_4": "sakalajambudīpavāsīhi te sakkāraṃ kāressāmī”ti vatvā etadavoca –",
  "atk-s0505a:685_5": "“gaccha tvaṃ ghosanaṃ karohi –",
  "atk-s0505a:685_6": "‘mahābrahmā mama sāmiko na mātaṅgo,",
  "atk-s0505a:685_7": "so candavimānaṃ bhinditvā sattame divase mama santikaṃ āgamissatī”’ti. Sā āha – “ahaṃ, bhante,",
  "atk-s0505a:685_8": "brāhmaṇamahāsāladhītā hutvā attano pāpakammena imaṃ caṇḍālabhāvaṃ pattā,",
  "atk-s0505a:685_9": "na sakkomi evaṃ vattu”nti.",
  "atk-s0505a:685_10": "Mahāpuriso “na tvaṃ mātaṅgassa ānubhāvaṃ jānāsī”ti vatvā yathā sā saddahati,",
  "atk-s0505a:685_11": "tathā anekāni pāṭihāriyāni dassetvā tatheva taṃ āṇāpetvā attano vasatiṃ agamāsi.",
  "atk-s0505a:685_12": "Sā tathā akāsi.",
  "atk-s0505a:686_0": "Manussā ujjhāyanti hasanti –",
  "atk-s0505a:686_1": "“kathañhi nāmāyaṃ attano pāpakammena caṇḍālabhāvaṃ patvā puna taṃ mahābrahmānaṃ karissatī”ti.",
  "atk-s0505a:686_2": "Sā adhimānā eva hutvā divase divase ghosantī nagaraṃ āhiṇḍati “ito chaṭṭhe divase, pañcame, catutthe, tatiye, suve,",
  "atk-s0505a:686_3": "ajja āgamissatī”ti.",
  "atk-s0505a:686_4": "Manussā tassā vissatthavācaṃ sutvā “kadāci evampi siyā”ti attano attano gharadvāresu maṇḍapaṃ kārāpetvā,",
  "atk-s0505a:686_5": "sāṇipākāraṃ sajjetvā,",
  "atk-s0505a:686_6": "vayappattā dārikāyo alaṅkaritvā “mahābrahmani āgate kaññādānaṃ dassāmā”ti ākāsaṃ ullokentā nisīdiṃsu.",
  "atk-s0505a:686_7": "Atha mahāpuriso puṇṇamadivase gaganatalaṃ upārūḷhe cande candavimānaṃ phāletvā passato mahājanassa mahābrahmarūpena niggacchi.",
  "atk-s0505a:686_8": "Mahājano “dve candā jātā”ti atimaññi.",
  "atk-s0505a:686_9": "Tato anukkamena āgataṃ disvā “saccaṃ diṭṭhamaṅgalikā āha,",
  "atk-s0505a:686_10": "mahābrahmāva ayaṃ diṭṭhamaṅgalikaṃ dametuṃ pubbe mātaṅgavesenāgacchī”ti niṭṭhaṃ agamāsi.",
  "atk-s0505a:686_11": "Evaṃ so mahājanena dissamāno diṭṭhamaṅgalikāya vasanaṭṭhāne eva otari.",
  "atk-s0505a:686_12": "Sā ca tadā utunī ahosi.",
  "atk-s0505a:686_13": "So tassā nābhiṃ aṅguṭṭhakena parāmasi.",
  "atk-s0505a:686_14": "Tena phassena gabbho patiṭṭhāsi.",
  "atk-s0505a:686_15": "Tato naṃ “gabbho te saṇṭhito,",
  "atk-s0505a:686_16": "puttamhi jāte taṃ nissāya jīvāhī”ti vatvā passato mahājanassa puna candavimānaṃ pāvisi.",
  "atk-s0505a:687_0": "Brāhmaṇā “diṭṭhamaṅgalikā mahābrahmuno pajāpati amhākaṃ mātā jātā”ti vatvā tato tato āgacchanti.",
  "atk-s0505a:687_1": "Taṃ sakkāraṃ kātukāmānaṃ manussānaṃ sampīḷanena nagaradvārāni anokāsāni ahesuṃ.",
  "atk-s0505a:687_2": "Te diṭṭhamaṅgalikaṃ hiraññarāsimhi ṭhapetvā, nhāpetvā, maṇḍetvā,",
  "atk-s0505a:687_3": "rathaṃ āropetvā,",
  "atk-s0505a:687_4": "mahāsakkārena nagaraṃ padakkhiṇaṃ kārāpetvā,",
  "atk-s0505a:687_5": "nagaramajjhe maṇḍapaṃ kārāpetvā,",
  "atk-s0505a:687_6": "tatra naṃ “mahābrahmuno pajāpatī”ti diṭṭhaṭṭhāne ṭhapetvā vasāpenti “yāvassā patirūpaṃ vasanokāsaṃ karoma,",
  "atk-s0505a:687_7": "tāva idheva vasatū”ti.",
  "atk-s0505a:687_8": "Sā maṇḍape eva puttaṃ vijāyi.",
  "atk-s0505a:687_9": "Taṃ visuddhadivase saddhiṃ puttena sasīsaṃ nhāpetvā maṇḍape jātoti dārakassa “maṇḍabyakumāro”ti nāmaṃ akaṃsu.",
  "atk-s0505a:687_10": "Tato pabhuti ca naṃ brāhmaṇā “mahābrahmuno putto”ti parivāretvā caranti.",
  "atk-s0505a:687_11": "Tato anekasatasahassappakārā paṇṇākārā āgacchanti,",
  "atk-s0505a:687_12": "te brāhmaṇā kumārassārakkhaṃ ṭhapesuṃ,",
  "atk-s0505a:687_13": "āgatā lahuṃ kumāraṃ daṭṭhuṃ na labhanti.",
  "atk-s0505a:688_0": "Kumāro anupubbena vuḍḍhimanvāya dānaṃ dātuṃ āraddho.",
  "atk-s0505a:688_1": "So sālāya sampattānaṃ kapaṇaddhikānaṃ adatvā brāhmaṇānaṃyeva deti.",
  "atk-s0505a:688_2": "Mahāpuriso “kiṃ mama putto dānaṃ detī”ti āvajjetvā brāhmaṇānaṃyeva dānaṃ dentaṃ disvā “yathā sabbesaṃ dassati,",
  "atk-s0505a:688_3": "tathā karissāmī”ti cīvaraṃ pārupitvā pattaṃ gahetvā ākāsena āgamma puttassa gharadvāre aṭṭhāsi.",
  "atk-s0505a:688_4": "Kumāro taṃ disvā “kuto ayaṃ evaṃ virūpaveso vasalo āgato”ti kuddho imaṃ gāthamāha –",
  "atk-s0505a:689_0": "“Kuto nu āgacchasi dummavāsī, otallako paṃsupisācakova;",
  "atk-s0505a:690_0": "Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo”ti.",
  "atk-s0505a:691_0": "Brāhmaṇā “gaṇhatha gaṇhathā”ti taṃ gahetvā ākoṭetvā anayabyasanaṃ pāpesuṃ.",
  "atk-s0505a:691_1": "So ākāsena gantvā bahinagare paccaṭṭhāsi.",
  "atk-s0505a:691_2": "Devatā kupitā kumāraṃ gale gahetvā uddhaṃpādaṃ adhosiraṃ ṭhapesuṃ.",
  "atk-s0505a:691_3": "So akkhīhi niggatehi mukhena kheḷaṃ paggharantena gharugharupassāsī dukkhaṃ vedayati.",
  "atk-s0505a:691_4": "Diṭṭhamaṅgalikā sutvā “koci āgato atthī”ti pucchi. “Āma,",
  "atk-s0505a:691_5": "pabbajito āgacchī”ti.",
  "atk-s0505a:691_6": "“Kuhiṃ gato”ti?",
  "atk-s0505a:691_7": "“Evaṃ gato”ti.",
  "atk-s0505a:691_8": "Sā tattha gantvā “khamatha, bhante,",
  "atk-s0505a:691_9": "attano dāsassā”ti yācantī tassa pādamūle bhūmiyā nipajji.",
  "atk-s0505a:691_10": "Tena ca samayena mahāpuriso piṇḍāya caritvā,",
  "atk-s0505a:691_11": "yāguṃ labhitvā,",
  "atk-s0505a:691_12": "taṃ pivanto tattha nisinno hoti,",
  "atk-s0505a:691_13": "so avasiṭṭhaṃ thokaṃ yāguṃ diṭṭhamaṅgalikāya adāsi.",
  "atk-s0505a:691_14": "“Gaccha imaṃ yāguṃ udakakumbhiyā āloletvā yesaṃ bhūtavikāro atthi,",
  "atk-s0505a:691_15": "tesaṃ akkhimukhakaṇṇanāsābilesu āsiñca,",
  "atk-s0505a:691_16": "sarīrañca paripphosehi,",
  "atk-s0505a:691_17": "evaṃ nibbikārā bhavissantī”ti.",
  "atk-s0505a:691_18": "Sā tathā akāsi.",
  "atk-s0505a:691_19": "Tato kumāre pakatisarīre jāte “ehi,",
  "atk-s0505a:691_20": "tāta maṇḍabya,",
  "atk-s0505a:691_21": "taṃ khamāpessāmā”ti puttañca sabbe brāhmaṇe ca tassa pādamūle nikkujjitvā nipajjāpetvā khamāpesi.",
  "atk-s0505a:692_0": "So “sabbajanassa dānaṃ dātabba”nti ovaditvā,",
  "atk-s0505a:692_1": "dhammakathaṃ katvā,",
  "atk-s0505a:692_2": "attano vasanaṭṭhānaṃyeva gantvā,",
  "atk-s0505a:692_3": "cintesi “itthīsu pākaṭā diṭṭhamaṅgalikā damitā,",
  "atk-s0505a:692_4": "purisesu pākaṭo maṇḍabyakumāro,",
  "atk-s0505a:692_5": "idāni ko dametabbo”ti.",
  "atk-s0505a:692_6": "Tato jātimantatāpasaṃ addasa bandhumatīnagaraṃ nissāya kumbhavatīnadītīre viharantaṃ.",
  "atk-s0505a:692_7": "So “ahaṃ jātiyā visiṭṭho,",
  "atk-s0505a:692_8": "aññehi paribhuttodakaṃ na paribhuñjāmī”ti uparinadiyā vasati.",
  "atk-s0505a:692_9": "Mahāpuriso tassa uparibhāge vāsaṃ kappetvā tassa udakaparibhogavelāyaṃ dantakaṭṭhaṃ khāditvā udake pakkhipi.",
  "atk-s0505a:692_10": "Tāpaso taṃ udakena vuyhamānaṃ disvā “kenidaṃ khitta”nti paṭisotaṃ gantvā mahāpurisaṃ disvā “ko etthā”ti āha.",
  "atk-s0505a:692_11": "“Mātaṅgacaṇḍālo,",
  "atk-s0505a:692_12": "ācariyā”ti. “Apehi, caṇḍāla,",
  "atk-s0505a:692_13": "mā uparinadiyā vasī”ti.",
  "atk-s0505a:692_14": "Mahāpuriso “sādhu,",
  "atk-s0505a:692_15": "ācariyā”ti heṭṭhānadiyā vasati,",
  "atk-s0505a:692_16": "paṭisotampi dantakaṭṭhaṃ tāpasassa santikaṃ āgacchati.",
  "atk-s0505a:692_17": "Tāpaso puna gantvā “apehi, caṇḍāla,",
  "atk-s0505a:692_18": "mā heṭṭhānadiyaṃ vasa,",
  "atk-s0505a:692_19": "uparinadiyāyeva vasā”ti āha.",
  "atk-s0505a:692_20": "Mahāpuriso “sādhu,",
  "atk-s0505a:692_21": "ācariyā”ti tathā akāsi,",
  "atk-s0505a:692_22": "punapi tatheva ahosi.",
  "atk-s0505a:692_23": "Tāpaso punapi “tathā karotī”ti duṭṭho mahāpurisaṃ sapi “sūriyassa te uggamanavelāya sattadhā muddhā phalatū”ti.",
  "atk-s0505a:692_24": "Mahāpurisopi “sādhu, ācariya,",
  "atk-s0505a:692_25": "ahaṃ pana sūriyuṭṭhānaṃ na demī”ti vatvā sūriyuṭṭhānaṃ nivāresi.",
  "atk-s0505a:692_26": "Tato ratti na vibhāyati,",
  "atk-s0505a:692_27": "andhakāro jāto,",
  "atk-s0505a:692_28": "bhītā bandhumatīvāsino tāpasassa santikaṃ gantvā “atthi nu kho, ācariya,",
  "atk-s0505a:692_29": "amhākaṃ sotthibhāvo”ti pucchiṃsu.",
  "atk-s0505a:692_30": "Te hi taṃ “arahā”ti maññanti.",
  "atk-s0505a:692_31": "So tesaṃ sabbamācikkhi.",
  "atk-s0505a:692_32": "Te mahāpurisaṃ upasaṅkamitvā “sūriyaṃ, bhante,",
  "atk-s0505a:692_33": "muñcathā”ti yāciṃsu.",
  "atk-s0505a:692_34": "Mahāpuriso “yadi tumhākaṃ arahā āgantvā maṃ khamāpeti,",
  "atk-s0505a:692_35": "muñcāmī”ti āha.",
  "atk-s0505a:693_0": "Manussā gantvā tāpasaṃ āhaṃsu – “ehi, bhante,",
  "atk-s0505a:693_1": "mātaṅgapaṇḍitaṃ khamāpehi,",
  "atk-s0505a:693_2": "mā tumhākaṃ kalahakāraṇā mayaṃ nassimhā”ti.",
  "atk-s0505a:693_3": "So “nāhaṃ caṇḍālaṃ khamāpemī”ti āha.",
  "atk-s0505a:693_4": "Manussā “amhe tvaṃ nāsesī”ti taṃ hatthapādesu gahetvā mahāpurisassa santikaṃ nesuṃ.",
  "atk-s0505a:693_5": "Mahāpuriso “mama pādamūle kucchiyā nipajjitvā khamāpente khamāmī”ti āha.",
  "atk-s0505a:693_6": "Manussā “evaṃ karohī”ti āhaṃsu.",
  "atk-s0505a:693_7": "Tāpaso “nāhaṃ caṇḍālaṃ vandāmī”ti.",
  "atk-s0505a:693_8": "Manussā “tava chandena na vandissasī”ti hatthapādamassugīvādīsu gahetvā mahāpurisassa pādamūle sayāpesuṃ.",
  "atk-s0505a:693_9": "So “khamāmahaṃ imassa,",
  "atk-s0505a:693_10": "apicāhaṃ tassevānukampāya sūriyaṃ na muñcāmi,",
  "atk-s0505a:693_11": "sūriye hi uggatamatte muddhā assa sattadhā phalissatī”ti āha.",
  "atk-s0505a:693_12": "Manussā “idāni, bhante,",
  "atk-s0505a:693_13": "kiṃ kātabba”nti āhaṃsu.",
  "atk-s0505a:693_14": "Mahāpuriso “tena hi imaṃ galappamāṇe udake ṭhapetvā mattikāpiṇḍenassa sīsaṃ paṭicchādetha,",
  "atk-s0505a:693_15": "sūriyarasmīhi phuṭṭho mattikāpiṇḍo sattadhā phalissati.",
  "atk-s0505a:693_16": "Tasmiṃ phalite esa aññatra gacchatū”ti āha.",
  "atk-s0505a:693_17": "Te tāpasaṃ hatthapādādīsu gahetvā tathā akaṃsu.",
  "atk-s0505a:693_18": "Sūriye muñcitamatte mattikāpiṇḍo sattadhā phalitvā pati,",
  "atk-s0505a:693_19": "tāpaso bhīto palāyi.",
  "atk-s0505a:693_20": "Manussā disvā “passatha, bho,",
  "atk-s0505a:693_21": "samaṇassa ānubhāva”nti dantakaṭṭhapakkhipanamādiṃ katvā sabbaṃ vitthāretvā “natthi īdiso samaṇo”ti tasmiṃ pasīdiṃsu.",
  "atk-s0505a:693_22": "Tato pabhuti sakalajambudīpe khattiyabrāhmaṇādayo gahaṭṭhapabbajitā mātaṅgapaṇḍitassa upaṭṭhānaṃ agamaṃsu.",
  "atk-s0505a:693_23": "So yāvatāyukaṃ ṭhatvā kāyassa bhedā brahmaloke uppajji.",
  "atk-s0505a:693_24": "Tenāha bhagavā “tadamināpi jānātha…pe…",
  "atk-s0505a:693_25": "brahmalokūpapattiyā”ti.",
  "atk-s0505a:694_0": "140- 141.",
  "atk-s0505a:694_1": "Evaṃ “na jaccā vasalo hoti,",
  "atk-s0505a:694_2": "kammunā vasalo hotī”ti sādhetvā idāni “na jaccā hoti brāhmaṇo,",
  "atk-s0505a:694_3": "kammunā hoti brāhmaṇo”ti etaṃ sādhetuṃ āha “ajjhāyakakule jātā …pe…",
  "atk-s0505a:694_4": "duggatyā garahāya vā”ti.",
  "atk-s0505a:694_5": "Tattha ajjhāyakakule jātāti mantajjhāyake brāhmaṇakule jātā.",
  "atk-s0505a:694_6": "“Ajjhāyakākuḷe jātā”tipi pāṭho.",
  "atk-s0505a:694_7": "Mantānaṃ ajjhāyake anupakuṭṭhe ca brāhmaṇakule jātāti attho.",
  "atk-s0505a:694_8": "Mantā bandhavā etesanti mantabandhavā.",
  "atk-s0505a:694_9": "Vedabandhū vedapaṭissaraṇāti vuttaṃ hoti.",
  "atk-s0505a:694_10": "Te ca pāpesu kammesu abhiṇhamupadissareti te evaṃ kule jātā mantabandhavā ca samānāpi yadi pāṇātipātādīsu pāpakammesu punappunaṃ upadissanti,",
  "atk-s0505a:694_11": "atha diṭṭheva dhamme gārayhā samparāye ca duggati te evamupadissamānā imasmiṃyeva attabhāve mātāpitūhipi “nayime amhākaṃ puttā,",
  "atk-s0505a:694_12": "dujjātā ete kulassa aṅgārabhūtā,",
  "atk-s0505a:694_13": "nikkaḍḍhatha ne”ti,",
  "atk-s0505a:694_14": "brāhmaṇehipi “gahapatikā ete,",
  "atk-s0505a:694_15": "na ete brāhmaṇā,",
  "atk-s0505a:694_16": "mā nesaṃ saddhayaññathālipākādīsu pavesaṃ detha,",
  "atk-s0505a:694_17": "mā nehi saddhiṃ sallapathā”ti,",
  "atk-s0505a:694_18": "aññehipi manussehi “pāpakammantā ete,",
  "atk-s0505a:694_19": "na ete brāhmaṇā”ti evaṃ gārayhā honti.",
  "atk-s0505a:694_20": "Samparāye ca nesaṃ duggati nirayādibhedā,",
  "atk-s0505a:694_21": "duggati etesaṃ paraloke hotīti attho.",
  "atk-s0505a:694_22": "Samparāye vātipi pāṭho.",
  "atk-s0505a:694_23": "Paraloke etesaṃ dukkhassa gati duggati,",
  "atk-s0505a:694_24": "dukkhappattiyeva hotīti attho.",
  "atk-s0505a:694_25": "Na ne jāti nivāreti,",
  "atk-s0505a:694_26": "duggatyā garahāya vāti sā tathā ukkaṭṭhāpi yaṃ tvaṃ sārato paccesi,",
  "atk-s0505a:694_27": "jāti ete pāpakammesu padissante brāhmaṇe “samparāye ca duggatī”ti ettha vuttappakārāya duggatiyā vā,",
  "atk-s0505a:694_28": "“diṭṭheva dhamme gārayhā”ti ettha vuttappakārāya garahāya vā na nivāreti.",
  "atk-s0505a:695_0": "142.",
  "atk-s0505a:695_1": "Evaṃ bhagavā ajjhāyakakule jātānampi brāhmaṇānaṃ gārayhādikammavasena diṭṭheva dhamme patitabhāvaṃ dīpento",
  "atk-s0505a:695_2": "duggatigamanena ca samparāye brāhmaṇajātiyā abhāvaṃ dīpento “na jaccā hoti brāhmaṇo,",
  "atk-s0505a:695_3": "kammunā hoti brāhmaṇo”ti etampi atthaṃ sādhetvā idāni duvidhampi atthaṃ nigamento āha,",
  "atk-s0505a:695_4": "evaṃ brāhmaṇa –",
  "atk-s0505a:696_0": "“Na jaccā vasalo hoti, na jaccā hoti brāhmaṇo;",
  "atk-s0505a:697_0": "Kammunā vasalo hoti, kammunā hoti brāhmaṇo”ti.",
  "atk-s0505a:698_0": "Sesaṃ kasibhāradvājasutte vuttanayameva.",
  "atk-s0505a:698_1": "Visesato vā ettha nikkujjitaṃ vātiādīnaṃ evaṃ yojanā veditabbā –",
  "atk-s0505a:698_2": "yathā koci nikkujjitaṃ vā ukkujjeyya,",
  "atk-s0505a:698_3": "evaṃ maṃ kammavimukhaṃ jātivāde patitaṃ “jātiyā brāhmaṇavasalabhāvo hotī”ti diṭṭhito vuṭṭhāpentena,",
  "atk-s0505a:698_4": "yathā paṭicchannaṃ vivareyya,",
  "atk-s0505a:698_5": "evaṃ jātivādapaṭicchannaṃ kammavādaṃ vivarantena,",
  "atk-s0505a:698_6": "yathā mūḷhassa maggaṃ ācikkheyya,",
  "atk-s0505a:698_7": "evaṃ brāhmaṇavasalabhāvassa asambhinnaujumaggaṃ ācikkhantena,",
  "atk-s0505a:698_8": "yathā andhakāre vā telapajjotaṃ dhāreyya,",
  "atk-s0505a:698_9": "evaṃ mātaṅgādinidassanapajjotadhāraṇena mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0505a:699_0": "Paramatthajotikāya khuddaka-aṭṭhakathāya",
  "atk-s0505a:700_0": "Suttanipāta-aṭṭhakathāya aggikabhāradvājasuttavaṇṇanā niṭṭhitā.",
  "atk-s0505a:701_0": "8. Mettasuttavaṇṇanā",
  "atk-s0505a:702_0": "Karaṇīyamatthakusalenāti mettasuttaṃ.",
  "atk-s0505a:702_1": "Kā uppatti?",
  "atk-s0505a:702_2": "Himavantapassato kira devatāhi ubbāḷhā bhikkhū bhagavato santikaṃ sāvatthiṃ āgacchiṃsu.",
  "atk-s0505a:702_3": "Tesaṃ bhagavā parittatthāya kammaṭṭhānatthāya ca imaṃ suttaṃ abhāsi.",
  "atk-s0505a:702_4": "Ayaṃ tāva saṅkhepo.",
  "atk-s0505a:703_0": "Ayaṃ pana vitthāro –",
  "atk-s0505a:703_1": "ekaṃ samayaṃ bhagavā sāvatthiyaṃ viharati upakaṭṭhāya vassūpanāyikāya.",
  "atk-s0505a:703_2": "Tena kho pana samayena sambahulā nānāverajjakā bhikkhū bhagavato santike kammaṭṭhānaṃ gahetvā tattha",
  "atk-s0505a:703_3": "tattha vassaṃ upagantukāmā bhagavantaṃ upasaṅkamanti.",
  "atk-s0505a:703_4": "Tatra sudaṃ bhagavā rāgacaritānaṃ saviññāṇakāviññāṇakavasena ekādasavidhaṃ asubhakammaṭṭhānaṃ,",
  "atk-s0505a:703_5": "dosacaritānaṃ catubbidhaṃ mettādikammaṭṭhānaṃ,",
  "atk-s0505a:703_6": "mohacaritānaṃ maraṇassatikammaṭṭhānādīni,",
  "atk-s0505a:703_7": "vitakkacaritānaṃ ānāpānassatipathavīkasiṇādīni,",
  "atk-s0505a:703_8": "saddhācaritānaṃ buddhānussatikammaṭṭhānādīni,",
  "atk-s0505a:703_9": "buddhicaritānaṃ catudhātuvavatthanādīnīti iminā nayena caturāsītisahassappabhedacaritānukūlāni kammaṭṭhānāni katheti.",
  "atk-s0505a:704_0": "Atha kho pañcamattāni bhikkhusatāni bhagavato santike kammaṭṭhānaṃ uggahetvā sappāyasenāsanañca gocaragāmañca",
  "atk-s0505a:704_1": "pariyesamānāni anupubbena gantvā paccante himavantena saddhiṃ ekābaddhaṃ nīlakācamaṇisannibhasilātalaṃ",
  "atk-s0505a:704_2": "sītalaghanacchāyanīlavanasaṇḍamaṇḍitaṃ muttātalarajatapaṭṭasadisavālukākiṇṇabhūmibhāgaṃ sucisātasītalajalāsayaparivāritaṃ",
  "atk-s0505a:704_3": "pabbatamaddasaṃsu.",
  "atk-s0505a:704_4": "Atha kho te bhikkhū tatthekarattiṃ vasitvā pabhātāya rattiyā sarīraparikammaṃ katvā tassa avidūre aññataraṃ gāmaṃ piṇḍāya pavisiṃsu.",
  "atk-s0505a:704_5": "Gāmo ghananivesasanniviṭṭhakulasahassayutto,",
  "atk-s0505a:704_6": "manussā cettha saddhā pasannā,",
  "atk-s0505a:704_7": "te paccante pabbajitadassanassa dullabhatāya bhikkhū disvā eva pītisomanassajātā hutvā te bhikkhū bhojetvā “idheva, bhante,",
  "atk-s0505a:704_8": "temāsaṃ vasathā”ti yācitvā pañcapadhānakuṭisatāni kārāpetvā tattha mañcapīṭhapānīyaparibhojanīyaghaṭādīni sabbūpakaraṇāni paṭiyādesuṃ.",
  "atk-s0505a:705_0": "Bhikkhū dutiyadivase aññaṃ gāmaṃ piṇḍāya pavisiṃsu.",
  "atk-s0505a:705_1": "Tatthāpi manussā tatheva upaṭṭhahitvā vassāvāsaṃ yāciṃsu.",
  "atk-s0505a:705_2": "Bhikkhū “asati antarāye”ti adhivāsetvā taṃ vanasaṇḍaṃ pavisitvā sabbarattindivaṃ āraddhavīriyā hutvā",
  "atk-s0505a:705_3": "yāmagaṇḍikaṃ koṭṭetvā yonisomanasikārabahulā viharantā rukkhamūlāni upagantvā nisīdiṃsu.",
  "atk-s0505a:705_4": "Sīlavantānaṃ bhikkhūnaṃ tejena vihatatejā rukkhadevatā attano attano vimānā oruyha dārake gahetvā ito cito ca vicaranti.",
  "atk-s0505a:705_5": "Seyyathāpi nāma rājūhi vā rājamahāmattehi vā gāmakāvāsaṃ gatehi gāmavāsīnaṃ gharesu okāse gahite gharamānusakā",
  "atk-s0505a:705_6": "gharā nikkhamitvā aññatra vasantā “kadā nu kho gamissantī”ti dūrato olokenti;",
  "atk-s0505a:705_7": "evameva devatā attano attano vimānāni chaḍḍetvā ito cito ca vicarantiyo dūratova olokenti –",
  "atk-s0505a:705_8": "“kadā nu kho bhadantā gamissantī”ti.",
  "atk-s0505a:705_9": "Tato evaṃ samacintesuṃ “paṭhamavassūpagatā bhikkhū avassaṃ temāsaṃ vasissanti.",
  "atk-s0505a:705_10": "Mayaṃ pana tāva ciraṃ dārake gahetvā okkamma vasituṃ na sakkhissāma.",
  "atk-s0505a:705_11": "Handa mayaṃ bhikkhūnaṃ bhayānakaṃ ārammaṇaṃ dassemā”ti.",
  "atk-s0505a:705_12": "Tā rattiṃ bhikkhūnaṃ samaṇadhammakaraṇavelāya bhiṃsanakāni yakkharūpāni nimminitvā purato purato tiṭṭhanti,",
  "atk-s0505a:705_13": "bheravasaddañca karonti.",
  "atk-s0505a:705_14": "Bhikkhūnaṃ tāni rūpāni passantānaṃ tañca saddaṃ suṇantānaṃ hadayaṃ phandi,",
  "atk-s0505a:705_15": "dubbaṇṇā ca ahesuṃ uppaṇḍupaṇḍukajātā.",
  "atk-s0505a:705_16": "Tena te cittaṃ ekaggaṃ kātuṃ nāsakkhiṃsu.",
  "atk-s0505a:705_17": "Tesaṃ anekaggacittānaṃ bhayena ca punappunaṃ saṃviggānaṃ sati sammussi.",
  "atk-s0505a:705_18": "Tato nesaṃ muṭṭhassatīnaṃ duggandhāni ārammaṇāni payojesuṃ.",
  "atk-s0505a:705_19": "Tesaṃ tena duggandhena nimmathiyamānamiva matthaluṅgaṃ ahosi,",
  "atk-s0505a:705_20": "bāḷhā sīsavedanā uppajjiṃsu,",
  "atk-s0505a:705_21": "na ca taṃ pavattiṃ aññamaññassa ārocesuṃ.",
  "atk-s0505a:706_0": "Athekadivasaṃ saṅghattherassa upaṭṭhānakāle sabbesu sannipatitesu saṅghatthero pucchi –",
  "atk-s0505a:706_1": "“tumhākaṃ, āvuso,",
  "atk-s0505a:706_2": "imaṃ vanasaṇḍaṃ paviṭṭhānaṃ katipāhaṃ ativiya parisuddho chavivaṇṇo ahosi pariyodāto,",
  "atk-s0505a:706_3": "vippasannāni ca indriyāni etarahi panattha kisā dubbaṇṇā uppaṇḍupaṇḍukajātā,",
  "atk-s0505a:706_4": "kiṃ vo idha asappāya”nti?",
  "atk-s0505a:706_5": "Tato eko bhikkhu āha – “ahaṃ, bhante,",
  "atk-s0505a:706_6": "rattiṃ īdisañca īdisañca bheravārammaṇaṃ passāmi ca suṇāmi ca,",
  "atk-s0505a:706_7": "īdisañca gandhaṃ ghāyāmi,",
  "atk-s0505a:706_8": "tena me cittaṃ na samādhiyatī”ti.",
  "atk-s0505a:706_9": "Eteneva upāyena sabbe taṃ pavattiṃ ārocesuṃ.",
  "atk-s0505a:706_10": "Saṅghatthero āha –",
  "atk-s0505a:706_11": "“bhagavatā āvuso dve vassūpanāyikā paññattā,",
  "atk-s0505a:706_12": "amhākañca idaṃ senāsanaṃ asappāyaṃ,",
  "atk-s0505a:706_13": "āyāmāvuso bhagavato santikaṃ,",
  "atk-s0505a:706_14": "gantvā aññaṃ sappāyaṃ senāsanaṃ pucchāmā”ti.",
  "atk-s0505a:706_15": "“Sādhu bhante”ti te bhikkhū therassa paṭissuṇitvā sabbe senāsanaṃ saṃsāmetvā pattacīvaramādāya anupalittattā",
  "atk-s0505a:706_16": "kulesu kañci anāmantetvā eva yena sāvatthi tena cārikaṃ pakkamiṃsu.",
  "atk-s0505a:706_17": "Anupubbena sāvatthiṃ gantvā bhagavato santikaṃ agamiṃsu.",
  "atk-s0505a:707_0": "Bhagavā te bhikkhū disvā etadavoca – “na,",
  "atk-s0505a:707_1": "bhikkhave,",
  "atk-s0505a:707_2": "antovassaṃ cārikā caritabbāti mayā sikkhāpadaṃ paññattaṃ,",
  "atk-s0505a:707_3": "kissa tumhe cārikaṃ carathā”ti.",
  "atk-s0505a:707_4": "Te bhagavato sabbaṃ ārocesuṃ.",
  "atk-s0505a:707_5": "Bhagavā āvajjento sakalajambudīpe antamaso catuppādapīṭhakaṭṭhānamattampi tesaṃ sappāyaṃ senāsanaṃ nāddasa.",
  "atk-s0505a:707_6": "Atha te bhikkhū āha – “na,",
  "atk-s0505a:707_7": "bhikkhave,",
  "atk-s0505a:707_8": "tumhākaṃ aññaṃ sappāyaṃ senāsanaṃ atthi,",
  "atk-s0505a:707_9": "tattheva tumhe viharantā āsavakkhayaṃ pāpuṇeyyātha.",
  "atk-s0505a:707_10": "Gacchatha,",
  "atk-s0505a:707_11": "bhikkhave,",
  "atk-s0505a:707_12": "tameva senāsanaṃ upanissāya viharatha.",
  "atk-s0505a:707_13": "Sace pana devatāhi abhayaṃ icchatha,",
  "atk-s0505a:707_14": "imaṃ parittaṃ uggaṇhatha,",
  "atk-s0505a:707_15": "etañhi vo parittañca kammaṭṭhānañca bhavissatī”ti imaṃ suttamabhāsi.",
  "atk-s0505a:708_0": "Apare panāhu –",
  "atk-s0505a:708_1": "“gacchatha,",
  "atk-s0505a:708_2": "bhikkhave,",
  "atk-s0505a:708_3": "tameva senāsanaṃ upanissāya viharathā”ti idañca vatvā bhagavā āha –",
  "atk-s0505a:708_4": "“apica kho āraññakena pariharaṇaṃ ñātabbaṃ.",
  "atk-s0505a:708_5": "Seyyathidaṃ –",
  "atk-s0505a:708_6": "sāyaṃpātaṃ karaṇavasena dve mettā,",
  "atk-s0505a:708_7": "dve parittā,",
  "atk-s0505a:708_8": "dve asubhā,",
  "atk-s0505a:708_9": "dve maraṇassatī aṭṭha mahāsaṃvegavatthusamāvajjanañca.",
  "atk-s0505a:708_10": "Aṭṭha mahāsaṃvegavatthūni nāma jāti jarā byādhi maraṇaṃ cattāri apāyadukkhānīti.",
  "atk-s0505a:708_11": "Atha vā jātijarābyādhimaraṇāni cattāri,",
  "atk-s0505a:708_12": "apāyadukkhaṃ pañcamaṃ,",
  "atk-s0505a:708_13": "atīte vaṭṭamūlakaṃ dukkhaṃ,",
  "atk-s0505a:708_14": "anāgate vaṭṭamūlakaṃ dukkhaṃ,",
  "atk-s0505a:708_15": "paccuppanne āhārapariyeṭṭhimūlakaṃ dukkha”nti.",
  "atk-s0505a:708_16": "Evaṃ bhagavā pariharaṇaṃ ācikkhitvā tesaṃ bhikkhūnaṃ mettatthañca parittatthañca vipassanāpādakajhānatthañca imaṃ suttaṃ abhāsīti.",
  "atk-s0505a:709_0": "143.",
  "atk-s0505a:709_1": "Tattha karaṇīyamatthakusalenāti imissā paṭhamagāthāya tāva ayaṃ padavaṇṇanā –",
  "atk-s0505a:709_2": "karaṇīyanti kātabbaṃ,",
  "atk-s0505a:709_3": "karaṇārahanti attho.",
  "atk-s0505a:709_4": "Atthoti paṭipadā,",
  "atk-s0505a:709_5": "yaṃ vā kiñci attano hitaṃ,",
  "atk-s0505a:709_6": "taṃ sabbaṃ araṇīyato atthoti vuccati,",
  "atk-s0505a:709_7": "araṇīyato nāma upagantabbato.",
  "atk-s0505a:709_8": "Atthe kusalena atthakusalena,",
  "atk-s0505a:709_9": "atthachekenāti vuttaṃ hoti.",
  "atk-s0505a:709_10": "Yanti aniyamitapaccattaṃ.",
  "atk-s0505a:709_11": "Nti niyamitaupayogaṃ.",
  "atk-s0505a:709_12": "Ubhayampi vā yaṃ tanti paccattavacanaṃ.",
  "atk-s0505a:709_13": "Santaṃ padanti upayogavacanaṃ.",
  "atk-s0505a:709_14": "Tattha lakkhaṇato santaṃ,",
  "atk-s0505a:709_15": "pattabbato padaṃ,",
  "atk-s0505a:709_16": "nibbānassetaṃ adhivacanaṃ.",
  "atk-s0505a:709_17": "Abhisameccāti abhisamāgantvā.",
  "atk-s0505a:709_18": "Sakkotīti sakko,",
  "atk-s0505a:709_19": "samattho paṭibaloti vuttaṃ hoti.",
  "atk-s0505a:709_20": "Ujūti ajjavayutto.",
  "atk-s0505a:709_21": "Suṭṭhu ujūti suhuju.",
  "atk-s0505a:709_22": "Sukhaṃ vaco asminti suvaco.",
  "atk-s0505a:709_23": "Assāti bhaveyya.",
  "atk-s0505a:709_24": "Mudūti maddavayutto.",
  "atk-s0505a:709_25": "Na atimānīti anatimānī.",
  "atk-s0505a:710_0": "Ayaṃ panettha atthavaṇṇanā –",
  "atk-s0505a:710_1": "karaṇīyamatthakusalena yanta santaṃ padaṃ abhisameccāti.",
  "atk-s0505a:710_2": "Ettha tāva atthi karaṇīyaṃ,",
  "atk-s0505a:710_3": "atthi akaraṇīyaṃ.",
  "atk-s0505a:710_4": "Tattha saṅkhepato sikkhattayaṃ karaṇīyaṃ,",
  "atk-s0505a:710_5": "sīlavipatti,",
  "atk-s0505a:710_6": "diṭṭhivipatti,",
  "atk-s0505a:710_7": "ācāravipatti,",
  "atk-s0505a:710_8": "ājīvavipattīti evamādi akaraṇīyaṃ.",
  "atk-s0505a:710_9": "Tathā atthi atthakusalo,",
  "atk-s0505a:710_10": "atthi anatthakusalo.",
  "atk-s0505a:711_0": "Tattha yo imasmiṃ sāsane pabbajitvā na attānaṃ sammā payojeti,",
  "atk-s0505a:711_1": "khaṇḍasīlo hoti,",
  "atk-s0505a:711_2": "ekavīsatividhaṃ anesanaṃ nissāya jīvikaṃ kappeti.",
  "atk-s0505a:711_3": "Seyyathidaṃ –",
  "atk-s0505a:711_4": "veḷudānaṃ,",
  "atk-s0505a:711_5": "pattadānaṃ,",
  "atk-s0505a:711_6": "pupphadānaṃ,",
  "atk-s0505a:711_7": "phaladānaṃ,",
  "atk-s0505a:711_8": "dantakaṭṭhadānaṃ,",
  "atk-s0505a:711_9": "mukhodakadānaṃ,",
  "atk-s0505a:711_10": "sinānadānaṃ,",
  "atk-s0505a:711_11": "cuṇṇadānaṃ,",
  "atk-s0505a:711_12": "mattikādānaṃ,",
  "atk-s0505a:711_13": "cāṭukamyataṃ,",
  "atk-s0505a:711_14": "muggasūpyataṃ,",
  "atk-s0505a:711_15": "pāribhaṭutaṃ,",
  "atk-s0505a:711_16": "jaṅghapesaniyaṃ,",
  "atk-s0505a:711_17": "vejjakammaṃ,",
  "atk-s0505a:711_18": "dūtakammaṃ,",
  "atk-s0505a:711_19": "pahiṇagamanaṃ,",
  "atk-s0505a:711_20": "piṇḍapaṭipiṇḍadānānuppadānaṃ,",
  "atk-s0505a:711_21": "vatthuvijjaṃ,",
  "atk-s0505a:711_22": "nakkhattavijjaṃ,",
  "atk-s0505a:711_23": "aṅgavijjanti.",
  "atk-s0505a:711_24": "Chabbidhe ca agocare carati.",
  "atk-s0505a:711_25": "Seyyathidaṃ –",
  "atk-s0505a:711_26": "vesiyagocare vidhavāthullakumārikapaṇḍakabhikkhunipānāgāragocareti.",
  "atk-s0505a:711_27": "Saṃsaṭṭho ca viharati rājūhi rājamahāmattehi titthiyehi titthiyasāvakehi ananulomikena gihisaṃsaggena.",
  "atk-s0505a:711_28": "Yāni vā pana tāni kulāni asaddhāni appasannāni anopānabhūtāni akkosakaparibhāsakāni anatthakāmāni ahitaaphāsukaayogakkhemakāmāni bhikkhūnaṃ…pe…",
  "atk-s0505a:711_29": "upāsikānaṃ,",
  "atk-s0505a:711_30": "tathārūpāni kulāni sevati bhajati payirupāsati.",
  "atk-s0505a:711_31": "Ayaṃ anatthakusalo.",
  "atk-s0505a:712_0": "Yo pana imasmiṃ sāsane pabbajitvā attānaṃ sammā payojeti,",
  "atk-s0505a:712_1": "anesanaṃ pahāya catupārisuddhisīle patiṭṭhātukāmo saddhāsīsena pātimokkhasaṃvaraṃ,",
  "atk-s0505a:712_2": "satisīsena indriyasaṃvaraṃ,",
  "atk-s0505a:712_3": "vīriyasīsena ājīvapārisuddhiṃ,",
  "atk-s0505a:712_4": "paññāsīsena paccayapaṭisevanaṃ pūreti ayaṃ atthakusalo.",
  "atk-s0505a:713_0": "Yo vā sattāpattikkhandhasodhanavasena pātimokkhasaṃvaraṃ,",
  "atk-s0505a:713_1": "chadvāre ghaṭṭitārammaṇesu abhijjhādīnaṃ anuppattivasena indriyasaṃvaraṃ,",
  "atk-s0505a:713_2": "anesanaparivajjanavasena viññupasatthabuddhabuddhasāvakavaṇṇitapaccayapaṭisevanena ca ājīvapārisuddhiṃ,",
  "atk-s0505a:713_3": "yathāvuttapaccavekkhaṇavasena paccayapaṭisevanaṃ,",
  "atk-s0505a:713_4": "catuiriyāpathaparivattane sātthakādīnaṃ paccavekkhaṇavasena sampajaññañca sodheti,",
  "atk-s0505a:713_5": "ayampi atthakusalo.",
  "atk-s0505a:714_0": "Yo vā yathā ūsodakaṃ paṭicca saṃkiliṭṭhaṃ vatthaṃ pariyodāyati,",
  "atk-s0505a:714_1": "chārikaṃ paṭicca ādāso,",
  "atk-s0505a:714_2": "ukkāmukhaṃ paṭicca jātarūpaṃ,",
  "atk-s0505a:714_3": "tathā ñāṇaṃ paṭicca sīlaṃ vodāyatīti ñatvā ñāṇodakena dhovanto sīlaṃ pariyodāpeti.",
  "atk-s0505a:714_4": "Yathā ca kikī sakuṇikā aṇḍaṃ,",
  "atk-s0505a:714_5": "camarīmigo vāladhiṃ,",
  "atk-s0505a:714_6": "ekaputtikā nārī piyaṃ ekaputtakaṃ,",
  "atk-s0505a:714_7": "ekanayano puriso taṃ ekanayanaṃ rakkhati,",
  "atk-s0505a:714_8": "tathā ativiya appamatto attano sīlakkhandhaṃ rakkhati,",
  "atk-s0505a:714_9": "sāyaṃpātaṃ paccavekkhamāno aṇumattampi vajjaṃ na passati,",
  "atk-s0505a:714_10": "ayampi atthakusalo.",
  "atk-s0505a:715_0": "Yo vā pana avippaṭisārakarasīle patiṭṭhāya kilesavikkhambhanapaṭipadaṃ paggaṇhāti,",
  "atk-s0505a:715_1": "taṃ paggahetvā kasiṇaparikammaṃ karoti,",
  "atk-s0505a:715_2": "kasiṇaparikammaṃ katvā samāpattiyo nibbatteti,",
  "atk-s0505a:715_3": "ayampi atthakusalo.",
  "atk-s0505a:715_4": "Yo vā pana samāpattito vuṭṭhāya saṅkhāre sammasitvā arahattaṃ pāpuṇāti,",
  "atk-s0505a:715_5": "ayaṃ atthakusalānaṃ aggo.",
  "atk-s0505a:716_0": "Tattha ye ime yāva avippaṭisārakarasīle patiṭṭhānena,",
  "atk-s0505a:716_1": "yāva vā kilesavikkhambhanapaṭipadāya paggahaṇena maggaphalena vaṇṇitā atthakusalā,",
  "atk-s0505a:716_2": "te imasmiṃ atthe atthakusalāti adhippetā.",
  "atk-s0505a:716_3": "Tathāvidhā ca te bhikkhū.",
  "atk-s0505a:716_4": "Tena bhagavā te bhikkhū sandhāya ekapuggalādhiṭṭhānāya desanāya “karaṇīyamatthakusalenā”ti āha.",
  "atk-s0505a:717_0": "Tato “kiṃ karaṇīya”nti tesaṃ sañjātakaṅkhānaṃ āha “yanta santaṃ padaṃ abhisameccā”ti.",
  "atk-s0505a:717_1": "Ayamettha adhippāyo –",
  "atk-s0505a:717_2": "taṃ buddhānubuddhehi vaṇṇitaṃ santaṃ nibbānapadaṃ paṭivedhavasena abhisamecca viharitukāmena yaṃ karaṇīyanti.",
  "atk-s0505a:717_3": "Ettha ca yanti imassa gāthāpādassa ādito vuttameva karaṇīyanti.",
  "atk-s0505a:717_4": "Adhikārato anuvattati taṃ santaṃ padaṃ abhisameccāti.",
  "atk-s0505a:717_5": "Ayaṃ pana yasmā sāvasesapāṭho attho,",
  "atk-s0505a:717_6": "tasmā “viharitukāmenā”ti vuttanti veditabbaṃ.",
  "atk-s0505a:718_0": "Atha vā santaṃ padaṃ abhisameccāti anussavādivasena lokiyapaññāya nibbānapadaṃ santanti ñatvā taṃ adhigantukāmena",
  "atk-s0505a:718_1": "yantaṃ karaṇīyanti adhikārato anuvattati,",
  "atk-s0505a:718_2": "taṃ karaṇīyamatthakusalenāti evampettha adhippāyo veditabbo.",
  "atk-s0505a:718_3": "Atha vā “karaṇīyamatthakusalenā”ti vutte “ki”nti cintentānaṃ āha “yanta santaṃ padaṃ abhisameccā”ti.",
  "atk-s0505a:718_4": "Tassevaṃ adhippāyo veditabbo –",
  "atk-s0505a:718_5": "lokiyapaññāya santaṃ padaṃ abhisamecca yaṃ karaṇīyaṃ, tanti.",
  "atk-s0505a:718_6": "Yaṃ kātabbaṃ,",
  "atk-s0505a:718_7": "taṃ karaṇīyaṃ,",
  "atk-s0505a:718_8": "karaṇārahameva tanti vuttaṃ hoti.",
  "atk-s0505a:719_0": "Kiṃ pana tanti?",
  "atk-s0505a:719_1": "Kimaññaṃ siyā aññatra tadadhigamūpāyato.",
  "atk-s0505a:719_2": "Kāmañcetaṃ karaṇārahatthena sikkhattayadīpakena ādipadeneva vuttaṃ.",
  "atk-s0505a:719_3": "Tathā hi tassa atthavaṇṇanāyaṃ avocumhā “atthi karaṇīyaṃ atthi akaraṇīyaṃ.",
  "atk-s0505a:719_4": "Tattha saṅkhepato sikkhattayaṃ karaṇīya”nti.",
  "atk-s0505a:719_5": "Atisaṅkhepadesitattā pana tesaṃ bhikkhūnaṃ kehici viññātaṃ,",
  "atk-s0505a:719_6": "kehici na viññātaṃ.",
  "atk-s0505a:719_7": "Tato yehi na viññātaṃ,",
  "atk-s0505a:719_8": "tesaṃ viññāpanatthaṃ yaṃ visesato āraññakena bhikkhunā kātabbaṃ,",
  "atk-s0505a:719_9": "taṃ vitthārento “sakko ujū ca suhujū ca,",
  "atk-s0505a:719_10": "suvaco cassa mudu anatimānī”ti imaṃ tāva upaḍḍhagāthaṃ āha.",
  "atk-s0505a:720_0": "Kiṃ vuttaṃ hoti?",
  "atk-s0505a:720_1": "Santaṃ padaṃ abhisamecca viharitukāmo lokiyapaññāya vā taṃ abhisamecca tadadhigamāya paṭipajjamāno āraññako",
  "atk-s0505a:720_2": "bhikkhu dutiyacatutthapadhāniyaṅgasamannāgamena kāye ca jīvite ca anapekkho hutvā saccapaṭivedhāya paṭipajjituṃ",
  "atk-s0505a:720_3": "sakko assa,",
  "atk-s0505a:720_4": "tathā kasiṇaparikammavattasamādānādīsu,",
  "atk-s0505a:720_5": "attano pattacīvarapaṭisaṅkharaṇādīsu ca yāni tāni sabrahmacārīnaṃ uccāvacāni kiṃ karaṇīyāni,",
  "atk-s0505a:720_6": "tesu aññesu ca evarūpesu sakko assa dakkho analaso samattho.",
  "atk-s0505a:720_7": "Sakko hontopi ca tatiyapadhāniyaṅgasamannāgamena uju assa.",
  "atk-s0505a:720_8": "Uju hontopi ca sakiṃ ujubhāvena santosaṃ anāpajjitvā yāvajīvaṃ punappunaṃ asithilakaraṇena suṭṭhutaraṃ uju assa.",
  "atk-s0505a:720_9": "Asaṭhatāya vā uju,",
  "atk-s0505a:720_10": "amāyāvitāya suhuju.",
  "atk-s0505a:720_11": "Kāyavacīvaṅkappahānena vā uju,",
  "atk-s0505a:720_12": "manovaṅkappahānena suhuju.",
  "atk-s0505a:720_13": "Asantaguṇassa vā anāvikaraṇena uju,",
  "atk-s0505a:720_14": "asantaguṇena uppannassa lābhassa anadhivāsanena suhuju.",
  "atk-s0505a:720_15": "Evaṃ ārammaṇalakkhaṇūpanijjhānehi purimadvayatatiyasikkhāhi payogāsayasuddhīhi ca uju ca suhuju ca assa.",
  "atk-s0505a:721_0": "Na kevalañca uju ca suhuju ca,",
  "atk-s0505a:721_1": "apica pana subbaco ca assa.",
  "atk-s0505a:721_2": "Yo hi puggalo “idaṃ na kātabba”nti vutto “kiṃ te diṭṭhaṃ,",
  "atk-s0505a:721_3": "kiṃ te sutaṃ,",
  "atk-s0505a:721_4": "ko me hutvā vadasi,",
  "atk-s0505a:721_5": "kiṃ upajjhāyo ācariyo sandiṭṭho sambhatto vā”ti vadati,",
  "atk-s0505a:721_6": "tuṇhībhāvena vā taṃ viheṭheti,",
  "atk-s0505a:721_7": "sampaṭicchitvā vā na tathā karoti,",
  "atk-s0505a:721_8": "so visesādhigamassa dūre hoti.",
  "atk-s0505a:721_9": "Yo pana ovadiyamāno “sādhu, bhante,",
  "atk-s0505a:721_10": "suṭṭhu vuttaṃ,",
  "atk-s0505a:721_11": "attano vajjaṃ nāma duddasaṃ hoti,",
  "atk-s0505a:721_12": "punapi maṃ evarūpaṃ disvā vadeyyātha anukampaṃ upādāya,",
  "atk-s0505a:721_13": "cirassaṃ me tumhākaṃ santikā ovādo laddho”ti vadati,",
  "atk-s0505a:721_14": "yathānusiṭṭhañca paṭipajjati,",
  "atk-s0505a:721_15": "so visesādhigamassa avidūre hoti.",
  "atk-s0505a:721_16": "Tasmā evaṃ parassa vacanaṃ sampaṭicchitvā karonto subbaco ca assa.",
  "atk-s0505a:722_0": "Yathā ca suvaco,",
  "atk-s0505a:722_1": "evaṃ mudu assa.",
  "atk-s0505a:722_2": "Mudūti gahaṭṭhehi dūtagamanappahiṇagamanādīsu niyuñjiyamāno tattha mudubhāvaṃ akatvā thaddho hutvā vattapaṭipattiyaṃ",
  "atk-s0505a:722_3": "sakalabrahmacariye ca mudu assa suparikammakatasuvaṇṇaṃ viya tattha tattha viniyogakkhamo.",
  "atk-s0505a:722_4": "Atha vā mudūti abhākuṭiko uttānamukho sukhasambhāso paṭisanthāravutti sutitthaṃ viya sukhāvagāho assa.",
  "atk-s0505a:722_5": "Na kevalañca mudu,",
  "atk-s0505a:722_6": "apica pana anatimānī assa,",
  "atk-s0505a:722_7": "jātigottādīhi atimānavatthūhi pare nātimaññeyya,",
  "atk-s0505a:722_8": "sāriputtatthero viya caṇḍālakumārakasamena cetasā vihareyyāti.",
  "atk-s0505a:723_0": "144.",
  "atk-s0505a:723_1": "Evaṃ bhagavā santaṃ padaṃ abhisamecca viharitukāmassa tadadhigamāya vā paṭipajjamānassa visesato āraññakassa",
  "atk-s0505a:723_2": "bhikkhuno ekaccaṃ karaṇīyaṃ vatvā puna tatuttaripi vattukāmo “santussako cā”ti dutiyaṃ gāthamāha.",
  "atk-s0505a:724_0": "Tattha “santuṭṭhī ca kataññutā”ti ettha vuttappabhedena dvādasavidhena santosena santussatīti santussako.",
  "atk-s0505a:724_1": "Atha vā tussatīti tussako,",
  "atk-s0505a:724_2": "sakena tussako,",
  "atk-s0505a:724_3": "santena tussako,",
  "atk-s0505a:724_4": "samena tussakoti santussako.",
  "atk-s0505a:724_5": "Tattha sakaṃ nāma “piṇḍiyālopabhojanaṃ nissāyā”ti evaṃ upasampadamāḷake uddiṭṭhaṃ attanā ca sampaṭicchitaṃ catupaccayajātaṃ.",
  "atk-s0505a:724_6": "Tena sundarena vā asundarena vā sakkaccaṃ vā asakkaccaṃ vā dinnena paṭiggahaṇakāle paribhogakāle ca vikāramadassetvā",
  "atk-s0505a:724_7": "yāpento “sakena tussako”ti vuccati.",
  "atk-s0505a:724_8": "Santaṃ nāma yaṃ laddhaṃ hoti attano vijjamānaṃ,",
  "atk-s0505a:724_9": "tena santeneva tussanto tato paraṃ na patthento atricchataṃ pajahanto “santena tussako”ti vuccati.",
  "atk-s0505a:724_10": "Samaṃ nāma iṭṭhāniṭṭhesu anunayapaṭighappahānaṃ.",
  "atk-s0505a:724_11": "Tena samena sabbārammaṇesu tussanto “samena tussako”ti vuccati.",
  "atk-s0505a:725_0": "Sukhena bharīyatīti subharo,",
  "atk-s0505a:725_1": "suposoti vuttaṃ hoti.",
  "atk-s0505a:725_2": "Yo hi bhikkhu sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva ca dasseti,",
  "atk-s0505a:725_3": "tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnaṃ deti,",
  "atk-s0505a:725_4": "esa dubbharo.",
  "atk-s0505a:725_5": "Etaṃ disvā manussā dūratova parivajjenti “dubbharo bhikkhu na sakkā positu”nti.",
  "atk-s0505a:725_6": "Yo pana yaṃkiñci lūkhaṃ vā paṇītaṃ vā appaṃ vā bahuṃ vā labhitvā attamano vippasannamukho hutvā yāpeti,",
  "atk-s0505a:725_7": "esa subharo.",
  "atk-s0505a:725_8": "Etaṃ disvā manussā ativiya vissatthā honti –",
  "atk-s0505a:725_9": "“amhākaṃ bhadanto subharo thokathokenapi tussati,",
  "atk-s0505a:725_10": "mayameva naṃ posessāmā”ti paṭiññaṃ katvā posenti.",
  "atk-s0505a:725_11": "Evarūpo idha subharoti adhippeto.",
  "atk-s0505a:726_0": "Appaṃ kiccamassāti appakicco,",
  "atk-s0505a:726_1": "na kammārāmatābhassārāmatāsaṅgaṇikārāmatādianekakiccabyāvaṭo.",
  "atk-s0505a:726_2": "Atha vā sakalavihāre navakammasaṅghabhogasāmaṇeraārāmikavosāsanādikiccavirahito,",
  "atk-s0505a:726_3": "attano kesanakhacchedanapattacīvaraparikammādiṃ katvā samaṇadhammakiccaparo hotīti vuttaṃ hoti.",
  "atk-s0505a:727_0": "Sallahukā vutti assāti sallahukavutti.",
  "atk-s0505a:727_1": "Yathā ekacco bahubhaṇḍo bhikkhu disāpakkamanakāle bahuṃ pattacīvarapaccattharaṇatelaguḷādiṃ mahājanena sīsabhārakaṭibhārādīhi uccārāpetvā pakkamati,",
  "atk-s0505a:727_2": "evaṃ ahutvā yo appaparikkhāro hoti,",
  "atk-s0505a:727_3": "pattacīvarādiaṭṭhasamaṇaparikkhāramattameva pariharati,",
  "atk-s0505a:727_4": "disāpakkamanakāle pakkhī sakuṇo viya samādāyeva pakkamati,",
  "atk-s0505a:727_5": "evarūpo idha sallahukavuttīti adhippeto.",
  "atk-s0505a:727_6": "Santāni indriyāni assāti santindriyo,",
  "atk-s0505a:727_7": "iṭṭhārammaṇādīsu rāgādivasena anuddhatindriyoti vuttaṃ hoti.",
  "atk-s0505a:727_8": "Nipakoti viññū vibhāvī paññavā,",
  "atk-s0505a:727_9": "sīlānurakkhaṇapaññāya cīvarādivicāraṇapaññāya āvāsādisattasappāyaparijānanapaññāya ca samannāgatoti adhippāyo.",
  "atk-s0505a:728_0": "Na pagabbhoti appagabbho,",
  "atk-s0505a:728_1": "aṭṭhaṭṭhānena kāyapāgabbhiyena,",
  "atk-s0505a:728_2": "catuṭṭhānena vacīpāgabbhiyena,",
  "atk-s0505a:728_3": "anekaṭṭhānena manopāgabbhiyena ca virahitoti attho.",
  "atk-s0505a:729_0": "Aṭṭhaṭṭhānaṃ kāyapāgabbhiyaṃ nāma saṅghagaṇapuggalabhojanasālājantāgharanhānatitthabhikkhācāramaggaantaragharapavesanesu kāyena appatirūpakaraṇaṃ.",
  "atk-s0505a:729_1": "Seyyathidaṃ –",
  "atk-s0505a:729_2": "idhekacco saṅghamajjhe pallatthikāya vā nisīdati,",
  "atk-s0505a:729_3": "pāde pādamodahitvā vāti evamādi,",
  "atk-s0505a:729_4": "tathā gaṇamajjhe,",
  "atk-s0505a:729_5": "gaṇamajjheti catuparisasannipāte,",
  "atk-s0505a:729_6": "tathā vuḍḍhatare puggale.",
  "atk-s0505a:729_7": "Bhojanasālāyaṃ pana vuḍḍhānaṃ āsanaṃ na deti,",
  "atk-s0505a:729_8": "navānaṃ āsanaṃ paṭibāhati,",
  "atk-s0505a:729_9": "tathā jantāghare.",
  "atk-s0505a:729_10": "Vuḍḍhe cettha anāpucchā aggijālanādīni karoti.",
  "atk-s0505a:729_11": "Nhānatitthe ca yadidaṃ “daharo vuḍḍhoti pamāṇaṃ akatvā āgatapaṭipāṭiyā nhāyitabba”nti vuttaṃ,",
  "atk-s0505a:729_12": "tampi anādiyanto pacchā āgantvā udakaṃ otaritvā vuḍḍhe ca nave ca bādheti.",
  "atk-s0505a:729_13": "Bhikkhācāramagge pana aggāsanaaggodakaaggapiṇḍatthaṃ vuḍḍhānaṃ purato purato yāti bāhāya bāhaṃ paharanto,",
  "atk-s0505a:729_14": "antaragharappavesane vuḍḍhānaṃ paṭhamataraṃ pavisati,",
  "atk-s0505a:729_15": "daharehi kāyakīḷanaṃ karotīti evamādi.",
  "atk-s0505a:730_0": "Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.",
  "atk-s0505a:730_1": "Seyyathidaṃ –",
  "atk-s0505a:730_2": "idhekacco saṅghamajjhe anāpucchā dhammaṃ bhāsati,",
  "atk-s0505a:730_3": "tathā pubbe vuttappakāre gaṇe vuḍḍhatare puggale ca.",
  "atk-s0505a:730_4": "Tattha manussehi pañhaṃ puṭṭho vuḍḍhataraṃ anāpucchā vissajjeti.",
  "atk-s0505a:730_5": "Antaraghare pana “itthannāme kiṃ atthi,",
  "atk-s0505a:730_6": "kiṃ yāgu udāhu khādanīyaṃ bhojanīyaṃ,",
  "atk-s0505a:730_7": "kiṃ me dassasi,",
  "atk-s0505a:730_8": "kimajja khādissāmi,",
  "atk-s0505a:730_9": "kiṃ bhuñjissāmi,",
  "atk-s0505a:730_10": "kiṃ pivissāmī”ti edamādiṃ bhāsati.",
  "atk-s0505a:731_0": "Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi manasā eva kāmavitakkādinānappakāraappatirūpavitakkanaṃ.",
  "atk-s0505a:732_0": "Kulesvananugiddhoti yāni kulāni upasaṅkamati,",
  "atk-s0505a:732_1": "tesu paccayataṇhāya vā ananulomiyagihisaṃsaggavasena vā ananugiddho,",
  "atk-s0505a:732_2": "na sahasokī,",
  "atk-s0505a:732_3": "na sahanandī,",
  "atk-s0505a:732_4": "na sukhitesu sukhito,",
  "atk-s0505a:732_5": "na dukkhitesu dukkhito,",
  "atk-s0505a:732_6": "na uppannesu kiccakaraṇīyesu attanā vā yogamāpajjitāti vuttaṃ hoti.",
  "atk-s0505a:732_7": "Imissā ca gāthāya yaṃ “suvaco cassā”ti ettha vuttaṃ “assā”ti vacanaṃ,",
  "atk-s0505a:732_8": "taṃ sabbapadehi saddhiṃ “santussako ca assa,",
  "atk-s0505a:732_9": "subharo ca assā”ti evaṃ yojetabbaṃ.",
  "atk-s0505a:733_0": "145.",
  "atk-s0505a:733_1": "Evaṃ bhagavā santaṃ padaṃ abhisamecca viharitukāmassa tadadhigamāya vā paṭipajjitukāmassa visesato āraññakassa",
  "atk-s0505a:733_2": "bhikkhuno tatuttaripi karaṇīyaṃ ācikkhitvā idāni akaraṇīyampi ācikkhitukāmo “na ca khuddamācare kiñci,",
  "atk-s0505a:733_3": "yena viññū pare upavadeyyu”nti imaṃ upaḍḍhagāthamāha.",
  "atk-s0505a:733_4": "Tassattho –",
  "atk-s0505a:733_5": "evamimaṃ karaṇīyaṃ karonto yaṃ taṃ kāyavacīmanoduccaritaṃ khuddaṃ lāmakanti vuccati,",
  "atk-s0505a:733_6": "taṃ na ca khuddaṃ samācare.",
  "atk-s0505a:733_7": "Asamācaranto ca na kevalaṃ oḷārikaṃ,",
  "atk-s0505a:733_8": "kiṃ pana kiñci na samācare,",
  "atk-s0505a:733_9": "appamattakaṃ aṇumattampi na samācareti vuttaṃ hoti.",
  "atk-s0505a:734_0": "Tato tassa samācāre sandiṭṭhikamevādīnavaṃ dasseti “yena viññū pare upavadeyyu”nti.",
  "atk-s0505a:734_1": "Ettha ca yasmā aviññū pare appamāṇaṃ.",
  "atk-s0505a:734_2": "Te hi anavajjaṃ vā sāvajjaṃ karonti,",
  "atk-s0505a:734_3": "appasāvajjaṃ vā mahāsāvajjaṃ.",
  "atk-s0505a:734_4": "Viññū eva pana pamāṇaṃ.",
  "atk-s0505a:734_5": "Te hi anuvicca pariyogāhetvā avaṇṇārahassa avaṇṇaṃ bhāsanti,",
  "atk-s0505a:734_6": "vaṇṇārahassa ca vaṇṇaṃ bhāsanti,",
  "atk-s0505a:734_7": "tasmā “viññū pare”ti vuttaṃ.",
  "atk-s0505a:735_0": "Evaṃ bhagavā imāhi aḍḍhateyyāhi gāthāhi santaṃ padaṃ abhisamecca viharitukāmassa,",
  "atk-s0505a:735_1": "tadadhigamāya vā paṭipajjitukāmassa visesato āraññakassa āraññakasīsena ca sabbesampi kammaṭṭhānaṃ gahetvā",
  "atk-s0505a:735_2": "viharitukāmānaṃ karaṇīyākaraṇīyabhedaṃ kammaṭṭhānūpacāraṃ vatvā idāni tesaṃ bhikkhūnaṃ tassa devatābhayassa",
  "atk-s0505a:735_3": "paṭighātāya parittatthaṃ vipassanāpādakajjhānavasena kammaṭṭhānatthañca “sukhino va khemino hontū”tiādinā",
  "atk-s0505a:735_4": "nayena mettakathaṃ kathetumāraddho.",
  "atk-s0505a:736_0": "Tattha sukhinoti sukhasamaṅgino.",
  "atk-s0505a:736_1": "Kheminoti khemavanto,",
  "atk-s0505a:736_2": "abhayā nirupaddavāti vuttaṃ hoti.",
  "atk-s0505a:736_3": "Sabbeti anavasesā.",
  "atk-s0505a:736_4": "Sattāti pāṇino.",
  "atk-s0505a:736_5": "Sukhitattāti sukhitacittā.",
  "atk-s0505a:736_6": "Ettha ca kāyikena sukhena sukhino,",
  "atk-s0505a:736_7": "mānasena sukhitattā,",
  "atk-s0505a:736_8": "tadubhayenāpi sabbabhayūpaddavavigamena vā kheminoti veditabbā.",
  "atk-s0505a:736_9": "Kasmā pana evaṃ vuttaṃ?",
  "atk-s0505a:736_10": "Mettābhāvanākāradassanatthaṃ.",
  "atk-s0505a:736_11": "Evañhi mettā bhāvetabbā “sabbe sattā sukhino hontū”ti vā,",
  "atk-s0505a:736_12": "“khemino hontū”ti vā,",
  "atk-s0505a:736_13": "“sukhitattā hontū”ti vā.",
  "atk-s0505a:737_0": "146.",
  "atk-s0505a:737_1": "Evaṃ yāva upacārato appanākoṭi,",
  "atk-s0505a:737_2": "tāva saṅkhepena mettābhāvanaṃ dassetvā idāni vitthāratopi taṃ dassetuṃ “ye kecī”ti gāthādvayamāha.",
  "atk-s0505a:737_3": "Atha vā yasmā puthuttārammaṇe paricitaṃ cittaṃ na ādikeneva ekatte saṇṭhāti,",
  "atk-s0505a:737_4": "ārammaṇappabhedaṃ pana anugantvā kamena saṇṭhāti,",
  "atk-s0505a:737_5": "tasmā tassa tasathāvarādidukatikappabhede ārammaṇe anugantvā anugantvā saṇṭhānatthampi “ye kecī”ti gāthādvayamāha.",
  "atk-s0505a:737_6": "Atha vā yasmā yassa yaṃ ārammaṇaṃ vibhūtaṃ hoti,",
  "atk-s0505a:737_7": "tassa tattha cittaṃ sukhaṃ tiṭṭhati.",
  "atk-s0505a:737_8": "Tasmā tesaṃ bhikkhūnaṃ yassa yaṃ vibhūtaṃ ārammaṇaṃ,",
  "atk-s0505a:737_9": "tassa tattha cittaṃ saṇṭhāpetukāmo tasathāvarādidukattikaārammaṇappabhedadīpakaṃ “ye kecī”ti imaṃ gāthādvayamāha.",
  "atk-s0505a:738_0": "Ettha hi tasathāvaradukaṃ diṭṭhādiṭṭhadukaṃ dūrasantikadukaṃ bhūtasambhavesidukanti cattāri dukāni,",
  "atk-s0505a:738_1": "dīghādīhi ca chahi padehi majjhimapadassa tīsu,",
  "atk-s0505a:738_2": "aṇukapadassa ca dvīsu tikesu atthasambhavato dīgharassamajjhimattikaṃ mahantāṇukamajjhimattikaṃ thūlāṇukamajjhimattikanti tayo tike dīpeti.",
  "atk-s0505a:738_3": "Tattha ye kecīti anavasesavacanaṃ.",
  "atk-s0505a:738_4": "Pāṇā eva bhūtā pāṇabhūtā.",
  "atk-s0505a:738_5": "Atha vā pāṇantīti pāṇā.",
  "atk-s0505a:738_6": "Etena assāsapassāsapaṭibaddhe pañcavokārasatte gaṇhāti.",
  "atk-s0505a:738_7": "Bhavantīti bhūtā.",
  "atk-s0505a:738_8": "Etena ekavokāracatuvokārasatte gaṇhāti.",
  "atk-s0505a:738_9": "Atthīti santi,",
  "atk-s0505a:738_10": "saṃvijjanti.",
  "atk-s0505a:739_0": "Evaṃ “ye keci pāṇabhūtatthī”ti iminā vacanena dukattikehi saṅgahetabbe sabbe satte ekajjhaṃ dassetvā",
  "atk-s0505a:739_1": "idāni sabbepi te tasā vā thāvarā vā anavasesāti iminā dukena saṅgahetvā dasseti.",
  "atk-s0505a:740_0": "Tattha tasantīti tasā,",
  "atk-s0505a:740_1": "sataṇhānaṃ sabhayānañcetaṃ adhivacanaṃ.",
  "atk-s0505a:740_2": "Tiṭṭhantīti thāvarā,",
  "atk-s0505a:740_3": "pahīnataṇhābhayānaṃ arahataṃ etaṃ adhivacanaṃ.",
  "atk-s0505a:740_4": "Natthi tesaṃ avasesanti anavasesā,",
  "atk-s0505a:740_5": "sabbepīti vuttaṃ hoti.",
  "atk-s0505a:740_6": "Yañca dutiyagāthāya ante vuttaṃ,",
  "atk-s0505a:740_7": "taṃ sabbadukatikehi sambandhitabbaṃ –",
  "atk-s0505a:740_8": "ye keci pāṇabhūtatthi tasā vā thāvarā vā anavasesā,",
  "atk-s0505a:740_9": "imepi sabbe sattā bhavantu sukhitattā.",
  "atk-s0505a:740_10": "Evaṃ yāva bhūtā vā sambhavesī vā imepi sabbe sattā bhavantu sukhitattāti.",
  "atk-s0505a:741_0": "Idāni dīgharassamajjhimāditikattayadīpakesu dīghā vātiādīsu chasu padesu dīghāti dīghattabhāvā nāgamacchagodhādayo.",
  "atk-s0505a:741_1": "Anekabyāmasatappamāṇāpi hi mahāsamudde nāgānaṃ attabhāvā anekayojanappamāṇāpi macchagodhādīnaṃ attabhāvā honti.",
  "atk-s0505a:741_2": "Mahantāti mahantattabhāvā jale macchakacchapādayo,",
  "atk-s0505a:741_3": "thale hatthināgādayo,",
  "atk-s0505a:741_4": "amanussesu dānavādayo. Āha ca –",
  "atk-s0505a:741_5": "“rāhuggaṃ attabhāvīna”nti.",
  "atk-s0505a:741_6": "Tassa hi attabhāvo ubbedhena cattāri yojanasahassāni aṭṭha ca yojanasatāni,",
  "atk-s0505a:741_7": "bāhū dvādasayojanasataparimāṇā,",
  "atk-s0505a:741_8": "paññāsayojanaṃ bhamukantaraṃ,",
  "atk-s0505a:741_9": "tathā aṅgulantarikā,",
  "atk-s0505a:741_10": "hatthatalāni dve yojanasatānīti.",
  "atk-s0505a:741_11": "Majjhimāti assagoṇamahiṃsasūkarādīnaṃ attabhāvā.",
  "atk-s0505a:741_12": "Rassakāti tāsu tāsu jātīsu vāmanādayo dīghamajjhimehi omakappamāṇā sattā.",
  "atk-s0505a:741_13": "Aṇukāti maṃsacakkhussa agocarā,",
  "atk-s0505a:741_14": "dibbacakkhuvisayā udakādīsu nibbattā sukhumattabhāvā sattā,",
  "atk-s0505a:741_15": "ūkādayo vā.",
  "atk-s0505a:741_16": "Apica ye tāsu tāsu jātīsu mahantamajjhimehi thūlamajjhimehi ca omakappamāṇā sattā,",
  "atk-s0505a:741_17": "te aṇukāti veditabbā.",
  "atk-s0505a:741_18": "Thūlāti parimaṇḍalattabhāvā macchakummasippikasambukādayo sattā.",
  "atk-s0505a:742_0": "147.",
  "atk-s0505a:742_1": "Evaṃ tīhi tikehi anavasesato satte dassetvā idāni “diṭṭhā vā yeva adiṭṭhā”tiādīhi tīhi dukehipi te saṅgahetvā dasseti.",
  "atk-s0505a:743_0": "Tattha diṭṭhāti ye attano cakkhussa āpāthamāgatavasena diṭṭhapubbā.",
  "atk-s0505a:743_1": "Adiṭṭhāti ye parasamuddaparaselaparacakkavāḷādīsu ṭhitā.",
  "atk-s0505a:743_2": "“Yeva dūre vasanti avidūre”ti iminā pana dukena attano attabhāvassa dūre ca avidūre ca vasante satte dasseti.",
  "atk-s0505a:743_3": "Te upādāyupādāvasena veditabbā.",
  "atk-s0505a:743_4": "Attano hi kāye vasantā sattā avidūre,",
  "atk-s0505a:743_5": "bahikāye vasantā dūre.",
  "atk-s0505a:743_6": "Tathā antoupacāre vasantā avidūre,",
  "atk-s0505a:743_7": "bahiupacāre vasantā dūre.",
  "atk-s0505a:743_8": "Attano vihāre gāme janapade dīpe cakkavāḷe vasantā avidūre,",
  "atk-s0505a:743_9": "paracakkavāḷe vasantā dūre vasantīti vuccanti.",
  "atk-s0505a:744_0": "Bhūtāti jātā,",
  "atk-s0505a:744_1": "abhinibbattā.",
  "atk-s0505a:744_2": "Ye bhūtā eva,",
  "atk-s0505a:744_3": "na puna bhavissantīti saṅkhyaṃ gacchanti,",
  "atk-s0505a:744_4": "tesaṃ khīṇāsavānametaṃ adhivacanaṃ.",
  "atk-s0505a:744_5": "Sambhavamesantīti sambhavesī.",
  "atk-s0505a:744_6": "Appahīnabhavasaṃyojanattā āyatimpi sambhavaṃ esantānaṃ sekkhaputhujjanānametaṃ adhivacanaṃ.",
  "atk-s0505a:744_7": "Atha vā catūsu yonīsu aṇḍajajalābujā sattā yāva aṇḍakosaṃ vatthikosañca na bhindanti,",
  "atk-s0505a:744_8": "tāva sambhavesī nāma.",
  "atk-s0505a:744_9": "Aṇḍakosaṃ vatthikosañca bhinditvā bahi nikkhantā bhūtā nāma.",
  "atk-s0505a:744_10": "Saṃsedajā opapātikā ca paṭhamacittakkhaṇe sambhavesī nāma.",
  "atk-s0505a:744_11": "Dutiyacittakkhaṇato pabhuti bhūtā nāma.",
  "atk-s0505a:744_12": "Yena vā iriyāpathena jāyanti,",
  "atk-s0505a:744_13": "yāva tato aññaṃ na pāpuṇanti,",
  "atk-s0505a:744_14": "tāva sambhavesī nāma.",
  "atk-s0505a:744_15": "Tato paraṃ bhūtāti.",
  "atk-s0505a:745_0": "148.",
  "atk-s0505a:745_1": "Evaṃ bhagavā “sukhino vā”tiādīhi aḍḍhateyyāhi gāthāhi nānappakārato tesaṃ bhikkhūnaṃ hitasukhāgamapatthanāvasena",
  "atk-s0505a:745_2": "sattesu mettābhāvanaṃ dassetvā idāni ahitadukkhānāgamapatthanāvasenāpi taṃ dassento āha “na paro paraṃ",
  "atk-s0505a:745_3": "nikubbethā”ti.",
  "atk-s0505a:745_4": "Esa porāṇapāṭho,",
  "atk-s0505a:745_5": "idāni pana “paraṃ hī”tipi paṭhanti,",
  "atk-s0505a:745_6": "ayaṃ na sobhano.",
  "atk-s0505a:746_0": "Tattha paroti parajano.",
  "atk-s0505a:746_1": "Paranti parajanaṃ.",
  "atk-s0505a:746_2": "Na nikubbethāti na vañceyya.",
  "atk-s0505a:746_3": "Nātimaññethāti na atikkamitvā maññeyya.",
  "atk-s0505a:746_4": "Katthacīti katthaci okāse,",
  "atk-s0505a:746_5": "gāme vā nigame vā khette vā ñātimajjhe vā pūgamajjhe vātiādi.",
  "atk-s0505a:746_6": "Nanti etaṃ.",
  "atk-s0505a:746_7": "Kañcīti yaṃ kañci khattiyaṃ vā brāhmaṇaṃ vā gahaṭṭhaṃ vā pabbajitaṃ vā sugataṃ vā duggataṃ vātiādi.",
  "atk-s0505a:746_8": "Byārosanā paṭighasaññāti kāyavacīvikārehi byārosanāya ca,",
  "atk-s0505a:746_9": "manovikārena paṭighasaññāya ca.",
  "atk-s0505a:746_10": "“Byārosanāya paṭighasaññāyā”ti hi vattabbe “byārosanā paṭighasaññā”ti vuccati yathā “samma daññāya vimuttā”ti vattabbe “samma daññā vimuttā”ti,",
  "atk-s0505a:746_11": "yathā ca “anupubbasikkhāya anupubbakiriyāya anupubbapaṭipadāyā”ti vattabbe “anupubbasikkhā anupubbakiriyā anupubbapaṭipadā”ti.",
  "atk-s0505a:746_12": "Nāññamaññassa dukkhamiccheyyāti aññamaññassa dukkhaṃ na iccheyya.",
  "atk-s0505a:746_13": "Kiṃ vuttaṃ hoti?",
  "atk-s0505a:746_14": "Na kevalaṃ “sukhino vā khemino vā hontū”tiādi manasikāravaseneva mettaṃ bhāveyya.",
  "atk-s0505a:746_15": "Kiṃ pana “aho vata yo koci parapuggalo yaṃ kañci parapuggalaṃ vañcanādīhi nikatīhi na nikubbetha,",
  "atk-s0505a:746_16": "jātiādīhi ca navahi mānavatthūhi katthaci padese yaṃ kañci parapuggalaṃ nātimaññeyya,",
  "atk-s0505a:746_17": "aññamaññassa ca byārosanāya vā paṭighasaññāya vā dukkhaṃ na iccheyyā”ti evampi manasi karonto bhāveyyāti.",
  "atk-s0505a:747_0": "149.",
  "atk-s0505a:747_1": "Evaṃ ahitadukkhānāgamapatthanāvasena atthato mettābhāvanaṃ dassetvā idāni tameva upamāya dassento āha “mātā yathā niyaṃ putta”nti.",
  "atk-s0505a:748_0": "Tassattho –",
  "atk-s0505a:748_1": "yathā mātā niyaṃ puttaṃ attani jātaṃ orasaṃ puttaṃ,",
  "atk-s0505a:748_2": "tañca ekaputtameva āyusā anurakkhe,",
  "atk-s0505a:748_3": "tassa dukkhāgamapaṭibāhanatthaṃ attano āyumpi cajitvā taṃ anurakkhe,",
  "atk-s0505a:748_4": "evampi sabbabhūtesu idaṃ mettamānasaṃ bhāvaye,",
  "atk-s0505a:748_5": "punappunaṃ janaye vaḍḍhaye,",
  "atk-s0505a:748_6": "tañca aparimāṇasattārammaṇavasena ekasmiṃ vā satte anavasesapharaṇavasena aparimāṇaṃ bhāvayeti.",
  "atk-s0505a:749_0": "150.",
  "atk-s0505a:749_1": "Evaṃ sabbākārena mettābhāvanaṃ dassetvā idāni tasseva vaḍḍhanaṃ dassento āha “mettañca sabbalokasmī”ti.",
  "atk-s0505a:750_0": "Tattha mijjati tāyati cāti mitto,",
  "atk-s0505a:750_1": "hitajjhāsayatāya siniyhati,",
  "atk-s0505a:750_2": "ahitāgamato rakkhati cāti attho.",
  "atk-s0505a:750_3": "Mittassa bhāvo mettaṃ.",
  "atk-s0505a:750_4": "Sabbasminti anavasese.",
  "atk-s0505a:750_5": "Lokasminti sattaloke.",
  "atk-s0505a:750_6": "Manasi bhavanti mānasaṃ.",
  "atk-s0505a:750_7": "Tañhi cittasampayuttattā evaṃ vuttaṃ.",
  "atk-s0505a:750_8": "Bhāvayeti vaḍḍhaye.",
  "atk-s0505a:750_9": "Nāssa parimāṇanti aparimāṇaṃ,",
  "atk-s0505a:750_10": "appamāṇasattārammaṇatāya evaṃ vuttaṃ.",
  "atk-s0505a:750_11": "Uddhanti upari.",
  "atk-s0505a:750_12": "Tena arūpabhavaṃ gaṇhāti.",
  "atk-s0505a:750_13": "Adhoti heṭṭhā.",
  "atk-s0505a:750_14": "Tena kāmabhavaṃ gaṇhāti.",
  "atk-s0505a:750_15": "Tiriyanti vemajjhaṃ.",
  "atk-s0505a:750_16": "Tena rūpabhavaṃ gaṇhāti.",
  "atk-s0505a:750_17": "Asambādhanti sambādhavirahitaṃ,",
  "atk-s0505a:750_18": "bhinnasīmanti vuttaṃ hoti.",
  "atk-s0505a:750_19": "Sīmā nāma paccatthiko vuccati,",
  "atk-s0505a:750_20": "tasmimpi pavattanti attho.",
  "atk-s0505a:750_21": "Averanti veravirahitaṃ,",
  "atk-s0505a:750_22": "antarantarāpi veracetanāpātubhāvavirahitanti vuttaṃ hoti.",
  "atk-s0505a:750_23": "Asapattanti vigatapaccatthikaṃ.",
  "atk-s0505a:750_24": "Mettāvihārī hi puggalo manussānaṃ piyo hoti,",
  "atk-s0505a:750_25": "amanussānaṃ piyo hoti,",
  "atk-s0505a:750_26": "nāssa koci paccatthiko hoti,",
  "atk-s0505a:750_27": "tenassa taṃ mānasaṃ vigatapaccatthikattā “asapatta”nti vuccati.",
  "atk-s0505a:750_28": "Pariyāyavacanañhi etaṃ,",
  "atk-s0505a:750_29": "yadidaṃ paccatthiko sapattoti.",
  "atk-s0505a:750_30": "Ayaṃ anupadato atthavaṇṇanā.",
  "atk-s0505a:751_0": "Ayaṃ panettha adhippetatthavaṇṇanā –",
  "atk-s0505a:751_1": "yadetaṃ “evampi sabbabhūtesu mānasaṃ bhāvaye aparimāṇa”nti vuttaṃ.",
  "atk-s0505a:751_2": "Tañcetaṃ aparimāṇaṃ mettaṃ mānasaṃ sabbalokasmiṃ bhāvaye vaḍḍhaye, vuḍḍhiṃ, virūḷhiṃ,",
  "atk-s0505a:751_3": "vepullaṃ gamaye. Kathaṃ?",
  "atk-s0505a:751_4": "Uddhaṃ adho ca tiriyañca,",
  "atk-s0505a:751_5": "uddhaṃ yāva bhavaggā,",
  "atk-s0505a:751_6": "adho yāva avīcito,",
  "atk-s0505a:751_7": "tiriyaṃ yāva avasesadisā.",
  "atk-s0505a:751_8": "Uddhaṃ vā āruppaṃ,",
  "atk-s0505a:751_9": "adho kāmadhātuṃ,",
  "atk-s0505a:751_10": "tiriyaṃ rūpadhātuṃ anavasesaṃ pharanto.",
  "atk-s0505a:751_11": "Evaṃ bhāventopi ca taṃ yathā asambādhaṃ, averaṃ,",
  "atk-s0505a:751_12": "asapattañca,",
  "atk-s0505a:751_13": "hoti tathā sambādhaverasapattābhāvaṃ karonto bhāvaye.",
  "atk-s0505a:751_14": "Yaṃ vā taṃ bhāvanāsampadaṃ pattaṃ sabbattha okāsalābhavasena asambādhaṃ.",
  "atk-s0505a:751_15": "Attano paresu āghātapaṭivinayena averaṃ,",
  "atk-s0505a:751_16": "attani ca paresaṃ āghātapaṭivinayena asapattaṃ hoti,",
  "atk-s0505a:751_17": "taṃ asambādhaṃ averaṃ asapattaṃ aparimāṇaṃ mettaṃ mānasaṃ uddhaṃ adho tiriyañcāti tividhaparicchede sabbalokasmiṃ bhāvaye vaḍḍhayeti.",
  "atk-s0505a:752_0": "151.",
  "atk-s0505a:752_1": "Evaṃ mettābhāvanāya vaḍḍhanaṃ dassetvā idāni taṃ bhāvanamanuyuttassa viharato iriyāpathaniyamābhāvaṃ dassento āha “tiṭṭhaṃ caraṃ…pe…",
  "atk-s0505a:752_2": "adhiṭṭheyyā”ti.",
  "atk-s0505a:753_0": "Tassattho –",
  "atk-s0505a:753_1": "evametaṃ mettaṃ mānasaṃ bhāvento so “nisīdati pallaṅkaṃ ābhujitvā,",
  "atk-s0505a:753_2": "ujuṃ kāyaṃ paṇidhāyā”tiādīsu viya iriyāpathaniyamaṃ akatvā yathāsukhaṃ aññataraññatarairiyāpathabādhanavinodanaṃ",
  "atk-s0505a:753_3": "karonto tiṭṭhaṃ vā caraṃ vā nisinno vā sayāno vā yāvatā vigatamiddho assa,",
  "atk-s0505a:753_4": "atha etaṃ mettājhānassatiṃ adhiṭṭheyya.",
  "atk-s0505a:754_0": "Atha vā evaṃ mettābhāvanāya vaḍḍhanaṃ dassetvā idāni vasībhāvaṃ dassento āha “tiṭṭhaṃ cara”nti.",
  "atk-s0505a:754_1": "Vasippatto hi tiṭṭhaṃ vā caraṃ vā nisinno vā sayāno vā yāvatā iriyāpathena etaṃ mettājhānassatiṃ adhiṭṭhātukāmo hoti.",
  "atk-s0505a:754_2": "Atha vā tiṭṭhaṃ vā caraṃ vāti na tassa ṭhānādīni antarāyakarāni honti,",
  "atk-s0505a:754_3": "apica kho so yāvatā etaṃ mettājhānassatiṃ adhiṭṭhātukāmo hoti,",
  "atk-s0505a:754_4": "tāvatā vitamiddho hutvā adhiṭṭhāti,",
  "atk-s0505a:754_5": "natthi tassa tattha dandhāyitattaṃ.",
  "atk-s0505a:754_6": "Tenāha “tiṭṭhaṃ caraṃ nisinno va sayāno,",
  "atk-s0505a:754_7": "yāvatāssa vitamiddho.",
  "atk-s0505a:754_8": "Etaṃ satiṃ adhiṭṭheyyā”ti.",
  "atk-s0505a:755_0": "Tassāyamadhippāyo –",
  "atk-s0505a:755_1": "yaṃ taṃ “mettañca sabbalokasmi,",
  "atk-s0505a:755_2": "mānasaṃ bhāvaye”ti vuttaṃ,",
  "atk-s0505a:755_3": "taṃ tathā bhāvaye,",
  "atk-s0505a:755_4": "yathā ṭhānādīsu yāvatā iriyāpathena,",
  "atk-s0505a:755_5": "ṭhānādīni vā anādiyitvā yāvatā etaṃ mettājhānassatiṃ adhiṭṭhātukāmo assa,",
  "atk-s0505a:755_6": "tāvatā vitamiddho hutvā etaṃ satiṃ adhiṭṭheyyāti.",
  "atk-s0505a:756_0": "Evaṃ mettābhāvanāya vasībhāvaṃ dassento “etaṃ satiṃ adhiṭṭheyyā”ti tasmiṃ mettāvihāre niyojetvā idāni",
  "atk-s0505a:756_1": "taṃ vihāraṃ thunanto āha “brahmametaṃ vihāramidhamāhū”ti.",
  "atk-s0505a:757_0": "Tassattho –",
  "atk-s0505a:757_1": "yvāyaṃ “sukhinova khemino hontū”tiādiṃ katvā yāva “etaṃ satiṃ adhiṭṭheyyā”ti saṃvaṇṇito mettāvihāro,",
  "atk-s0505a:757_2": "etaṃ catūsu dibbabrahmaariyairiyāpathavihāresu niddosattā attanopi paresampi atthakarattā ca idha ariyassa dhammavinaye brahmavihāramāhu,",
  "atk-s0505a:757_3": "seṭṭhavihāramāhūti.",
  "atk-s0505a:757_4": "Yato satataṃ samitaṃ abbokiṇṇaṃ tiṭṭhaṃ caraṃ nisinno vā sayāno vā yāvatāssa vitamiddho,",
  "atk-s0505a:757_5": "etaṃ satiṃ adhiṭṭheyyāti.",
  "atk-s0505a:758_0": "152.",
  "atk-s0505a:758_1": "Evaṃ bhagavā tesaṃ bhikkhūnaṃ nānappakārato mettābhāvanaṃ dassetvā idāni yasmā mettā sattārammaṇattā",
  "atk-s0505a:758_2": "attadiṭṭhiyā āsannā hoti tasmā diṭṭhigahaṇanisedhanamukhena tesaṃ bhikkhūnaṃ tadeva mettājhānaṃ pādakaṃ",
  "atk-s0505a:758_3": "katvā ariyabhūmippattiṃ dassento āha “diṭṭhiñca anupaggammā”ti.",
  "atk-s0505a:758_4": "Imāya gāthāya desanaṃ samāpesi.",
  "atk-s0505a:759_0": "Tassattho –",
  "atk-s0505a:759_1": "yvāyaṃ “brahmametaṃ vihāramidhamāhū”ti saṃvaṇṇito mettājhānavihāro,",
  "atk-s0505a:759_2": "tato vuṭṭhāya ye tattha vitakkavicārādayo dhammā, te,",
  "atk-s0505a:759_3": "tesañca vatthādianusārena rūpadhamme pariggahetvā iminā nāmarūpaparicchedena “suddhasaṅkhārapuñjoyaṃ,",
  "atk-s0505a:759_4": "na idha sattūpalabbhatī”ti evaṃ diṭṭhiñca anupaggamma anupubbena lokuttarasīlena sīlavā hutvā lokuttarasīlasampayutteneva",
  "atk-s0505a:759_5": "sotāpattimaggasammādiṭṭhisaṅkhātena dassanena sampanno.",
  "atk-s0505a:759_6": "Tato paraṃ yopāyaṃ vatthukāmesu gedho kilesakāmo appahīno hoti,",
  "atk-s0505a:759_7": "tampi sakadāgāmianāgāmimaggehi tanubhāvena anavasesappahānena ca kāmesu gedhaṃ vineyya vinayitvā vūpasametvā",
  "atk-s0505a:759_8": "na hi jātu gabbhaseyya puna reti ekaṃseneva puna gabbhaseyyaṃ na eti,",
  "atk-s0505a:759_9": "suddhāvāsesu nibbattitvā tattheva arahattaṃ pāpuṇitvā parinibbātīti.",
  "atk-s0505a:760_0": "Evaṃ bhagavā desanaṃ samāpetvā te bhikkhū āha –",
  "atk-s0505a:760_1": "“gacchatha,",
  "atk-s0505a:760_2": "bhikkhave,",
  "atk-s0505a:760_3": "tasmiṃyeva vanasaṇḍe viharatha.",
  "atk-s0505a:760_4": "Imañca suttaṃ māsassa aṭṭhasu dhammassavanadivasesu gaṇḍiṃ ākoṭetvā ussāretha,",
  "atk-s0505a:760_5": "dhammakathaṃ karotha,",
  "atk-s0505a:760_6": "sākacchatha,",
  "atk-s0505a:760_7": "anumodatha,",
  "atk-s0505a:760_8": "idameva kammaṭṭhānaṃ āsevatha, bhāvetha,",
  "atk-s0505a:760_9": "bahulīkarotha.",
  "atk-s0505a:760_10": "Tepi vo amanussā taṃ bheravārammaṇaṃ na dassessanti,",
  "atk-s0505a:760_11": "aññadatthu atthakāmā hitakāmā bhavissantī”ti.",
  "atk-s0505a:760_12": "Te “sādhū”ti bhagavato paṭissuṇitvā uṭṭhāyāsanā bhagavantaṃ abhivādetvā,",
  "atk-s0505a:760_13": "padakkhiṇaṃ katvā,",
  "atk-s0505a:760_14": "tattha gantvā,",
  "atk-s0505a:760_15": "tathā akaṃsu.",
  "atk-s0505a:760_16": "Devatāyo ca “bhadantā amhākaṃ atthakāmā hitakāmā”ti pītisomanassajātā hutvā sayameva senāsanaṃ sammajjanti,",
  "atk-s0505a:760_17": "uṇhodakaṃ paṭiyādenti,",
  "atk-s0505a:760_18": "piṭṭhiparikammapādaparikammaṃ karonti,",
  "atk-s0505a:760_19": "ārakkhaṃ saṃvidahanti.",
  "atk-s0505a:760_20": "Te bhikkhū tatheva mettaṃ bhāvetvā tameva ca pādakaṃ katvā vipassanaṃ ārabhitvā sabbeva tasmiṃyeva antotemāse",
  "atk-s0505a:760_21": "aggaphalaṃ arahattaṃ pāpuṇitvā mahāpavāraṇāya visuddhipavāraṇaṃ pavāresunti.",
  "atk-s0505a:761_0": "Evañhi atthakusalena tathāgatena,",
  "atk-s0505a:762_0": "Dhammissarena kathitaṃ karaṇīyamatthaṃ;",
  "atk-s0505a:763_0": "Katvānubhuyya paramaṃ hadayassa santiṃ,",
  "atk-s0505a:764_0": "Santaṃ padaṃ abhisamenti samattapaññā.",
  "atk-s0505a:765_0": "Tasmā hi taṃ amatamabbhutamariyakantaṃ,",
  "atk-s0505a:766_0": "Santaṃ padaṃ abhisamecca viharitukāmo;",
  "atk-s0505a:767_0": "Viññū jano vimalasīlasamādhipaññā,",
  "atk-s0505a:768_0": "Bhedaṃ kareyya satataṃ karaṇīyamatthanti.",
  "atk-s0505a:769_0": "Paramatthajotikāya khuddaka-aṭṭhakathāya",
  "atk-s0505a:770_0": "Suttanipāta-aṭṭhakathāya mettasuttavaṇṇanā niṭṭhitā.",
  "atk-s0505a:771_0": "9. Hemavatasuttavaṇṇanā",
  "atk-s0505a:772_0": "Ajja pannarasoti hemavatasuttaṃ.",
  "atk-s0505a:772_1": "Kā uppatti?",
  "atk-s0505a:772_2": "Pucchāvasikā uppatti.",
  "atk-s0505a:772_3": "Hemavatena hi puṭṭho bhagavā “chasu loko samuppanno”tiādīni abhāsi.",
  "atk-s0505a:772_4": "Tattha “ajja pannaraso”tiādi sātāgirena vuttaṃ,",
  "atk-s0505a:772_5": "“iti sātāgiro”tiādi saṅgītikārehi,",
  "atk-s0505a:772_6": "“kaccimano”tiādi hemavatena,",
  "atk-s0505a:772_7": "“chasu loko”tiādi bhagavatā,",
  "atk-s0505a:772_8": "taṃ sabbampi samodhānetvā “hemavatasutta”nti vuccati.",
  "atk-s0505a:772_9": "“Sātāgirisutta”nti ekaccehi.",
  "atk-s0505a:773_0": "Tattha yāyaṃ “ajja pannaraso”tiādi gāthā.",
  "atk-s0505a:773_1": "Tassā uppatti –",
  "atk-s0505a:773_2": "imasmiṃyeva bhaddakappe vīsativassasahassāyukesu purisesu uppajjitvā soḷasavassasahassāyukāni ṭhatvā",
  "atk-s0505a:773_3": "parinibbutassa bhagavato kassapasammāsambuddhassa mahatiyā pūjāya sarīrakiccaṃ akaṃsu.",
  "atk-s0505a:773_4": "Tassa dhātuyo avikiritvā suvaṇṇakkhandho viya ekagghanā hutvā aṭṭhaṃsu.",
  "atk-s0505a:773_5": "Dīghāyukabuddhānañhi esā dhammatā.",
  "atk-s0505a:773_6": "Appāyukabuddhā pana yasmā bahutarena janena adiṭṭhā eva parinibbāyanti,",
  "atk-s0505a:773_7": "tasmā dhātupūjampi katvā “tattha tattha janā puññaṃ pasavissantī”ti anukampāya “dhātuyo vikirantū”ti adhiṭṭhahanti.",
  "atk-s0505a:773_8": "Tena tesaṃ suvaṇṇacuṇṇāni viya dhātuyo vikiranti,",
  "atk-s0505a:773_9": "seyyathāpi amhākaṃ bhagavato.",
  "atk-s0505a:774_0": "Manussā tassa bhagavato ekaṃyeva dhātugharaṃ katvā cetiyaṃ patiṭṭhāpesuṃ yojanaṃ ubbedhena parikkhepena ca.",
  "atk-s0505a:774_1": "Tassa ekekagāvutantarāni cattāri dvārāni ahesuṃ.",
  "atk-s0505a:774_2": "Ekaṃ dvāraṃ kikī rājā aggahesi;",
  "atk-s0505a:774_3": "ekaṃ tasseva putto pathavindharo nāma;",
  "atk-s0505a:774_4": "ekaṃ senāpatipamukhā amaccā;",
  "atk-s0505a:774_5": "ekaṃ seṭṭhipamukhā jānapadā rattasuvaṇṇamayā ekagghanā suvaṇṇarasapaṭibhāgā ca nānāratanamayā iṭṭhakā ahesuṃ ekekā satasahassagghanikā.",
  "atk-s0505a:774_6": "Te haritālamanosilāhi mattikākiccaṃ surabhitelena udakakiccañca katvā taṃ cetiyaṃ patiṭṭhāpesuṃ.",
  "atk-s0505a:775_0": "Evaṃ patiṭṭhite cetiye dve kulaputtā sahāyakā nikkhamitvā sammukhasāvakānaṃ therānaṃ santike pabbajiṃsu.",
  "atk-s0505a:775_1": "Dīghāyukabuddhānañhi sammukhasāvakāyeva pabbājenti,",
  "atk-s0505a:775_2": "upasampādenti,",
  "atk-s0505a:775_3": "nissayaṃ denti,",
  "atk-s0505a:775_4": "itare na labhanti.",
  "atk-s0505a:775_5": "Tato te kulaputtā “sāsane, bhante,",
  "atk-s0505a:775_6": "kati dhurānī”ti pucchiṃsu.",
  "atk-s0505a:775_7": "Therā “dve dhurānī”ti kathesuṃ –",
  "atk-s0505a:775_8": "“vāsadhuraṃ,",
  "atk-s0505a:775_9": "pariyattidhurañcā”ti.",
  "atk-s0505a:775_10": "Tattha pabbajitena kulaputtena ācariyupajjhāyānaṃ santike pañca vassāni vasitvā,",
  "atk-s0505a:775_11": "vattapaṭivattaṃ pūretvā,",
  "atk-s0505a:775_12": "pātimokkhaṃ dve tīṇi bhāṇavārasuttantāni ca paguṇaṃ katvā,",
  "atk-s0505a:775_13": "kammaṭṭhānaṃ uggahetvā,",
  "atk-s0505a:775_14": "kule vā gaṇe vā nirālayena araññaṃ pavisitvā,",
  "atk-s0505a:775_15": "arahattasacchikiriyāya ghaṭitabbaṃ vāyamitabbaṃ,",
  "atk-s0505a:775_16": "etaṃ vāsadhuraṃ.",
  "atk-s0505a:775_17": "Attano thāmena pana ekaṃ vā nikāyaṃ pariyāpuṇitvā dve vā pañca vā nikāye pariyattito ca atthato ca suvisadaṃ sāsanaṃ anuyuñjitabbaṃ,",
  "atk-s0505a:775_18": "etaṃ pariyattidhuranti.",
  "atk-s0505a:775_19": "Atha te kulaputtā “dvinnaṃ dhurānaṃ vāsadhurameva seṭṭha”nti vatvā “mayaṃ panamhā daharā,",
  "atk-s0505a:775_20": "vuḍḍhakāle vāsadhuraṃ paripūressāma,",
  "atk-s0505a:775_21": "pariyattidhuraṃ tāva pūremā”ti pariyattiṃ ārabhiṃsu.",
  "atk-s0505a:775_22": "Te pakatiyāva paññavanto nacirasseva sakale buddhavacane pakataññano vinaye ca ativiya vinicchayakusalā ahesuṃ.",
  "atk-s0505a:775_23": "Tesaṃ pariyattiṃ nissāya parivāro uppajji,",
  "atk-s0505a:775_24": "parivāraṃ nissāya lābho,",
  "atk-s0505a:775_25": "ekamekassa pañcasatapañcasatā bhikkhū parivārā ahesuṃ.",
  "atk-s0505a:775_26": "Te satthusāsanaṃ dīpentā vihariṃsu,",
  "atk-s0505a:775_27": "puna buddhakālo viya ahosi.",
  "atk-s0505a:776_0": "Tadā dve bhikkhū gāmakāvāse viharanti dhammavādī ca adhammavādī ca.",
  "atk-s0505a:776_1": "Adhammavādī caṇḍo hoti pharuso, mukharo,",
  "atk-s0505a:776_2": "tassa ajjhācāro itarassa pākaṭo hoti.",
  "atk-s0505a:776_3": "Tato naṃ “idaṃ te, āvuso,",
  "atk-s0505a:776_4": "kammaṃ sāsanassa appatirūpa”nti codesi.",
  "atk-s0505a:776_5": "So “kiṃ te diṭṭhaṃ,",
  "atk-s0505a:776_6": "kiṃ suta”nti vikkhipati.",
  "atk-s0505a:776_7": "Itaro “vinayadharā jānissantī”ti āha.",
  "atk-s0505a:776_8": "Tato adhammavādī “sace imaṃ vatthuṃ vinayadharā vinicchinissanti,",
  "atk-s0505a:776_9": "addhā me sāsane patiṭṭhā na bhavissatī”ti ñatvā attano pakkhaṃ kātukāmo tāvadeva parikkhāre ādāya te",
  "atk-s0505a:776_10": "dve there upasaṅkamitvā samaṇaparikkhāre datvā tesaṃ nissayena viharitumāraddho.",
  "atk-s0505a:776_11": "Sabbañca nesaṃ upaṭṭhānaṃ karonto sakkaccaṃ vattapaṭivattaṃ pūretukāmo viya akāsi.",
  "atk-s0505a:776_12": "Tato ekadivasaṃ upaṭṭhānaṃ gantvā vanditvā tehi vissajjiyamānopi aṭṭhāsiyeva.",
  "atk-s0505a:776_13": "Therā “kiñci vattabbamatthī”ti taṃ pucchiṃsu. So “āma, bhante,",
  "atk-s0505a:776_14": "ekena me bhikkhunā saha ajjhācāraṃ paṭicca vivādo atthi.",
  "atk-s0505a:776_15": "So yadi taṃ vatthuṃ idhāgantvā āroceti,",
  "atk-s0505a:776_16": "yathāvinicchayaṃ na vinicchinitabba”nti.",
  "atk-s0505a:776_17": "Therā “osaṭaṃ vatthuṃ yathāvinicchayaṃ na vinicchinituṃ na vaṭṭatī”ti āhaṃsu.",
  "atk-s0505a:776_18": "So “evaṃ kariyamāne, bhante,",
  "atk-s0505a:776_19": "mama sāsane patiṭṭhā natthi,",
  "atk-s0505a:776_20": "mayhetaṃ pāpaṃ hotu,",
  "atk-s0505a:776_21": "mā tumhe vinicchinathā”ti.",
  "atk-s0505a:776_22": "Te tena nippīḷiyamānā sampaṭicchiṃsu.",
  "atk-s0505a:776_23": "So tesaṃ paṭiññaṃ gahetvā puna taṃ āvāsaṃ gantvā “sabbaṃ vinayadharānaṃ santike niṭṭhita”nti taṃ dhammavādiṃ",
  "atk-s0505a:776_24": "suṭṭhutaraṃ avamaññanto pharusena samudācarati.",
  "atk-s0505a:776_25": "Dhammavādī “nissaṅko ayaṃ jāto”ti tāvadeva nikkhamitvā therānaṃ parivāraṃ bhikkhusahassaṃ upasaṅkamitvā āha – “nanu, āvuso,",
  "atk-s0505a:776_26": "osaṭaṃ vatthu yathādhammaṃ vinicchinitabbaṃ,",
  "atk-s0505a:776_27": "anosarāpetvā eva vā aññamaññaṃ accayaṃ desāpetvā sāmaggī kātabbā.",
  "atk-s0505a:776_28": "Ime pana therā neva vatthuṃ vinicchiniṃsu,",
  "atk-s0505a:776_29": "na sāmaggiṃ akaṃsu.",
  "atk-s0505a:776_30": "Kiṃ nāmeta”nti?",
  "atk-s0505a:776_31": "Tepi sutvā tuṇhī ahesuṃ –",
  "atk-s0505a:776_32": "“nūna kiñci ācariyehi ñāta”nti.",
  "atk-s0505a:776_33": "Tato adhammavādī okāsaṃ labhitvā “tvaṃ pubbe ‘vinayadharā jānissantī’ti bhaṇasi.",
  "atk-s0505a:776_34": "Idāni tesaṃ vinayadharānaṃ ārocehi taṃ vatthu”nti dhammavādiṃ pīḷetvā “ajjatagge parājito tvaṃ,",
  "atk-s0505a:776_35": "mā taṃ āvāsaṃ āgacchī”ti vatvā pakkāmi.",
  "atk-s0505a:776_36": "Tato dhammavādī there upasaṅkamitvā “tumhe sāsanaṃ anapekkhitvā ‘amhe upaṭṭhesi paritosesī’ti puggalameva apekkhittha,",
  "atk-s0505a:776_37": "sāsanaṃ arakkhitvā puggalaṃ rakkhittha,",
  "atk-s0505a:776_38": "ajjatagge dāni tumhākaṃ vinicchayaṃ vinicchinituṃ na vaṭṭati,",
  "atk-s0505a:776_39": "ajja parinibbuto kassapo bhagavā”ti mahāsaddena kanditvā “naṭṭhaṃ satthu sāsana”nti paridevamāno pakkāmi.",
  "atk-s0505a:777_0": "Atha kho te bhikkhū saṃviggamānasā “mayaṃ puggalamanurakkhantā sāsanaratanaṃ sobbhe pakkhipimhā”ti kukkuccaṃ uppādesuṃ.",
  "atk-s0505a:777_1": "Te teneva kukkuccena upahatāsayattā kālaṃ katvā sagge nibbattitumasakkontā ekācariyo himavati hemavate pabbate nibbatti hemavato yakkhoti nāmena.",
  "atk-s0505a:777_2": "Dutiyācariyo majjhimadese sātapabbate sātāgiroti nāmena.",
  "atk-s0505a:777_3": "Tepi nesaṃ parivārā bhikkhū tesaṃyeva anuvattitvā sagge nibbattitumasakkontā tesaṃ parivārā yakkhāva hutvā nibbattiṃsu.",
  "atk-s0505a:777_4": "Tesaṃ pana paccayadāyakā gahaṭṭhā devaloke nibbatiṃsu.",
  "atk-s0505a:777_5": "Hemavatasātāgirā aṭṭhavīsatiyakkhasenāpatīnamabbhantarā mahānubhāvā yakkharājāno ahesuṃ.",
  "atk-s0505a:778_0": "Yakkhasenāpatīnañca ayaṃ dhammatā –",
  "atk-s0505a:778_1": "māse māse aṭṭha divasāni dhammavinicchayatthaṃ himavati manosilātale nāgavatimaṇḍape devatānaṃ sannipāto hoti,",
  "atk-s0505a:778_2": "tattha sannipatitabbanti.",
  "atk-s0505a:778_3": "Atha sātāgirahemavatā tasmiṃ samāgame aññamaññaṃ disvā sañjāniṃsu – “tvaṃ, samma,",
  "atk-s0505a:778_4": "kuhiṃ uppanno,",
  "atk-s0505a:778_5": "tvaṃ kuhi”nti attano attano uppattiṭṭhānañca pucchitvā vippaṭisārino ahesuṃ.",
  "atk-s0505a:778_6": "“Naṭṭhā mayaṃ, samma,",
  "atk-s0505a:778_7": "pubbe vīsati vassasahassāni samaṇadhammaṃ katvā ekaṃ pāpasahāyaṃ nissāya yakkhayoniyaṃ uppannā,",
  "atk-s0505a:778_8": "amhākaṃ pana paccayadāyakā kāmāvacaradevesu nibbattā”ti.",
  "atk-s0505a:778_9": "Atha sātāgiro āha – “mārisa,",
  "atk-s0505a:778_10": "himavā nāma acchariyabbhutasammato,",
  "atk-s0505a:778_11": "kiñci acchariyaṃ disvā vā sutvā vā mamāpi āroceyyāsī”ti.",
  "atk-s0505a:778_12": "Hemavatopi āha – “mārisa,",
  "atk-s0505a:778_13": "majjhimadeso nāma acchariyabbhutasammato,",
  "atk-s0505a:778_14": "kiñci acchariyaṃ disvā vā sutvā vā mamāpi āroceyyāsī”ti.",
  "atk-s0505a:778_15": "Evaṃ tesu dvīsu sahāyesu aññamaññaṃ katikaṃ katvā,",
  "atk-s0505a:778_16": "tameva uppattiṃ avivajjetvā vasamānesu ekaṃ buddhantaraṃ vītivattaṃ,",
  "atk-s0505a:778_17": "mahāpathavī ekayojanatigāvutamattaṃ ussadā.",
  "atk-s0505a:779_0": "Athamhākaṃ bodhisatto dīpaṅkarapādamūle katapaṇidhāno yāva vessantarajātakaṃ,",
  "atk-s0505a:779_1": "tāva pāramiyo pūretvā,",
  "atk-s0505a:779_2": "tusitabhavane uppajjitvā,",
  "atk-s0505a:779_3": "tattha yāvatāyukaṃ ṭhatvā,",
  "atk-s0505a:779_4": "dhammapadanidāne vuttanayena devatāhi āyācito pañca mahāvilokanāni viloketvā,",
  "atk-s0505a:779_5": "devatānaṃ ārocetvā,",
  "atk-s0505a:779_6": "dvattiṃsāya pubbanimittesu vattamānesu idha paṭisandhiṃ aggahesi dasasahassilokadhātuṃ kampetvā.",
  "atk-s0505a:779_7": "Tāni disvāpi ime rājayakkhā “iminā kāraṇena nibbattānī”ti na jāniṃsu.",
  "atk-s0505a:779_8": "“Khiḍḍāpasutattā nevāddasaṃsū”ti eke.",
  "atk-s0505a:779_9": "Esa nayo jātiyaṃ abhinikkhamane bodhiyañca.",
  "atk-s0505a:779_10": "Dhammacakkappavattane pana pañcavaggiye āmantetvā bhagavati tiparivaṭṭaṃ dvādasākāraṃ varadhammacakkaṃ",
  "atk-s0505a:779_11": "pavattente mahābhūmicālaṃ pubbanimittaṃ pāṭihāriyāni ca etesaṃ eko sātāgiroyeva paṭhamaṃ addasa.",
  "atk-s0505a:779_12": "Nibbattikāraṇañca tesaṃ ñatvā sapariso bhagavantaṃ upasaṅkamma dhammadesanaṃ assosi,",
  "atk-s0505a:779_13": "na ca kiñci visesaṃ adhigacchi. Kasmā?",
  "atk-s0505a:779_14": "So hi dhammaṃ suṇanto hemavataṃ anussaritvā “āgato nu kho me sahāyako,",
  "atk-s0505a:779_15": "no”ti parisaṃ oloketvā taṃ apassanto “vañcito me sahāyo,",
  "atk-s0505a:779_16": "yo evaṃ vicitrapaṭibhānaṃ bhagavato dhammadesanaṃ na suṇātī”ti vikkhittacitto ahosi.",
  "atk-s0505a:779_17": "Bhagavā ca atthaṅgatepi ca sūriye desanaṃ na niṭṭhāpesi.",
  "atk-s0505a:780_0": "Atha sātāgiro “sahāyaṃ gahetvā tena sahāgamma dhammadesanaṃ sossāmī”ti hatthiyānaassayānagaruḷayānādīni",
  "atk-s0505a:780_1": "māpetvā pañcahi yakkhasatehi parivuto himavantābhimukho pāyāsi,",
  "atk-s0505a:780_2": "tadā hemavatopi.",
  "atk-s0505a:780_3": "Yasmā paṭisandhijāti-",
  "atk-s0505a:780_4": "abhinikkhamana-",
  "atk-s0505a:780_5": "bodhiparinibbānesveva dvattiṃsa pubbanimittāni hutvāva pativigacchanti,",
  "atk-s0505a:780_6": "na ciraṭṭhitikāni honti,",
  "atk-s0505a:780_7": "dhammacakkapavattane pana tāni savisesāni hutvā,",
  "atk-s0505a:780_8": "cirataraṃ ṭhatvā nirujjhanti,",
  "atk-s0505a:780_9": "tasmā himavati taṃ acchariyapātubhāvaṃ disvā “yato ahaṃ jāto,",
  "atk-s0505a:780_10": "na kadāci ayaṃ pabbato evaṃ abhirāmo bhūtapubbo,",
  "atk-s0505a:780_11": "handa dāni mama sahāyaṃ gahetvā āgamma tena saha imaṃ pupphasiriṃ anubhavissāmī”ti tatheva majjhimadesābhimukho āgacchati.",
  "atk-s0505a:780_12": "Te ubhopi rājagahassa upari samāgantvā aññamaññassa āgamanakāraṇaṃ pucchiṃsu.",
  "atk-s0505a:780_13": "Hemavato āha –",
  "atk-s0505a:780_14": "“yato ahaṃ, mārisa, jāto,",
  "atk-s0505a:780_15": "nāyaṃ pabbato evaṃ akālakusumitehi rukkhehi abhirāmo bhūtapubbo,",
  "atk-s0505a:780_16": "tasmā etaṃ pupphasiriṃ tayā saddhiṃ anubhavissāmīti āgatomhī”ti.",
  "atk-s0505a:780_17": "Sātāgiro āha – “jānāsi, pana,",
  "atk-s0505a:780_18": "tvaṃ mārisa,",
  "atk-s0505a:780_19": "yena kāraṇena imaṃ akālapupphapāṭihāriyaṃ jāta”nti?",
  "atk-s0505a:780_20": "“Na jānāmi,",
  "atk-s0505a:780_21": "mārisā”ti. “Imaṃ, mārisa,",
  "atk-s0505a:780_22": "pāṭihāriyaṃ na kevala himavanteyeva,",
  "atk-s0505a:780_23": "apica kho pana dasasahassilokadhātūsu nibbattaṃ,",
  "atk-s0505a:780_24": "sammāsambuddho loke uppanno,",
  "atk-s0505a:780_25": "ajja dhammacakkaṃ pavattesi,",
  "atk-s0505a:780_26": "tena kāraṇenā”ti.",
  "atk-s0505a:780_27": "Evaṃ sātāgiro hemavatassa buddhuppādaṃ kathetvā,",
  "atk-s0505a:780_28": "taṃ bhagavato santikaṃ ānetukāmo imaṃ gāthamāha.",
  "atk-s0505a:780_29": "Keci pana gotamake cetiye viharante bhagavati ayamevamāhāti bhaṇanti “ajja pannaraso”ti.",
  "atk-s0505a:781_0": "153.",
  "atk-s0505a:781_1": "Tattha ajjāti ayaṃ rattindivo pakkhagaṇanato pannaraso,",
  "atk-s0505a:781_2": "upavasitabbato uposatho.",
  "atk-s0505a:781_3": "Tīsu vā uposathesu ajja pannaraso uposatho,",
  "atk-s0505a:781_4": "na cātuddasī uposatho,",
  "atk-s0505a:781_5": "na sāmaggīuposatho.",
  "atk-s0505a:781_6": "Yasmā vā pātimokkhuddesaaṭṭhaṅgaupavāsapaññattidivasādīsu sambahulesu atthesu uposathasaddo vattati.",
  "atk-s0505a:781_7": "“Āyāmāvuso, kappina,",
  "atk-s0505a:781_8": "uposathaṃ gamissāmā”tiādīsu hi pātimokkhuddese uposathasaddo.",
  "atk-s0505a:781_9": "“Evaṃ aṭṭhaṅgasamannāgato kho visākhe uposatho upavuttho”tiādīsu pāṇātipātā veramaṇiādikesu aṭṭhaṅgesu.",
  "atk-s0505a:781_10": "“Suddhassa ve sadā phaggu,",
  "atk-s0505a:781_11": "suddhassuposatho sadā”tiādīsu upavāse.",
  "atk-s0505a:781_12": "“Uposatho nāma nāgarājā”tiādīsu paññattiyaṃ.",
  "atk-s0505a:781_13": "“Tadahuposathe pannarase sīsaṃnhātassā”tiādīsu divase.",
  "atk-s0505a:781_14": "Tasmā avasesatthaṃ paṭikkhipitvā āsāḷhīpuṇṇamadivasaṃyeva niyāmento āha –",
  "atk-s0505a:781_15": "“ajja pannaraso uposatho”ti.",
  "atk-s0505a:781_16": "Pāṭipado dutiyoti evaṃ gaṇiyamāne ajja pannaraso divasoti attho.",
  "atk-s0505a:782_0": "Divi bhavāni dibbāni,",
  "atk-s0505a:782_1": "dibbāni ettha atthīti dibbā.",
  "atk-s0505a:782_2": "Kāni tāni? Rūpāni.",
  "atk-s0505a:782_3": "Tañhi rattiṃ devānaṃ dasasahassilokadhātuto sannipatitānaṃ sarīravatthābharaṇavimānappabhāhi abbhādiupakkilesavirahitāya",
  "atk-s0505a:782_4": "candappabhāya ca sakalajambudīpo alaṅkato ahosi.",
  "atk-s0505a:782_5": "Visesālaṅkato ca paramavisuddhidevassa bhagavato sarīrappabhāya.",
  "atk-s0505a:782_6": "Tenāha “dibbā ratti upaṭṭhitā”ti.",
  "atk-s0505a:783_0": "Evaṃ rattiguṇavaṇṇanāpadesenāpi sahāyassa cittappasādaṃ janento buddhuppādaṃ kathetvā āha “anomanāmaṃ satthāraṃ,",
  "atk-s0505a:783_1": "handa passāma gotama”nti.",
  "atk-s0505a:783_2": "Tattha anomehi alāmakehi sabbākāraparipūrehi guṇehi nāmaṃ assāti anomanāmo.",
  "atk-s0505a:783_3": "Tathā hissa “bujjhitā saccānīti buddho,",
  "atk-s0505a:783_4": "bodhetā pajāyāti buddho”tiādinā nayena buddhoti anomehi guṇehi nāmaṃ,",
  "atk-s0505a:783_5": "“bhaggarāgoti bhagavā,",
  "atk-s0505a:783_6": "bhaggadosoti bhagavā”tiādinā nayena ca anomehi guṇehi nāmaṃ.",
  "atk-s0505a:783_7": "Esa nayo “arahaṃ sammāsambuddho vijjācaraṇasampanno”tiādīsu.",
  "atk-s0505a:783_8": "Diṭṭhadhammikādīsu atthesu devamanusse anusāsati “imaṃ pajahatha,",
  "atk-s0505a:783_9": "imaṃ samādāya vattathā”ti satthā.",
  "atk-s0505a:783_10": "Apica “satthā bhagavā satthavāho,",
  "atk-s0505a:783_11": "yathā satthavāho satte kantāraṃ tāretī”tiādinā niddese vuttanayenāpi satthā.",
  "atk-s0505a:783_12": "Taṃ anomanāmaṃ satthāraṃ.",
  "atk-s0505a:783_13": "Handāti byavasānatthe nipāto.",
  "atk-s0505a:783_14": "Passāmāti tena attānaṃ saha saṅgahetvā paccuppannavacanaṃ.",
  "atk-s0505a:783_15": "Gotamanti gotamagottaṃ.",
  "atk-s0505a:783_16": "Kiṃ vuttaṃ hoti? “Satthā,",
  "atk-s0505a:783_17": "na satthā”ti mā vimatiṃ akāsi,",
  "atk-s0505a:783_18": "ekantabyavasito hutvāva ehi passāma gotamanti.",
  "atk-s0505a:784_0": "154.",
  "atk-s0505a:784_1": "Evaṃ vutte hemavato “ayaṃ sātāgiro ‘anomanāmaṃ satthāra’nti bhaṇanto tassa sabbaññutaṃ pakāseti,",
  "atk-s0505a:784_2": "sabbaññuno ca dullabhā loke,",
  "atk-s0505a:784_3": "sabbaññupaṭiññehi pūraṇādisadiseheva loko upadduto.",
  "atk-s0505a:784_4": "So pana yadi sabbaññū,",
  "atk-s0505a:784_5": "addhā tādilakkhaṇappatto bhavissati,",
  "atk-s0505a:784_6": "tena taṃ evaṃ pariggaṇhissāmī”ti cintetvā tādilakkhaṇaṃ pucchanto āha –",
  "atk-s0505a:784_7": "“kacci mano”ti.",
  "atk-s0505a:785_0": "Tattha kaccīti pucchā.",
  "atk-s0505a:785_1": "Manoti cittaṃ.",
  "atk-s0505a:785_2": "Supaṇihitoti suṭṭhu ṭhapito,",
  "atk-s0505a:785_3": "acalo asampavedhī.",
  "atk-s0505a:785_4": "Sabbesu bhūtesu sabbabhūtesu.",
  "atk-s0505a:785_5": "Tādinoti tādilakkhaṇappattasseva sato.",
  "atk-s0505a:785_6": "Pucchā eva vā ayaṃ “so te satthā sabbabhūtesu tādī,",
  "atk-s0505a:785_7": "udāhu no”ti.",
  "atk-s0505a:785_8": "Iṭṭhe aniṭṭhe cāti evarūpe ārammaṇe.",
  "atk-s0505a:785_9": "Saṅkappāti vitakkā.",
  "atk-s0505a:785_10": "Vasīkatāti vasaṃ gamitā.",
  "atk-s0505a:785_11": "Kiṃ vuttaṃ hoti?",
  "atk-s0505a:785_12": "Yaṃ tvaṃ satthāraṃ vadasi,",
  "atk-s0505a:785_13": "tassa te satthuno kacci tādilakkhaṇappattassa sato sabbabhūtesu mano supaṇihito,",
  "atk-s0505a:785_14": "udāhu yāva calanapaccayaṃ na labhati,",
  "atk-s0505a:785_15": "tāva supaṇihito viya khāyati.",
  "atk-s0505a:785_16": "So vā te satthā kacci sabbabhūtesu samacittena tādī, udāhu no,",
  "atk-s0505a:785_17": "ye ca kho iṭṭhāniṭṭhesu ārammaṇesu rāgadosavasena saṅkappā uppajjeyyuṃ,",
  "atk-s0505a:785_18": "tyāssa kacci vasīkatā,",
  "atk-s0505a:785_19": "udāhu kadāci tesampi vasena vattatīti.",
  "atk-s0505a:786_0": "155.",
  "atk-s0505a:786_1": "Tato sātāgiro bhagavato sabbaññubhāve byavasitattā sabbe sabbaññuguṇe anujānanto āha “mano cassa supaṇihito”tiādi.",
  "atk-s0505a:786_2": "Tattha supaṇihitoti suṭṭhu ṭhapito,",
  "atk-s0505a:786_3": "pathavīsamo avirujjhanaṭṭhena,",
  "atk-s0505a:786_4": "sinerusamo suppatiṭṭhitācalanaṭṭhena,",
  "atk-s0505a:786_5": "indakhīlasamo catubbidhamāraparavādigaṇehi akampiyaṭṭhena.",
  "atk-s0505a:786_6": "Anacchariyañcetaṃ,",
  "atk-s0505a:786_7": "bhagavato idāni sabbākārasampannattā sabbaññubhāve ṭhitassa mano supaṇihito acalo bhaveyya.",
  "atk-s0505a:786_8": "Yassa tiracchānabhūtassāpi sarāgādikāle chaddantanāgakule uppannassa savisena sallena viddhassa acalo ahosi,",
  "atk-s0505a:786_9": "vadhakepi tasmiṃ nappadussi,",
  "atk-s0505a:786_10": "aññadatthu tasseva attano dante chetvā adāsi;",
  "atk-s0505a:786_11": "tathā mahākapibhūtassa mahatiyā silāya sīse pahaṭassāpi tasseva ca maggaṃ dassesi;",
  "atk-s0505a:786_12": "tathā vidhurapaṇḍitabhūtassa pādesu gahetvā saṭṭhiyojane kāḷapabbatapapāte pakkhittassāpi aññadatthu tasseva yakkhassatthāya dhammaṃ desesi.",
  "atk-s0505a:786_13": "Tasmā sammadeva āha sātāgiro –",
  "atk-s0505a:786_14": "“mano cassa supaṇihito”ti.",
  "atk-s0505a:787_0": "Sabbabhūtesu tādinoti sabbasattesu tādilakkhaṇappattasseva sato mano supaṇihito,",
  "atk-s0505a:787_1": "na yāva paccayaṃ na labhatīti attho.",
  "atk-s0505a:787_2": "Tattha bhagavato tādilakkhaṇaṃ pañcadhā veditabbaṃ. Yathāha –",
  "atk-s0505a:788_0": "“Bhagavā pañcahākārehi tādī,",
  "atk-s0505a:788_1": "iṭṭhāniṭṭhe tādī,",
  "atk-s0505a:788_2": "cattāvīti tādī,",
  "atk-s0505a:788_3": "muttāvīti tādī,",
  "atk-s0505a:788_4": "tiṇṇāvīti tādī,",
  "atk-s0505a:788_5": "tanniddesāti tādī.",
  "atk-s0505a:788_6": "Kathaṃ bhagavā iṭṭhāniṭṭhe tādī?",
  "atk-s0505a:788_7": "Bhagavā lābhepi tādī”ti.",
  "atk-s0505a:789_0": "Evamādi sabbaṃ niddese vuttanayeneva gahetabbaṃ.",
  "atk-s0505a:789_1": "Lābhādayo ca tassa mahāaṭṭhakathāyaṃ vitthāritanayena veditabbā.",
  "atk-s0505a:789_2": "“Pucchā eva vā ayaṃ.",
  "atk-s0505a:789_3": "So te satthā sabbabhūtesu tādī,",
  "atk-s0505a:789_4": "udāhu no”ti imasmimpi vikappe sabbabhūtesu samacittatāya tādī amhākaṃ satthāti attho.",
  "atk-s0505a:789_5": "Ayañhi bhagavā sukhūpasaṃhārakāmatāya dukkhāpanayanakāmatāya ca sabbasattesu samacitto,",
  "atk-s0505a:789_6": "yādiso attani,",
  "atk-s0505a:789_7": "tādiso paresu,",
  "atk-s0505a:789_8": "yādiso mātari mahāmāyāya,",
  "atk-s0505a:789_9": "tādiso ciñcamāṇavikāya,",
  "atk-s0505a:789_10": "yādiso pitari suddhodane,",
  "atk-s0505a:789_11": "tādiso suppabuddhe,",
  "atk-s0505a:789_12": "yādiso putte rāhule,",
  "atk-s0505a:789_13": "tādiso vadhakesu devadattadhanapālakaaṅgulimālādīsu.",
  "atk-s0505a:789_14": "Sadevake lokepi tādī.",
  "atk-s0505a:789_15": "Tasmā sammadevāha sātāgiro –",
  "atk-s0505a:789_16": "“sabbabhūtesu tādino”ti.",
  "atk-s0505a:790_0": "Atho iṭṭhe aniṭṭhe cāti.",
  "atk-s0505a:790_1": "Ettha pana evaṃ attho daṭṭhabbo –",
  "atk-s0505a:790_2": "yaṃ kiñci iṭṭhaṃ vā aniṭṭhaṃ vā ārammaṇaṃ,",
  "atk-s0505a:790_3": "sabbappakārehi tattha ye rāgadosavasena saṅkappā uppajjeyyuṃ,",
  "atk-s0505a:790_4": "tyāssa anuttarena maggena rāgādīnaṃ pahīnattā vasīkatā,",
  "atk-s0505a:790_5": "na kadāci tesaṃ vase vattati.",
  "atk-s0505a:790_6": "So hi bhagavā anāvilasaṅkappo suvimuttacitto suvimuttapaññoti.",
  "atk-s0505a:790_7": "Ettha ca supaṇihitamanatāya ayonisomanasikārābhāvo vutto.",
  "atk-s0505a:790_8": "Sabbabhūtesu iṭṭhāniṭṭhehi so yattha bhaveyya,",
  "atk-s0505a:790_9": "taṃ sattasaṅkhārabhedato duvidhamārammaṇaṃ vuttaṃ.",
  "atk-s0505a:790_10": "Saṅkappavasībhāvena tasmiṃ ārammaṇe tassa manasikārābhāvato kilesappahānaṃ vuttaṃ.",
  "atk-s0505a:790_11": "Supaṇihitamanatāya ca manosamācārasuddhi,",
  "atk-s0505a:790_12": "sabbabhūtesu tāditāya kāyasamācārasuddhi,",
  "atk-s0505a:790_13": "saṅkappavasībhāvena vitakkamūlakattā vācāya vacīsamācārasuddhi.",
  "atk-s0505a:790_14": "Tathā supaṇihitamanatāya lobhādisabbadosābhāvo,",
  "atk-s0505a:790_15": "sabbabhūtesu tāditāya mettādiguṇasabbhāvo,",
  "atk-s0505a:790_16": "saṅkappavasībhāvena paṭikūle appaṭikūlasaññitādibhedā ariyiddhi,",
  "atk-s0505a:790_17": "tāya cassa sabbaññubhāvo vutto hotīti veditabbo.",
  "atk-s0505a:791_0": "156.",
  "atk-s0505a:791_1": "Evaṃ hemavato pubbe manodvāravaseneva tādibhāvaṃ pucchitvā tañca paṭijānantamimaṃ sutvā daḷhīkammatthaṃ idāni dvārattayavasenāpi,",
  "atk-s0505a:791_2": "pubbe vā saṅkhepena kāyavacīmanodvārasuddhiṃ pucchitvā tañca paṭijānantamimaṃ sutvā daḷhīkammatthameva vitthārenāpi pucchanto āha “kacci adinna”nti.",
  "atk-s0505a:791_3": "Tattha gāthābandhasukhatthāya paṭhamaṃ adinnādānaviratiṃ pucchati.",
  "atk-s0505a:791_4": "Ārā pamādamhāti pañcasu kāmaguṇesu cittavossaggato dūrībhāvena abrahmacariyaviratiṃ pucchati.",
  "atk-s0505a:791_5": "“Ārā pamadamhā”tipi paṭhanti,",
  "atk-s0505a:791_6": "ārā mātugāmāti vuttaṃ hoti.",
  "atk-s0505a:791_7": "Jhānaṃ na riñcatīti iminā pana tassāyeva tividhāya kāyaduccaritaviratiyā balavabhāvaṃ pucchati.",
  "atk-s0505a:791_8": "Jhānayuttassa hi virati balavatī hotīti.",
  "atk-s0505a:792_0": "157.",
  "atk-s0505a:792_1": "Atha sātāgiro yasmā bhagavā na kevalaṃ etarahi,",
  "atk-s0505a:792_2": "atītepi addhāne dīgharattaṃ adinnādānādīhi paṭivirato,",
  "atk-s0505a:792_3": "tassā tassāyeva ca viratiyā ānubhāvena taṃ taṃ mahāpurisalakkhaṇaṃ paṭilabhi,",
  "atk-s0505a:792_4": "sadevako cassa loko “adinnādānā paṭivirato samaṇo gotamo”tiādinā nayena vaṇṇaṃ bhāsati.",
  "atk-s0505a:792_5": "Tasmā vissaṭṭhāya vācāya sīhanādaṃ nadanto āha “na so adinnaṃ ādiyatī”ti.",
  "atk-s0505a:792_6": "Taṃ atthato pākaṭameva.",
  "atk-s0505a:792_7": "Imissāpi gāthāya tatiyapāde “pamādamhā pamadamhā”ti dvidhā pāṭho.",
  "atk-s0505a:792_8": "Catutthapāde ca jhānaṃ na riñcatīti jhānaṃ rittakaṃ suññakaṃ na karoti,",
  "atk-s0505a:792_9": "na pariccajatīti attho veditabbo.",
  "atk-s0505a:793_0": "158.",
  "atk-s0505a:793_1": "Evaṃ kāyadvāre suddhiṃ sutvā idāni vacīdvāre suddhiṃ pucchanto āha –",
  "atk-s0505a:793_2": "“kacci musā na bhaṇatī”ti.",
  "atk-s0505a:793_3": "Ettha khīṇātīti khīṇo,",
  "atk-s0505a:793_4": "vihiṃsati badhatīti attho.",
  "atk-s0505a:793_5": "Vācāya patho byappatho,",
  "atk-s0505a:793_6": "khīṇo byappatho assāti khīṇabyappatho. Taṃ na-",
  "atk-s0505a:793_7": "kārena paṭisedhetvā pucchati “na khīṇabyappatho”ti,",
  "atk-s0505a:793_8": "na pharusavācoti vuttaṃ hoti.",
  "atk-s0505a:793_9": "“Nākhīṇabyappatho”tipi pāṭho,",
  "atk-s0505a:793_10": "na akhīṇavacanoti attho.",
  "atk-s0505a:793_11": "Pharusavacanañhi paresaṃ hadaye akhīyamānaṃ tiṭṭhati.",
  "atk-s0505a:793_12": "Tādisavacano kacci na soti vuttaṃ hoti.",
  "atk-s0505a:793_13": "Vibhūtīti vināso,",
  "atk-s0505a:793_14": "vibhūtiṃ kāsati karoti vāti vibhūtikaṃ,",
  "atk-s0505a:793_15": "vibhūtikameva vebhūtikaṃ,",
  "atk-s0505a:793_16": "vebhūtiyantipi vuccati,",
  "atk-s0505a:793_17": "pesuññassetaṃ adhivacanaṃ.",
  "atk-s0505a:793_18": "Tañhi sattānaṃ aññamaññato bhedanena vināsaṃ karoti.",
  "atk-s0505a:793_19": "Sesaṃ uttānatthameva.",
  "atk-s0505a:794_0": "159.",
  "atk-s0505a:794_1": "Atha sātāgiro yasmā bhagavā na kevalaṃ etarahi,",
  "atk-s0505a:794_2": "atītepi addhāne dīgharattaṃ musāvādādīhi paṭivirato,",
  "atk-s0505a:794_3": "tassā tassāyeva ca viratiyā ānubhāvena taṃ taṃ mahāpurisalakkhaṇaṃ paṭilabhi,",
  "atk-s0505a:794_4": "sadevako cassa loko “musāvādā paṭivirato samaṇo gotamo”ti vaṇṇaṃ bhāsati.",
  "atk-s0505a:794_5": "Tasmā vissaṭṭhāya vācāya sīhanādaṃ nadanto āha,",
  "atk-s0505a:794_6": "“musā ca so na bhaṇatī”ti.",
  "atk-s0505a:794_7": "Tattha musāti vinidhāya diṭṭhādīni paravisaṃvādanavacanaṃ.",
  "atk-s0505a:794_8": "Taṃ so na bhaṇati.",
  "atk-s0505a:794_9": "Dutiyapāde pana paṭhamatthavasena na khīṇabyappathoti,",
  "atk-s0505a:794_10": "dutiyatthavasena nākhīṇabyappathoti pāṭho.",
  "atk-s0505a:794_11": "Catutthapāde mantāti paññā vuccati.",
  "atk-s0505a:794_12": "Bhagavā yasmā tāya mantāya paricchinditvā atthameva bhāsati atthato anapetavacanaṃ,",
  "atk-s0505a:794_13": "na samphaṃ.",
  "atk-s0505a:794_14": "Aññāṇapurekkhārañhi niratthakavacanaṃ buddhānaṃ natthi.",
  "atk-s0505a:794_15": "Tasmā āha –",
  "atk-s0505a:794_16": "“mantā atthaṃ so bhāsatī”ti.",
  "atk-s0505a:794_17": "Sesamettha pākaṭameva.",
  "atk-s0505a:795_0": "160.",
  "atk-s0505a:795_1": "Evaṃ vacīdvārasuddhimpi sutvā idāni manodvārasuddhiṃ pucchanto āha “kacci na rajjati kāmesū”ti.",
  "atk-s0505a:795_2": "Tattha kāmāti vatthukāmā.",
  "atk-s0505a:795_3": "Tesu kilesakāmena na rajjatīti pucchanto anabhijjhālutaṃ pucchati.",
  "atk-s0505a:795_4": "Anāvilanti pucchanto byāpādena āvilabhāvaṃ sandhāya abyāpādataṃ pucchati.",
  "atk-s0505a:795_5": "Mohaṃ atikkantoti pucchanto yena mohena mūḷho micchādiṭṭhiṃ gaṇhāti,",
  "atk-s0505a:795_6": "tassātikkamena sammādiṭṭhitaṃ pucchati.",
  "atk-s0505a:795_7": "Dhammesu cakkhumāti pucchanto sabbadhammesu appaṭihatassa ñāṇacakkhuno,",
  "atk-s0505a:795_8": "pañcacakkhuvisayesu vā dhammesu pañcannampi cakkhūnaṃ vasena sabbaññutaṃ pucchati “dvārattayapārisuddhiyāpi sabbaññū na hotī”ti cintetvā.",
  "atk-s0505a:796_0": "161.",
  "atk-s0505a:796_1": "Atha sātāgiro yasmā bhagavā appatvāva arahattaṃ anāgāmimaggena kāmarāgabyāpādānaṃ pahīnattā neva kāmesu rajjati,",
  "atk-s0505a:796_2": "na byāpādena āvilacitto,",
  "atk-s0505a:796_3": "sotāpattimaggeneva ca micchādiṭṭhipaccayassa saccapaṭicchādakamohassa pahīnattā mohaṃ atikkanto,",
  "atk-s0505a:796_4": "sāmañca saccāni abhisambujjhitvā buddhoti vimokkhantikaṃ nāmaṃ yathāvuttāni ca cakkhūni paṭilabhi,",
  "atk-s0505a:796_5": "tasmā tassa manodvārasuddhiṃ sabbaññutañca ugghosento āha “na so rajjati kāmesū”ti.",
  "atk-s0505a:797_0": "162.",
  "atk-s0505a:797_1": "Evaṃ hemavato bhagavato dvārattayapārisuddhiṃ sabbaññutañca sutvā haṭṭho udaggo atītajātiyaṃ bāhusaccavisadāya",
  "atk-s0505a:797_2": "paññāya asajjamānavacanappatho hutvā acchariyabbhutarūpe sabbaññuguṇe sotukāmo āha “kacci vijjāya sampanno”ti.",
  "atk-s0505a:797_3": "Tattha vijjāya sampannoti iminā dassanasampattiṃ pucchati,",
  "atk-s0505a:797_4": "saṃsuddhacāraṇoti iminā gamanasampattiṃ.",
  "atk-s0505a:797_5": "Chandavasena cettha dīghaṃ katvā cākāramāha,",
  "atk-s0505a:797_6": "saṃsuddhacaraṇoti attho.",
  "atk-s0505a:797_7": "Āsavā khīṇāti iminā etāya dassanagamanasampattiyā pattabbāya āsavakkhayasaññitāya paṭhamanibbānadhātuyā pattiṃ pucchati,",
  "atk-s0505a:797_8": "natthi punabbhavoti iminā dutiyanibbānadhātupattisamatthataṃ,",
  "atk-s0505a:797_9": "paccavekkhaṇañāṇena vā paramassāsappattiṃ ñatvā ṭhitabhāvaṃ.",
  "atk-s0505a:798_0": "163.",
  "atk-s0505a:798_1": "Tato yā esā “so anekavihitaṃ pubbenivāsa”ntiādinā nayena bhayabheravādīsu tividhā,",
  "atk-s0505a:798_2": "“so evaṃ samāhite citte…pe…",
  "atk-s0505a:798_3": "āneñjappatte ñāṇadassanāya cittaṃ abhinīharatī”tiādinā nayena ambaṭṭhādīsu aṭṭhavidhā vijjā vuttā,",
  "atk-s0505a:798_4": "tāya yasmā sabbāyapi sabbākārasampannāya bhagavā upeto.",
  "atk-s0505a:798_5": "Yañcetaṃ “idha, mahānāma,",
  "atk-s0505a:798_6": "ariyasāvako sīlasampanno hoti,",
  "atk-s0505a:798_7": "indriyesu guttadvāro hoti,",
  "atk-s0505a:798_8": "bhojane mattaññū hoti,",
  "atk-s0505a:798_9": "jāgariyaṃ anuyutto hoti,",
  "atk-s0505a:798_10": "sattahi saddhammehi samannāgato hoti,",
  "atk-s0505a:798_11": "catunnaṃ jhānānaṃ ābhicetasikānaṃ diṭṭhadhammasukhavihārānaṃ nikāmalābhī hotī”ti evaṃ uddisitvā “kathañca, mahānāma,",
  "atk-s0505a:798_12": "ariyasāvako sīlasampanno hotī”tiādinā nayena sekhasutte niddiṭṭhaṃ pannarasappabhedaṃ caraṇaṃ.",
  "atk-s0505a:798_13": "Tañca yasmā sabbūpakkilesappahānena bhagavato ativiya saṃsuddhaṃ.",
  "atk-s0505a:798_14": "Yepime kāmāsavādayo cattāro āsavā,",
  "atk-s0505a:798_15": "tepi yasmā sabbe saparivārā savāsanā bhagavato khīṇā.",
  "atk-s0505a:798_16": "Yasmā ca imāya vijjācaraṇasampadāya khīṇāsavo hutvā tadā bhagavā “natthi dāni punabbhavo”ti paccavekkhitvā ṭhito,",
  "atk-s0505a:798_17": "tasmā sātāgiro bhagavato sabbaññubhāve byavasāyena samussāhitahadayo sabbepi guṇe anujānanto āha “vijjāya ceva sampanno”ti.",
  "atk-s0505a:799_0": "164.",
  "atk-s0505a:799_1": "Tato hemavato “sammāsambuddho bhagavā”ti bhagavati nikkaṅkho hutvā ākāse ṭhitoyeva bhagavantaṃ pasaṃsanto",
  "atk-s0505a:799_2": "sātāgirañca ārādhento āha “sampannaṃ munino citta”nti.",
  "atk-s0505a:799_3": "Tassattho –",
  "atk-s0505a:799_4": "sampannaṃ munino cittaṃ,",
  "atk-s0505a:799_5": "“mano cassa supaṇihito”ti ettha vuttatādibhāvena puṇṇaṃ sampuṇṇaṃ,",
  "atk-s0505a:799_6": "“na so adinnaṃ ādiyatī”ti ettha vuttakāyakammunā,",
  "atk-s0505a:799_7": "“na so rajjati kāmesū”ti ettha vuttamanokammunā ca puṇṇaṃ sampuṇṇaṃ,",
  "atk-s0505a:799_8": "“musā ca so na bhaṇatī”ti ettha vuttabyappathena ca vacīkammunāti vuttaṃ hoti.",
  "atk-s0505a:799_9": "Evaṃ sampannacittañca anuttarāya vijjācaraṇasampadāya sampannattā vijjācaraṇasampannañca imehi guṇehi",
  "atk-s0505a:799_10": "“mano cassa supaṇihito”tiādinā nayena dhammato naṃ pasaṃsasi,",
  "atk-s0505a:799_11": "sabhāvato tacchato bhūtato eva naṃ pasaṃsasi,",
  "atk-s0505a:799_12": "na kevalaṃ saddhāmattakenāti dasseti.",
  "atk-s0505a:800_0": "165- 166.",
  "atk-s0505a:800_1": "Tato sātāgiropi “evametaṃ, mārisa,",
  "atk-s0505a:800_2": "suṭṭhu tayā ñātañca anumoditañcā”ti adhippāyena tameva saṃrādhento āha –",
  "atk-s0505a:800_3": "“sampannaṃ munino…pe…",
  "atk-s0505a:800_4": "dhammato anumodasī”ti.",
  "atk-s0505a:800_5": "Evañca pana vatvā puna bhagavato dassane taṃ abhitthavayamāno āha “sampannaṃ…pe…",
  "atk-s0505a:800_6": "handa passāma gotama”nti.",
  "atk-s0505a:801_0": "167.",
  "atk-s0505a:801_1": "Atha hemavato attano abhirucitaguṇehi purimajātibāhusaccabalena bhagavantaṃ abhitthunanto sātāgiraṃ āha –",
  "atk-s0505a:801_2": "“eṇijaṅghaṃ…pe…",
  "atk-s0505a:801_3": "ehi passāma gotama”nti.",
  "atk-s0505a:801_4": "Tassattho –",
  "atk-s0505a:801_5": "eṇimigasseva jaṅghā assāti eṇijaṅgho.",
  "atk-s0505a:801_6": "Buddhānañhi eṇimigasseva anupubbavaṭṭā jaṅghā honti,",
  "atk-s0505a:801_7": "na purato nimmaṃsā pacchato susumārakucchi viya uddhumātā.",
  "atk-s0505a:801_8": "Kisā ca buddhā honti dīgharassasamavaṭṭitayuttaṭṭhānesu tathārūpāya aṅgapaccaṅgasampattiyā,",
  "atk-s0505a:801_9": "na vaṭharapurisā viya thūlā.",
  "atk-s0505a:801_10": "Paññāya vilikhitakilesattā vā kisā.",
  "atk-s0505a:801_11": "Ajjhattikabāhirasapattaviddhaṃsanato vīrā.",
  "atk-s0505a:801_12": "Ekāsanabhojitāya parimitabhojitāya ca appāhārā,",
  "atk-s0505a:801_13": "na dvattimattālopabhojitāya. Yathāha –",
  "atk-s0505a:802_0": "“Ahaṃ kho pana, udāyi,",
  "atk-s0505a:802_1": "appekadā iminā pattena samatittikampi bhuñjāmi,",
  "atk-s0505a:802_2": "bhiyyopi bhuñjāmi.",
  "atk-s0505a:802_3": "‘Appāhāro samaṇo gotamo appāhāratāya ca vaṇṇavādī’ti iti ce maṃ, udāyi,",
  "atk-s0505a:802_4": "sāvakā sakkareyyuṃ,",
  "atk-s0505a:802_5": "garuṃ kareyyuṃ, māneyyuṃ, pūjeyyuṃ, sakkatvā,",
  "atk-s0505a:802_6": "garuṃ katvā,",
  "atk-s0505a:802_7": "upanissāya vihareyyuṃ. Ye te, udāyi,",
  "atk-s0505a:802_8": "mama sāvakā kosakāhārāpi aḍḍhakosakāhārāpi beluvāhārāpi aḍḍhabeluvāhārāpi,",
  "atk-s0505a:802_9": "na maṃ te iminā dhammena sakkareyyuṃ…pe…",
  "atk-s0505a:802_10": "upanissāya vihareyyu”nti.",
  "atk-s0505a:803_0": "Āhāre chandarāgābhāvena alolupā aṭṭhaṅgasamannāgataṃ āhāraṃ āhārenti moneyyasampattiyā munino.",
  "atk-s0505a:803_1": "Anagārikatāya vivekaninnamānasatāya ca vane jhāyanti.",
  "atk-s0505a:803_2": "Tenāha hemavato yakkho “eṇijaṅghaṃ…pe…",
  "atk-s0505a:803_3": "ehi passāma gotama”nti.",
  "atk-s0505a:804_0": "168.",
  "atk-s0505a:804_1": "Evañca vatvā puna tassa bhagavato santike dhammaṃ sotukāmatāya “sīhaṃvekacara”nti imaṃ gāthamāha.",
  "atk-s0505a:804_2": "Tassattho –",
  "atk-s0505a:804_3": "sīhaṃvāti durāsadaṭṭhena khamanaṭṭhena nibbhayaṭṭhena ca kesarasīhasadisaṃ.",
  "atk-s0505a:804_4": "Yāya taṇhāya “taṇhādutiyo puriso”ti vuccati,",
  "atk-s0505a:804_5": "tassā abhāvena ekacaraṃ,",
  "atk-s0505a:804_6": "ekissā lokadhātuyā dvinnaṃ buddhānaṃ anuppattitopi ekacaraṃ.",
  "atk-s0505a:804_7": "Khaggavisāṇasutte vuttanayenāpi cettha taṃ taṃ attho daṭṭhabbo.",
  "atk-s0505a:804_8": "Nāganti punabbhavaṃ neva gantāraṃ nāgantāraṃ.",
  "atk-s0505a:804_9": "Atha vā āguṃ na karotītipi nāgo.",
  "atk-s0505a:804_10": "Balavātipi nāgo.",
  "atk-s0505a:804_11": "Taṃ nāgaṃ.",
  "atk-s0505a:804_12": "Kāmesu anapekkhinanti dvīsupi kāmesu chandarāgābhāvena anapekkhinaṃ.",
  "atk-s0505a:804_13": "Upasaṅkamma pucchāma,",
  "atk-s0505a:804_14": "maccupāsappamocananti taṃ evarūpaṃ mahesiṃ upasaṅkamitvā tebhūmakavaṭṭassa maccupāsassa pamocanaṃ vivaṭṭaṃ nibbānaṃ pucchāma.",
  "atk-s0505a:804_15": "Yena vā upāyena dukkhasamudayasaṅkhātā maccupāsā pamuccati,",
  "atk-s0505a:804_16": "taṃ maccupāsappamocanaṃ pucchāmāti.",
  "atk-s0505a:804_17": "Imaṃ gāthaṃ hemavato sātāgirañca sātāgiraparisañca attano parisañca sandhāya āha.",
  "atk-s0505a:805_0": "Tena kho pana samayena āsāḷhīnakkhattaṃ ghositaṃ ahosi.",
  "atk-s0505a:805_1": "Atha samantato alaṅkatapaṭiyatte devanagare siriṃ paccanubhontī viya rājagahe kāḷī nāma kuraragharikā",
  "atk-s0505a:805_2": "upāsikā pāsādamāruyha sīhapañjaraṃ vivaritvā gabbhaparissamaṃ vinodentī savātappadese utuggahaṇatthaṃ",
  "atk-s0505a:805_3": "ṭhitā tesaṃ yakkhasenāpatīnaṃ taṃ buddhaguṇapaṭisaṃyuttaṃ kathaṃ ādimajjhapariyosānato assosi.",
  "atk-s0505a:805_4": "Sutvā ca “evaṃ vividhaguṇasamannāgatā buddhā”ti buddhārammaṇaṃ pītiṃ uppādetvā tāya nīvaraṇāni vikkhambhetvā tattheva ṭhitā sotāpattiphale patiṭṭhāsi.",
  "atk-s0505a:805_5": "Tato eva bhagavatā “etadaggaṃ,",
  "atk-s0505a:805_6": "bhikkhave,",
  "atk-s0505a:805_7": "mama sāvikānaṃ upāsikānaṃ anussavappasannānaṃ,",
  "atk-s0505a:805_8": "yadidaṃ kāḷī upāsikā kuraragharikā”ti etadagge ṭhapitā.",
  "atk-s0505a:806_0": "169.",
  "atk-s0505a:806_1": "Tepi yakkhasenāpatayo sahassayakkhaparivārā majjhimayāmasamaye isipatanaṃ patvā,",
  "atk-s0505a:806_2": "dhammacakkappavattitapallaṅkeneva nisinnaṃ bhagavantaṃ upasaṅkamma vanditvā,",
  "atk-s0505a:806_3": "imāya gāthāya bhagavantaṃ abhitthavitvā okāsamakārayiṃsu “akkhātāraṃ pavattāra”nti.",
  "atk-s0505a:806_4": "Tassattho –",
  "atk-s0505a:806_5": "ṭhapetvā taṇhaṃ tebhūmake dhamme “idaṃ kho pana,",
  "atk-s0505a:806_6": "bhikkhave,",
  "atk-s0505a:806_7": "dukkhaṃ ariyasacca”ntiādinā nayena saccānaṃ vavatthānakathāya akkhātāraṃ,",
  "atk-s0505a:806_8": "“‘taṃ kho panidaṃ dukkhaṃ ariyasaccaṃ pariññeyya’nti me bhikkhave”tiādinā nayena tesu kiccañāṇakatañāṇappavattanena pavattāraṃ.",
  "atk-s0505a:806_9": "Ye vā dhammā yathā voharitabbā,",
  "atk-s0505a:806_10": "tesu tathā vohārakathanena akkhātāraṃ,",
  "atk-s0505a:806_11": "tesaṃyeva dhammānaṃ sattānurūpato pavattāraṃ.",
  "atk-s0505a:806_12": "Ugghaṭitaññuvipañcitaññūnaṃ vā desanāya akkhātāraṃ,",
  "atk-s0505a:806_13": "neyyānaṃ paṭipādanena pavattāraṃ.",
  "atk-s0505a:806_14": "Uddesena vā akkhātāraṃ,",
  "atk-s0505a:806_15": "vibhaṅgena tehi tehi pakārehi vacanato pavattāraṃ.",
  "atk-s0505a:806_16": "Bodhipakkhiyānaṃ vā salakkhaṇakathanena akkhātāraṃ,",
  "atk-s0505a:806_17": "sattānaṃ cittasantāne pavattanena pavattāraṃ.",
  "atk-s0505a:806_18": "Saṅkhepato vā tīhi parivaṭṭehi saccānaṃ kathanena akkhātāraṃ,",
  "atk-s0505a:806_19": "vitthārato pavattāraṃ.",
  "atk-s0505a:806_20": "“Saddhindriyaṃ dhammo,",
  "atk-s0505a:806_21": "taṃ dhammaṃ pavattetīti dhammacakka”nti evamādinā paṭisambhidānayena vitthāritassa dhammacakkassa pavattanato pavattāraṃ.",
  "atk-s0505a:807_0": "Sabbadhammānanti catubhūmakadhammānaṃ.",
  "atk-s0505a:807_1": "Pāragunti chahākārehi pāraṃ gataṃ abhiññāya,",
  "atk-s0505a:807_2": "pariññāya, pahānena,",
  "atk-s0505a:807_3": "bhāvanāya,",
  "atk-s0505a:807_4": "sacchikiriyāya,",
  "atk-s0505a:807_5": "samāpattiyā.",
  "atk-s0505a:807_6": "So hi bhagavā sabbadhamme abhijānanto gatoti abhiññāpāragū,",
  "atk-s0505a:807_7": "pañcupādānakkhandhe parijānanto gatoti pariññāpāragū,",
  "atk-s0505a:807_8": "sabbakilese pajahanto gatoti pahānapāragū,",
  "atk-s0505a:807_9": "cattāro magge bhāvento gatoti bhāvanāpāragū,",
  "atk-s0505a:807_10": "nirodhaṃ sacchikaronto gatoti sacchikiriyāpāragū,",
  "atk-s0505a:807_11": "sabbā samāpattiyo samāpajjanto gatoti samāpattipāragū.",
  "atk-s0505a:807_12": "Evaṃ sabbadhammānaṃ pāraguṃ.",
  "atk-s0505a:807_13": "Buddhaṃ verabhayātītanti aññāṇasayanato paṭibuddhattā buddhaṃ,",
  "atk-s0505a:807_14": "sabbena vā saraṇavaṇṇanāyaṃ vuttenatthena buddhaṃ,",
  "atk-s0505a:807_15": "pañcaverabhayānaṃ atītattā verabhayātītaṃ.",
  "atk-s0505a:807_16": "Evaṃ bhagavantaṃ atitthavantā “mayaṃ pucchāma gotama”nti okāsamakārayiṃsu.",
  "atk-s0505a:808_0": "170.",
  "atk-s0505a:808_1": "Atha nesaṃ yakkhānaṃ tejena ca paññāya ca aggo hemavato yathādhippetaṃ pucchitabbaṃ pucchanto “kismiṃ loko”ti imaṃ gāthamāha.",
  "atk-s0505a:808_2": "Tassādipāde kisminti bhāvenabhāvalakkhaṇe bhummavacanaṃ,",
  "atk-s0505a:808_3": "kismiṃ uppanne loko samuppanno hotīti ayañhettha adhippāyo.",
  "atk-s0505a:808_4": "Sattalokasaṅkhāraloke sandhāya pucchati.",
  "atk-s0505a:808_5": "Kismiṃ kubbati santhavanti ahanti vā mamanti vā taṇhādiṭṭhisanthavaṃ kismiṃ kubbati,",
  "atk-s0505a:808_6": "adhikaraṇatthe bhummavacanaṃ.",
  "atk-s0505a:808_7": "Kissa lokoti upayogatthe sāmivacanaṃ,",
  "atk-s0505a:808_8": "kiṃ upādāya lokoti saṅkhyaṃ gacchatīti ayañhettha adhippāyo.",
  "atk-s0505a:808_9": "Kismiṃ lokoti bhāvenabhāvalakkhaṇakāraṇatthesu bhummavacanaṃ.",
  "atk-s0505a:808_10": "Kismiṃ sati kena kāraṇena loko vihaññati pīḷīyati bādhīyatīti ayañhettha adhippāyo.",
  "atk-s0505a:809_0": "171.",
  "atk-s0505a:809_1": "Atha bhagavā yasmā chasu ajjhattikabāhiresu āyatanesu uppannesu sattaloko ca dhanadhaññādivasena saṅkhāraloko ca uppanno hoti,",
  "atk-s0505a:809_2": "yasmā cettha sattaloko tesveva chasu duvidhampi santhavaṃ karoti.",
  "atk-s0505a:809_3": "Cakkhāyatanaṃ vā hi “ahaṃ mama”nti gaṇhāti avasesesu vā aññataraṃ. Yathāha –",
  "atk-s0505a:809_4": "“cakkhu attāti yo vadeyya,",
  "atk-s0505a:809_5": "taṃ na upapajjatī”tiādi.",
  "atk-s0505a:809_6": "Yasmā ca etāniyeva cha upādāya duvidhopi lokoti saṅkhyaṃ gacchati,",
  "atk-s0505a:809_7": "yasmā ca tesveva chasu sati sattaloko dukkhapātubhāvena vihaññati. Yathāha –",
  "atk-s0505a:810_0": "“Hatthesu,",
  "atk-s0505a:810_1": "bhikkhave,",
  "atk-s0505a:810_2": "sati ādānanikkhepanaṃ hoti,",
  "atk-s0505a:810_3": "pādesu sati abhikkamapaṭikkamo hoti,",
  "atk-s0505a:810_4": "pabbesu sati samiñjanapasāraṇaṃ hoti,",
  "atk-s0505a:810_5": "kucchismiṃ sati jighacchāpipāsā hoti;",
  "atk-s0505a:810_6": "evameva kho,",
  "atk-s0505a:810_7": "bhikkhave,",
  "atk-s0505a:810_8": "cakkhusmiṃ sati cakkhusamphassapaccayā uppajjati ajjhattaṃ sukhaṃ dukkha”ntiādi.",
  "atk-s0505a:811_0": "Tathā tesu ādhārabhūtesu paṭihato saṅkhāraloko vihaññati. Yathāha –",
  "atk-s0505a:812_0": "“Cakkhusmiṃ anidassane sappaṭighe paṭihaññi vā”iti ca.",
  "atk-s0505a:813_0": "“Cakkhu, bhikkhave, paṭihaññati manāpāmanāpesu rūpesū”ti evamādi.",
  "atk-s0505a:814_0": "Tathā tehiyeva kāraṇabhūtehi duvidhopi loko vihaññati. Yathāha –",
  "atk-s0505a:815_0": "“Cakkhu vihaññati manāpāmanāpesu rūpesū”ti ca.",
  "atk-s0505a:816_0": "“Cakkhu, bhikkhave, ādittaṃ, rūpā ādittā. Kena ādittaṃ? Rāgagginā”ti evamādi.",
  "atk-s0505a:817_0": "Tasmā chaajjhattikabāhirāyatanavasena taṃ pucchaṃ vissajjento āha “chasu loko samuppanno”ti.",
  "atk-s0505a:818_0": "172.",
  "atk-s0505a:818_1": "Atha so yakkho attanā vaṭṭavasena puṭṭhapañhaṃ bhagavatā dvādasāyatanavasena saṅkhipitvā vissajjitaṃ",
  "atk-s0505a:818_2": "na suṭṭhu upalakkhetvā tañca atthaṃ tappaṭipakkhañca ñātukāmo saṅkhepeneva vaṭṭavivaṭṭaṃ pucchanto āha",
  "atk-s0505a:818_3": "“katamaṃ ta”nti.",
  "atk-s0505a:818_4": "Tattha upādātabbaṭṭhena upādānaṃ,",
  "atk-s0505a:818_5": "dukkhasaccassetaṃ adhivacanaṃ.",
  "atk-s0505a:818_6": "Yattha loko vihaññatīti “chasu loko vihaññatī”ti evaṃ bhagavatā yattha chabbidhe upādāne loko vihaññatīti vutto,",
  "atk-s0505a:818_7": "taṃ katamaṃ upādānanti?",
  "atk-s0505a:818_8": "Evaṃ upaḍḍhagāthāya sarūpeneva dukkhasaccaṃ pucchi.",
  "atk-s0505a:818_9": "Samudayasaccaṃ pana tassa kāraṇabhāvena gahitameva hoti.",
  "atk-s0505a:818_10": "Niyyānaṃ pucchitoti imāya pana upaḍḍhagāthāya maggasaccaṃ pucchi.",
  "atk-s0505a:818_11": "Maggasaccena hi ariyasāvako dukkhaṃ parijānanto,",
  "atk-s0505a:818_12": "samudayaṃ pajahanto,",
  "atk-s0505a:818_13": "nirodhaṃ sacchikaronto,",
  "atk-s0505a:818_14": "maggaṃ bhāvento lokamhā niyyāti,",
  "atk-s0505a:818_15": "tasmā niyyānanti vuccati.",
  "atk-s0505a:818_16": "Kathanti kena pakārena.",
  "atk-s0505a:818_17": "Dukkhā pamuccatīti “upādāna”nti vuttā vaṭṭadukkhā pamokkhaṃ pāpuṇāti.",
  "atk-s0505a:818_18": "Evamettha sarūpeneva maggasaccaṃ pucchi,",
  "atk-s0505a:818_19": "nirodhasaccaṃ pana tassa visayabhāvena gahitameva hoti.",
  "atk-s0505a:819_0": "173.",
  "atk-s0505a:819_1": "Evaṃ yakkhena sarūpena dassetvā ca adassetvā ca catusaccavasena pañhaṃ puṭṭho bhagavā teneva nayena vissajjento āha “pañca kāmaguṇā”ti.",
  "atk-s0505a:819_2": "Tattha pañcakāmaguṇasaṅkhātagocaraggahaṇena taggocarāni pañcāyatanāni gahitāneva honti.",
  "atk-s0505a:819_3": "Mano chaṭṭho etesanti manochaṭṭhā.",
  "atk-s0505a:819_4": "Paveditāti pakāsitā.",
  "atk-s0505a:819_5": "Ettha ajjhattikesu chaṭṭhassa manāyatanassa gahaṇena tassa visayabhūtaṃ dhammāyatanaṃ gahitameva hoti.",
  "atk-s0505a:819_6": "Evaṃ “katamaṃ taṃ upādāna”nti imaṃ pañhaṃ vissajjento punapi dvādasāyatanānaṃ vaseneva dukkhasaccaṃ pakāsesi.",
  "atk-s0505a:819_7": "Manogahaṇena vā sattannaṃ viññāṇadhātūnaṃ gahitattā tāsu purimapañcaviññāṇadhātuggahaṇena tāsaṃ vatthūni pañca cakkhādīni āyatanāni,",
  "atk-s0505a:819_8": "manodhātumanoviññāṇadhātuggahaṇena tāsaṃ vatthugocarabhedaṃ dhammāyatanaṃ gahitamevāti evampi dvādasāyatanavasena dukkhasaccaṃ pakāsesi.",
  "atk-s0505a:819_9": "Lokuttaramanāyatanadhammāyatanekadeso panettha yattha loko vihaññati,",
  "atk-s0505a:819_10": "taṃ sandhāya niddiṭṭhattā na saṅgayhati.",
  "atk-s0505a:820_0": "Ettha chandaṃ virājetvāti ettha dvādasāyatanabhede dukkhasacce tānevāyatanāni khandhato dhātuto nāmarūpatoti tathā tathā vavatthapetvā,",
  "atk-s0505a:820_1": "tilakkhaṇaṃ āropetvā,",
  "atk-s0505a:820_2": "vipassanto arahattamaggapariyosānāya vipassanāya taṇhāsaṅkhātaṃ chandaṃ sabbaso virājetvā vinetvā viddhaṃsetvāti attho.",
  "atk-s0505a:820_3": "Evaṃ dukkhā pamuccatīti iminā pakārena etasmā vaṭṭadukkhā pamuccatīti.",
  "atk-s0505a:820_4": "Evamimāya upaḍḍhagāthāya “niyyānaṃ pucchito brūhi,",
  "atk-s0505a:820_5": "kathaṃ dukkhā pamuccatī”ti ayaṃ pañho vissajjito hoti,",
  "atk-s0505a:820_6": "maggasaccañca pakāsitaṃ samudayanirodhasaccāni panettha purimanayeneva saṅgahitattā pakāsitāneva hontīti veditabbāni.",
  "atk-s0505a:820_7": "Upaḍḍhagāthāya vā dukkhasaccaṃ,",
  "atk-s0505a:820_8": "chandena samudayasaccaṃ,",
  "atk-s0505a:820_9": "“virājetvā”ti ettha virāgena nirodhasaccaṃ,",
  "atk-s0505a:820_10": "“virāgāvimuccatī”ti vacanato vā maggasaccaṃ.",
  "atk-s0505a:820_11": "“Eva”nti upāyanidassanena maggasaccaṃ,",
  "atk-s0505a:820_12": "dukkhanirodhanti vacanato vā.",
  "atk-s0505a:820_13": "“Dukkhā pamuccatī”ti dukkhapamokkhena nirodhasaccanti evamettha cattāri saccāni pakāsitāni hontīti veditabbāni.",
  "atk-s0505a:821_0": "174.",
  "atk-s0505a:821_1": "Evaṃ catusaccagabbhāya gāthāya lakkhaṇato niyyānaṃ pakāsetvā puna tadeva sakena niruttābhilāpena nigamento āha “etaṃ lokassa niyyāna”nti.",
  "atk-s0505a:821_2": "Ettha etanti pubbe vuttassa niddeso,",
  "atk-s0505a:821_3": "lokassāti tedhātukalokassa.",
  "atk-s0505a:821_4": "Yathātathanti aviparītaṃ.",
  "atk-s0505a:821_5": "Etaṃ vo ahamakkhāmīti sacepi maṃ sahassakkhattuṃ puccheyyātha,",
  "atk-s0505a:821_6": "etaṃ vo ahamakkhāmi, na aññaṃ. Kasmā?",
  "atk-s0505a:821_7": "Yasmā evaṃ dukkhā pamuccati,",
  "atk-s0505a:821_8": "na aññathāti adhippāyo.",
  "atk-s0505a:821_9": "Atha vā etena niyyānena ekadvattikkhatuṃ niggatānampi etaṃ vo ahamakkhāmi,",
  "atk-s0505a:821_10": "uparivisesādhigamāyapi etadeva ahamakkhāmīti attho. Kasmā?",
  "atk-s0505a:821_11": "Yasmā evaṃ dukkhā pamuccati asesanissesāti arahattanikūṭena desanaṃ niṭṭhāpesi.",
  "atk-s0505a:821_12": "Desanāpariyosāne dvepi yakkhasenāpatayo sotāpattiphale patiṭṭhahiṃsu saddhiṃ yakkhasahassena.",
  "atk-s0505a:822_0": "175.",
  "atk-s0505a:822_1": "Atha hemavato pakatiyāpi dhammagaru idāni ariyabhūmiyaṃ patiṭṭhāya suṭṭhutaraṃ atitto bhagavato vicitrapaṭibhānāya",
  "atk-s0505a:822_2": "desanāya bhagavantaṃ sekkhāsekkhabhūmiṃ pucchanto “ko sūdha taratī”ti gāthamabhāsi.",
  "atk-s0505a:822_3": "Tattha ko sūdha tarati oghanti iminā caturoghaṃ ko taratīti sekkhabhūmiṃ pucchati avisesena.",
  "atk-s0505a:822_4": "Yasmā aṇṇavanti na vitthatamattaṃ nāpi gambhīramattaṃ apica pana yaṃ vitthatatarañca gambhīratarañca,",
  "atk-s0505a:822_5": "taṃ vuccati.",
  "atk-s0505a:822_6": "Tādiso ca saṃsāraṇṇavo.",
  "atk-s0505a:822_7": "Ayañhi samantato pariyantābhāvena vitthato,",
  "atk-s0505a:822_8": "heṭṭhā patiṭṭhābhāvena upari ālambanābhāvena ca gambhīro,",
  "atk-s0505a:822_9": "tasmā “ko idha tarati aṇṇavaṃ,",
  "atk-s0505a:822_10": "tasmiñca appatiṭṭhe anālambe gambhīre aṇṇave ko na sīdatī”ti asekkhabhūmiṃ pucchati.",
  "atk-s0505a:823_0": "176.",
  "atk-s0505a:823_1": "Atha bhagavā yo bhikkhu jīvitahetupi vītikkamaṃ akaronto sabbadā sīlasampanno lokiyalokuttarāya ca paññāya paññavā,",
  "atk-s0505a:823_2": "upacārappanāsamādhinā iriyāpathaheṭṭhimamaggaphalehi ca susamāhito,",
  "atk-s0505a:823_3": "tilakkhaṇaṃ āropetvā vipassanāya niyakajjhattacintanasīlo,",
  "atk-s0505a:823_4": "sātaccakiriyāvahāya appamādasatiyā ca samannāgato.",
  "atk-s0505a:823_5": "Yasmā so catutthena maggena imaṃ suduttaraṃ oghaṃ anavasesaṃ tarati,",
  "atk-s0505a:823_6": "tasmā sekkhabhūmiṃ vissajjento “sabbadā sīlasampanno”ti imaṃ tisikkhāgabbhaṃ gāthamāha.",
  "atk-s0505a:823_7": "Ettha hi sīlasampadāya adhisīlasikkhā,",
  "atk-s0505a:823_8": "satisamādhīhi adhicittasikkhā,",
  "atk-s0505a:823_9": "ajjhattacintitāpaññāhi adhipaññāsikkhāti tisso sikkhā saupakārā sānisaṃsā ca vuttā.",
  "atk-s0505a:823_10": "Upakāro hi sikkhānaṃ lokiyapaññā sati ca,",
  "atk-s0505a:823_11": "anisaṃso sāmaññaphalānīti.",
  "atk-s0505a:824_0": "177.",
  "atk-s0505a:824_1": "Evaṃ paṭhamagāthāya sekkhabhūmiṃ dassetvā idāni asekkhabhūmiṃ dassento dutiyagāthamāha.",
  "atk-s0505a:824_2": "Tassattho virato kāmasaññāyāti yā kāci kāmasaññā,",
  "atk-s0505a:824_3": "tato sabbato catutthamaggasampayuttāya samucchedaviratiyā virato.",
  "atk-s0505a:824_4": "“Viratto”tipi pāṭho.",
  "atk-s0505a:824_5": "Tadā “kāmasaññāyā”ti bhummavacanaṃ hoti,",
  "atk-s0505a:824_6": "sagāthāvagge pana “kāmasaññāsū”tipi pāṭho.",
  "atk-s0505a:824_7": "Catūhipi maggehi dasannaṃ saṃyojanānaṃ atītattā sabbasaṃyojanātigo,",
  "atk-s0505a:824_8": "catuttheneva vā uddhambhāgiyasabbasaṃyojanātigo,",
  "atk-s0505a:824_9": "tatratatrābhinandinītaṇhāsaṅkhātāya nandiyā tiṇṇañca bhavānaṃ parikkhīṇattā nandībhavaparikkhīṇo so tādiso",
  "atk-s0505a:824_10": "khīṇāsavo bhikkhu gambhīre saṃsāraṇṇave na sīdati nandīparikkhayena saupādisesaṃ,",
  "atk-s0505a:824_11": "bhavaparikkhayena ca anupādisesaṃ nibbānathalaṃ samāpajja paramassāsappattiyāti.",
  "atk-s0505a:825_0": "178.",
  "atk-s0505a:825_1": "Atha hemavato sahāyañca yakkhaparisañca oloketvā pītisomanassajāto “gambhīrapañña”nti evamādīhi gāthāhi",
  "atk-s0505a:825_2": "bhagavantaṃ abhitthavitvā sabbāvatiyā parisāya sahāyena ca saddhiṃ abhivādetvā,",
  "atk-s0505a:825_3": "padakkhiṇaṃ katvā,",
  "atk-s0505a:825_4": "attano vasanaṭṭhānaṃ agamāsi.",
  "atk-s0505a:826_0": "Tāsaṃ pana gāthānaṃ ayaṃ atthavaṇṇanā –",
  "atk-s0505a:826_1": "gambhīrapaññanti gambhīrāya paññāya samannāgataṃ.",
  "atk-s0505a:826_2": "Tattha paṭisambhidāyaṃ vuttanayena gambhīrapaññā veditabbā.",
  "atk-s0505a:826_3": "Vuttañhi tattha “gambhīresu khandhesu ñāṇaṃ pavattatīti gambhīrapaññā”tiādi.",
  "atk-s0505a:826_4": "Nipuṇatthadassinti nipuṇehi khattiyapaṇḍitādīhi abhisaṅkhatānaṃ pañhānaṃ atthadassiṃ atthānaṃ vā yāni",
  "atk-s0505a:826_5": "nipuṇāni kāraṇāni duppaṭivijjhāni aññehi tesaṃ dassanena nipuṇatthadassiṃ.",
  "atk-s0505a:826_6": "Rāgādikiñcanābhāvena akiñcanaṃ.",
  "atk-s0505a:826_7": "Duvidhe kāme tividhe ce bhave alagganena kāmabhave asattaṃ.",
  "atk-s0505a:826_8": "Khandhādibhedesu sabbārammaṇesu chandarāgabandhanābhāvena sabbadhi vippamuttaṃ.",
  "atk-s0505a:826_9": "Dibbe pathe kamamānanti aṭṭhasamāpattibhede dibbe pathe samāpajjanavasena caṅkamantaṃ.",
  "atk-s0505a:826_10": "Tattha kiñcāpi na tāya velāya bhagavā dibbe pathe kamati,",
  "atk-s0505a:826_11": "apica kho pubbe kamanaṃ upādāya kamanasattisabbhāvena tattha laddhavasībhāvatāya evaṃ vuccati.",
  "atk-s0505a:826_12": "Atha vā ye te visuddhidevā arahanto,",
  "atk-s0505a:826_13": "tesaṃ pathe santavihāre kamanenāpetaṃ vuttaṃ.",
  "atk-s0505a:826_14": "Mahantānaṃ guṇānaṃ esanena mahesiṃ.",
  "atk-s0505a:827_0": "179.",
  "atk-s0505a:827_1": "Dutiyagāthāya aparena pariyāyena thuti āraddhāti katvā puna nipuṇatthadassiggahaṇaṃ nidasseti.",
  "atk-s0505a:827_2": "Atha vā nipuṇatthe dassetāranti attho.",
  "atk-s0505a:827_3": "Paññādadanti paññāpaṭilābhasaṃvattanikāya paṭipattiyā kathanena paññādāyakaṃ.",
  "atk-s0505a:827_4": "Kāmālaye asattanti yvāyaṃkāmesu taṇhādiṭṭhivasena duvidho ālayo,",
  "atk-s0505a:827_5": "tattha asattaṃ.",
  "atk-s0505a:827_6": "Sabbavidunti sabbadhammaviduṃ,",
  "atk-s0505a:827_7": "sabbaññunti vuttaṃ hoti.",
  "atk-s0505a:827_8": "Sumedhanti tassa sabbaññubhāvassa maggabhūtāya pāramīpaññāsaṅkhātāya medhāya samannāgataṃ.",
  "atk-s0505a:827_9": "Ariye patheti aṭṭhaṅgike magge,",
  "atk-s0505a:827_10": "phalasamāpattiyaṃ vā.",
  "atk-s0505a:827_11": "Kamamānanti paññāya ajjhogāhamānaṃ maggalakkhaṇaṃ ñatvā desanato,",
  "atk-s0505a:827_12": "pavisamānaṃ vā khaṇe khaṇe phalasamāpattisamāpajjanato,",
  "atk-s0505a:827_13": "catubbidhamaggabhāvanāsaṅkhātāya kamanasattiyā kamitapubbaṃ vā.",
  "atk-s0505a:828_0": "180.",
  "atk-s0505a:828_1": "Sudiṭṭhaṃ vata no ajjāti.",
  "atk-s0505a:828_2": "Ajja amhehi sundaraṃ diṭṭhaṃ,",
  "atk-s0505a:828_3": "ajja vā amhākaṃ sundaraṃ diṭṭhaṃ,",
  "atk-s0505a:828_4": "dassananti attho.",
  "atk-s0505a:828_5": "Suppabhātaṃ suhuṭṭhitanti ajja amhākaṃ suṭṭhu pabhātaṃ sobhanaṃ vā pabhātaṃ ahosi.",
  "atk-s0505a:828_6": "Ajja ca no sundaraṃ uṭṭhitaṃ ahosi,",
  "atk-s0505a:828_7": "anuparodhena sayanato uṭṭhitaṃ.",
  "atk-s0505a:828_8": "Kiṃ kāraṇaṃ?",
  "atk-s0505a:828_9": "Yaṃ addasāma sambuddhaṃ,",
  "atk-s0505a:828_10": "yasmā sambuddhaṃ addasāmāti attano lābhasampattiṃ ārabbha pāmojjaṃ pavedeti.",
  "atk-s0505a:829_0": "181.",
  "atk-s0505a:829_1": "Iddhimantoti kammavipākajiddhiyā samannāgatā.",
  "atk-s0505a:829_2": "Yasassinoti lābhaggaparivāraggasampannā.",
  "atk-s0505a:829_3": "Saraṇaṃ yantīti kiñcāpi maggeneva gatā,",
  "atk-s0505a:829_4": "tathāpi sotāpannabhāvaparidīpanatthaṃ pasādadassanatthañca vācaṃ bhindati.",
  "atk-s0505a:830_0": "182.",
  "atk-s0505a:830_1": "Gāmā gāmanti devagāmā devagāmaṃ.",
  "atk-s0505a:830_2": "Nagā naganti devapabbatā devapabbataṃ.",
  "atk-s0505a:830_3": "Namassamānā sambuddhaṃ,",
  "atk-s0505a:830_4": "dhammassa ca sudhammatanti “sammāsambuddho vata bhagavā,",
  "atk-s0505a:830_5": "svākkhāto vata bhagavato dhammo”tiādinā nayena buddhasubodhitañca dhammasudhammatañca.",
  "atk-s0505a:830_6": "“Suppaṭipanno vata bhagavato sāvakasaṅgho”tiādinā saṅgha-",
  "atk-s0505a:830_7": "suppaṭipattiñca abhitthavitvā abhitthavitvā namassamānā dhammaghosakā hutvā vicarissāmāti vuttaṃ hoti.",
  "atk-s0505a:830_8": "Sesamettha uttānatthamevāti.",
  "atk-s0505a:831_0": "Paramatthajotikāya khuddaka-aṭṭhakathāya",
  "atk-s0505a:832_0": "Suttanipāta-aṭṭhakathāya hemavatasuttavaṇṇanā niṭṭhitā.",
  "atk-s0505a:833_0": "10. Āḷavakasuttavaṇṇanā",
  "atk-s0505a:834_0": "Evaṃ me sutanti āḷavakasuttaṃ.",
  "atk-s0505a:834_1": "Kā uppatti?",
  "atk-s0505a:834_2": "Atthavaṇṇanānayenevassa uppatti āvibhavissati.",
  "atk-s0505a:834_3": "Atthavaṇṇanāya ca “evaṃ me sutaṃ,",
  "atk-s0505a:834_4": "ekaṃ samayaṃ bhagavā”ti etaṃ vuttatthameva.",
  "atk-s0505a:834_5": "Āḷaviyaṃ viharati āḷavakassa yakkhassa bhavaneti ettha pana kā āḷavī,",
  "atk-s0505a:834_6": "kasmā ca bhagavā tassa yakkhassa bhavane viharatīti? Vuccate –",
  "atk-s0505a:834_7": "āḷavīti raṭṭhampi nagarampi vuccati,",
  "atk-s0505a:834_8": "tadubhayampi idha vaṭṭati.",
  "atk-s0505a:834_9": "Āḷavīnagarassa hi samīpe viharantopi “āḷaviyaṃ viharatī”ti vuccati.",
  "atk-s0505a:834_10": "Tassa ca nagarassa samīpe avidūre gāvutamatte taṃ bhavanaṃ,",
  "atk-s0505a:834_11": "āḷavīraṭṭhe viharantopi “āḷaviyaṃ viharatī”ti vuccati,",
  "atk-s0505a:834_12": "āḷavīraṭṭhe cetaṃ bhavanaṃ.",
  "atk-s0505a:835_0": "Yasmā pana āḷavako rājā vividhanāṭakūpabhogaṃ chaḍḍetvā corapaṭibāhanatthaṃ paṭirājanisedhanatthaṃ byāyāmakaraṇatthañca",
  "atk-s0505a:835_1": "sattame sattame divase migavaṃ gacchanto ekadivasaṃ balakāyena saddhiṃ katikaṃ akāsi –",
  "atk-s0505a:835_2": "“yassa passena migo palāyati,",
  "atk-s0505a:835_3": "tasseva so bhāro”ti.",
  "atk-s0505a:835_4": "Atha tasseva passena migo palāyi,",
  "atk-s0505a:835_5": "javasampanno rājā dhanuṃ gahetvā pattikova tiyojanaṃ taṃ migaṃ anubandhi.",
  "atk-s0505a:835_6": "Eṇimigā ca tiyojanavegā eva honti.",
  "atk-s0505a:835_7": "Atha parikkhīṇajavaṃ taṃ migaṃ udakaṃ pavisitvā,",
  "atk-s0505a:835_8": "ṭhitaṃ vadhitvā,",
  "atk-s0505a:835_9": "dvidhā chetvā,",
  "atk-s0505a:835_10": "anatthikopi maṃsena “nāsakkhi migaṃ gahetu”nti apavādamocanatthaṃ kājenādāya āgacchanto nagarassāvidūre",
  "atk-s0505a:835_11": "bahalapattapalāsaṃ mahānigrodhaṃ disvā parissamavinodanatthaṃ tassa mūlamupagato.",
  "atk-s0505a:835_12": "Tasmiñca nigrodhe āḷavako yakkho mahārājasantikā varaṃ labhitvā majjhanhikasamaye tassa rukkhassa chāyāya",
  "atk-s0505a:835_13": "phuṭṭhokāsaṃ paviṭṭhe pāṇino khādanto paṭivasati.",
  "atk-s0505a:835_14": "So taṃ disvā khādituṃ upagato.",
  "atk-s0505a:835_15": "Atha rājā tena saddhiṃ katikaṃ akāsi –",
  "atk-s0505a:835_16": "“muñca maṃ,",
  "atk-s0505a:835_17": "ahaṃ te divase divase manussañca thālipākañca pesessāmī”ti.",
  "atk-s0505a:835_18": "Yakkho “tvaṃ rājūpabhogena pamatto sammussasi,",
  "atk-s0505a:835_19": "ahaṃ pana bhavanaṃ anupagatañca ananuññātañca khādituṃ na labhāmi,",
  "atk-s0505a:835_20": "svāhaṃ bhavantampi jīyeyya”nti na muñci.",
  "atk-s0505a:835_21": "Rājā “yaṃ divasaṃ na pesemi,",
  "atk-s0505a:835_22": "taṃ divasaṃ maṃ gahetvā khādāhī”ti attānaṃ anujānitvā tena mutto nagarābhimukho agamāsi.",
  "atk-s0505a:836_0": "Balakāyo magge khandhāvāraṃ bandhitvā ṭhito rājānaṃ disvā – “kiṃ, mahārāja,",
  "atk-s0505a:836_1": "ayasamattabhayā evaṃ kilantosī”ti vadanto paccuggantvā paṭiggahesi.",
  "atk-s0505a:836_2": "Rājā taṃ pavattiṃ anārocetvā nagaraṃ gantvā,",
  "atk-s0505a:836_3": "katapātarāso nagaraguttikaṃ āmantetvā etamatthaṃ ārocesi.",
  "atk-s0505a:836_4": "Nagaraguttiko – “kiṃ, deva,",
  "atk-s0505a:836_5": "kālaparicchedo kato”ti āha.",
  "atk-s0505a:836_6": "Rājā “na kato,",
  "atk-s0505a:836_7": "bhaṇe”ti āha.",
  "atk-s0505a:836_8": "“Duṭṭhu kataṃ, deva,",
  "atk-s0505a:836_9": "amanussā hi paricchinnamattameva labhanti,",
  "atk-s0505a:836_10": "aparicchinne pana janapadassa ābādho bhavissati. Hotu, deva,",
  "atk-s0505a:836_11": "kiñcāpi evamakāsi,",
  "atk-s0505a:836_12": "appossukko tvaṃ rajjasukhaṃ anubhohi,",
  "atk-s0505a:836_13": "ahamettha kātabbaṃ karissāmī”ti.",
  "atk-s0505a:836_14": "So kālasseva vuṭṭhāya bandhanāgāraṃ gantvā ye ye vajjhā honti,",
  "atk-s0505a:836_15": "te te sandhāya –",
  "atk-s0505a:836_16": "“yo jīvitatthiko hoti,",
  "atk-s0505a:836_17": "so nikkhamatū”ti bhaṇati.",
  "atk-s0505a:836_18": "Yo paṭhamaṃ nikkhamati taṃ gehaṃ netvā, nhāpetvā,",
  "atk-s0505a:836_19": "bhojetvā ca,",
  "atk-s0505a:836_20": "“imaṃ thālipākaṃ yakkhassa dehī”ti peseti.",
  "atk-s0505a:836_21": "Taṃ rukkhamūlaṃ paviṭṭhamattaṃyeva yakkho bheravaṃ attabhāvaṃ nimminitvā mūlakandaṃ viya khādati.",
  "atk-s0505a:836_22": "Yakkhānubhāvena kira manussānaṃ kesādīni upādāya sakalasarīraṃ navanītapiṇḍo viya hoti.",
  "atk-s0505a:836_23": "Yakkhassa bhattaṃ gāhāpettuṃ gatapurisā taṃ disvā bhītā yathāmittaṃ ārocesuṃ.",
  "atk-s0505a:836_24": "Tato pabhuti “rājā core gahetvā yakkhassa detī”ti manussā corakammato paṭiviratā.",
  "atk-s0505a:836_25": "Tato aparena samayena navacorānaṃ abhāvena purāṇacorānañca parikkhayena bandhanāgārāni suññāni ahesuṃ.",
  "atk-s0505a:837_0": "Atha nagaraguttiko rañño ārocesi.",
  "atk-s0505a:837_1": "Rājā attano dhanaṃ nagararacchāsu chaḍḍāpesi –",
  "atk-s0505a:837_2": "“appeva nāma koci lobhena gaṇheyyā”ti.",
  "atk-s0505a:837_3": "Taṃ pādenapi na koci chupi.",
  "atk-s0505a:837_4": "So core alabhanto amaccānaṃ ārocesi.",
  "atk-s0505a:837_5": "Amaccā “kulapaṭipāṭiyā ekamekaṃ jiṇṇakaṃ pesema,",
  "atk-s0505a:837_6": "so pakatiyāpi maccumukhe vattatī”ti āhaṃsu.",
  "atk-s0505a:837_7": "Rājā “‘amhākaṃ pitaraṃ,",
  "atk-s0505a:837_8": "amhākaṃ pitāmahaṃ pesetī’ti manussā khobhaṃ karissanti,",
  "atk-s0505a:837_9": "mā vo etaṃ ruccī”ti nivāresi. “Tena hi, deva,",
  "atk-s0505a:837_10": "dārakaṃ pesema uttānaseyyakaṃ,",
  "atk-s0505a:837_11": "tathāvidhassa hi ‘mātā me pitā me’ti sineho natthī”ti āhaṃsu.",
  "atk-s0505a:837_12": "Rājā anujāni.",
  "atk-s0505a:837_13": "Te tathā akaṃsu.",
  "atk-s0505a:837_14": "Nagare dārakamātaro ca dārake gahetvā gabbhiniyo ca palāyitvā parajanapade dārake saṃvaḍḍhetvā ānenti.",
  "atk-s0505a:837_15": "Evaṃ sabbānipi dvādasa vassāni gatāni.",
  "atk-s0505a:838_0": "Tato ekadivasaṃ sakalanagaraṃ vicinitvā ekampi dārakaṃ alabhitvā rañño ārocesuṃ – “natthi, deva,",
  "atk-s0505a:838_1": "nagare dārako ṭhapetvā antepure tava puttaṃ āḷavakakumāra”nti.",
  "atk-s0505a:838_2": "Rājā “yathā mama putto piyo,",
  "atk-s0505a:838_3": "evaṃ sabbalokassa,",
  "atk-s0505a:838_4": "attanā pana piyataraṃ natthi,",
  "atk-s0505a:838_5": "gacchatha,",
  "atk-s0505a:838_6": "tampi datvā mama jīvitaṃ rakkhathā”ti āha.",
  "atk-s0505a:838_7": "Tena ca samayena āḷavakakumārassa mātā puttaṃ nhāpetvā, maṇḍetvā,",
  "atk-s0505a:838_8": "dukūlacumbaṭake katvā,",
  "atk-s0505a:838_9": "aṅke sayāpetvā,",
  "atk-s0505a:838_10": "nisinnā hoti.",
  "atk-s0505a:838_11": "Rājapurisā rañño āṇāya tattha gantvā vippalapantiyā tassā soḷasannañca itthisahassānaṃ saddhiṃ dhātiyā",
  "atk-s0505a:838_12": "taṃ ādāya pakkamiṃsu “sve yakkhabhakkho bhavissatī”ti.",
  "atk-s0505a:838_13": "Taṃ divasañca bhagavā paccūsasamaye paccuṭṭhāya jetavanamahāvihāre gandhakuṭiyaṃ mahākaruṇāsamāpattiṃ",
  "atk-s0505a:838_14": "samāpajjitvā puna buddhacakkhunā lokaṃ volokento addasa āḷavakassa kumārassa anāgāmiphaluppattiyā upanissayaṃ,",
  "atk-s0505a:838_15": "yakkhassa ca sotāpattiphaluppattiyā upanissayaṃ desanāpariyosāne ca caturāsītiyā pāṇasahassānaṃ dhammacakkhupaṭilābhassāti.",
  "atk-s0505a:838_16": "Tasmā vibhātāya rattiyā purebhattakiccaṃ katvā aniṭṭhitapacchābhattakiccova kāḷapakkhauposathadivase",
  "atk-s0505a:838_17": "vattamāne oggate sūriye ekakova adutiyo pattacīvaramādāya pādagamaneneva sāvatthito tiṃsa yojanāni gantvā",
  "atk-s0505a:838_18": "tassa yakkhassa bhavanaṃ pāvisi.",
  "atk-s0505a:838_19": "Tena vuttaṃ “āḷavakassa yakkhassa bhavane”ti.",
  "atk-s0505a:839_0": "Kiṃ pana bhagavā yasmiṃ nigrodhe āḷavakassa bhavanaṃ,",
  "atk-s0505a:839_1": "tassa mūle vihāsi,",
  "atk-s0505a:839_2": "udāhu bhavaneyevāti? Vuccate –",
  "atk-s0505a:839_3": "bhavaneyeva.",
  "atk-s0505a:839_4": "Yatheva hi yakkhā attano bhavanaṃ passanti,",
  "atk-s0505a:839_5": "tathā bhagavāpi.",
  "atk-s0505a:839_6": "So tattha gantvā bhavanadvāre aṭṭhāsi.",
  "atk-s0505a:839_7": "Tadā āḷavako himavante yakkhasamāgamaṃ gato hoti.",
  "atk-s0505a:839_8": "Tato āḷavakassa dvārapālo gadrabho nāma yakkho bhagavantaṃ upasaṅkamitvā,",
  "atk-s0505a:839_9": "vanditvā – “kiṃ, bhante,",
  "atk-s0505a:839_10": "bhagavā vikāle āgato”ti āha. “Āma, gadrabha, āgatomhi.",
  "atk-s0505a:839_11": "Sace te agaru,",
  "atk-s0505a:839_12": "vihareyyāmekarattiṃ āḷavakassa bhavane”ti. “Na me, bhante, garu,",
  "atk-s0505a:839_13": "apica kho so yakkho kakkhaḷo pharuso,",
  "atk-s0505a:839_14": "mātāpitūnampi abhivādanādīni na karoti,",
  "atk-s0505a:839_15": "mā rucci bhagavato idha vāso”ti. “Jānāmi, gadrabha,",
  "atk-s0505a:839_16": "tassa kakkhaḷattaṃ,",
  "atk-s0505a:839_17": "na koci mamantarāyo bhavissati,",
  "atk-s0505a:839_18": "sace te agaru,",
  "atk-s0505a:839_19": "vihareyyāmekaratti”nti.",
  "atk-s0505a:840_0": "Dutiyampi gadrabho yakkho bhagavantaṃ etadavoca –",
  "atk-s0505a:840_1": "“aggitattakapālasadiso, bhante, āḷavako,",
  "atk-s0505a:840_2": "‘mātāpitaro’ti vā ‘samaṇabrāhmaṇā’ti vā ‘dhammo’ti vā na jānāti,",
  "atk-s0505a:840_3": "idhāgatānaṃ cittakkhepampi karoti,",
  "atk-s0505a:840_4": "hadayampi phāleti,",
  "atk-s0505a:840_5": "pādepi gahetvā parasamudde vā paracakkavāḷe vā khipatī”ti.",
  "atk-s0505a:840_6": "Dutiyampi bhagavā āha – “jānāmi, gadrabha,",
  "atk-s0505a:840_7": "sace te agaru,",
  "atk-s0505a:840_8": "vihareyyāmekaratti”nti.",
  "atk-s0505a:840_9": "Tatiyampi gadrabho yakkho bhagavantaṃ etadavoca –",
  "atk-s0505a:840_10": "“aggitattakapālasadiso, bhante, āḷavako,",
  "atk-s0505a:840_11": "‘mātāpitaro’ti vā ‘samaṇabrāhmaṇā’ti vā ‘dhammo’ti vā na jānāti,",
  "atk-s0505a:840_12": "idhāgatānaṃ cittakkhepampi karoti,",
  "atk-s0505a:840_13": "hadayampi phāleti,",
  "atk-s0505a:840_14": "pādepi gahetvā parasamudde vā paracakkavāḷe vā khipatī”ti.",
  "atk-s0505a:840_15": "Tatiyampi bhagavā āha – “jānāmi, gadrabha,",
  "atk-s0505a:840_16": "sace te agaru,",
  "atk-s0505a:840_17": "vihareyyāmekaratti”nti. “Na me, bhante, garu,",
  "atk-s0505a:840_18": "apica kho so yakkho attano anārocetvā anujānantaṃ maṃ jīvitā voropeyya, ārocemi, bhante, tassā”ti.",
  "atk-s0505a:840_19": "“Yathāsukhaṃ, gadrabha,",
  "atk-s0505a:840_20": "ārocehī”ti. “Tena hi, bhante,",
  "atk-s0505a:840_21": "tvameva jānāhī”ti bhagavantaṃ abhivādetvā himavantābhimukho pakkāmi.",
  "atk-s0505a:840_22": "Bhavanadvārampi sayameva bhagavato vivaramadāsi.",
  "atk-s0505a:840_23": "Bhagavā antobhavanaṃ pavisitvā yattha abhilakkhitesu maṅgaladivasādīsu nisīditvā āḷavako siriṃ anubhoti,",
  "atk-s0505a:840_24": "tasmiṃyeva dibbaratanapallaṅke nisīditvā suvaṇṇābhaṃ muñci.",
  "atk-s0505a:840_25": "Taṃ disvā yakkhassa itthiyo āgantvā,",
  "atk-s0505a:840_26": "bhagavantaṃ vanditvā,",
  "atk-s0505a:840_27": "samparivāretvā nisīdiṃsu.",
  "atk-s0505a:840_28": "Bhagavā “pubbe tumhe dānaṃ datvā,",
  "atk-s0505a:840_29": "sīlaṃ samādiyitvā,",
  "atk-s0505a:840_30": "pūjaneyyaṃ pūjetvā,",
  "atk-s0505a:840_31": "imaṃ sampattiṃ pattā,",
  "atk-s0505a:840_32": "idānipi tatheva karotha,",
  "atk-s0505a:840_33": "mā aññamaññaṃ issāmacchariyābhibhūtā viharathā”tiādinā nayena tāsaṃ pakiṇṇakadhammakathaṃ kathesi.",
  "atk-s0505a:840_34": "Tā ca bhagavato madhuranigghosaṃ sutvā,",
  "atk-s0505a:840_35": "sādhukārasahassāni datvā,",
  "atk-s0505a:840_36": "bhagavantaṃ parivāretvā nisīdiṃsuyeva.",
  "atk-s0505a:840_37": "Gadrabhopi himavantaṃ gantvā āḷavakassa ārocesi – “yagghe, mārisa,",
  "atk-s0505a:840_38": "jāneyyāsi,",
  "atk-s0505a:840_39": "vimāne te bhagavā nisinno”ti.",
  "atk-s0505a:840_40": "So gadrabhassa saññamakāsi “tuṇhī hohi,",
  "atk-s0505a:840_41": "gantvā kattabbaṃ karissāmī”ti.",
  "atk-s0505a:840_42": "Purisamānena kira lajjito ahosi,",
  "atk-s0505a:840_43": "tasmā “mā koci parisamajjhe suṇeyyā”ti vāresi.",
  "atk-s0505a:841_0": "Tadā sātāgirahemavatā bhagavantaṃ jetavaneyeva vanditvā “yakkhasamāgamaṃ gamissāmā”ti saparivārā nānāyānehi ākāsena gacchanti.",
  "atk-s0505a:841_1": "Ākāse ca yakkhānaṃ na sabbattha maggo atthi,",
  "atk-s0505a:841_2": "ākāsaṭṭhāni vimānāni pariharitvā maggaṭṭhāneneva maggo hoti.",
  "atk-s0505a:841_3": "Āḷavakassa pana vimānaṃ bhūmaṭṭhaṃ suguttaṃ pākāraparikkhittaṃ susaṃvihitadvāraṭṭālakagopuraṃ,",
  "atk-s0505a:841_4": "upari kaṃsajālasañchannaṃ mañjūsasadisaṃ tiyojanaṃ ubbedhena.",
  "atk-s0505a:841_5": "Tassa upari maggo hoti.",
  "atk-s0505a:841_6": "Te taṃ padesamāgamma gantuṃ asamatthā ahesuṃ.",
  "atk-s0505a:841_7": "Buddhānañhi nisinnokāsassa uparibhāgena yāva bhavaggā,",
  "atk-s0505a:841_8": "tāva koci gantuṃ asamattho.",
  "atk-s0505a:841_9": "Te “kimida”nti āvajjetvā bhagavantaṃ disvā ākāse khittaleḍḍu viya oruyha vanditvā,",
  "atk-s0505a:841_10": "dhammaṃ sutvā,",
  "atk-s0505a:841_11": "padakkhiṇaṃ katvā “yakkhasamāgamaṃ gacchāma bhagavā”ti tīṇi vatthūni pasaṃsantā yakkhasamāgamaṃ agamaṃsu.",
  "atk-s0505a:841_12": "Āḷavako te disvā “idha nisīdathā”ti paṭikkamma okāsamadāsi.",
  "atk-s0505a:841_13": "Te āḷavakassa nivedesuṃ “lābhā te, āḷavaka,",
  "atk-s0505a:841_14": "yassa te bhavane bhagavā viharati,",
  "atk-s0505a:841_15": "gacchāvuso bhagavantaṃ payirupāsassū”ti.",
  "atk-s0505a:841_16": "Evaṃ bhagavā bhavaneyeva vihāsi,",
  "atk-s0505a:841_17": "na yasmiṃ nigrodhe āḷavakassa bhavanaṃ,",
  "atk-s0505a:841_18": "tassa mūleti.",
  "atk-s0505a:841_19": "Tena vuttaṃ “ekaṃ samayaṃ bhagavā āḷaviyaṃ viharati āḷavakassa yakkhassa bhavane”ti.",
  "atk-s0505a:842_0": "Atha kho āḷavako…pe…",
  "atk-s0505a:842_1": "bhagavantaṃ etadavoca “nikkhama samaṇā”ti.",
  "atk-s0505a:842_2": "“Kasmā panāyaṃ etadavocā”ti? Vuccate –",
  "atk-s0505a:842_3": "rosetukāmatāya.",
  "atk-s0505a:842_4": "Tatrevaṃ ādito pabhuti sambandho veditabbo –",
  "atk-s0505a:842_5": "ayañhi yasmā assaddhassa saddhākathā dukkathā hoti dussīlādīnaṃ sīlādikathā viya,",
  "atk-s0505a:842_6": "tasmā tesaṃ yakkhānaṃ santikā bhagavato pasaṃsaṃ sutvā eva aggimhi pakkhittaloṇasakkharā viya abbhantarakopena",
  "atk-s0505a:842_7": "taṭataṭāyamānahadayo hutvā “ko so bhagavā nāma,",
  "atk-s0505a:842_8": "yo mama bhavanaṃ paviṭṭho”ti āha.",
  "atk-s0505a:842_9": "Te āhaṃsu – “na tvaṃ, āvuso,",
  "atk-s0505a:842_10": "jānāsi bhagavantaṃ amhākaṃ satthāraṃ,",
  "atk-s0505a:842_11": "yo tusitabhavane ṭhito pañca mahāvilokanāni viloketvā”tiādinā nayena yāva dhammacakkappavattanaṃ kathentā",
  "atk-s0505a:842_12": "paṭisandhiādinā dvattiṃsa pubbanimittāni vatvā “imānipi tvaṃ, āvuso,",
  "atk-s0505a:842_13": "acchariyāni nāddasā”ti codesuṃ.",
  "atk-s0505a:842_14": "So disvāpi kodhavasena “nāddasa”nti āha.",
  "atk-s0505a:842_15": "Āvuso āḷavaka passeyyāsi vā tvaṃ, na vā,",
  "atk-s0505a:842_16": "ko tayā attho passatā vā apassatā vā,",
  "atk-s0505a:842_17": "kiṃ tvaṃ karissasi amhākaṃ satthuno,",
  "atk-s0505a:842_18": "yo tvaṃ taṃ upanidhāya calakkakudhamahāusabhasamīpe tadahujātavacchako viya,",
  "atk-s0505a:842_19": "tidhāpabhinnamattavāraṇasamīpe bhiṅkapotako viya,",
  "atk-s0505a:842_20": "bhāsuravilambakesaraupasobhitakkhandhassa migarañño samīpe jarasiṅgālo viya,",
  "atk-s0505a:842_21": "diyaḍḍhayojanasatappavaḍḍhakāyasupaṇṇarājasamīpe chinnapakkhakākapotako viya khāyasi,",
  "atk-s0505a:842_22": "gaccha yaṃ te karaṇīyaṃ,",
  "atk-s0505a:842_23": "taṃ karohīti.",
  "atk-s0505a:842_24": "Evaṃ vutte kuddho āḷavako uṭṭhahitvā manosilātale vāmapādena ṭhatvā “passatha dāni tumhākaṃ vā satthā mahānubhāvo,",
  "atk-s0505a:842_25": "ahaṃ vā”ti dakkhiṇapādena saṭṭhiyojanamattaṃ kelāsapabbatakūṭaṃ akkami,",
  "atk-s0505a:842_26": "taṃ ayokūṭapahaṭo niddhantaayopiṇḍo viya papaṭikāyo muñci.",
  "atk-s0505a:842_27": "So tatra ṭhatvā “ahaṃ āḷavako”ti ghosesi,",
  "atk-s0505a:842_28": "sakalajambudīpaṃ saddo phari.",
  "atk-s0505a:843_0": "Cattāro kira saddā sakalajambudīpe suyyiṃsu –",
  "atk-s0505a:843_1": "yañca puṇṇako yakkhasenāpati dhanañcayakorabyarājānaṃ jūte jinitvā apphoṭetvā “ahaṃ jini”nti ugghosesi,",
  "atk-s0505a:843_2": "yañca sakko devānamindo kassapassa bhagavato sāsane parihāyamāne vissakammaṃ devaputtaṃ sunakhaṃ kāretvā",
  "atk-s0505a:843_3": "“ahaṃ pāpabhikkhū ca pāpabhikkhuniyo ca upāsake ca upāsikāyo ca sabbeva adhammavādino khādāmī”ti ugghosāpesi,",
  "atk-s0505a:843_4": "yañca kusajātake pabhāvatihetu sattahi rājūhi nagare uparuddhe pabhāvatiṃ attanā saha hatthikkhandhaṃ",
  "atk-s0505a:843_5": "āropetvā nagarā nikkhamma “ahaṃ sīhassarakusamahārājā”ti mahāpuriso ugghosesi,",
  "atk-s0505a:843_6": "yañca āḷavako kelāsamuddhani ṭhatvā “ahaṃ āḷavako”ti.",
  "atk-s0505a:843_7": "Tadā hi sakalajambudīpe dvāre dvāre ṭhatvā ugghositasadisaṃ ahosi,",
  "atk-s0505a:843_8": "tiyojanasahassavitthato ca himavāpi saṅkampi yakkhassa ānubhāvena.",
  "atk-s0505a:844_0": "So vātamaṇḍalaṃ samuṭṭhāpesi –",
  "atk-s0505a:844_1": "“eteneva samaṇaṃ palāpessāmī”ti.",
  "atk-s0505a:844_2": "Te puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā",
  "atk-s0505a:844_3": "vanagaccharukkhādīni ummūletvā āḷavīnagaraṃ pakkhantā jiṇṇahatthisālādīni cuṇṇentā chadaniṭṭhakā ākāse bhamentā.",
  "atk-s0505a:844_4": "Bhagavā “mā kassaci uparodho hotū”ti adhiṭṭhāsi.",
  "atk-s0505a:844_5": "Te vātā dasabalaṃ patvā cīvarakaṇṇamattampi cāletuṃ nāsakkhiṃsu.",
  "atk-s0505a:844_6": "Tato mahāvassaṃ samuṭṭhāpesi “udakena ajjhottharitvā samaṇaṃ māressāmī”ti.",
  "atk-s0505a:844_7": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā vassiṃsu,",
  "atk-s0505a:844_8": "vuṭṭhidhārāvegena pathavī chiddā ahosi,",
  "atk-s0505a:844_9": "vanarukkhādīnaṃ upari mahogho āgantvā dasabalassa cīvare ussāvabindumattampi temetuṃ nāsakkhi.",
  "atk-s0505a:844_10": "Tato pāsāṇavassaṃ samuṭṭhāpesi,",
  "atk-s0505a:844_11": "mahantāni mahantāni pabbatakūṭāni dhūmāyantāni pajjalantāni ākāsenāgantvā dasabalaṃ patvā dibbamālāguḷāni sampajjiṃsu.",
  "atk-s0505a:844_12": "Tato paharaṇavassaṃ samuṭṭhāpesi,",
  "atk-s0505a:844_13": "ekatodhārāubhatodhārā asisattikhurappādayo dhūmāyantā pajjalantā ākāsenāgantvā dasabalaṃ patvā dibbapupphāni ahesuṃ.",
  "atk-s0505a:844_14": "Tato aṅgāravassaṃ samuṭṭhāpesi,",
  "atk-s0505a:844_15": "kiṃsukavaṇṇā aṅgārā ākāsenāgantvā dasabalassa pādamūle dibbapupphāni hutvā vikiriṃsu.",
  "atk-s0505a:844_16": "Tato kukkulavassaṃ samuṭṭhāpesi,",
  "atk-s0505a:844_17": "accuṇho kukkulo ākāsenāgantvā dasabalassa pādamūle candanacuṇṇaṃ hutvā nipati.",
  "atk-s0505a:844_18": "Tato vālukāvassaṃ samuṭṭhāpesi,",
  "atk-s0505a:844_19": "atisukhumā vālukā dhūmāyantā pajjalantā ākāsenāgantvā dasabalassa pādamūle dibbapupphāni hutvā nipatiṃsu.",
  "atk-s0505a:844_20": "Tato kalalavassaṃ samuṭṭhāpesi,",
  "atk-s0505a:844_21": "taṃ kalalavassaṃ dhūmāyantaṃ pajjalantaṃ ākāsenāgantvā dasabalassa pādamūle dibbagandhaṃ hutvā nipati.",
  "atk-s0505a:844_22": "Tato andhakāraṃ samuṭṭhāpesi “bhiṃsetvā samaṇaṃ palāpessāmī”ti.",
  "atk-s0505a:844_23": "Taṃ caturaṅgasamannāgatandhakārasadisaṃ hutvā dasabalaṃ patvā sūriyappabhāvihatamivandhakāraṃ antaradhāyi.",
  "atk-s0505a:845_0": "Evaṃ yakkho imāhi navahi vātavassapāsāṇapaharaṇaṅgārakukkulavālukakalalandhakāravuṭṭhīhi bhagavantaṃ",
  "atk-s0505a:845_1": "palāpetuṃ asakkonto nānāvidhapaharaṇahatthāya anekappakārarūpabhūtagaṇasamākulāya caturaṅginiyā senāya",
  "atk-s0505a:845_2": "sayameva bhagavantaṃ abhigato.",
  "atk-s0505a:845_3": "Te bhūtagaṇā anekappakāre vikāre katvā “gaṇhatha hanathā”ti bhagavato upari āgacchantā viya honti,",
  "atk-s0505a:845_4": "apica te niddhantalohapiṇḍaṃ viya makkhikā,",
  "atk-s0505a:845_5": "bhagavantaṃ allīyituṃ asamatthā evaṃ ahesuṃ.",
  "atk-s0505a:845_6": "Evaṃ santepi yathā bodhimaṇḍe māro āgatavelāyameva nivatto,",
  "atk-s0505a:845_7": "tathā anivattitvā upaḍḍharattimattaṃ byākulamakaṃsu.",
  "atk-s0505a:845_8": "Evaṃ upaḍḍharattimattaṃ anekappakāravibhiṃsanadassanenapi bhagavantaṃ cāletumasakkonto āḷavako cintesi –",
  "atk-s0505a:845_9": "“yaṃnūnāhaṃ kenaci ajeyyaṃ dussāvudhaṃ muñceyya”nti.",
  "atk-s0505a:846_0": "Cattāri kira āvudhāni loke seṭṭhāni –",
  "atk-s0505a:846_1": "sakkassa vajirāvudhaṃ,",
  "atk-s0505a:846_2": "vessavaṇassa gadāvudhaṃ,",
  "atk-s0505a:846_3": "yamassa nayanāvudhaṃ,",
  "atk-s0505a:846_4": "āḷavakassa dussāvudhanti.",
  "atk-s0505a:846_5": "Yadi hi sakko kuddho vajirāvudhaṃ sinerumatthake pahareyya aṭṭhasaṭṭhisahassādhikayojanasatasahassaṃ sineruṃ vinivijjhitvā heṭṭhato gaccheyya.",
  "atk-s0505a:846_6": "Vessavaṇassa puthujjanakāle vissajjitagadā bahūnaṃ yakkhasahassānaṃ sīsaṃ pātetvā puna hatthapāsaṃ āgantvā tiṭṭhati.",
  "atk-s0505a:846_7": "Yamena kuddhena nayanāvudhena olokitamatte anekāni kumbhaṇḍasahassāni tattakapāle tilā viya vipphurantāni vinassanti.",
  "atk-s0505a:846_8": "Āḷavako kuddho sace ākāse dussāvudhaṃ muñceyya,",
  "atk-s0505a:846_9": "dvādasa vassāni devo na vasseyya.",
  "atk-s0505a:846_10": "Sace pathaviyaṃ muñceyya,",
  "atk-s0505a:846_11": "sabbarukkhatiṇādīni sussitvā dvādasavassantaraṃ na puna ruheyyuṃ.",
  "atk-s0505a:846_12": "Sace samudde muñceyya,",
  "atk-s0505a:846_13": "tattakapāle udakabindu viya sabbamudakaṃ susseyya.",
  "atk-s0505a:846_14": "Sace sinerusadisepi pabbate muñceyya,",
  "atk-s0505a:846_15": "khaṇḍākhaṇḍaṃ hutvā vikireyya.",
  "atk-s0505a:846_16": "So evaṃ mahānubhāvaṃ dussāvudhaṃ uttarīyakataṃ muñcitvā aggahesi.",
  "atk-s0505a:846_17": "Yebhuyyena dasasahassilokadhātudevatā vegena sannipatiṃsu –",
  "atk-s0505a:846_18": "“ajja bhagavā āḷavakaṃ damessati,",
  "atk-s0505a:846_19": "tattha dhammaṃ sossāmā”ti.",
  "atk-s0505a:846_20": "Yuddhadassanakāmāpi devatā sannipatiṃsu.",
  "atk-s0505a:846_21": "Evaṃ sakalampi ākāsaṃ devatāhi puripuṇṇamahosi.",
  "atk-s0505a:847_0": "Atha āḷavako bhagavato samīpe uparūpari vicaritvā vatthāvudhaṃ muñci.",
  "atk-s0505a:847_1": "Taṃ asanivicakkaṃ viya ākāse bheravasaddaṃ karontaṃ dhūmāyantaṃ pajjalantaṃ bhagavantaṃ patvā yakkhassa",
  "atk-s0505a:847_2": "mānamaddanatthaṃ pādamuñchanacoḷakaṃ hutvā pādamūle nipati.",
  "atk-s0505a:847_3": "Āḷavako taṃ disvā chinnavisāṇo viya usabho,",
  "atk-s0505a:847_4": "uddhaṭadāṭho viya sappo,",
  "atk-s0505a:847_5": "nittejo nimmado nipatitamānaddhajo hutvā cintesi –",
  "atk-s0505a:847_6": "“dussāvudhampi samaṇaṃ nabhibhosi,",
  "atk-s0505a:847_7": "kiṃ nu kho kāraṇa”nti?",
  "atk-s0505a:847_8": "Idaṃ kāraṇaṃ,",
  "atk-s0505a:847_9": "mettāvihārayutto samaṇo,",
  "atk-s0505a:847_10": "handa naṃ rosetvā mettāya viyojemīti.",
  "atk-s0505a:847_11": "Iminā sambandhenetaṃ vuttaṃ –",
  "atk-s0505a:847_12": "“atha kho āḷavako yakkho yena bhagavā…pe…",
  "atk-s0505a:847_13": "nikkhama samaṇā”ti.",
  "atk-s0505a:847_14": "Tatrāyamadhippāyo –",
  "atk-s0505a:847_15": "kasmā mayā ananuññāto mama bhavanaṃ pavisitvā gharasāmiko viya itthāgārassa majjhe nisinnosi,",
  "atk-s0505a:847_16": "nanu ayuttametaṃ samaṇassa yadidaṃ adinnapaṭibhogo itthisaṃsaggo ca,",
  "atk-s0505a:847_17": "tasmā yadi tvaṃ samaṇadhamme ṭhito,",
  "atk-s0505a:847_18": "nikkhama samaṇāti.",
  "atk-s0505a:847_19": "Eke pana “etāni aññāni ca pharusavacanāni vatvā evāyaṃ etadavocā”ti bhaṇanti.",
  "atk-s0505a:848_0": "Atha bhagavā “yasmā thaddho paṭithaddhabhāvena vinetuṃ na sakkā,",
  "atk-s0505a:848_1": "so hi paṭithaddhabhāve kariyamāne seyyathāpi caṇḍassa kukkurassa nāsāya pittaṃ bhindeyya,",
  "atk-s0505a:848_2": "so bhiyyoso mattāya caṇḍataro assa,",
  "atk-s0505a:848_3": "evaṃ thaddhataro hoti,",
  "atk-s0505a:848_4": "mudunā pana so sakkā vinetu”nti ñatvā “sādhāvuso”ti piyavacanena tassa vacanaṃ sampaṭicchitvā nikkhami.",
  "atk-s0505a:848_5": "Tena vuttaṃ “sādhāvusoti bhagavā nikkhamī”ti.",
  "atk-s0505a:849_0": "Tato āḷavako “suvaco vatāyaṃ samaṇo ekavacaneneva nikkhanto,",
  "atk-s0505a:849_1": "evaṃ nāma nikkhametuṃ sukhaṃ samaṇaṃ akāraṇenevāhaṃ sakalarattiṃ yuddhena abbhuyyāsi”nti muducitto hutvā puna cintesi “idānipi na sakkā jānituṃ,",
  "atk-s0505a:849_2": "kiṃ nu kho suvacatāya nikkhanto,",
  "atk-s0505a:849_3": "udāhu kodhena,",
  "atk-s0505a:849_4": "handa naṃ vīmaṃsāmī”ti.",
  "atk-s0505a:849_5": "Tato “pavisa samaṇā”ti āha.",
  "atk-s0505a:849_6": "Atha “suvaco”ti mudubhūtacittavavatthānakaraṇatthaṃ punapi piyavacanaṃ vadanto sādhāvusoti bhagavā pāvisi.",
  "atk-s0505a:849_7": "Āḷavako punappunaṃ tameva suvacabhāvaṃ vīmaṃsanto dutiyampi tatiyampi “nikkhama pavisā”ti āha.",
  "atk-s0505a:849_8": "Bhagavāpi tathā akāsi.",
  "atk-s0505a:849_9": "Yadi na kareyya,",
  "atk-s0505a:849_10": "pakatiyāpi thaddhayakkhassa cittaṃ thaddhataraṃ hutvā dhammakathāya bhājanaṃ na bhaveyya.",
  "atk-s0505a:849_11": "Tasmā yathā nāma mātā rodantaṃ puttakaṃ yaṃ so icchati,",
  "atk-s0505a:849_12": "taṃ datvā vā katvā vā saññāpeti,",
  "atk-s0505a:849_13": "tathā bhagavā kilesarodanena rodantaṃ yakkhaṃ saññāpetuṃ yaṃ so bhaṇati,",
  "atk-s0505a:849_14": "taṃ akāsi.",
  "atk-s0505a:849_15": "Yathā ca dhātī thaññaṃ apivantaṃ dārakaṃ kiñci datvā upalāḷetvā pāyeti,",
  "atk-s0505a:849_16": "tathā bhagavā yakkhaṃ lokuttaradhammakhīraṃ pāyetuṃ tassa patthitavacanakaraṇena upalāḷento evamakāsi.",
  "atk-s0505a:849_17": "Yathā ca puriso lābumhi catumadhuraṃ pūretukāmo tassabbhantaraṃ sodheti,",
  "atk-s0505a:849_18": "evaṃ bhagavā yakkhassa citte lokuttaracatumadhuraṃ pūretukāmo tassa abbhantare kodhamalaṃ sodhetuṃ yāva tatiyaṃ nikkhamanapavesanaṃ akāsi.",
  "atk-s0505a:850_0": "Atha āḷavako “suvaco ayaṃ samaṇo,",
  "atk-s0505a:850_1": "‘nikkhamā’ti vutto nikkhamati,",
  "atk-s0505a:850_2": "‘pavisā’ti vutto pavisati,",
  "atk-s0505a:850_3": "yaṃnūnāhaṃ imaṃ samaṇaṃ evamevaṃ sakalarattiṃ kilametvā,",
  "atk-s0505a:850_4": "pāde gahetvā,",
  "atk-s0505a:850_5": "pāragaṅgāya khipeyya”nti pāpakaṃ citaṃ uppādetvā catutthavāraṃ āha –",
  "atk-s0505a:850_6": "“nikkhama samaṇā”ti.",
  "atk-s0505a:850_7": "Taṃ ñatvā bhagavā “na khvāhaṃ ta”nti āha.",
  "atk-s0505a:850_8": "“Evaṃ vutte taduttariṃ karaṇīyaṃ pariyesamāno pañhaṃ pucchitabbaṃ maññissati,",
  "atk-s0505a:850_9": "taṃ dhammakathāya mukhaṃ bhavissatī”ti ñatvā “na khvāhaṃ ta”nti āha.",
  "atk-s0505a:850_10": "Tattha naiti paṭikkhepe,",
  "atk-s0505a:850_11": "khoiti avadhāraṇe.",
  "atk-s0505a:850_12": "Ahanti attanidassanaṃ,",
  "atk-s0505a:850_13": "nti hetuvacanaṃ.",
  "atk-s0505a:850_14": "Tenettha “yasmā tvaṃ evaṃ cintesi,",
  "atk-s0505a:850_15": "tasmā ahaṃ āvuso neva nikkhamissāmi,",
  "atk-s0505a:850_16": "yaṃ te karaṇīyaṃ,",
  "atk-s0505a:850_17": "taṃ karohī”ti evamattho daṭṭhabbo.",
  "atk-s0505a:851_0": "Tato āḷavako yasmā pubbepi ākāsenāgamanavelāyaṃ “kiṃ nu kho,",
  "atk-s0505a:851_1": "etaṃ suvaṇṇavimānaṃ,",
  "atk-s0505a:851_2": "udāhu rajatamaṇivimānānaṃ aññataraṃ,",
  "atk-s0505a:851_3": "handa naṃ passāmā”ti evaṃ attano vimānaṃ āgate iddhimante tāpasaparibbājake pañhaṃ pucchitvā vissajjetumasakkonte cittakkhepādīhi viheṭheti. Kathaṃ?",
  "atk-s0505a:851_4": "Amanussā hi bhiṃsanakarūpadassanena vā hadayavatthuparimaddanena vāti dvīhākārehi cittakkhepaṃ karonti.",
  "atk-s0505a:851_5": "Ayaṃ pana yasmā “iddhimanto bhiṃsanakarūpadassanena na tasantī”ti ñatvā attano iddhippabhāvena sukhumattabhāvaṃ nimminitvā,",
  "atk-s0505a:851_6": "tesaṃ anto pavisitvā hadayavatthuṃ parimaddati,",
  "atk-s0505a:851_7": "tato cittasantati na saṇṭhāti,",
  "atk-s0505a:851_8": "tassā asaṇṭhamānāya ummattakā honti khittacittā.",
  "atk-s0505a:851_9": "Evaṃ khittacittānaṃ etesaṃ urampi phāleti,",
  "atk-s0505a:851_10": "pādepi ne gahetvā pāragaṅgāya khipati “māssu me puna evarūpā bhavanamāgamiṃsū”ti,",
  "atk-s0505a:851_11": "tasmā te pañhe saritvā “yaṃnūnāhaṃ imaṃ samaṇaṃ idāni evaṃ viheṭheyya”nti cintetvā āha “pañhaṃ taṃ samaṇā”tiādi.",
  "atk-s0505a:852_0": "Kuto panassa te pañhāti?",
  "atk-s0505a:852_1": "Tassa kira mātāpitaro kassapaṃ bhagavantaṃ payirupāsitvā aṭṭha pañhe savissajjane uggahesuṃ.",
  "atk-s0505a:852_2": "Te daharakāle āḷavakaṃ pariyāpuṇāpesuṃ.",
  "atk-s0505a:852_3": "So kālaccayena vissajjanaṃ sammussi.",
  "atk-s0505a:852_4": "Tato “ime pañhāpi mā vinassantū”ti suvaṇṇapaṭṭe jātihiṅgulakena likhāpetvā vimāne nikkhipi.",
  "atk-s0505a:852_5": "Evamete buddhapañhā buddhavisayā eva honti.",
  "atk-s0505a:852_6": "Bhagavā taṃ sutvā yasmā buddhānaṃ pariccattalābhantarāyo vā jīvitantarāyo vā sabbaññutaññāṇabyāmappabhānaṃ paṭighāto vā na sakkā kenaci kātuṃ,",
  "atk-s0505a:852_7": "tasmā taṃ loke asādhāraṇaṃ buddhānubhāvaṃ dassento āha “na khvāhaṃ taṃ, āvuso,",
  "atk-s0505a:852_8": "passāmi sadevake loke”ti.",
  "atk-s0505a:853_0": "Tattha “sadevakavacanena pañcakāmāvacaradevaggahaṇa”ntiādinā nayena etesaṃ padānaṃ atthamattadassanena saṅkhepo vutto,",
  "atk-s0505a:853_1": "na anusandhiyojanākkamena vitthāro.",
  "atk-s0505a:853_2": "Svāyaṃ vuccati –",
  "atk-s0505a:853_3": "sadevakavacanena hi ukkaṭṭhaparicchedato sabbadevesu gahitesupi yesaṃ tattha sannipatite devagaṇe vimati",
  "atk-s0505a:853_4": "ahosi “māro mahānubhāvo chakāmāvacarissaro vasavattī paccanīkasāto dhammadessī kururakammanto,",
  "atk-s0505a:853_5": "kiṃ nu kho,",
  "atk-s0505a:853_6": "sopissa cittakkhepādīni na kareyyā”ti,",
  "atk-s0505a:853_7": "tesaṃ vimatipaṭibāhanatthaṃ “samārake”ti āha.",
  "atk-s0505a:853_8": "Tato yesaṃ ahosi –",
  "atk-s0505a:853_9": "“brahmā mahānubhāvo ekaṅguliyā ekacakkavāḷasahasse ālokaṃ karoti, dvīhi…pe…",
  "atk-s0505a:853_10": "dasahi aṅgulīhi dasasu cakkavāḷasahassesu,",
  "atk-s0505a:853_11": "anuttarañca jhānasamāpattisukhaṃ paṭisaṃvedeti,",
  "atk-s0505a:853_12": "kiṃ sopi na kareyyā”ti,",
  "atk-s0505a:853_13": "tesaṃ vimatipaṭibāhanatthaṃ “sabrahmake”ti āha.",
  "atk-s0505a:853_14": "Atha yesaṃ ahosi “puthu samaṇabrāhmaṇā sāsanassa paccatthikā paccāmittā mantādibalasamannāgatā,",
  "atk-s0505a:853_15": "kiṃ tepi na kareyyu”nti,",
  "atk-s0505a:853_16": "tesaṃ vimatipaṭibāhanatthaṃ “sassamaṇabrāhmaṇiyā pajāyā”ti āha.",
  "atk-s0505a:853_17": "Evaṃ ukkaṭṭhaṭṭhānesu kassaci abhāvaṃ dassetvā idāni sadevamanussāyāti vacanena sammutideve avasesamanusse",
  "atk-s0505a:853_18": "ca upādāya ukkaṭṭhaparicchedavaseneva sesasattalokepi kassaci abhāvaṃ dassesīti evamettha anusandhiyojanākkamo",
  "atk-s0505a:853_19": "veditabbo.",
  "atk-s0505a:854_0": "Evaṃ bhagavā tassa bādhanacittaṃ paṭisedhetvā pañhapucchane ussāhaṃ janento āha “apica tvaṃ, āvuso,",
  "atk-s0505a:854_1": "puccha yadākaṅkhasī”ti.",
  "atk-s0505a:854_2": "Tassattho – puccha,",
  "atk-s0505a:854_3": "yadi ākaṅkhasi,",
  "atk-s0505a:854_4": "na me pañhavissajjane bhāro atthi.",
  "atk-s0505a:854_5": "Atha vā “puccha yaṃ ākaṅkhasi,",
  "atk-s0505a:854_6": "te sabbaṃ vissajjessāmī”ti sabbaññupavāraṇaṃ pavāresi asādhāraṇaṃ paccekabuddhaaggasāvakamahāsāvakehi.",
  "atk-s0505a:854_7": "Te hi “pucchāvuso sutvā vedissāmā”ti vadanti.",
  "atk-s0505a:854_8": "Buddhā pana “pucchāvuso yadākaṅkhasī”ti vā,",
  "atk-s0505a:855_0": "“Puccha vāsava maṃ pañhaṃ, yaṃ kiñci manasicchasī”ti vā. ;",
  "atk-s0505a:856_0": "“Bāvarissa ca tuyhaṃ vā, sabbesaṃ sabbasaṃsayaṃ;",
  "atk-s0505a:857_0": "Katāvakāsā pucchavho, yaṃ kiñci manasicchathā”ti vā. –",
  "atk-s0505a:858_0": "Evamādinā nayena devamanussānaṃ sabbaññupavāraṇaṃ pavārenti.",
  "atk-s0505a:858_1": "Anacchariyañcetaṃ,",
  "atk-s0505a:858_2": "yaṃ bhagavā buddhabhūmiṃ patvā evaṃ pavāraṇaṃ pavāreyya,",
  "atk-s0505a:858_3": "yo bodhisattabhūmiyaṃ padesañāṇe vattamānopi –",
  "atk-s0505a:859_0": "“Koṇḍañña pañhāni viyākarohi, yācanti taṃ isayo sādhurūpā;",
  "atk-s0505a:860_0": "Koṇḍañña eso manujesu dhammo, yaṃ vuddhamāgacchati esa bhāro”ti. –",
  "atk-s0505a:861_0": "Evaṃ isīhi yācito –",
  "atk-s0505a:862_0": "“Katāvakāsā pucchantu bhonto, yaṃ kiñci pañhaṃ manasābhipatthitaṃ;",
  "atk-s0505a:863_0": "Ahañhi taṃ taṃ vo viyākarissaṃ, ñatvā sayaṃ lokamimaṃ parañcā”ti. –",
  "atk-s0505a:864_0": "Evaṃ sarabhaṅgakāle sambhavajātake ca sakalajambudīpe tikkhattuṃ vicaritvā pañhānaṃ antakaraṃ adisvā",
  "atk-s0505a:864_1": "jātiyā sattavassiko rathikāya paṃsukīḷikaṃ kīḷanto suciratena brāhmaṇena puṭṭho –",
  "atk-s0505a:865_0": "“Taggha te ahamakkhissaṃ, yathāpi kusalo tathā;",
  "atk-s0505a:866_0": "Rājā ca kho naṃ jānāti, yadi kāhati vā na vā”ti. –",
  "atk-s0505a:867_0": "Evaṃ sabbaññupavāraṇaṃ pavāresi.",
  "atk-s0505a:867_1": "Evaṃ bhagavatā āḷavakassa sabbaññupavāraṇāya pavāritāya atha kho āḷavako yakkho bhagavantaṃ gāthāya ajjhabhāsi “kiṃ sūdha vitta”nti.",
  "atk-s0505a:868_0": "183.",
  "atk-s0505a:868_1": "Tattha kinti pucchāvacanaṃ.",
  "atk-s0505a:868_2": "Sūti padapūraṇamatte nipāto.",
  "atk-s0505a:868_3": "Idhāti imasmiṃ loke.",
  "atk-s0505a:868_4": "Vittanti vidati,",
  "atk-s0505a:868_5": "pītiṃ karotīti vittaṃ,",
  "atk-s0505a:868_6": "dhanassetaṃ adhivacanaṃ.",
  "atk-s0505a:868_7": "Suciṇṇanti sukataṃ.",
  "atk-s0505a:868_8": "Sukhanti kāyikacetasikaṃ sātaṃ.",
  "atk-s0505a:868_9": "Āvahātīti āvahati, āneti, deti,",
  "atk-s0505a:868_10": "appetīti vuttaṃ hoti haveti daḷhatthe nipāto.",
  "atk-s0505a:868_11": "Sādutaranti atisayena sāduṃ.",
  "atk-s0505a:868_12": "“Sādhutara”ntipi pāṭho.",
  "atk-s0505a:868_13": "Rasānanti rasasaññitānaṃ dhammānaṃ.",
  "atk-s0505a:868_14": "Kathanti kena pakārena,",
  "atk-s0505a:868_15": "kathaṃjīvino jīvitaṃ kathaṃjīvijīvitaṃ,",
  "atk-s0505a:868_16": "gāthābandhasukhatthaṃ pana sānunāsikaṃ vuccati.",
  "atk-s0505a:868_17": "“Kathaṃjīviṃ jīvata”nti vā pāṭho.",
  "atk-s0505a:868_18": "Tassa jīvantānaṃ kathaṃjīvinti attho.",
  "atk-s0505a:868_19": "Sesamettha pākaṭameva.",
  "atk-s0505a:868_20": "Evamimāya gāthāya “kiṃ su idha loke purisassa vittaṃ seṭṭhaṃ,",
  "atk-s0505a:868_21": "kiṃ su suciṇṇaṃ sukhamāvahāti,",
  "atk-s0505a:868_22": "kiṃ rasānaṃ sādutaraṃ,",
  "atk-s0505a:868_23": "kathaṃjīvino jīvitaṃ seṭṭhamāhū”ti ime cattāro pañhe pucchi.",
  "atk-s0505a:869_0": "184.",
  "atk-s0505a:869_1": "Athassa bhagavā kassapadasabalena vissajjitanayeneva vissajjento imaṃ gāthamāha “saddhīdha vitta”nti.",
  "atk-s0505a:869_2": "Tattha yathā hiraññasuvaṇṇādi vittaṃ upabhogaparibhogasukhaṃ āvahati,",
  "atk-s0505a:869_3": "khuppipāsādidukkhaṃ paṭibāhati,",
  "atk-s0505a:869_4": "dāliddiyaṃ vūpasameti,",
  "atk-s0505a:869_5": "muttādiratanapaṭilābhahetu hoti,",
  "atk-s0505a:869_6": "lokasanthutiñca āvahati,",
  "atk-s0505a:869_7": "evaṃ lokiyalokuttarā saddhāpi yathāsambhavaṃ lokiyalokuttaravipākasukhamāvahati,",
  "atk-s0505a:869_8": "saddhādhurena paṭipannānaṃ jātijarādidukkhaṃ paṭibāhati,",
  "atk-s0505a:869_9": "guṇadāliddiyaṃ vūpasameti,",
  "atk-s0505a:869_10": "satisambojjhaṅgādiratanapaṭilābhahetu hoti.",
  "atk-s0505a:870_0": "“Saddho sīlena sampanno, yaso bhogasamappito;",
  "atk-s0505a:871_0": "Yaṃ yaṃ padesaṃ bhajati, tattha tattheva pūjito”ti. –",
  "atk-s0505a:872_0": "Vacanato lokasanthutiñca āvahatīti katvā “vitta”nti vuttā.",
  "atk-s0505a:872_1": "Yasmā panetaṃ saddhāvittaṃ anugāmikaṃ anaññasādhāraṇaṃ sabbasampattihetu,",
  "atk-s0505a:872_2": "lokiyassa hiraññasuvaṇṇādivittassāpi nidānaṃ.",
  "atk-s0505a:872_3": "Saddhoyeva hi dānādīni puññāni katvā vittaṃ adhigacchati,",
  "atk-s0505a:872_4": "assaddhassa pana vittaṃ yāvadeva anatthāya hoti,",
  "atk-s0505a:872_5": "tasmā “seṭṭha”nti vuttaṃ.",
  "atk-s0505a:872_6": "Purisassāti ukkaṭṭhaparicchedadesanā;",
  "atk-s0505a:872_7": "tasmā na kevalaṃ purisassa,",
  "atk-s0505a:872_8": "itthiādīnampi saddhāvittameva seṭṭhanti veditabbaṃ.",
  "atk-s0505a:873_0": "Dhammoti dasakusalakammapathadhammo,",
  "atk-s0505a:873_1": "dānasīlabhāvanādhammo vā.",
  "atk-s0505a:873_2": "Suciṇṇoti sukato sucarito.",
  "atk-s0505a:873_3": "Sukhamāvahātīti soṇaseṭṭhiputtaraṭṭhapālādīnaṃ viya manussasukhaṃ,",
  "atk-s0505a:873_4": "sakkādīnaṃ viya dibbasukhaṃ,",
  "atk-s0505a:873_5": "pariyosāne ca mahāpadumādīnaṃ viya nibbānasukhañca āvahatīti.",
  "atk-s0505a:874_0": "Saccanti ayaṃ saccasaddo anekesu atthesu dissati.",
  "atk-s0505a:874_1": "Seyyathidaṃ –",
  "atk-s0505a:874_2": "“saccaṃ bhaṇe na kujjheyyā”tiādīsu vācāsacce.",
  "atk-s0505a:874_3": "“Sacce ṭhitā samaṇabrāhmaṇā cā”tiādīsu viratisacce.",
  "atk-s0505a:874_4": "“Kasmā nu saccāni vadanti nānā,",
  "atk-s0505a:874_5": "pavādiyāse kusalāvadānā”tiādīsu diṭṭhisacce.",
  "atk-s0505a:874_6": "“Cattārimāni,",
  "atk-s0505a:874_7": "bhikkhave,",
  "atk-s0505a:874_8": "brāhmaṇasaccānī”tiādīsu brāhmaṇasacce.",
  "atk-s0505a:874_9": "“Ekañhi saccaṃ na dutīyamatthī”tiādīsu paramatthasacce.",
  "atk-s0505a:874_10": "“Catunnaṃ saccānaṃ kati kusalā”tiādīsu ariyasacce.",
  "atk-s0505a:874_11": "Idha pana paramatthasaccaṃ nibbānaṃ,",
  "atk-s0505a:874_12": "viratisaccaṃ vā abbhantaraṃ katvā vācāsaccaṃ adhippetaṃ,",
  "atk-s0505a:874_13": "yassānubhāvena udakādīni vase vattenti jātijarāmaraṇapāraṃ taranti. Yathāha –",
  "atk-s0505a:875_0": "“Saccena vācenudakampi dhāvati, visampi saccena hananti paṇḍitā;",
  "atk-s0505a:876_0": "Saccena devo thanayaṃ pavassati, sacce ṭhitā nibbutiṃ patthayanti.",
  "atk-s0505a:877_0": "“Ye kecime atthi rasā pathabyā, saccaṃ tesaṃ sādutaraṃ rasānaṃ;",
  "atk-s0505a:878_0": "Sacce ṭhitā samaṇabrāhmaṇā ca, taranti jātimaraṇassa pāra”nti. ;",
  "atk-s0505a:879_0": "Sādutaranti madhurataraṃ,",
  "atk-s0505a:879_1": "paṇītataraṃ.",
  "atk-s0505a:879_2": "Rasānanti ye ime “mūlaraso,",
  "atk-s0505a:879_3": "khandharaso”tiādinā nayena sāyanīyadhammā,",
  "atk-s0505a:879_4": "ye cime “anujānāmi,",
  "atk-s0505a:879_5": "bhikkhave,",
  "atk-s0505a:879_6": "sabbaṃ phalarasaṃ arasarūpo bhavaṃ gotamo, ye te, brāhmaṇa, rūparasā,",
  "atk-s0505a:879_7": "saddarasā,",
  "atk-s0505a:879_8": "anāpatti rasarase,",
  "atk-s0505a:879_9": "ayaṃ dhammavinayo ekaraso vimuttiraso,",
  "atk-s0505a:879_10": "bhāgī vā bhagavā attharasassa dhammarasassā”tiādinā nayena vācārasūpavajjā avasesabyañjanādayo dhammā “rasā”ti vuccanti,",
  "atk-s0505a:879_11": "tesaṃ rasānaṃ saccaṃ have sādutaraṃ saccameva sādutaraṃ,",
  "atk-s0505a:879_12": "sādhutaraṃ vā seṭṭhataraṃ,",
  "atk-s0505a:879_13": "uttamataraṃ.",
  "atk-s0505a:879_14": "Mūlarasādayo hi sarīraṃ upabrūhenti,",
  "atk-s0505a:879_15": "saṃkilesikañca sukhamāvahanti.",
  "atk-s0505a:879_16": "Saccarase viratisaccavācāsaccarasā samathavipassanādīhi cittamupabrūhenti,",
  "atk-s0505a:879_17": "asaṃkilesikañca sukhamāvahanti,",
  "atk-s0505a:879_18": "vimuttiraso paramatthasaccarasaparibhāvitattā sādu,",
  "atk-s0505a:879_19": "attharasadhammarasā ca tadadhigamūpāyabhūtaṃ atthañca dhammañca nissāya pavattitoti.",
  "atk-s0505a:880_0": "Paññājīvinti ettha pana yvāyaṃ andhekacakkhudvicakkhukesu dvicakkhupuggalo gahaṭṭho vā kammantānuṭṭhānasaraṇagamanadānasaṃvibhāgasīlasamādānauposathakammādigahaṭṭhapaṭipadaṃ,",
  "atk-s0505a:880_1": "pabbajito vā avippaṭisārakarasīlasaṅkhātaṃ taduttaricittavisuddhiādibhedaṃ vā pabbajitapaṭipadaṃ paññāya ārādhetvā jīvati,",
  "atk-s0505a:880_2": "tassa paññājīvino jīvitaṃ,",
  "atk-s0505a:880_3": "taṃ vā paññājīviṃ jīvitaṃ seṭṭhamāhūti evamattho daṭṭhabbo.",
  "atk-s0505a:881_0": "185- 6.",
  "atk-s0505a:881_1": "Evaṃ bhagavatā vissajjite cattāropi pañhe sutvā attamano yakkho avasesepi cattāro pañhe pucchanto “kathaṃ su tarati ogha”nti gāthamāha.",
  "atk-s0505a:881_2": "Athassa bhagavā purimanayeneva vissajjento “saddhāya taratī”ti gāthamāha.",
  "atk-s0505a:881_3": "Tattha kiñcāpi yo catubbidhaṃ oghaṃ tarati,",
  "atk-s0505a:881_4": "so saṃsāraṇṇavampi tarati,",
  "atk-s0505a:881_5": "vaṭṭadukkhampi acceti,",
  "atk-s0505a:881_6": "kilesamalāpi parisujjhati,",
  "atk-s0505a:881_7": "evaṃ santepi pana yasmā assaddho oghataraṇaṃ asaddahanto na pakkhandati,",
  "atk-s0505a:881_8": "pañcasu kāmaguṇesu cittavossaggena pamatto tattheva sattavisattatāya saṃsāraṇṇavaṃ na tarati,",
  "atk-s0505a:881_9": "kusīto dukkhaṃ viharati vokiṇṇo akusalehi dhammehi,",
  "atk-s0505a:881_10": "appañño suddhimaggaṃ ajānanto na parisujjhati,",
  "atk-s0505a:881_11": "tasmā tappaṭipakkhaṃ dassentena bhagavatā ayaṃ gāthā vuttā.",
  "atk-s0505a:882_0": "Evaṃ vuttāya cetāya yasmā sotāpattiyaṅgapadaṭṭhānaṃ saddhindriyaṃ,",
  "atk-s0505a:882_1": "tasmā “saddhāya tarati ogha”nti iminā padena diṭṭhoghataraṇaṃ sotāpattimaggaṃ sotāpannañca pakāseti.",
  "atk-s0505a:882_2": "Yasmā pana sotāpanno kusalānaṃ dhammānaṃ bhāvanāya sātaccakiriyāsaṅkhātena appamādena samannāgato dutiyamaggaṃ",
  "atk-s0505a:882_3": "ārādhetvā ṭhapetvā sakideva imaṃ lokaṃ āgamanamattaṃ avasesaṃ sotāpattimaggena atiṇṇaṃ bhavoghavatthuṃ",
  "atk-s0505a:882_4": "saṃsāraṇṇavaṃ tarati,",
  "atk-s0505a:882_5": "tasmā “appamādena aṇṇava”nti iminā padena bhavoghataraṇaṃ sakadāgāmimaggaṃ sakadāgāmiñca pakāseti.",
  "atk-s0505a:882_6": "Yasmā sakadāgāmī vīriyena tatiyamaggaṃ ārādhetvā sakadāgāmimaggena anatītaṃ kāmoghavatthuṃ;",
  "atk-s0505a:882_7": "kāmoghasaññitañca kāmadukkhamacceti,",
  "atk-s0505a:882_8": "tasmā “vīriyena dukkhamaccetī”ti iminā padena kāmoghataraṇaṃ anāgāmimaggaṃ anāgāmiñca pakāseti.",
  "atk-s0505a:882_9": "Yasmā pana anāgāmī vigatakāmapaṅkatāya parisuddhāya paññāya ekantaparisuddhaṃ catutthamaggapaññaṃ ārādhetvā",
  "atk-s0505a:882_10": "anāgāmimaggena appahīnaṃ avijjāsaṅkhātaṃ paramamalaṃ pajahati,",
  "atk-s0505a:882_11": "tasmā “paññāya parisujjhatī”ti iminā padena avijjoghataraṇaṃ arahattamaggaṃ arahantañca pakāseti.",
  "atk-s0505a:882_12": "Imāya ca arahattanikūṭena kathitāya gāthāya pariyosāne yakkho sotāpattiphale patiṭṭhāsi.",
  "atk-s0505a:883_0": "187.",
  "atk-s0505a:883_1": "Idāni tameva “paññāya parisujjhatī”ti ettha vuttaṃ paññāpadaṃ gahetvā attano paṭibhānena lokiyalokuttaramissakaṃ",
  "atk-s0505a:883_2": "pañhaṃ pucchanto “kathaṃ su labhate pañña”nti imaṃ chappadagāthamāha.",
  "atk-s0505a:883_3": "Tattha kathaṃ sūti sabbattheva atthayuttipucchā hoti.",
  "atk-s0505a:883_4": "Ayañhi paññādiatthaṃ ñatvā tassa yuttiṃ pucchati “kathaṃ kāya yuttiyā kena kāraṇena paññaṃ labhatī”ti.",
  "atk-s0505a:883_5": "Esa nayo dhanādīsu.",
  "atk-s0505a:884_0": "188.",
  "atk-s0505a:884_1": "Athassa bhagavā catūhi kāraṇehi paññālābhaṃ dassento “saddahāno”tiādimāha.",
  "atk-s0505a:884_2": "Tassattho –",
  "atk-s0505a:884_3": "yena pubbabhāge kāyasucaritādibhedena,",
  "atk-s0505a:884_4": "aparabhāge ca sattatiṃsabodhipakkhiyabhedena dhammena arahanto buddhapaccekabuddhasāvakā nibbānaṃ pattā,",
  "atk-s0505a:884_5": "taṃ saddahāno arahataṃ dhammaṃ nibbānappattiyā lokiyalokuttaraṃ paññaṃ labhati.",
  "atk-s0505a:884_6": "Tañca kho na saddhāmattakeneva,",
  "atk-s0505a:884_7": "yasmā pana saddhājāto upasaṅkamati,",
  "atk-s0505a:884_8": "upasaṅkamanto payirupāsati,",
  "atk-s0505a:884_9": "payirupāsanto sotaṃ odahati,",
  "atk-s0505a:884_10": "ohitasoto dhammaṃ suṇāti,",
  "atk-s0505a:884_11": "tasmā upasaṅkamanato pabhuti yāva dhammassavanena sussūsaṃ labhati.",
  "atk-s0505a:884_12": "Ki vuttaṃ hoti –",
  "atk-s0505a:884_13": "taṃ dhammaṃ saddahitvāpi ācariyupajjhāye kālena upasaṅkamitvā vattakaraṇena payirupāsitvā yadā payirupāsanāya ārādhitacittā kiñci vattukāmā honti.",
  "atk-s0505a:884_14": "Atha adhigatāya sotukāmatāya sotaṃ odahitvā suṇanto labhatīti.",
  "atk-s0505a:884_15": "Evaṃ susūsampi ca satiavippavāsena appamatto subhāsitadubbhāsitaññutāya vicakkhaṇo eva labhati, na itaro.",
  "atk-s0505a:884_16": "Tenāha “appamatto vicakkhaṇo”ti.",
  "atk-s0505a:885_0": "Evaṃ yasmā saddhāya paññālābhasaṃvattanikaṃ paṭipadaṃ paṭipajjati,",
  "atk-s0505a:885_1": "sussūsāya sakkaccaṃ paññādhigamūpāyaṃ suṇāti,",
  "atk-s0505a:885_2": "appamādena gahitaṃ na sammussati,",
  "atk-s0505a:885_3": "vicakkhaṇatāya anūnādhikaṃ aviparītañca gahetvā vitthārikaṃ karoti.",
  "atk-s0505a:885_4": "Sussūsāya vā ohitasoto paññāpaṭilābhahetuṃ dhammaṃ suṇāti,",
  "atk-s0505a:885_5": "appamādena sutvā dhammaṃ dhāreti,",
  "atk-s0505a:885_6": "vicakkhaṇatāya dhatānaṃ dhammānaṃ atthamupaparikkhati,",
  "atk-s0505a:885_7": "athānupubbena paramatthasaccaṃ sacchikaroti,",
  "atk-s0505a:885_8": "tasmāssa bhagavā “kathaṃ su labhate pañña”nti puṭṭho imāni cattāri kāraṇāni dassento imaṃ gāthamāha –",
  "atk-s0505a:885_9": "“saddahāno…pe…",
  "atk-s0505a:885_10": "vicakkhaṇo”ti.",
  "atk-s0505a:886_0": "189.",
  "atk-s0505a:886_1": "Idāni tato pare tayo pañhe vissajjento “patirūpakārī”ti imaṃ gāthamāha.",
  "atk-s0505a:886_2": "Tattha desakālādīni ahāpetvā lokiyassa lokuttarassa vā dhanassa patirūpaṃ adhigamūpāyaṃ karotīti patirūpakārī.",
  "atk-s0505a:886_3": "Dhuravāti cetasikavīriyavasena anikkhittadhuro.",
  "atk-s0505a:886_4": "Uṭṭhātāti “yo ca sītañca uṇhañca,",
  "atk-s0505a:886_5": "tiṇā bhiyyo na maññatī”tiādinā nayena kāyikavīriyavasena uṭṭhānasampanno asithilaparakkamo.",
  "atk-s0505a:886_6": "Vindate dhananti ekamūsikāya na cirasseva dvesatasahassasaṅkhaṃ cūḷantevāsī viya lokiyadhanañca,",
  "atk-s0505a:886_7": "mahallakamahātissatthero viya lokuttaradhanañca labhati.",
  "atk-s0505a:886_8": "So hi “tīhi iriyāpathehi viharissāmī”ti vattaṃ katvā thinamiddhāgamanavelāya palālacumbaṭakaṃ temetvā,",
  "atk-s0505a:886_9": "sīse katvā,",
  "atk-s0505a:886_10": "galappamāṇaṃ udakaṃ pavisitvā,",
  "atk-s0505a:886_11": "thinamiddhaṃ paṭibāhento dvādasahi vassehi arahattaṃ pāpuṇi.",
  "atk-s0505a:886_12": "Saccenāti vacīsaccenāpi “saccavādī bhūtavādī”ti,",
  "atk-s0505a:886_13": "paramatthasaccenāpi “buddho paccekabuddho ariyasāvako”ti evaṃ kittiṃ pappoti.",
  "atk-s0505a:886_14": "Dadanti yaṃkiñci icchitapatthitaṃ dadanto mittāni ganthati,",
  "atk-s0505a:886_15": "sampādeti karotīti attho.",
  "atk-s0505a:886_16": "Duddadaṃ vā dadaṃ ganthati,",
  "atk-s0505a:886_17": "dānamukhena vā cattāripi saṅgahavatthūni gahitānīti veditabbāni.",
  "atk-s0505a:886_18": "Tehi mittāni karotīti vuttaṃ hoti.",
  "atk-s0505a:887_0": "190.",
  "atk-s0505a:887_1": "Evaṃ gahaṭṭhapabbajitānaṃ sādhāraṇena lokiyalokuttaramissakena nayena cattāro pañhe vissajjetvā idāni",
  "atk-s0505a:887_2": "“kathaṃ pecca na socatī”ti imaṃ pañcamaṃ pañhaṃ gahaṭṭhavasena vissajjento āha “yassete”ti.",
  "atk-s0505a:887_3": "Tassattho –",
  "atk-s0505a:887_4": "yassa “saddahāno arahata”nti ettha vuttāya sabbakalyāṇadhammuppādikāya saddhāya samannāgatattā saddhassa",
  "atk-s0505a:887_5": "gharamesino gharāvāsaṃ pañca vā kāmaguṇe esantassa gavesantassa kāmabhogino gahaṭṭhassa “saccena kittiṃ",
  "atk-s0505a:887_6": "pappotī”ti ettha vuttappakāraṃ saccaṃ,",
  "atk-s0505a:887_7": "“sussūsaṃ labhate pañña”nti ettha sussūsapaññānāmena vutto dhammo,",
  "atk-s0505a:887_8": "“dhuravā uṭṭhātā”ti ettha dhuranāmena uṭṭhānanāmena ca vuttā dhīti,",
  "atk-s0505a:887_9": "“dadaṃ mittāni ganthatī”ti ettha vuttappakāro cāgo cāti ete caturo dhammā santi.",
  "atk-s0505a:887_10": "Sa ve pecca na socatīti idhalokā paralokaṃ gantvā sa ve na socatīti.",
  "atk-s0505a:888_0": "191.",
  "atk-s0505a:888_1": "Evaṃ bhagavā pañcamampi pañhaṃ vissajjetvā taṃ yakkhaṃ codento āha –",
  "atk-s0505a:888_2": "“iṅgha aññepī”ti.",
  "atk-s0505a:888_3": "Tattha iṅghāti codanatthe nipāto.",
  "atk-s0505a:888_4": "Aññepīti aññepi dhamme puthū samaṇabrāhmaṇe pucchassu,",
  "atk-s0505a:888_5": "aññepi vā pūraṇādayo sabbaññupaṭiññe puthū samaṇabrāhmaṇe pucchassu.",
  "atk-s0505a:888_6": "Yadi amhehi “saccena kittiṃ pappotī”ti ettha vuttappakārā saccā bhiyyo kittippattikāraṇaṃ vā,",
  "atk-s0505a:888_7": "“sussūsaṃ labhate pañña”nti ettha sussūsanapaññāpadesena vuttā damā bhiyyo lokiyalokuttarapaññāpaṭilābhakāraṇaṃ vā.",
  "atk-s0505a:888_8": "“Dadaṃ mittāni ganthatī”ti ettha vuttappakārā cāgā bhiyyo mittaganthanakāraṇaṃ vā,",
  "atk-s0505a:888_9": "“dhuravā uṭṭhātā”ti ettha taṃ taṃ atthavasaṃ paṭicca dhuranāmena uṭṭhānanāmena ca vuttāya mahābhārasahanaṭṭhena",
  "atk-s0505a:888_10": "ussoḷhībhāvappattāya vīriyasaṅkhātāya khantyā bhiyyo lokiyalokuttaradhanavindanakāraṇaṃ vā,",
  "atk-s0505a:888_11": "“saccaṃ dhammo dhiti cāgo”ti evaṃ vuttehi imeheva catūhi dhammehi bhiyyo asmā lokā paraṃ lokaṃ pecca",
  "atk-s0505a:888_12": "asocanakāraṇaṃ vā idha vijjatīti ayamettha saddhiṃ saṅkhepayojanāya atthavaṇṇanā.",
  "atk-s0505a:888_13": "Vitthārato pana ekamekaṃ padaṃ atthuddhārapaduddhāravaṇṇanānayehi vibhajitvā veditabbā.",
  "atk-s0505a:889_0": "192.",
  "atk-s0505a:889_1": "Evaṃ vutte yakkho yena saṃsayena aññe puccheyya,",
  "atk-s0505a:889_2": "tassa pahīnattā “kathaṃ nu dāni puccheyyaṃ,",
  "atk-s0505a:889_3": "puthū samaṇabrāhmaṇeti vatvā yepissa apucchanakāraṇaṃ na jānanti,",
  "atk-s0505a:889_4": "tepi jānāpento “yohaṃ ajja pajānāmi,",
  "atk-s0505a:889_5": "yo attho samparāyiko”ti āha.",
  "atk-s0505a:889_6": "Tattha ajjāti ajjādiṃ katvāti adhippāyo.",
  "atk-s0505a:889_7": "Pajānāmīti yathāvuttena pakārena jānāmi.",
  "atk-s0505a:889_8": "Yo atthoti ettāvatā “sussūsaṃ labhate pañña”ntiādinā nayena vuttaṃ diṭṭhadhammikaṃ dasseti samparāyikoti",
  "atk-s0505a:889_9": "iminā “yassete caturo dhammā”ti vuttaṃ pecca sokābhāvakaraṃ samparāyikaṃ.",
  "atk-s0505a:889_10": "Atthoti ca kāraṇassetaṃ adhivacanaṃ.",
  "atk-s0505a:889_11": "Ayañhi atthasaddo “sātthaṃ sabyañjana”nti evamādīsu pāṭhatthe vattati.",
  "atk-s0505a:889_12": "“Attho me, gahapati,",
  "atk-s0505a:889_13": "hiraññasuvaṇṇenā”tiādīsu kiccatthe “hoti sīlavataṃ attho”tiādīsu vuḍḍhimhi.",
  "atk-s0505a:889_14": "“Bahujano bhajate atthahetū”tiādīsu dhane.",
  "atk-s0505a:889_15": "“Ubhinnamatthaṃ caratī”tiādīsu hite.",
  "atk-s0505a:889_16": "“Atthe jāte ca paṇḍita”ntiādīsu kāraṇe.",
  "atk-s0505a:889_17": "Idha pana kāraṇe.",
  "atk-s0505a:889_18": "Tasmā yaṃ paññādilābhādīnaṃ kāraṇaṃ diṭṭhadhammikaṃ,",
  "atk-s0505a:889_19": "yañca pecca sokābhāvassa kāraṇaṃ samparāyikaṃ,",
  "atk-s0505a:889_20": "taṃ yohaṃ ajja bhagavatā vuttanayena sāmaṃyeva pajānāmi,",
  "atk-s0505a:889_21": "so kathaṃ nu dāni puccheyyaṃ puthū samaṇabrāhmaṇeti evamettha saṅkhepato attho veditabbo.",
  "atk-s0505a:890_0": "193.",
  "atk-s0505a:890_1": "Evaṃ yakkho “pajānāmi yo attho samparāyiko”ti vatvā tassa ñāṇassa bhagavaṃmūlakattaṃ dassento “atthāya vata me buddho”ti āha.",
  "atk-s0505a:890_2": "Tattha atthāyāti hitāya,",
  "atk-s0505a:890_3": "vuḍḍhiyā vā.",
  "atk-s0505a:890_4": "Yattha dinnaṃ mahapphalanti “yassete caturo dhammā”ti ettha vuttacāgena yattha dinnaṃ mahapphalaṃ hoti,",
  "atk-s0505a:890_5": "taṃ aggadakkhiṇeyyaṃ buddhaṃ pajānāmīti attho.",
  "atk-s0505a:890_6": "Keci pana “saṅghaṃ sandhāya evamāhā”ti bhaṇanti.",
  "atk-s0505a:891_0": "194.",
  "atk-s0505a:891_1": "Evaṃ imāya gāthāya attano hitādhigamaṃ dassetvā idāni parahitāya paṭipattiṃ dīpento āha “so ahaṃ vicarissāmī”ti.",
  "atk-s0505a:891_2": "Tassattho hemavatasutte vuttanayeneva veditabbo.",
  "atk-s0505a:892_0": "Evamimāya gāthāya pariyosānañca rattivibhāyanañca sādhukārasadduṭṭhānañca āḷavakakumārassa yakkhassa bhavanaṃ ānayanañca ekakkhaṇeyeva ahosi.",
  "atk-s0505a:892_1": "Rājapurisā sādhukārasaddaṃ sutvā “evarūpo sādhukārasaddo ṭhapetvā buddhe na aññesaṃ abbhuggacchati,",
  "atk-s0505a:892_2": "āgato nu kho bhagavā”ti āvajjentā bhagavato sarīrappabhaṃ disvā,",
  "atk-s0505a:892_3": "pubbe viya bahi aṭṭhatvā,",
  "atk-s0505a:892_4": "nibbisaṅkā antoyeva pavisitvā,",
  "atk-s0505a:892_5": "addasaṃsu bhagavantaṃ yakkhassa bhavane nisinnaṃ,",
  "atk-s0505a:892_6": "yakkhañca añjaliṃ paggahetvā ṭhitaṃ.",
  "atk-s0505a:892_7": "Disvāna yakkhaṃ āhaṃsu – “ayaṃ te,",
  "atk-s0505a:892_8": "mahāyakkha,",
  "atk-s0505a:892_9": "rājakumāro balikammāya ānīto,",
  "atk-s0505a:892_10": "handa naṃ khāda vā bhuñja vā,",
  "atk-s0505a:892_11": "yathāpaccayaṃ vā karohī”ti.",
  "atk-s0505a:892_12": "So sotāpannattā lajjito visesato ca bhagavato purato evaṃ vuccamāno,",
  "atk-s0505a:892_13": "atha taṃ kumāraṃ ubhohi hatthehi paṭiggahetvā bhagavato upanāmesi –",
  "atk-s0505a:892_14": "“ayaṃ bhante kumāro mayhaṃ pesito,",
  "atk-s0505a:892_15": "imāhaṃ bhagavato dammi,",
  "atk-s0505a:892_16": "hitānukampakā buddhā,",
  "atk-s0505a:892_17": "paṭiggaṇhātu, bhante,",
  "atk-s0505a:892_18": "bhagavā imaṃ dārakaṃ imassa hitatthāya sukhatthāyā”ti.",
  "atk-s0505a:892_19": "Imañca gāthamāha –",
  "atk-s0505a:893_0": "“Imaṃ kumāraṃ satapuññalakkhaṇaṃ, sabbaṅgupetaṃ paripuṇṇabyañjanaṃ;",
  "atk-s0505a:894_0": "Udaggacitto sumano dadāmi te, paṭiggaha lokahitāya cakkhumā”ti.",
  "atk-s0505a:895_0": "Paṭiggahesi bhagavā kumāraṃ,",
  "atk-s0505a:895_1": "paṭiggaṇhanto ca yakkhassa ca kumārassa ca maṅgalakaraṇatthaṃ pādūnagāthaṃ abhāsi.",
  "atk-s0505a:895_2": "Taṃ yakkho kumāraṃ saraṇaṃ gamento tikkhattuṃ catutthapādena pūreti.",
  "atk-s0505a:895_3": "Seyyathidaṃ –",
  "atk-s0505a:896_0": "“Dīghāyuko hotu ayaṃ kumāro,",
  "atk-s0505a:897_0": "Tuvañca yakkha sukhito bhavāhi;",
  "atk-s0505a:898_0": "Abyādhitā lokahitāya tiṭṭhatha,",
  "atk-s0505a:899_0": "Ayaṃ kumāro saraṇamupeti buddhaṃ…pe… dhammaṃ…pe… saṅgha”nti.",
  "atk-s0505a:900_0": "Bhagavā kumāraṃ rājapurisānaṃ adāsi –",
  "atk-s0505a:900_1": "“imaṃ vaḍḍhetvā puna mameva dethā”ti.",
  "atk-s0505a:900_2": "Evaṃ so kumāro rājapurisānaṃ hatthato yakkhassa hatthaṃ yakkhassa hatthato bhagavato hatthaṃ,",
  "atk-s0505a:900_3": "bhagavato hatthato puna rājapurisānaṃ hatthaṃ gatattā nāmato “hatthako āḷavako”ti jāto.",
  "atk-s0505a:900_4": "Taṃ ādāya paṭinivatte rājapurise disvā kassakavanakammikādayo “kiṃ yakkho kumāraṃ atidaharattā na icchatī”ti bhītā pucchiṃsu.",
  "atk-s0505a:900_5": "Rājapurisā “mā bhāyatha,",
  "atk-s0505a:900_6": "khemaṃ kataṃ bhagavatā”ti sabbamārocesuṃ.",
  "atk-s0505a:900_7": "Tato “sādhu sādhū”ti sakalaṃ āḷavīnagaraṃ ekakolāhalena yakkhābhimukhaṃ ahosi.",
  "atk-s0505a:900_8": "Yakkhopi bhagavato bhikkhācārakāle anuppatte pattacīvaraṃ gahetvā upaḍḍhamaggaṃ āgantvā nivatti.",
  "atk-s0505a:901_0": "Atha bhagavā nagare piṇḍāya caritvā katabhattakicco nagaradvāre aññatarasmiṃ vivitte rukkhamūle paññattavarabuddhāsane nisīdi.",
  "atk-s0505a:901_1": "Tato mahājanakāyena saddhiṃ rājā ca nāgarā ca ekato sampiṇḍitvā bhagavantaṃ upasaṅkamma vanditvā parivāretvā nisinnā “kathaṃ, bhante,",
  "atk-s0505a:901_2": "evaṃ dāruṇaṃ yakkhaṃ damayitthā”ti pucchiṃsu.",
  "atk-s0505a:901_3": "Tesaṃ bhagavā yuddhamādiṃ katvā “evaṃ navavidhavassaṃ vassi,",
  "atk-s0505a:901_4": "evaṃ vibhiṃsanakaṃ akāsi,",
  "atk-s0505a:901_5": "evaṃ pañhaṃ pucchi,",
  "atk-s0505a:901_6": "tassāhaṃ evaṃ vissajjesi”nti tamevāḷavakasuttaṃ kathesi.",
  "atk-s0505a:901_7": "Kathāpariyosāne caturāsītipāṇasahassānaṃ dhammābhisamayo ahosi.",
  "atk-s0505a:901_8": "Tato rājā ca nāgarā ca vessavaṇamahārājassa bhavanasamīpe yakkhassa bhavanaṃ katvā pupphagandhādisakkārūpetaṃ niccaṃ baliṃ pavattesuṃ.",
  "atk-s0505a:901_9": "Tañca kumāraṃ viññutaṃ pattaṃ “tvaṃ bhagavantaṃ nissāya jīvitaṃ labhi, gaccha,",
  "atk-s0505a:901_10": "bhagavantaṃyeva payirupāsassu bhikkhusaṅghañcā”ti vissajjesuṃ.",
  "atk-s0505a:901_11": "So bhagavantañca bhikkhusaṅghañca payirupāsamāno na cirasseva anāgāmiphale patiṭṭhāya sabbaṃ buddhavacanaṃ uggahetvā pañcasataupāsakaparivāro ahosi.",
  "atk-s0505a:901_12": "Bhagavā ca naṃ etadagge niddisi “etadaggaṃ,",
  "atk-s0505a:901_13": "bhikkhave,",
  "atk-s0505a:901_14": "mama sāvakānaṃ upāsakānaṃ catūhi saṅgahavatthūhi parisaṃ saṅgaṇhantānaṃ yadidaṃ hatthako āḷavako”ti (a ni. 1.251).",
  "atk-s0505a:902_0": "Paramatthajotikāya khuddaka-aṭṭhakathāya",
  "atk-s0505a:903_0": "Suttanipāta-aṭṭhakathāya āḷavakasuttavaṇṇanā niṭṭhitā.",
  "atk-s0505a:904_0": "11. Vijayasuttavaṇṇanā",
  "atk-s0505a:905_0": "Caraṃ vā yadi vā tiṭṭhanti nandasuttaṃ.",
  "atk-s0505a:905_1": "“Vijayasuttaṃ kāyavicchandanikasutta”ntipi vuccati.",
  "atk-s0505a:905_2": "Kā uppatti?",
  "atk-s0505a:905_3": "Idaṃ kira suttaṃ dvīsu ṭhānesu vuttaṃ,",
  "atk-s0505a:905_4": "tasmā assa duvidhā uppatti.",
  "atk-s0505a:905_5": "Tattha bhagavatā anupubbena kapilavatthuṃ anuppatvā,",
  "atk-s0505a:905_6": "sākiye vinetvā nandādayo pabbājetvā,",
  "atk-s0505a:905_7": "anuññātāya mātugāmassa pabbajjāya ānandattherassa bhaginī nandā,",
  "atk-s0505a:905_8": "khemakasakkarañño dhītā abhirūpanandā,",
  "atk-s0505a:905_9": "janapadakalyāṇī nandāti tisso nandāyo pabbajiṃsu.",
  "atk-s0505a:905_10": "Tena ca samayena bhagavā sāvatthiyaṃ viharati.",
  "atk-s0505a:905_11": "Abhirūpanandā abhirūpā eva ahosi dassanīyā pāsādikā,",
  "atk-s0505a:905_12": "tenevassā abhirūpanandāti nāmamakaṃsu.",
  "atk-s0505a:905_13": "Janapadakalyāṇī nandāpi rūpena attanā sadisaṃ na passati.",
  "atk-s0505a:905_14": "Tā ubhopi rūpamadamattā “bhagavā rūpaṃ vivaṇṇeti, garahati,",
  "atk-s0505a:905_15": "anekapariyāyena rūpe ādīnavaṃ dassetī”ti bhagavato upaṭṭhānaṃ na gacchanti,",
  "atk-s0505a:905_16": "daṭṭhumpi na icchanti.",
  "atk-s0505a:905_17": "Evaṃ appasannā kasmā pabbajitāti ce? Agatiyā.",
  "atk-s0505a:905_18": "Abhirūpanandāya hi vāreyyadivaseyeva sāmiko sakyakumāro kālamakāsi.",
  "atk-s0505a:905_19": "Atha naṃ mātāpitaro akāmakaṃ pabbājesuṃ.",
  "atk-s0505a:905_20": "Janapadakalyāṇī nandāpi āyasmante nande arahattaṃ patte nirāsā hutvā “mayhaṃ sāmiko ca mātā ca mahāpajāpati aññe ca ñātakā pabbajitā,",
  "atk-s0505a:905_21": "ñātīhi vinā dukkho gharāvāso”ti gharāvāse assādamalabhantī pabbajitā,",
  "atk-s0505a:905_22": "na saddhāya.",
  "atk-s0505a:906_0": "Atha bhagavā tāsaṃ ñāṇaparipākaṃ viditvā mahāpajāpatiṃ āṇāpesi “sabbāpi bhikkhuniyo paṭipāṭiyā ovādaṃ āgacchantū”ti.",
  "atk-s0505a:906_1": "Tā attano vāre sampatte aññaṃ pesenti.",
  "atk-s0505a:906_2": "Tato bhagavā “sampatte vāre attanāva āgantabbaṃ,",
  "atk-s0505a:906_3": "na aññā pesetabbā”ti āha.",
  "atk-s0505a:906_4": "Athekadivasaṃ abhirūpanandā agamāsi.",
  "atk-s0505a:906_5": "Taṃ bhagavā nimmitarūpena saṃvejetvā “aṭṭhīnaṃ nagaraṃ kata”nti imāya dhammapadagāthāya –",
  "atk-s0505a:907_0": "“Āturaṃ asuciṃ pūtiṃ, passa nande samussayaṃ;",
  "atk-s0505a:908_0": "Uggharantaṃ paggharantaṃ, bālānaṃ abhipatthitaṃ. ;",
  "atk-s0505a:909_0": "“Animittañca bhāvehi, mānānusayamujjaha;",
  "atk-s0505a:910_0": "Tato mānābhisamayā, upasantā carissasī”ti. –",
  "atk-s0505a:911_0": "Imāhi therīgāthāhi ca anupubbena arahatte patiṭṭhāpesi.",
  "atk-s0505a:911_1": "Athekadivasaṃ sāvatthivāsino purebhattaṃ dānaṃ datvā samādinnuposathā sunivatthā supārutā gandhapupphādīni",
  "atk-s0505a:911_2": "ādāya dhammassavanatthāya jetavanaṃ gantvā dhammassavanapariyosāne bhagavantaṃ vanditvā nagaraṃ pavisanti.",
  "atk-s0505a:911_3": "Bhikkhunisaṅghopi dhammakathaṃ sutvā bhikkhuniupassayaṃ gacchati.",
  "atk-s0505a:911_4": "Tattha manussā ca bhikkhuniyo ca bhagavato vaṇṇaṃ bhāsanti.",
  "atk-s0505a:911_5": "Catuppamāṇike hi lokasannivāse sammāsambuddhaṃ disvā appasīdanto nāma natthi.",
  "atk-s0505a:911_6": "Rūpappamāṇikā hi puggalā bhagavato lakkhaṇakhacitamanubyañjanavicitraṃ samujjalitaketumālābyāmappabhāvinaddhamalaṅkāratthamiva",
  "atk-s0505a:911_7": "lokassa samuppannaṃ rūpaṃ disvā pasīdanti,",
  "atk-s0505a:911_8": "ghosappamāṇikā anekasatesu jātakesu kittighosaṃ aṭṭhaṅgasamannāgataṃ karavīkamadhuranigghosaṃ brahmassarañca sutvā,",
  "atk-s0505a:911_9": "lūkhappamāṇikā pattacīvarādilūkhataṃ dukkarakārikalūkhataṃ vā disvā,",
  "atk-s0505a:911_10": "dhammappamāṇikā sīlakkhandhādīsu yaṃkiñci dhammakkhandhaṃ upaparikkhitvā.",
  "atk-s0505a:911_11": "Tasmā sabbaṭṭhānesu bhagavato vaṇṇaṃ bhāsanti.",
  "atk-s0505a:911_12": "Janapadakalyāṇī nandā bhikkhunipassayaṃ patvāpi anekapariyāyena bhagavato vaṇṇaṃ bhāsantānaṃ tesaṃ sutvā",
  "atk-s0505a:911_13": "bhagavantaṃ upagantukāmā hutvā bhikkhunīnaṃ ārocesi.",
  "atk-s0505a:911_14": "Bhikkhuniyo taṃ gahetvā bhagavantaṃ upasaṅkamiṃsu.",
  "atk-s0505a:912_0": "Bhagavā paṭikacceva tassāgamanaṃ viditvā kaṇṭakena kaṇṭakaṃ,",
  "atk-s0505a:912_1": "āṇiyā ca āṇiṃ nīharitukāmo puriso viya rūpeneva rūpamadaṃ vinetuṃ attano iddhibalena pannarasasoḷasavassuddesikaṃ",
  "atk-s0505a:912_2": "atidassanīyaṃ itthiṃ passe ṭhatvā bījamānaṃ abhinimmini.",
  "atk-s0505a:912_3": "Nandā bhikkhunīhi saddhiṃ upasaṅkamitvā,",
  "atk-s0505a:912_4": "bhagavantaṃ vanditvā,",
  "atk-s0505a:912_5": "bhikkhunisaṅghassa antare nisīditvā,",
  "atk-s0505a:912_6": "pādatalā pabhuti yāva kesaggā bhagavato rūpasampattiṃ disvā puna taṃ bhagavato passe ṭhitaṃ nimmatarūpañca",
  "atk-s0505a:912_7": "disvā “aho ayaṃ itthī rūpavatī”ti attano rūpamadaṃ jahitvā tassā rūpe abhirattabhāvā ahosi.",
  "atk-s0505a:912_8": "Tato bhagavā taṃ itthiṃ vīsativassappamāṇaṃ katvā dassesi.",
  "atk-s0505a:912_9": "Mātugāmo hi soḷasavassuddesikoyeva sobhati,",
  "atk-s0505a:912_10": "na tato uddhaṃ.",
  "atk-s0505a:912_11": "Atha tassā rūpaparihāniṃ disvā nandāya tasmiṃ rūpe chandarāgo tanuko ahosi.",
  "atk-s0505a:912_12": "Tato bhagavā avijātavaṇṇaṃ,",
  "atk-s0505a:912_13": "sakiṃvijātavaṇṇaṃ,",
  "atk-s0505a:912_14": "majjhimitthivaṇṇaṃ,",
  "atk-s0505a:912_15": "mahitthivaṇṇanti evaṃ yāva vassasatikaṃ obhaggaṃ daṇḍaparāyaṇaṃ tilakāhatagattaṃ katvā,",
  "atk-s0505a:912_16": "dassetvā passamānāyeva nandāya tassā maraṇaṃ uddhumātakādibhedaṃ kākādīhi samparivāretvā khajjamānaṃ duggandhaṃ jegucchapaṭikūlabhāvañca dassesi.",
  "atk-s0505a:912_17": "Nandāya taṃ kamaṃ disvā “evamevaṃ mamapi aññesampi sabbasādhāraṇo ayaṃ kamo”ti aniccasaññā saṇṭhāsi,",
  "atk-s0505a:912_18": "tadanusārena ca dukkhanattasaññāpi,",
  "atk-s0505a:912_19": "tayo bhavā ādittamiva agāraṃ appaṭisaraṇā hutvā upaṭṭhahiṃsu.",
  "atk-s0505a:912_20": "Atha bhagavā “kammaṭṭhāne pakkhantaṃ nandāya citta”nti ñatvā tassā sappāyavasena imā gāthāyo abhāsi –",
  "atk-s0505a:913_0": "“Āturaṃ asuciṃ pūtiṃ, passa nande samussayaṃ;",
  "atk-s0505a:914_0": "Uggharantaṃ paggharantaṃ, bālānaṃ abhipatthitaṃ. ;",
  "atk-s0505a:915_0": "“Yathā idaṃ tathā etaṃ, yathā etaṃ tathā idaṃ;",
  "atk-s0505a:916_0": "Dhātuso suññato passa, mā lokaṃ punarāgami;",
  "atk-s0505a:917_0": "Bhave chandaṃ virājetvā, upasantā carissasī”ti. ;",
  "atk-s0505a:918_0": "Gāthāpariyosāne nandā sotāpattiphale patiṭṭhāsi.",
  "atk-s0505a:918_1": "Athassā bhagavā uparimaggādhigamatthaṃ suññataparivāraṃ vipassanākammaṭṭhānaṃ kathento imaṃ suttamabhāsi.",
  "atk-s0505a:918_2": "Ayaṃ tāvassa ekā uppatti.",
  "atk-s0505a:919_0": "Bhagavati pana rājagahe viharante yā sā cīvarakkhandhake vitthārato vuttasamuṭṭhānāya sālavatiyā gaṇikāya",
  "atk-s0505a:919_1": "dhītā jīvakassa kaniṭṭhā sirimā nāma mātu accayena taṃ ṭhānaṃ labhitvā “akkodhena jine kodha”nti imissā",
  "atk-s0505a:919_2": "gāthāya vatthumhi puṇṇakaseṭṭhidhītaraṃ avamaññitvā,",
  "atk-s0505a:919_3": "bhagavantaṃ khamāpentī dhammadesanaṃ sutvā,",
  "atk-s0505a:919_4": "sotāpannā hutvā aṭṭha niccabhattāni pavattesi.",
  "atk-s0505a:919_5": "Taṃ ārabbha aññataro niccabhattiko bhikkhu rāgaṃ uppādesi.",
  "atk-s0505a:919_6": "Āhārakiccampi ca kātuṃ asakkonto nirāhāro nipajjīti dhammapadagāthāvatthumhi vuttaṃ.",
  "atk-s0505a:919_7": "Tasmiṃ tathānipanneyeva sirimā kālaṃ katvā yāmabhavane suyāmassa devī ahosi.",
  "atk-s0505a:919_8": "Atha tassā sarīrassa aggikiccaṃ nivāretvā āmakasusāne raññā nikkhipāpitaṃ sarīraṃ dassanāya bhagavā bhikkhusaṅghaparivuto agamāsi,",
  "atk-s0505a:919_9": "tampi bhikkhuṃ ādāya,",
  "atk-s0505a:919_10": "tathā nāgarā ca rājā ca.",
  "atk-s0505a:919_11": "Tattha manussā bhaṇanti “pubbe sirimāya aṭṭhuttarasahassenāpi dassanaṃ dullabhaṃ,",
  "atk-s0505a:919_12": "taṃ dānajja kākaṇikāyāpi daṭṭhukāmo natthī”ti.",
  "atk-s0505a:919_13": "Sirimāpi devakaññā pañcahi rathasatehi parivutā tatrāgamāsi.",
  "atk-s0505a:919_14": "Tatrāpi bhagavā sannipatitānaṃ dhammadesanatthaṃ imaṃ suttaṃ tassa bhikkhuno ovādatthaṃ “passa cittakataṃ bimba”nti imañca dhammapadagāthaṃ abhāsi.",
  "atk-s0505a:919_15": "Ayamassa dutiyā uppatti.",
  "atk-s0505a:920_0": "195.",
  "atk-s0505a:920_1": "Tattha caraṃ vāti sakalarūpakāyassa gantabbadisābhimukhenābhinīhārena gacchanto vā.",
  "atk-s0505a:920_2": "Yadi vā tiṭṭhanti tasseva ussāpanabhāvena tiṭṭhanto vā.",
  "atk-s0505a:920_3": "Nisinno uda vā sayanti tasseva heṭṭhimabhāgasamiñjanauparimabhāgasamussāpanabhāvena nisinno vā,",
  "atk-s0505a:920_4": "tiriyaṃ pasāraṇabhāvena sayanto vā.",
  "atk-s0505a:920_5": "Samiñjeti pasāretīti tāni tāni pabbāni samiñjeti ca pasāreti ca.",
  "atk-s0505a:921_0": "Esā kāyassa iñjanāti sabbāpesā imasseva saviññāṇakassa kāyassa iñjanā calanā phandanā,",
  "atk-s0505a:921_1": "natthettha añño koci caranto vā pasārento vā,",
  "atk-s0505a:921_2": "apica kho pana “carāmī”ti citte uppajjante taṃsamuṭṭhānā vāyodhātu kāyaṃ pharati,",
  "atk-s0505a:921_3": "tenassa gantabbadisābhimukho abhinīhāro hoti,",
  "atk-s0505a:921_4": "desantare rūpantarapātubhāvoti attho.",
  "atk-s0505a:921_5": "Tena “cara”nti vuccati.",
  "atk-s0505a:921_6": "Tathā “tiṭṭhāmī”ti citte uppajjante taṃsamuṭṭhānā vāyodhātu kāyaṃ pharati,",
  "atk-s0505a:921_7": "tenassa samussāpanaṃ hoti,",
  "atk-s0505a:921_8": "uparūpariṭṭhānena rūpapātubhāvoti attho.",
  "atk-s0505a:921_9": "Tena “tiṭṭha”nti vuccati.",
  "atk-s0505a:921_10": "Tathā “nisīdāmī”ti citte uppajjante taṃsamuṭṭhānā vāyodhātu kāyaṃ pharati,",
  "atk-s0505a:921_11": "tenassa heṭṭhimabhāgasamiñjanañca uparimabhāgasamussāpanañca hoti,",
  "atk-s0505a:921_12": "tathābhāvena rūpapātubhāvoti attho.",
  "atk-s0505a:921_13": "Tena “nisinno”ti vuccati.",
  "atk-s0505a:921_14": "Tathā “sayāmī”ti citte uppajjante taṃsamuṭṭhānā vāyodhātu kāyaṃ pharati,",
  "atk-s0505a:921_15": "tenassa tiriyaṃ pasāraṇaṃ hoti,",
  "atk-s0505a:921_16": "tathābhāvena rūpapātubhāvoti attho.",
  "atk-s0505a:921_17": "Tena “saya”nti vuccati.",
  "atk-s0505a:922_0": "Evaṃ cāyamāyasmā yo koci itthannāmo caraṃ vā yadi vā tiṭṭhaṃ,",
  "atk-s0505a:922_1": "nisinno uda vā sayaṃ yametaṃ tattha tattha iriyāpathe tesaṃ tesaṃ pabbānaṃ samiñjanappasāraṇavasena samiñjeti pasāretīti vuccati.",
  "atk-s0505a:922_2": "Tampi yasmā samiñjanappasāraṇacitte uppajjamāne yathāvutteneva nayena hoti,",
  "atk-s0505a:922_3": "tasmā esā kāyassa iñjanā,",
  "atk-s0505a:922_4": "natthettha añño koci,",
  "atk-s0505a:922_5": "suññamidaṃ kenaci carantena vā pasārentena vā sattena vā puggalena vā.",
  "atk-s0505a:922_6": "Kevalaṃ pana –",
  "atk-s0505a:923_0": "“Cittanānattamāgamma, nānattaṃ hoti vāyuno;",
  "atk-s0505a:924_0": "Vāyunānattato nānā, hoti kāyassa iñjanā”ti. –",
  "atk-s0505a:925_0": "Ayamettha paramattho.",
  "atk-s0505a:926_0": "Evametāya gāthāya bhagavā yasmā ekasmiṃ iriyāpathe ciraviniyogena kāyapīḷanaṃ hoti,",
  "atk-s0505a:926_1": "tassa ca vinodanatthaṃ iriyāpathaparivattanaṃ karīyati,",
  "atk-s0505a:926_2": "tasmā “caraṃ vā”tiādīhi iriyāpathapaṭicchannaṃ dukkhalakkhaṇaṃ dīpeti,",
  "atk-s0505a:926_3": "tathā caraṇakāle ṭhānādīnamabhāvato sabbametaṃ caraṇādibhedaṃ “esā kāyassa iñjanā”ti bhaṇanto santatipaṭicchannaṃ aniccalakkhaṇaṃ.",
  "atk-s0505a:926_4": "Tāya tāya sāmaggiyā pavattāya “esā kāyassa iñjanā”ti ca attapaṭikkhepena bhaṇanto attasaññāghanapaṭicchannaṃ anattalakkhaṇaṃ dīpeti.",
  "atk-s0505a:927_0": "196.",
  "atk-s0505a:927_1": "Evaṃ lakkhaṇattayadīpanena suññatakammaṭṭhānaṃ kathetvā puna saviññāṇakāviññāṇakaasubhadassanatthaṃ “aṭṭhinahārusaṃyutto”ti ārabhi.",
  "atk-s0505a:927_2": "Tassattho –",
  "atk-s0505a:927_3": "yassa cesā kāyassa iñjanā,",
  "atk-s0505a:927_4": "svāyaṃ kāyo visuddhimagge dvattiṃsākāravaṇṇanāyaṃ vaṇṇasaṇṭhānadisokāsaparicchedabhedena abyāpāranayena",
  "atk-s0505a:927_5": "ca pakāsitehi saṭṭhādhikehi tīhi aṭṭhisatehi navahi nhārusatehi ca saṃyuttattā aṭṭhinahārusaṃyutto.",
  "atk-s0505a:927_6": "Tattheva pakāsitena aggapādaṅgulitacādinā tacena ca navapesisatappabhedena ca maṃsena avalittattā tacamaṃsāvalepano",
  "atk-s0505a:927_7": "paramaduggandhajegucchapaṭikūloti veditabbo.",
  "atk-s0505a:927_8": "Kiñcettha veditabbaṃ siyā,",
  "atk-s0505a:927_9": "yadi esa yā sā majjhimassa purisassa sakalasarīrato saṃkaḍḍhitā badaraṭṭhippamāṇā bhaveyya,",
  "atk-s0505a:927_10": "tāya makkhikāpattasukhumacchaviyā nīlādiraṅgajātena gehabhitti viya paṭicchanno na bhaveyya,",
  "atk-s0505a:927_11": "ayaṃ pana evaṃ sukhumāyapi chaviyā kāyo paṭicchanno paññācakkhuvirahitehi bālaputhujjanehi yathābhūtaṃ na dissati.",
  "atk-s0505a:927_12": "Chavirāgarañjito hissa paramajegucchapaṭikūladhammasaṅkhāto tacopi tacapaliveṭhitaṃ yaṃ taṃ pabhedato –",
  "atk-s0505a:928_0": "“Navapesisatā maṃsā, avalittā kaḷevare;",
  "atk-s0505a:929_0": "Nānākimikulākiṇṇaṃ, miḷhaṭṭhānaṃva pūtikā”ti. –",
  "atk-s0505a:930_0": "Evaṃ vuttaṃ navamaṃsasatampi, maṃsāvalittā ye te –",
  "atk-s0505a:931_0": "“Navanhārusatā honti, byāmamatte kaḷevare;",
  "atk-s0505a:932_0": "Bandhanti aṭṭhisaṅghātaṃ, agāramiva valliyā”ti. –",
  "atk-s0505a:933_0": "Tepi,",
  "atk-s0505a:933_1": "nhārusamuṭṭhitāni paṭipāṭiyā avaṭṭhitāni pūtīni duggandhāni tīṇi saṭṭhādhikāni aṭṭhisatānipi yathābhūtaṃ",
  "atk-s0505a:933_2": "na dissanti yato anādiyitvā taṃ makkhikāpattasukhumacchaviṃ.",
  "atk-s0505a:933_3": "Yāni panassa chavirāgarattena tacena paliveṭhitattā sabbalokassa apākaṭāni nānappakārāni abbhantarakuṇapāni",
  "atk-s0505a:933_4": "paramāsuciduggandhajegucchanīyapaṭikūlāni,",
  "atk-s0505a:933_5": "tānipi paññācakkhunā paṭivijjhitvā evaṃ passitabbo “antapūro udarapūro…pe…",
  "atk-s0505a:933_6": "pittassa ca vasāya cā”ti.",
  "atk-s0505a:934_0": "197.",
  "atk-s0505a:934_1": "Tattha antassa pūro antapūro.",
  "atk-s0505a:934_2": "Udarassa pūro udarapūro.",
  "atk-s0505a:934_3": "Udaranti ca udariyassetaṃ adhivacanaṃ.",
  "atk-s0505a:934_4": "Tañhi ṭhānanāmena “udara”nti vuttaṃ.",
  "atk-s0505a:934_5": "Yakanapeḷassāti yakanapiṇḍassa.",
  "atk-s0505a:934_6": "Vatthinoti muttassa.",
  "atk-s0505a:934_7": "Ṭhānūpacārena panetaṃ “vatthī”ti vuttaṃ.",
  "atk-s0505a:934_8": "Pūroti adhikāro,",
  "atk-s0505a:934_9": "tasmā yakanapeḷassa pūro vatthino pūroti evaṃ yojetabbaṃ.",
  "atk-s0505a:934_10": "Esa nayo hadayassātiādīsu.",
  "atk-s0505a:934_11": "Sabbāneva cetāni antādīni vaṇṇasaṇṭhānadisokāsaparicchedabhedena abyāpāranayena ca visuddhimagge vuttanayavaseneva veditabbāni.",
  "atk-s0505a:935_0": "199- 200.",
  "atk-s0505a:935_1": "Evaṃ bhagavā “na kiñcettha ekampi gayhūpagaṃ muttāmaṇisadisaṃ atthi,",
  "atk-s0505a:935_2": "aññadatthu asuciparipūrovāyaṃ kāyo”ti abbhantarakuṇapaṃ dassetvā idāni tameva abbhantarakuṇapaṃ bahinikkhamanakuṇapena",
  "atk-s0505a:935_3": "pākaṭaṃ katvā dassento pubbe vuttañca saṅgaṇhitvā “athassa navahi sotehī”ti gāthādvayamāha.",
  "atk-s0505a:936_0": "Tattha athāti pariyāyantaranidassanaṃ,",
  "atk-s0505a:936_1": "aparenāpi pariyāyena asucibhāvaṃ passāti vuttaṃ hoti.",
  "atk-s0505a:936_2": "Assāti imassa kāyassa.",
  "atk-s0505a:936_3": "Navahi sotehīti ubhoakkhicchiddakaṇṇacchiddanāsāchiddamukhavaccamaggapassāvamaggehi.",
  "atk-s0505a:936_4": "Asuci savatīti sabbalokapākaṭanānappakāraparamaduggandhajegucchaasuciyeva savati, sandati,",
  "atk-s0505a:936_5": "paggharati,",
  "atk-s0505a:936_6": "na aññaṃ kiñci agarucandanādigandhajātaṃ vā maṇimuttādiratanajātaṃ vā.",
  "atk-s0505a:936_7": "Sabbadāti tañca kho sabbadā rattimpi divāpi pubbaṇhepi sāyanhepi tiṭṭhatopi gacchatopīti.",
  "atk-s0505a:936_8": "Kiṃ taṃ asucīti ce?",
  "atk-s0505a:936_9": "“Akkhimhā akkhigūthako”tiādi.",
  "atk-s0505a:936_10": "Etassa hi dvīhi akkhicchiddehi apanītatacamaṃsasadiso akkhigūthako,",
  "atk-s0505a:936_11": "kaṇṇacchiddehi rajojallasadiso kaṇṇagūthako,",
  "atk-s0505a:936_12": "nāsāchiddehi pubbasadisā siṅghāṇikā ca savati,",
  "atk-s0505a:936_13": "mukhena ca vamati.",
  "atk-s0505a:936_14": "Kiṃ vamatīti ce?",
  "atk-s0505a:936_15": "Ekadā pittaṃ,",
  "atk-s0505a:936_16": "yadā abaddhapittaṃ kuppitaṃ hoti,",
  "atk-s0505a:936_17": "tadā taṃ vamatīti adhippāyo.",
  "atk-s0505a:936_18": "Semhañcāti na kevalañca pittaṃ,",
  "atk-s0505a:936_19": "yampi udarapaṭale ekapatthapūrappamāṇaṃ semhaṃ tiṭṭhati,",
  "atk-s0505a:936_20": "tampi ekadā vamati.",
  "atk-s0505a:936_21": "Taṃ panetaṃ vaṇṇādito visuddhimagge vuttanayeneva veditabbaṃ.",
  "atk-s0505a:936_22": "“Semhañcā”ti ca-",
  "atk-s0505a:936_23": "saddena semhañca aññañca evarūpaṃ udariyalohitādiasuciṃ vamatīti dasseti.",
  "atk-s0505a:936_24": "Evaṃ sattahi dvārehi asucivamanaṃ dassetvā kālaññū puggalaññū parisaññū ca bhagavā taduttari dve dvārāni",
  "atk-s0505a:936_25": "visesavacanena anāmasitvā aparena pariyāyena sabbasmāpi kāyā asucisavanaṃ dassento āha “kāyamhā sedajallikā”ti.",
  "atk-s0505a:936_26": "Tattha sedajallikāti sedo ca loṇapaṭalamalabhedā jallikā ca,",
  "atk-s0505a:936_27": "tassa “savati sabbadā”ti iminā saddhiṃ sambandho.",
  "atk-s0505a:937_0": "201.",
  "atk-s0505a:937_1": "Evaṃ bhagavā yathā nāma bhatte paccamāne taṇḍulamalañca udakamalañca pheṇena saddhiṃ uṭṭhahitvā ukkhalimukhaṃ makkhetvā bahi gaḷati,",
  "atk-s0505a:937_2": "tathā asitapītādibhede āhāre kammajena agginā paccamāne yaṃ asitapītādimalaṃ uṭṭhahitvā “akkhimhā akkhigūthako”tiādinā",
  "atk-s0505a:937_3": "bhedena nikkhamantaṃ akkhiādīni makkhetvā bahi gaḷati,",
  "atk-s0505a:937_4": "tassāpi vasena imassa kāyassa asucibhāvaṃ dassetvā idāni yaṃ loke uttamaṅgasammataṃ sīsaṃ ativisiṭṭhabhāvato",
  "atk-s0505a:937_5": "paccentā vandaneyyānampi vandanaṃ na karonti,",
  "atk-s0505a:937_6": "tassāpi nissāratāya asucitāya cassa asucibhāvaṃ dassento “athassa susiraṃ sīsa”nti imaṃ gāthamāha.",
  "atk-s0505a:938_0": "Tattha susiranti chiddaṃ.",
  "atk-s0505a:938_1": "Matthaluṅgassa pūritanti dadhibharitaalābukaṃ viya matthaluṅgabharitaṃ.",
  "atk-s0505a:938_2": "Tañca panetaṃ matthaluṅgaṃ visuddhimagge vuttanayeneva veditabbaṃ.",
  "atk-s0505a:938_3": "Subhato naṃ maññati bāloti tamenaṃ evaṃ nānāvidhakuṇapabharitampi kāyaṃ duccintitacintī bālo subhato maññati,",
  "atk-s0505a:938_4": "subhaṃ suciṃ iṭṭhaṃ kantaṃ manāpanti tīhipi taṇhādiṭṭhimānamaññanāhi maññati. Kasmā?",
  "atk-s0505a:938_5": "Yasmā avijjāya purakkhato catusaccapaṭicchādakena mohena purakkhato, codito,",
  "atk-s0505a:938_6": "pavattito,",
  "atk-s0505a:938_7": "“evaṃ ādiya,",
  "atk-s0505a:938_8": "evaṃ abhinivisa evaṃ maññāhī”ti gāhitoti adhippāyo.",
  "atk-s0505a:938_9": "Passa yāva anatthakarā cāyaṃ avijjāti.",
  "atk-s0505a:939_0": "202.",
  "atk-s0505a:939_1": "Evaṃ bhagavā saviññāṇakavasena asubhaṃ dassetvā idāni aviññāṇakavasena dassetuṃ,",
  "atk-s0505a:939_2": "yasmā vā cakkavattiraññopi kāyo yathāvuttakuṇapabharitoyeva hoti,",
  "atk-s0505a:939_3": "tasmā sabbappakārenapi sampattibhave asubhaṃ dassetvā idāni vipattibhave dassetuṃ “yadā ca so mato setī”ti gāthamāha.",
  "atk-s0505a:940_0": "Tassattho –",
  "atk-s0505a:940_1": "svāyamevaṃvidho kāyo yadā āyuusmāviññāṇāpagamena mato vātabharitabhastā viya uddhumātako vaṇṇaparibhedena",
  "atk-s0505a:940_2": "vinīlako susānasmiṃ niratthaṃva kaliṅgaraṃ chaḍḍitattā apaviddho seti,",
  "atk-s0505a:940_3": "atha “na dānissa puna uṭṭhānaṃ bhavissatī”ti ekaṃsatoyeva anapekkhā honti ñātayo.",
  "atk-s0505a:940_4": "Tattha matoti aniccataṃ dasseti,",
  "atk-s0505a:940_5": "setīti nirīhakattaṃ.",
  "atk-s0505a:940_6": "Tadubhayena ca jīvitabalamadappahāne niyojeti.",
  "atk-s0505a:940_7": "Uddhumātoti saṇṭhānavipattiṃ dasseti,",
  "atk-s0505a:940_8": "vinīlakoti chavirāgavipattiṃ.",
  "atk-s0505a:940_9": "Tadubhayena ca rūpamadappahāne vaṇṇapokkharataṃ paṭicca mānappahāne ca niyojeti.",
  "atk-s0505a:940_10": "Apaviddhoti gahetabbābhāvaṃ dasseti,",
  "atk-s0505a:940_11": "susānasminti anto adhivāsetumanarahaṃ jigucchanīyabhāvaṃ.",
  "atk-s0505a:940_12": "Tadubhayenapi “mama”nti gāhassa subhasaññāya ca pahāne niyojeti.",
  "atk-s0505a:940_13": "Anapekkhā honti ñātayoti paṭikiriyābhāvaṃ dasseti,",
  "atk-s0505a:940_14": "tena ca parivāramadappahāne niyojeti.",
  "atk-s0505a:941_0": "203.",
  "atk-s0505a:941_1": "Evamimāya gāthāya aparibhinnāviññāṇakavasena asubhaṃ dassetvā idāni paribhinnavasenāpi dassetuṃ “khādanti na”nti gāthamāha.",
  "atk-s0505a:941_2": "Tattha ye caññeti ye ca aññepi kākakulalādayo kuṇapabhakkhā pāṇino santi,",
  "atk-s0505a:941_3": "tepi naṃ khādantīti attho.",
  "atk-s0505a:941_4": "Sesaṃ uttānameva.",
  "atk-s0505a:942_0": "204.",
  "atk-s0505a:942_1": "Evaṃ “caraṃ vā”tiādinā nayena suññatakammaṭṭhānavasena,",
  "atk-s0505a:942_2": "“aṭṭhinahārusaṃyutto”tiādinā saviññāṇakāsubhavasena “yadā ca so mato setī”tiādinā aviññāṇakāsubhavasena",
  "atk-s0505a:942_3": "kāyaṃ dassetvā evaṃ niccasukhattabhāvasuññe ekantaasubhe cāpi kāyasmiṃ “subhato naṃ maññati bālo,",
  "atk-s0505a:942_4": "avijjāya purakkhato”ti iminā bālassa vuttiṃ pakāsetvā avijjāmukhena ca vaṭṭaṃ dassetvā idāni tattha paṇḍitassa",
  "atk-s0505a:942_5": "vuttiṃ pariññāmukhena ca vivaṭṭaṃ dassetuṃ “sutvāna buddhavacana”nti ārabhi.",
  "atk-s0505a:943_0": "Tattha sutvānāti yoniso nisāmetvā.",
  "atk-s0505a:943_1": "Buddhavacananti kāyavicchandanakaraṃ buddhavacanaṃ.",
  "atk-s0505a:943_2": "Bhikkhūti sekkho vā puthujjano vā.",
  "atk-s0505a:943_3": "Paññāṇavāti paññāṇaṃ vuccati vipassanā aniccādippakāresu pavattattā,",
  "atk-s0505a:943_4": "tāya samannāgatoti attho.",
  "atk-s0505a:943_5": "Idhāti sāsane.",
  "atk-s0505a:943_6": "So kho naṃ parijānātīti so imaṃ kāyaṃ tīhi pariññāhi parijānāti. Kathaṃ?",
  "atk-s0505a:943_7": "Yathā nāma kusalo vāṇijo idañcidañcāti bhaṇḍaṃ oloketvā “ettakena gahite ettako nāma udayo bhavissatī”ti",
  "atk-s0505a:943_8": "tulayitvā tathā katvā puna saudayaṃ mūlaṃ gaṇhanto taṃ bhaṇḍaṃ chaḍḍeti,",
  "atk-s0505a:943_9": "evamevaṃ “aṭṭhinhāruādayo ime kesalomādayo cā”ti ñāṇacakkhunā olokento ñātapariññāya parijānāti,",
  "atk-s0505a:943_10": "“aniccā ete dhammā dukkhā anattā”ti tulayanto tīraṇapariññāya parijānāti,",
  "atk-s0505a:943_11": "evaṃ tīrayitvā ariyamaggaṃ pāpuṇanto tattha chandarāgappahānena pahānapariññāya parijānāti.",
  "atk-s0505a:943_12": "Saviññāṇakāviññāṇakaasubhavasena vā passanto ñātapariññāya parijānāti,",
  "atk-s0505a:943_13": "aniccādivasena passanto tīraṇapariññāya,",
  "atk-s0505a:943_14": "arahattamaggena tato chandarāgaṃ apakaḍḍhitvā taṃ pajahanto pahānapariññāya parijānāti.",
  "atk-s0505a:944_0": "Kasmā so evaṃ parijānātīti ce?",
  "atk-s0505a:944_1": "Yathābhūtañhi passati,",
  "atk-s0505a:944_2": "yasmā yathābhūtaṃ passatīti attho.",
  "atk-s0505a:944_3": "“Paññāṇavā”tiādinā eva ca etasmiṃ atthe siddhe yasmā buddhavacanaṃ sutvā tassa paññāṇavattaṃ hoti,",
  "atk-s0505a:944_4": "yasmā ca sabbajanassa pākaṭopāyaṃ kāyo asutvā buddhavacanaṃ na sakkā parijānituṃ,",
  "atk-s0505a:944_5": "tasmā tassa ñāṇahetuṃ ito bāhirānaṃ evaṃ daṭṭhuṃ asamatthatañca dassetuṃ “sutvāna buddhavacana”nti āha.",
  "atk-s0505a:944_6": "Nandābhikkhuniṃ tañca vipallatthacittaṃ bhikkhuṃ ārabbha desanāpavattito aggaparisato tappaṭipattippattānaṃ bhikkhubhāvadassanato ca “bhikkhū”ti āha.",
  "atk-s0505a:945_0": "205.",
  "atk-s0505a:945_1": "Idāni “yathābhūtañhi passatī”ti ettha yathā passanto yathābhūtaṃ passati,",
  "atk-s0505a:945_2": "taṃ dassetuṃ āha “yathā idaṃ tathā etaṃ,",
  "atk-s0505a:945_3": "yathā etaṃ tathā ida”nti.",
  "atk-s0505a:945_4": "Tassattho –",
  "atk-s0505a:945_5": "yathā idaṃ saviññāṇakāsubhaṃ āyuusmāviññāṇānaṃ anapagamā carati, tiṭṭhati, nisīdati, sayati;",
  "atk-s0505a:945_6": "tathā etaṃ etarahi susāne sayitaṃ aviññāṇakampi pubbe tesaṃ dhammānaṃ anapagamā ahosi.",
  "atk-s0505a:945_7": "Yathā ca etaṃ etarahi matasarīraṃ tesaṃ dhammānaṃ apagamā na carati,",
  "atk-s0505a:945_8": "na tiṭṭhati,",
  "atk-s0505a:945_9": "na nisīdati,",
  "atk-s0505a:945_10": "na seyyaṃ kappeti,",
  "atk-s0505a:945_11": "tathā idaṃ saviññāṇakampi tesaṃ dhammānaṃ apagamā bhavissati.",
  "atk-s0505a:945_12": "Yathā ca idaṃ saviññāṇakaṃ etarahi na susāne mataṃ seti,",
  "atk-s0505a:945_13": "na uddhumātakādibhāvamupagataṃ,",
  "atk-s0505a:945_14": "tathā etaṃ etarahi matasarīrampi pubbe ahosi.",
  "atk-s0505a:945_15": "Yathā panetaṃ etarahi aviññāṇakāsubhaṃ mataṃ susāne seti,",
  "atk-s0505a:945_16": "uddhumātakādibhāvañca upagataṃ,",
  "atk-s0505a:945_17": "tathā idaṃ saviññāṇakampi bhavissatīti.",
  "atk-s0505a:946_0": "Tattha yathā idaṃ tathā etanti attanā matassa sarīrassa samānabhāvaṃ karonto bāhire dosaṃ pajahati.",
  "atk-s0505a:946_1": "Yathā etaṃ tathā idanti matasarīrena attano samānabhāvaṃ karonto ajjhattike rāgaṃ pajahati.",
  "atk-s0505a:946_2": "Yenākārena ubhayaṃ sabhaṃ karoti,",
  "atk-s0505a:946_3": "taṃ pajānanto ubhayattha mohaṃ pajahati.",
  "atk-s0505a:946_4": "Evaṃ yathābhūtadassanena pubbabhāgeyeva akusalamūlappahānaṃ sādhetvā,",
  "atk-s0505a:946_5": "yasmā evaṃ paṭipanno bhikkhu anupubbena arahattamaggaṃ patvā sabbaṃ chandarāgaṃ virājetuṃ samattho hoti,",
  "atk-s0505a:946_6": "tasmā āha “ajjhattañca bahiddhā ca,",
  "atk-s0505a:946_7": "kāye chandaṃ virājaye”ti.",
  "atk-s0505a:946_8": "Evaṃ paṭipanno bhikkhu anupubbenāti pāṭhaseso.",
  "atk-s0505a:947_0": "206.",
  "atk-s0505a:947_1": "Evaṃ sekkhabhūmiṃ dassetvā idāni asekkhabhūmiṃ dassento āha “chandarāgaviratto so”ti.",
  "atk-s0505a:947_2": "Tassattho –",
  "atk-s0505a:947_3": "so bhikkhu arahattamaggañāṇena paññāṇavā maggānantaraṃ phalaṃ pāpuṇāti,",
  "atk-s0505a:947_4": "atha sabbaso chandarāgassa pahīnattā “chandarāgaviratto”ti ca,",
  "atk-s0505a:947_5": "maraṇābhāvena paṇītaṭṭhena vā amataṃ sabbasaṅkhāravūpasamanato santiṃ taṇhāsaṅkhātavānābhāvato nibbānaṃ,",
  "atk-s0505a:947_6": "cavanābhāvato accutanti saṃvaṇṇitaṃ padamajjhagāti ca vuccati.",
  "atk-s0505a:947_7": "Atha vā so bhikkhu arahattamaggañāṇena paññāṇavā maggānantaraphale ṭhito chandarāgaviratto nāma hoti,",
  "atk-s0505a:947_8": "vuttappakārañca padamajjhagāti veditabbo.",
  "atk-s0505a:947_9": "Tena “idamassa pahīnaṃ,",
  "atk-s0505a:947_10": "idañcānena laddha”nti dīpeti.",
  "atk-s0505a:948_0": "207- 208.",
  "atk-s0505a:948_1": "Evaṃ saviññāṇakāviññāṇakavasena asubhakammaṭṭhānaṃ saha nipphattiyā kathetvā puna saṅkhepadesanāya evaṃ",
  "atk-s0505a:948_2": "mahato ānisaṃsassa antarāyakaraṃ pamādavihāraṃ garahanto “dvipādakoya”nti gāthādvayamāha.",
  "atk-s0505a:948_3": "Tattha kiñcāpi apādakādayopi kāyā asucīyeva,",
  "atk-s0505a:948_4": "idhādhikāravasena pana ukkaṭṭhaparicchedavasena vā,",
  "atk-s0505a:948_5": "yasmā vā aññe asucibhūtāpi kāyā loṇambilādīhi abhisaṅkharitvā manussānaṃ bhojanepi upanīyanti,",
  "atk-s0505a:948_6": "na tveva manussakāyo,",
  "atk-s0505a:948_7": "tasmā asucitarabhāvamassa dassentopi “dvipādako”ti āha.",
  "atk-s0505a:949_0": "Ayanti manussakāyaṃ dasseti.",
  "atk-s0505a:949_1": "Duggandho parihīratīti duggandho samāno pupphagandhādīhi abhisaṅkharitvā parihīrati.",
  "atk-s0505a:949_2": "Nānākuṇapaparipūroti kesādianekappakārakuṇapabharito.",
  "atk-s0505a:949_3": "Vissavanto tato tatoti pupphagandhādīhi paṭicchādetuṃ ghaṭentānampi taṃ vāyāmaṃ nipphalaṃ katvā navahi dvārehi kheḷasiṅghāṇikādīni,",
  "atk-s0505a:949_4": "lomakūpehi ca sedajallikaṃ vissavantoyeva.",
  "atk-s0505a:949_5": "Tattha dāni passatha –",
  "atk-s0505a:949_6": "etādisena kāyena yo puriso vā itthī vā koci bālo maññe uṇṇametave taṇhādiṭṭhimānamaññanāhi “aha”nti vā",
  "atk-s0505a:949_7": "“mama”nti vā “nicco”ti vātiādinā nayena yo uṇṇamituṃ maññeyya,",
  "atk-s0505a:949_8": "paraṃ vā jātiādīhi avajāneyya attānaṃ ucce ṭhāne ṭhapento,",
  "atk-s0505a:949_9": "kimaññatra adassanā ṭhapetvā ariyamaggena ariyasaccadassanābhāvaṃ kimaññaṃ tassa evaṃ uṇṇamāvajānanakāraṇaṃ siyāti.",
  "atk-s0505a:950_0": "Desanāpariyosāne nandā bhikkhunī saṃvegamāpādi –",
  "atk-s0505a:950_1": "“aho vata re,",
  "atk-s0505a:950_2": "ahaṃ bālā,",
  "atk-s0505a:950_3": "yā maṃyeva ārabbha evaṃ vividhadhammadesanāpavattakassa bhagavato upaṭṭhānaṃ nāgamāsi”nti.",
  "atk-s0505a:950_4": "Evaṃ saṃviggā ca tameva dhammadesanaṃ samannāharitvā teneva kammaṭṭhānena katipayadivasabbhantare arahattaṃ sacchākāsi.",
  "atk-s0505a:950_5": "Dutiyaṭṭhānepi kira desanāpariyosāne caturāsītiyā pāṇasahassānaṃ dhammābhisamayo ahosi,",
  "atk-s0505a:950_6": "sirimā devakaññā anāgāmiphalaṃ pattā,",
  "atk-s0505a:950_7": "so ca bhikkhu sotāpattiphale patiṭṭhahīti.",
  "atk-s0505a:951_0": "Paramatthajotikāya khuddaka-aṭṭhakathāya",
  "atk-s0505a:952_0": "Suttanipāta-aṭṭhakathāya vijayasuttavaṇṇanā niṭṭhitā.",
  "atk-s0505a:953_0": "12. Munisuttavaṇṇanā",
  "atk-s0505a:954_0": "209.",
  "atk-s0505a:954_1": "Santhavāto bhayaṃ jātanti munisuttaṃ.",
  "atk-s0505a:954_2": "Kā uppatti?",
  "atk-s0505a:954_3": "Na sabbasseva suttassa ekā uppatti,",
  "atk-s0505a:954_4": "apicettha ādito tāva catunnaṃ gāthānaṃ ayamuppatti –",
  "atk-s0505a:954_5": "bhagavati kira sāvatthiyaṃ viharante gāmakāvāse aññatarā duggatitthī matapatikā puttaṃ bhikkhūsu pabbājetvā attanāpi bhikkhunīsu pabbaji.",
  "atk-s0505a:954_6": "Te ubhopi sāvatthiyaṃ vassaṃ upagantvā abhiṇhaṃ aññamaññassa dassanakāmā ahesuṃ.",
  "atk-s0505a:954_7": "Mātā kiñci labhitvā puttassa harati,",
  "atk-s0505a:954_8": "puttopi mātu.",
  "atk-s0505a:954_9": "Evaṃ sāyampi pātopi aññamaññaṃ samāgantvā laddhaṃ laddhaṃ saṃvibhajamānā,",
  "atk-s0505a:954_10": "sammodamānā,",
  "atk-s0505a:954_11": "sukhadukkhaṃ pucchamānā,",
  "atk-s0505a:954_12": "nirāsaṅkā ahesuṃ.",
  "atk-s0505a:954_13": "Tesaṃ evaṃ abhiṇhadassanena saṃsaggo uppajji,",
  "atk-s0505a:954_14": "saṃsaggā vissāso,",
  "atk-s0505a:954_15": "vissāsā otāro,",
  "atk-s0505a:954_16": "rāgena otiṇṇacittānaṃ pabbajitasaññā ca mātuputtasaññā ca antaradhāyi.",
  "atk-s0505a:954_17": "Tato mariyādavītikkamaṃ katvā asaddhammaṃ paṭiseviṃsu,",
  "atk-s0505a:954_18": "ayasappattā ca vibbhamitvā agāramajjhe vasiṃsu.",
  "atk-s0505a:954_19": "Bhikkhū bhagavato ārocesuṃ.",
  "atk-s0505a:954_20": "“Kiṃ nu so,",
  "atk-s0505a:954_21": "bhikkhave,",
  "atk-s0505a:954_22": "moghapuriso maññati na mātā putte sārajjati,",
  "atk-s0505a:954_23": "putto vā pana mātarī”ti garahitvā “nāhaṃ,",
  "atk-s0505a:954_24": "bhikkhave,",
  "atk-s0505a:954_25": "aññaṃ ekarūpampi samanupassāmī”tiādinā avasesasuttenapi bhikkhū saṃvejetvā “tasmātiha,",
  "atk-s0505a:954_26": "bhikkhave –",
  "atk-s0505a:955_0": "“Visaṃ yathā halāhalaṃ, telaṃ pakkuthitaṃ yathā;",
  "atk-s0505a:956_0": "Tambalohavilīnaṃva, mātugāmaṃ vivajjaye”ti ca. –",
  "atk-s0505a:957_0": "Vatvā puna bhikkhūnaṃ dhammadesanatthaṃ –",
  "atk-s0505a:957_1": "“santhavāto bhayaṃ jāta”nti imā attupanāyikā catasso gāthā abhāsi.",
  "atk-s0505a:958_0": "Tattha santhavo taṇhādiṭṭhimittabhedena tividhoti pubbe vutto.",
  "atk-s0505a:958_1": "Idha taṇhādiṭṭhisanthavo adhippeto.",
  "atk-s0505a:958_2": "Taṃ sandhāya bhagavā āha –",
  "atk-s0505a:958_3": "“passatha,",
  "atk-s0505a:958_4": "bhikkhave,",
  "atk-s0505a:958_5": "yathā idaṃ tassa moghapurisassa santhavāto bhayaṃ jāta”nti.",
  "atk-s0505a:958_6": "Tañhi tassa abhiṇhadassanakāmatāditaṇhāya balavakilesabhayaṃ jātaṃ,",
  "atk-s0505a:958_7": "yena saṇṭhātuṃ asakkonto mātari vippaṭipajji.",
  "atk-s0505a:958_8": "Attānuvādādikaṃ vā mahābhayaṃ,",
  "atk-s0505a:958_9": "yena sāsanaṃ chaḍḍetvā vibbhanto.",
  "atk-s0505a:958_10": "Niketāti “rūpanimittaniketavisāravinibandhā kho, gahapati,",
  "atk-s0505a:958_11": "‘niketasārī’ti vuccatī”tiādinā nayena vuttā ārammaṇappabhedā.",
  "atk-s0505a:958_12": "Jāyate rajoti rāgadosamoharajo jāyate.",
  "atk-s0505a:958_13": "Kiṃ vuttaṃ hoti?",
  "atk-s0505a:958_14": "Na kevalañca tassa santhavāto bhayaṃ jātaṃ,",
  "atk-s0505a:958_15": "apica kho pana yadetaṃ kilesānaṃ nivāsaṭṭhena sāsavārammaṇaṃ “niketa”nti vuccati,",
  "atk-s0505a:958_16": "idānissa bhinnasaṃvarattā atikkantamariyādattā suṭṭhutaraṃ tato niketā jāyate rajo,",
  "atk-s0505a:958_17": "yena saṃkiliṭṭhacitto anayabyasanaṃ pāpuṇissati.",
  "atk-s0505a:958_18": "Atha vā passatha,",
  "atk-s0505a:958_19": "bhikkhave,",
  "atk-s0505a:958_20": "yathā idaṃ tassa moghapurisassa santhavāto bhayaṃ jātaṃ,",
  "atk-s0505a:958_21": "yathā ca sabbaputhujjanānaṃ niketā jāyate rajoti evampetaṃ padadvayaṃ yojetabbaṃ.",
  "atk-s0505a:959_0": "Sabbathā pana iminā purimaddhena bhagavā puthujjanadassanaṃ garahitvā attano dassanaṃ pasaṃsanto “aniketa”nti pacchimaddhamāha.",
  "atk-s0505a:959_1": "Tattha yathāvuttaniketapaṭikkhepena aniketaṃ,",
  "atk-s0505a:959_2": "santhavapaṭikkhepena ca asanthavaṃ veditabbaṃ.",
  "atk-s0505a:959_3": "Ubhayampetaṃ nibbānassādhivacanaṃ.",
  "atk-s0505a:959_4": "Etaṃ ve munidassananti etaṃ aniketamasanthavaṃ buddhamuninā diṭṭhanti attho.",
  "atk-s0505a:959_5": "Tattha veti vimhayatthe nipāto daṭṭhabbo.",
  "atk-s0505a:959_6": "Tena ca yaṃ nāma niketasanthavavasena mātāputtesu vippaṭipajjamānesu aniketamasanthavaṃ,",
  "atk-s0505a:959_7": "etaṃ muninā diṭṭhaṃ aho abbhutanti ayamadhippāyo siddho hoti.",
  "atk-s0505a:959_8": "Atha vā munino dassanantipi munidassanaṃ,",
  "atk-s0505a:959_9": "dassanaṃ nāma khanti ruci,",
  "atk-s0505a:959_10": "khamati ceva ruccati cāti attho.",
  "atk-s0505a:960_0": "210.",
  "atk-s0505a:960_1": "Dutiyagāthāya yo jātamucchijjāti yo kismiñcideva vatthusmiṃ jātaṃ bhūtaṃ nibbattaṃ kilesaṃ yathā uppannākusalappahānaṃ hoti,",
  "atk-s0505a:960_2": "tathā vāyamanto tasmiṃ vatthusmiṃ puna anibbattanavasena ucchinditvā yo anāgatopi kileso tathārūpappaccayasamodhāne",
  "atk-s0505a:960_3": "nibbattituṃ abhimukhībhūtattā vattamānasamīpe vattamānalakkhaṇena “jāyanto”ti vuccati,",
  "atk-s0505a:960_4": "tañca na ropayeyya jāyantaṃ,",
  "atk-s0505a:960_5": "yathā anuppannākusalānuppādo hoti,",
  "atk-s0505a:960_6": "tathā vāyamanto na nibbatteyyāti attho.",
  "atk-s0505a:960_7": "Kathañca na nibbatteyya?",
  "atk-s0505a:960_8": "Assa nānuppavecche,",
  "atk-s0505a:960_9": "yena paccayena so nibbatteyya taṃ nānuppaveseyya na samodhāneyya.",
  "atk-s0505a:960_10": "Evaṃ sambhāravekallakaraṇena taṃ na ropayeyya jāyantaṃ.",
  "atk-s0505a:960_11": "Atha vā yasmā maggabhāvanāya atītāpi kilesā ucchijjanti āyatiṃ vipākābhāvena vattamānāpi na ropīyanti tadabhāvena,",
  "atk-s0505a:960_12": "anāgatāpi cittasantatiṃ nānuppavesīyanti uppattisāmatthiyavighātena,",
  "atk-s0505a:960_13": "tasmā yo ariyamaggabhāvanāya jātamucchijja na ropayeyya jāyantaṃ,",
  "atk-s0505a:960_14": "anāgatampi cassa jāyantassa nānuppavecche,",
  "atk-s0505a:960_15": "tamāhu ekaṃ muninaṃ carantaṃ,",
  "atk-s0505a:960_16": "so ca addakkhi santipadaṃ mahesīti evampettha yojanā veditabbā.",
  "atk-s0505a:960_17": "Ekantanikkilesatāya ekaṃ,",
  "atk-s0505a:960_18": "seṭṭhaṭṭhena vā ekaṃ.",
  "atk-s0505a:960_19": "Muninanti muniṃ,",
  "atk-s0505a:960_20": "munīsu vā ekaṃ.",
  "atk-s0505a:960_21": "Carantanti sabbākāraparipūrāya lokatthacariyāya avasesacariyāhi ca carantaṃ.",
  "atk-s0505a:960_22": "Addakkhīti addasa.",
  "atk-s0505a:960_23": "Soti yo jātamucchijja aropane ananuppavesane ca samatthatāya “na ropayeyya jāyantamassa nānuppavecche”ti vutto buddhamuni.",
  "atk-s0505a:960_24": "Santipadanti santikoṭṭhāsaṃ,",
  "atk-s0505a:960_25": "dvāsaṭṭhidiṭṭhigatavipassanānibbānabhedāsu tīsu sammutisanti,",
  "atk-s0505a:960_26": "tadaṅgasanti,",
  "atk-s0505a:960_27": "accantasantīsu seṭṭhaṃ evaṃ anupasante loke accantasantiṃ addasa mahesīti evamattho veditabbo.",
  "atk-s0505a:961_0": "211.",
  "atk-s0505a:961_1": "Tatiyagāthāya saṅkhāyāti gaṇayitvā,",
  "atk-s0505a:961_2": "paricchinditvā vīmaṃsitvā yathābhūtato ñatvā,",
  "atk-s0505a:961_3": "dukkhapariññāya parijānitvāti attho.",
  "atk-s0505a:961_4": "Vatthūnīti yesu evamayaṃ loko sajjati,",
  "atk-s0505a:961_5": "tāni khandhāyatanadhātubhedāni kilesaṭṭhānāni.",
  "atk-s0505a:961_6": "Pamāya bījanti yaṃ tesaṃ vatthūnaṃ bījaṃ abhisaṅkhāraviññāṇaṃ,",
  "atk-s0505a:961_7": "taṃ pamāya hiṃsitvā, bādhitvā,",
  "atk-s0505a:961_8": "samucchedappahānena pajahitvāti attho.",
  "atk-s0505a:961_9": "Sinehamassa nānuppaveccheti yena taṇhādiṭṭhisinehena sinehitaṃ taṃ bījaṃ āyatiṃ paṭisandhivasena taṃ yathāvuttaṃ vatthusassaṃ viruheyya,",
  "atk-s0505a:961_10": "taṃ sinehamassa nānuppavecche,",
  "atk-s0505a:961_11": "tappaṭipakkhāya maggabhāvanāya taṃ nānuppaveseyyāti attho.",
  "atk-s0505a:961_12": "Sa ve muni jātikhayantadassīti so evarūpo buddhamuni nibbānasacchikiriyāya jātiyā ca maraṇassa ca antabhūtassa",
  "atk-s0505a:961_13": "nibbānassa diṭṭhattā jātikkhayantadassī takkaṃ pahāya na upeti saṅkhaṃ.",
  "atk-s0505a:961_14": "Imāya catusaccabhāvanāya navappabhedampi akusalavitakkaṃ pahāya saupādisesanibbānadhātuṃ patvā lokatthacariyaṃ",
  "atk-s0505a:961_15": "karonto anupubbena carimaviññāṇakkhayā anupādisesanibbānadhātuppattiyā “devo vā manusso vā”ti na upeti saṅkhaṃ.",
  "atk-s0505a:961_16": "Aparinibbuto eva vā yathā kāmavitakkādino vitakkassa appahīnattā “ayaṃ puggalo ratto”ti vā “duṭṭho”ti vā saṅkhaṃ upeti,",
  "atk-s0505a:961_17": "evaṃ takkaṃ pahāya na upeti saṅkhanti evampettha attho daṭṭhabbo.",
  "atk-s0505a:962_0": "212.",
  "atk-s0505a:962_1": "Catutthagāthāya aññāyāti aniccādinayena jānitvā.",
  "atk-s0505a:962_2": "Sabbānīti anavasesāni,",
  "atk-s0505a:962_3": "nivesanānīti kāmabhavādike bhave.",
  "atk-s0505a:962_4": "Nivasanti hi tesu sattā,",
  "atk-s0505a:962_5": "tasmā “nivesanānī”ti vuccanti.",
  "atk-s0505a:962_6": "Anikāmayaṃ aññatarampi tesanti evaṃ diṭṭhādīnavattā tesaṃ nivesanānaṃ ekampi apatthento so evarūpo buddhamuni",
  "atk-s0505a:962_7": "maggabhāvanābalena taṇhāgedhassa vigatattā vītagedho,",
  "atk-s0505a:962_8": "vītagedhattā eva ca agiddho,",
  "atk-s0505a:962_9": "na yathā eke avītagedhā eva samānā “agiddhamhā”ti paṭijānanti, evaṃ.",
  "atk-s0505a:962_10": "Nāyūhatīti tassa tassa nivesanassa nibbattakaṃ kusalaṃ vā akusalaṃ vā na karoti.",
  "atk-s0505a:962_11": "Kiṃ kāraṇā?",
  "atk-s0505a:962_12": "Pāragato hi hoti,",
  "atk-s0505a:962_13": "yasmā evarūpo sabbanivesanānaṃ pāraṃ nibbānaṃ gato hotīti attho.",
  "atk-s0505a:963_0": "Evaṃ paṭhamagāthāya puthujjanadassanaṃ garahitvā attano dassanaṃ pasaṃsanto dutiyagāthāya yehi kilesehi puthujjano anupasanto hoti,",
  "atk-s0505a:963_1": "tesaṃ abhāvena attano santipadādhigamaṃ pasaṃsanto tatiyagāthāya yesu vatthūsu puthujjano takkaṃ appahāya tathā tathā saṅkhaṃ upeti,",
  "atk-s0505a:963_2": "tesu catusaccabhāvanāya takkaṃ pahāya attano saṅkhānupagamanaṃ pasaṃsanto catutthagāthāya āyatimpi yāni",
  "atk-s0505a:963_3": "nivesanāni kāmayamāno puthujjano bhavataṇhāya āyūhati,",
  "atk-s0505a:963_4": "tesu taṇhābhāvena attano anāyūhanaṃ pasaṃsanto catūhi gāthāhi arahattanikūṭeneva ekaṭṭhuppattikaṃ desanaṃ niṭṭhāpesi.",
  "atk-s0505a:964_0": "213.",
  "atk-s0505a:964_1": "Sabbābhibhunti kā uppatti?",
  "atk-s0505a:964_2": "Mahāpuriso mahābhinikkhamanaṃ katvā anupubbena sabbaññutaṃ patvā dhammacakkappavattanatthāya bārāṇasiṃ",
  "atk-s0505a:964_3": "gacchanto bodhimaṇḍassa ca gayāya ca antare upakenājīvakena samāgacchi.",
  "atk-s0505a:964_4": "Tena ca “vippasannāni kho te, āvuso,",
  "atk-s0505a:964_5": "indriyānī”tiādinā nayena puṭṭho “sabbābhibhū”tiādīni āha.",
  "atk-s0505a:964_6": "Upako “hupeyyāvuso”ti vatvā,",
  "atk-s0505a:964_7": "sīsaṃ okampetvā,",
  "atk-s0505a:964_8": "ummaggaṃ gahetvā pakkāmi.",
  "atk-s0505a:964_9": "Anukkamena ca vaṅkahārajanapade aññataraṃ māgavikagāmaṃ pāpuṇi.",
  "atk-s0505a:964_10": "Tamenaṃ māgavikajeṭṭhako disvā –",
  "atk-s0505a:964_11": "“aho appiccho samaṇo vatthampi na nivāseti,",
  "atk-s0505a:964_12": "ayaṃ loke arahā”ti gharaṃ netvā maṃsarasena parivisitvā bhuttāviñca naṃ saputtadāro vanditvā “idheva, bhante, vasatha,",
  "atk-s0505a:964_13": "ahaṃ paccayena upaṭṭhahissāmī”ti nimantetvā,",
  "atk-s0505a:964_14": "vasanokāsaṃ katvā adāsi.",
  "atk-s0505a:964_15": "So tattha vasati.",
  "atk-s0505a:965_0": "Māgaviko gimhakāle udakasampanne sītale padese carituṃ dūraṃ apakkantesu migesu tattha gacchanto “amhākaṃ",
  "atk-s0505a:965_1": "arahantaṃ sakkaccaṃ upaṭṭhahassū”ti chāvaṃ nāma dhītaraṃ āṇāpetvā agamāsi saddhiṃ puttabhātukehi.",
  "atk-s0505a:965_2": "Sā cassa dhītā dassanīyā hoti koṭṭhāsasampannā.",
  "atk-s0505a:965_3": "Dutiyadivase upako gharaṃ āgato taṃ dārikaṃ sabbaṃ upacāraṃ katvā,",
  "atk-s0505a:965_4": "parivisituṃ upagataṃ disvā,",
  "atk-s0505a:965_5": "rāgena abhibhūto bhuñjitumpi asakkonto bhājanena bhattaṃ ādāya vasanaṭṭhānaṃ gantvā,",
  "atk-s0505a:965_6": "bhattaṃ ekamante nikkhipitvā –",
  "atk-s0505a:965_7": "“sace chāvaṃ labhāmi, jīvāmi, no ce,",
  "atk-s0505a:965_8": "marāmī”ti nirāhāro sayi.",
  "atk-s0505a:965_9": "Sattame divase māgaviko āgantvā dhītaraṃ upakassa pavattiṃ pucchi. Sā –",
  "atk-s0505a:965_10": "“ekadivasameva āgantvā puna nāgatapubbo”ti āha.",
  "atk-s0505a:965_11": "Māgaviko “āgataveseneva naṃ upasaṅkamitvā pucchissāmī”ti taṅkhaṇaññeva gantvā – “kiṃ, bhante,",
  "atk-s0505a:965_12": "aphāsuka”nti pāde parāmasanto pucchi.",
  "atk-s0505a:965_13": "Upako nitthunanto parivattatiyeva. So “vada, bhante,",
  "atk-s0505a:965_14": "yaṃ mayā sakkā kātuṃ,",
  "atk-s0505a:965_15": "sabbaṃ karissāmī”ti āha. Upako –",
  "atk-s0505a:965_16": "“sace chāvaṃ labhāmi, jīvāmi, no ce,",
  "atk-s0505a:965_17": "idheva maraṇaṃ seyyo”ti āha.",
  "atk-s0505a:965_18": "“Jānāsi pana, bhante,",
  "atk-s0505a:965_19": "kiñci sippa”nti?",
  "atk-s0505a:965_20": "“Na jānāmī”ti. “Na, bhante,",
  "atk-s0505a:965_21": "kiñci sippaṃ ajānantena sakkā gharāvāsaṃ adhiṭṭhātu”nti? So āha –",
  "atk-s0505a:965_22": "“nāhaṃ kiñci sippaṃ jānāmi,",
  "atk-s0505a:965_23": "apica tumhākaṃ maṃsahārako bhavissāmi,",
  "atk-s0505a:965_24": "maṃsañca vikkiṇissāmī”ti.",
  "atk-s0505a:965_25": "Māgavikopi “amhākaṃ etadeva ruccatī”ti uttarasāṭakaṃ datvā,",
  "atk-s0505a:965_26": "gharaṃ ānetvā dhītaraṃ adāsi.",
  "atk-s0505a:965_27": "Tesaṃ saṃvāsamanvāya putto vijāyi.",
  "atk-s0505a:965_28": "Subhaddotissa nāmaṃ akaṃsu.",
  "atk-s0505a:965_29": "Chāvā puttatosanagītena upakaṃ uppaṇḍesi.",
  "atk-s0505a:965_30": "So taṃ asahanto “bhadde,",
  "atk-s0505a:965_31": "ahaṃ anantajinassa santikaṃ gacchāmī”ti majjhimadesābhimukho pakkāmi.",
  "atk-s0505a:966_0": "Bhagavā ca tena samayena sāvatthiyaṃ viharati jetavanamahāvihāre.",
  "atk-s0505a:966_1": "Atha kho bhagavā paṭikacceva bhikkhū āṇāpesi – “yo,",
  "atk-s0505a:966_2": "bhikkhave,",
  "atk-s0505a:966_3": "anantajinoti pucchamāno āgacchati,",
  "atk-s0505a:966_4": "tassa maṃ dasseyyāthā”ti.",
  "atk-s0505a:966_5": "Upakopi kho anupubbeneva sāvatthiṃ āgantvā vihāramajjhe ṭhatvā “imasmiṃ vihāre mama sahāyo anantajino nāma atthi,",
  "atk-s0505a:966_6": "so kuhiṃ vasatī”ti pucchi.",
  "atk-s0505a:966_7": "Taṃ bhikkhū bhagavato santikaṃ nayiṃsu.",
  "atk-s0505a:966_8": "Bhagavā tassānurūpaṃ dhammaṃ desesi.",
  "atk-s0505a:966_9": "So desanāpariyosāne anāgāmiphale patiṭṭhāsi.",
  "atk-s0505a:966_10": "Bhikkhū tassa pubbappavattiṃ sutvā kathaṃ samuṭṭhāpesuṃ –",
  "atk-s0505a:966_11": "“bhagavā paṭhamaṃ nissirikassa naggasamaṇassa dhammaṃ desesī”ti.",
  "atk-s0505a:966_12": "Bhagavā taṃ kathāsamuṭṭhānaṃ viditvā gandhakuṭito nikkhamma taṅkhaṇānurūpena pāṭihāriyena buddhāsane nisīditvā bhikkhū āmantesi –",
  "atk-s0505a:966_13": "“kāya nuttha,",
  "atk-s0505a:966_14": "bhikkhave,",
  "atk-s0505a:966_15": "etarahi kathāya sannisinnā”ti?",
  "atk-s0505a:966_16": "Te sabbaṃ kathesuṃ.",
  "atk-s0505a:966_17": "Tato bhagavā – “na,",
  "atk-s0505a:966_18": "bhikkhave,",
  "atk-s0505a:966_19": "tathāgato ahetuappaccayā dhammaṃ deseti,",
  "atk-s0505a:966_20": "nimmalā tathāgatassa dhammadesanā,",
  "atk-s0505a:966_21": "na sakkā tattha dosaṃ daṭṭhuṃ. Tena,",
  "atk-s0505a:966_22": "bhikkhave,",
  "atk-s0505a:966_23": "dhammadesanūpanissayena upako etarahi anāgāmī jāto”ti vatvā attano desanāmalābhāvadīpikaṃ imaṃ gāthamabhāsi.",
  "atk-s0505a:967_0": "Tassattho –",
  "atk-s0505a:967_1": "sāsavesu sabbakhandhāyatanadhātūsu chandarāgappahānena tehi anabhibhūtattā sayañca te dhamme sabbe abhibhuyya pavattattā sabbābhibhuṃ.",
  "atk-s0505a:967_2": "Tesañca aññesañca sabbadhammānaṃ sabbākārena viditattā sabbaviduṃ.",
  "atk-s0505a:967_3": "Sabbadhammadesanasamatthāya sobhanāya medhāya samannāgatattā sumedhaṃ.",
  "atk-s0505a:967_4": "Yesaṃ taṇhādiṭṭhilepānaṃ vasena sāsavakhandhādibhedesu sabbadhammesu upalimpati,",
  "atk-s0505a:967_5": "tesaṃ lepānaṃ abhāvā tesu sabbesu dhammesu anupalittaṃ.",
  "atk-s0505a:967_6": "Tesu ca sabbadhammesu chandarāgābhāvena sabbe te dhamme jahitvā ṭhitattā sabbañjahaṃ.",
  "atk-s0505a:967_7": "Upadhivivekaninnena cittena taṇhakkhaye nibbāne visesena muttattā taṇhakkhaye vimuttaṃ,",
  "atk-s0505a:967_8": "adhimuttanti vuttaṃ hoti.",
  "atk-s0505a:967_9": "Taṃ vāpi dhīrā muni vedayantīti tampi paṇḍitā sattā muniṃ vedayanti jānanti.",
  "atk-s0505a:967_10": "Passatha yāva paṭivisiṭṭhovāyaṃ muni,",
  "atk-s0505a:967_11": "tassa kuto desanāmalanti attānaṃ vibhāveti.",
  "atk-s0505a:967_12": "Vibhāvanattho hi ettha vāsaddoti.",
  "atk-s0505a:967_13": "Keci pana vaṇṇayanti –",
  "atk-s0505a:967_14": "“upako tadā tathāgataṃ disvāpi ‘ayaṃ buddhamunī’ti na saddahī”ti evaṃ bhikkhū kathaṃ samuṭṭhāpesuṃ,",
  "atk-s0505a:967_15": "tato bhagavā “saddahatu vā mā vā,",
  "atk-s0505a:967_16": "dhīrā pana taṃ muniṃ vedayantī”ti dassento imaṃ gāthamabhāsīti.",
  "atk-s0505a:968_0": "214.",
  "atk-s0505a:968_1": "Paññābalanti kā uppatti?",
  "atk-s0505a:968_2": "Ayaṃ gāthā revatattheraṃ ārabbha vuttā.",
  "atk-s0505a:968_3": "Tattha “gāme vā yadi vāraññe”ti imissā gāthāya vuttanayeneva revatattherassa ādito pabhuti pabbajjā,",
  "atk-s0505a:968_4": "pabbajitassa khadiravane vihāro,",
  "atk-s0505a:968_5": "tattha viharato visesādhigamo,",
  "atk-s0505a:968_6": "bhagavato tattha gamanapaccāgamanañca veditabbaṃ.",
  "atk-s0505a:968_7": "Paccāgate pana bhagavati yo so mahallakabhikkhu upāhanaṃ sammussitvā paṭinivatto khadirarukkhe ālaggitaṃ",
  "atk-s0505a:968_8": "disvā sāvatthiṃ anuppatto visākhāya upāsikāya “kiṃ, bhante,",
  "atk-s0505a:968_9": "revatattherassa vasanokāso ramaṇīyo”ti bhikkhū pucchamānāya yehi bhikkhūhi pasaṃsito,",
  "atk-s0505a:968_10": "te apasādento “upāsike,",
  "atk-s0505a:968_11": "ete tucchaṃ bhaṇanti,",
  "atk-s0505a:968_12": "na sundaro bhūmippadeso,",
  "atk-s0505a:968_13": "atilūkhakakkhaḷaṃ khadiravanamevā”ti āha.",
  "atk-s0505a:968_14": "So visākhāya āgantukabhattaṃ bhuñjitvā pacchābhattaṃ maṇḍalamāḷe sannipatite bhikkhū ujjhāpento āha – “kiṃ, āvuso,",
  "atk-s0505a:968_15": "revatattherassa senāsane ramaṇīyaṃ tumhehi diṭṭha”nti.",
  "atk-s0505a:968_16": "Bhagavā taṃ ñatvā gandhakuṭito nikkhamma taṅkhaṇānurūpena pāṭihāriyena parisamajjhaṃ patvā,",
  "atk-s0505a:968_17": "buddhāsane nisīditvā bhikkhū āmantesi –",
  "atk-s0505a:968_18": "“kāya nuttha,",
  "atk-s0505a:968_19": "bhikkhave,",
  "atk-s0505a:968_20": "etarahi kathāya sannisinnā”ti?",
  "atk-s0505a:968_21": "Te āhaṃsu – “revataṃ, bhante,",
  "atk-s0505a:968_22": "ārabbha kathā uppannā ‘evaṃ navakammiko kadā samaṇadhammaṃ karissatī”’ti. “Na,",
  "atk-s0505a:968_23": "bhikkhave,",
  "atk-s0505a:968_24": "revato navakammiko,",
  "atk-s0505a:968_25": "arahā revato khīṇāsavo”ti vatvā taṃ ārabbha tesaṃ bhikkhūnaṃ dhammadesanatthaṃ imaṃ gāthamabhāsi.",
  "atk-s0505a:969_0": "Tassattho –",
  "atk-s0505a:969_1": "dubbalakarakilesappahānasādhakena vikubbanaadhiṭṭhānappabhedena vā paññābalena samannāgatattā paññābalaṃ,",
  "atk-s0505a:969_2": "catupārisuddhisīlena dhutaṅgavatena ca upapannattā sīlavatūpapannaṃ,",
  "atk-s0505a:969_3": "maggasamādhinā phalasamādhinā iriyāpathasamādhinā ca samāhitaṃ,",
  "atk-s0505a:969_4": "upacārappanābhedena jhānena jhāne vā ratattā jhānarataṃ,",
  "atk-s0505a:969_5": "sativepullappattattā satimaṃ,",
  "atk-s0505a:969_6": "rāgādisaṅgato pamuttatā saṅgā pamuttaṃ,",
  "atk-s0505a:969_7": "pañcacetokhilacatuāsavābhāvena akhilaṃ anāsavaṃ taṃ vāpi dhīrā muniṃ vedayanti.",
  "atk-s0505a:969_8": "Tampi evaṃ paññādiguṇasaṃyuttaṃ saṅgādidosavisaṃyuttaṃ paṇḍitā sattā muniṃ vā vedayanti.",
  "atk-s0505a:969_9": "Passatha yāva paṭivisiṭṭhovāyaṃ khīṇāsavamuni,",
  "atk-s0505a:969_10": "so “navakammiko”ti vā “kadā samaṇadhammaṃ karissatī”ti vā kathaṃ vattabbo.",
  "atk-s0505a:969_11": "So hi paññābalena taṃ vihāraṃ niṭṭhāpesi,",
  "atk-s0505a:969_12": "na navakammakaraṇena,",
  "atk-s0505a:969_13": "katakiccova so,",
  "atk-s0505a:969_14": "na idāni samaṇadhammaṃ karissatīti revatattheraṃ vibhāveti.",
  "atk-s0505a:969_15": "Vibhāvanattho hi ettha vā- saddoti.",
  "atk-s0505a:970_0": "215.",
  "atk-s0505a:970_1": "Ekaṃ carantanti kā uppatti?",
  "atk-s0505a:970_2": "Bodhimaṇḍato pabhuti yathākkamaṃ kapilavatthuṃ anuppatte bhagavati pitāputtasamāgame vattamāne bhagavā sammodamānena raññā suddhodanena “tumhe, bhante,",
  "atk-s0505a:970_3": "gahaṭṭhakāle gandhakaraṇḍake vāsitāni kāsikādīni dussāni nivāsetvā idāni kathaṃ chinnakāni paṃsukūlāni",
  "atk-s0505a:970_4": "dhārethā”ti evamādinā vutto rājānaṃ anunayamāno –",
  "atk-s0505a:971_0": "“Yaṃ tvaṃ tāta vade mayhaṃ, paṭṭuṇṇaṃ dukūlakāsikaṃ;",
  "atk-s0505a:972_0": "Paṃsukūlaṃ tato seyyaṃ, etaṃ me abhipatthita”nti. –",
  "atk-s0505a:973_0": "Ādīni vatvā lokadhammehi attano avikampabhāvaṃ dassento rañño dhammadesanatthaṃ imaṃ sattapadagāthamabhāsi.",
  "atk-s0505a:974_0": "Tassattho –",
  "atk-s0505a:974_1": "pabbajjāsaṅkhātādīhi ekaṃ,",
  "atk-s0505a:974_2": "iriyāpathādīhi cariyāhi carantaṃ.",
  "atk-s0505a:974_3": "Moneyyadhammasamannāgamena muniṃ.",
  "atk-s0505a:974_4": "Sabbaṭṭhānesu pamādābhāvato appamattaṃ.",
  "atk-s0505a:974_5": "Akkosanagarahanādibhedāya nindāya vaṇṇanathomanādibhedāya pasaṃsāya cāti imāsu nindāpasaṃsāsu paṭighānunayavasena avedhamānaṃ.",
  "atk-s0505a:974_6": "Nindāpasaṃsāmukhena cettha aṭṭhapi lokadhammā vuttāti veditabbā.",
  "atk-s0505a:974_7": "Sīhaṃva bherisaddādīsu saddesu aṭṭhasu lokadhammesu pakativikārānupagamena asantasantaṃ,",
  "atk-s0505a:974_8": "pantesu vā senāsanesu santāsābhāvena.",
  "atk-s0505a:974_9": "Vātaṃva suttamayādibhede jālamhi catūhi maggehi taṇhādiṭṭhijāle asajjamānaṃ,",
  "atk-s0505a:974_10": "aṭṭhasu vā lokadhammesu paṭighānunayavasena asajjamānaṃ.",
  "atk-s0505a:974_11": "Padumaṃva toyena loke jātampi yesaṃ taṇhādiṭṭhilepānaṃ vasena sattā lokena lippanti,",
  "atk-s0505a:974_12": "tesaṃ lepānaṃ pahīnattā lokena alippamānaṃ,",
  "atk-s0505a:974_13": "nibbānagāmimaggaṃ uppādetvā tena maggena netāramaññesaṃ devamanussānaṃ.",
  "atk-s0505a:974_14": "Attano pana aññena kenaci maggaṃ dassetvā anetabbattā anaññaneyyaṃ taṃ vāpi dhīrā muni vedayanti buddhamuniṃ vedayantīti attānaṃ vibhāveti.",
  "atk-s0505a:974_15": "Sesamettha vuttanayameva.",
  "atk-s0505a:975_0": "216.",
  "atk-s0505a:975_1": "Yo ogahaṇeti kā uppatti?",
  "atk-s0505a:975_2": "Bhagavato paṭhamābhisambuddhassa cattāri asaṅkhyeyyāni kappasatasahassañca pūritadasapāramidasaupapāramidasaparamatthapāramippabhedaṃ",
  "atk-s0505a:975_3": "abhinīhāraguṇapāramiyo pūretvā tusitabhavane abhinibbattiguṇaṃ tattha nivāsaguṇaṃ mahāvilokanaguṇaṃ gabbhavokkantiṃ",
  "atk-s0505a:975_4": "gabbhavāsaṃ gabbhanikkhamanaṃ padavītihāraṃ disāvilokanaṃ brahmagajjanaṃ mahābhinikkhamanaṃ mahāpadhānaṃ",
  "atk-s0505a:975_5": "abhisambodhiṃ dhammacakkappavattanaṃ catubbidhaṃ maggañāṇaṃ phalañāṇaṃ aṭṭhasu parisāsu akampanañāṇaṃ,",
  "atk-s0505a:975_6": "dasabalañāṇaṃ,",
  "atk-s0505a:975_7": "catuyoniparicchedakañāṇaṃ,",
  "atk-s0505a:975_8": "pañcagatiparicchedakañāṇaṃ,",
  "atk-s0505a:975_9": "chabbidhaṃ asādhāraṇañāṇaṃ,",
  "atk-s0505a:975_10": "aṭṭhavidhaṃ sāvakasādhāraṇabuddhañāṇaṃ,",
  "atk-s0505a:975_11": "cuddasavidhaṃ buddhañāṇaṃ,",
  "atk-s0505a:975_12": "aṭṭhārasabuddhaguṇaparicchedakañāṇaṃ,",
  "atk-s0505a:975_13": "ekūnavīsatividhapaccavekkhaṇañāṇaṃ,",
  "atk-s0505a:975_14": "sattasattatividhañāṇavatthu evamiccādiguṇasatasahasse nissāya pavattaṃ mahālābhasakkāraṃ asahamānehi",
  "atk-s0505a:975_15": "titthiyehi uyyojitāya ciñcamāṇavikāya “ekaṃ dhammaṃ atītassā”ti imissā gāthāya vatthumhi vuttanayena",
  "atk-s0505a:975_16": "catuparisamajjhe bhagavato ayase uppādite tappaccayā bhikkhū kathaṃ samuṭṭhāpesuṃ “evarūpepi nāma ayase",
  "atk-s0505a:975_17": "uppanne na bhagavato cittassa aññathattaṃ atthī”ti.",
  "atk-s0505a:975_18": "Taṃ ñatvā bhagavā gandhakuṭito nikkhamma taṅkhaṇānurūpena pāṭihāriyena parisamajjhaṃ patvā,",
  "atk-s0505a:975_19": "buddhāsane nisīditvā,",
  "atk-s0505a:975_20": "bhikkhū āmantesi –",
  "atk-s0505a:975_21": "“kāya nuttha,",
  "atk-s0505a:975_22": "bhikkhave,",
  "atk-s0505a:975_23": "etarahi kathāya sannisinnā”ti?",
  "atk-s0505a:975_24": "Te sabbaṃ ārocesuṃ.",
  "atk-s0505a:975_25": "Tato bhagavā –",
  "atk-s0505a:975_26": "“buddhā nāma,",
  "atk-s0505a:975_27": "bhikkhave,",
  "atk-s0505a:975_28": "aṭṭhasu lokadhammesu tādino hontī”ti vatvā tesaṃ bhikkhūnaṃ dhammadesanatthaṃ imaṃ gāthamabhāsi.",
  "atk-s0505a:976_0": "Tassattho –",
  "atk-s0505a:976_1": "yathā nāma ogahaṇe manussānaṃ nhānatitthe aṅgaghaṃsanatthāya caturasse vā aṭṭhaṃse vā thambhe nikhāte uccakulīnāpi nīcakulīnāpi aṅgaṃ ghaṃsanti,",
  "atk-s0505a:976_2": "na tena thambhassa unnati vā onati vā hoti.",
  "atk-s0505a:976_3": "Evamevaṃ yo ogahaṇe thambhorivābhijāyati yasmiṃ pare vācāpariyantaṃ vadanti.",
  "atk-s0505a:976_4": "Kiṃ vuttaṃ hoti?",
  "atk-s0505a:976_5": "Yasmiṃ vatthusmiṃ pare titthiyā vā aññe vā vaṇṇavasena uparimaṃ vā avaṇṇavasena heṭṭhimaṃ vā vācāpariyantaṃ vadanti,",
  "atk-s0505a:976_6": "tasmiṃ vatthusmiṃ anunayaṃ vā paṭighaṃ vā anāpajjamāno tādibhāvena yo ogahaṇe thambhoriva bhavatīti.",
  "atk-s0505a:976_7": "Taṃ vītarāgaṃ susamāhitindriyanti taṃ iṭṭhārammaṇe rāgābhāvena vītarāgaṃ,",
  "atk-s0505a:976_8": "aniṭṭhārammaṇe ca dosamohābhāvena susamāhitindriyaṃ,",
  "atk-s0505a:976_9": "suṭṭhu vā samodhānetvā ṭhapitindriyaṃ,",
  "atk-s0505a:976_10": "rakkhitindriyaṃ,",
  "atk-s0505a:976_11": "gopitindriyanti vuttaṃ hoti.",
  "atk-s0505a:976_12": "Taṃ vāpi dhīrā muni vedayanti buddhamuniṃ vedayanti,",
  "atk-s0505a:976_13": "tassa kathaṃ cittassa aññathattaṃ bhavissatīti attānaṃ vibhāveti.",
  "atk-s0505a:976_14": "Sesaṃ vuttanayameva.",
  "atk-s0505a:977_0": "217.",
  "atk-s0505a:977_1": "Yo ve ṭhitattoti kā uppatti?",
  "atk-s0505a:977_2": "Sāvatthiyaṃ kira aññatarā seṭṭhidhītā pāsādā oruyha heṭṭhāpāsāde tantavāyasālaṃ gantvā tasaraṃ vaṭṭente",
  "atk-s0505a:977_3": "disvā tassa ujubhāvena tappaṭibhāganimittaṃ aggahesi –",
  "atk-s0505a:977_4": "“aho vata sabbe sattā kāyavacīmanovaṅkaṃ pahāya tasaraṃ viya ujucittā bhaveyyu”nti.",
  "atk-s0505a:977_5": "Sā pāsādaṃ abhiruhitvāpi punappunaṃ tadeva nimittaṃ āvajjentī nisīdi.",
  "atk-s0505a:977_6": "Evaṃ paṭipannāya cassā na cirasseva aniccalakkhaṇaṃ pākaṭaṃ ahosi,",
  "atk-s0505a:977_7": "tadanusāreneva ca dukkhānattalakkhaṇānipi.",
  "atk-s0505a:977_8": "Athassā tayopi bhavā ādittā viya upaṭṭhahiṃsu.",
  "atk-s0505a:977_9": "Taṃ tathā vipassamānaṃ ñatvā bhagavā gandhakuṭiyaṃ nisinnova obhāsaṃ muñci.",
  "atk-s0505a:977_10": "Sā taṃ disvā “kiṃ ida”nti āvajjentī bhagavantaṃ passe nisinnamiva disvā uṭṭhāya pañjalikā aṭṭhāsi.",
  "atk-s0505a:977_11": "Athassā bhagavā sappāyaṃ viditvā dhammadesanāvasena imaṃ gāthamabhāsi.",
  "atk-s0505a:978_0": "Tassattho –",
  "atk-s0505a:978_1": "yo ve ekaggacittatāya akuppavimuttitāya ca vuḍḍhihānīnaṃ abhāvato vikkhīṇajātisaṃsārattā bhavantarūpagamanābhāvato ca ṭhitatto,",
  "atk-s0505a:978_2": "pahīnakāyavacīmanovaṅkatāya agatigamanābhāvena vā tasaraṃva uju,",
  "atk-s0505a:978_3": "hirottappasampannattā jigucchati kammehi pāpakehi,",
  "atk-s0505a:978_4": "pāpakāni kammāni gūthagataṃ viya muttagataṃ viya ca jigucchati,",
  "atk-s0505a:978_5": "hirīyatīti vuttaṃ hoti.",
  "atk-s0505a:978_6": "Yogavibhāgena hi upayogatthe karaṇavacanaṃ saddasatthe sijjhati.",
  "atk-s0505a:978_7": "Vīmaṃsamāno visamaṃ samañcāti kāyavisamādivisamaṃ kāyasamādisamañca pahānabhāvanākiccasādhanena maggapaññāya vīmaṃsamāno upaparikkhamāno.",
  "atk-s0505a:978_8": "Taṃ vāpi khīṇāsavaṃ dhīrā muniṃ vedayantīti.",
  "atk-s0505a:978_9": "Kiṃ vuttaṃ hoti?",
  "atk-s0505a:978_10": "Yathāvuttanayena maggapaññāya vīmaṃsamāno visamaṃ samañca yo ve ṭhitatto hoti,",
  "atk-s0505a:978_11": "so evaṃ tasaraṃva uju hutvā kiñci vītikkamaṃ anāpajjanto jigucchati kammehi pāpakehi.",
  "atk-s0505a:978_12": "Taṃ vāpi dhīrā muniṃ vedayanti.",
  "atk-s0505a:978_13": "Yato īdiso hotīti khīṇāsavamuniṃ dassento arahattanikūṭena gāthaṃ desesi.",
  "atk-s0505a:978_14": "Desanāpariyosāne seṭṭhidhītā sotāpattiphale patiṭṭhahi.",
  "atk-s0505a:978_15": "Ettha ca vikappe vā samuccaye vā vāsaddo daṭṭhabbo.",
  "atk-s0505a:979_0": "218.",
  "atk-s0505a:979_1": "Yo saññatattoti kā uppatti?",
  "atk-s0505a:979_2": "Bhagavati kira āḷaviyaṃ viharante āḷavīnagare aññataro tantavāyo sattavassikaṃ dhītaraṃ āṇāpesi – “amma,",
  "atk-s0505a:979_3": "hiyyo avasiṭṭhatasaraṃ na bahu,",
  "atk-s0505a:979_4": "tasaraṃ vaṭṭetvā lahuṃ tantavāyasālaṃ āgaccheyyāsi,",
  "atk-s0505a:979_5": "mā kho cirāyī”ti.",
  "atk-s0505a:979_6": "Sā “sādhū”ti sampaṭicchi.",
  "atk-s0505a:979_7": "So sālaṃ gantvā tantaṃ vinento aṭṭhāsi.",
  "atk-s0505a:979_8": "Taṃ divasañca bhagavā mahākaruṇāsamāpattito vuṭṭhāya lokaṃ volokento tassā dārikāya sotāpattiphalūpanissayaṃ",
  "atk-s0505a:979_9": "desanāpariyosāne caturāsītiyā pāṇasahassānañca dhammābhisamayaṃ disvā pageva sarīrapaṭijagganaṃ katvā",
  "atk-s0505a:979_10": "pattacīvaramādāya nagaraṃ pāvisi.",
  "atk-s0505a:979_11": "Manussā bhagavantaṃ disvā –",
  "atk-s0505a:979_12": "“addhā ajja koci anuggahetabbo atthi,",
  "atk-s0505a:979_13": "pageva paviṭṭho bhagavā”ti bhagavantaṃ upagacchiṃsu.",
  "atk-s0505a:979_14": "Bhagavā yena maggena sā dārikā pitusantikaṃ gacchati,",
  "atk-s0505a:979_15": "tasmiṃ aṭṭhāsi.",
  "atk-s0505a:979_16": "Nagaravāsino taṃ padesaṃ sammajjitvā,",
  "atk-s0505a:979_17": "paripphositvā,",
  "atk-s0505a:979_18": "pupphūpahāraṃ katvā,",
  "atk-s0505a:979_19": "vitānaṃ bandhitvā,",
  "atk-s0505a:979_20": "āsanaṃ paññāpesuṃ.",
  "atk-s0505a:979_21": "Nisīdi bhagavā paññatte āsane,",
  "atk-s0505a:979_22": "mahājanakāyo parivāretvā aṭṭhāsi.",
  "atk-s0505a:979_23": "Sā dārikā taṃ padesaṃ pattā mahājanaparivutaṃ bhagavantaṃ disvā pañcapatiṭṭhitena vandi.",
  "atk-s0505a:979_24": "Taṃ bhagavā āmantetvā –",
  "atk-s0505a:979_25": "“dārike kuto āgatāsī”ti pucchi.",
  "atk-s0505a:979_26": "“Na jānāmi bhagavā”ti.",
  "atk-s0505a:979_27": "“Kuhiṃ gamissasī”ti?",
  "atk-s0505a:979_28": "“Na jānāmi bhagavā”ti.",
  "atk-s0505a:979_29": "“Na jānāsī”ti?",
  "atk-s0505a:979_30": "“Jānāmi bhagavā”ti.",
  "atk-s0505a:979_31": "“Jānāsī”ti?",
  "atk-s0505a:979_32": "“Na jānāmi bhagavā”ti.",
  "atk-s0505a:980_0": "Taṃ sutvā manussā ujjhāyanti –",
  "atk-s0505a:980_1": "“passatha, bho,",
  "atk-s0505a:980_2": "ayaṃ dārikā attano gharā āgatāpi bhagavatā pucchiyamānā ‘na jānāmī’ti āha,",
  "atk-s0505a:980_3": "tantavāyasālaṃ gacchantī cāpi pucchiyamānā ‘na jānāmī’ti āha,",
  "atk-s0505a:980_4": "‘na jānāsī’ti vuttā ‘jānāmī’ti āha,",
  "atk-s0505a:980_5": "‘jānāsī’ti vuttā ‘na jānāmī’ti āha,",
  "atk-s0505a:980_6": "sabbaṃ paccanīkameva karotī”ti.",
  "atk-s0505a:980_7": "Bhagavā manussānaṃ tamatthaṃ pākaṭaṃ kātukāmo taṃ pucchi –",
  "atk-s0505a:980_8": "“kiṃ mayā pucchitaṃ,",
  "atk-s0505a:980_9": "kiṃ tayā vutta”nti? Sā āha – “na maṃ, bhante,",
  "atk-s0505a:980_10": "koci na jānāti,",
  "atk-s0505a:980_11": "gharato āgatā tantavāyasālaṃ gacchatī”ti;",
  "atk-s0505a:980_12": "apica maṃ tumhe paṭisandhivasena pucchatha,",
  "atk-s0505a:980_13": "“kuto āgatāsī”ti,",
  "atk-s0505a:980_14": "cutivasena pucchatha,",
  "atk-s0505a:980_15": "“kuhiṃ gamissasī”ti ahañca na jānāmi.",
  "atk-s0505a:980_16": "“Kuto camhi āgatā;",
  "atk-s0505a:980_17": "nirayā vā devalokā vā”ti,",
  "atk-s0505a:980_18": "na hi jānāmi,",
  "atk-s0505a:980_19": "“kuhimpi gamissāmi nirayaṃ vā devalokaṃ vā”ti,",
  "atk-s0505a:980_20": "tasmā “na jānāmī”ti avacaṃ.",
  "atk-s0505a:980_21": "Tato maṃ bhagavā maraṇaṃ sandhāya pucchi –",
  "atk-s0505a:980_22": "“na jānāsī”ti,",
  "atk-s0505a:980_23": "ahañca jānāmi.",
  "atk-s0505a:980_24": "“Sabbesaṃ maraṇaṃ dhuva”nti,",
  "atk-s0505a:980_25": "tenāvocaṃ “jānāmī”ti.",
  "atk-s0505a:980_26": "Tato maṃ bhagavā maraṇakālaṃ sandhāya pucchi “jānāsī”ti,",
  "atk-s0505a:980_27": "ahañca na jānāmi “kadā marissāmi kiṃ ajja vā udāhu sve vā”ti,",
  "atk-s0505a:980_28": "tenāvocaṃ “na jānāmī”ti.",
  "atk-s0505a:980_29": "Bhagavā tāya vissajjitaṃ pañhaṃ “sādhu sādhū”ti anumodi.",
  "atk-s0505a:980_30": "Mahājanakāyopi “yāva paṇḍitā ayaṃ dārikā”ti sādhukārasahassāni adāsi.",
  "atk-s0505a:980_31": "Atha bhagavā dārikāya sappāyaṃ viditvā dhammaṃ desento –",
  "atk-s0505a:981_0": "“Andhabhūto ayaṃ loko, tanukettha vipassati;",
  "atk-s0505a:982_0": "Sakuṇo jālamuttova, appo saggāya gacchatī”ti. –",
  "atk-s0505a:983_0": "Imaṃ gāthamāha.",
  "atk-s0505a:983_1": "Sā gāthāpariyosāne sotāpattiphale patiṭṭhāsi,",
  "atk-s0505a:983_2": "caturāsītiyā pāṇasahassānañca dhammābhisamayo ahosi.",
  "atk-s0505a:984_0": "Sā bhagavantaṃ vanditvā pitu santikaṃ agamāsi.",
  "atk-s0505a:984_1": "Pitā taṃ disvā “cirenāgatā”ti kuddho vegena tante vemaṃ pakkhipi.",
  "atk-s0505a:984_2": "Taṃ nikkhamitvā dārikāya kucchiṃ bhindi.",
  "atk-s0505a:984_3": "Sā tattheva kālamakāsi.",
  "atk-s0505a:984_4": "So disvā –",
  "atk-s0505a:984_5": "“nāhaṃ mama dhītaraṃ pahariṃ,",
  "atk-s0505a:984_6": "apica kho imaṃ vemaṃ vegasā nikkhamitvā imissā kucchiṃ bhindi.",
  "atk-s0505a:984_7": "Jīvati nu kho nanu kho”ti vīmaṃsanto mataṃ disvā cintesi –",
  "atk-s0505a:984_8": "“manussā maṃ ‘iminā dhītā māritā’ti ñatvā upakkoseyyuṃ,",
  "atk-s0505a:984_9": "tena rājāpi garukaṃ daṇḍaṃ paṇeyya,",
  "atk-s0505a:984_10": "handāhaṃ paṭikacceva palāyāmī”ti.",
  "atk-s0505a:984_11": "So daṇḍabhayena palāyanto bhagavato santike kammaṭṭhānaṃ gahetvā araññe vasantānaṃ bhikkhūnaṃ vasanokāsaṃ pāpuṇi.",
  "atk-s0505a:984_12": "Te ca bhikkhū upasaṅkamitvā pabbajjaṃ yāci.",
  "atk-s0505a:984_13": "Te taṃ pabbājetvā tacapañcakakammaṭṭhānaṃ adaṃsu.",
  "atk-s0505a:984_14": "So taṃ uggahetvā vāyamanto na cirasseva arahattaṃ pāpuṇi,",
  "atk-s0505a:984_15": "te cassa ācariyupajjhāyā.",
  "atk-s0505a:984_16": "Atha mahāpavāraṇāya sabbeva bhagavato santikaṃ agamaṃsu –",
  "atk-s0505a:984_17": "“visuddhipavāraṇaṃ pavāressāmā”ti.",
  "atk-s0505a:984_18": "Bhagavā pavāretvā vutthavasso bhikkhusaṅghaparivuto gāmanigamādīsu cārikaṃ caramāno anupubbena āḷaviṃ agamāsi.",
  "atk-s0505a:984_19": "Tattha manussā bhagavantaṃ nimantetvā dānādīni karontā taṃ bhikkhuṃ disvā “dhītaraṃ māretvā idāni kaṃ māretuṃ āgatosī”tiādīni vatvā uppaṇḍesuṃ.",
  "atk-s0505a:984_20": "Bhikkhū taṃ sutvā upaṭṭhānavelāyaṃ upasaṅkamitvā bhagavato etamatthaṃ ārocesuṃ. Bhagavā – “na,",
  "atk-s0505a:984_21": "bhikkhave,",
  "atk-s0505a:984_22": "ayaṃ bhikkhu dhītaraṃ māresi,",
  "atk-s0505a:984_23": "sā attano kammena matā”ti vatvā tassa bhikkhuno manussehi dubbijānaṃ khīṇāsavamunibhāvaṃ pakāsento bhikkhūnaṃ dhammadesanatthaṃ imaṃ gāthamabhāsi.",
  "atk-s0505a:985_0": "Tassattho –",
  "atk-s0505a:985_1": "yo tīsupi kammadvāresu sīlasaṃyamena saṃyatatto kāyena vā vācāya vā cetasā vā hiṃsādikaṃ na karoti pāpaṃ,",
  "atk-s0505a:985_2": "tañca kho pana daharo vā daharavaye ṭhito,",
  "atk-s0505a:985_3": "majjhimo vā majjhimavaye ṭhito,",
  "atk-s0505a:985_4": "eteneva nayena thero vā pacchimavaye ṭhitoti kadācipi na karoti.",
  "atk-s0505a:985_5": "Kiṃ kāraṇā? Yatatto,",
  "atk-s0505a:985_6": "yasmā anuttarāya viratiyā sabbapāpehi uparatacittoti vuttaṃ hoti.",
  "atk-s0505a:986_0": "Idāni muni arosaneyyo na so roseti kañcīti etesaṃ padānaṃ ayaṃ yojanā ca adhippāyo ca –",
  "atk-s0505a:986_1": "so khīṇāsavamuni arosaneyyo “dhītumārako”ti vā “pesakāro”ti vā evamādinā nayena kāyena vā vācāya vā rosetuṃ,",
  "atk-s0505a:986_2": "ghaṭṭetuṃ,",
  "atk-s0505a:986_3": "bādhetuṃ araho na hoti.",
  "atk-s0505a:986_4": "Sopi hi na roseti kañci,",
  "atk-s0505a:986_5": "“nāhaṃ mama dhītaraṃ māremi,",
  "atk-s0505a:986_6": "tvaṃ māresi,",
  "atk-s0505a:986_7": "tumhādiso vā māretī”tiādīni vatvā kañci na roseti,",
  "atk-s0505a:986_8": "na ghaṭṭeti,",
  "atk-s0505a:986_9": "na bādheti,",
  "atk-s0505a:986_10": "tasmā sopi na rosaneyyo.",
  "atk-s0505a:986_11": "Apica kho pana “tiṭṭhatu nāgo,",
  "atk-s0505a:986_12": "mā nāgaṃ ghaṭṭesi,",
  "atk-s0505a:986_13": "namo karohi nāgassā”ti vuttanayena namassitabboyeva hoti.",
  "atk-s0505a:986_14": "Taṃ vāpi dhīrā muni vedayantīti ettha pana tampi dhīrāva muniṃ vedayantīti evaṃ padavibhāgo veditabbo.",
  "atk-s0505a:986_15": "Adhippāyo cettha –",
  "atk-s0505a:986_16": "taṃ “ayaṃ arosaneyyo”ti ete bālamanussā ajānitvā rosenti.",
  "atk-s0505a:986_17": "Ye pana dhīrā honti,",
  "atk-s0505a:986_18": "te dhīrāva tampi muniṃ vedayanti,",
  "atk-s0505a:986_19": "ayaṃ khīṇāsavamunīti jānantīti.",
  "atk-s0505a:987_0": "219.",
  "atk-s0505a:987_1": "Yadaggatoti kā uppatti?",
  "atk-s0505a:987_2": "Sāvatthiyaṃ kira pañcaggadāyako nāma brāhmaṇo ahosi.",
  "atk-s0505a:987_3": "So nipphajjamānesu sassesu khettaggaṃ, rāsaggaṃ,",
  "atk-s0505a:987_4": "koṭṭhaggaṃ,",
  "atk-s0505a:987_5": "kumbhiaggaṃ,",
  "atk-s0505a:987_6": "bhojanagganti imāni pañca aggāni deti.",
  "atk-s0505a:987_7": "Tattha paṭhamapakkāniyeva sāli- yava- godhūma-",
  "atk-s0505a:987_8": "sīsāni āharāpetvā yāgupāyāsaputhukādīni paṭiyādetvā “aggassa dātā medhāvī,",
  "atk-s0505a:987_9": "aggaṃ so adhigacchatī”ti evaṃdiṭṭhiko hutvā buddhappamukhassa bhikkhusaṅghassa dānaṃ deti,",
  "atk-s0505a:987_10": "idamassa khettaggadānaṃ.",
  "atk-s0505a:987_11": "Nipphannesu pana sassesu lāyitesu madditesu ca varadhaññāni gahetvā tatheva dānaṃ deti,",
  "atk-s0505a:987_12": "idamassa rāsaggadānaṃ.",
  "atk-s0505a:987_13": "Puna tehi dhaññehi koṭṭhāgārāni pūrāpetvā paṭhamakoṭṭhāgāravivaraṇe paṭhamanīhaṭāni dhaññāni gahetvā tatheva dānaṃ deti,",
  "atk-s0505a:987_14": "idamassa koṭṭhaggadānaṃ.",
  "atk-s0505a:987_15": "Yaṃ yadeva panassa ghare randheti,",
  "atk-s0505a:987_16": "tato aggaṃ anuppattapabbajitānaṃ adatvā antamaso dārakānampi na kiñci deti,",
  "atk-s0505a:987_17": "idamassa kumbhiaggadānaṃ.",
  "atk-s0505a:987_18": "Puna attano bhojanakāle paṭhamūpanītaṃ bhojanaṃ purebhattakāle saṅghassa,",
  "atk-s0505a:987_19": "pacchābhattakāle sampattayācakānaṃ,",
  "atk-s0505a:987_20": "tadabhāve antamaso sunakhānampi adatvā na bhuñjati,",
  "atk-s0505a:987_21": "idamassa bhojanaggadānaṃ.",
  "atk-s0505a:987_22": "Evaṃ so pañcaggadāyakotveva abhilakkhito ahosi.",
  "atk-s0505a:988_0": "Athekadivasaṃ bhagavā paccūsasamaye buddhacakkhunā lokaṃ volokento tassa brāhmaṇassa brāhmaṇiyā ca sotāpattimaggaupanissayaṃ",
  "atk-s0505a:988_1": "disvā sarīrapaṭijagganaṃ katvā atippageva gandhakuṭiṃ pāvisi.",
  "atk-s0505a:988_2": "Bhikkhū pihitadvāraṃ gandhakuṭiṃ disvā –",
  "atk-s0505a:988_3": "“ajja bhagavā ekakova gāmaṃ pavisitukāmo”ti ñatvā bhikkhācāravelāya gandhakuṭiṃ padakkhiṇaṃ katvā piṇḍāya pavisiṃsu.",
  "atk-s0505a:988_4": "Bhagavāpi brāhmaṇassa bhojanavelāyaṃ nikkhamitvā sāvatthiṃ pāvisi.",
  "atk-s0505a:988_5": "Manussā bhagavantaṃ disvā evaṃ –",
  "atk-s0505a:988_6": "“nūnajja koci satto anuggahetabbo atthi,",
  "atk-s0505a:988_7": "tathā hi bhagavā ekakova paviṭṭho”ti ñatvā na bhagavantaṃ upasaṅkamiṃsu nimantanatthāya.",
  "atk-s0505a:988_8": "Bhagavāpi anupubbena brāhmaṇassa gharadvāraṃ sampatvā aṭṭhāsi.",
  "atk-s0505a:988_9": "Tena ca samayena brāhmaṇo bhojanaṃ gahetvā nisinno hoti,",
  "atk-s0505a:988_10": "brāhmaṇī panassa bījaniṃ gahetvā ṭhitā.",
  "atk-s0505a:988_11": "Sā bhagavantaṃ disvā “sacāyaṃ brāhmaṇo passeyya,",
  "atk-s0505a:988_12": "pattaṃ gahetvā sabbaṃ bhojanaṃ dadeyya,",
  "atk-s0505a:988_13": "tato me puna pacitabbaṃ bhaveyyā”ti cintetvā appasādañca maccherañca uppādetvā yathā brāhmaṇo bhagavantaṃ na passati,",
  "atk-s0505a:988_14": "evaṃ tālavaṇṭena paṭicchādesi.",
  "atk-s0505a:988_15": "Bhagavā taṃ ñatvā sarīrābhaṃ muñci.",
  "atk-s0505a:988_16": "Taṃ brāhmaṇo suvaṇṇobhāsaṃ disvā “kimeta”nti ullokento addasa bhagavantaṃ dvāre ṭhitaṃ.",
  "atk-s0505a:988_17": "Brāhmaṇīpi “diṭṭhonena bhagavā”ti tāvadeva tālavaṇṭaṃ nikkhipitvā bhagavantaṃ upasaṅkamitvā pañcapatiṭṭhitena vandi,",
  "atk-s0505a:988_18": "vanditvā cassā uṭṭhahantiyā sappāyaṃ viditvā –",
  "atk-s0505a:989_0": "“Sabbaso nāmarūpasmiṃ, yassa natthi mamāyitaṃ;",
  "atk-s0505a:990_0": "Asatā ca na socati, sa ve bhikkhūti vuccatī”ti. –",
  "atk-s0505a:991_0": "Imaṃ gāthamabhāsi.",
  "atk-s0505a:991_1": "Sā gāthāpariyosāneyeva sotāpattiphale patiṭṭhāsi.",
  "atk-s0505a:991_2": "Brāhmaṇopi bhagavantaṃ antogharaṃ pavesetvā,",
  "atk-s0505a:991_3": "varāsane nisīdāpetvā,",
  "atk-s0505a:991_4": "dakkhiṇodakaṃ datvā,",
  "atk-s0505a:991_5": "attano upanītabhojanaṃ upanāmesi – “tumhe, bhante,",
  "atk-s0505a:991_6": "sadevake loke aggadakkhiṇeyyā, sādhu,",
  "atk-s0505a:991_7": "me taṃ bhojanaṃ attano patte patiṭṭhāpethā”ti.",
  "atk-s0505a:991_8": "Bhagavā tassa anuggahatthaṃ paṭiggahetvā paribhuñji.",
  "atk-s0505a:991_9": "Katabhattakicco ca brāhmaṇassa sappāyaṃ viditvā imaṃ gāthamabhāsi.",
  "atk-s0505a:992_0": "Tassattho –",
  "atk-s0505a:992_1": "yaṃ kumbhito paṭhamameva gahitattā aggato,",
  "atk-s0505a:992_2": "addhāvasesāya kumbhiyā āgantvā tato gahitattā majjhato,",
  "atk-s0505a:992_3": "ekadvikaṭacchumattāvasesāya kumbhiyā āgantvā tato gahitattā sesato vā piṇḍaṃ labhetha.",
  "atk-s0505a:992_4": "Paradattūpajīvīti pabbajito.",
  "atk-s0505a:992_5": "So hi udakadantapoṇaṃ ṭhapetvā avasesaṃ pareneva dattaṃ upajīvati,",
  "atk-s0505a:992_6": "tasmā “paradattūpajīvī”ti vuccati.",
  "atk-s0505a:992_7": "Nālaṃ thutuṃ nopi nipaccavādīti aggato laddhā attānaṃ vā dāyakaṃ vā thometumpi nārahati pahīnānunayattā.",
  "atk-s0505a:992_8": "Sesato laddhā “kiṃ etaṃ iminā dinna”ntiādinā nayena dāyakaṃ nipātetvā appiyavacanāni vattāpi na hoti pahīnapaṭighattā.",
  "atk-s0505a:992_9": "Taṃ vāpi dhīrā muni vedayantīti tampi pahīnānunayapaṭighaṃ dhīrāva muniṃ vedayantīti brāhmaṇassa arahattanikūṭena gāthaṃ desesi.",
  "atk-s0505a:992_10": "Gāthāpariyosāne brāhmaṇo sotāpattiphale patiṭṭhahīti.",
  "atk-s0505a:993_0": "220.",
  "atk-s0505a:993_1": "Muniṃ carantanti kā uppatti?",
  "atk-s0505a:993_2": "Sāvatthiyaṃ kira aññataro seṭṭhiputto utuvasena tīsu pāsādesu sabbasampattīhi paricārayamāno daharova pabbajitukāmo hutvā,",
  "atk-s0505a:993_3": "mātāpitaro yācitvā,",
  "atk-s0505a:993_4": "khaggavisāṇasutte “kāmā hi citrā”ti imissā gāthāya aṭṭhuppattiyaṃ vuttanayeneva tikkhattuṃ pabbajitvā",
  "atk-s0505a:993_5": "ca uppabbajitvā ca catutthavāre arahattaṃ pāpuṇi.",
  "atk-s0505a:993_6": "Taṃ pubbaparicayena bhikkhū bhaṇanti – “samayo, āvuso,",
  "atk-s0505a:993_7": "uppabbajitu”nti.",
  "atk-s0505a:993_8": "So “abhabbo dānāhaṃ, āvuso,",
  "atk-s0505a:993_9": "vibbhamitu”nti āha.",
  "atk-s0505a:993_10": "Taṃ sutvā bhikkhū bhagavato ārocesuṃ.",
  "atk-s0505a:993_11": "Bhagavā “evametaṃ,",
  "atk-s0505a:993_12": "bhikkhave,",
  "atk-s0505a:993_13": "abhabbo so dāni vibbhamitu”nti tassa khīṇāsavamunibhāvaṃ āvikaronto imaṃ gāthamāha.",
  "atk-s0505a:994_0": "Tassattho –",
  "atk-s0505a:994_1": "moneyyadhammasamannāgamena muniṃ,",
  "atk-s0505a:994_2": "ekavihāritāya,",
  "atk-s0505a:994_3": "pubbe vuttappakārāsu vā cariyāsu yāya kāyaci cariyāya carantaṃ,",
  "atk-s0505a:994_4": "pubbe viya methunadhamme cittaṃ akatvā anuttarāya viratiyā virataṃ methunasmā.",
  "atk-s0505a:994_5": "Dutiyapādassa sambandho –",
  "atk-s0505a:994_6": "kīdisaṃ muniṃ carantaṃ virataṃ methunasmāti ce?",
  "atk-s0505a:994_7": "Yo yobbane nopanibajjhate kvaci,",
  "atk-s0505a:994_8": "yo bhadrepi yobbane vattamāne kvaci itthirūpe yathā pure,",
  "atk-s0505a:994_9": "evaṃ methunarāgena na upanibajjhati.",
  "atk-s0505a:994_10": "Atha vā kvaci attano vā parassa vā yobbane “yuvā tāvamhi,",
  "atk-s0505a:994_11": "ayaṃ vā yuvāti paṭisevāmi tāva kāme”ti evaṃ yo rāgena na upanibajjhatīti ayampettha attho.",
  "atk-s0505a:994_12": "Na kevalañca virataṃ methunasmā,",
  "atk-s0505a:994_13": "apica kho pana jātimadādibhedā madā,",
  "atk-s0505a:994_14": "kāmaguṇesu sativippavāsasaṅkhātā pamādāpi ca virataṃ,",
  "atk-s0505a:994_15": "evaṃ madappamādā viratattā eva ca vippamuttaṃ sabbakilesabandhanehi.",
  "atk-s0505a:994_16": "Yathā vā eko lokikāyapi viratiyā virato hoti, na evaṃ,",
  "atk-s0505a:994_17": "kiṃ pana vippamuttaṃ virataṃ,",
  "atk-s0505a:994_18": "sabbakilesabandhanehi vippamuttattā lokuttaraviratiyā viratantipi attho.",
  "atk-s0505a:994_19": "Taṃ vāpi dhīrā muni vedayantīti tampi dhīrā eva muniṃ vedayanti,",
  "atk-s0505a:994_20": "tumhe pana naṃ na vedayatha,",
  "atk-s0505a:994_21": "tena naṃ evaṃ bhaṇathāti dasseti.",
  "atk-s0505a:995_0": "221.",
  "atk-s0505a:995_1": "Aññāya lokanti kā uppatti?",
  "atk-s0505a:995_2": "Bhagavā kapilavatthusmiṃ viharati.",
  "atk-s0505a:995_3": "Tena samayena nandassa ābharaṇamaṅgalaṃ,",
  "atk-s0505a:995_4": "abhisekamaṅgalaṃ,",
  "atk-s0505a:995_5": "āvāhamaṅgalanti tīṇi maṅgalāni akaṃsu.",
  "atk-s0505a:995_6": "Bhagavāpi tattha nimantito pañcahi bhikkhusatehi saddhiṃ tattha gantvā bhuñjitvā nikkhamanto nandassa hatthe pattaṃ adāsi.",
  "atk-s0505a:995_7": "Taṃ nikkhamantaṃ disvā janapadakalyāṇī “tuvaṭṭaṃ kho,",
  "atk-s0505a:995_8": "ayyaputta,",
  "atk-s0505a:995_9": "āgaccheyyāsī”ti āha.",
  "atk-s0505a:995_10": "So bhagavato gāravena “handa bhagavā patta”nti vattuṃ asakkonto vihārameva gato.",
  "atk-s0505a:995_11": "Bhagavā gandhakuṭipariveṇe ṭhatvā “āhara, nanda,",
  "atk-s0505a:995_12": "patta”nti gahetvā “pabbajissasī”ti āha.",
  "atk-s0505a:995_13": "So bhagavato gāravena paṭikkhipituṃ asakkonto “pabbajāmi,",
  "atk-s0505a:995_14": "bhagavā”ti āha.",
  "atk-s0505a:995_15": "Taṃ bhagavā pabbājesi.",
  "atk-s0505a:995_16": "So pana janapadakalyāṇiyā vacanaṃ punappunaṃ saranto ukkaṇṭhi.",
  "atk-s0505a:995_17": "Bhikkhū bhagavato ārocesuṃ.",
  "atk-s0505a:995_18": "Bhagavā nandassa anabhiratiṃ vinodetukāmo “tāvatiṃsabhavanaṃ gatapubbosi,",
  "atk-s0505a:995_19": "nandā”ti āha.",
  "atk-s0505a:995_20": "Nando “nāhaṃ, bhante,",
  "atk-s0505a:995_21": "gatapubbo”ti avoca.",
  "atk-s0505a:996_0": "Tato naṃ bhagavā attano ānubhāvena tāvatiṃsabhavanaṃ netvā vejayantapāsādadvāre aṭṭhāsi.",
  "atk-s0505a:996_1": "Bhagavato āgamanaṃ viditvā sakko accharāgaṇaparivuto pāsādā orohi.",
  "atk-s0505a:996_2": "Tā sabbāpi kassapassa bhagavato sāvakānaṃ pādamakkhanatelaṃ datvā kakuṭapādiniyo ahesuṃ.",
  "atk-s0505a:996_3": "Atha bhagavā nandaṃ āmantesi –",
  "atk-s0505a:996_4": "“passasi no,",
  "atk-s0505a:996_5": "tvaṃ nanda,",
  "atk-s0505a:996_6": "imāni pañca accharāsatāni kakuṭapādānī”ti sabbaṃ vitthāretabbaṃ.",
  "atk-s0505a:996_7": "Mātugāmassa nāma nimittānubyañjanaṃ gahetabbanti sakalepi buddhavacane etaṃ natthi.",
  "atk-s0505a:996_8": "Atha ca panettha bhagavā upāyakusalatāya āturassa dose uggiletvā nīharitukāmo vejjo subhojanaṃ viya nandassa",
  "atk-s0505a:996_9": "rāgaṃ uggiletvā nīharitukāmo nimittānubyañjanaggahaṇaṃ anuññāsi yathā taṃ anuttaro purisadammasārathi.",
  "atk-s0505a:996_10": "Tato bhagavā accharāhetu nandassa brahmacariye abhiratiṃ disvā bhikkhū āṇāpesi –",
  "atk-s0505a:996_11": "“bhatakavādena nandaṃ codethā”ti.",
  "atk-s0505a:996_12": "So tehi codiyamāno lajjito yoniso manasi karonto paṭipajjitvā na cirasseva arahattaṃ sacchākāsi.",
  "atk-s0505a:996_13": "Tassa caṅkamanakoṭiyaṃ rukkhe adhivatthā devatā bhagavato etamatthaṃ ārocesi.",
  "atk-s0505a:996_14": "Bhagavatopi ñāṇaṃ udapādi.",
  "atk-s0505a:996_15": "Bhikkhū ajānantā tathevāyasmantaṃ codenti.",
  "atk-s0505a:996_16": "Bhagavā “na,",
  "atk-s0505a:996_17": "bhikkhave,",
  "atk-s0505a:996_18": "idāni nando evaṃ codetabbo”ti tassa khīṇāsavamunibhāvaṃ dīpento tesaṃ bhikkhūnaṃ dhammadesanatthaṃ imaṃ gāthamabhāsi.",
  "atk-s0505a:997_0": "Tassattho –",
  "atk-s0505a:997_1": "dukkhasaccavavatthānakaraṇena khandhādilokaṃ aññāya jānitvā vavatthapetvā nirodhasaccasacchikiriyāya paramatthadassiṃ,",
  "atk-s0505a:997_2": "samudayappahānena catubbidhampi oghaṃ,",
  "atk-s0505a:997_3": "pahīnasamudayattā rūpamadādivegasahanena cakkhādiāyatanasamuddañca atitariya atitaritvā atikkamitvā maggabhāvanāya,",
  "atk-s0505a:997_4": "“tanniddesā tādī”ti imāya tādilakkhaṇappattiyā tādiṃ.",
  "atk-s0505a:997_5": "Yo vāyaṃ kāmarāgādikilesarāsiyeva avahananaṭṭhena ogho,",
  "atk-s0505a:997_6": "kucchitagatipariyāyena samuddanaṭṭhena samuddo,",
  "atk-s0505a:997_7": "samudayappahāneneva taṃ oghaṃ samuddañca atitariya atitiṇṇoghattā idāni tumhehi evaṃ vuccamānepi vikāramanāpajjanatāya",
  "atk-s0505a:997_8": "tādimpi evampettha attho ca adhippāyo ca veditabbo.",
  "atk-s0505a:997_9": "Taṃ chinnaganthaṃ asitaṃ anāsavanti idaṃ panassa thutivacanameva,",
  "atk-s0505a:997_10": "imāya catusaccabhāvanāya catunnaṃ ganthānaṃ chinnattā chinnaganthaṃ,",
  "atk-s0505a:997_11": "diṭṭhiyā taṇhāya vā katthaci anissitattā asitaṃ,",
  "atk-s0505a:997_12": "catunnaṃ āsavānaṃ abhāvena anāsavanti vuttaṃ hoti.",
  "atk-s0505a:997_13": "Taṃ vāpi dhīrā muni vedayantīti tampi dhīrāva khīṇāsavamuniṃ vedayanti tumhe pana avedayamānā evaṃ bhaṇathāti dasseti.",
  "atk-s0505a:998_0": "222.",
  "atk-s0505a:998_1": "Asamā ubhoti kā uppatti?",
  "atk-s0505a:998_2": "Aññataro bhikkhu kosalaraṭṭhe paccantagāmaṃ nissāya araññe viharati.",
  "atk-s0505a:998_3": "Tasmiñca gāme migaluddako tassa bhikkhuno vasanokāsaṃ gantvā mige bandhati.",
  "atk-s0505a:998_4": "So araññaṃ pavisanto theraṃ gāmaṃ piṇḍāya pavisantampi passati,",
  "atk-s0505a:998_5": "araññā āgacchanto gāmato nikkhamantampi passati.",
  "atk-s0505a:998_6": "Evaṃ abhiṇhadassanena there jātasineho ahosi.",
  "atk-s0505a:998_7": "So yadā bahuṃ maṃsaṃ labhati,",
  "atk-s0505a:998_8": "tadā therassāpi rasapiṇḍapātaṃ deti.",
  "atk-s0505a:998_9": "Manussā ujjhāyanti –",
  "atk-s0505a:998_10": "“ayaṃ bhikkhu ‘amukasmiṃ padese migā tiṭṭhanti, caranti,",
  "atk-s0505a:998_11": "pānīyaṃ pivantī’ti luddakassa āroceti.",
  "atk-s0505a:998_12": "Tato luddako mige māreti,",
  "atk-s0505a:998_13": "tena ubho saṅgamma jīvikaṃ kappentī”ti.",
  "atk-s0505a:998_14": "Atha bhagavā janapadacārikaṃ caramāno taṃ janapadaṃ agamāsi.",
  "atk-s0505a:998_15": "Bhikkhū gāmaṃ piṇḍāya pavisantā taṃ pavattiṃ sutvā bhagavato ārocesuṃ.",
  "atk-s0505a:998_16": "Bhagavā luddakena saddhiṃ samānajīvikābhāvasādhakaṃ tassa bhikkhuno khīṇāsavamunibhāvaṃ dīpento tesaṃ bhikkhūnaṃ dhammadesanatthaṃ imaṃ gāthamabhāsi.",
  "atk-s0505a:999_0": "Tassattho – yo ca,",
  "atk-s0505a:999_1": "bhikkhave, bhikkhu,",
  "atk-s0505a:999_2": "yo ca luddako,",
  "atk-s0505a:999_3": "ete asamā ubho.",
  "atk-s0505a:999_4": "Yaṃ manussā bhaṇanti “samānajīvikā”ti,",
  "atk-s0505a:999_5": "taṃ micchā.",
  "atk-s0505a:999_6": "Kiṃ kāraṇā?",
  "atk-s0505a:999_7": "Dūravihāravuttino,",
  "atk-s0505a:999_8": "dūre vihāro ca vutti ca nesanti dūravihāravuttino.",
  "atk-s0505a:999_9": "Vihāroti vasanokāso,",
  "atk-s0505a:999_10": "so ca bhikkhuno araññe,",
  "atk-s0505a:999_11": "luddakassa ca gāme.",
  "atk-s0505a:999_12": "Vuttīti jīvikā,",
  "atk-s0505a:999_13": "sā ca bhikkhuno gāme sapadānabhikkhācariyā,",
  "atk-s0505a:999_14": "luddakassa ca araññe migasakuṇamāraṇā.",
  "atk-s0505a:999_15": "Puna caparaṃ gihī dāraposī,",
  "atk-s0505a:999_16": "so luddako tena kammena puttadāraṃ poseti.",
  "atk-s0505a:999_17": "Amamo ca subbato,",
  "atk-s0505a:999_18": "puttadāresu taṇhādiṭṭhimamattavirahito sucivatattā sundaravatattā ca subbato so khīṇāsavabhikkhu.",
  "atk-s0505a:999_19": "Puna caparaṃ parapāṇarodhāya gihī asaññato,",
  "atk-s0505a:999_20": "so luddako gihī parapāṇarodhāya tesaṃ pāṇānaṃ jīvitindriyupacchedāya kāyavācācittehi asaṃyato.",
  "atk-s0505a:999_21": "Niccaṃ munī rakkhati pāṇine yato,",
  "atk-s0505a:999_22": "itaro pana khīṇāsavamuni kāyavācācittehi niccaṃ yato saṃyato pāṇino rakkhati.",
  "atk-s0505a:999_23": "Evaṃ sante te kathaṃ samānajīvikā bhavissantīti?",
  "atk-s0505a:1000_0": "223.",
  "atk-s0505a:1000_1": "Sikhī yathāti kā uppatti?",
  "atk-s0505a:1000_2": "Bhagavati kapilavatthusmiṃ viharante sākiyānaṃ kathā udapādi –",
  "atk-s0505a:1000_3": "“paṭhamakasotāpanno pacchā sotāpattiṃ pattassa dhammena vuḍḍhataro hoti,",
  "atk-s0505a:1000_4": "tasmā pacchā sotāpannena bhikkhunā paṭhamasotāpannassa gihino abhivādanādīni kattabbānī”ti taṃ kathaṃ",
  "atk-s0505a:1000_5": "aññataro piṇḍacāriko bhikkhu sutvā bhagavato ārocesi.",
  "atk-s0505a:1000_6": "Bhagavā “aññā eva hi ayaṃ jāti,",
  "atk-s0505a:1000_7": "pūjaneyyavatthu liṅga”nti sandhāya “anāgāmīpi ce,",
  "atk-s0505a:1000_8": "bhikkhave,",
  "atk-s0505a:1000_9": "gihī hoti,",
  "atk-s0505a:1000_10": "tena tadahupabbajitassāpi sāmaṇerassa abhivādanādīni kattabbānevā”ti vatvā puna pacchā sotāpannassāpi",
  "atk-s0505a:1000_11": "bhikkhuno paṭhamasotāpannagahaṭṭhato atimahantaṃ visesaṃ dassento bhikkhūnaṃ dhammadesanatthaṃ imaṃ gāthamabhāsi.",
  "atk-s0505a:1001_0": "Tassattho –",
  "atk-s0505a:1001_1": "yvāyaṃ matthake jātāya sikhāya sabbhāvena sikhī,",
  "atk-s0505a:1001_2": "maṇidaṇḍasadisāya gīvāya nīlagīvoti ca mayūravihaṅgamo vuccati.",
  "atk-s0505a:1001_3": "So yathā haritahaṃsatambahaṃsakhīrahaṃsakāḷahaṃsapākahaṃsasuvaṇṇahaṃsesu yvāyaṃ suvaṇṇahaṃso,",
  "atk-s0505a:1001_4": "tassa haṃsassa javena soḷasimpi kalaṃ na upeti.",
  "atk-s0505a:1001_5": "Suvaṇṇahaṃso hi muhuttakena yojanasahassampi gacchati,",
  "atk-s0505a:1001_6": "yojanampi asamattho itaro.",
  "atk-s0505a:1001_7": "Dassanīyatāya pana ubhopi dassanīyā honti,",
  "atk-s0505a:1001_8": "evaṃ gihī paṭhamasotāpannopi kiñcāpi maggadassanena dassanīyo hoti.",
  "atk-s0505a:1001_9": "Atha kho so pacchā sotāpannassāpi maggadassanena tulyadassanīyabhāvassāpi bhikkhuno javena nānukaroti.",
  "atk-s0505a:1001_10": "Katamena javena?",
  "atk-s0505a:1001_11": "Uparimaggavipassanāñāṇajavena.",
  "atk-s0505a:1001_12": "Gihino hi taṃ ñāṇaṃ dandhaṃ hoti puttadārādijaṭāya jaṭitattā,",
  "atk-s0505a:1001_13": "bhikkhuno pana tikkhaṃ hoti tassā jaṭāya vijaṭitattā.",
  "atk-s0505a:1001_14": "Svāyamattho bhagavatā “munino vivittassa vanamhi jhāyato”ti iminā pādena dīpito.",
  "atk-s0505a:1001_15": "Ayañhi sekkhamuni bhikkhu kāyacittavivekena ca vivitto hoti,",
  "atk-s0505a:1001_16": "lakkhaṇārammaṇūpanijjhānena ca niccaṃ vanasmiṃ jhāyati.",
  "atk-s0505a:1001_17": "Kuto gihino evarūpo viveko ca jhānañcāti ayañhettha adhippāyoti?",
  "atk-s0505a:1002_0": "Paramatthajotikāya khuddaka-aṭṭhakathāya",
  "atk-s0505a:1003_0": "Suttanipāta-aṭṭhakathāya munisuttavaṇṇanā niṭṭhitā.",
  "atk-s0505a:1004_0": "Niṭṭhito ca paṭhamo vaggo atthavaṇṇanānayato, nāmena",
  "atk-s0505a:1005_0": "Uragavaggoti.",
  "atk-s0505a:1006_0": "2. Cūḷavaggo",
  "atk-s0505a:1007_0": "1. Ratanasuttavaṇṇanā",
  "atk-s0505a:1008_0": "Yānīdha bhūtānīti ratanasuttaṃ.",
  "atk-s0505a:1008_1": "Kā uppatti?",
  "atk-s0505a:1008_2": "Atīte kira vesāliyaṃ dubbhikkhādayo upaddavā uppajjiṃsu.",
  "atk-s0505a:1008_3": "Tesaṃ vūpasamanatthāya licchavayo rājagahaṃ gantvā, yācitvā,",
  "atk-s0505a:1008_4": "bhagavantaṃ vesālimānayiṃsu.",
  "atk-s0505a:1008_5": "Evaṃ ānīto bhagavā tesaṃ upaddavānaṃ vūpasamanatthāya idaṃ suttamabhāsi.",
  "atk-s0505a:1008_6": "Ayamettha saṅkhepo.",
  "atk-s0505a:1008_7": "Porāṇā panassa vesālivatthuto pabhuti uppattiṃ vaṇṇayanti.",
  "atk-s0505a:1008_8": "Sā evaṃ veditabbā –",
  "atk-s0505a:1008_9": "bārāṇasirañño kira aggamahesiyā kucchimhi gabbho saṇṭhāsi.",
  "atk-s0505a:1008_10": "Sā taṃ ñatvā rañño nivedesi.",
  "atk-s0505a:1008_11": "Rājā gabbhaparihāraṃ adāsi.",
  "atk-s0505a:1008_12": "Sā sammā parihariyamānagabbhā gabbhaparipākakāle vijāyanagharaṃ pāvisi.",
  "atk-s0505a:1008_13": "Puññavatīnaṃ paccūsasamaye gabbhavuṭṭhānaṃ hoti,",
  "atk-s0505a:1008_14": "sā ca tāsaṃ aññatarā,",
  "atk-s0505a:1008_15": "tena paccūsasamaye alattakapaṭalabandhujīvakapupphasadisaṃ maṃsapesiṃ vijāyi.",
  "atk-s0505a:1008_16": "Tato “aññā deviyo suvaṇṇabimbasadise putte vijāyanti,",
  "atk-s0505a:1008_17": "aggamahesī maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ maṃsapesiṃ",
  "atk-s0505a:1008_18": "ekasmiṃ bhājane pakkhipitvā aññena paṭikujjitvā rājamuddikāya lañchetvā gaṅgāya sote pakkhipāpesi.",
  "atk-s0505a:1008_19": "Manussehi chaḍḍitamatte devatā ārakkhaṃ saṃvidahiṃsu.",
  "atk-s0505a:1008_20": "Suvaṇṇapaṭṭikañcettha jātihiṅgulakena “bārāṇasirañño aggamahesiyā pajā”ti likhitvā bandhiṃsu.",
  "atk-s0505a:1008_21": "Tato taṃ bhājanaṃ ūmibhayādīhi anupaddutaṃ gaṅgāya sotena pāyāsi.",
  "atk-s0505a:1009_0": "Tena ca samayena aññataro tāpaso gopālakulaṃ nissāya gaṅgāya tīre vasati.",
  "atk-s0505a:1009_1": "So pātovagaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi.",
  "atk-s0505a:1009_2": "Tato tattha taṃ akkharapaṭṭikaṃ rājamuddikālañchanañca disvā muñcitvā taṃ maṃsapesiṃ addasa.",
  "atk-s0505a:1009_3": "Disvānassa etadahosi –",
  "atk-s0505a:1009_4": "“siyā gabbho,",
  "atk-s0505a:1009_5": "tathā hissa duggandhapūtibhāvo natthī”ti taṃ assamaṃ netvā suddhe okāse ṭhapesi.",
  "atk-s0505a:1009_6": "Atha aḍḍhamāsaccayena dve maṃsapesiyo ahesuṃ.",
  "atk-s0505a:1009_7": "Tāpaso disvā sādhukataraṃ ṭhapesi.",
  "atk-s0505a:1009_8": "Tato puna addhamāsaccayena ekamekissā pesiyā hatthapādasīsānamatthāya pañca pañca piḷakā uṭṭhahiṃsu.",
  "atk-s0505a:1009_9": "Atha tato addhamāsaccayena ekā maṃsapesi suvaṇṇabimbasadiso dārako;",
  "atk-s0505a:1009_10": "ekā dārikā ahosi.",
  "atk-s0505a:1009_11": "Tesu tāpasassa puttasineho uppajji,",
  "atk-s0505a:1009_12": "aṅguṭṭhato cassa khīraṃ nibbatti,",
  "atk-s0505a:1009_13": "tato pabhuti ca khīrabhattaṃ labhati.",
  "atk-s0505a:1009_14": "So bhattaṃ bhuñjitvā khīraṃ dārakānaṃ mukhe āsiñcati.",
  "atk-s0505a:1009_15": "Tesaṃ yaṃ yaṃ udaraṃ pavisati,",
  "atk-s0505a:1009_16": "taṃ sabbaṃ maṇibhājanagataṃ viya dissati.",
  "atk-s0505a:1009_17": "Evaṃ nicchavī ahesuṃ.",
  "atk-s0505a:1009_18": "Apare pana āhu –",
  "atk-s0505a:1009_19": "“sibbitvā ṭhapitā viya nesaṃ aññamaññaṃ līnā chavi ahosī”ti.",
  "atk-s0505a:1009_20": "Evaṃ te nicchavitāya vā līnacchavitāya vā licchavīti paññāyiṃsu.",
  "atk-s0505a:1010_0": "Tāpaso dārake posento ussūre gāmaṃ piṇḍāya pavisati,",
  "atk-s0505a:1010_1": "atidivā paṭikkamati.",
  "atk-s0505a:1010_2": "Tassa taṃ byāpāraṃ ñatvā gopālakā āhaṃsu – “bhante,",
  "atk-s0505a:1010_3": "pabbajitānaṃ dārakaposanaṃ palibodho,",
  "atk-s0505a:1010_4": "amhākaṃ dārake detha,",
  "atk-s0505a:1010_5": "mayaṃ posessāma,",
  "atk-s0505a:1010_6": "tumhe attano kammaṃ karothā”ti.",
  "atk-s0505a:1010_7": "Tāpaso “sādhū”ti paṭissuṇi.",
  "atk-s0505a:1010_8": "Gopālakā dutiyadivase maggaṃ samaṃ katvā,",
  "atk-s0505a:1010_9": "pupphehi okiritvā;",
  "atk-s0505a:1010_10": "dhajapaṭākā ussāpetvā tūriyehi vajjamānehi assamaṃ āgatā.",
  "atk-s0505a:1010_11": "Tāpaso “mahāpuññā dārakā,",
  "atk-s0505a:1010_12": "appamādena vaḍḍhetha,",
  "atk-s0505a:1010_13": "vaḍḍhetvā ca aññamaññaṃ āvāhavivāhaṃ karotha,",
  "atk-s0505a:1010_14": "pañcagorasena rājānaṃ tosetvā bhūmibhāgaṃ gahetvā nagaraṃ māpetha,",
  "atk-s0505a:1010_15": "tatra kumāraṃ abhisiñcathā”ti vatvā dārake adāsi.",
  "atk-s0505a:1010_16": "Te “sādhū”ti paṭissuṇitvā dārake netvā posesuṃ.",
  "atk-s0505a:1011_0": "Dārakā vaḍḍhimanvāya kīḷantā vivādaṭṭhānesu aññe gopāladārake hatthenapi pādenapi paharanti,",
  "atk-s0505a:1011_1": "te rodanti.",
  "atk-s0505a:1011_2": "“Kissa rodathā”ti ca mātāpitūhi vuttā “ime nimmātāpitikā tāpasapositā amhe atīva paharantī”ti vadanti.",
  "atk-s0505a:1011_3": "Tato tesaṃ mātāpitaro “ime dārakā aññe dārake viheṭhenti dukkhāpenti,",
  "atk-s0505a:1011_4": "na ime saṅgahetabbā,",
  "atk-s0505a:1011_5": "vajjetabbā ime”ti āhaṃsu.",
  "atk-s0505a:1011_6": "Tato pabhuti kira so padeso “vajjī”ti vuccati yojanasataṃ parimāṇena.",
  "atk-s0505a:1011_7": "Atha taṃ padesaṃ gopālakā rājānaṃ tosetvā aggahesuṃ.",
  "atk-s0505a:1011_8": "Tattheva nagaraṃ māpetvā soḷasavassuddesikaṃ kumāraṃ abhisiñcitvā rājānaṃ akaṃsu.",
  "atk-s0505a:1011_9": "Tāya cassa dārikāya saddhiṃ vāreyyaṃ katvā katikaṃ akaṃsu –",
  "atk-s0505a:1011_10": "“na bāhirato dārikā ānetabbā,",
  "atk-s0505a:1011_11": "ito dārikā na kassaci dātabbā”ti.",
  "atk-s0505a:1011_12": "Tesaṃ paṭhamasaṃvāsena dve dārakā jātā dhītā ca putto ca,",
  "atk-s0505a:1011_13": "evaṃ soḷasakkhattuṃ dve dve jātā.",
  "atk-s0505a:1011_14": "Tato tesaṃ dārakānaṃ yathākkamaṃ vaḍḍhantānaṃ ārāmuyyānanivāsanaṭṭhānaparivārasampattiṃ gahetuṃ appahontaṃ",
  "atk-s0505a:1011_15": "taṃ nagaraṃ tikkhattuṃ gāvutantarena gāvutantarena pākārena parikkhipiṃsu.",
  "atk-s0505a:1011_16": "Tassa punappunaṃ visālīkatattā vesālītveva nāmaṃ jātaṃ.",
  "atk-s0505a:1011_17": "Idaṃ vesālīvatthu.",
  "atk-s0505a:1012_0": "Ayaṃ pana vesālī bhagavato uppannakāle iddhā vepullappattā ahosi.",
  "atk-s0505a:1012_1": "Tattha hi rājūnaṃyeva satta sahassāni satta ca satāni satta ca rājāno ahesuṃ,",
  "atk-s0505a:1012_2": "tathā yuvarājasenāpatibhaṇḍāgārikappabhutīnaṃ. Yathāha –",
  "atk-s0505a:1013_0": "“Tena kho pana samayena vesālī iddhā ceva hoti phītā ca bahujanā ākiṇṇamanussā subhikkhā ca,",
  "atk-s0505a:1013_1": "satta ca pāsādasahassāni,",
  "atk-s0505a:1013_2": "satta ca pāsādasatāni,",
  "atk-s0505a:1013_3": "satta ca pāsādā,",
  "atk-s0505a:1013_4": "satta ca kūṭāgārasahassāni,",
  "atk-s0505a:1013_5": "satta ca kūṭāgārasatāni,",
  "atk-s0505a:1013_6": "satta ca kūṭāgārāni,",
  "atk-s0505a:1013_7": "satta ca ārāmasahassāni,",
  "atk-s0505a:1013_8": "satta ca ārāmasatāni,",
  "atk-s0505a:1013_9": "satta ca ārāmā,",
  "atk-s0505a:1013_10": "satta ca pokkharaṇisahassāni,",
  "atk-s0505a:1013_11": "satta ca pokkharaṇisatāni,",
  "atk-s0505a:1013_12": "satta ca pokkharaṇiyo”ti.",
  "atk-s0505a:1014_0": "Sā aparena samayena dubbhikkhā ahosi dubbuṭṭhikā dussassā.",
  "atk-s0505a:1014_1": "Paṭhamaṃ duggatamanussā maranti,",
  "atk-s0505a:1014_2": "te bahiddhā chaḍḍenti.",
  "atk-s0505a:1014_3": "Matamanussānaṃ kuṇapagandhena amanussā nagaraṃ pavisiṃsu.",
  "atk-s0505a:1014_4": "Tato bahutarā mīyanti,",
  "atk-s0505a:1014_5": "tāya paṭikūlatāya ca sattānaṃ ahivātakarogo uppajji.",
  "atk-s0505a:1014_6": "Iti tīhi dubbhikkhaamanussarogabhayehi upaddutāya vesāliyā nagaravāsino upasaṅkamitvā rājānamāhaṃsu –",
  "atk-s0505a:1014_7": "“mahārāja,",
  "atk-s0505a:1014_8": "imasmiṃ nagare tividhaṃ bhayamuppannaṃ,",
  "atk-s0505a:1014_9": "ito pubbe yāva sattamā rājakulaparivaṭṭā evarūpaṃ anuppannapubbaṃ,",
  "atk-s0505a:1014_10": "tumhākaṃ maññe adhammikattena etarahi uppanna”nti.",
  "atk-s0505a:1014_11": "Rājā sabbe santhāgāre sannipātāpetvā,",
  "atk-s0505a:1014_12": "“mayhaṃ adhammikabhāvaṃ vicinathā”ti āha.",
  "atk-s0505a:1014_13": "Te sabbaṃ paveṇiṃ vicinantā na kiñci addasaṃsu.",
  "atk-s0505a:1015_0": "Tato rañño dosaṃ adisvā “idaṃ bhayaṃ amhākaṃ kathaṃ vūpasameyyā”ti cintesuṃ.",
  "atk-s0505a:1015_1": "Tattha ekacce cha satthāro apadisiṃsu –",
  "atk-s0505a:1015_2": "“etehi okkantamatte vūpasamissatī”ti.",
  "atk-s0505a:1015_3": "Ekacce āhaṃsu –",
  "atk-s0505a:1015_4": "“buddho kira loke uppanno,",
  "atk-s0505a:1015_5": "so bhagavā sabbasattahitāya dhammaṃ deseti mahiddhiko mahānubhāvo,",
  "atk-s0505a:1015_6": "tena okkantamatte sabbabhayāni vūpasameyyu”nti.",
  "atk-s0505a:1015_7": "Tena te attamanā hutvā “kahaṃ pana so bhagavā etarahi viharati,",
  "atk-s0505a:1015_8": "amhehi vā pesite āgaccheyyā”ti āhaṃsu.",
  "atk-s0505a:1015_9": "Athāpare āhaṃsu –",
  "atk-s0505a:1015_10": "“buddhā nāma anukampakā,",
  "atk-s0505a:1015_11": "kissa nāgaccheyyuṃ,",
  "atk-s0505a:1015_12": "so pana bhagavā etarahi rājagahe viharati,",
  "atk-s0505a:1015_13": "rājā ca bimbisāro taṃ upaṭṭhahati,",
  "atk-s0505a:1015_14": "kadāci so āgantuṃ na dadeyyā”ti.",
  "atk-s0505a:1015_15": "“Tena hi rājānaṃ saññāpetvā ānessāmā”ti dve licchavirājāno mahatā balakāyena pahūtaṃ paṇṇākāraṃ datvā rañño santikaṃ pesesuṃ –",
  "atk-s0505a:1015_16": "“bimbisāraṃ saññāpetvā bhagavantaṃ ānethā”ti.",
  "atk-s0505a:1015_17": "Te gantvā rañño paṇṇākāraṃ datvā taṃ pavattiṃ nivedetvā “mahārāja,",
  "atk-s0505a:1015_18": "bhagavantaṃ amhākaṃ nagaraṃ pesehī”ti āhaṃsu.",
  "atk-s0505a:1015_19": "Rājā na sampaṭicchi –",
  "atk-s0505a:1015_20": "“tumhe eva jānāthā”ti āha.",
  "atk-s0505a:1015_21": "Te bhagavantaṃ upasaṅkamitvā vanditvā evamāhaṃsu – “bhante,",
  "atk-s0505a:1015_22": "amhākaṃ nagare tīṇi bhayāni uppannāni.",
  "atk-s0505a:1015_23": "Sace bhagavā āgaccheyya,",
  "atk-s0505a:1015_24": "sotthi no bhaveyyā”ti.",
  "atk-s0505a:1015_25": "Bhagavā āvajjetvā “vesāliyaṃ ratanasutte vutte sā rakkhā koṭisatasahassacakkavāḷāni pharissati,",
  "atk-s0505a:1015_26": "suttapariyosāne caturāsītiyā pāṇasahassānaṃ dhammābhisamayo bhavissatī”ti adhivāsesi.",
  "atk-s0505a:1015_27": "Atha rājā bimbisāro bhagavato adhivāsanaṃ sutvā “bhagavatā vesāligamanaṃ adhivāsita”nti nagare ghosanaṃ kārāpetvā bhagavantaṃ upasaṅkamitvā āha – “kiṃ, bhante,",
  "atk-s0505a:1015_28": "sampaṭicchittha vesāligamana”nti? “Āma,",
  "atk-s0505a:1015_29": "mahārājā”ti. “Tena hi, bhante, āgametha,",
  "atk-s0505a:1015_30": "yāva maggaṃ paṭiyādemī”ti.",
  "atk-s0505a:1016_0": "Atha kho rājā bimbisāro rājagahassa ca gaṅgāya ca antarā pañcayojanaṃ bhūmiṃ samaṃ katvā,",
  "atk-s0505a:1016_1": "yojane yojane vihāraṃ māpetvā,",
  "atk-s0505a:1016_2": "bhagavato gamanakālaṃ paṭivedesi.",
  "atk-s0505a:1016_3": "Bhagavā pañcahi bhikkhusatehi parivuto pāyāsi.",
  "atk-s0505a:1016_4": "Rājā pañcayojanaṃ maggaṃ pañcavaṇṇehi pupphehi jāṇumattaṃ okirāpetvā dhajapaṭākāpuṇṇaghaṭakadaliādīni ussāpetvā bhagavato dve setacchattāni,",
  "atk-s0505a:1016_5": "ekekassa ca bhikkhussa ekamekaṃ ukkhipāpetvā saddhiṃ attano parivārena pupphagandhādīhi pūjaṃ karonto",
  "atk-s0505a:1016_6": "ekekasmiṃ vihāre bhagavantaṃ vasāpetvā mahādānāni datvā pañcahi divasehi gaṅgātīraṃ nesi.",
  "atk-s0505a:1016_7": "Tattha sabbālaṅkārehi nāvaṃ alaṅkaronto vesālikānaṃ sāsanaṃ pesesi –",
  "atk-s0505a:1016_8": "“āgato bhagavā,",
  "atk-s0505a:1016_9": "maggaṃ paṭiyādetvā sabbe bhagavato paccuggamanaṃ karothā”ti.",
  "atk-s0505a:1016_10": "Te “diguṇaṃ pūjaṃ karissāmā”ti vesāliyā ca gaṅgāya ca antarā tiyojanaṃ bhūmiṃ samaṃ katvā bhagavato cattāri,",
  "atk-s0505a:1016_11": "ekekassa ca bhikkhuno dve dve setacchattāni sajjetvā pūjaṃ kurumānā gaṅgātīre āgantvā aṭṭhaṃsu.",
  "atk-s0505a:1017_0": "Bimbisāro dve nāvāyo saṅghāṭetvā,",
  "atk-s0505a:1017_1": "maṇḍapaṃ katvā,",
  "atk-s0505a:1017_2": "pupphadāmādīhi alaṅkaritvā tattha sabbaratanamayaṃ buddhāsanaṃ paññāpesi.",
  "atk-s0505a:1017_3": "Bhagavā tasmiṃ nisīdi.",
  "atk-s0505a:1017_4": "Pañcasatā bhikkhūpi nāvaṃ abhiruhitvā yathānurūpaṃ nisīdiṃsu.",
  "atk-s0505a:1017_5": "Rājā bhagavantaṃ anugacchanto galappamāṇaṃ udakaṃ orohitvā “yāva, bhante,",
  "atk-s0505a:1017_6": "bhagavā āgacchati,",
  "atk-s0505a:1017_7": "tāvāhaṃ idheva gaṅgātīre vasissāmī”ti vatvā nivatto.",
  "atk-s0505a:1017_8": "Upari devatā yāva akaniṭṭhabhavanā pūjamakaṃsu,",
  "atk-s0505a:1017_9": "heṭṭhā gaṅgānivāsino kambalassatarādayo nāgā pūjamakaṃsu.",
  "atk-s0505a:1017_10": "Evaṃ mahatiyā pūjāya bhagavā yojanamattaṃ addhānaṃ gaṅgāya gantvā vesālikānaṃ sīmantaraṃ paviṭṭho.",
  "atk-s0505a:1018_0": "Tato licchavirājāno tena bimbisārena katapūjāya diguṇaṃ karontā galappamāṇe udake bhagavantaṃ paccuggacchiṃsu.",
  "atk-s0505a:1018_1": "Teneva khaṇena tena muhuttena vijjuppabhāvinaddhandhakāravisaṭakūṭo gaḷagaḷāyanto catūsu disāsu mahāmegho vuṭṭhāsi.",
  "atk-s0505a:1018_2": "Atha bhagavatā paṭhamapāde gaṅgātīre nikkhittamatte pokkharavassaṃ vassi.",
  "atk-s0505a:1018_3": "Ye temetukāmā,",
  "atk-s0505a:1018_4": "te eva tementi,",
  "atk-s0505a:1018_5": "atemetukāmā na tementi.",
  "atk-s0505a:1018_6": "Sabbattha jāṇumattaṃ ūrumattaṃ kaṭimattaṃ galappamāṇaṃ udakaṃ vahati,",
  "atk-s0505a:1018_7": "sabbakuṇapāni udakena gaṅgaṃ pavesitāni parisuddho bhūmibhāgo ahosi.",
  "atk-s0505a:1019_0": "Licchavirājāno bhagavantaṃ antarā yojane yojane vāsāpetvā mahādānāni datvā tīhi divasehi diguṇaṃ pūjaṃ karontā vesāliṃ nayiṃsu.",
  "atk-s0505a:1019_1": "Vesāliṃ sampatte bhagavati sakko devānamindo devasaṅghapurakkhato āgacchi,",
  "atk-s0505a:1019_2": "mahesakkhānaṃ devānaṃ sannipātena amanussā yebhuyyena palāyiṃsu.",
  "atk-s0505a:1019_3": "Bhagavā nagaradvāre ṭhatvā ānandattheraṃ āmantesi –",
  "atk-s0505a:1019_4": "“imaṃ ānanda,",
  "atk-s0505a:1019_5": "ratanasuttaṃ uggahetvā balikammūpakaraṇāni gahetvā licchavikumārehi saddhiṃ vesāliyā tīsu pākārantaresu",
  "atk-s0505a:1019_6": "vicaranto parittaṃ karohī”ti ratanasuttaṃ abhāsi.",
  "atk-s0505a:1019_7": "Evaṃ “kena panetaṃ suttaṃ, kadā, kattha,",
  "atk-s0505a:1019_8": "kasmā ca vutta”nti etesaṃ pañhānaṃ vissajjanā vitthārena vesālivatthuto pabhuti porāṇehi vaṇṇiyati.",
  "atk-s0505a:1020_0": "Evaṃ bhagavato vesāliṃ anuppattadivaseyeva vesālinagaradvāre tesaṃ upaddavānaṃ paṭighātatthāya vuttamidaṃ",
  "atk-s0505a:1020_1": "ratanasuttaṃ uggahetvā āyasmā ānando parittatthāya bhāsamāno bhagavato pattena udakaṃ ādāya sabbanagaraṃ",
  "atk-s0505a:1020_2": "abbhukkiranto anuvicari.",
  "atk-s0505a:1020_3": "“Yaṃ kiñcī”ti vuttamatteyeva ca therena ye pubbe apalātā saṅkārakūṭabhittippadesādinissitā amanussā,",
  "atk-s0505a:1020_4": "te catūhi dvārehi palāyiṃsu,",
  "atk-s0505a:1020_5": "dvārāni anokāsāni ahesuṃ.",
  "atk-s0505a:1020_6": "Tato ekacce dvāresu okāsaṃ alabhamānā pākāraṃ bhinditvā palātā.",
  "atk-s0505a:1020_7": "Amanussesu gatamattesu manussānaṃ gattesu rogo vūpasanto,",
  "atk-s0505a:1020_8": "te nikkhamitvā sabbagandhapupphādīhi theraṃ pūjesuṃ.",
  "atk-s0505a:1020_9": "Mahājano nagaramajjhe santhāgāraṃ sabbagandhehi limpitvā vitānaṃ katvā sabbālaṅkārehi alaṅkaritvā tattha buddhāsanaṃ paññāpetvā bhagavantaṃ ānesi.",
  "atk-s0505a:1021_0": "Bhagavā santhāgāraṃ pavisitvā paññatte āsane nisīdi.",
  "atk-s0505a:1021_1": "Bhikkhusaṅghopi kho rājāno manussā ca patirūpe okāse nisīdiṃsu.",
  "atk-s0505a:1021_2": "Sakkopi devānamindo dvīsu devalokesu devaparisāya saddhiṃ upanisīdi aññe ca devā.",
  "atk-s0505a:1021_3": "Ānandattheropi sabbaṃ vesāliṃ anuvicaranto ārakkhaṃ katvā vesālinagaravāsīhi saddhiṃ āgantvā ekamantaṃ nisīdi.",
  "atk-s0505a:1021_4": "Tattha bhagavā sabbesaṃ tadeva ratanasuttaṃ abhāsīti.",
  "atk-s0505a:1022_0": "224.",
  "atk-s0505a:1022_1": "Tattha yānīdha bhūtānīti paṭhamagāthāyaṃ yānīti yādisāni appesakkhāni vā mahesakkhāni vā.",
  "atk-s0505a:1022_2": "Idhāti imasmiṃ padese,",
  "atk-s0505a:1022_3": "tasmiṃ khaṇe sannipatitaṭṭhānaṃ sandhāyāha.",
  "atk-s0505a:1022_4": "Bhūtānīti kiñcāpi bhūtasaddo “bhūtasmiṃ pācittiya”nti evamādīsu vijjamāne,",
  "atk-s0505a:1022_5": "“bhūtamidanti,",
  "atk-s0505a:1022_6": "bhikkhave,",
  "atk-s0505a:1022_7": "samanupassathā”ti evamādīsu khandhapañcake,",
  "atk-s0505a:1022_8": "“cattāro kho, bhikkhu,",
  "atk-s0505a:1022_9": "mahābhūtā hetū”ti evamādīsu catubbidhe pathavīdhātvādirūpe,",
  "atk-s0505a:1022_10": "“yo ca kālaghaso bhūto”ti evamādīsu khīṇāsave,",
  "atk-s0505a:1022_11": "“sabbeva nikkhipissanti,",
  "atk-s0505a:1022_12": "bhūtā loke samussaya”nti evamādīsu sabbasatte,",
  "atk-s0505a:1022_13": "“bhūtagāmapātabyatāyā”ti evamādīsu rukkhādike,",
  "atk-s0505a:1022_14": "“bhūtaṃ bhūtato sañjānātī”ti evamādīsu cātumahārājikānaṃ heṭṭhā sattanikāyaṃ upādāya vattati.",
  "atk-s0505a:1022_15": "Idha pana avisesato amanussesu daṭṭhabbo.",
  "atk-s0505a:1023_0": "Samāgatānīti sannipatitāni.",
  "atk-s0505a:1023_1": "Bhummānīti bhūmiyaṃ nibbattāni.",
  "atk-s0505a:1023_2": "Vāti vikappane.",
  "atk-s0505a:1023_3": "Tena yānīdha bhummāni vā bhūtāni samāgatānīti imamekaṃ vikappaṃ katvā puna dutiyaṃ vikappaṃ kātuṃ “yāni vā antalikkhe”ti āha.",
  "atk-s0505a:1023_4": "Antalikkhe vā yāni bhūtāni nibbattāni,",
  "atk-s0505a:1023_5": "tāni sabbāni idha samāgatānīti attho.",
  "atk-s0505a:1023_6": "Ettha ca yāmato yāva akaniṭṭhaṃ,",
  "atk-s0505a:1023_7": "tāva nibbattāni bhūtāni ākāse pātubhūtavimānesu nibbattattā “antalikkhe bhūtānī”ti veditabbāni.",
  "atk-s0505a:1023_8": "Tato heṭṭhā sineruto pabhuti yāva bhūmiyaṃ rukkhalatādīsu adhivatthāni pathaviyañca nibbattāni bhūtāni,",
  "atk-s0505a:1023_9": "tāni sabbāni bhūmiyaṃ bhūmipaṭibaddhesu ca rukkhalatāpabbatādīsu nibbattattā “bhummāni bhūtānī”ti veditabbāni.",
  "atk-s0505a:1024_0": "Evaṃ bhagavā sabbāneva amanussabhūtāni “bhummāni vā yāni va antalikkhe”ti dvīhi padehi vikappetvā puna",
  "atk-s0505a:1024_1": "ekena padena pariggahetvā “sabbeva bhūtā sumanā bhavantū”ti āha.",
  "atk-s0505a:1024_2": "Sabbeti anavasesā.",
  "atk-s0505a:1024_3": "Evāti avadhāraṇe,",
  "atk-s0505a:1024_4": "ekampi anapanetvāti adhippāyo.",
  "atk-s0505a:1024_5": "Bhūtāti amanussā.",
  "atk-s0505a:1024_6": "Sumanā bhavantūti sukhitamanā,",
  "atk-s0505a:1024_7": "pītisomanassajātā bhavantūti attho.",
  "atk-s0505a:1024_8": "Athopīti kiccantarasanniyojanatthaṃ vākyopādāne nipātadvayaṃ.",
  "atk-s0505a:1024_9": "Sakkacca suṇantu bhāsitanti aṭṭhiṃ katvā,",
  "atk-s0505a:1024_10": "manasi katvā,",
  "atk-s0505a:1024_11": "sabbacetaso samannāharitvā dibbasampattilokuttarasukhāvahaṃ mama desanaṃ suṇantu.",
  "atk-s0505a:1025_0": "Evamettha bhagavā “yānīdha bhūtāni samāgatānī”ti aniyamitavacanena bhūtāni pariggahetvā puna “bhummāni",
  "atk-s0505a:1025_1": "vā yāni va antalikkhe”ti dvidhā vikappetvā tato “sabbeva bhūtā”ti puna ekajjhaṃ katvā “sumanā bhavantū”ti",
  "atk-s0505a:1025_2": "iminā vacanena āsayasampattiyaṃ niyojento “sakkacca suṇantu bhāsita”nti payogasampattiyaṃ,",
  "atk-s0505a:1025_3": "tathā yonisomanasikārasampattiyaṃ paratoghosasampattiyañca,",
  "atk-s0505a:1025_4": "tathā attasammāpaṇidhisappurisūpanissayasampattīsu samādhipaññāhetusampattīsu ca niyojento gāthaṃ samāpesi.",
  "atk-s0505a:1026_0": "225.",
  "atk-s0505a:1026_1": "Tasmā hi bhūtāti dutiyagāthā.",
  "atk-s0505a:1026_2": "Tattha tasmāti kāraṇavacanaṃ.",
  "atk-s0505a:1026_3": "Bhūtāti āmantanavacanaṃ.",
  "atk-s0505a:1026_4": "Nisāmethāti suṇātha.",
  "atk-s0505a:1026_5": "Sabbeti anavasesā.",
  "atk-s0505a:1026_6": "Kiṃ vuttaṃ hoti?",
  "atk-s0505a:1026_7": "Yasmā tumhe dibbaṭṭhānāni tattha upabhogasampadañca pahāya dhammassavanatthaṃ idha samāgatā,",
  "atk-s0505a:1026_8": "na naṭanaccanādidassanatthaṃ,",
  "atk-s0505a:1026_9": "tasmā hi bhūtā nisāmetha sabbeti.",
  "atk-s0505a:1026_10": "Atha vā “sumanā bhavantu sakkacca suṇantū”ti vacanena tesaṃ sumanabhāvaṃ sakkaccaṃ sotukamyatañca disvā āha –",
  "atk-s0505a:1026_11": "yasmā tumhe sumanabhāvena attasammāpaṇidhiyonisomanasikārāsayasuddhīhi sakkaccaṃ sotukamyatāya sappurisūpanissayaparatoghosapadaṭṭhānato",
  "atk-s0505a:1026_12": "payogasuddhīhi ca yuttā,",
  "atk-s0505a:1026_13": "tasmā hi bhūtā nisāmetha sabbeti.",
  "atk-s0505a:1026_14": "Atha vā yaṃ purimagāthāya ante “bhāsita”nti vuttaṃ,",
  "atk-s0505a:1026_15": "taṃ kāraṇabhāvena apadisanto āha –",
  "atk-s0505a:1026_16": "“yasmā mama bhāsitaṃ nāma atidullabhaṃ aṭṭhakkhaṇaparivajjitassa khaṇassa dullabhattā,",
  "atk-s0505a:1026_17": "anekānisaṃsañca paññākaruṇāguṇena pavattattā,",
  "atk-s0505a:1026_18": "tañcāhaṃ vattukāmo ‘suṇantu bhāsita’nti avocaṃ.",
  "atk-s0505a:1026_19": "Tasmā hi bhūtā nisāmetha sabbe”ti idaṃ iminā gāthāpadena vuttaṃ hoti.",
  "atk-s0505a:1027_0": "Evametaṃ kāraṇaṃ niropento attano bhāsitanisāmane niyojetvā nisāmetabbaṃ vattumāraddho “mettaṃ karotha mānusiyā pajāyā”ti.",
  "atk-s0505a:1027_1": "Tassattho –",
  "atk-s0505a:1027_2": "yāyaṃ tīhi upaddavehi upaddutā mānusī pajā,",
  "atk-s0505a:1027_3": "tassā mānusiyā pajāya mittabhāvaṃ hitajjhāsayataṃ paccupaṭṭhāpethāti.",
  "atk-s0505a:1027_4": "Keci pana “mānusiyaṃ paja”nti paṭhanti,",
  "atk-s0505a:1027_5": "taṃ bhummatthāsambhavā na yujjati.",
  "atk-s0505a:1027_6": "Yampi caññe atthaṃ vaṇṇayanti,",
  "atk-s0505a:1027_7": "sopi na yujjati.",
  "atk-s0505a:1027_8": "Adhippāyo panettha –",
  "atk-s0505a:1027_9": "nāhaṃ buddhoti issariyabalena vadāmi,",
  "atk-s0505a:1027_10": "apica pana tumhākañca imissā ca mānusiyā pajāya hitatthaṃ vadāmi –",
  "atk-s0505a:1027_11": "“mettaṃ karotha mānusiyā pajāyā”ti.",
  "atk-s0505a:1027_12": "Ettha ca –",
  "atk-s0505a:1028_0": "“Ye sattasaṇḍaṃ pathaviṃ vijetvā, rājisayo yajamānā anupariyagā;",
  "atk-s0505a:1029_0": "Assamedhaṃ purisamedhaṃ, sammāpāsaṃ vājapeyyaṃ niraggaḷaṃ.",
  "atk-s0505a:1030_0": "“Mettassa cittassa subhāvitassa, kalampi te nānubhavanti soḷasiṃ.",
  "atk-s0505a:1031_0": "“Ekampi ce pāṇamaduṭṭhacitto, mettāyati kusalī tena hoti;",
  "atk-s0505a:1032_0": "Sabbe ca pāṇe manasānukampī, pahūtamariyo pakaroti puñña”nti. –",
  "atk-s0505a:1033_0": "Evamādīnaṃ suttānaṃ ekādasānisaṃsānañca vasena ye mettaṃ karonti, tesaṃ mettā hitāti veditabbā.",
  "atk-s0505a:1034_0": "“Devatānukampito poso, sadā bhadrāni passatī”ti. –",
  "atk-s0505a:1035_0": "Evamādīnaṃ vasena yesu karīyati, tesampi hitāti veditabbā.",
  "atk-s0505a:1036_0": "Evaṃ ubhayesampi hitabhāvaṃ dassento “mettaṃ karotha mānusiyā pajāyā”ti vatvā idāni upakārampi dassento āha “divā ca ratto ca haranti ye baliṃ,",
  "atk-s0505a:1036_1": "tasmā hi ne rakkhatha appamattā”ti.",
  "atk-s0505a:1036_2": "Tassattho –",
  "atk-s0505a:1036_3": "ye manussā cittakammakaṭṭhakammādīhipi devatā katvā cetiyarukkhādīni ca upasaṅkamitvā devatā uddissa divā baliṃ karonti,",
  "atk-s0505a:1036_4": "kāḷapakkhādīsu ca rattiṃ baliṃ karonti.",
  "atk-s0505a:1036_5": "Salākabhattādīni vā datvā ārakkhadevatā upādāya yāva brahmadevatānaṃ pattidānaniyyātanena divā baliṃ karonti,",
  "atk-s0505a:1036_6": "chattāropanadīpamālā sabbarattikadhammassavanādīni kārāpetvā pattidānaniyyātanena ca rattiṃ baliṃ karonti,",
  "atk-s0505a:1036_7": "te kathaṃ na rakkhitabbā.",
  "atk-s0505a:1036_8": "Yato evaṃ divā ca ratto ca tumhe uddissa karonti ye baliṃ,",
  "atk-s0505a:1036_9": "tasmā hi ne rakkhatha.",
  "atk-s0505a:1036_10": "Tasmā balikammakāraṇāpi te manusse rakkhatha gopayatha,",
  "atk-s0505a:1036_11": "ahitaṃ tesaṃ apanetha,",
  "atk-s0505a:1036_12": "hitaṃ upanetha appamattā hutvā taṃ kataññubhāvaṃ hadaye katvā niccamanussarantāti.",
  "atk-s0505a:1037_0": "226.",
  "atk-s0505a:1037_1": "Evaṃ devatāsu manussānaṃ upakārakabhāvaṃ dassetvā tesaṃ upaddavavūpasamanatthaṃ buddhādiguṇappakāsanena",
  "atk-s0505a:1037_2": "ca devamanussānaṃ dhammassavanatthaṃ “yaṃkiñci vitta”ntiādinā nayena saccavacanaṃ payujjitumāraddho.",
  "atk-s0505a:1037_3": "Tattha yaṃkiñcīti aniyamitavasena anavasesaṃ pariyādiyati yaṃkiñci tattha tattha vohārūpagaṃ.",
  "atk-s0505a:1037_4": "Vittanti dhanaṃ.",
  "atk-s0505a:1037_5": "Tañhi vittiṃ janetīti vittaṃ.",
  "atk-s0505a:1037_6": "Idha vāti manussalokaṃ niddisati,",
  "atk-s0505a:1037_7": "huraṃ vāti tato paraṃ avasesalokaṃ.",
  "atk-s0505a:1037_8": "Tena ca ṭhapetvā manusse sabbalokaggahaṇe patte “saggesu vā”ti parato vuttattā ṭhapetvā manusse ca sagge",
  "atk-s0505a:1037_9": "ca avasesānaṃ nāgasupaṇṇādīnaṃ gahaṇaṃ veditabbaṃ.",
  "atk-s0505a:1037_10": "Evaṃ imehi dvīhi padehi yaṃ manussānaṃ vohārūpagaṃ alaṅkāraparibhogūpagañca jātarūparajatamuttāmaṇiveḷuriyapavāḷalohitaṅkamasāragallādikaṃ,",
  "atk-s0505a:1037_11": "yañca muttāmaṇivālukatthatāya bhūmiyā ratanamayavimānesu anekayojanasatavitthatesu bhavanesu uppannānaṃ nāgasupaṇṇādīnaṃ vittaṃ,",
  "atk-s0505a:1037_12": "taṃ niddiṭṭhaṃ hoti.",
  "atk-s0505a:1038_0": "Saggesu vāti kāmāvacararūpāvacaradevalokesu.",
  "atk-s0505a:1038_1": "Te hi sobhanena kammena ajīyanti gammantīti saggā,",
  "atk-s0505a:1038_2": "suṭṭhu vā aggātipi saggā.",
  "atk-s0505a:1038_3": "Yanti yaṃ sassāmikaṃ vā assāmikaṃ vā.",
  "atk-s0505a:1038_4": "Ratananti ratiṃ nayati, vahati, janayati,",
  "atk-s0505a:1038_5": "vaḍḍhetīti ratanaṃ,",
  "atk-s0505a:1038_6": "yaṃkiñci cittīkataṃ mahagghaṃ atulaṃ dullabhadassanaṃ anomasattaparibhogañca,",
  "atk-s0505a:1038_7": "tassetaṃ adhivacanaṃ. Yathāha –",
  "atk-s0505a:1039_0": "“Cittīkataṃ mahagghañca, atulaṃ dullabhadassanaṃ;",
  "atk-s0505a:1040_0": "Anomasattaparibhogaṃ, ratanaṃ tena vuccatī”ti.",
  "atk-s0505a:1041_0": "Paṇītanti uttamaṃ, seṭṭhaṃ,",
  "atk-s0505a:1041_1": "atappakaṃ.",
  "atk-s0505a:1041_2": "Evaṃ iminā gāthāpadena yaṃ saggesu anekayojanasatappamāṇasabbaratanamayavimānesu sudhammavejayantappabhutīsu sassāmikaṃ,",
  "atk-s0505a:1041_3": "yañca buddhuppādavirahena apāyameva paripūrentesu sattesu suññavimānapaṭibaddhaṃ assāmikaṃ,",
  "atk-s0505a:1041_4": "yaṃ vā panaññampi pathavīmahāsamuddahimavantādinissitaṃ assāmikaṃ ratanaṃ,",
  "atk-s0505a:1041_5": "taṃ niddiṭṭhaṃ hoti.",
  "atk-s0505a:1042_0": "Na no samaṃ atthi tathāgatenāti na-",
  "atk-s0505a:1042_1": "iti paṭisedhe, no-",
  "atk-s0505a:1042_2": "iti avadhāraṇe.",
  "atk-s0505a:1042_3": "Samanti tulyaṃ.",
  "atk-s0505a:1042_4": "Atthīti vijjati.",
  "atk-s0505a:1042_5": "Tathāgatenāti buddhena.",
  "atk-s0505a:1042_6": "Kiṃ vuttaṃ hoti?",
  "atk-s0505a:1042_7": "Yaṃ etaṃ vittañca ratanañca pakāsitaṃ,",
  "atk-s0505a:1042_8": "ettha ekampi buddharatanena sadisaṃ ratanaṃ nevatthi.",
  "atk-s0505a:1042_9": "Yampi hi taṃ cittīkataṭṭhena ratanaṃ,",
  "atk-s0505a:1042_10": "seyyathidaṃ –",
  "atk-s0505a:1042_11": "rañño cakkavattissa cakkaratanaṃ maṇiratanañca,",
  "atk-s0505a:1042_12": "yamhi uppanne mahājano na aññattha cittīkāraṃ karoti,",
  "atk-s0505a:1042_13": "na koci pupphagandhādīni gahetvā yakkhaṭṭhānaṃ vā bhūtaṭṭhānaṃ vā gacchati,",
  "atk-s0505a:1042_14": "sabbopi jano cakkaratanamaṇiratanameva cittiṃ karoti pūjeti,",
  "atk-s0505a:1042_15": "taṃ taṃ varaṃ pattheti,",
  "atk-s0505a:1042_16": "patthitapatthitañcassa ekaccaṃ samijjhati,",
  "atk-s0505a:1042_17": "tampi ratanaṃ buddharatanena samaṃ natthi.",
  "atk-s0505a:1042_18": "Yadi hi cittīkataṭṭhena ratanaṃ,",
  "atk-s0505a:1042_19": "tathāgatova ratanaṃ.",
  "atk-s0505a:1042_20": "Tathāgate hi uppanne ye keci mahesakkhā devamanussā,",
  "atk-s0505a:1042_21": "na te aññatra cittīkāraṃ karonti,",
  "atk-s0505a:1042_22": "na kañci aññaṃ pūjenti.",
  "atk-s0505a:1042_23": "Tathā hi brahmā sahampati sinerumattena ratanadāmena tathāgataṃ pūjesi,",
  "atk-s0505a:1042_24": "yathābalañca aññe devā manussā ca bimbisārakosalarājaanāthapiṇḍikādayo.",
  "atk-s0505a:1042_25": "Parinibbutampi ca bhagavantaṃ uddissa channavutikoṭidhanaṃ vissajjetvā asokamahārājā sakalajambudīpe caturāsīti vihārasahassāni patiṭṭhāpesi,",
  "atk-s0505a:1042_26": "ko pana vādo aññesaṃ cittīkārānaṃ.",
  "atk-s0505a:1042_27": "Apica kassaññassa parinibbutassāpi jātibodhidhammacakkappavattanaparinibbānaṭṭhānāni paṭimācetiyādīni",
  "atk-s0505a:1042_28": "vā uddissa evaṃ cittīkāragarukāro vattati yathā bhagavato.",
  "atk-s0505a:1042_29": "Evaṃ cittīkataṭṭhenāpi tathāgatasamaṃ ratanaṃ natthi.",
  "atk-s0505a:1043_0": "Tathā yampi taṃ mahagghaṭṭhena ratanaṃ,",
  "atk-s0505a:1043_1": "seyyathidaṃ –",
  "atk-s0505a:1043_2": "kāsikaṃ vatthaṃ. Yathāha –",
  "atk-s0505a:1043_3": "“jiṇṇampi,",
  "atk-s0505a:1043_4": "bhikkhave,",
  "atk-s0505a:1043_5": "kāsikaṃ vatthaṃ vaṇṇavantañceva hoti sukhasamphassañca mahagghañcā”ti,",
  "atk-s0505a:1043_6": "tampi buddharatanena samaṃ natthi.",
  "atk-s0505a:1043_7": "Yadi hi mahagghaṭṭhena ratanaṃ,",
  "atk-s0505a:1043_8": "tathāgatova ratanaṃ.",
  "atk-s0505a:1043_9": "Tathāgato hi yesaṃ paṃsukampi paṭiggaṇhāti,",
  "atk-s0505a:1043_10": "tesaṃ taṃ mahapphalaṃ hoti mahānisaṃsaṃ,",
  "atk-s0505a:1043_11": "seyyathāpi asokassa rañño.",
  "atk-s0505a:1043_12": "Idamassa mahagghatāya.",
  "atk-s0505a:1043_13": "Evaṃ mahagghatāvacane cettha dosābhāvasādhakaṃ idaṃ tāva suttapadaṃ veditabbaṃ –",
  "atk-s0505a:1044_0": "“Yesaṃ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṃ,",
  "atk-s0505a:1044_1": "tesaṃ taṃ mahapphalaṃ hoti mahānisaṃsaṃ.",
  "atk-s0505a:1044_2": "Idamassa mahagghatāya vadāmi.",
  "atk-s0505a:1044_3": "Seyyathāpi taṃ,",
  "atk-s0505a:1044_4": "bhikkhave,",
  "atk-s0505a:1044_5": "kāsikaṃ vatthaṃ mahagghaṃ,",
  "atk-s0505a:1044_6": "tathūpamāhaṃ,",
  "atk-s0505a:1044_7": "bhikkhave,",
  "atk-s0505a:1044_8": "imaṃ puggalaṃ vadāmī”ti.",
  "atk-s0505a:1045_0": "Evaṃ mahagghaṭṭhenāpi tathāgatasamaṃ ratanaṃ natthi.",
  "atk-s0505a:1046_0": "Tathā yampi taṃ atulaṭṭhena ratanaṃ.",
  "atk-s0505a:1046_1": "Seyyathidaṃ –",
  "atk-s0505a:1046_2": "rañño cakkavattissa cakkaratanaṃ uppajjati indanīlamaṇimayanābhi sattaratanamayasahassāraṃ pavāḷamayanemi,",
  "atk-s0505a:1046_3": "rattasuvaṇṇamayasandhi,",
  "atk-s0505a:1046_4": "yassa dasannaṃ dasannaṃ arānaṃ upari ekaṃ muṇḍāraṃ hoti vātaṃ gahetvā saddakaraṇatthaṃ,",
  "atk-s0505a:1046_5": "yena kato saddo sukusalappatāḷitapañcaṅgikatūriyasaddo viya hoti.",
  "atk-s0505a:1046_6": "Yassa nābhiyā ubhosu passesu dve sīhamukhāni honti,",
  "atk-s0505a:1046_7": "abbhantaraṃ sakaṭacakkasseva susiraṃ,",
  "atk-s0505a:1046_8": "tassa kattā vā kāretā vā natthi,",
  "atk-s0505a:1046_9": "kammapaccayena ututo samuṭṭhāti.",
  "atk-s0505a:1046_10": "Yaṃ rājā dasavidhaṃ cakkavattivattaṃ pūretvā tadahuposathe pannarase puṇṇamadivase sīsaṃnhāto uposathiko",
  "atk-s0505a:1046_11": "uparipāsādavaragato sīlāni sodhento nisinno puṇṇacandaṃ viya sūriyaṃ viya ca uṭṭhentaṃ passati,",
  "atk-s0505a:1046_12": "yassa dvādasayojanato saddo suyyati,",
  "atk-s0505a:1046_13": "yojanato vaṇṇo dissati,",
  "atk-s0505a:1046_14": "yaṃ mahājanena “dutiyo maññe cando sūriyo vā uṭṭhito”ti ativiya kotūhalajātena dissamānaṃ nagarassa upari",
  "atk-s0505a:1046_15": "āgantvā rañño antepurassa pācīnapasse nātiuccaṃ nātinīcaṃ hutvā mahājanassa gandhapupphādīhi pūjetuṃ",
  "atk-s0505a:1046_16": "yuttaṭṭhāne akkhāhataṃ viya tiṭṭhati.",
  "atk-s0505a:1047_0": "Tadeva anubandhamānaṃ hatthiratanaṃ uppajjati,",
  "atk-s0505a:1047_1": "sabbaseto rattapādo sattappatiṭṭho iddhimā vehāsaṅgamo uposathakulā vā chaddantakulā vā āgacchati.",
  "atk-s0505a:1047_2": "Uposathakulā āgacchanto hi sabbajeṭṭho āgacchati,",
  "atk-s0505a:1047_3": "chaddantakulā sabbakaniṭṭho sikkhitasikkho damathūpeto.",
  "atk-s0505a:1047_4": "So dvādasayojanaṃ parisaṃ gahetvā sakalajambudīpaṃ anusaṃyāyitvā purepātarāsameva sakaṃ rājadhāniṃ āgacchati.",
  "atk-s0505a:1048_0": "Tampi anubandhamānaṃ assaratanaṃ uppajjati,",
  "atk-s0505a:1048_1": "sabbaseto rattapādo kākasīso muñjakeso valāhakassa rājakulā āgacchati.",
  "atk-s0505a:1048_2": "Sesamettha hatthiratanasadisameva.",
  "atk-s0505a:1049_0": "Tampi anubandhamānaṃ maṇiratanaṃ uppajjati.",
  "atk-s0505a:1049_1": "So hoti maṇi veḷuriyo subho jātimā aṭṭhaṃso suparikammakato āyāmato cakkanābhisadiso,",
  "atk-s0505a:1049_2": "vepullapabbatā āgacchati,",
  "atk-s0505a:1049_3": "so caturaṅgasamannāgatepi andhakāre rañño dhajaggato yojanaṃ obhāseti,",
  "atk-s0505a:1049_4": "yassobhāsena manussā “divā”ti maññamānā kammante payojenti,",
  "atk-s0505a:1049_5": "antamaso kunthakipillikaṃ upādāya passanti.",
  "atk-s0505a:1050_0": "Tampi anubandhamānaṃ itthiratanaṃ uppajjati.",
  "atk-s0505a:1050_1": "Pakatiaggamahesī vā hoti,",
  "atk-s0505a:1050_2": "uttarakuruto vā āgacchati maddarājakulato vā,",
  "atk-s0505a:1050_3": "atidīghādichadosavivajjitā atikkantā mānusaṃ vaṇṇaṃ appattā dibbaṃ vaṇṇaṃ,",
  "atk-s0505a:1050_4": "yassā rañño sītakāle uṇhāni gattāni honti,",
  "atk-s0505a:1050_5": "uṇhakāle sītāni,",
  "atk-s0505a:1050_6": "satadhā phoṭitatūlapicuno viya samphasso hoti,",
  "atk-s0505a:1050_7": "kāyato candanagandho vāyati,",
  "atk-s0505a:1050_8": "mukhato uppalagandho,",
  "atk-s0505a:1050_9": "pubbuṭṭhāyitādianekaguṇasamannāgatā ca hoti.",
  "atk-s0505a:1051_0": "Tampi anubandhamānaṃ gahapatiratanaṃ uppajjati rañño pakatikammakaro seṭṭhi,",
  "atk-s0505a:1051_1": "yassa cakkaratane uppannamatte dibbaṃ cakkhu pātubhavati,",
  "atk-s0505a:1051_2": "yena samantato yojanamatte nidhiṃ passati sassāmikampi assāmikampi.",
  "atk-s0505a:1051_3": "So rājānaṃ upasaṅkamitvā pavāreti “appossukko tvaṃ, deva, hohi,",
  "atk-s0505a:1051_4": "ahaṃ te dhanena dhanakaraṇīyaṃ karissāmī”ti.",
  "atk-s0505a:1052_0": "Tampi anubandhamānaṃ pariṇāyakaratanaṃ uppajjati rañño pakatijeṭṭhaputto,",
  "atk-s0505a:1052_1": "cakkaratane uppannamatte atirekapaññāveyyattiyena samannāgato hoti,",
  "atk-s0505a:1052_2": "dvādasayojanāya parisāya cetasā cittaṃ parijānitvā niggahapaggahasamattho hoti.",
  "atk-s0505a:1052_3": "So rājānaṃ upasaṅkamitvā pavāreti –",
  "atk-s0505a:1052_4": "“appossukko tvaṃ, deva, hohi,",
  "atk-s0505a:1052_5": "ahaṃ te rajjaṃ anusāsissāmī”ti.",
  "atk-s0505a:1052_6": "Yaṃ vā panaññampi evarūpaṃ atulaṭṭhena ratanaṃ,",
  "atk-s0505a:1052_7": "yassa na sakkā tulayitvā tīrayitvā aggho kātuṃ “sataṃ vā sahassaṃ vā agghati koṭiṃ vā”ti.",
  "atk-s0505a:1052_8": "Tattha ekaratanampi buddharatanena samaṃ natthi.",
  "atk-s0505a:1052_9": "Yadi hi atulaṭṭhena ratanaṃ,",
  "atk-s0505a:1052_10": "tathāgatova ratanaṃ.",
  "atk-s0505a:1052_11": "Tathāgato hi na sakkā sīlato vā samādhito vā paññādīnaṃ vā aññatarato kenaci tulayitvā tīrayitvā “ettakaguṇo",
  "atk-s0505a:1052_12": "vā iminā samo vā sappaṭibhāgo vā”ti paricchindituṃ.",
  "atk-s0505a:1052_13": "Evaṃ atulaṭṭhenāpi tathāgatasamaṃ ratanaṃ natthi.",
  "atk-s0505a:1053_0": "Tathā yampi taṃ dullabhadassanaṭṭhena ratanaṃ.",
  "atk-s0505a:1053_1": "Seyyathidaṃ –",
  "atk-s0505a:1053_2": "dullabhapātubhāvo rājā cakkavatti cakkādīni ca tassa ratanāni,",
  "atk-s0505a:1053_3": "tampi buddharatanena samaṃ natthi.",
  "atk-s0505a:1053_4": "Yadi hi dullabhadassanaṭṭhena ratanaṃ,",
  "atk-s0505a:1053_5": "tathāgatova ratanaṃ,",
  "atk-s0505a:1053_6": "kuto cakkavattiādīnaṃ ratanattaṃ,",
  "atk-s0505a:1053_7": "yāni ekasmiṃyeva kappe anekāni uppajjanti.",
  "atk-s0505a:1053_8": "Yasmā pana asaṅkhyeyyepi kappe tathāgatasuñño loko hoti,",
  "atk-s0505a:1053_9": "tasmā tathāgato eva kadāci karahaci uppajjanato dullabhadassano.",
  "atk-s0505a:1053_10": "Vuttaṃ cetaṃ bhagavatā parinibbānasamaye –",
  "atk-s0505a:1054_0": "“Devatā, ānanda,",
  "atk-s0505a:1054_1": "ujjhāyanti –",
  "atk-s0505a:1054_2": "‘dūrā ca vatamha āgatā tathāgataṃ dassanāya,",
  "atk-s0505a:1054_3": "kadāci karahaci tathāgatā loke uppajjanti arahanto sammāsambuddhā,",
  "atk-s0505a:1054_4": "ajjeva rattiyā pacchime yāme tathāgatassa parinibbānaṃ bhavissati,",
  "atk-s0505a:1054_5": "ayañca mahesakkho bhikkhu bhagavato purato ṭhito ovārento,",
  "atk-s0505a:1054_6": "na mayaṃ labhāma pacchime kāle tathāgataṃ dassanāyā”’ti.",
  "atk-s0505a:1055_0": "Evaṃ dullabhadassanaṭṭhenapi tathāgatasamaṃ ratanaṃ natthi.",
  "atk-s0505a:1056_0": "Tathā yampi taṃ anomasattaparibhogaṭṭhena ratanaṃ.",
  "atk-s0505a:1056_1": "Seyyathidaṃ –",
  "atk-s0505a:1056_2": "rañño cakkavattissa cakkaratanādi.",
  "atk-s0505a:1056_3": "Tañhi koṭisatasahassadhanānampi sattabhūmikapāsādavaratale vasantānampi caṇḍālavenanesādarathakārapukkusādīnaṃ",
  "atk-s0505a:1056_4": "nīcakulikānaṃ omakapurisānaṃ supinantepi paribhogatthāya na nibbattati.",
  "atk-s0505a:1056_5": "Ubhato sujātassa pana rañño khattiyasseva paripūritadasavidhacakkavattivattassa paribhogatthāya nibbattanato anomasattaparibhogaṃyeva hoti,",
  "atk-s0505a:1056_6": "tampi buddharatanena samaṃ natthi.",
  "atk-s0505a:1056_7": "Yadi hi anomasattaparibhogaṭṭhena ratanaṃ,",
  "atk-s0505a:1056_8": "tathāgatova ratanaṃ.",
  "atk-s0505a:1056_9": "Tathāgato hi loke anomasattasammatānampi anupanissayasampannānaṃ viparītadassanānaṃ pūraṇakassapādīnaṃ",
  "atk-s0505a:1056_10": "channaṃ satthārānaṃ aññesañca evarūpānaṃ supinantepi aparibhogo,",
  "atk-s0505a:1056_11": "upanissayasampannānaṃ pana catuppadāyapi gāthāya pariyosāne arahattamadhigantuṃ samatthānaṃ nibbedhikañāṇadassanānaṃ",
  "atk-s0505a:1056_12": "bāhiyadārucīriyappabhutīnaṃ aññesañca mahākulappasutānaṃ mahāsāvakānaṃ paribhogo.",
  "atk-s0505a:1056_13": "Te hi taṃ dassanānuttariyasavanānuttariyapāricariyānuttariyādīni sādhentā tathā tathā paribhuñjanti.",
  "atk-s0505a:1056_14": "Evaṃ anomasattaparibhogaṭṭhenāpi tathāgatasamaṃ ratanaṃ natthi.",
  "atk-s0505a:1057_0": "Yampi taṃ avisesato ratijananaṭṭhena ratanaṃ.",
  "atk-s0505a:1057_1": "Seyyathidaṃ –",
  "atk-s0505a:1057_2": "rañño cakkavattissa cakkaratanaṃ.",
  "atk-s0505a:1057_3": "Tañhi disvā rājā cakkavatti attamano hoti,",
  "atk-s0505a:1057_4": "evampi taṃ rañño ratiṃ janeti.",
  "atk-s0505a:1057_5": "Puna caparaṃ rājā cakkavatti vāmena hatthena suvaṇṇabhiṅkāraṃ gahetvā dakkhiṇena hatthena cakkaratanaṃ abbhukkirati “pavattatu bhavaṃ cakkaratanaṃ,",
  "atk-s0505a:1057_6": "abhivijinātu bhavaṃ cakkaratana”nti.",
  "atk-s0505a:1057_7": "Tato cakkaratanaṃ pañcaṅgikaṃ viya tūriyaṃ madhurassaraṃ niccharantaṃ ākāsena puratthimaṃ disaṃ gacchati,",
  "atk-s0505a:1057_8": "anvadeva rājā cakkavatti cakkānubhāvena dvādasayojanavitthiṇṇāya caturaṅginiyā senāya nātiuccaṃ nātinīcaṃ uccarukkhānaṃ heṭṭhābhāgena,",
  "atk-s0505a:1057_9": "nīcarukkhānaṃ uparibhāgena,",
  "atk-s0505a:1057_10": "rukkhesu pupphaphalapallavādipaṇṇākāraṃ gahetvā āgatānaṃ hatthato paṇṇākārañca gaṇhanto “ehi kho mahārājā”tievamādinā",
  "atk-s0505a:1057_11": "paramanipaccakārena āgate paṭirājāno “pāṇo na hantabbo”tiādinā nayena anusāsanto gacchati.",
  "atk-s0505a:1057_12": "Yattha pana rājā bhuñjitukāmo vā divāseyyaṃ vā kappetukāmo hoti,",
  "atk-s0505a:1057_13": "tattha cakkaratanaṃ ākāsā otaritvā udakādisabbakiccakkhame same bhūmibhāge akkhāhataṃ viya tiṭṭhati.",
  "atk-s0505a:1057_14": "Puna rañño gamanacitte uppanne purimanayeneva saddaṃ karontaṃ gacchati,",
  "atk-s0505a:1057_15": "yaṃ sutvā dvādasayojanikāpi parisā ākāsena gacchati.",
  "atk-s0505a:1057_16": "Cakkaratanaṃ anupubbena puratthimaṃ samuddaṃ ajjhogāhati,",
  "atk-s0505a:1057_17": "tasmiṃ ajjhogāhante udakaṃ yojanappamāṇaṃ apagantvā bhittīkataṃ viya tiṭṭhati.",
  "atk-s0505a:1057_18": "Mahājano yathākāmaṃ satta ratanāni gaṇhāti.",
  "atk-s0505a:1057_19": "Puna rājā suvaṇṇabhiṅkāraṃ gahetvā “ito paṭṭhāya mama rajja”nti udakena abbhukkiritvā nivattati.",
  "atk-s0505a:1057_20": "Senā purato hoti,",
  "atk-s0505a:1057_21": "cakkaratanaṃ pacchato,",
  "atk-s0505a:1057_22": "rājā majjhe.",
  "atk-s0505a:1057_23": "Cakkaratanassa osakkitosakkitaṭṭhānaṃ udakaṃ paripūrati.",
  "atk-s0505a:1057_24": "Eteneva upāyena dakkhiṇapacchimauttarepi samudde gacchati.",
  "atk-s0505a:1058_0": "Evaṃ catuddisaṃ anusaṃyāyitvā cakkaratanaṃ tiyojanappamāṇaṃ ākāsaṃ ārohati.",
  "atk-s0505a:1058_1": "Tattha ṭhito rājā cakkaratanānubhāvena vijitaṃ pañcasataparittadīpapaṭimaṇḍitaṃ sattayojanasahassaparimaṇḍalaṃ pubbavidehaṃ,",
  "atk-s0505a:1058_2": "tathā aṭṭhayojanasahassaparimaṇḍalaṃ uttarakuruṃ,",
  "atk-s0505a:1058_3": "sattayojanasahassaparimaṇḍalaṃyeva aparagoyānaṃ,",
  "atk-s0505a:1058_4": "dasayojanasahassaparimaṇḍalaṃ jambudīpañcāti evaṃ catumahādīpadvisahassaparittadīpapaṭimaṇḍitaṃ ekaṃ cakkavāḷaṃ suphullapuṇḍarīkavanaṃ viya oloketi.",
  "atk-s0505a:1058_5": "Evaṃ olokayato cassa anappikā rati uppajjati.",
  "atk-s0505a:1058_6": "Evampi taṃ cakkaratanaṃ rañño ratiṃ janeti,",
  "atk-s0505a:1058_7": "tampi buddharatanasamaṃ natthi.",
  "atk-s0505a:1058_8": "Yadi hi ratijananaṭṭhena ratanaṃ,",
  "atk-s0505a:1058_9": "tathāgatova ratanaṃ.",
  "atk-s0505a:1058_10": "Kiṃ karissati etaṃ cakkaratanaṃ?",
  "atk-s0505a:1058_11": "Tathāgato hi yassā dibbāya ratiyā cakkaratanādīhi sabbehipi janitā cakkavattirati saṅkhampi kalampi kalabhāgampi na upeti,",
  "atk-s0505a:1058_12": "tatopi ratito uttaritarañca paṇītatarañca attano ovādappatikarānaṃ asaṅkhyeyyānampi devamanussānaṃ paṭhamajjhānaratiṃ,",
  "atk-s0505a:1058_13": "dutiyatatiyacatutthapañcamajjhānaratiṃ,",
  "atk-s0505a:1058_14": "ākāsānañcāyatanaratiṃ,",
  "atk-s0505a:1058_15": "viññāṇañcāyatanaākiñcaññāyatananevasaññānāsaññāyatanaratiṃ,",
  "atk-s0505a:1058_16": "sotāpattimaggaratiṃ,",
  "atk-s0505a:1058_17": "sotāpattiphalaratiṃ,",
  "atk-s0505a:1058_18": "sakadāgāmianāgāmiarahattamaggaphalaratiñca janeti.",
  "atk-s0505a:1058_19": "Evaṃ ratijananaṭṭhenāpi tathāgatasamaṃ ratanaṃ natthīti.",
  "atk-s0505a:1059_0": "Apica ratanaṃ nāmetaṃ duvidhaṃ hoti saviññāṇakaṃ aviññāṇakañca.",
  "atk-s0505a:1059_1": "Tattha aviññāṇakaṃ cakkaratanaṃ maṇiratanaṃ,",
  "atk-s0505a:1059_2": "yaṃ vā panaññampi anindriyabaddhaṃ suvaṇṇarajatādi,",
  "atk-s0505a:1059_3": "saviññāṇakaṃ hatthiratanādi pariṇāyakaratanapariyosānaṃ,",
  "atk-s0505a:1059_4": "yaṃ vā panaññampi evarūpaṃ indriyabaddhaṃ.",
  "atk-s0505a:1059_5": "Evaṃ duvidhe cettha saviññāṇakaratanaṃ aggamakkhāyati. Kasmā?",
  "atk-s0505a:1059_6": "Yasmā aviññāṇakaṃ suvaṇṇarajatamaṇimuttādiratanaṃ,",
  "atk-s0505a:1059_7": "saviññāṇakānaṃ hatthiratanādīnaṃ alaṅkāratthāya upanīyati.",
  "atk-s0505a:1060_0": "Saviññāṇakaratanampi duvidhaṃ tiracchānagataratanaṃ,",
  "atk-s0505a:1060_1": "manussaratanañca.",
  "atk-s0505a:1060_2": "Tattha manussaratanaṃ aggamakkhāyati. Kasmā?",
  "atk-s0505a:1060_3": "Yasmā tiracchānagataratanaṃ manussaratanassa opavayhaṃ hoti.",
  "atk-s0505a:1060_4": "Manussaratanampi duvidhaṃ itthiratanaṃ,",
  "atk-s0505a:1060_5": "purisaratanañca.",
  "atk-s0505a:1060_6": "Tattha purisaratanaṃ aggamakkhāyati. Kasmā?",
  "atk-s0505a:1060_7": "Yasmā itthiratanaṃ purisaratanassa paricārikattaṃ āpajjati.",
  "atk-s0505a:1060_8": "Purisaratanampi duvidhaṃ agārikaratanaṃ,",
  "atk-s0505a:1060_9": "anagārikaratanañca.",
  "atk-s0505a:1060_10": "Tattha anagārikaratanaṃ aggamakkhāyati. Kasmā?",
  "atk-s0505a:1060_11": "Yasmā agārikaratanesu aggo cakkavattīpi sīlādiguṇayuttaṃ anagārikaratanaṃ pañcapatiṭṭhitena vanditvā",
  "atk-s0505a:1060_12": "upaṭṭhahitvā payirupāsitvā ca dibbamānusikā sampattiyo pāpuṇitvā ante nibbānasampattiṃ pāpuṇāti.",
  "atk-s0505a:1061_0": "Evaṃ anagārikaratanampi duvidhaṃ –",
  "atk-s0505a:1061_1": "ariyaputhujjanavasena.",
  "atk-s0505a:1061_2": "Ariyaratanampi duvidhaṃ sekkhāsekkhavasena.",
  "atk-s0505a:1061_3": "Asekkharatanampi duvidhaṃ sukkhavipassakasamathayānikavasena,",
  "atk-s0505a:1061_4": "samathayānikaratanampi duvidhaṃ sāvakapāramippattaṃ,",
  "atk-s0505a:1061_5": "appattañca.",
  "atk-s0505a:1061_6": "Tattha sāvakapāramippattaṃ aggamakkhāyati. Kasmā?",
  "atk-s0505a:1061_7": "Guṇamahantatāya.",
  "atk-s0505a:1061_8": "Sāvakapāramippattaratanatopi paccekabuddharatanaṃ aggamakkhāyati. Kasmā?",
  "atk-s0505a:1061_9": "Guṇamahantatāya.",
  "atk-s0505a:1061_10": "Sāriputtamoggallānasadisāpi hi anekasatā sāvakā ekassa paccekabuddhassa guṇānaṃ satabhāgampi na upenti.",
  "atk-s0505a:1061_11": "Paccekabuddharatanatopi sammāsambuddharatanaṃ aggamakkhāyati. Kasmā?",
  "atk-s0505a:1061_12": "Guṇamahantatāya.",
  "atk-s0505a:1061_13": "Sakalampi hi jambudīpaṃ pūretvā pallaṅkena pallaṅkaṃ ghaṭṭentā nisinnā paccekabuddhā ekassa sammāsambuddhassa",
  "atk-s0505a:1061_14": "guṇānaṃ neva saṅkhaṃ na kalaṃ na kalabhāgaṃ upenti.",
  "atk-s0505a:1061_15": "Vuttampi cetaṃ bhagavatā – “yāvatā,",
  "atk-s0505a:1061_16": "bhikkhave,",
  "atk-s0505a:1061_17": "sattā apadā vā…pe…",
  "atk-s0505a:1061_18": "tathāgato tesaṃ aggamakkhāyatī”tiādi.",
  "atk-s0505a:1061_19": "Evaṃ kenacipi pariyāyena tathāgatasamaṃ ratanaṃ natthi.",
  "atk-s0505a:1061_20": "Tenāha bhagavā “na no samaṃ atthi tathāgatenā”ti.",
  "atk-s0505a:1062_0": "Evaṃ bhagavā buddharatanassa aññehi ratanehi asamataṃ vatvā idāni tesaṃ sattānaṃ uppannaupaddavavūpasamanatthaṃ",
  "atk-s0505a:1062_1": "neva jātiṃ na gottaṃ na kolaputtiyaṃ na vaṇṇapokkharatādiṃ nissāya,",
  "atk-s0505a:1062_2": "apica kho avīcimupādāya bhavaggapariyante loke sīlasamādhikkhandhādīhi guṇehi buddharatanassa asadisabhāvaṃ",
  "atk-s0505a:1062_3": "nissāya saccavacanaṃ payuñjati “idampi buddhe ratanaṃ paṇītaṃ,",
  "atk-s0505a:1062_4": "etena saccena suvatthi hotū”ti.",
  "atk-s0505a:1063_0": "Tassattho –",
  "atk-s0505a:1063_1": "idampi idha vā huraṃ vā saggesu vā yaṃkiñci atthi vittaṃ vā ratanaṃ vā,",
  "atk-s0505a:1063_2": "tena saddhiṃ tehi tehi guṇehi asamattā buddharatanaṃ paṇītaṃ.",
  "atk-s0505a:1063_3": "Yadi etaṃ saccaṃ,",
  "atk-s0505a:1063_4": "etena saccena imesaṃ pāṇīnaṃ sotthi hotu,",
  "atk-s0505a:1063_5": "sobhanānaṃ atthitā hotu,",
  "atk-s0505a:1063_6": "arogatā nirupaddavatāti.",
  "atk-s0505a:1063_7": "Ettha ca yathā “cakkhuṃ kho, ānanda,",
  "atk-s0505a:1063_8": "suññaṃ attena vā attaniyena vā”tievamādīsu attabhāvena vā attaniyabhāvena vāti attho.",
  "atk-s0505a:1063_9": "Itarathā hi cakkhu attā vā attaniyaṃ vāti appaṭisiddhameva siyā.",
  "atk-s0505a:1063_10": "Evaṃ ratanaṃ paṇītanti ratanattaṃ paṇītaṃ,",
  "atk-s0505a:1063_11": "ratanabhāvo paṇītoti ayamattho veditabbo.",
  "atk-s0505a:1063_12": "Itarathā hi buddho neva ratananti sijjheyya.",
  "atk-s0505a:1063_13": "Na hi yattha ratanaṃ atthi,",
  "atk-s0505a:1063_14": "taṃ ratananti sijjhati.",
  "atk-s0505a:1063_15": "Yattha pana cittīkatādiatthasaṅkhātaṃ yena vā tena vā vidhinā sambandhagataṃ ratanattaṃ atthi,",
  "atk-s0505a:1063_16": "yasmā taṃ ratanattamupādāya ratananti paññāpīyati,",
  "atk-s0505a:1063_17": "tasmā tassa ratanattassa atthitāya ratananti sijjhati.",
  "atk-s0505a:1063_18": "Atha vā idampi buddhe ratananti imināpi kāraṇena buddhova ratananti evampettha attho veditabbo.",
  "atk-s0505a:1063_19": "Vuttamattāya ca bhagavatā imāya gāthāya rājakulassa sotthi jātā,",
  "atk-s0505a:1063_20": "bhayaṃ vūpasantaṃ.",
  "atk-s0505a:1063_21": "Imissā gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1064_0": "227.",
  "atk-s0505a:1064_1": "Evaṃ buddhaguṇena saccaṃ vatvā idāni nibbānadhammaguṇena vattumāraddho “khayaṃ virāga”nti.",
  "atk-s0505a:1064_2": "Tattha yasmā nibbānasacchikiriyāya rāgādayo khīṇā honti parikkhīṇā,",
  "atk-s0505a:1064_3": "yasmā vā taṃ tesaṃ anuppādanirodhakkhayamattaṃ,",
  "atk-s0505a:1064_4": "yasmā ca taṃ rāgādiviyuttaṃ sampayogato ca ārammaṇato ca,",
  "atk-s0505a:1064_5": "yasmā vā tamhi sacchikate rāgādayo accantaṃ virattā honti vigatā viddhastā,",
  "atk-s0505a:1064_6": "tasmā “khaya”nti ca “virāga”nti ca vuccati.",
  "atk-s0505a:1064_7": "Yasmā panassa na uppādo paññāyati,",
  "atk-s0505a:1064_8": "na vayo na ṭhitassa aññathattaṃ,",
  "atk-s0505a:1064_9": "tasmā taṃ na jāyati na jīyati na mīyatīti katvā “amata”nti vuccati,",
  "atk-s0505a:1064_10": "uttamaṭṭhena pana atappakaṭṭhena ca paṇītanti.",
  "atk-s0505a:1064_11": "Yadajjhagāti yaṃ ajjhagā vindi,",
  "atk-s0505a:1064_12": "paṭilabhi,",
  "atk-s0505a:1064_13": "attano ñāṇabalena sacchākāsi.",
  "atk-s0505a:1064_14": "Sakyamunīti sakyakulappasutattā sakyo,",
  "atk-s0505a:1064_15": "moneyyadhammasamannāgatattā muni,",
  "atk-s0505a:1064_16": "sakyo eva muni sakyamuni.",
  "atk-s0505a:1064_17": "Samāhitoti ariyamaggasamādhinā samāhitacitto.",
  "atk-s0505a:1064_18": "Na tena dhammena samatthi kiñcīti tena khayādināmakena sakyamuninā adhigatena dhammena samaṃ kiñci dhammajātaṃ natthi.",
  "atk-s0505a:1064_19": "Tasmā suttantarepi vuttaṃ “yāvatā,",
  "atk-s0505a:1064_20": "bhikkhave,",
  "atk-s0505a:1064_21": "dhammā saṅkhatā vā asaṅkhatā vā,",
  "atk-s0505a:1064_22": "virāgo tesaṃ dhammānaṃ aggamakkhāyatī”tiādi.",
  "atk-s0505a:1065_0": "Evaṃ bhagavā nibbānadhammassa aññehi dhammehi asamataṃ vatvā idāni tesaṃ sattānaṃ uppannaupaddavavūpasamanatthaṃ",
  "atk-s0505a:1065_1": "khayavirāgāmatapaṇītatāguṇehi nibbānadhammaratanassa asadisabhāvaṃ nissāya saccavacanaṃ payuñjati “idampi",
  "atk-s0505a:1065_2": "dhamme ratanaṃ paṇītaṃ etena saccena suvatthi hotū”ti.",
  "atk-s0505a:1065_3": "Tassattho purimagāthāya vuttanayeneva veditabbo.",
  "atk-s0505a:1065_4": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1066_0": "228.",
  "atk-s0505a:1066_1": "Evaṃ nibbānadhammaguṇena saccaṃ vatvā idāni maggadhammaguṇena vattumāraddho “yaṃ buddhaseṭṭho”ti.",
  "atk-s0505a:1066_2": "Tattha “bujjhitā saccānī”tiādinā nayena buddho,",
  "atk-s0505a:1066_3": "uttamo pasaṃsanīyo cāti seṭṭho,",
  "atk-s0505a:1066_4": "buddho ca so seṭṭho cāti buddhaseṭṭho.",
  "atk-s0505a:1066_5": "Anubuddhapaccekabuddhasaṅkhātesu vā buddhesu seṭṭhoti buddhaseṭṭho.",
  "atk-s0505a:1066_6": "So buddhaseṭṭho yaṃ parivaṇṇayī,",
  "atk-s0505a:1066_7": "“aṭṭhaṅgiko ca maggānaṃ,",
  "atk-s0505a:1066_8": "khemaṃ nibbānappattiyā”ti ca “ariyaṃ vo,",
  "atk-s0505a:1066_9": "bhikkhave,",
  "atk-s0505a:1066_10": "sammāsamādhiṃ desessāmi saupanisaṃ saparikkhāra”nti ca evamādinā nayena tattha tattha pasaṃsi pakāsayi.",
  "atk-s0505a:1066_11": "Sucinti kilesamalasamucchedakaraṇato accantavodānaṃ.",
  "atk-s0505a:1066_12": "Samādhimānantarikaññamāhūti yañca attano pavattisamanantaraṃ niyameneva phaladānato “ānantarikasamādhī”ti āhu.",
  "atk-s0505a:1066_13": "Na hi maggasamādhiñhi uppanne tassa phaluppattinisedhako koci antarāyo atthi. Yathāha –",
  "atk-s0505a:1067_0": "“Ayañca puggalo sotāpattiphalasacchikiriyāya paṭipanno assa,",
  "atk-s0505a:1067_1": "kappassa ca uḍḍayhanavelā assa,",
  "atk-s0505a:1067_2": "neva tāva kappo uḍḍayheyya,",
  "atk-s0505a:1067_3": "yāvāyaṃ puggalo na sotāpattiphalaṃ sacchikaroti,",
  "atk-s0505a:1067_4": "ayaṃ vuccati puggalo ṭhitakappī.",
  "atk-s0505a:1067_5": "Sabbepi maggasamaṅgino puggalā ṭhitakappino”ti.",
  "atk-s0505a:1068_0": "Samādhinā tena samo na vijjatīti tena buddhaseṭṭhaparivaṇṇitena sucinā ānantarikasamādhinā samo rūpāvacarasamādhi",
  "atk-s0505a:1068_1": "vā arūpāvacarasamādhi vā koci na vijjati. Kasmā?",
  "atk-s0505a:1068_2": "Tesaṃ bhāvitattā tattha tattha brahmaloke uppannassāpi puna nirayādīsu uppattisambhavato,",
  "atk-s0505a:1068_3": "imassa ca arahattasamādhissa bhāvitattā ariyapuggalassa sabbuppattisamugghātasambhavato.",
  "atk-s0505a:1068_4": "Tasmā suttantarepi vuttaṃ “yāvatā,",
  "atk-s0505a:1068_5": "bhikkhave,",
  "atk-s0505a:1068_6": "dhammā saṅkhatā,",
  "atk-s0505a:1068_7": "ariyo aṭṭhaṅgiko maggo tesaṃ aggamakkhāyatī”tiādi.",
  "atk-s0505a:1069_0": "Evaṃ bhagavā ānantarikasamādhissa aññehi samādhīhi asamataṃ vatvā idāni purimanayeneva maggadhammaratanassa",
  "atk-s0505a:1069_1": "asadisabhāvaṃ nissāya saccavacanaṃ payuñjati “idampi dhamme…pe… hotū”ti.",
  "atk-s0505a:1069_2": "Tassattho pubbe vuttanayeneva veditabbo.",
  "atk-s0505a:1069_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1070_0": "229.",
  "atk-s0505a:1070_1": "Evaṃ maggadhammaguṇenāpi saccaṃ vatvā idāni saṅghaguṇenāpi vattumāraddho “ye puggalā”ti.",
  "atk-s0505a:1070_2": "Tattha yeti aniyametvā uddeso.",
  "atk-s0505a:1070_3": "Puggalāti sattā.",
  "atk-s0505a:1070_4": "Aṭṭhāti tesaṃ gaṇanaparicchedo.",
  "atk-s0505a:1070_5": "Te hi cattāro ca paṭipannā cattāro ca phale ṭhitāti aṭṭha honti.",
  "atk-s0505a:1070_6": "Sataṃ pasatthāti sappurisehi buddhapaccekabuddhasāvakehi aññehi ca devamanussehi pasatthā. Kasmā?",
  "atk-s0505a:1070_7": "Sahajātasīlādiguṇayogā.",
  "atk-s0505a:1070_8": "Tesañhi campakavakulakusumādīnaṃ sahajātavaṇṇagandhādayo viya sahajātasīlasamādhiādayo guṇā.",
  "atk-s0505a:1070_9": "Tena te vaṇṇagandhādisampannāni viya pupphāni devamanussānaṃ sataṃ piyā manāpā pasaṃsanīyā ca honti.",
  "atk-s0505a:1070_10": "Tena vuttaṃ “ye puggalā aṭṭhasataṃ pasatthā”ti.",
  "atk-s0505a:1071_0": "Atha vā yeti aniyametvā uddeso.",
  "atk-s0505a:1071_1": "Puggalāti sattā.",
  "atk-s0505a:1071_2": "Aṭṭhasatanti tesaṃ gaṇanaparicchedo.",
  "atk-s0505a:1071_3": "Te hi ekabījī kolaṃkolo sattakkhattuparamoti tayo sotāpannā,",
  "atk-s0505a:1071_4": "kāmarūpārūpabhavesu adhigatapphalā tayo sakadāgāmino,",
  "atk-s0505a:1071_5": "te sabbepi catunnaṃ paṭipadānaṃ vasena catuvīsati,",
  "atk-s0505a:1071_6": "antarāparinibbāyī,",
  "atk-s0505a:1071_7": "upahaccaparinibbāyī,",
  "atk-s0505a:1071_8": "sasaṅkhāraparinibbāyī,",
  "atk-s0505a:1071_9": "asaṅkhāraparinibbāyī,",
  "atk-s0505a:1071_10": "uddhaṃsoto akaniṭṭhagāmīti,",
  "atk-s0505a:1071_11": "avihesu pañca,",
  "atk-s0505a:1071_12": "tathā atappasudassasudassīsu.",
  "atk-s0505a:1071_13": "Akaniṭṭhesu pana uddhaṃsotavajjā cattāroti catuvīsati anāgāmino,",
  "atk-s0505a:1071_14": "sukkhavipassako samathayānikoti dve arahanto,",
  "atk-s0505a:1071_15": "cattāro maggaṭṭhāti catupaññāsa.",
  "atk-s0505a:1071_16": "Te sabbepi saddhādhurapaññādhurānaṃ vasena diguṇā hutvā aṭṭhasataṃ honti.",
  "atk-s0505a:1071_17": "Sesaṃ vuttanayameva.",
  "atk-s0505a:1072_0": "Cattāri etāni yugāni hontīti te sabbepi aṭṭha vā aṭṭhasataṃ vāti vitthāravasena uddiṭṭhapuggalā,",
  "atk-s0505a:1072_1": "saṅkhepavasena sotāpattimaggaṭṭho phalaṭṭhoti ekaṃ yugaṃ,",
  "atk-s0505a:1072_2": "evaṃ yāva arahattamaggaṭṭho phalaṭṭhoti ekaṃ yuganti cattāri yugāni honti.",
  "atk-s0505a:1072_3": "Te dakkhiṇeyyāti ettha teti pubbe aniyametvā uddiṭṭhānaṃ niyametvā niddeso.",
  "atk-s0505a:1072_4": "Ye puggalā vitthāravasena aṭṭha vā aṭṭhasataṃ vā,",
  "atk-s0505a:1072_5": "saṅkhepavasena cattāri yugāni hontīti vuttā,",
  "atk-s0505a:1072_6": "sabbepi te dakkhiṇaṃ arahantīti dakkhiṇeyyā.",
  "atk-s0505a:1072_7": "Dakkhiṇā nāma kammañca kammavipākañca saddahitvā “esa me idaṃ vejjakammaṃ vā jaṅghapesanikaṃ vā karissatī”ti",
  "atk-s0505a:1072_8": "evamādīni anapekkhitvā dīyamāno deyyadhammo,",
  "atk-s0505a:1072_9": "taṃ arahanti nāma sīlādiguṇayuttā puggalā.",
  "atk-s0505a:1072_10": "Ime ca tādisā,",
  "atk-s0505a:1072_11": "tena vuccanti te “dakkhiṇeyyā”ti.",
  "atk-s0505a:1073_0": "Sugatassa sāvakāti bhagavā sobhanena gamanena yuttattā,",
  "atk-s0505a:1073_1": "sobhanañca ṭhānaṃ gatattā,",
  "atk-s0505a:1073_2": "suṭṭhu ca gatattā suṭṭhu eva ca gadattā sugato,",
  "atk-s0505a:1073_3": "tassa sugatassa.",
  "atk-s0505a:1073_4": "Sabbepi te vacanaṃ suṇantīti sāvakā.",
  "atk-s0505a:1073_5": "Kāmañca aññepi suṇanti,",
  "atk-s0505a:1073_6": "na pana sutvā kattabbakiccaṃ karonti.",
  "atk-s0505a:1073_7": "Ime pana sutvā kattabbaṃ dhammānudhammapaṭipattiṃ katvā maggaphalāni pattā,",
  "atk-s0505a:1073_8": "tasmā “sāvakā”ti vuccanti.",
  "atk-s0505a:1073_9": "Etesu dinnāni mahapphalānīti etesu sugatasāvakesu appakānipi dānāni dinnāni paṭiggāhakato dakkhiṇāvisuddhibhāvaṃ upagatattā mahapphalāni honti.",
  "atk-s0505a:1073_10": "Tasmā suttantarepi vuttaṃ –",
  "atk-s0505a:1074_0": "“Yāvatā,",
  "atk-s0505a:1074_1": "bhikkhave,",
  "atk-s0505a:1074_2": "saṅghā vā gaṇā vā,",
  "atk-s0505a:1074_3": "tathāgatasāvakasaṅgho tesaṃ aggamakkhāyati,",
  "atk-s0505a:1074_4": "yadidaṃ cattāri purisayugāni aṭṭha purisapuggalā,",
  "atk-s0505a:1074_5": "esa bhagavato sāvakasaṅgho…pe…",
  "atk-s0505a:1074_6": "aggo vipāko hotī”ti.",
  "atk-s0505a:1075_0": "Evaṃ bhagavā sabbesampi maggaṭṭhaphalaṭṭhānaṃ vasena saṅgharatanassa guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0505a:1075_1": "Tassattho pubbe vuttanayeneva veditabbo.",
  "atk-s0505a:1075_2": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1076_0": "230.",
  "atk-s0505a:1076_1": "Evaṃ maggaṭṭhaphalaṭṭhānaṃ vasena saṅghaguṇena saccaṃ vatvā idāni tato ekacciyānaṃ phalasamāpattisukhamanubhavantānaṃ",
  "atk-s0505a:1076_2": "khīṇāsavapuggalānaṃyeva guṇena vattumāraddho “ye suppayuttā”ti.",
  "atk-s0505a:1076_3": "Tattha yeti aniyamituddesavacanaṃ.",
  "atk-s0505a:1076_4": "Suppayuttāti suṭṭhu payuttā,",
  "atk-s0505a:1076_5": "anekavihitaṃ anesanaṃ pahāya suddhājīvitaṃ nissāya vipassanāya attānaṃ payuñjitumāraddhāti attho.",
  "atk-s0505a:1076_6": "Atha vā suppayuttāti parisuddhakāyavacīpayogasamannāgatā.",
  "atk-s0505a:1076_7": "Tena tesaṃ sīlakkhandhaṃ dasseti.",
  "atk-s0505a:1076_8": "Manasā daḷhenāti daḷhena manasā,",
  "atk-s0505a:1076_9": "thirasamādhiyuttena cetasāti attho.",
  "atk-s0505a:1076_10": "Tena tesaṃ samādhikkhandhaṃ dasseti.",
  "atk-s0505a:1076_11": "Nikkāminoti kāye ca jīvite ca anapekkhā hutvā paññādhurena vīriyena sabbakilesehi katanikkamanā.",
  "atk-s0505a:1076_12": "Tena tesaṃ vīriyasampannaṃ paññākkhandhaṃ dasseti.",
  "atk-s0505a:1077_0": "Gotamasāsanamhīti gottato gotamassa tathāgatasseva sāsanamhi.",
  "atk-s0505a:1077_1": "Tena ito bahiddhā nānappakārampi amaratapaṃ karontānaṃ suppayogādiguṇābhāvato kilesehi nikkamanābhāvaṃ dīpeti.",
  "atk-s0505a:1077_2": "Teti pubbe uddiṭṭhānaṃ niddesavacanaṃ.",
  "atk-s0505a:1077_3": "Pattipattāti ettha pattabbāti patti,",
  "atk-s0505a:1077_4": "pattabbā nāma pattuṃ arahā,",
  "atk-s0505a:1077_5": "yaṃ patvā accantayogakkhemino honti,",
  "atk-s0505a:1077_6": "arahattaphalassetaṃ adhivacanaṃ,",
  "atk-s0505a:1077_7": "taṃ pattiṃ pattāti pattipattā.",
  "atk-s0505a:1077_8": "Amatanti nibbānaṃ.",
  "atk-s0505a:1077_9": "Vigayhāti ārammaṇavasena vigāhitvā.",
  "atk-s0505a:1077_10": "Laddhāti labhitvā.",
  "atk-s0505a:1077_11": "Mudhāti abyayena kākaṇikamattampi byayaṃ akatvā.",
  "atk-s0505a:1077_12": "Nibbutinti paṭippassaddhakilesadarathaṃ phalasamāpattiṃ.",
  "atk-s0505a:1077_13": "Bhuñjamānāti anubhavamānā.",
  "atk-s0505a:1077_14": "Kiṃ vuttaṃ hoti?",
  "atk-s0505a:1077_15": "Ye imasmiṃ gotamasāsanamhi sīlasampannattā suppayuttā,",
  "atk-s0505a:1077_16": "samādhisampannattā manasā daḷhena,",
  "atk-s0505a:1077_17": "paññāsampannattā nikkāmino,",
  "atk-s0505a:1077_18": "te imāya sammāpaṭipadāya amataṃ vigayha mudhā laddhā phalasamāpattisaññitaṃ nibbutiṃ bhuñjamānā pattipattā nāma hontīti.",
  "atk-s0505a:1078_0": "Evaṃ bhagavā phalasamāpattisukhamanubhavantānaṃ khīṇāsavapuggalānaṃyeva vasena saṅgharatanassa guṇaṃ",
  "atk-s0505a:1078_1": "vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0505a:1078_2": "Tassattho pubbe vuttanayeneva veditabbo.",
  "atk-s0505a:1078_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1079_0": "231.",
  "atk-s0505a:1079_1": "Evaṃ khīṇāsavapuggalānaṃ guṇena saṅghādhiṭṭhānaṃ saccaṃ vatvā idāni bahujanapaccakkhena sotāpannasseva guṇena vattumāraddho “yathindakhīlo”ti.",
  "atk-s0505a:1079_2": "Tattha yathāti upamāvacanaṃ.",
  "atk-s0505a:1079_3": "Indakhīloti nagaradvāranivāraṇatthaṃ ummārabbhantare aṭṭha vā dasa vā hatthe pathaviṃ khaṇitvā ākoṭitassa sāradārumayathambhassetaṃ adhivacanaṃ.",
  "atk-s0505a:1079_4": "Pathavinti bhūmiṃ.",
  "atk-s0505a:1079_5": "Sitoti anto pavisitvā nissito.",
  "atk-s0505a:1079_6": "Siyāti bhaveyya.",
  "atk-s0505a:1079_7": "Catubbhi vātehīti catūhi disāhi āgatavātehi.",
  "atk-s0505a:1079_8": "Asampakampiyoti kampetuṃ vā cāletuṃ vā asakkuṇeyyo.",
  "atk-s0505a:1079_9": "Tathūpamanti tathāvidhaṃ.",
  "atk-s0505a:1079_10": "Sappurisanti uttamapurisaṃ.",
  "atk-s0505a:1079_11": "Vadāmīti bhaṇāmi.",
  "atk-s0505a:1079_12": "Yo ariyasaccāni avecca passatīti yo cattāri ariyasaccāni paññāya ajjhogāhetvā passati.",
  "atk-s0505a:1079_13": "Tattha ariyasaccāni visuddhimagge vuttanayeneva veditabbāni.",
  "atk-s0505a:1080_0": "Ayaṃ panettha saṅkhepattho –",
  "atk-s0505a:1080_1": "yathā hi indakhīlo gambhīranematāya pathavissito catubbhi vātehi asampakampiyo siyā,",
  "atk-s0505a:1080_2": "imampi sappurisaṃ tathūpamameva vadāmi,",
  "atk-s0505a:1080_3": "yo ariyasaccāni avecca passati. Kasmā?",
  "atk-s0505a:1080_4": "Yasmā sopi indakhīlo viya catūhi vātehi sabbatitthiyavādavātehi asampakampiyo hoti,",
  "atk-s0505a:1080_5": "tamhā dassanā kenaci kampetuṃ vā cāletuṃ vā asakkuṇeyyo.",
  "atk-s0505a:1080_6": "Tasmā suttantarepi vuttaṃ –",
  "atk-s0505a:1081_0": "“Seyyathāpi,",
  "atk-s0505a:1081_1": "bhikkhave,",
  "atk-s0505a:1081_2": "ayokhīlo vā indakhīlo vā gambhīranemo sunikhāto acalo asampakampī,",
  "atk-s0505a:1081_3": "puratthimāya cepi disāya āgaccheyya bhusā vātavuṭṭhi,",
  "atk-s0505a:1081_4": "neva naṃ saṅkampeyya na sampakampeyya na sampacāleyya.",
  "atk-s0505a:1081_5": "Pacchimāya…pe…",
  "atk-s0505a:1081_6": "dakkhiṇāya…",
  "atk-s0505a:1081_7": "uttarāya cepi…pe…",
  "atk-s0505a:1081_8": "na sampacāleyya.",
  "atk-s0505a:1081_9": "Taṃ kissa hetu?",
  "atk-s0505a:1081_10": "Gambhīrattā,",
  "atk-s0505a:1081_11": "bhikkhave,",
  "atk-s0505a:1081_12": "nemassa sunikhātattā indakhīlassa.",
  "atk-s0505a:1081_13": "Evameva kho,",
  "atk-s0505a:1081_14": "bhikkhave,",
  "atk-s0505a:1081_15": "ye ca kho keci samaṇā vā brāhmaṇā vā ‘idaṃ dukkhanti…pe…",
  "atk-s0505a:1081_16": "paṭipadā’ti yathābhūtaṃ pajānanti,",
  "atk-s0505a:1081_17": "te na aññassa samaṇassa vā brāhmaṇassa vā mukhaṃ olokenti ‘ayaṃ nūna bhavaṃ jānaṃ jānāti passaṃ passatī’ti.",
  "atk-s0505a:1081_18": "Taṃ kissa hetu?",
  "atk-s0505a:1081_19": "Sudiṭṭhattā,",
  "atk-s0505a:1081_20": "bhikkhave,",
  "atk-s0505a:1081_21": "catunnaṃ ariyasaccāna”nti.",
  "atk-s0505a:1082_0": "Evaṃ bhagavā bahujanapaccakkhassa sotāpannasseva vasena saṅgharatanassa guṇaṃ vatvā idāni tameva guṇaṃ",
  "atk-s0505a:1082_1": "nissāya saccavacanaṃ payuñjati “idampi saṅghe”ti.",
  "atk-s0505a:1082_2": "Tassattho pubbe vuttanayeneva veditabbo.",
  "atk-s0505a:1082_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1083_0": "232.",
  "atk-s0505a:1083_1": "Evaṃ avisesato sotāpannassa guṇena saṅghādhiṭṭhānaṃ saccaṃ vatvā idāni ye te tayo sotāpannā ekabījī kolaṃkolo sattakkhattuparamoti. Yathāha –",
  "atk-s0505a:1084_0": "“Idhekacco puggalo tiṇṇaṃ saṃyojanānaṃ parikkhayā sotāpanno hoti…pe…",
  "atk-s0505a:1084_1": "so ekaṃyeva bhavaṃ nibbattitvā dukkhassantaṃ karoti,",
  "atk-s0505a:1084_2": "ayaṃ ekabījī.",
  "atk-s0505a:1084_3": "Tathā dve vā tīṇi vā kulāni sandhāvitvā saṃsaritvā dukkhassantaṃ karoti,",
  "atk-s0505a:1084_4": "ayaṃ kolaṃkolo.",
  "atk-s0505a:1084_5": "Tathā sattakkhattuṃ devesu ca manussesu ca sandhāvitvā saṃsaritvā dukkhassantaṃ karoti,",
  "atk-s0505a:1084_6": "ayaṃ sattakkhattuparamo”ti.",
  "atk-s0505a:1085_0": "Tesaṃ sabbakaniṭṭhassa sattakkhattuparamassa guṇena vattumāraddho “ye ariyasaccānī”ti.",
  "atk-s0505a:1085_1": "Tattha ye ariyasaccānīti etaṃ vuttanayameva.",
  "atk-s0505a:1085_2": "Vibhāvayantīti paññāobhāsena saccapaṭicchādakaṃ kilesandhakāraṃ vidhamitvā attano pakāsāni pākaṭāni karonti.",
  "atk-s0505a:1085_3": "Gambhīrapaññenāti appameyyapaññatāya sadevakassapi lokassa ñāṇena alabbhaneyyapatiṭṭhapaññena,",
  "atk-s0505a:1085_4": "sabbaññunāti vuttaṃ hoti.",
  "atk-s0505a:1085_5": "Sudesitānīti samāsabyāsasākalyavekalyādīhi tehi tehi nayehi suṭṭhu desitāni.",
  "atk-s0505a:1085_6": "Kiñcāpi te honti bhusaṃ pamattāti te vibhāvitaariyasaccā puggalā kiñcāpi devarajjacakkavattirajjādippamādaṭṭhānaṃ āgamma bhusaṃ pamattā honti,",
  "atk-s0505a:1085_7": "tathāpi sotāpattimaggañāṇena abhisaṅkhāraviññāṇassa nirodhā ṭhapetvā satta bhave anamatagge saṃsāre ye uppajjeyyuṃ nāmañca rūpañca,",
  "atk-s0505a:1085_8": "tesaṃ niruddhattā atthaṅgatattā na aṭṭhamaṃ bhavaṃ ādiyanti,",
  "atk-s0505a:1085_9": "sattamabhave eva pana vipassanaṃ ārabhitvā arahattaṃ pāpuṇantīti.",
  "atk-s0505a:1086_0": "Evaṃ bhagavā sattakkhattuparamavasena saṅgharatanassa guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0505a:1086_1": "Tassattho pubbe vuttanayeneva veditabbo.",
  "atk-s0505a:1086_2": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1087_0": "233.",
  "atk-s0505a:1087_1": "Evaṃ sattakkhattuparamassa aṭṭhamaṃ bhavaṃ anādiyanaguṇena saṅghādhiṭṭhānaṃ saccaṃ vatvā idāni tasseva",
  "atk-s0505a:1087_2": "satta bhave ādiyatopi aññehi appahīnabhavādānehi puggalehi visiṭṭhena guṇena vattumāraddho “sahāvassā”ti.",
  "atk-s0505a:1087_3": "Tattha sahāvāti saddhiṃyeva.",
  "atk-s0505a:1087_4": "Assāti “na te bhavaṃ aṭṭhamamādiyantī”ti vuttesu aññatarassa.",
  "atk-s0505a:1087_5": "Dassanasampadāyāti sotāpattimaggasampattiyā.",
  "atk-s0505a:1087_6": "Sotāpattimaggo hi nibbānaṃ disvā kattabbakiccasampadāya sabbapaṭhamaṃ nibbānadassanato “dassana”nti vuccati.",
  "atk-s0505a:1087_7": "Tassa attani pātubhāvo dassanasampadā,",
  "atk-s0505a:1087_8": "tāya dassanasampadāya saha eva.",
  "atk-s0505a:1087_9": "Tayassu dhammā jahitā bhavantīti ettha suiti padapūraṇamatte nipāto.",
  "atk-s0505a:1087_10": "“Idaṃsu me,",
  "atk-s0505a:1087_11": "sāriputta,",
  "atk-s0505a:1087_12": "mahāvikaṭabhojanasmiṃ hotī”tievamādīsu viya.",
  "atk-s0505a:1087_13": "Yato sahāvassa dassanasampadāya tayo dhammā jahitā bhavanti pahīnā bhavantīti ayamevettha attho.",
  "atk-s0505a:1088_0": "Idāni jahitadhammadassanatthaṃ āha “sakkāyadiṭṭhī vicikicchitañca,",
  "atk-s0505a:1088_1": "sīlabbataṃ vāpi yadatthi kiñcī”ti.",
  "atk-s0505a:1088_2": "Tattha sati kāye vijjamāne upādānakkhandhapañcakasaṅkhāte kāye vīsativatthukā diṭṭhi sakkāyadiṭṭhi,",
  "atk-s0505a:1088_3": "satī vā tattha kāye diṭṭhītipi sakkāyadiṭṭhi,",
  "atk-s0505a:1088_4": "yathāvuttappakāre kāye vijjamānā diṭṭhīti attho.",
  "atk-s0505a:1088_5": "Satiyeva vā kāye diṭṭhītipi sakkāyadiṭṭhi,",
  "atk-s0505a:1088_6": "yathāvuttappakāre kāye vijjamāne rūpādisaṅkhāto attāti evaṃ pavattā diṭṭhīti attho.",
  "atk-s0505a:1088_7": "Tassā ca pahīnattā sabbadiṭṭhigatāni pahīnāniyeva honti.",
  "atk-s0505a:1088_8": "Sā hi nesaṃ mūlaṃ.",
  "atk-s0505a:1088_9": "Sabbakilesabyādhivūpasamanato paññā “cikicchita”nti vuccati,",
  "atk-s0505a:1088_10": "taṃ paññācikicchitaṃ ito vigataṃ,",
  "atk-s0505a:1088_11": "tato vā paññācikicchitā idaṃ vigatanti vicikicchitaṃ,",
  "atk-s0505a:1088_12": "“satthari kaṅkhatī”tiādinā nayena vuttāya aṭṭhavatthukāya vimatiyā etaṃ adhivacanaṃ.",
  "atk-s0505a:1088_13": "Tassā pahīnattā sabbavicikicchitāni pahīnāni honti.",
  "atk-s0505a:1088_14": "Tañhi nesaṃ mūlaṃ.",
  "atk-s0505a:1088_15": "“Ito bahiddhā samaṇabrāhmaṇānaṃ sīlena suddhi vatena suddhī”tievamādīsu āgataṃ gosīlakukkurasīlādikaṃ",
  "atk-s0505a:1088_16": "sīlaṃ govatakukkuravatādikañca vataṃ “sīlabbata”nti vuccati.",
  "atk-s0505a:1088_17": "Tassa pahīnattā sabbampi naggiyamuṇḍikādi amaratapaṃ pahīnaṃ hoti.",
  "atk-s0505a:1088_18": "Tañhi tassa mūlaṃ.",
  "atk-s0505a:1088_19": "Tena sabbāvasāne vuttaṃ “yadatthi kiñcī”ti.",
  "atk-s0505a:1088_20": "Dukkhadassanasampadāya cettha sakkāyadiṭṭhi,",
  "atk-s0505a:1088_21": "samudayadassanasampadāya vicikicchitaṃ,",
  "atk-s0505a:1088_22": "maggadassananibbānadassanasampadāya sīlabbataṃ pahīyatīti viññātabbaṃ.",
  "atk-s0505a:1089_0": "234.",
  "atk-s0505a:1089_1": "Evamassa kilesavaṭṭappahānaṃ dassetvā idāni tasmiṃ kilesavaṭṭe sati yena vipākavaṭṭena bhavitabbaṃ,",
  "atk-s0505a:1089_2": "tappahānā tassāpi pahānaṃ dīpento āha “catūhapāyehi ca vippamutto”ti.",
  "atk-s0505a:1089_3": "Tattha cattāro apāyā nāma nirayatiracchānapettivisayaasurakāyā,",
  "atk-s0505a:1089_4": "tehi esa satta bhave upādiyantopi vippamuttoti attho.",
  "atk-s0505a:1090_0": "Evamassa vipākavaṭṭappahānaṃ dassetvā idāni yaṃ imassa vipākavaṭṭassa mūlabhūtaṃ kammavaṭṭaṃ,",
  "atk-s0505a:1090_1": "tassāpi pahānaṃ dassento āha “chaccābhiṭhānāni abhabba kātu”nti.",
  "atk-s0505a:1090_2": "Tattha abhiṭhānānīti oḷārikaṭṭhānāni,",
  "atk-s0505a:1090_3": "tāni esa cha abhabbo kātuṃ.",
  "atk-s0505a:1090_4": "Tāni ca “aṭṭhānametaṃ,",
  "atk-s0505a:1090_5": "bhikkhave,",
  "atk-s0505a:1090_6": "anavakāso,",
  "atk-s0505a:1090_7": "yaṃ diṭṭhisampanno puggalo mātaraṃ jīvitā voropeyyā”tiādinā nayena ekakanipāte vuttāni mātughātapitughātaarahantaghātalohituppādasaṅghabhedaaññasatthāruddesakammāni",
  "atk-s0505a:1090_8": "veditabbāni.",
  "atk-s0505a:1090_9": "Tāni hi kiñcāpi diṭṭhisampanno ariyasāvako kunthakipillikampi jīvitā na voropeti,",
  "atk-s0505a:1090_10": "apica kho pana puthujjanabhāvassa vigarahaṇatthaṃ vuttāni.",
  "atk-s0505a:1090_11": "Puthujjano hi adiṭṭhisampannattā evaṃmahāsāvajjāni abhiṭhānānipi karoti,",
  "atk-s0505a:1090_12": "dassanasampanno pana abhabbo tāni kātunti.",
  "atk-s0505a:1090_13": "Abhabbaggahaṇañcettha bhavantarepi akaraṇadassanatthaṃ.",
  "atk-s0505a:1090_14": "Bhavantarepi hi esa attano ariyasāvakabhāvaṃ ajānantopi dhammatāya eva etāni vā cha,",
  "atk-s0505a:1090_15": "pakatipāṇātipātādīni vā pañca verāni aññasatthāruddesena saha cha ṭhānāni na karoti,",
  "atk-s0505a:1090_16": "yāni sandhāya ekacce “chachābhiṭhānānī”ti paṭhanti.",
  "atk-s0505a:1090_17": "Matamacchaggāhādayo cettha ariyasāvakagāmadārakānaṃ nidassanaṃ.",
  "atk-s0505a:1091_0": "Evaṃ bhagavā satta bhave ādiyatopi ariyasāvakassa aññehi appahīnabhavādānehi puggalehi visiṭṭhaguṇavasena",
  "atk-s0505a:1091_1": "saṅgharatanassa guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0505a:1091_2": "Tassattho pubbe vuttanayeneva veditabbo.",
  "atk-s0505a:1091_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1092_0": "235.",
  "atk-s0505a:1092_1": "Evaṃ satta bhave ādiyatopi aññehi appahīnabhavādānehi puggalehi visiṭṭhaguṇavasena saṅghādhiṭṭhānaṃ saccaṃ",
  "atk-s0505a:1092_2": "vatvā idāni “na kevalaṃ dassanasampanno cha abhiṭhānāni abhabbo kātuṃ,",
  "atk-s0505a:1092_3": "kiṃ pana appamattakampi pāpaṃ kammaṃ katvā tassa paṭicchādanāyapi abhabbo”ti pamādavihārinopi dassanasampannassa",
  "atk-s0505a:1092_4": "katapaṭicchādanābhāvaguṇena vattumāraddho “kiñcāpi so kammaṃ karoti pāpaka”nti.",
  "atk-s0505a:1093_0": "Tassattho –",
  "atk-s0505a:1093_1": "so dassanasampanno kiñcāpi satisammosena pamādavihāraṃ āgamma yaṃ taṃ bhagavatā lokavajjasañciccānatikkamanaṃ",
  "atk-s0505a:1093_2": "sandhāya vuttaṃ “yaṃ mayā sāvakānaṃ sikkhāpadaṃ paññattaṃ,",
  "atk-s0505a:1093_3": "taṃ mama sāvakā jīvitahetupi nātikkamantī”ti,",
  "atk-s0505a:1093_4": "taṃ ṭhapetvā aññaṃ kuṭikārasahaseyyādiṃ vā paṇṇattivajjavītikkamasaṅkhātaṃ buddhapaṭikuṭṭhaṃ kāyena pāpakammaṃ karoti,",
  "atk-s0505a:1093_5": "padasodhammauttarichappañcavācādhammadesanāsamphappalāpapharusavacanādiṃ vā vācāya,",
  "atk-s0505a:1093_6": "uda cetasā vā katthaci lobhadosuppādanajātarūpādisādiyanaṃ cīvarādiparibhogesu apaccavekkhaṇādiṃ vā pāpakammaṃ karoti.",
  "atk-s0505a:1093_7": "Abhabbo so tassa paṭicchadāya,",
  "atk-s0505a:1093_8": "na so taṃ “idaṃ akappiyamakaraṇīya”nti jānitvā muhuttampi paṭicchādeti,",
  "atk-s0505a:1093_9": "taṅkhaṇaññeva pana satthari vā viññūsu vā sabrahmacārīsu āvi katvā yathādhammaṃ paṭikaroti,",
  "atk-s0505a:1093_10": "“na puna karissāmī”ti evaṃ saṃvaritabbaṃ vā saṃvarati. Kasmā?",
  "atk-s0505a:1093_11": "Yasmā abhabbatā diṭṭhapadassa vuttā,",
  "atk-s0505a:1093_12": "evarūpaṃ pāpakammaṃ katvā tassa paṭicchādāya diṭṭhanibbānapadassa dassanasampannassa puggalassa abhabbatā vuttāti attho.",
  "atk-s0505a:1094_0": "Kathaṃ –",
  "atk-s0505a:1095_0": "“Seyyathāpi,",
  "atk-s0505a:1095_1": "bhikkhave,",
  "atk-s0505a:1095_2": "daharo kumāro mando uttānaseyyako hatthena vā pādena vā aṅgāraṃ akkamitvā khippameva paṭisaṃharati,",
  "atk-s0505a:1095_3": "evameva kho,",
  "atk-s0505a:1095_4": "bhikkhave,",
  "atk-s0505a:1095_5": "ghammatā esā diṭṭhisampannassa puggalassa,",
  "atk-s0505a:1095_6": "kiñcāpi tathārūpiṃ āpattiṃ āpajjati,",
  "atk-s0505a:1095_7": "yathārūpāya āpattiyā vuṭṭhānaṃ paññāyati,",
  "atk-s0505a:1095_8": "atha kho naṃ khippameva satthari vā viññūsu vā sabrahmacārīsu deseti vivarati uttānīkaroti,",
  "atk-s0505a:1095_9": "desetvā vivaritvā uttānīkatvā āyatiṃ saṃvaraṃ āpajjatī”ti.",
  "atk-s0505a:1096_0": "Evaṃ bhagavā pamādavihārinopi dassanasampannassa katapaṭicchādanābhāvaguṇena saṅgharatanassa guṇaṃ vatvā",
  "atk-s0505a:1096_1": "idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0505a:1096_2": "Tassattho pubbe vuttanayeneva veditabbo.",
  "atk-s0505a:1096_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1097_0": "236.",
  "atk-s0505a:1097_1": "Evaṃ saṅghapariyāpannānaṃ puggalānaṃ tena tena guṇappakārena saṅghādhiṭṭhānaṃ saccaṃ vatvā idāni yvāyaṃ",
  "atk-s0505a:1097_2": "bhagavatā ratanattayaguṇaṃ dīpentena idha saṅkhepena aññatra ca vitthārena pariyattidhammo desito,",
  "atk-s0505a:1097_3": "tampi nissāya puna buddhādhiṭṭhānaṃ saccaṃ vattumāraddho “vanappagumbe yatha phussitagge”ti.",
  "atk-s0505a:1097_4": "Tattha āsannasannivesavavatthitānaṃ rukkhānaṃ samūho vanaṃ,",
  "atk-s0505a:1097_5": "mūlasārapheggutacasākhāpalāsehi pavuḍḍho gumbo pagumbo,",
  "atk-s0505a:1097_6": "vane pagumbo vanappagumbo,",
  "atk-s0505a:1097_7": "svāyaṃ “vanappagumbe”ti vutto.",
  "atk-s0505a:1097_8": "Evampi hi vattuṃ labbhati “atthi savitakkasavicāre,",
  "atk-s0505a:1097_9": "atthi avitakkavicāramatte,",
  "atk-s0505a:1097_10": "sukhe dukkhe jīve”tiādīsu viya.",
  "atk-s0505a:1097_11": "Yathāti opammavacanaṃ.",
  "atk-s0505a:1097_12": "Phussitāni aggāni assāti phussitaggo,",
  "atk-s0505a:1097_13": "sabbasākhāpasākhāsu sañjātapupphoti attho.",
  "atk-s0505a:1097_14": "So pubbe vuttanayeneva “phussitagge”ti vutto.",
  "atk-s0505a:1097_15": "Gimhāna māse paṭhamasmiṃ gimheti ye cattāro gimhamāsā,",
  "atk-s0505a:1097_16": "tesaṃ catunnaṃ gimhānaṃ ekasmiṃ māse.",
  "atk-s0505a:1097_17": "Katamasmiṃ māse iti ce?",
  "atk-s0505a:1097_18": "Paṭhamasmiṃ gimhe,",
  "atk-s0505a:1097_19": "citramāseti attho.",
  "atk-s0505a:1097_20": "So hi “paṭhamagimho”ti ca “bālavasanto”ti ca vuccati.",
  "atk-s0505a:1097_21": "Tato paraṃ padatthato pākaṭameva.",
  "atk-s0505a:1098_0": "Ayaṃ panettha piṇḍattho –",
  "atk-s0505a:1098_1": "yathā paṭhamagimhanāmake bālavasante nānāvidharukkhagahane vane supupphitaggasākho taruṇarukkhagacchapariyāyanāmo pagumbo ativiya sassiriko hoti,",
  "atk-s0505a:1098_2": "evamevaṃ khandhāyatanādīhi satipaṭṭhānasammappadhānādīhi sīlasamādhikkhandhādīhi vā nānappakārehi atthappabhedapupphehi",
  "atk-s0505a:1098_3": "ativiya sassirikattā tathūpamaṃ nibbānagāmimaggadīpanato nibbānagāmiṃ pariyattidhammavaraṃ neva lābhahetu",
  "atk-s0505a:1098_4": "na sakkārādihetu,",
  "atk-s0505a:1098_5": "kevalañhi mahākaruṇāya abbhussāhitahadayo sattānaṃ paramaṃhitāya adesayīti.",
  "atk-s0505a:1098_6": "Paramaṃhitāyāti ettha ca gāthābandhasukhatthaṃ anunāsiko,",
  "atk-s0505a:1098_7": "ayaṃ panattho “paramahitāya nibbānāya adesayī”ti.",
  "atk-s0505a:1099_0": "Evaṃ bhagavā imaṃ supupphitaggavanappagumbasadisaṃ pariyattidhammaṃ vatvā idāni tameva nissāya buddhādhiṭṭhānaṃ",
  "atk-s0505a:1099_1": "saccavacanaṃ payuñjati “idampi buddhe”ti.",
  "atk-s0505a:1099_2": "Tassattho pubbe vuttanayeneva veditabbo,",
  "atk-s0505a:1099_3": "kevalaṃ pana idampi yathāvuttappakārapariyattidhammasaṅkhātaṃ buddhe ratanaṃ paṇītanti yojetabbaṃ.",
  "atk-s0505a:1099_4": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1100_0": "237.",
  "atk-s0505a:1100_1": "Evaṃ bhagavā pariyattidhammena buddhādhiṭṭhānaṃ saccaṃ vatvā idāni lokuttaradhammena vattumāraddho “varo varaññū”ti.",
  "atk-s0505a:1100_2": "Tattha varoti paṇītādhimuttikehi icchito “aho vata mayampi evarūpā assāmā”ti,",
  "atk-s0505a:1100_3": "varaguṇayogato vā varo,",
  "atk-s0505a:1100_4": "uttamo seṭṭhoti attho.",
  "atk-s0505a:1100_5": "Varaññūti nibbānaññū.",
  "atk-s0505a:1100_6": "Nibbānañhi sabbadhammānaṃ uttamaṭṭhena varaṃ,",
  "atk-s0505a:1100_7": "tañcesa bodhimūle sayaṃ paṭivijjhitvā aññāsi.",
  "atk-s0505a:1100_8": "Varadoti pañcavaggiyabhaddavaggiyajaṭilādīnaṃ aññesañca devamanussānaṃ nibbedhabhāgiyavāsanābhāgiyavaradhammadāyīti attho.",
  "atk-s0505a:1100_9": "Varāharoti varassa maggassa āhaṭattā varāharoti vuccati.",
  "atk-s0505a:1100_10": "So hi bhagavā dīpaṅkarato pabhuti samatiṃsa pāramiyo pūrento pubbakehi sammāsambuddhehi anuyātaṃ purāṇaṃ maggavaraṃ āhari,",
  "atk-s0505a:1100_11": "tena varāharoti vuccati.",
  "atk-s0505a:1100_12": "Apica sabbaññutaññāṇapaṭilābhena varo,",
  "atk-s0505a:1100_13": "nibbānasacchikiriyāya varaññū,",
  "atk-s0505a:1100_14": "sattānaṃ vimuttisukhadānena varado,",
  "atk-s0505a:1100_15": "uttamapaṭipadāharaṇena varāharo,",
  "atk-s0505a:1100_16": "etehi lokuttaraguṇehi adhikassa kassaci abhāvato anuttaro.",
  "atk-s0505a:1101_0": "Aparo nayo –",
  "atk-s0505a:1101_1": "varo upasamādhiṭṭhānaparipūraṇena,",
  "atk-s0505a:1101_2": "varaññū paññādhiṭṭhānaparipūraṇena,",
  "atk-s0505a:1101_3": "varado cāgādhiṭṭhānaparipūraṇena,",
  "atk-s0505a:1101_4": "varāharo saccādhiṭṭhānaparipūraṇena,",
  "atk-s0505a:1101_5": "varaṃ maggasaccamāharīti.",
  "atk-s0505a:1101_6": "Tathā varo puññussayena,",
  "atk-s0505a:1101_7": "varaññū paññussayena,",
  "atk-s0505a:1101_8": "varado buddhabhāvatthikānaṃ tadupāyasampadānena,",
  "atk-s0505a:1101_9": "varāharo paccekabuddhabhāvatthikānaṃ tadupāyāharaṇena,",
  "atk-s0505a:1101_10": "anuttaro tattha tattha asadisatāya,",
  "atk-s0505a:1101_11": "attanā vā anācariyako hutvā paresaṃ ācariyabhāvena,",
  "atk-s0505a:1101_12": "dhammavaraṃ adesayi sāvakabhāvatthikānaṃ tadatthāya svākhātatādiguṇayuttassa varadhammassa desanato.",
  "atk-s0505a:1101_13": "Sesaṃ vuttanayamevāti.",
  "atk-s0505a:1102_0": "Evaṃ bhagavā navavidhena lokuttaradhammena attano guṇaṃ vatvā idāni tameva guṇaṃ nissāya buddhādhiṭṭhānaṃ saccavacanaṃ payuñjati “idampi buddhe”ti.",
  "atk-s0505a:1102_1": "Tassattho pubbe vuttanayeneva veditabbo.",
  "atk-s0505a:1102_2": "Kevalaṃ pana yaṃ varaṃ navalokuttaradhammaṃ esa aññāsi,",
  "atk-s0505a:1102_3": "yañca adāsi,",
  "atk-s0505a:1102_4": "yañca āhari,",
  "atk-s0505a:1102_5": "yañca adesayi,",
  "atk-s0505a:1102_6": "idampi buddhe ratanaṃ paṇītanti evaṃ yojetabbaṃ.",
  "atk-s0505a:1102_7": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1103_0": "238.",
  "atk-s0505a:1103_1": "Evaṃ bhagavā pariyattidhammaṃ lokuttaradhammañca nissāya dvīhi gāthāhi buddhādhiṭṭhānaṃ saccaṃ vatvā",
  "atk-s0505a:1103_2": "idāni ye taṃ pariyattidhammaṃ assosuṃ sutānusārena ca paṭipajjitvā navappakārampi lokuttaradhammaṃ adhigamiṃsu,",
  "atk-s0505a:1103_3": "tesaṃ anupādisesanibbānappattiguṇaṃ nissāya puna saṅghādhiṭṭhānaṃ saccaṃ vattumāraddho “khīṇaṃ purāṇa”nti.",
  "atk-s0505a:1103_4": "Tattha khīṇanti samucchinnaṃ.",
  "atk-s0505a:1103_5": "Purāṇanti purātanaṃ.",
  "atk-s0505a:1103_6": "Navanti sampati vattamānaṃ.",
  "atk-s0505a:1103_7": "Natthisambhavanti avijjamānapātubhāvaṃ.",
  "atk-s0505a:1103_8": "Virattacittāti vigatarāgacittā.",
  "atk-s0505a:1103_9": "Āyatike bhavasminti anāgatamaddhānaṃ punabbhave.",
  "atk-s0505a:1103_10": "Teti yesaṃ khīṇaṃ purāṇaṃ navaṃ natthisambhavaṃ,",
  "atk-s0505a:1103_11": "ye ca āyatike bhavasmiṃ virattacittā,",
  "atk-s0505a:1103_12": "te khīṇāsavā bhikkhū.",
  "atk-s0505a:1103_13": "Khīṇabījāti ucchinnabījā.",
  "atk-s0505a:1103_14": "Avirūḷhichandāti virūḷhichandavirahitā.",
  "atk-s0505a:1103_15": "Nibbantīti vijjhāyanti.",
  "atk-s0505a:1103_16": "Dhīrāti dhitisampannā.",
  "atk-s0505a:1103_17": "Yathāyaṃ padīpoti ayaṃ padīpo viya.",
  "atk-s0505a:1104_0": "Kiṃ vuttaṃ hoti?",
  "atk-s0505a:1104_1": "Yaṃ taṃ sattānaṃ uppajjitvā niruddhampi purāṇaṃ atītakālikaṃ kammaṃ taṇhāsinehassa appahīnattā paṭisandhiāharaṇasamatthatāya akhīṇaṃyeva hoti,",
  "atk-s0505a:1104_2": "taṃ purāṇaṃ kammaṃ yesaṃ arahattamaggena taṇhāsinehassa sositattā agginā daḍḍhabījamiva āyatiṃ vipākadānāsamatthatāya khīṇaṃ.",
  "atk-s0505a:1104_3": "Yañca nesaṃ buddhapūjādivasena idāni pavattamānaṃ kammaṃ navanti vuccati,",
  "atk-s0505a:1104_4": "tañca taṇhāpahāneneva chinnamūlapādapapupphamiva āyatiṃ phaladānāsamatthatāya yesaṃ natthisambhavaṃ,",
  "atk-s0505a:1104_5": "ye ca taṇhāpahāneneva āyatike bhavasmiṃ virattacittā,",
  "atk-s0505a:1104_6": "te khīṇāsavā bhikkhū “kammaṃ khettaṃ viññāṇaṃ bīja”nti ettha vuttassa paṭisandhiviññāṇassa kammakkhayeneva khīṇattā khīṇabījā.",
  "atk-s0505a:1104_7": "Yopi pubbe punabbhavasaṅkhātāya virūḷhiyā chando ahosi,",
  "atk-s0505a:1104_8": "tassāpi samudayappahāneneva pahīnattā pubbe viya cutikāle asambhavena avirūḷhichandā dhitisampannattā",
  "atk-s0505a:1104_9": "dhīrā carimaviññāṇanirodhena yathāyaṃ padīpo nibbuto,",
  "atk-s0505a:1104_10": "evaṃ nibbanti,",
  "atk-s0505a:1104_11": "puna “rūpino vā arūpino vā”ti evamādiṃ paññattipathaṃ accentīti.",
  "atk-s0505a:1104_12": "Tasmiṃ kira samaye nagaradevatānaṃ pūjanatthāya jālitesu padīpesu eko padīpo vijjhāyi,",
  "atk-s0505a:1104_13": "taṃ dassento āha –",
  "atk-s0505a:1104_14": "“yathāyaṃ padīpo”ti.",
  "atk-s0505a:1105_0": "Evaṃ bhagavā ye taṃ purimāhi dvīhi gāthāhi vuttaṃ pariyattidhammaṃ assosuṃ,",
  "atk-s0505a:1105_1": "sutānusāreneva paṭipajjitvā navappakārampi lokuttaradhammaṃ adhigamiṃsu,",
  "atk-s0505a:1105_2": "tesaṃ anupādisesanibbānappattiguṇaṃ vatvā idāni tameva guṇaṃ nissāya saṅghādhiṭṭhānaṃ saccavacanaṃ payuñjanto desanaṃ samāpesi “idampi saṅghe”ti.",
  "atk-s0505a:1105_3": "Tassattho pubbe vuttanayeneva veditabbo,",
  "atk-s0505a:1105_4": "kevalaṃ pana idampi yathāvuttena pakārena khīṇāsavabhikkhūnaṃ nibbānasaṅkhātaṃ saṅghe ratanaṃ paṇītanti evaṃ yojetabbaṃ.",
  "atk-s0505a:1105_5": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a:1106_0": "Desanāpariyosāne rājakulassa sotthi ahosi,",
  "atk-s0505a:1106_1": "sabbūpaddavā vūpasamiṃsu caturāsītiyā pāṇasahassānaṃ dhammābhisamayo ahosi.",
  "atk-s0505a:1107_0": "239- 241.",
  "atk-s0505a:1107_1": "Atha sakko devānamindo “bhagavatā ratanattayaguṇaṃ nissāya saccavacanaṃ payuñjamānena nāgarassa sotthi katā,",
  "atk-s0505a:1107_2": "mayāpi nāgarassa sotthitthaṃ ratanattayaguṇaṃ nissāya kiñci vattabba”nti cintetvā avasāne gāthāttayaṃ abhāsi “yānīdha bhūtānī”ti.",
  "atk-s0505a:1107_3": "Tattha yasmā buddho yathā lokahitatthāya ussukkaṃ āpannehi āgantabbaṃ,",
  "atk-s0505a:1107_4": "tathā āgatato,",
  "atk-s0505a:1107_5": "yathā ca etehi gantabbaṃ,",
  "atk-s0505a:1107_6": "tathā gatato,",
  "atk-s0505a:1107_7": "yathā vā etehi ājānitabbaṃ,",
  "atk-s0505a:1107_8": "tathā ājānanato,",
  "atk-s0505a:1107_9": "yathā ca jānitabbaṃ,",
  "atk-s0505a:1107_10": "tathā jānanato,",
  "atk-s0505a:1107_11": "yañca tatheva hoti,",
  "atk-s0505a:1107_12": "tassa gadanato ca “tathāgato”ti vuccati.",
  "atk-s0505a:1107_13": "Yasmā ca so devamanussehi pupphagandhādinā bahinibbattena upakaraṇena,",
  "atk-s0505a:1107_14": "dhammānudhammappaṭipattādinā ca attani nibbattena ativiya pūjito,",
  "atk-s0505a:1107_15": "tasmā sakko devānamindo sabbadevaparisaṃ attanā saddhiṃ sampiṇḍetvā āha “tathāgataṃ devamanussapūjitaṃ,",
  "atk-s0505a:1107_16": "buddhaṃ namassāma suvatthi hotū”ti.",
  "atk-s0505a:1108_0": "Yasmā pana dhamme maggadhammo yathā yuganandha samathavipassanābalena gantabbaṃ kilesapakkhaṃ samucchindantena,",
  "atk-s0505a:1108_1": "tathā gatoti tathāgato.",
  "atk-s0505a:1108_2": "Nibbānadhammopi yathā gato paññāya paṭividdho sabbadukkhavighātāya sampajjati,",
  "atk-s0505a:1108_3": "buddhādīhi tathā avagato,",
  "atk-s0505a:1108_4": "tasmā “tathāgato”ti vuccati.",
  "atk-s0505a:1108_5": "Yasmā ca saṅghopi yathā attahitāya paṭipannehi gantabbaṃ tena tena maggena,",
  "atk-s0505a:1108_6": "tathā gato,",
  "atk-s0505a:1108_7": "tasmā “tathāgato” tveva vuccati.",
  "atk-s0505a:1108_8": "Tasmā avasesagāthādvayepi tathāgataṃ dhammaṃ namassāma suvatthi hotu,",
  "atk-s0505a:1108_9": "tathāgataṃ saṅghaṃ namassāma suvatthi hotūti vuttaṃ.",
  "atk-s0505a:1108_10": "Sesaṃ vuttanayamevāti.",
  "atk-s0505a:1109_0": "Evaṃ sakko devānamindo imaṃ gāthāttayaṃ bhāsitvā bhagavantaṃ padakkhiṇaṃ katvā devapurameva gato saddhiṃ devaparisāya.",
  "atk-s0505a:1109_1": "Bhagavā pana tadeva ratanasuttaṃ dutiyadivasepi desesi,",
  "atk-s0505a:1109_2": "puna caturāsītiyā pāṇasahassānaṃ dhammābhisamayo ahosi.",
  "atk-s0505a:1109_3": "Evaṃ bhagavā yāva sattamaṃ divasaṃ desesi,",
  "atk-s0505a:1109_4": "divase divase tatheva dhammābhisamayo ahosi.",
  "atk-s0505a:1109_5": "Bhagavā aḍḍhamāsameva vesāliyaṃ viharitvā rājūnaṃ “gacchāmā”ti paṭivedesi.",
  "atk-s0505a:1109_6": "Tato rājāno diguṇena sakkārena puna tīhi divasehi bhagavantaṃ gaṅgātīraṃ nayiṃsu.",
  "atk-s0505a:1109_7": "Gaṅgāyaṃ nibbattā nāgarājāno cintesuṃ –",
  "atk-s0505a:1109_8": "“manussā tathāgatassa sakkāraṃ karonti,",
  "atk-s0505a:1109_9": "mayaṃ kiṃ na karissāmā”ti suvaṇṇarajatamaṇimayā nāvāyo māpetvā suvaṇṇarajatamaṇimaye eva pallaṅke paññāpetvā",
  "atk-s0505a:1109_10": "pañcavaṇṇapadumasañchannaṃ udakaṃ karitvā “amhākaṃ anuggahaṃ karothā”ti bhagavantaṃ upagatā.",
  "atk-s0505a:1109_11": "Bhagavā adhivāsetvā ratananāvamārūḷho pañca ca bhikkhusatāni sakaṃ sakaṃ nāvaṃ.",
  "atk-s0505a:1109_12": "Nāgarājāno bhagavantaṃ saddhiṃ bhikkhusaṅghena nāgabhavanaṃ pavesesuṃ.",
  "atk-s0505a:1109_13": "Tatra sudaṃ bhagavā sabbarattiṃ nāgaparisāya dhammaṃ desesi.",
  "atk-s0505a:1109_14": "Dutiyadivase dibbehi khādanīyabhojanīyehi mahādānaṃ adaṃsu.",
  "atk-s0505a:1109_15": "Bhagavā anumoditvā nāgabhavanā nikkhami.",
  "atk-s0505a:1110_0": "Bhūmaṭṭhā devā “manussā ca nāgā ca tathāgatassa sakkāraṃ karonti,",
  "atk-s0505a:1110_1": "mayaṃ kiṃ na karissāmā”ti cintetvā vanagumbarukkhapabbatādīsu chattātichattāni ukkhipiṃsu.",
  "atk-s0505a:1110_2": "Eteneva upāyena yāva akaniṭṭhabrahmabhavanaṃ,",
  "atk-s0505a:1110_3": "tāva mahāsakkāraviseso nibbatti.",
  "atk-s0505a:1110_4": "Bimbisāropi licchavīhi āgatakāle katasakkārato diguṇamakāsi,",
  "atk-s0505a:1110_5": "pubbe vuttanayeneva pañcahi divasehi bhagavantaṃ rājagahaṃ ānesi.",
  "atk-s0505a:1111_0": "Rājagahamanuppatte bhagavati pacchābhattaṃ maṇḍalamāḷe sannipatitānaṃ bhikkhūnaṃ ayamantarakathā udapādi –",
  "atk-s0505a:1111_1": "“aho buddhassa bhagavato ānubhāvo,",
  "atk-s0505a:1111_2": "yaṃ uddissa gaṅgāya orato ca pārato ca aṭṭhayojano bhūmibhāgo ninnañca thalañca samaṃ katvā vālukāya okiritvā pupphehi sañchanno,",
  "atk-s0505a:1111_3": "yojanappamāṇaṃ gaṅgāya udakaṃ nānāvaṇṇehi padumehi sañchannaṃ,",
  "atk-s0505a:1111_4": "yāva akaniṭṭhabhavanā chattātichattāni ussitānī”ti.",
  "atk-s0505a:1111_5": "Bhagavā taṃ pavattiṃ ñatvā gandhakuṭito nikkhamitvā taṅkhaṇānurūpena pāṭihāriyena gantvā maṇḍalamāḷe paññattavarabuddhāsane nisīdi.",
  "atk-s0505a:1111_6": "Nisajja kho bhagavā bhikkhū āmantesi –",
  "atk-s0505a:1111_7": "“kāya nuttha,",
  "atk-s0505a:1111_8": "bhikkhave,",
  "atk-s0505a:1111_9": "etarahi kathāya sannisinnā”ti?",
  "atk-s0505a:1111_10": "Bhikkhū sabbaṃ ārocesuṃ.",
  "atk-s0505a:1111_11": "Bhagavā etadavoca – “na,",
  "atk-s0505a:1111_12": "bhikkhave,",
  "atk-s0505a:1111_13": "ayaṃ pūjāviseso mayhaṃ buddhānubhāvena nibbatto,",
  "atk-s0505a:1111_14": "na nāgadevabrahmānubhāvena,",
  "atk-s0505a:1111_15": "apica kho pubbe appamattakapariccāgānubhāvena nibbatto”ti.",
  "atk-s0505a:1111_16": "Bhikkhū āhaṃsu –",
  "atk-s0505a:1111_17": "“na mayaṃ, bhante,",
  "atk-s0505a:1111_18": "taṃ appamattakaṃ pariccāgaṃ jānāma,",
  "atk-s0505a:1111_19": "sādhu no bhagavā tathā kathetu,",
  "atk-s0505a:1111_20": "yathā mayaṃ taṃ jāneyyāmā”ti.",
  "atk-s0505a:1112_0": "Bhagavā āha –",
  "atk-s0505a:1112_1": "bhūtapubbaṃ,",
  "atk-s0505a:1112_2": "bhikkhave,",
  "atk-s0505a:1112_3": "takkasilāyaṃ saṅkho nāma brāhmaṇo ahosi.",
  "atk-s0505a:1112_4": "Tassa putto susīmo nāma māṇavo soḷasavassuddesiko vayena,",
  "atk-s0505a:1112_5": "so ekadivasaṃ pitaraṃ upasaṅkamitvā abhivādetvā ekamantaṃ aṭṭhāsi.",
  "atk-s0505a:1112_6": "Taṃ pitā āha – “kiṃ,",
  "atk-s0505a:1112_7": "tāta susīmā”ti? So āha –",
  "atk-s0505a:1112_8": "“icchāmahaṃ, tāta,",
  "atk-s0505a:1112_9": "bārāṇasiṃ gantvā sippaṃ uggahetu”nti. “Tena hi,",
  "atk-s0505a:1112_10": "tāta susīma,",
  "atk-s0505a:1112_11": "asuko nāma brāhmaṇo mama sahāyako,",
  "atk-s0505a:1112_12": "tassa santikaṃ gantvā uggaṇhāhī”ti kahāpaṇasahassaṃ adāsi.",
  "atk-s0505a:1112_13": "So taṃ gahetvā mātāpitaro abhivādetvā anupubbena bārāṇasiṃ gantvā upacārayuttena vidhinā ācariyaṃ upasaṅkamitvā abhivādetvā attānaṃ nivedesi.",
  "atk-s0505a:1112_14": "Ācariyo “mama sahāyakassa putto”ti māṇavaṃ sampaṭicchitvā sabbaṃ pāhuneyyamakāsi.",
  "atk-s0505a:1112_15": "So addhānakilamathaṃ paṭivinodetvā taṃ kahāpaṇasahassaṃ ācariyassa pādamūle ṭhapetvā sippaṃ uggahetuṃ okāsaṃ yāci.",
  "atk-s0505a:1112_16": "Ācariyo okāsaṃ katvā uggaṇhāpesi.",
  "atk-s0505a:1113_0": "So lahuñca gaṇhanto bahuñca gaṇhanto gahitagahitañca suvaṇṇabhājane pakkhittamiva sīhatelaṃ avinassamānaṃ",
  "atk-s0505a:1113_1": "dhārento dvādasavassikaṃ sippaṃ katipayamāseneva pariyosāpesi.",
  "atk-s0505a:1113_2": "So sajjhāyaṃ karonto ādimajjhaṃyeva passati,",
  "atk-s0505a:1113_3": "no pariyosānaṃ.",
  "atk-s0505a:1113_4": "Atha ācariyaṃ upasaṅkamitvā āha –",
  "atk-s0505a:1113_5": "“imassa sippassa ādimajjhameva passāmi,",
  "atk-s0505a:1113_6": "pariyosānaṃ na passāmī”ti.",
  "atk-s0505a:1113_7": "Ācariyo āha – “ahampi, tāta,",
  "atk-s0505a:1113_8": "evamevā”ti. “Atha ko, ācariya,",
  "atk-s0505a:1113_9": "imassa sippassa pariyosānaṃ jānātī”ti?",
  "atk-s0505a:1113_10": "“Isipatane, tāta,",
  "atk-s0505a:1113_11": "isayo atthi,",
  "atk-s0505a:1113_12": "te jāneyyu”nti.",
  "atk-s0505a:1113_13": "Te upasaṅkamitvā “pucchāmi,",
  "atk-s0505a:1113_14": "ācariyā”ti. “Puccha, tāta,",
  "atk-s0505a:1113_15": "yathāsukha”nti.",
  "atk-s0505a:1113_16": "So isipatanaṃ gantvā paccekabuddhe upasaṅkamitvā pucchi –",
  "atk-s0505a:1113_17": "“ādimajjhapariyosānaṃ jānāthā”ti? “Āmāvuso,",
  "atk-s0505a:1113_18": "jānāmā”ti.",
  "atk-s0505a:1113_19": "“Taṃ mampi sikkhāpethā”ti. “Tena, hāvuso,",
  "atk-s0505a:1113_20": "pabbajāhi,",
  "atk-s0505a:1113_21": "na sakkā apabbajitena sikkhitu”nti. “Sādhu, bhante,",
  "atk-s0505a:1113_22": "pabbājetha vā maṃ,",
  "atk-s0505a:1113_23": "yaṃ vā icchatha,",
  "atk-s0505a:1113_24": "taṃ katvā pariyosānaṃ jānāpethā”ti.",
  "atk-s0505a:1113_25": "Te taṃ pabbājetvā kammaṭṭhāne niyojetuṃ asamatthā “evaṃ te nivāsetabbaṃ,",
  "atk-s0505a:1113_26": "evaṃ pārupitabba”ntiādinā nayena ābhisamācārikaṃ sikkhāpesuṃ.",
  "atk-s0505a:1113_27": "So tattha sikkhanto upanissayasampannattā na cireneva paccekabodhiṃ abhisambujjhi.",
  "atk-s0505a:1113_28": "Sakalabārāṇasiyaṃ “susīmapaccekabuddho”ti pākaṭo ahosi lābhaggayasaggappatto sampannaparivāro.",
  "atk-s0505a:1113_29": "So appāyukasaṃvattanikassa kammassa katattā na cireneva parinibbāyi.",
  "atk-s0505a:1113_30": "Tassa paccekabuddhā ca mahājanakāyo ca sarīrakiccaṃ katvā dhātuto gahetvā nagaradvāre thūpaṃ patiṭṭhāpesuṃ.",
  "atk-s0505a:1114_0": "Atha kho saṅkho brāhmaṇo “putto me ciragato,",
  "atk-s0505a:1114_1": "na cassa pavattiṃ jānāmī”ti puttaṃ daṭṭhukāmo takkasilāya nikkhamitvā anupubbena bārāṇasiṃ patvā mahājanakāyaṃ",
  "atk-s0505a:1114_2": "sannipatitaṃ disvā “addhā bahūsu ekopi me puttassa pavattiṃ jānissatī”ti cintento upasaṅkamitvā pucchi –",
  "atk-s0505a:1114_3": "“susīmo nāma māṇavo idha āgato atthi,",
  "atk-s0505a:1114_4": "api nu tassa pavattiṃ jānāthā”ti? Te “āma, brāhmaṇa, jānāma,",
  "atk-s0505a:1114_5": "asmiṃ nagare brāhmaṇassa santike tiṇṇaṃ vedānaṃ pāragū hutvā paccekabuddhānaṃ santike pabbajitvā paccekabuddho",
  "atk-s0505a:1114_6": "hutvā anupādisesāya nibbānadhātuyā parinibbāyi,",
  "atk-s0505a:1114_7": "ayamassa thūpo patiṭṭhāpito”ti āhaṃsu.",
  "atk-s0505a:1114_8": "So bhūmiṃ hatthena paharitvā,",
  "atk-s0505a:1114_9": "roditvā ca paridevitvā ca taṃ cetiyaṅgaṇaṃ gantvā tiṇāni uddharitvā uttarasāṭakena vālukaṃ ānetvā,",
  "atk-s0505a:1114_10": "paccekabuddhacetiyaṅgaṇe ākiritvā,",
  "atk-s0505a:1114_11": "kamaṇḍaluto udakena samantato bhūmiṃ paripphositvā vanapupphehi pūjaṃ katvā uttarasāṭakena paṭākaṃ āropetvā",
  "atk-s0505a:1114_12": "thūpassa upari attano chattaṃ bandhitvā pakkāmīti.",
  "atk-s0505a:1115_0": "Evaṃ atītaṃ dassetvā taṃ jātakaṃ paccuppannena anusandhento bhikkhūnaṃ dhammakathaṃ kathesi –",
  "atk-s0505a:1115_1": "“siyā kho pana vo,",
  "atk-s0505a:1115_2": "bhikkhave,",
  "atk-s0505a:1115_3": "evamassa añño nūna tena samayena saṅkho brāhmaṇo ahosī”ti,",
  "atk-s0505a:1115_4": "na kho panetaṃ evaṃ daṭṭhabbaṃ,",
  "atk-s0505a:1115_5": "ahaṃ tena samayena saṅkho brāhmaṇo ahosiṃ,",
  "atk-s0505a:1115_6": "mayā susīmassa paccekabuddhassa cetiyaṅgaṇe tiṇāni uddhaṭāni,",
  "atk-s0505a:1115_7": "tassa me kammassa nissandena aṭṭhayojanamaggaṃ vigatakhāṇukaṇṭakaṃ katvā samaṃ suddhamakaṃsu,",
  "atk-s0505a:1115_8": "mayā tattha vālukā okiṇṇā,",
  "atk-s0505a:1115_9": "tassa me nissandena aṭṭhayojanamagge vālukaṃ okiriṃsu.",
  "atk-s0505a:1115_10": "Mayā tattha vanakusumehi pūjā katā,",
  "atk-s0505a:1115_11": "tassa me nissandena navayojanamagge thale ca udake ca nānāpupphehi pupphasantharaṃ akaṃsu.",
  "atk-s0505a:1115_12": "Mayā tattha kamaṇḍaludakena bhūmi paripphositā,",
  "atk-s0505a:1115_13": "tassa me nissandena vesāliyaṃ pokkharavassaṃ vassi.",
  "atk-s0505a:1115_14": "Mayā tasmiṃ cetiye paṭākā āropitā,",
  "atk-s0505a:1115_15": "chattañca baddhaṃ,",
  "atk-s0505a:1115_16": "tassa me nissandena yāva akaniṭṭhabhavanā paṭākā ca āropitā,",
  "atk-s0505a:1115_17": "chattātichattāni ca ussitāni. Iti kho,",
  "atk-s0505a:1115_18": "bhikkhave,",
  "atk-s0505a:1115_19": "ayaṃ mayhaṃ pūjāviseso neva buddhānubhāvena nibbatto,",
  "atk-s0505a:1115_20": "na nāgadevabrahmānubhāvena,",
  "atk-s0505a:1115_21": "apica kho appamattakapariccāgānubhāvena nibbatto”ti.",
  "atk-s0505a:1115_22": "Dhammakathāpariyosāne imaṃ gāthamabhāsi –",
  "atk-s0505a:1116_0": "“Mattāsukhapariccāgā, passe ce vipulaṃ sukhaṃ;",
  "atk-s0505a:1117_0": "Caje mattāsukhaṃ dhīro, sampassaṃ vipulaṃ sukha”nti. ;",
  "atk-s0505a:1118_0": "Paramatthajotikāya khuddaka-aṭṭhakathāya",
  "atk-s0505a:1119_0": "Suttanipāta-aṭṭhakathāya ratanasuttavaṇṇanā niṭṭhitā.",
  "atk-s0505a:1120_0": "2. Āmagandhasuttavaṇṇanā",
  "atk-s0505a:1121_0": "Sāmākaciṅgūlakacīnakāni cāti āmagandhasuttaṃ.",
  "atk-s0505a:1121_1": "Kā uppatti?",
  "atk-s0505a:1121_2": "Anuppanne bhagavati āmagandho nāma brāhmaṇo pañcahi māṇavakasatehi saddhiṃ tāpasapabbajjaṃ pabbajitvā",
  "atk-s0505a:1121_3": "himavantaṃ pavisitvā pabbatantare assamaṃ kārāpetvā vanamūlaphalāhāro hutvā tattha paṭivasati,",
  "atk-s0505a:1121_4": "na kadāci macchamaṃsaṃ khādati.",
  "atk-s0505a:1121_5": "Atha tesaṃ tāpasānaṃ loṇambilādīni aparibhuñjantānaṃ paṇḍurogo uppajji.",
  "atk-s0505a:1121_6": "Tato te “loṇambilādisevanatthāya manussapathaṃ gacchāmā”ti paccantagāmaṃ sampattā.",
  "atk-s0505a:1121_7": "Tattha manussā tesu pasīditvā nimantetvā bhojesuṃ,",
  "atk-s0505a:1121_8": "katabhattakiccānaṃ nesaṃ mañcapīṭhaparibhogabhājanapādamakkhanādīni upanetvā “ettha, bhante, vasatha,",
  "atk-s0505a:1121_9": "mā ukkaṇṭhitthā”ti vasanaṭṭhānaṃ dassetvā pakkamiṃsu.",
  "atk-s0505a:1121_10": "Dutiyadivasepi nesaṃ dānaṃ datvā puna gharapaṭipāṭiyā ekekadivasaṃ dānamadaṃsu.",
  "atk-s0505a:1121_11": "Tāpasā catumāsaṃ tattha vasitvā loṇambilādisevanāya thirabhāvappattasarīrā hutvā “mayaṃ, āvuso,",
  "atk-s0505a:1121_12": "gacchāmā”ti manussānaṃ ārocesuṃ.",
  "atk-s0505a:1121_13": "Manussā tesaṃ telataṇḍulādīni adaṃsu.",
  "atk-s0505a:1121_14": "Te tāni ādāya attano assamameva agamaṃsu.",
  "atk-s0505a:1121_15": "Tañca gāmaṃ tatheva saṃvacchare saṃvacchare āgamiṃsu.",
  "atk-s0505a:1121_16": "Manussāpi tesaṃ āgamanakālaṃ viditvā dānatthāya taṇḍulādīni sajjetvāva acchanti,",
  "atk-s0505a:1121_17": "āgate ca ne tatheva sammānenti.",
  "atk-s0505a:1122_0": "Atha bhagavā loke uppajjitvā pavattitavaradhammacakko anupubbena sāvatthiṃ gantvā tattha viharanto tesaṃ",
  "atk-s0505a:1122_1": "tāpasānaṃ upanissayasampattiṃ disvā tato nikkhamma bhikkhusaṅghaparivuto cārikaṃ caramāno anupubbena",
  "atk-s0505a:1122_2": "taṃ gāmaṃ anuppatto.",
  "atk-s0505a:1122_3": "Manussā bhagavantaṃ disvā mahādānāni adaṃsu.",
  "atk-s0505a:1122_4": "Bhagavā tesaṃ dhammaṃ desesi.",
  "atk-s0505a:1122_5": "Te tāya dhammadesanāya appekacce sotāpannā,",
  "atk-s0505a:1122_6": "ekacce sakadāgāmino,",
  "atk-s0505a:1122_7": "ekacce anāgāmino ahesuṃ,",
  "atk-s0505a:1122_8": "ekacce pabbajitvā arahattaṃ pāpuṇiṃsu.",
  "atk-s0505a:1122_9": "Bhagavā punadeva sāvatthiṃ paccāgamāsi.",
  "atk-s0505a:1122_10": "Atha te tāpasā taṃ gāmaṃ āgamiṃsu.",
  "atk-s0505a:1122_11": "Manussā tāpase disvā na pubbasadisaṃ kotūhalamakaṃsu.",
  "atk-s0505a:1122_12": "Tāpasā taṃ pucchiṃsu – “kiṃ, āvuso,",
  "atk-s0505a:1122_13": "ime manussā na pubbasadisā,",
  "atk-s0505a:1122_14": "kiṃ nu kho ayaṃ gāmo rājadaṇḍena upadduto,",
  "atk-s0505a:1122_15": "udāhu dubbhikkhena,",
  "atk-s0505a:1122_16": "udāhu amhehi sīlādiguṇehi sampannataro koci pabbajito imaṃ gāmamanuppatto”ti?",
  "atk-s0505a:1122_17": "Te āhaṃsu – “na, bhante,",
  "atk-s0505a:1122_18": "rājadaṇḍena,",
  "atk-s0505a:1122_19": "na dubbhikkhenāyaṃ gāmo upadduto,",
  "atk-s0505a:1122_20": "apica buddho loke uppanno,",
  "atk-s0505a:1122_21": "so bhagavā bahujanahitāya dhammaṃ desento idhāgato”ti.",
  "atk-s0505a:1123_0": "Taṃ sutvā āmagandhatāpaso “buddhoti,",
  "atk-s0505a:1123_1": "gahapatayo,",
  "atk-s0505a:1123_2": "vadethā”ti?",
  "atk-s0505a:1123_3": "“Buddhoti, bhante,",
  "atk-s0505a:1123_4": "vadāmā”ti tikkhattuṃ vatvā “ghosopi kho eso dullabho lokasmiṃ,",
  "atk-s0505a:1123_5": "yadidaṃ buddho”ti attamano attamanavācaṃ nicchāretvā pucchi –",
  "atk-s0505a:1123_6": "“kiṃ nu kho so buddho āmagandhaṃ bhuñjati,",
  "atk-s0505a:1123_7": "na bhuñjatī”ti? “Ko, bhante,",
  "atk-s0505a:1123_8": "āmagandho”ti?",
  "atk-s0505a:1123_9": "“Āmagandho nāma macchamaṃsaṃ,",
  "atk-s0505a:1123_10": "gahapatayo”ti. “Bhagavā, bhante,",
  "atk-s0505a:1123_11": "macchamaṃsaṃ paribhuñjatī”ti.",
  "atk-s0505a:1123_12": "Taṃ sutvā tāpaso vippaṭisārī ahosi –",
  "atk-s0505a:1123_13": "“māheva kho pana buddho siyā”ti.",
  "atk-s0505a:1123_14": "Puna cintesi –",
  "atk-s0505a:1123_15": "“buddhānaṃ pātubhāvo nāma dullabho,",
  "atk-s0505a:1123_16": "gantvā buddhaṃ disvā pucchitvā jānissāmī”ti.",
  "atk-s0505a:1123_17": "Tato yena bhagavā gato,",
  "atk-s0505a:1123_18": "taṃ maggaṃ manusse pucchitvā vacchagiddhinī gāvī viya turitaturito sabbattha ekarattivāsena sāvatthiṃ",
  "atk-s0505a:1123_19": "anuppatvā jetavanameva pāvisi saddhiṃ sakāya parisāya.",
  "atk-s0505a:1123_20": "Bhagavāpi tasmiṃ samaye dhammadesanatthāya āsane nisinno eva hoti.",
  "atk-s0505a:1123_21": "Tāpasā bhagavantaṃ upasaṅkamma tuṇhībhūtā anabhivādetvāva ekamantaṃ nisīdiṃsu.",
  "atk-s0505a:1123_22": "Bhagavā “kacci vo isayo khamanīya”ntiādinā nayena tehi saddhiṃ paṭisammodi.",
  "atk-s0505a:1123_23": "Tepi “khamanīyaṃ,",
  "atk-s0505a:1123_24": "bho gotamā”tiādimāhaṃsu.",
  "atk-s0505a:1123_25": "Tato āmagandho bhagavantaṃ pucchi –",
  "atk-s0505a:1123_26": "“āmagandhaṃ,",
  "atk-s0505a:1123_27": "bho gotama, bhuñjasi,",
  "atk-s0505a:1123_28": "na bhuñjasī”ti? “Ko so, brāhmaṇa,",
  "atk-s0505a:1123_29": "āmagandho nāmā”ti?",
  "atk-s0505a:1123_30": "“Macchamaṃsaṃ,",
  "atk-s0505a:1123_31": "bho gotamā”ti.",
  "atk-s0505a:1123_32": "Bhagavā “na, brāhmaṇa,",
  "atk-s0505a:1123_33": "macchamaṃsaṃ āmagandho.",
  "atk-s0505a:1123_34": "Apica kho āmagandho nāma sabbe kilesā pāpakā akusalā dhammā”ti vatvā “na, brāhmaṇa,",
  "atk-s0505a:1123_35": "idāni tvameva āmagandhaṃ pucchi,",
  "atk-s0505a:1123_36": "atītepi tisso nāma brāhmaṇo kassapaṃ bhagavantaṃ pucchi.",
  "atk-s0505a:1123_37": "Evañca so pucchi,",
  "atk-s0505a:1123_38": "evañcassa bhagavā byākāsī”ti tissena ca brāhmaṇena kassapena ca bhagavatā vuttagāthāyo eva ānetvā tāhi gāthāhi brāhmaṇaṃ saññāpento āha –",
  "atk-s0505a:1123_39": "“sāmākaciṅgūlakacīnakāni cā”ti.",
  "atk-s0505a:1123_40": "Ayaṃ tāva imassa suttassa idha uppatti.",
  "atk-s0505a:1124_0": "Atīte pana kassapo kira bodhisatto aṭṭhāsaṅkhyeyyāni kappasatasahassañca pāramiyo pūretvā bārāṇasiyaṃ",
  "atk-s0505a:1124_1": "brahmadattassa brāhmaṇassa dhanavatī nāma brāhmaṇī,",
  "atk-s0505a:1124_2": "tassā kucchimhi paṭisandhiṃ aggahesi.",
  "atk-s0505a:1124_3": "Aggasāvakopi taṃ divasaṃyeva devalokā cavitvā anupurohitabrāhmaṇassa pajāpatiyā kucchimhi nibbatti.",
  "atk-s0505a:1124_4": "Evaṃ tesaṃ ekadivasameva paṭisandhiggahaṇañca gabbhavuṭṭhānañca ahosi,",
  "atk-s0505a:1124_5": "ekadivasameva etesaṃ ekassa kassapo,",
  "atk-s0505a:1124_6": "ekassa tissoti nāmamakaṃsu.",
  "atk-s0505a:1124_7": "Te sahapaṃsukīḷanakā dve sahāyā anupubbena vuḍḍhiṃ agamiṃsu.",
  "atk-s0505a:1124_8": "Tissassa pitā puttaṃ āṇāpesi – “ayaṃ, tāta,",
  "atk-s0505a:1124_9": "kassapo nikkhamma pabbajitvā buddho bhavissati,",
  "atk-s0505a:1124_10": "tvampissa santike pabbajitvā bhavanissaraṇaṃ kareyyāsī”ti.",
  "atk-s0505a:1124_11": "So “sādhū”ti paṭissuṇitvā bodhisattassa santikaṃ gantvā “ubhopi, samma,",
  "atk-s0505a:1124_12": "pabbajissāmā”ti āha.",
  "atk-s0505a:1124_13": "Bodhisatto “sādhū”ti paṭissuṇi.",
  "atk-s0505a:1124_14": "Tato vuḍḍhiṃ anuppattakālepi tisso bodhisattaṃ āha – “ehi, samma,",
  "atk-s0505a:1124_15": "pabbajissāmā”ti bodhisatto na nikkhami.",
  "atk-s0505a:1124_16": "Tisso “na tāvassa ñāṇaṃ paripākaṃ gata”nti sayaṃ nikkhamma isipabbajjaṃ pabbajitvā araññe pabbatapāde assamaṃ kārāpetvā vasati.",
  "atk-s0505a:1124_17": "Bodhisattopi aparena samayena ghare ṭhitoyeva ānāpānassatiṃ pariggahetvā cattāri jhānāni abhiññāyo ca",
  "atk-s0505a:1124_18": "uppādetvā pāsādena bodhimaṇḍasamīpaṃ gantvā “puna pāsādo yathāṭhāneyeva patiṭṭhātū”ti adhiṭṭhāsi,",
  "atk-s0505a:1124_19": "so sakaṭṭhāneyeva patiṭṭhāsi.",
  "atk-s0505a:1124_20": "Apabbajitena kira bodhimaṇḍaṃ upagantuṃ na sakkāti.",
  "atk-s0505a:1124_21": "So pabbajitvā bodhimaṇḍaṃ patvā nisīditvā satta divase padhānayogaṃ katvā sattahi divasehi sammāsambodhiṃ sacchākāsi.",
  "atk-s0505a:1125_0": "Tadā isipatane vīsatisahassā pabbajitā paṭivasanti.",
  "atk-s0505a:1125_1": "Atha kassapo bhagavā te āmantetvā dhammacakkaṃ pavattesi.",
  "atk-s0505a:1125_2": "Suttapariyosāne sabbeva arahanto ahesuṃ.",
  "atk-s0505a:1125_3": "So sudaṃ bhagavā vīsatibhikkhusahassaparivuto tattheva isipatane vasati.",
  "atk-s0505a:1125_4": "Kikī ca naṃ kāsirājā catūhi paccayehi upaṭṭhāti.",
  "atk-s0505a:1125_5": "Athekadivasaṃ bārāṇasivāsī eko puriso pabbate candanasārādīni gavesanto tissassa tāpasassa assamaṃ patvā taṃ abhivādetvā ekamantaṃ aṭṭhāsi.",
  "atk-s0505a:1125_6": "Tāpaso taṃ disvā “kuto āgatosī”ti pucchi.",
  "atk-s0505a:1125_7": "“Bārāṇasito,",
  "atk-s0505a:1125_8": "bhante”ti.",
  "atk-s0505a:1125_9": "“Kā tattha pavattī”ti? “Tattha, bhante,",
  "atk-s0505a:1125_10": "kassapo nāma sammāsambuddho uppanno”ti.",
  "atk-s0505a:1125_11": "Tāpaso dullabhavacanaṃ sutvā pītisomanassajāto pucchi –",
  "atk-s0505a:1125_12": "“kiṃ so āmagandhaṃ bhuñjati,",
  "atk-s0505a:1125_13": "na bhuñjatī”ti?",
  "atk-s0505a:1125_14": "“Ko bhante,",
  "atk-s0505a:1125_15": "āmagandho”ti?",
  "atk-s0505a:1125_16": "“Macchamaṃsaṃ āvuso”ti. “Bhagavā, bhante,",
  "atk-s0505a:1125_17": "macchamaṃsaṃ bhuñjatī”ti.",
  "atk-s0505a:1125_18": "Taṃ sutvā tāpaso vippaṭisārī hutvā puna cintesi –",
  "atk-s0505a:1125_19": "“gantvā taṃ pucchissāmi,",
  "atk-s0505a:1125_20": "sace ‘āmagandhaṃ paribhuñjāmī’ti vakkhati,",
  "atk-s0505a:1125_21": "tato naṃ ‘tumhākaṃ, bhante,",
  "atk-s0505a:1125_22": "jātiyā ca kulassa ca gottassa ca ananucchavikameta’nti nivāretvā tassa santike pabbajitvā bhavanissaraṇaṃ",
  "atk-s0505a:1125_23": "karissāmī”ti sallahukaṃ upakaraṇaṃ gahetvā sabbattha ekarattivāsena sāyanhasamaye bārāṇasiṃ patvā isipatanameva pāvisi.",
  "atk-s0505a:1125_24": "Bhagavāpi tasmiṃ samaye dhammadesanatthāya āsane nisinnoyeva hoti.",
  "atk-s0505a:1125_25": "Tāpaso bhagavantaṃ upasaṅkamma anabhivādetvā tuṇhībhūto ekamantaṃ aṭṭhāsi.",
  "atk-s0505a:1125_26": "Bhagavā taṃ disvā pubbe vuttanayeneva paṭisammodi.",
  "atk-s0505a:1125_27": "Sopi “khamanīyaṃ,",
  "atk-s0505a:1125_28": "bho kassapā”tiādīni vatvā ekamantaṃ nisīditvā bhagavantaṃ pucchi –",
  "atk-s0505a:1125_29": "“āmagandhaṃ,",
  "atk-s0505a:1125_30": "bho kassapa, bhuñjasi,",
  "atk-s0505a:1125_31": "na bhuñjasī”ti? “Nāhaṃ, brāhmaṇa,",
  "atk-s0505a:1125_32": "āmagandhaṃ bhuñjāmī”ti. “Sādhu, sādhu,",
  "atk-s0505a:1125_33": "bho kassapa,",
  "atk-s0505a:1125_34": "parakuṇapaṃ akhādanto sundaramakāsi,",
  "atk-s0505a:1125_35": "yuttametaṃ bhoto kassapassa jātiyā ca kulassa ca gottassa cā”ti.",
  "atk-s0505a:1125_36": "Tato bhagavā “ahaṃ kilese sandhāya ‘āmagandhaṃ na bhuñjāmī’ti vadāmi,",
  "atk-s0505a:1125_37": "brāhmaṇo macchamaṃsaṃ pacceti,",
  "atk-s0505a:1125_38": "yaṃnūnāhaṃ sve gāmaṃ piṇḍāya apavisitvā kikīrañño gehā ābhataṃ piṇḍapātaṃ paribhuñjeyyaṃ,",
  "atk-s0505a:1125_39": "evaṃ āmagandhaṃ ārabbha kathā pavattissati.",
  "atk-s0505a:1125_40": "Tato brāhmaṇaṃ dhammadesanāya saññāpessāmī”ti dutiyadivase kālasseva sarīraparikammaṃ katvā gandhakuṭiṃ pāvisi.",
  "atk-s0505a:1125_41": "Bhikkhū gandhakuṭidvāraṃ pihitaṃ disvā “na bhagavā ajja bhikkhūhi saddhiṃ pavisitukāmo”ti ñatvā gandhakuṭiṃ padakkhiṇaṃ katvā piṇḍāya pavisiṃsu.",
  "atk-s0505a:1126_0": "Bhagavāpi gandhakuṭito nikkhamma paññattāsane nisīdi.",
  "atk-s0505a:1126_1": "Tāpasopi kho pattasākaṃ pacitvā khāditvā bhagavato santike nisīdi.",
  "atk-s0505a:1126_2": "Kikī kāsirājā bhikkhū piṇḍāya carante disvā “kuhiṃ bhagavā,",
  "atk-s0505a:1126_3": "bhante”ti pucchitvā “vihāre,",
  "atk-s0505a:1126_4": "mahārājā”ti ca sutvā nānābyañjanarasamanekamaṃsavikatisampannaṃ bhojanaṃ bhagavato pāhesi.",
  "atk-s0505a:1126_5": "Amaccā vihāraṃ netvā bhagavato ārocetvā dakkhiṇodakaṃ datvā parivisantā paṭhamaṃ nānāmaṃsavikatisampannaṃ yāguṃ adaṃsu,",
  "atk-s0505a:1126_6": "tāpaso disvā “khādati nu kho no”ti cintento aṭṭhāsi.",
  "atk-s0505a:1126_7": "Bhagavā tassa passatoyeva yāguṃ pivanto maṃsakhaṇḍaṃ mukhe pakkhipi.",
  "atk-s0505a:1126_8": "Tāpaso disvā kuddho.",
  "atk-s0505a:1126_9": "Puna yāgupītassa nānārasabyañjanaṃ bhojanamadaṃsu,",
  "atk-s0505a:1126_10": "tampi gahetvā bhuñjantaṃ disvā ativiya kuddho “macchamaṃsaṃ khādantoyeva ‘na khādāmī’ti bhaṇatī”ti.",
  "atk-s0505a:1126_11": "Atha bhagavantaṃ katabhattakiccaṃ hatthapāde dhovitvā nisinnaṃ upasaṅkamma “bho kassapa,",
  "atk-s0505a:1126_12": "musā tvaṃ bhaṇasi,",
  "atk-s0505a:1126_13": "netaṃ paṇḍitakiccaṃ.",
  "atk-s0505a:1126_14": "Musāvādo hi garahito buddhānaṃ,",
  "atk-s0505a:1126_15": "yepi te pabbatapāde vanamūlaphalādīhi yāpentā isayo vasanti,",
  "atk-s0505a:1126_16": "tepi musā na bhaṇantī”ti vatvā puna isīnaṃ guṇe gāthāya vaṇṇento āha “sāmākaciṅgūlakacīnakāni cā”ti.",
  "atk-s0505a:1127_0": "242.",
  "atk-s0505a:1127_1": "Tattha sāmākāti dhunitvā vā sīsāni uccinitvā vā gayhūpagā tiṇadhaññajāti.",
  "atk-s0505a:1127_2": "Tathā ciṅgūlakā kaṇavīrapupphasaṇṭhānasīsā honti.",
  "atk-s0505a:1127_3": "Cīnakānīti aṭavipabbatapādesu aropitajātā cīnamuggā.",
  "atk-s0505a:1127_4": "Pattapphalanti yaṃkiñci haritapaṇṇaṃ.",
  "atk-s0505a:1127_5": "Mūlaphalanti yaṃkiñci kandamūlaṃ.",
  "atk-s0505a:1127_6": "Gavipphalanti yaṃkiñci rukkhavalliphalaṃ.",
  "atk-s0505a:1127_7": "Mūlaggahaṇena vā kandamūlaṃ,",
  "atk-s0505a:1127_8": "phalaggahaṇena rukkhavalliphalaṃ,",
  "atk-s0505a:1127_9": "gavipphalaggahaṇena udake jātasiṅghātakakaserukādiphalaṃ veditabbaṃ.",
  "atk-s0505a:1127_10": "Dhammena laddhanti dūteyyapahiṇagamanādimicchājīvaṃ pahāya vane uñchācariyāya laddhaṃ.",
  "atk-s0505a:1127_11": "Satanti santo ariyā.",
  "atk-s0505a:1127_12": "Asnamānāti bhuñjamānā.",
  "atk-s0505a:1127_13": "Na kāmakāmā alikaṃ bhaṇantīti te evaṃ amamā apariggahā etāni sāmākādīni bhuñjamānā isayo yathā tvaṃ sādurasādike",
  "atk-s0505a:1127_14": "kāme patthayanto āmagandhaṃ bhuñjantoyeva “nāhaṃ, brāhmaṇa,",
  "atk-s0505a:1127_15": "āmagandhaṃ bhuñjāmī”ti bhaṇanto alikaṃ bhaṇasi,",
  "atk-s0505a:1127_16": "tathā na kāmakāmā alikaṃ bhaṇanti,",
  "atk-s0505a:1127_17": "kāme kāmayantā musā na bhaṇantīti isīnaṃ pasaṃsāya bhagavato nindaṃ dīpeti.",
  "atk-s0505a:1128_0": "243.",
  "atk-s0505a:1128_1": "Evaṃ isīnaṃ pasaṃsāpadesena bhagavantaṃ ninditvā idāni attanā adhippetaṃ nindāvatthuṃ dassetvā nippariyāyeneva",
  "atk-s0505a:1128_2": "bhagavantaṃ nindanto āha “yadasnamāno”ti tattha da-",
  "atk-s0505a:1128_3": "kāro padasandhikaro.",
  "atk-s0505a:1128_4": "Ayaṃ panattho –",
  "atk-s0505a:1128_5": "yaṃ kiñcideva sasamaṃsaṃ vā tittiramaṃsaṃ vā dhovanacchedanādinā pubbaparikammena sukataṃ,",
  "atk-s0505a:1128_6": "pacanavāsanādinā pacchāparikammena suniṭṭhitaṃ,",
  "atk-s0505a:1128_7": "na mātarā na pitarā,",
  "atk-s0505a:1128_8": "apica kho pana “dakkhiṇeyyo aya”nti maññamānehi dhammakāmehi parehi dinnaṃ,",
  "atk-s0505a:1128_9": "sakkārakaraṇena payataṃ paṇītamalaṅkataṃ,",
  "atk-s0505a:1128_10": "uttamarasatāya ojavantatāya thāmabalabharaṇasamatthatāya ca paṇītaṃ asnamāno āhārayamāno,",
  "atk-s0505a:1128_11": "na kevalañca yaṃkiñci maṃsameva,",
  "atk-s0505a:1128_12": "apica kho pana idampi sālīnamannaṃ vicitakāḷakaṃ sālitaṇḍulodanaṃ paribhuñjamāno so bhuñjasi, kassapa,",
  "atk-s0505a:1128_13": "āmagandhaṃ,",
  "atk-s0505a:1128_14": "so tvaṃ yaṃkiñci maṃsaṃ bhuñjamāno idañca sālīnamannaṃ paribhuñjamāno bhuñjasi, kassapa,",
  "atk-s0505a:1128_15": "āmagandhanti bhagavantaṃ gottena ālapati.",
  "atk-s0505a:1129_0": "244.",
  "atk-s0505a:1129_1": "Evaṃ āhārato bhagavantaṃ ninditvā idāni musāvādaṃ āropetvā nindanto āha “na āmagandho…pe…",
  "atk-s0505a:1129_2": "susaṅkhatehī”ti.",
  "atk-s0505a:1129_3": "Tassattho –",
  "atk-s0505a:1129_4": "pubbe mayā pucchito samāno “na āmagandho mama kappatī”ti icceva tvaṃ bhāsasi,",
  "atk-s0505a:1129_5": "evaṃ ekaṃseneva tvaṃ bhāsasi brahmabandhu brāhmaṇaguṇavirahitajātimattabrāhmaṇāti paribhāsanto bhaṇati.",
  "atk-s0505a:1129_6": "Sālīnamannanti sālitaṇḍulodanaṃ.",
  "atk-s0505a:1129_7": "Paribhuñjamānoti bhuñjamāno.",
  "atk-s0505a:1129_8": "Sakuntamaṃsehi susaṅkhatehīti tadā bhagavato abhihaṭaṃ sakuṇamaṃsaṃ niddisanto bhaṇati.",
  "atk-s0505a:1130_0": "Evaṃ bhaṇanto eva ca bhagavato heṭṭhā pādatalā pabhuti yāva upari kesaggā sarīramullokento dvattiṃsavaralakkhaṇāsītianubyañjanasampadaṃ",
  "atk-s0505a:1130_1": "byāmappabhāparikkhepañca disvā “evarūpo mahāpurisalakkhaṇādipaṭimaṇḍitakāyo na musā bhaṇituṃ arahati.",
  "atk-s0505a:1130_2": "Ayaṃ hissa bhavantarepi saccavācānissandeneva uṇṇā bhamukantare jātā odātā mudu tūlasannibhā,",
  "atk-s0505a:1130_3": "ekekāni ca lomakūpesu lomāni.",
  "atk-s0505a:1130_4": "Svāyaṃ kathamidāni musā bhaṇissati.",
  "atk-s0505a:1130_5": "Addhā añño imassa āmagandho bhavissati,",
  "atk-s0505a:1130_6": "yaṃ sandhāya etadavoca – ‘nāhaṃ, brāhmaṇa,",
  "atk-s0505a:1130_7": "āmagandhaṃ bhuñjāmī’ti,",
  "atk-s0505a:1130_8": "yaṃnūnāhaṃ etaṃ puccheyya”nti cintetvā sañjātabahumāno gotteneva ālapanto imaṃ gāthāsesaṃ āha –",
  "atk-s0505a:1131_0": "“Pucchāmi taṃ kassapa etamatthaṃ, kathaṃpakāro tava āmagandho”ti.",
  "atk-s0505a:1132_0": "245.",
  "atk-s0505a:1132_1": "Athassa bhagavā āmagandhaṃ vissajjetuṃ “pāṇātipāto”ti evamādimāha.",
  "atk-s0505a:1132_2": "Tattha pāṇātipātoti pāṇavadho.",
  "atk-s0505a:1132_3": "Vadhachedabandhananti ettha sattānaṃ daṇḍādīhi ākoṭanaṃ vadho,",
  "atk-s0505a:1132_4": "hatthapādādīnaṃ chedanaṃ chedo,",
  "atk-s0505a:1132_5": "rajjuādīhi bandho bandhanaṃ.",
  "atk-s0505a:1132_6": "Theyyaṃ musāvādoti theyyañca musāvādo ca.",
  "atk-s0505a:1132_7": "Nikatīti “dassāmi,",
  "atk-s0505a:1132_8": "karissāmī”tiādinā nayena āsaṃ uppādetvā nirāsākaraṇaṃ.",
  "atk-s0505a:1132_9": "Vañcanānīti asuvaṇṇaṃ suvaṇṇanti gāhāpanādīni.",
  "atk-s0505a:1132_10": "Ajjhenakuttanti niratthakamanekaganthapariyāpuṇanaṃ.",
  "atk-s0505a:1132_11": "Paradārasevanāti parapariggahitāsu cārittāpajjanaṃ.",
  "atk-s0505a:1132_12": "Esāmagandho na hi maṃsabhojananti esa pāṇātipātādiakusaladhammasamudācāro āmagandho vissagandho kuṇapagandho.",
  "atk-s0505a:1132_13": "Kiṃ kāraṇā?",
  "atk-s0505a:1132_14": "Amanuññattā kilesaasucimissakattā sabbhi jigucchitattā paramaduggandhabhāvāvahattā ca.",
  "atk-s0505a:1132_15": "Ye hi ussannakilesā sattā,",
  "atk-s0505a:1132_16": "te tehi atiduggandhā honti,",
  "atk-s0505a:1132_17": "nikkilesānaṃ matasarīrampi duggandhaṃ na hoti,",
  "atk-s0505a:1132_18": "tasmā esāmagandho.",
  "atk-s0505a:1132_19": "Maṃsabhojanaṃ pana adiṭṭhamasutamaparisaṅkitañca anavajjaṃ,",
  "atk-s0505a:1132_20": "tasmā na hi maṃsabhojanaṃ āmagandhoti.",
  "atk-s0505a:1133_0": "246.",
  "atk-s0505a:1133_1": "Evaṃ dhammādhiṭṭhānāya desanāya ekena nayena āmagandhaṃ vissajjetvā idāni yasmā te te sattā tehi tehi āmagandhehi samannāgatā,",
  "atk-s0505a:1133_2": "na eko eva sabbehi,",
  "atk-s0505a:1133_3": "na ca sabbe ekeneva,",
  "atk-s0505a:1133_4": "tasmā nesaṃ te te āmagandhe pakāsetuṃ “ye idha kāmesu asaññatā janā”tiādinā nayena puggalādhiṭṭhānāya",
  "atk-s0505a:1133_5": "tāva desanāya āmagandhe vissajjento dve gāthāyo abhāsi.",
  "atk-s0505a:1134_0": "Tattha ye idha kāmesu asaññatā janāti ye keci idha loke kāmapaṭisevanasaṅkhātesu kāmesu mātimātucchādīsupi",
  "atk-s0505a:1134_1": "mariyādāvirahena bhinnasaṃvaratāya asaṃyatā puthujjanā.",
  "atk-s0505a:1134_2": "Rasesu giddhāti jivhāviññeyyesu rasesu giddhā gadhitā mucchitā ajjhosannā anādīnavadassāvino anissaraṇapaññā rase paribhuñjanti.",
  "atk-s0505a:1134_3": "Asucibhāvamassitāti tāya rasagiddhiyā rasapaṭilābhatthāya nānappakāramicchājīvasaṅkhātaasucibhāvamissitā.",
  "atk-s0505a:1134_4": "Natthikadiṭṭhīti “natthi dinna”ntiādidasavatthukamicchādiṭṭhisamannāgatā.",
  "atk-s0505a:1134_5": "Visamāti visamena kāyakammādinā samannāgatā.",
  "atk-s0505a:1134_6": "Durannayāti duviññāpayā sandiṭṭhiparāmāsīādhānaggāhīduppaṭinissaggitāsamannāgatā.",
  "atk-s0505a:1134_7": "Esāmagandhoti esa etāya gāthāya puggale adhiṭṭhāya niddiṭṭho “kāmesu asaṃyatatā rasagiddhatā ājīvavipattinatthikadiṭṭhikāyaduccaritādivisamatā",
  "atk-s0505a:1134_8": "durannayabhāvatā”ti aparopi pubbe vuttenevatthena chabbidho āmagandho veditabbo.",
  "atk-s0505a:1134_9": "Na hi maṃsabhojananti maṃsabhojanaṃ pana yathāvuttenevatthena na āmagandhoti.",
  "atk-s0505a:1135_0": "247.",
  "atk-s0505a:1135_1": "Dutiyagāthāyapi ye lūkhasāti ye lūkhā nirasā,",
  "atk-s0505a:1135_2": "attakilamathānuyuttāti attho.",
  "atk-s0505a:1135_3": "Dāruṇāti kakkhaḷā dovacassatāyuttā.",
  "atk-s0505a:1135_4": "Piṭṭhimaṃsikāti purato madhuraṃ bhaṇitvā parammukhe avaṇṇabhāsino.",
  "atk-s0505a:1135_5": "Ete hi abhimukhaṃ oloketumasakkontā parammukhānaṃ piṭṭhimaṃsakhādakā viya honti,",
  "atk-s0505a:1135_6": "tena “piṭṭhimaṃsikā”ti vuccanti.",
  "atk-s0505a:1135_7": "Mittaddunoti mittadūhakā,",
  "atk-s0505a:1135_8": "dāradhanajīvitesu vissāsamāpannānaṃ mittānaṃ tattha micchāpaṭipajjanakāti vuttaṃ hoti.",
  "atk-s0505a:1135_9": "Nikkaruṇāti karuṇāvirahitā sattānaṃ anatthakāmā.",
  "atk-s0505a:1135_10": "Atimāninoti “idhekacco jātiyā vā…pe…",
  "atk-s0505a:1135_11": "aññataraññatarena vatthunā pare atimaññati,",
  "atk-s0505a:1135_12": "yo evarūpo māno ketukamyatā cittassā”ti evaṃ vuttena atimānena samannāgatā.",
  "atk-s0505a:1135_13": "Adānasīlāti adānapakatikā,",
  "atk-s0505a:1135_14": "adānādhimuttā asaṃvibhāgaratāti attho.",
  "atk-s0505a:1135_15": "Na ca denti kassacīti tāya ca pana adānasīlatāya yācitāpi santā kassaci kiñci na denti,",
  "atk-s0505a:1135_16": "adinnapubbakakule manussasadisā nijjhāmataṇhikapetaparāyaṇā honti.",
  "atk-s0505a:1135_17": "Keci pana “ādānasīlā”tipi paṭhanti,",
  "atk-s0505a:1135_18": "kevalaṃ gahaṇasīlā,",
  "atk-s0505a:1135_19": "kassaci pana kiñci na dentīti.",
  "atk-s0505a:1135_20": "Esāmagandho na hi maṃsabhojananti esa etāya gāthāya puggale adhiṭṭhāya niddiṭṭho “lūkhatā, dāruṇatā,",
  "atk-s0505a:1135_21": "piṭṭhimaṃsikatā,",
  "atk-s0505a:1135_22": "mittadūbhitā,",
  "atk-s0505a:1135_23": "nikkaruṇatā,",
  "atk-s0505a:1135_24": "atimānitā,",
  "atk-s0505a:1135_25": "adānasīlatā,",
  "atk-s0505a:1135_26": "adāna”nti aparopi pubbe vuttenevatthena aṭṭhavidho āmagandho veditabbo,",
  "atk-s0505a:1135_27": "na hi maṃsabhojananti.",
  "atk-s0505a:1136_0": "248.",
  "atk-s0505a:1136_1": "Evaṃ puggalādhiṭṭhānāya desanāya dve gāthāyo vatvā puna tassa tāpasassa āsayānuparivattanaṃ viditvā dhammādhiṭṭhānāyeva desanāya ekaṃ gāthaṃ abhāsi.",
  "atk-s0505a:1136_2": "Tattha kodho uragasutte vuttanayeneva veditabbo.",
  "atk-s0505a:1136_3": "Madoti “jātimado,",
  "atk-s0505a:1136_4": "gottamado,",
  "atk-s0505a:1136_5": "ārogyamado”tiādinā nayena vibhaṅge vuttappabhedo cittassa majjanabhāvo.",
  "atk-s0505a:1136_6": "Thambhoti thaddhabhāvo.",
  "atk-s0505a:1136_7": "Paccupaṭṭhāpanāti paccanīkaṭṭhāpanā,",
  "atk-s0505a:1136_8": "dhammena nayena vuttassa paṭivirujjhitvā ṭhānaṃ.",
  "atk-s0505a:1136_9": "Māyāti “idhekacco kāyena duccaritaṃ caritvā”tiādinā nayena vibhaṅge vibhattā katapāpapaṭicchādanatā.",
  "atk-s0505a:1136_10": "Usūyāti paralābhasakkārādīsu issā.",
  "atk-s0505a:1136_11": "Bhassasamussayoti samussitaṃ bhassaṃ,",
  "atk-s0505a:1136_12": "attukkaṃsanatāti vuttaṃ hoti.",
  "atk-s0505a:1136_13": "Mānātimānoti “idhekacco jātiyā vā…pe…",
  "atk-s0505a:1136_14": "aññataraññatarena vatthunā pubbakālaṃ parehi sadisaṃ attānaṃ dahati,",
  "atk-s0505a:1136_15": "aparakālaṃ attānaṃ seyyaṃ dahati,",
  "atk-s0505a:1136_16": "pare hīne dahati,",
  "atk-s0505a:1136_17": "yo evarūpo māno…pe…",
  "atk-s0505a:1136_18": "ketukamyatā cittassā”ti vibhaṅge vibhatto.",
  "atk-s0505a:1136_19": "Asabbhi santhavoti asappurisehi santhavo.",
  "atk-s0505a:1136_20": "Esāmagandho na hi maṃsabhojananti esa kodhādi navavidho akusalarāsi pubbe vuttenevatthena āmagandhoti veditabbo,",
  "atk-s0505a:1136_21": "na hi maṃsabhojananti.",
  "atk-s0505a:1137_0": "249.",
  "atk-s0505a:1137_1": "Evaṃ dhammādhiṭṭhānāya desanāya navavidhaṃ āmagandhaṃ dassetvā punapi pubbe vuttanayeneva puggalādhiṭṭhānāya",
  "atk-s0505a:1137_2": "desanāya āmagandhe vissajjento tisso gāthāyo abhāsi.",
  "atk-s0505a:1137_3": "Tattha ye pāpasīlāti ye pāpasamācāratāya “pāpasīlā”ti loke pākaṭā.",
  "atk-s0505a:1137_4": "Iṇaghātasūcakāti vasalasutte vuttanayena iṇaṃ gahetvā tassa appadānena iṇaghātā,",
  "atk-s0505a:1137_5": "pesuññena sūcakā ca.",
  "atk-s0505a:1137_6": "Vohārakūṭā idha pāṭirūpikāti dhammaṭṭaṭṭhāne ṭhitā lañjaṃ gahetvā sāmike parājentā kūṭena vohārena samannāgatattā vohārakūṭā,",
  "atk-s0505a:1137_7": "dhammaṭṭhapaṭirūpakattā pāṭirūpikā.",
  "atk-s0505a:1137_8": "Atha vā idhāti sāsane.",
  "atk-s0505a:1137_9": "Pāṭirūpikāti dussīlā.",
  "atk-s0505a:1137_10": "Te hi yasmā nesaṃ iriyāpathasampadādīhi sīlavantapaṭirūpaṃ atthi,",
  "atk-s0505a:1137_11": "tasmā paṭirūpā,",
  "atk-s0505a:1137_12": "paṭirūpā eva pāṭirūpikā.",
  "atk-s0505a:1137_13": "Narādhamā yedha karonti kibbisanti ye idha loke narādhamā mātāpitūsu buddhapaccekabuddhādīsu ca micchāpaṭipattisaññitaṃ kibbisaṃ karonti.",
  "atk-s0505a:1137_14": "Esāmagandho na hi maṃsabhojananti esa etāya gāthāya puggale adhiṭṭhāya niddiṭṭho “pāpasīlatā,",
  "atk-s0505a:1137_15": "iṇaghātatā, sūcakatā,",
  "atk-s0505a:1137_16": "vohārakūṭatā,",
  "atk-s0505a:1137_17": "pāṭirūpikatā,",
  "atk-s0505a:1137_18": "kibbisakāritā”ti aparopi pubbe vuttenevatthena chabbidho āmagandho veditabbo,",
  "atk-s0505a:1137_19": "na hi maṃsabhojananti.",
  "atk-s0505a:1138_0": "250.",
  "atk-s0505a:1138_1": "Ye idha pāṇesu asaññatā janāti ye janā idhaloke pāṇesu yathākāmacāritāya satampi sahassampi māretvā anuddayāmattassāpi akaraṇena asaṃyatā.",
  "atk-s0505a:1138_2": "Paresamādāya vihesamuyyutāti paresaṃ santakaṃ ādāya dhanaṃ vā jīvitaṃ vā tato “mā evaṃ karothā”ti yācantānaṃ",
  "atk-s0505a:1138_3": "vā nivārentānaṃ vā pāṇileḍḍudaṇḍādīhi vihesaṃ uyyutā.",
  "atk-s0505a:1138_4": "Pare vā satte samādāya “ajja dasa,",
  "atk-s0505a:1138_5": "ajja vīsa”nti evaṃ samādiyitvā tesaṃ vadhabandhanādīhi vihesamuyyutā.",
  "atk-s0505a:1138_6": "Dussīlaluddāti nissīlā ca durācārattā,",
  "atk-s0505a:1138_7": "luddā ca kurūrakammantā lohitapāṇitāya,",
  "atk-s0505a:1138_8": "macchaghātakamigabandhakasākuṇikādayo idhādhippetā.",
  "atk-s0505a:1138_9": "Pharusāti pharusavācā.",
  "atk-s0505a:1138_10": "Anādarāti “idāni na karissāma,",
  "atk-s0505a:1138_11": "viramissāma evarūpā”ti evaṃ ādaravirahitā.",
  "atk-s0505a:1138_12": "Esāmagandho na hi maṃsabhojananti esa etāya gāthāya puggale adhiṭṭhāya niddiṭṭho “pāṇātipāto vadhachedabandhana”ntiādinā",
  "atk-s0505a:1138_13": "nayena pubbe vutto ca avutto ca “pāṇesu asaṃyatatā paresaṃ vihesatā dussīlatā luddatā pharusatā anādaro”ti",
  "atk-s0505a:1138_14": "chabbidho āmagandho veditabbo,",
  "atk-s0505a:1138_15": "na hi maṃsabhojananti.",
  "atk-s0505a:1138_16": "Pubbe vuttampi hi sotūnaṃ sotukāmatāya avadhāraṇatāya daḷhīkaraṇatāyāti evamādīhi kāraṇehi puna vuccati.",
  "atk-s0505a:1138_17": "Teneva ca parato vakkhati “iccetamatthaṃ bhagavā punappunaṃ,",
  "atk-s0505a:1138_18": "akkhāsi naṃ vedayi mantapāragū”ti.",
  "atk-s0505a:1139_0": "251.",
  "atk-s0505a:1139_1": "Etesu giddhā viruddhātipātinoti etesu pāṇesu gedhena giddhā,",
  "atk-s0505a:1139_2": "dosena viruddhā,",
  "atk-s0505a:1139_3": "mohena ādīnavaṃ apassantā punappunaṃ ajjhācārappattiyā atipātino,",
  "atk-s0505a:1139_4": "etesu vā “pāṇātipāto vadhachedabandhana”ntiādinā nayena vuttesu pāpakammesu yathāsambhavaṃ ye gedhavirodhātipātasaṅkhātā rāgadosamohā,",
  "atk-s0505a:1139_5": "tehi giddhā viruddhā atipātino ca.",
  "atk-s0505a:1139_6": "Niccuyyutāti akusalakaraṇe niccaṃ uyyutā,",
  "atk-s0505a:1139_7": "kadāci paṭisaṅkhāya appaṭiviratā.",
  "atk-s0505a:1139_8": "Peccāti asmā lokā paraṃ gantvā.",
  "atk-s0505a:1139_9": "Tamaṃ vajanti ye,",
  "atk-s0505a:1139_10": "patanti sattā nirayaṃ avaṃsirāti ye lokantarikandhakārasaṅkhātaṃ nīcakulatādibhedaṃ vā tamaṃ vajanti,",
  "atk-s0505a:1139_11": "ye ca patanti sattā avīciādibhedaṃ nirayaṃ avaṃsirā adhogatasīsā.",
  "atk-s0505a:1139_12": "Esāmagandhoti tesaṃ sattānaṃ tamavajananirayapatanahetu esa gedhavirodhātipātabhedo sabbāmagandhamūlabhūto yathāvuttenatthena tividho āmagandho.",
  "atk-s0505a:1139_13": "Na hi maṃsabhojananti maṃsabhojanaṃ pana na āmagandhoti.",
  "atk-s0505a:1140_0": "252.",
  "atk-s0505a:1140_1": "Evaṃ bhagavā paramatthato āmagandhaṃ vissajjetvā duggatimaggabhāvañcassa pakāsetvā idāni yasmiṃ macchamaṃsabhojane",
  "atk-s0505a:1140_2": "tāpaso āmagandhasaññī duggatimaggasaññī ca hutvā tassa abhojanena suddhikāmo hutvā taṃ na bhuñjati,",
  "atk-s0505a:1140_3": "tassa ca aññassa ca tathāvidhassa sodhetuṃ asamatthabhāvaṃ dassento “na macchamaṃsa”nti imaṃ chappadaṃ gāthamāha.",
  "atk-s0505a:1140_4": "Tattha sabbapadāni antimapādena yojetabbāni –",
  "atk-s0505a:1140_5": "na macchamaṃsaṃ sodheti maccaṃ avitiṇṇakaṅkhaṃ,",
  "atk-s0505a:1140_6": "na āhutiyaññamutūpasevanā sodheti maccaṃ avitiṇṇakaṅkhanti evaṃ.",
  "atk-s0505a:1140_7": "Ettha ca na macchamaṃsanti akhādiyamānaṃ macchamaṃsaṃ na sodheti,",
  "atk-s0505a:1140_8": "tathā anāsakattanti evaṃ porāṇā vaṇṇenti.",
  "atk-s0505a:1140_9": "Evaṃ pana sundarataraṃ siyā “na macchamaṃsānaṃ anāsakattaṃ na macchamaṃsānānāsakattaṃ,",
  "atk-s0505a:1140_10": "macchamaṃsānaṃ anāsakattaṃ na sodheti,",
  "atk-s0505a:1140_11": "macca”nti athāpi siyā,",
  "atk-s0505a:1140_12": "evaṃ sante anāsakattaṃ ohīyatīti? Tañca na,",
  "atk-s0505a:1140_13": "amaratapena saṅgahitattā.",
  "atk-s0505a:1140_14": "“Ye vāpi loke amarā bahū tapā”ti ettha hi sabbopi vuttāvaseso attakilamatho saṅgahaṃ gacchatīti.",
  "atk-s0505a:1140_15": "Naggiyanti acelakattaṃ.",
  "atk-s0505a:1140_16": "Muṇḍiyanti muṇḍabhāvo.",
  "atk-s0505a:1140_17": "Jaṭājallanti jaṭā ca rajojallañca.",
  "atk-s0505a:1140_18": "Kharājinānīti kharāni ajinacammāni.",
  "atk-s0505a:1140_19": "Aggihuttassupasevanāti aggipāricāriyā.",
  "atk-s0505a:1140_20": "Amarāti amarabhāvapatthanatāya pavattakāyakilesā.",
  "atk-s0505a:1140_21": "Bahūti ukkuṭikappadhānādibhedato aneke.",
  "atk-s0505a:1140_22": "Tapāti sarīrasantāpā.",
  "atk-s0505a:1140_23": "Mantāti vedā.",
  "atk-s0505a:1140_24": "Āhutīti aggihomakammaṃ.",
  "atk-s0505a:1140_25": "Yaññamutūpasevanāti assamedhādiyaññā ca utūpasevanā ca.",
  "atk-s0505a:1140_26": "Utūpasevanā nāma gimhe ātapaṭṭhānasevanā,",
  "atk-s0505a:1140_27": "vasse rukkhamūlasevanā,",
  "atk-s0505a:1140_28": "hemante jalappavesasevanā.",
  "atk-s0505a:1140_29": "Na sodhenti maccaṃ avitiṇṇakaṅkhanti kilesasuddhiyā vā bhavasuddhiyā vā avitiṇṇavicikicchaṃ maccaṃ na sodhenti.",
  "atk-s0505a:1140_30": "Kaṅkhāmale hi sati na visuddho hoti,",
  "atk-s0505a:1140_31": "tvañca sakaṅkhoyevāti.",
  "atk-s0505a:1140_32": "Ettha ca “avitiṇṇakaṅkha”nti etaṃ “na macchamaṃsa”ntiādīni sutvā “kiṃ nu kho macchamaṃsānaṃ abhojanādinā",
  "atk-s0505a:1140_33": "siyā visuddhimaggo”ti tāpasassa kaṅkhāya uppannāya bhagavatā vuttaṃ siyāti no adhippāyo.",
  "atk-s0505a:1140_34": "Yā cassa “so macchamaṃsaṃ bhuñjatī”ti sutvāva buddhe kaṅkhā uppannā,",
  "atk-s0505a:1140_35": "taṃ sandhāyetaṃ vuttanti veditabbaṃ.",
  "atk-s0505a:1141_0": "253.",
  "atk-s0505a:1141_1": "Evaṃ macchamaṃsānāsakattādīnaṃ sodhetuṃ asamatthabhāvaṃ dassetvā idāni sodhetuṃ samatthe dhamme dassento “sotesu gutto”ti imaṃ gāthamāha.",
  "atk-s0505a:1141_2": "Tattha sotesūti chasu indriyesu.",
  "atk-s0505a:1141_3": "Guttoti indriyasaṃvaraguttiyā samannāgato.",
  "atk-s0505a:1141_4": "Ettāvatā indriyasaṃvaraparivārasīlaṃ dasseti.",
  "atk-s0505a:1141_5": "Viditindriyo careti ñātapariññāya chaḷindriyāni viditvā pākaṭāni katvā careyya,",
  "atk-s0505a:1141_6": "vihareyyāti vuttaṃ hoti.",
  "atk-s0505a:1141_7": "Ettāvatā visuddhasīlassa nāmarūpaparicchedaṃ dasseti.",
  "atk-s0505a:1141_8": "Dhamme ṭhitoti ariyamaggena abhisametabbacatusaccadhamme ṭhito.",
  "atk-s0505a:1141_9": "Etena sotāpattibhūmiṃ dasseti.",
  "atk-s0505a:1141_10": "Ajjavamaddave ratoti ujubhāve ca mudubhāve ca rato.",
  "atk-s0505a:1141_11": "Etena sakadāgāmibhūmiṃ dasseti.",
  "atk-s0505a:1141_12": "Sakadāgāmī hi kāyavaṅkādikarānaṃ cittathaddhabhāvakarānañca rāgadosānaṃ tanubhāvā ajjavamaddave rato hoti.",
  "atk-s0505a:1141_13": "Saṅgātigoti rāgadosasaṅgātigo.",
  "atk-s0505a:1141_14": "Etena anāgāmibhūmiṃ dasseti.",
  "atk-s0505a:1141_15": "Sabbadukkhappahīnoti sabbassa vaṭṭadukkhassa hetuppahānena pahīnasabbadukkho.",
  "atk-s0505a:1141_16": "Etena arahattabhūmiṃ dasseti.",
  "atk-s0505a:1141_17": "Na lippati diṭṭhasutesu dhīroti so evaṃ anupubbena arahattaṃ patto dhitisampadāya dhīro diṭṭhasutesu dhammesu kenaci kilesena na lippati.",
  "atk-s0505a:1141_18": "Na kevalañca diṭṭhasutesu,",
  "atk-s0505a:1141_19": "mutaviññātesu ca na lippati,",
  "atk-s0505a:1141_20": "aññadatthu paramavisuddhippatto hotīti arahattanikūṭena desanaṃ niṭṭhāpesi.",
  "atk-s0505a:1142_0": "254- 5.",
  "atk-s0505a:1142_1": "Ito paraṃ “iccetamattha”nti dve gāthā saṅgītikārehi vuttā.",
  "atk-s0505a:1142_2": "Tāsamattho –",
  "atk-s0505a:1142_3": "iti bhagavā kassapo etamatthaṃ punappunaṃ anekāhi gāthāhi dhammādhiṭṭhānāya puggalādhiṭṭhānāya ca desanāya yāva tāpaso aññāsi,",
  "atk-s0505a:1142_4": "tāva so akkhāsi kathesi vitthāresi.",
  "atk-s0505a:1142_5": "Naṃ vedayi mantapāragūti sopi tañca atthaṃ mantapāragū,",
  "atk-s0505a:1142_6": "vedapāragū,",
  "atk-s0505a:1142_7": "tisso brāhmaṇo vedayi aññāsi.",
  "atk-s0505a:1142_8": "Kiṃ kāraṇā?",
  "atk-s0505a:1142_9": "Yasmā atthato ca padato ca desanānayato ca citrāhi gāthāhi munī pakāsayi. Kīdiso?",
  "atk-s0505a:1142_10": "Nirāmagandho asito durannayo,",
  "atk-s0505a:1142_11": "āmagandhakilesābhāvā nirāmagandho,",
  "atk-s0505a:1142_12": "taṇhādiṭṭhinissayābhāvā asito,",
  "atk-s0505a:1142_13": "bāhiradiṭṭhivasena “idaṃ seyyo idaṃ vara”nti kenaci netuṃ asakkuṇeyyattā durannayo.",
  "atk-s0505a:1142_14": "Evaṃ pakāsitavato cassa sutvāna buddhassa subhāsitaṃ padaṃ sukathitaṃ dhammadesanaṃ sutvā nirāmagandhaṃ nikkilesayogaṃ,",
  "atk-s0505a:1142_15": "sabbadukkhappanūdanaṃ sabbavaṭṭadukkhappanūdanaṃ,",
  "atk-s0505a:1142_16": "nīcamano nīcacitto hutvā vandi tathāgatassa,",
  "atk-s0505a:1142_17": "tisso brāhmaṇo tathāgatassa pāde pañcapatiṭṭhitaṃ katvā vandi.",
  "atk-s0505a:1142_18": "Tattheva pabbajjamarocayitthāti tattheva ca naṃ āsane nisinnaṃ kassapaṃ bhagavantaṃ tisso tāpaso pabbajjamarocayittha,",
  "atk-s0505a:1142_19": "ayācīti vuttaṃ hoti.",
  "atk-s0505a:1142_20": "Taṃ bhagavā “ehi bhikkhū”ti āha.",
  "atk-s0505a:1142_21": "So taṅkhaṇaṃyeva aṭṭhaparikkhārayutto hutvā ākāsenāgantvā vassasatikatthero viya bhagavantaṃ vanditvā",
  "atk-s0505a:1142_22": "katipāheneva sāvakapāramiñāṇaṃ paṭivijjhitvā tisso nāma aggasāvako ahosi,",
  "atk-s0505a:1142_23": "puna dutiyo bhāradvājo nāma.",
  "atk-s0505a:1142_24": "Evaṃ tassa bhagavato tissabhāradvājaṃ nāma sāvakayugaṃ ahosi.",
  "atk-s0505a:1143_0": "Amhākaṃ pana bhagavā yā ca tissena brāhmaṇena ādito tisso gāthā vuttā,",
  "atk-s0505a:1143_1": "yā ca kassapena bhagavatā majjhe nava,",
  "atk-s0505a:1143_2": "yā ca tadā saṅgītikārehi ante dve,",
  "atk-s0505a:1143_3": "tā sabbāpi cuddasa gāthā ānetvā paripuṇṇaṃ katvā imaṃ āmagandhasuttaṃ ācariyappamukhānaṃ pañcannaṃ tāpasasatānaṃ āmagandhaṃ byākāsi.",
  "atk-s0505a:1143_4": "Taṃ sutvā so brāhmaṇo tatheva nīcamano hutvā bhagavato pāde vanditvā pabbajjaṃ yāci saddhiṃ parisāya.",
  "atk-s0505a:1143_5": "“Etha bhikkhavo”ti bhagavā avoca.",
  "atk-s0505a:1143_6": "Te tatheva ehibhikkhubhāvaṃ patvā ākāsenāgantvā bhagavantaṃ vanditvā katipāheneva sabbeva aggaphale arahatte patiṭṭhahiṃsūti.",
  "atk-s0505a:1144_0": "Paramatthajotikāya khuddaka-aṭṭhakathāya",
  "atk-s0505a:1145_0": "Suttanipāta-aṭṭhakathāya āmagandhasuttavaṇṇanā niṭṭhitā.",
  "atk-s0505a:1146_0": "3. Hirisuttavaṇṇanā",
  "atk-s0505a:1147_0": "Hiriṃ tarantanti hirisuttaṃ.",
  "atk-s0505a:1147_1": "Kā uppatti?",
  "atk-s0505a:1147_2": "Anuppanne bhagavati sāvatthiyaṃ aññataro brāhmaṇamahāsālo aḍḍho ahosi asītikoṭidhanavibhavo.",
  "atk-s0505a:1147_3": "Tassa ekaputtako ahosi piyo manāpo.",
  "atk-s0505a:1147_4": "So taṃ devakumāraṃ viya nānappakārehi sukhūpakaraṇehi saṃvaḍḍhento taṃ sāpateyyaṃ tassa aniyyātetvāva kālamakāsi saddhiṃ brāhmaṇiyā.",
  "atk-s0505a:1147_5": "Tato tassa māṇavassa mātāpitūnaṃ accayena bhaṇḍāgāriko sāragabbhaṃ vivaritvā sāpateyyaṃ niyyātento āha – “idaṃ te, sāmi,",
  "atk-s0505a:1147_6": "mātāpitūnaṃ santakaṃ,",
  "atk-s0505a:1147_7": "idaṃ ayyakapayyakānaṃ santakaṃ,",
  "atk-s0505a:1147_8": "idaṃ sattakulaparivaṭṭena āgata”nti.",
  "atk-s0505a:1147_9": "Māṇavo dhanaṃ disvā cintesi –",
  "atk-s0505a:1147_10": "“idaṃ dhanaṃyeva dissati,",
  "atk-s0505a:1147_11": "yehi pana idaṃ sañcitaṃ,",
  "atk-s0505a:1147_12": "te na dissanti,",
  "atk-s0505a:1147_13": "sabbeva maccuvasaṃ gatā.",
  "atk-s0505a:1147_14": "Gacchantā ca na ito kiñci ādāya agamaṃsu,",
  "atk-s0505a:1147_15": "evaṃ nāma bhoge pahāya gantabbo paraloko,",
  "atk-s0505a:1147_16": "na sakkā kiñci ādāya gantuṃ aññatra sucaritena.",
  "atk-s0505a:1147_17": "Yaṃnūnāhaṃ imaṃ dhanaṃ pariccajitvā sucaritadhanaṃ gaṇheyyaṃ,",
  "atk-s0505a:1147_18": "yaṃ sakkā ādāya gantu”nti.",
  "atk-s0505a:1147_19": "So divase divase satasahassaṃ vissajjento puna cintesi –",
  "atk-s0505a:1147_20": "“pahūtamidaṃ dhanaṃ,",
  "atk-s0505a:1147_21": "kiṃ iminā evamappakena pariccāgena,",
  "atk-s0505a:1147_22": "yaṃnūnāhaṃ mahādānaṃ dadeyya”nti.",
  "atk-s0505a:1147_23": "So rañño ārocesi –",
  "atk-s0505a:1147_24": "“mahārāja,",
  "atk-s0505a:1147_25": "mama ghare ettakaṃ dhanaṃ atthi,",
  "atk-s0505a:1147_26": "icchāmi tena mahādānaṃ dātuṃ. Sādhu, mahārāja,",
  "atk-s0505a:1147_27": "nagare ghosanaṃ kārāpethā”ti.",
  "atk-s0505a:1147_28": "Rājā tathā kārāpesi.",
  "atk-s0505a:1147_29": "So āgatāgatānaṃ bhājanāni pūretvā sattahi divasehi sabbadhanamadāsi,",
  "atk-s0505a:1147_30": "datvā ca cintesi –",
  "atk-s0505a:1147_31": "“evaṃ mahāpariccāgaṃ katvā ayuttaṃ ghare vasituṃ,",
  "atk-s0505a:1147_32": "yaṃnūnāhaṃ pabbajeyya”nti.",
  "atk-s0505a:1147_33": "Tato parijanassa etamatthaṃ ārocesi. Te “mā,",
  "atk-s0505a:1147_34": "tvaṃ sāmi,",
  "atk-s0505a:1147_35": "‘dhanaṃ parikkhīṇa’nti cintayi,",
  "atk-s0505a:1147_36": "mayaṃ appakeneva kālena nānāvidhehi upāyehi dhanasañcayaṃ karissāmā”ti vatvā nānappakārehi taṃ yāciṃsu.",
  "atk-s0505a:1147_37": "So tesaṃ yācanaṃ anādiyitvāva tāpasapabbajjaṃ pabbaji.",
  "atk-s0505a:1148_0": "Tattha aṭṭhavidhā tāpasā –",
  "atk-s0505a:1148_1": "saputtabhariyā,",
  "atk-s0505a:1148_2": "uñchācārikā,",
  "atk-s0505a:1148_3": "sampattakālikā,",
  "atk-s0505a:1148_4": "anaggipakkikā,",
  "atk-s0505a:1148_5": "asmamuṭṭhikā,",
  "atk-s0505a:1148_6": "dantaluyyakā,",
  "atk-s0505a:1148_7": "pavattaphalikā,",
  "atk-s0505a:1148_8": "vaṇṭamuttikā cāti.",
  "atk-s0505a:1148_9": "Tattha saputtabhariyāti puttadārena saddhiṃ pabbajitvā kasivaṇijjādīhi jīvikaṃ kappayamānā keṇiyajaṭilādayo.",
  "atk-s0505a:1148_10": "Uñchācārikāti nagaradvāre assamaṃ kārāpetvā tattha khattiyabrāhmaṇakumārādayo sippādīni sikkhāpetvā hiraññasuvaṇṇaṃ",
  "atk-s0505a:1148_11": "paṭikkhipitvā tilataṇḍulādikappiyabhaṇḍapaṭiggāhakā,",
  "atk-s0505a:1148_12": "te saputtabhariyehi seṭṭhatarā.",
  "atk-s0505a:1148_13": "Sampattakālikāti āhāravelāya sampattaṃ āhāraṃ gahetvā yāpentā,",
  "atk-s0505a:1148_14": "te uñchācārikehi seṭṭhatarā.",
  "atk-s0505a:1148_15": "Anaggipakkikāti agginā apakkapattaphalāni khāditvā yāpentā,",
  "atk-s0505a:1148_16": "te sampattakālikehi seṭṭhatarā.",
  "atk-s0505a:1148_17": "Asmamuṭṭhikāti muṭṭhipāsāṇaṃ gahetvā aññaṃ vā kiñci vāsisatthakādiṃ gahetvā vicarantā yadā chātā honti,",
  "atk-s0505a:1148_18": "tadā sampattarukkhato tacaṃ gahetvā khāditvā uposathaṅgāni adhiṭṭhāya cattāro brahmavihāre bhāventi,",
  "atk-s0505a:1148_19": "te anaggipakkikehi seṭṭhatarā.",
  "atk-s0505a:1148_20": "Dantaluyyakāti muṭṭhipāsāṇādīnipi agahetvā carantā khudākāle sampattarukkhato dantehi uppāṭetvā tacaṃ",
  "atk-s0505a:1148_21": "khāditvā uposathaṅgāni adhiṭṭhāya brahmavihāre bhāventi,",
  "atk-s0505a:1148_22": "te asmamuṭṭhikehi seṭṭhatarā.",
  "atk-s0505a:1148_23": "Pavattaphalikāti jātassaraṃ vā vanasaṇḍaṃ vā nissāya vasantā yaṃ tattha sare bhisamuḷālādi,",
  "atk-s0505a:1148_24": "yaṃ vā vanasaṇḍe pupphakāle pupphaṃ,",
  "atk-s0505a:1148_25": "phalakāle phalaṃ,",
  "atk-s0505a:1148_26": "tameva khādanti.",
  "atk-s0505a:1148_27": "Pupphaphale asati antamaso tattha rukkhapapaṭikampi khāditvā vasanti,",
  "atk-s0505a:1148_28": "na tveva āhāratthāya aññatra gacchanti.",
  "atk-s0505a:1148_29": "Uposathaṅgādhiṭṭhānaṃ brahmavihārabhāvanaṃ ca karonti,",
  "atk-s0505a:1148_30": "te dantaluyyakehi seṭṭhatarā.",
  "atk-s0505a:1148_31": "Vaṇṭamuttikā nāma vaṇṭamuttāni bhūmiyaṃ patitāni paṇṇāniyeva khādanti,",
  "atk-s0505a:1148_32": "sesaṃ purimasadisameva,",
  "atk-s0505a:1148_33": "te sabbaseṭṭhā.",
  "atk-s0505a:1149_0": "Ayaṃ pana brāhmaṇakulaputto “tāpasapabbajjāsu aggapabbajjaṃ pabbajissāmī”ti vaṇṭamuttikapabbajjameva",
  "atk-s0505a:1149_1": "pabbajitvā himavante dve tayo pabbate atikkamma assamaṃ kārāpetvā paṭivasati.",
  "atk-s0505a:1149_2": "Atha bhagavā loke uppajjitvā pavattitavaradhammacakko anupubbena sāvatthiṃ gantvā sāvatthiyaṃ viharati jetavane anāthapiṇḍikassa ārāme.",
  "atk-s0505a:1149_3": "Tena kho pana samayena sāvatthivāsī eko puriso pabbate candanasārādīni gavesanto tassa assamaṃ patvā abhivādetvā ekamantaṃ aṭṭhāsi.",
  "atk-s0505a:1149_4": "So taṃ disvā “kuto āgatosī”ti pucchi.",
  "atk-s0505a:1149_5": "“Sāvatthito,",
  "atk-s0505a:1149_6": "bhante”ti.",
  "atk-s0505a:1149_7": "“Kā tattha pavattī”ti? “Tattha, bhante,",
  "atk-s0505a:1149_8": "manussā appamattā dānādīni puññāni karontī”ti.",
  "atk-s0505a:1149_9": "“Kassa ovādaṃ sutvā”ti?",
  "atk-s0505a:1149_10": "“Buddhassa bhagavato”ti.",
  "atk-s0505a:1149_11": "Tāpaso buddhasaddassavanena vimhito “buddhoti tvaṃ,",
  "atk-s0505a:1149_12": "bho purisa,",
  "atk-s0505a:1149_13": "vadesī”ti āmagandhe vuttanayeneva tikkhattuṃ pucchitvā “ghosopi kho eso dullabho”ti attamano bhagavato santikaṃ gantukāmo hutvā cintesi –",
  "atk-s0505a:1149_14": "“na yuttaṃ buddhassa santikaṃ tucchameva gantuṃ,",
  "atk-s0505a:1149_15": "kiṃ nu kho gahetvā gaccheyya”nti.",
  "atk-s0505a:1149_16": "Puna cintesi –",
  "atk-s0505a:1149_17": "“buddhā nāma āmisagarukā na honti,",
  "atk-s0505a:1149_18": "handāhaṃ dhammapaṇṇākāraṃ gahetvā gacchāmī”ti cattāro pañhe abhisaṅkhari –",
  "atk-s0505a:1150_0": "“Kīdiso mitto na sevitabbo, kīdiso mitto sevitabbo;",
  "atk-s0505a:1151_0": "Kīdiso payogo payuñjitabbo, kiṃ rasānaṃ agga”nti.",
  "atk-s0505a:1152_0": "So te pañhe gahetvā majjhimadesābhimukho pakkamitvā anupubbena sāvatthiṃ patvā jetavanaṃ paviṭṭho.",
  "atk-s0505a:1152_1": "Bhagavāpi tasmiṃ samaye dhammadesanatthāya āsane nisinnoyeva hoti.",
  "atk-s0505a:1152_2": "So bhagavantaṃ disvā avanditvāva ekamantaṃ aṭṭhāsi.",
  "atk-s0505a:1152_3": "Bhagavā “kacci, isi,",
  "atk-s0505a:1152_4": "khamanīya”ntiādinā nayena sammodi.",
  "atk-s0505a:1152_5": "Sopi “khamanīyaṃ,",
  "atk-s0505a:1152_6": "bho gotamā”tiādinā nayena paṭisammoditvā “yadi buddho bhavissati,",
  "atk-s0505a:1152_7": "manasā pucchite pañhe vācāya eva vissajjessatī”ti manasā eva bhagavantaṃ te pañhe pucchi.",
  "atk-s0505a:1152_8": "Bhagavā brāhmaṇena puṭṭho ādipañhaṃ tāva vissajjetuṃ hiriṃ tarantanti ārabhitvā aḍḍhateyyā gāthāyo āha.",
  "atk-s0505a:1153_0": "256.",
  "atk-s0505a:1153_1": "Tāsaṃ attho –",
  "atk-s0505a:1153_2": "hiriṃ tarantanti hiriṃ atikkamantaṃ ahirikaṃ nillajjaṃ.",
  "atk-s0505a:1153_3": "Vijigucchamānanti asucimiva passamānaṃ.",
  "atk-s0505a:1153_4": "Ahiriko hi hiriṃ jigucchati asucimiva passati,",
  "atk-s0505a:1153_5": "tena naṃ na bhajati na allīyati.",
  "atk-s0505a:1153_6": "Tena vuttaṃ “vijigucchamāna”nti.",
  "atk-s0505a:1153_7": "Tavāhamasmi iti bhāsamānanti “ahaṃ, samma,",
  "atk-s0505a:1153_8": "tava sahāyo hitakāmo sukhakāmo,",
  "atk-s0505a:1153_9": "jīvitampi me tuyhaṃ atthāya pariccatta”nti evamādinā nayena bhāsamānaṃ.",
  "atk-s0505a:1153_10": "Sayhāni kammāni anādiyantanti evaṃ bhāsitvāpi ca sayhāni kātuṃ sakkānipi tassa kammāni anādiyantaṃ karaṇatthāya asamādiyantaṃ.",
  "atk-s0505a:1153_11": "Atha vā cittena tattha ādaramattampi akarontaṃ,",
  "atk-s0505a:1153_12": "apica kho pana uppannesu kiccesu byasanameva dassentaṃ.",
  "atk-s0505a:1153_13": "Neso mamanti iti naṃ vijaññāti taṃ evarūpaṃ “mittapaṭirūpako eso,",
  "atk-s0505a:1153_14": "neso me mitto”ti evaṃ paṇḍito puriso vijāneyya.",
  "atk-s0505a:1154_0": "257.",
  "atk-s0505a:1154_1": "Ananvayanti yaṃ atthaṃ dassāmi,",
  "atk-s0505a:1154_2": "karissāmīti ca bhāsati,",
  "atk-s0505a:1154_3": "tena ananugataṃ.",
  "atk-s0505a:1154_4": "Piyaṃ vācaṃ yo mittesu pakubbatīti yo atītānāgatehi padehi paṭisantharanto niratthakena saṅgaṇhanto kevalaṃ",
  "atk-s0505a:1154_5": "byañjanacchāyāmatteneva piyaṃ mittesu vācaṃ pavatteti.",
  "atk-s0505a:1154_6": "Akarontaṃ bhāsamānaṃ,",
  "atk-s0505a:1154_7": "parijānanti paṇḍitāti evarūpaṃ yaṃ bhāsati,",
  "atk-s0505a:1154_8": "taṃ akarontaṃ,",
  "atk-s0505a:1154_9": "kevalaṃ vācāya bhāsamānaṃ “vacīparamo nāmesa amitto mittapaṭirūpako”ti evaṃ paricchinditvā paṇḍitā jānanti.",
  "atk-s0505a:1155_0": "258.",
  "atk-s0505a:1155_1": "Na so mitto yo sadā appamatto,",
  "atk-s0505a:1155_2": "bhedāsaṅkī randhamevānupassīti yo bhedameva āsaṅkamāno katamadhurena upacārena sadā appamatto viharati,",
  "atk-s0505a:1155_3": "yaṃkiñci assatiyā amanasikārena kataṃ,",
  "atk-s0505a:1155_4": "aññāṇakena vā akataṃ,",
  "atk-s0505a:1155_5": "“yadā maṃ garahissati,",
  "atk-s0505a:1155_6": "tadā naṃ etena paṭicodessāmī”ti evaṃ randhameva anupassati,",
  "atk-s0505a:1155_7": "na so mitto sevitabboti.",
  "atk-s0505a:1156_0": "Evaṃ bhagavā “kīdiso mitto na sevitabbo”ti imaṃ ādipañhaṃ vissajjetvā dutiyaṃ vissajjetuṃ “yasmiñca setī”ti imaṃ upaḍḍhagāthamāha.",
  "atk-s0505a:1156_1": "Tassattho yasmiñca mitte mitto tassa hadayamanupavisitvā sayanena yathā nāma pitu urasi putto “imassa",
  "atk-s0505a:1156_2": "mayi urasi sayante dukkhaṃ vā anattamanatā vā bhaveyyā”tiādīhi aparisaṅkamāno nibbisaṅko hutvā seti,",
  "atk-s0505a:1156_3": "evamevaṃ dāradhanajīvitādīsu vissāsaṃ karonto mittabhāvena nibbisaṅko seti.",
  "atk-s0505a:1156_4": "Yo ca parehi kāraṇasataṃ kāraṇasahassampi vatvā abhejjo,",
  "atk-s0505a:1156_5": "sa ve mitto sevitabboti.",
  "atk-s0505a:1157_0": "259.",
  "atk-s0505a:1157_1": "Evaṃ bhagavā “kīdiso mitto sevitabbo”ti evaṃ dutiyapañhaṃ vissajjetvā tatiyaṃ vissajjetuṃ “pāmujjakaraṇa”nti gāthamāha.",
  "atk-s0505a:1157_2": "Tassattho –",
  "atk-s0505a:1157_3": "pāmujjaṃ karotīti pāmujjakaraṇaṃ.",
  "atk-s0505a:1157_4": "Ṭhānanti kāraṇaṃ.",
  "atk-s0505a:1157_5": "Kiṃ pana tanti? Vīriyaṃ.",
  "atk-s0505a:1157_6": "Tañhi dhammūpasañhitaṃ pītipāmojjasukhamuppādanato pāmujjakaraṇanti vuccati.",
  "atk-s0505a:1157_7": "Yathāha “svākhāte,",
  "atk-s0505a:1157_8": "bhikkhave,",
  "atk-s0505a:1157_9": "dhammavinaye yo āraddhavīriyo,",
  "atk-s0505a:1157_10": "so sukhaṃ viharatī”ti.",
  "atk-s0505a:1157_11": "Pasaṃsaṃ āvahatīti pasaṃsāvahanaṃ.",
  "atk-s0505a:1157_12": "Ādito dibbamānusakasukhānaṃ,",
  "atk-s0505a:1157_13": "pariyosāne nibbānasukhassa āvahanato phalūpacārena sukhaṃ.",
  "atk-s0505a:1157_14": "Phalaṃ paṭikaṅkhamāno phalānisaṃso.",
  "atk-s0505a:1157_15": "Bhāvetīti vaḍḍheti.",
  "atk-s0505a:1157_16": "Vahanto porisaṃ dhuranti purisānucchavikaṃ bhāraṃ ādāya viharanto etaṃ sammappadhānavīriyasaṅkhātaṃ ṭhānaṃ bhāveti,",
  "atk-s0505a:1157_17": "īdiso payogo sevitabboti.",
  "atk-s0505a:1158_0": "260.",
  "atk-s0505a:1158_1": "Evaṃ bhagavā “kīdiso payogo payuñjitabbo”ti tatiyapañhaṃ vissajjetvā catutthaṃ vissajjetuṃ “pavivekarasa”nti gāthamāha.",
  "atk-s0505a:1158_2": "Tattha pavivekoti kilesavivekato jātattā aggaphalaṃ vuccati,",
  "atk-s0505a:1158_3": "tassa rasoti assādanaṭṭhena taṃsampayuttaṃ sukhaṃ.",
  "atk-s0505a:1158_4": "Upasamopi kilesūpasamante jātattā nibbānasaṅkhātaupasamārammaṇattā vā tadeva,",
  "atk-s0505a:1158_5": "dhammapītirasopi ariyadhammato anapetāya nibbānasaṅkhāte dhamme uppannāya pītiyā rasattā tadeva.",
  "atk-s0505a:1158_6": "Taṃ pavivekarasaṃ upasamassa ca rasaṃ pitvā tadeva dhammapītirasaṃ pivaṃ niddaro hoti nippāpo,",
  "atk-s0505a:1158_7": "pivitvāpi kilesapariḷāhābhāvena niddaro,",
  "atk-s0505a:1158_8": "pivantopi pahīnapāpattā nippāpo hoti,",
  "atk-s0505a:1158_9": "tasmā etaṃ rasānamagganti.",
  "atk-s0505a:1158_10": "Keci pana “jhānanibbānapaccavekkhaṇānaṃ kāyacittaupadhivivekānañca vasena pavivekarasādayo tayo eva ete dhammā”ti yojenti,",
  "atk-s0505a:1158_11": "purimameva sundaraṃ.",
  "atk-s0505a:1158_12": "Evaṃ bhagavā catutthapañhaṃ vissajjento arahattanikūṭena desanaṃ niṭṭhāpesi.",
  "atk-s0505a:1158_13": "Desanāpariyosāne brāhmaṇo bhagavato santike pabbajitvā katipāheneva paṭisambhidāppatto arahā ahosīti.",
  "atk-s0505a:1159_0": "Paramatthajotikāya khuddaka-aṭṭhakathāya",
  "atk-s0505a:1160_0": "Suttanipāta-aṭṭhakathāya hirisuttavaṇṇanā niṭṭhitā.",
  "atk-s0505a:1161_0": "Paṭhamo bhāgo niṭṭhito.",
  "atk-s0505a:1162_0": "Namo tassa bhagavato arahato sammāsambuddhassa",
  "atk-s0505a:1163_0": "Khuddakanikāye",
  "atk-s0505a:1164_0": "Suttanipāta-aṭṭhakathā",
  "atk-s0505a:1165_0": "(Dutiyo bhāgo)",
  "atk-s0505a:1166_0": "2. Cūḷavaggo",
  "atk-s0505a:1167_0": "4. Maṅgalasuttavaṇṇanā",
  "atk-s0505a:1168_0": "Evaṃ me sutanti maṅgalasuttaṃ.",
  "atk-s0505a:1168_1": "Kā uppatti?",
  "atk-s0505a:1168_2": "Jambudīpe kira tattha tattha nagaradvārasanthāgārasabhādīsu mahājanā sannipatitvā hiraññasuvaṇṇaṃ datvā",
  "atk-s0505a:1168_3": "nānappakāraṃ sītāharaṇādibāhirakakathaṃ kathāpenti,",
  "atk-s0505a:1168_4": "ekekā kathā catumāsaccayena niṭṭhāti.",
  "atk-s0505a:1168_5": "Tattha ekadivasaṃ maṅgalakathā samuṭṭhāsi –",
  "atk-s0505a:1168_6": "“kiṃ nu kho maṅgalaṃ,",
  "atk-s0505a:1168_7": "kiṃ diṭṭhaṃ maṅgalaṃ,",
  "atk-s0505a:1168_8": "sutaṃ maṅgalaṃ,",
  "atk-s0505a:1168_9": "mutaṃ maṅgalaṃ,",
  "atk-s0505a:1168_10": "ko maṅgalaṃ jānātī”ti?",
  "atk-s0505a:1169_0": "Atha diṭṭhamaṅgaliko nāmeko puriso āha –",
  "atk-s0505a:1169_1": "“ahaṃ maṅgalaṃ jānāmi,",
  "atk-s0505a:1169_2": "diṭṭhaṃ loke maṅgalaṃ,",
  "atk-s0505a:1169_3": "diṭṭhaṃ nāma abhimaṅgalasammataṃ rūpaṃ.",
  "atk-s0505a:1169_4": "Seyyathidaṃ –",
  "atk-s0505a:1169_5": "idhekacco kālasseva vuṭṭhāya cātakasakuṇaṃ vā passati,",
  "atk-s0505a:1169_6": "beluvalaṭṭhiṃ vā gabbhiniṃ vā kumārake vā alaṅkatapaṭiyatte puṇṇaghaṭaṃ vā allarohitamacchaṃ vā ājaññaṃ",
  "atk-s0505a:1169_7": "vā ājaññarathaṃ vā usabhaṃ vā gāviṃ vā kapilaṃ vā,",
  "atk-s0505a:1169_8": "yaṃ vā panaññampi kiñci evarūpaṃ abhimaṅgalasammataṃ rūpaṃ passati,",
  "atk-s0505a:1169_9": "idaṃ vuccati diṭṭhamaṅgala”nti.",
  "atk-s0505a:1169_10": "Tassa vacanaṃ ekacce aggahesuṃ,",
  "atk-s0505a:1169_11": "ekacce nāggahesuṃ.",
  "atk-s0505a:1169_12": "Ye nāggahesuṃ,",
  "atk-s0505a:1169_13": "te tena saha vivadiṃsu.",
  "atk-s0505a:1170_0": "Atha sutamaṅgaliko nāmeko puriso āha –",
  "atk-s0505a:1170_1": "“cakkhu nāmetaṃ, bho,",
  "atk-s0505a:1170_2": "sucimpi asucimpi passati,",
  "atk-s0505a:1170_3": "tathā sundarampi asundarampi,",
  "atk-s0505a:1170_4": "manāpampi amanāpampi.",
  "atk-s0505a:1170_5": "Yadi tena diṭṭhaṃ maṅgalaṃ siyā,",
  "atk-s0505a:1170_6": "sabbampi maṅgalaṃ siyā,",
  "atk-s0505a:1170_7": "tasmā na diṭṭhaṃ maṅgalaṃ,",
  "atk-s0505a:1170_8": "apica kho pana sutaṃ maṅgalaṃ,",
  "atk-s0505a:1170_9": "sutaṃ nāma abhimaṅgalasammato saddo.",
  "atk-s0505a:1170_10": "Seyyathidaṃ –",
  "atk-s0505a:1170_11": "idhekacco kālasseva vuṭṭhāya vaḍḍhāti vā vaḍḍhamānāti vā puṇṇāti vā phussāti vā sumanāti vā sirīti vā",
  "atk-s0505a:1170_12": "sirivaḍḍhāti vā ajja sunakkhattaṃ sumuhuttaṃ sudivasaṃ sumaṅgalanti evarūpaṃ vā yaṃkiñci abhimaṅgalasammataṃ",
  "atk-s0505a:1170_13": "saddaṃ suṇāti,",
  "atk-s0505a:1170_14": "idaṃ vuccati sutamaṅgala”nti.",
  "atk-s0505a:1170_15": "Tassapi vacanaṃ ekacce aggahesuṃ,",
  "atk-s0505a:1170_16": "ekacce nāggahesuṃ.",
  "atk-s0505a:1170_17": "Ye nāggahesuṃ,",
  "atk-s0505a:1170_18": "te tena saha vivadiṃsu.",
  "atk-s0505a:1171_0": "Atha mutamaṅgaliko nāmeko puriso āha –",
  "atk-s0505a:1171_1": "“sotampi hi nāmetaṃ bho sādhumpi asādhumpi manāpampi amanāpampi suṇāti.",
  "atk-s0505a:1171_2": "Yadi tena sutaṃ maṅgalaṃ siyā,",
  "atk-s0505a:1171_3": "sabbampi maṅgalaṃ siyā,",
  "atk-s0505a:1171_4": "tasmā na sutaṃ maṅgalaṃ,",
  "atk-s0505a:1171_5": "apica kho pana mutaṃ maṅgalaṃ,",
  "atk-s0505a:1171_6": "mutaṃ nāma abhimaṅgalasammataṃ gandharasaphoṭṭhabbaṃ.",
  "atk-s0505a:1171_7": "Seyyathidaṃ –",
  "atk-s0505a:1171_8": "idhekacco kālasseva vuṭṭhāya padumagandhādipupphagandhaṃ vā ghāyati,",
  "atk-s0505a:1171_9": "phussadantakaṭṭhaṃ vā khādati,",
  "atk-s0505a:1171_10": "pathaviṃ vā āmasati,",
  "atk-s0505a:1171_11": "haritasassaṃ vā allagomayaṃ vā kacchapaṃ vā tilavāhaṃ vā pupphaṃ vā phalaṃ vā āmasati,",
  "atk-s0505a:1171_12": "phussamattikāya vā sammā limpati,",
  "atk-s0505a:1171_13": "phussasāṭakaṃ vā nivāseti,",
  "atk-s0505a:1171_14": "phussaveṭhanaṃ vā dhāreti,",
  "atk-s0505a:1171_15": "yaṃ vā panaññampi kiñci evarūpaṃ abhimaṅgalasammataṃ gandhaṃ vā ghāyati,",
  "atk-s0505a:1171_16": "rasaṃ vā sāyati,",
  "atk-s0505a:1171_17": "phoṭṭhabbaṃ vā phusati,",
  "atk-s0505a:1171_18": "idaṃ vuccati mutamaṅgala”nti.",
  "atk-s0505a:1171_19": "Tassapi vacanaṃ ekacce aggahesuṃ,",
  "atk-s0505a:1171_20": "ekacce nāggahesuṃ.",
  "atk-s0505a:1172_0": "Tattha na diṭṭhamaṅgaliko sutamutamaṅgalike asakkhi saññāpetuṃ.",
  "atk-s0505a:1172_1": "Na tesaṃ aññataro itare dve.",
  "atk-s0505a:1172_2": "Tesu ca manussesu ye diṭṭhamaṅgalikassa vacanaṃ gaṇhiṃsu,",
  "atk-s0505a:1172_3": "te “diṭṭhaṃyeva maṅgala”nti gatā.",
  "atk-s0505a:1172_4": "Ye sutamutamaṅgalikānaṃ vacanaṃ gaṇhiṃsu,",
  "atk-s0505a:1172_5": "te “sutaṃyeva mutaṃyeva maṅgala”nti gatā.",
  "atk-s0505a:1172_6": "Evamayaṃ maṅgalakathā sakalajambudīpe pākaṭā jātā.",
  "atk-s0505a:1173_0": "Atha sakalajambudīpe manussā gumbagumbā hutvā “kiṃ nu kho maṅgala”nti maṅgalāni cintayiṃsu.",
  "atk-s0505a:1173_1": "Tesaṃ manussānaṃ ārakkhadevatā taṃ kathaṃ sutvā tatheva maṅgalāni cintayiṃsu.",
  "atk-s0505a:1173_2": "Tāsaṃ devatānaṃ bhummadevatā mittā honti,",
  "atk-s0505a:1173_3": "atha tato sutvā bhummadevatāpi tatheva maṅgalāni cintayiṃsu.",
  "atk-s0505a:1173_4": "Tāsampi devatānaṃ ākāsaṭṭhadevatā mittā honti,",
  "atk-s0505a:1173_5": "ākāsaṭṭhadevatānaṃ cātumahārājikadevatā.",
  "atk-s0505a:1173_6": "Eteneva upāyena yāva sudassīdevatānaṃ akaniṭṭhadevatā mittā honti,",
  "atk-s0505a:1173_7": "atha tato sutvā akaniṭṭhadevatāpi tatheva gumbagumbā hutvā maṅgalāni cintayiṃsu.",
  "atk-s0505a:1173_8": "Evaṃ dasasahassacakkavāḷesu sabbattha maṅgalacintā udapādi.",
  "atk-s0505a:1173_9": "Uppannā ca sā “idaṃ maṅgalaṃ idaṃ maṅgala”nti vinicchiyamānāpi appattā eva vinicchayaṃ dvādasa vassāni aṭṭhāsi.",
  "atk-s0505a:1173_10": "Sabbe manussā ca devā ca brahmāno ca ṭhapetvā ariyasāvake diṭṭhasutamutavasena tidhā bhinnā.",
  "atk-s0505a:1173_11": "Ekopi “idameva maṅgala”nti yathābhuccato niṭṭhaṅgato nāhosi,",
  "atk-s0505a:1173_12": "maṅgalakolāhalaṃ loke uppajji.",
  "atk-s0505a:1174_0": "Kolāhalaṃ nāma pañcavidhaṃ –",
  "atk-s0505a:1174_1": "kappakolāhalaṃ,",
  "atk-s0505a:1174_2": "cakkavattikolāhalaṃ,",
  "atk-s0505a:1174_3": "buddhakolāhalaṃ,",
  "atk-s0505a:1174_4": "maṅgalakolāhalaṃ,",
  "atk-s0505a:1174_5": "moneyyakolāhalanti.",
  "atk-s0505a:1174_6": "Tattha kāmāvacaradevā muttasirā vikiṇṇakesā rudammukhā assūni hatthehi puñchamānā rattavatthanivatthā ativiya virūpavesadhārino hutvā,",
  "atk-s0505a:1174_7": "“vassasatasahassassa accayena kappuṭṭhānaṃ bhavissati.",
  "atk-s0505a:1174_8": "Ayaṃ loko vinassissati,",
  "atk-s0505a:1174_9": "mahāsamuddo sussissati,",
  "atk-s0505a:1174_10": "ayañca mahāpathavī sineru ca pabbatarājā uḍḍhayhissati vinassissati,",
  "atk-s0505a:1174_11": "yāva brahmalokā lokavināso bhavissati. Mettaṃ, mārisā, bhāvetha,",
  "atk-s0505a:1174_12": "karuṇaṃ muditaṃ upekkhaṃ, mārisā, bhāvetha,",
  "atk-s0505a:1174_13": "mātaraṃ upaṭṭhahatha,",
  "atk-s0505a:1174_14": "pitaraṃ upaṭṭhahatha,",
  "atk-s0505a:1174_15": "kule jeṭṭhāpacāyino hotha,",
  "atk-s0505a:1174_16": "jāgaratha mā pamādatthā”ti manussapathe vicaritvā ārocenti.",
  "atk-s0505a:1174_17": "Idaṃ kappakolāhalaṃ nāma.",
  "atk-s0505a:1175_0": "Kāmāvacaradevāyeva “vassasatassaccayena cakkavattirājā loke uppajjissatī”ti manussapathe vicaritvā ārocenti.",
  "atk-s0505a:1175_1": "Idaṃ cakkavattikolāhalaṃ nāma.",
  "atk-s0505a:1176_0": "Suddhāvāsā pana devā brahmābharaṇena alaṅkaritvā brahmaveṭhanaṃ sīse katvā pītisomanassajātā buddhaguṇavādino",
  "atk-s0505a:1176_1": "“vassasahassassa accayena buddho loke uppajjissatī”ti manussapathe vicaritvā ārocenti.",
  "atk-s0505a:1176_2": "Idaṃ buddhakolāhalaṃ nāma.",
  "atk-s0505a:1177_0": "Suddhāvāsā eva devā manussānaṃ cittaṃ ñatvā “dvādasannaṃ vassānaṃ accayena sammāsambuddho maṅgalaṃ kathessatī”ti manussapathe vicaritvā ārocenti.",
  "atk-s0505a:1177_1": "Idaṃ maṅgalakolāhalaṃ nāma.",
  "atk-s0505a:1178_0": "Suddhāvāsā eva devā “sattannaṃ vassānaṃ accayena aññataro bhikkhu bhagavatā saddhiṃ samāgamma moneyyapaṭipadaṃ",
  "atk-s0505a:1178_1": "pucchissatī”ti manussapathe vicaritvā ārocenti.",
  "atk-s0505a:1178_2": "Idaṃ moneyyakolāhalaṃ nāma.",
  "atk-s0505a:1178_3": "Imesu pañcasu kolāhalesu diṭṭhamaṅgalādivasena tidhā bhinnesu devamanussesu idaṃ maṅgalakolāhalaṃ loke uppajji.",
  "atk-s0505a:1179_0": "Atha devesu ca manussesu ca vicinitvā vicinitvā maṅgalāni alabhamānesu dvādasannaṃ vassānaṃ accayena",
  "atk-s0505a:1179_1": "tāvatiṃsakāyikā devatā saṅgamma samāgamma evaṃ samacintesuṃ –",
  "atk-s0505a:1179_2": "“seyyathāpi nāma, mārisā,",
  "atk-s0505a:1179_3": "gharasāmiko antogharajanānaṃ,",
  "atk-s0505a:1179_4": "gāmasāmiko gāmavāsīnaṃ,",
  "atk-s0505a:1179_5": "rājā sabbamanussānaṃ,",
  "atk-s0505a:1179_6": "evamevaṃ ayaṃ sakko devānamindo amhākaṃ aggo ca seṭṭho ca yadidaṃ puññena tejena issariyena paññāya dvinnaṃ devalokānaṃ adhipati.",
  "atk-s0505a:1179_7": "Yaṃnūna mayaṃ sakkaṃ devānamindaṃ etamatthaṃ puccheyyāmā”ti.",
  "atk-s0505a:1179_8": "Tā sakkassa santikaṃ gantvā sakkaṃ devānamindaṃ taṅkhaṇānurūpanivāsanābharaṇasassirikasarīraṃ aḍḍhateyyakoṭiaccharāgaṇaparivutaṃ",
  "atk-s0505a:1179_9": "pāricchattakamūle paṇḍukambalavarāsane nisinnaṃ abhivādetvā ekamantaṃ ṭhatvā etadavocuṃ – “yagghe, mārisa,",
  "atk-s0505a:1179_10": "jāneyyāsi,",
  "atk-s0505a:1179_11": "etarahi maṅgalapañhā samuṭṭhitā,",
  "atk-s0505a:1179_12": "eke diṭṭhaṃ maṅgalanti vadanti,",
  "atk-s0505a:1179_13": "eke sutaṃ maṅgalanti vadanti,",
  "atk-s0505a:1179_14": "eke mutaṃ maṅgalanti vadanti.",
  "atk-s0505a:1179_15": "Tattha mayañca aññe ca aniṭṭhaṅgatā,",
  "atk-s0505a:1179_16": "sādhu vata no tvaṃ yāthāvato byākarohī”ti.",
  "atk-s0505a:1179_17": "Devarājā pakatiyāpi paññavā “ayaṃ maṅgalakathā kattha paṭhamaṃ samuṭṭhitā”ti āha.",
  "atk-s0505a:1179_18": "“Mayaṃ deva cātumahārājikānaṃ assumhā”ti āhaṃsu.",
  "atk-s0505a:1179_19": "Tato cātumahārājikā ākāsaṭṭhadevatānaṃ,",
  "atk-s0505a:1179_20": "ākāsaṭṭhadevatā bhummadevatānaṃ,",
  "atk-s0505a:1179_21": "bhummadevatā manussārakkhadevatānaṃ,",
  "atk-s0505a:1179_22": "manussārakkhadevatā “manussaloke samuṭṭhitā”ti āhaṃsu.",
  "atk-s0505a:1180_0": "Atha devānamindo “sammāsambuddho kattha vasatī”ti pucchi.",
  "atk-s0505a:1180_1": "“Manussaloke,",
  "atk-s0505a:1180_2": "devā”ti āhaṃsu.",
  "atk-s0505a:1180_3": "“Taṃ bhagavantaṃ koci pucchī”ti āha.",
  "atk-s0505a:1180_4": "“Na koci devā”ti.",
  "atk-s0505a:1180_5": "“Kiṃ nu kho nāma tumhe mārisā aggiṃ chaḍḍetvā khajjopanakaṃ ujjāletha,",
  "atk-s0505a:1180_6": "ye anavasesamaṅgaladesakaṃ taṃ bhagavantaṃ atikkamitvā maṃ pucchitabbaṃ maññatha?",
  "atk-s0505a:1180_7": "Āgacchatha, mārisā,",
  "atk-s0505a:1180_8": "taṃ bhagavantaṃ pucchāma,",
  "atk-s0505a:1180_9": "addhā sassirikaṃ pañhabyākaraṇaṃ labhissāmā”ti ekaṃ devaputtaṃ āṇāpesi –",
  "atk-s0505a:1180_10": "“tvaṃ bhagavantaṃ pucchā”ti.",
  "atk-s0505a:1180_11": "So devaputto taṅkhaṇānurūpena alaṅkārena attānaṃ alaṅkaritvā vijjuriva vijjotamāno devagaṇaparivuto jetavanamahāvihāraṃ",
  "atk-s0505a:1180_12": "āgantvā bhagavantaṃ abhivādetvā ekamantaṃ ṭhatvā maṅgalapañhaṃ pucchanto gāthāya ajjhabhāsi.",
  "atk-s0505a:1180_13": "Bhagavā tassa taṃ pañhaṃ vissajjento imaṃ suttamabhāsi.",
  "atk-s0505a:1181_0": "Tattha evaṃ me sutantiādīnamattho saṅkhepato kasibhāradvājasuttavaṇṇanāyaṃ vutto,",
  "atk-s0505a:1181_1": "vitthāraṃ pana icchantehi papañcasūdaniyā majjhimaṭṭhakathāyaṃ vuttanayena gahetabbo.",
  "atk-s0505a:1181_2": "Kasibhāradvājasutte ca “magadhesu viharati dakkhiṇāgirismiṃ ekanāḷāyaṃ brāhmaṇagāme”ti vuttaṃ,",
  "atk-s0505a:1181_3": "idha “sāvatthiyaṃ viharati jetavane anāthapiṇḍikassa ārāme”ti.",
  "atk-s0505a:1181_4": "Tasmā “sāvatthiya”nti imaṃ padaṃ ādiṃ katvā idha apubbapadavaṇṇanaṃ karissāma.",
  "atk-s0505a:1182_0": "Seyyathidaṃ,",
  "atk-s0505a:1182_1": "sāvatthiyanti evaṃnāmake nagare.",
  "atk-s0505a:1182_2": "Taṃ kira savatthassa nāma isino nivāsaṭṭhānaṃ ahosi.",
  "atk-s0505a:1182_3": "Tasmā yathā kusambassa nivāso kosambī,",
  "atk-s0505a:1182_4": "kākaṇḍassa nivāso kākaṇḍīti,",
  "atk-s0505a:1182_5": "evaṃ itthiliṅgavasena “sāvatthī”ti vuccati.",
  "atk-s0505a:1182_6": "Porāṇā pana vaṇṇayanti –",
  "atk-s0505a:1182_7": "yasmā tasmiṃ ṭhāne satthasamāyoge “kiṃbhaṇḍamatthī”ti pucchite “sabbamatthī”ti āhaṃsu,",
  "atk-s0505a:1182_8": "tasmā taṃ vacanamupādāya “sāvatthī”ti vuccati.",
  "atk-s0505a:1182_9": "Tassaṃ sāvatthiyaṃ.",
  "atk-s0505a:1182_10": "Etenassa gocaragāmo dīpito hoti.",
  "atk-s0505a:1182_11": "Jeto nāma rājakumāro,",
  "atk-s0505a:1182_12": "tena ropitasaṃvaḍḍhitattā tassa jetassa vananti jetavanaṃ,",
  "atk-s0505a:1182_13": "tasmiṃ jetavane.",
  "atk-s0505a:1182_14": "Anāthānaṃ piṇḍo etasmiṃ atthīti anāthapiṇḍiko,",
  "atk-s0505a:1182_15": "tassa anāthapiṇḍikassa.",
  "atk-s0505a:1182_16": "Anāthapiṇḍikena gahapatinā catupaṇṇāsakoṭipariccāgena niṭṭhāpitārāmeti attho.",
  "atk-s0505a:1182_17": "Etenassa pabbajitānurūpanivāsokāso dīpito hoti.",
  "atk-s0505a:1183_0": "Athāti avicchedatthe,",
  "atk-s0505a:1183_1": "khoti adhikārantaranidassanatthe nipāto.",
  "atk-s0505a:1183_2": "Tena avicchinneyeva tattha bhagavato vihāre “idamadhikārantaraṃ udapādī”ti dasseti.",
  "atk-s0505a:1183_3": "Kiṃ tanti?",
  "atk-s0505a:1183_4": "Aññatarā devatātiādi.",
  "atk-s0505a:1183_5": "Tattha aññatarāti aniyamitaniddeso.",
  "atk-s0505a:1183_6": "Sā hi nāmagottato apākaṭā,",
  "atk-s0505a:1183_7": "tasmā “aññatarā”ti vuttā.",
  "atk-s0505a:1183_8": "Devo eva devatā,",
  "atk-s0505a:1183_9": "itthipurisasādhāraṇametaṃ.",
  "atk-s0505a:1183_10": "Idha pana puriso eva so devaputto,",
  "atk-s0505a:1183_11": "kintu sādhāraṇanāmavasena “devatā”ti vutto.",
  "atk-s0505a:1184_0": "Abhikkantāya rattiyāti ettha abhikkantasaddo khayasundarābhirūpaabbhanumodanādīsu dissati.",
  "atk-s0505a:1184_1": "Tattha “abhikkantā, bhante, ratti,",
  "atk-s0505a:1184_2": "nikkhanto paṭhamo yāmo,",
  "atk-s0505a:1184_3": "ciranisinno bhikkhusaṅgho. Uddisatu,",
  "atk-s0505a:1184_4": "bhagavā bhikkhūnaṃ pātimokkha”nti evamādīsu khaye dissati.",
  "atk-s0505a:1184_5": "“Ayaṃ imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0505a:1185_0": "“Ko me vandati pādāni, iddhiyā yasasā jalaṃ;",
  "atk-s0505a:1186_0": "Abhikkantena vaṇṇena, sabbā obhāsayaṃ disā”ti. –",
  "atk-s0505a:1187_0": "Evamādīsu abhirūpe.",
  "atk-s0505a:1187_1": "“Abhikkantaṃ,",
  "atk-s0505a:1187_2": "bho gotama,",
  "atk-s0505a:1187_3": "abhikkantaṃ,",
  "atk-s0505a:1187_4": "bho gotamā”ti evamādīsu abbhanumodane.",
  "atk-s0505a:1187_5": "Idha pana khaye.",
  "atk-s0505a:1187_6": "Tena abhikkantāya rattiyā,",
  "atk-s0505a:1187_7": "parikkhīṇāya rattiyāti vuttaṃ hoti.",
  "atk-s0505a:1188_0": "Abhikkantavaṇṇāti ettha abhikkantasaddo abhirūpe,",
  "atk-s0505a:1188_1": "vaṇṇasaddo pana chavithutikulavaggakāraṇasaṇṭhānappamāṇarūpāyatanādīsu dissati.",
  "atk-s0505a:1188_2": "Tattha “suvaṇṇavaṇṇosi bhagavā”ti evamādīsu chaviyaṃ.",
  "atk-s0505a:1188_3": "“Kadā saññūḷhā pana te, gahapati,",
  "atk-s0505a:1188_4": "ime samaṇassa gotamassa vaṇṇā”ti evamādīsu thutiyaṃ.",
  "atk-s0505a:1188_5": "“Cattārome,",
  "atk-s0505a:1188_6": "bho gotama,",
  "atk-s0505a:1188_7": "vaṇṇā”ti evamādīsu kulavagge.",
  "atk-s0505a:1188_8": "“Atha kena nu vaṇṇena,",
  "atk-s0505a:1188_9": "gandhatthenoti vuccatī”ti evamādīsu kāraṇe.",
  "atk-s0505a:1188_10": "“Mahantaṃ hatthirājavaṇṇaṃ abhinimminitvā”ti evamādīsu saṇṭhāne.",
  "atk-s0505a:1188_11": "“Tayo pattassa vaṇṇā”ti evamādīsu pamāṇe.",
  "atk-s0505a:1188_12": "“Vaṇṇo gandho raso ojā”ti evamādīsu rūpāyatane.",
  "atk-s0505a:1188_13": "So idha chaviyaṃ daṭṭhabbo.",
  "atk-s0505a:1188_14": "Tena abhikkantavaṇṇā abhirūpacchavīti vuttaṃ hoti.",
  "atk-s0505a:1189_0": "Kevalakappanti ettha kevalasaddo anavasesayebhuyyaabyāmissaanatirekadaḷhatthavisaṃyogādianekattho.",
  "atk-s0505a:1189_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā attho.",
  "atk-s0505a:1189_2": "“Kevalakappā ca aṅgamāgadhā pahūtaṃ khādanīyaṃ bhojanīyaṃ ādāya upasaṅkamissantī”ti evamādīsu yebhuyyatā.",
  "atk-s0505a:1189_3": "“Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0505a:1189_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā.",
  "atk-s0505a:1189_5": "“Āyasmato bhante anuruddhassa bāhiko nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0505a:1189_6": "“Kevalī vusitavā uttamapurisoti vuccatī”ti evamādīsu visaṃyogo.",
  "atk-s0505a:1189_7": "Idha panassa anavasesato attho adhippeto.",
  "atk-s0505a:1190_0": "Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.",
  "atk-s0505a:1190_1": "Tathā hissa “okappaniyametaṃ bhoto gotamassa,",
  "atk-s0505a:1190_2": "yatā taṃ arahato sammāsambuddhassā”ti evamādīsu abhisaddahanamattho.",
  "atk-s0505a:1190_3": "“Anujānāmi,",
  "atk-s0505a:1190_4": "bhikkhave,",
  "atk-s0505a:1190_5": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0505a:1190_6": "“Yena sudaṃ niccakappaṃ viharāmī”ti evamādīsu kālo.",
  "atk-s0505a:1190_7": "“Iccāyasmā kappo”ti evamādīsu paññatti.",
  "atk-s0505a:1190_8": "“Alaṅkato kappitakesamassū”ti evamādīsu chedanaṃ.",
  "atk-s0505a:1190_9": "“Kappati dvaṅgulakappo”ti evamādīsu vikappo.",
  "atk-s0505a:1190_10": "“Atthi kappo nipajjitu”nti evamādīsu leso.",
  "atk-s0505a:1190_11": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0505a:1190_12": "Idha panassa samantabhāvo atthoti adhippeto.",
  "atk-s0505a:1190_13": "Yato kevalakappaṃ jetavananti ettha anavasesaṃ samantato jetavananti evamattho daṭṭhabbo.",
  "atk-s0505a:1191_0": "Obhāsetvāti ābhāya pharitvā, candimā viya sūriyo viya ca ekobhāsaṃ ekapajjotaṃ karitvāti attho.",
  "atk-s0505a:1192_0": "Yena bhagavā tenupasaṅkamīti bhummatthe karaṇavacanaṃ,",
  "atk-s0505a:1192_1": "yato yattha bhagavā,",
  "atk-s0505a:1192_2": "tattha upasaṅkamīti evamettha attho daṭṭhabbo.",
  "atk-s0505a:1192_3": "Yena vā kāraṇena bhagavā devamanussehi upasaṅkamitabbo,",
  "atk-s0505a:1192_4": "teneva kāraṇena upasaṅkamīti evampettha attho daṭṭhabbo.",
  "atk-s0505a:1192_5": "Kena ca kāraṇena bhagavā upasaṅkamitabbo?",
  "atk-s0505a:1192_6": "Nānappakāraguṇavisesādhigamādhippāyena sāduphalūpabhogādhippāyena dijagaṇehi niccaphalitamahārukkho viya.",
  "atk-s0505a:1192_7": "Upasaṅkamīti ca gatāti vuttaṃ hoti.",
  "atk-s0505a:1192_8": "Upasaṅkamitvāti upasaṅkamanapariyosānadīpanaṃ.",
  "atk-s0505a:1192_9": "Atha vā evaṃ gatā tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0505a:1192_10": "Bhagavantaṃ abhivādetvāti bhagavantaṃ vanditvā paṇamitvā namassitvā.",
  "atk-s0505a:1193_0": "Ekamantanti bhāvanapuṃsakaniddeso,",
  "atk-s0505a:1193_1": "ekokāsaṃ ekapassanti vuttaṃ hoti.",
  "atk-s0505a:1193_2": "Bhummatthe vā upayogavacanaṃ.",
  "atk-s0505a:1193_3": "Aṭṭhāsīti nisajjādipaṭikkhepo,",
  "atk-s0505a:1193_4": "ṭhānaṃ kappesi,",
  "atk-s0505a:1193_5": "ṭhitā ahosīti attho.",
  "atk-s0505a:1194_0": "Kathaṃ ṭhitā pana sā ekamantaṃ ṭhitā ahūti?",
  "atk-s0505a:1195_0": "“Na pacchato na purato, nāpi āsannadūrato;",
  "atk-s0505a:1196_0": "Na kacche nopi paṭivāte, na cāpi oṇatuṇṇate;",
  "atk-s0505a:1197_0": "Ime dose vivajjetvā, ekamantaṃ ṭhitā ahū”ti.",
  "atk-s0505a:1198_0": "Kasmā panāyaṃ aṭṭhāsi eva,",
  "atk-s0505a:1198_1": "na nisīdīti?",
  "atk-s0505a:1198_2": "Lahuṃ nivattitukāmatāya.",
  "atk-s0505a:1198_3": "Devatā hi kañcideva atthavasaṃ paṭicca sucipuriso viya vaccaṭṭhānaṃ manussalokaṃ āgacchanti.",
  "atk-s0505a:1198_4": "Pakatiyā panetāsaṃ yojanasatato pabhuti manussaloko duggandhatāya paṭikūlo hoti,",
  "atk-s0505a:1198_5": "na tattha abhiramanti.",
  "atk-s0505a:1198_6": "Tena sā āgatakiccaṃ katvā lahuṃ nivattitukāmatāya na nisīdi.",
  "atk-s0505a:1198_7": "Yassa ca gamanādiiriyāpathaparissamassa vinodanatthaṃ nisīdanti,",
  "atk-s0505a:1198_8": "so devānaṃ parissamo natthi,",
  "atk-s0505a:1198_9": "tasmāpi na nisīdi.",
  "atk-s0505a:1198_10": "Ye ca mahāsāvakā bhagavantaṃ parivāretvā ṭhitā,",
  "atk-s0505a:1198_11": "te patimānesi,",
  "atk-s0505a:1198_12": "tasmāpi na nisīdi.",
  "atk-s0505a:1198_13": "Apica bhagavati gāraveneva na nisīdi.",
  "atk-s0505a:1198_14": "Devānañhi nisīditukāmānaṃ āsanaṃ nibbattati,",
  "atk-s0505a:1198_15": "taṃ anicchamānā nisajjāya cittampi akatvā ekamantaṃ aṭṭhāsi.",
  "atk-s0505a:1199_0": "Ekamantaṃ ṭhitā kho sā devatāti evaṃ imehi kāraṇehi ekamantaṃ ṭhitā kho sā devatā.",
  "atk-s0505a:1199_1": "Bhagavantaṃ gāthāya ajjhabhāsīti bhagavantaṃ gāthāya akkharapadaniyamitaganthitena vacanena abhāsīti attho.",
  "atk-s0505a:1200_0": "261.",
  "atk-s0505a:1200_1": "Tattha bahūti aniyamitasaṅkhyāniddeso.",
  "atk-s0505a:1200_2": "Tena anekasatā anekasahassā anekasatasahassāti vuttaṃ hoti.",
  "atk-s0505a:1200_3": "Dibbantīti devā,",
  "atk-s0505a:1200_4": "pañcahi kāmaguṇehi kīḷanti,",
  "atk-s0505a:1200_5": "attano vā siriyā jotantīti attho.",
  "atk-s0505a:1200_6": "Apica tividhā devā sammutiupapattivisuddhivasena. Yathāha –",
  "atk-s0505a:1201_0": "“Devāti tayo devā sammutidevā,",
  "atk-s0505a:1201_1": "upapattidevā,",
  "atk-s0505a:1201_2": "visuddhidevā.",
  "atk-s0505a:1201_3": "Tattha sammutidevā nāma rājāno, deviyo,",
  "atk-s0505a:1201_4": "rājakumārā.",
  "atk-s0505a:1201_5": "Upapattidevā nāma cātumahārājike deve upādāya taduttaridevā.",
  "atk-s0505a:1201_6": "Visuddhidevā nāma arahanto vuccantī”ti.",
  "atk-s0505a:1202_0": "Tesu idha upapattidevā adhippetā.",
  "atk-s0505a:1202_1": "Manuno apaccāti manussā.",
  "atk-s0505a:1202_2": "Porāṇā pana bhaṇanti –",
  "atk-s0505a:1202_3": "manassa ussannatāya manussā.",
  "atk-s0505a:1202_4": "Te jambudīpakā,",
  "atk-s0505a:1202_5": "aparagoyānakā,",
  "atk-s0505a:1202_6": "uttarakurukā,",
  "atk-s0505a:1202_7": "pubbavidehakāti catubbidhā.",
  "atk-s0505a:1202_8": "Idha jambudīpakā adhippetā.",
  "atk-s0505a:1202_9": "Maṅgalanti imehi sattāti maṅgalāni,",
  "atk-s0505a:1202_10": "iddhiṃ vuddhiñca pāpuṇantīti attho.",
  "atk-s0505a:1202_11": "Acintayunti cintesuṃ.",
  "atk-s0505a:1202_12": "Ākaṅkhamānāti icchamānā patthayamānā pihayamānā.",
  "atk-s0505a:1202_13": "Sotthānanti sotthibhāvaṃ,",
  "atk-s0505a:1202_14": "sabbesaṃ diṭṭhadhammikasamparāyikānaṃ sobhanānaṃ sundarānaṃ kalyāṇānaṃ dhammānamatthitanti vuttaṃ hoti.",
  "atk-s0505a:1202_15": "Brūhīti desehi pakāsehi ācikkha vivara vibhaja uttānīkarohi.",
  "atk-s0505a:1202_16": "Maṅgalanti iddhikāraṇaṃ vuddhikāraṇaṃ sabbasampattikāraṇaṃ.",
  "atk-s0505a:1202_17": "Uttamanti visiṭṭhaṃ pavaraṃ sabbalokahitasukhāvahanti ayaṃ gāthāya anupubbapadavaṇṇanā.",
  "atk-s0505a:1203_0": "Ayaṃ pana piṇḍattho –",
  "atk-s0505a:1203_1": "so devaputto dasasahassacakkavāḷesu devatā maṅgalapañhaṃ sotukāmatāya imasmiṃ ekacakkavāḷe sannipatitvā",
  "atk-s0505a:1203_2": "ekavālaggakoṭiokāsamatte dasapi vīsampi tiṃsampi cattālīsampi paññāsampi saṭṭhipi sattatipi asītipi sukhumattabhāve",
  "atk-s0505a:1203_3": "nimminitvā sabbadevamārabrahmāno siriyā ca tejasā ca adhigayha virocamānaṃ paññattavarabuddhāsane nisinnaṃ",
  "atk-s0505a:1203_4": "bhagavantaṃ parivāretvā ṭhitā disvā tasmiṃ ca samaye anāgatānampi sakalajambudīpakānaṃ manussānaṃ cetasā",
  "atk-s0505a:1203_5": "cetoparivitakkamaññāya sabbadevamanussānaṃ vicikicchāsallasamuddharaṇatthaṃ āha –",
  "atk-s0505a:1203_6": "“bahū devā manussā ca,",
  "atk-s0505a:1203_7": "maṅgalāni acintayuṃ,",
  "atk-s0505a:1203_8": "ākaṅkhamānā sotthānaṃ attano sotthibhāvaṃ icchantā,",
  "atk-s0505a:1203_9": "brūhi maṅgalamuttamaṃ,",
  "atk-s0505a:1203_10": "tesaṃ devānaṃ anumatiyā manussānañca anuggahena mayā puṭṭho samāno yaṃ sabbesameva amhākaṃ ekantahitasukhāvahanato uttamaṃ maṅgalaṃ,",
  "atk-s0505a:1203_11": "taṃ no anukampaṃ upādāya brūhi bhagavā”ti.",
  "atk-s0505a:1204_0": "262.",
  "atk-s0505a:1204_1": "Evametaṃ devaputtassa vacanaṃ sutvā bhagavā “asevanā ca bālāna”nti gāthamāha.",
  "atk-s0505a:1204_2": "Tattha asevanāti abhajanā apayirupāsanā.",
  "atk-s0505a:1204_3": "Bālānanti balanti assasantīti bālā,",
  "atk-s0505a:1204_4": "assasitapassasitamattena jīvanti,",
  "atk-s0505a:1204_5": "na paññājīvitenāti adhippāyo.",
  "atk-s0505a:1204_6": "Tesaṃ bālānaṃ paṇḍitānanti paṇḍantīti paṇḍitā,",
  "atk-s0505a:1204_7": "sandiṭṭhikasamparāyikesu atthesu ñāṇagatiyā gacchantīti adhippāyo.",
  "atk-s0505a:1204_8": "Tesaṃ paṇḍitānaṃ.",
  "atk-s0505a:1204_9": "Sevanāti bhajanā payirupāsanā taṃsahāyatā taṃsampavaṅkatā.",
  "atk-s0505a:1204_10": "Pūjāti sakkāragarukāramānanavandanā.",
  "atk-s0505a:1204_11": "Pūjaneyyānanti pūjārahānaṃ.",
  "atk-s0505a:1204_12": "Etaṃ maṅgalamuttamanti yā ca bālānaṃ asevanā,",
  "atk-s0505a:1204_13": "yā ca paṇḍitānaṃ sevanā,",
  "atk-s0505a:1204_14": "yā ca pūjaneyyānaṃ pūjā,",
  "atk-s0505a:1204_15": "taṃ sabbaṃ sampiṇḍetvā āha etaṃ maṅgalamuttamanti.",
  "atk-s0505a:1204_16": "Yaṃ tayā puṭṭhaṃ “brūhi maṅgalamuttama”nti,",
  "atk-s0505a:1204_17": "ettha tāva etaṃ maṅgalamuttamanti gaṇhāhīti vuttaṃ hoti.",
  "atk-s0505a:1204_18": "Ayametissā gāthāya padavaṇṇanā.",
  "atk-s0505a:1205_0": "Atthavaṇṇanā panassā evaṃ veditabbā –",
  "atk-s0505a:1205_1": "evametaṃ devaputtassa vacanaṃ sutvā bhagavā imaṃ gāthamāha.",
  "atk-s0505a:1205_2": "Tattha yasmā catubbidhā kathā pucchitakathā,",
  "atk-s0505a:1205_3": "apucchitakathā,",
  "atk-s0505a:1205_4": "sānusandhikathā,",
  "atk-s0505a:1205_5": "ananusandhikathāti.",
  "atk-s0505a:1205_6": "Tattha “pucchāmi taṃ, gotama,",
  "atk-s0505a:1205_7": "bhūripaññaṃ,",
  "atk-s0505a:1205_8": "kathaṃkaro sāvako sādhu hotī”ti ca,",
  "atk-s0505a:1205_9": "“kathaṃ nu tvaṃ, mārisa,",
  "atk-s0505a:1205_10": "oghamatarī”ti ca evamādīsu pucchitena kathikā pucchitakathā.",
  "atk-s0505a:1205_11": "“Yaṃ pare sukhato āhu,",
  "atk-s0505a:1205_12": "tadariyā āhu dukkhato”ti evamādīsu apucchitena attajjhāsayavaseneva kathitā apucchitakathā.",
  "atk-s0505a:1205_13": "Sabbāpi buddhānaṃ kathā “sanidānāhaṃ,",
  "atk-s0505a:1205_14": "bhikkhave,",
  "atk-s0505a:1205_15": "dhammaṃ desemī”ti vacanato sānusandhikathā.",
  "atk-s0505a:1205_16": "Ananusandhikathā imasmiṃ sāsane natthi.",
  "atk-s0505a:1205_17": "Evametāsu kathāsu ayaṃ devaputtena pucchitena bhagavatā kathitattā pucchitakathā.",
  "atk-s0505a:1205_18": "Pucchitakathāyañca yathā cheko puriso kusalo maggassa,",
  "atk-s0505a:1205_19": "kusalo amaggassa,",
  "atk-s0505a:1205_20": "maggaṃ puṭṭho paṭhamaṃ vijahitabbaṃ ācikkhitvā pacchā gahetabbaṃ ācikkhati –",
  "atk-s0505a:1205_21": "“asukasmiṃ nāma ṭhāne dvedhāpatho hoti,",
  "atk-s0505a:1205_22": "tattha vāmaṃ muñcitvā dakkhiṇaṃ gaṇhathā”ti,",
  "atk-s0505a:1205_23": "evaṃ sevitabbāsevitabbesu asevitabbaṃ ācikkhitvā sevitabbaṃ ācikkhati.",
  "atk-s0505a:1205_24": "Bhagavā ca maggakusalapurisasadiso. Yathāha –",
  "atk-s0505a:1206_0": "“Puriso maggakusaloti kho, tissa, tathāgatassetaṃ adhivacanaṃ arahato sammāsambuddhassā”ti.",
  "atk-s0505a:1207_0": "So hi kusalo imassa lokassa,",
  "atk-s0505a:1207_1": "kusalo parassa lokassa,",
  "atk-s0505a:1207_2": "kusalo maccudheyyassa,",
  "atk-s0505a:1207_3": "kusalo amaccudheyyassa,",
  "atk-s0505a:1207_4": "kusalo māradheyyassa,",
  "atk-s0505a:1207_5": "kusalo amāradheyyassāti.",
  "atk-s0505a:1207_6": "Tasmā paṭhamaṃ asevitabbaṃ ācikkhitvā sevitabbaṃ ācikkhanto āha –",
  "atk-s0505a:1207_7": "“asevanā ca bālānaṃ,",
  "atk-s0505a:1207_8": "paṇḍitānañca sevanā”ti.",
  "atk-s0505a:1207_9": "Vijahitabbamaggo viya hi paṭhamaṃ bālā na sevitabbā na payirupāsitabbā,",
  "atk-s0505a:1207_10": "tato gahetabbamaggo viya paṇḍitā sevitabbā payirupāsitabbāti.",
  "atk-s0505a:1208_0": "Kasmā pana bhagavatā maṅgalaṃ kathentena paṭhamaṃ bālānaṃ asevanā paṇḍitānañca sevanā kathitāti? Vuccate –",
  "atk-s0505a:1208_1": "yasmā imaṃ diṭṭhādīsu maṅgaladiṭṭhiṃ bālasevanāya devamanussā gaṇhiṃsu,",
  "atk-s0505a:1208_2": "sā ca amaṅgalaṃ,",
  "atk-s0505a:1208_3": "tasmā nesaṃ taṃ idhalokatthaparalokatthabhañjakaṃ akalyāṇamittasaṃsaggaṃ garahantena ubhayalokatthasādhakañca",
  "atk-s0505a:1208_4": "kalyāṇamittasaṃsaggaṃ pasaṃsantena bhagavatā paṭhamaṃ bālānaṃ asevanā paṇḍitānañca sevanā kathitāti.",
  "atk-s0505a:1209_0": "Tattha bālā nāma ye keci pāṇātipātādiakusalakammapathasamannāgatā sattā.",
  "atk-s0505a:1209_1": "Te tīhākārehi jānitabbā. Yathāha –",
  "atk-s0505a:1209_2": "“tīṇimāni,",
  "atk-s0505a:1209_3": "bhikkhave,",
  "atk-s0505a:1209_4": "bālassa bālalakkhaṇānī”ti suttaṃ.",
  "atk-s0505a:1209_5": "Apica pūraṇakassapādayo cha satthāro devadattakokālikakaṭamodakatissakhaṇḍadeviyāputtasamuddadattaciñcamāṇavikādayo",
  "atk-s0505a:1209_6": "atītakāle ca dīghavidassa bhātāti ime aññe ca evarūpā sattā bālāti veditabbā.",
  "atk-s0505a:1210_0": "Te aggipadittamiva aṅgāraṃ attanā duggahitena attānañca attano vacanakārake ca vināsenti,",
  "atk-s0505a:1210_1": "yathā dīghavidassa bhātā catubuddhantaraṃ saṭṭhiyojanamattena attabhāvena uttāno patito mahāniraye paccati,",
  "atk-s0505a:1210_2": "yathā ca tassa diṭṭhiṃ abhirucikāni pañca kulasatāni tasseva sahabyataṃ upapannāni niraye paccanti.",
  "atk-s0505a:1210_3": "Vuttaṃ hetaṃ –",
  "atk-s0505a:1211_0": "“Seyyathāpi,",
  "atk-s0505a:1211_1": "bhikkhave,",
  "atk-s0505a:1211_2": "naḷāgārā vā tiṇāgārā vā aggi mutto kūṭāgārānipi ḍahati ullittāvalittāni nivātāni phusitaggaḷāni pihitavātapānāni,",
  "atk-s0505a:1211_3": "evameva kho,",
  "atk-s0505a:1211_4": "bhikkhave,",
  "atk-s0505a:1211_5": "yāni kānici bhayāni uppajjanti,",
  "atk-s0505a:1211_6": "sabbāni tāni bālato uppajjanti,",
  "atk-s0505a:1211_7": "no paṇḍitato.",
  "atk-s0505a:1211_8": "Ye keci upaddavā uppajjanti…pe…",
  "atk-s0505a:1211_9": "ye keci upasaggā…pe…",
  "atk-s0505a:1211_10": "no paṇḍitato. Iti kho,",
  "atk-s0505a:1211_11": "bhikkhave,",
  "atk-s0505a:1211_12": "sappaṭibhayo bālo,",
  "atk-s0505a:1211_13": "appaṭibhayo paṇḍito.",
  "atk-s0505a:1211_14": "Saupaddavo bālo,",
  "atk-s0505a:1211_15": "anupaddavo paṇḍito,",
  "atk-s0505a:1211_16": "saupasaggo bālo,",
  "atk-s0505a:1211_17": "anupasaggo paṇḍito”ti.",
  "atk-s0505a:1212_0": "Apica pūtimacchasadiso bālo,",
  "atk-s0505a:1212_1": "pūtimacchabandhapattapuṭasadiso hoti tadupasevī,",
  "atk-s0505a:1212_2": "chaḍḍanīyataṃ jigucchanīyatañca āpajjati viññūnaṃ.",
  "atk-s0505a:1212_3": "Vuttañcetaṃ –",
  "atk-s0505a:1213_0": "“Pūtimacchaṃ kusaggena, yo naro upanayhati;",
  "atk-s0505a:1214_0": "Kusāpi pūtī vāyanti, evaṃ bālūpasevanā”ti. ;",
  "atk-s0505a:1215_0": "Akittipaṇḍito cāpi sakkena devānamindena vare diyyamāne evamāha –",
  "atk-s0505a:1216_0": "“Bālaṃ na passe na suṇe, na ca bālena saṃvase;",
  "atk-s0505a:1217_0": "Bālenallāpasallāpaṃ, na kare na ca rocaye.",
  "atk-s0505a:1218_0": "“Kinnu te akaraṃ bālo, vada kassapa kāraṇaṃ;",
  "atk-s0505a:1219_0": "Kena kassapa bālassa, dassanaṃ nābhikaṅkhasi.",
  "atk-s0505a:1220_0": "“Anayaṃ nayati dummedho, adhurāyaṃ niyuñjati;",
  "atk-s0505a:1221_0": "Dunnayo seyyaso hoti, sammā vutto pakuppati;",
  "atk-s0505a:1222_0": "Vinayaṃ so na jānāti, sādhu tassa adassana”nti. ;",
  "atk-s0505a:1223_0": "Evaṃ bhagavā sabbākārena bālūpasevanaṃ garahanto bālānaṃ asevanaṃ “maṅgala”nti vatvā idāni paṇḍitasevanaṃ",
  "atk-s0505a:1223_1": "pasaṃsanto “paṇḍitānañca sevanā maṅgala”nti āha.",
  "atk-s0505a:1223_2": "Tattha paṇḍitā nāma ye keci pāṇātipātāveramaṇiādidasakusalakammapathasamannāgatā sattā,",
  "atk-s0505a:1223_3": "te tīhākārehi jānitabbā. Yathāha –",
  "atk-s0505a:1223_4": "“tīṇimāni,",
  "atk-s0505a:1223_5": "bhikkhave,",
  "atk-s0505a:1223_6": "paṇḍitassa paṇḍitalakkhaṇānī”ti vuttaṃ.",
  "atk-s0505a:1223_7": "Apica buddhapaccekabuddhaasītimahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirāja-",
  "atk-s0505a:1223_8": "ayogharakumāraakittipaṇḍitādayo ca paṇḍitāti veditabbā.",
  "atk-s0505a:1224_0": "Te bhaye viya rakkhā,",
  "atk-s0505a:1224_1": "andhakāre viya padīpo,",
  "atk-s0505a:1224_2": "khuppipāsādidukkhābhibhave viya annapānādipaṭilābho,",
  "atk-s0505a:1224_3": "attano vacanakarānaṃ sabbabhayaupaddavūpasaggaviddhaṃsanasamatthā honti.",
  "atk-s0505a:1224_4": "Tathā hi tathāgataṃ āgamma asaṅkhyeyyā aparimāṇā devamanussā āsavakkhayaṃ pattā,",
  "atk-s0505a:1224_5": "brahmaloke patiṭṭhitā,",
  "atk-s0505a:1224_6": "devaloke patiṭṭhitā,",
  "atk-s0505a:1224_7": "sugatiloke uppannā.",
  "atk-s0505a:1224_8": "Sāriputtatthere cittaṃ pasādetvā catūhi paccayehi theraṃ upaṭṭhahitvā asīti kulasahassāni sagge nibbattāni.",
  "atk-s0505a:1224_9": "Tathā mahāmoggallānamahākassapappabhutīsu sabbamahāsāvakesu,",
  "atk-s0505a:1224_10": "sunettassa satthuno sāvakā appekacce brahmaloke uppajjiṃsu,",
  "atk-s0505a:1224_11": "appekacce paranimmitavasavattīnaṃ devānaṃ sahabyataṃ…pe…",
  "atk-s0505a:1224_12": "appekacce gahapatimahāsālakulānaṃ sahabyataṃ upapajjiṃsu.",
  "atk-s0505a:1224_13": "Vuttañcetaṃ –",
  "atk-s0505a:1225_0": "“Natthi, bhikkhave, paṇḍitato bhayaṃ, natthi paṇḍitato upaddavo, natthi paṇḍitato upasaggo”ti.",
  "atk-s0505a:1226_0": "Apica tagaramālādigandhabhaṇḍasadiso paṇḍito,",
  "atk-s0505a:1226_1": "tagaramālādigandhabhaṇḍapaliveṭhanapattasadiso hoti tadupasevī,",
  "atk-s0505a:1226_2": "bhāvanīyataṃ manuññatañca āpajjati viññūnaṃ.",
  "atk-s0505a:1226_3": "Vuttañcetaṃ –",
  "atk-s0505a:1227_0": "“Tagarañca palāsena, yo naro upanayhati;",
  "atk-s0505a:1228_0": "Pattāpi surabhī vāyanti, evaṃ dhīrūpasevanā”ti. ;",
  "atk-s0505a:1229_0": "Akittipaṇḍito cāpi sakkena devānamindena vare diyyamāne evamāha –",
  "atk-s0505a:1230_0": "“Dhīraṃ passe suṇe dhīraṃ, dhīrena saha saṃvase;",
  "atk-s0505a:1231_0": "Dhīrenallāpasallāpaṃ, taṃ kare tañca rocaye.",
  "atk-s0505a:1232_0": "“Kinnu te akaraṃ dhīro, vada kassapa kāraṇaṃ;",
  "atk-s0505a:1233_0": "Kena kassapa dhīrassa, dassanaṃ abhikaṅkhasi.",
  "atk-s0505a:1234_0": "“Nayaṃ nayati medhāvī, adhurāyaṃ na yuñjati;",
  "atk-s0505a:1235_0": "Sunayo seyyaso hoti, sammā vutto na kuppati;",
  "atk-s0505a:1236_0": "Vinayaṃ so pajānāti, sādhu tena samāgamo”ti. ;",
  "atk-s0505a:1237_0": "Evaṃ bhagavā sabbākārena paṇḍitasevanaṃ pasaṃsanto,",
  "atk-s0505a:1237_1": "paṇḍitānaṃ sevanaṃ “maṅgala”nti vatvā idāni tāya bālānaṃ asevanāya paṇḍitānaṃ sevanāya ca anupubbena",
  "atk-s0505a:1237_2": "pūjaneyyabhāvaṃ upagatānaṃ pūjaṃ pasaṃsanto “pūjā ca pūjaneyyānaṃ etaṃ maṅgalamuttama”nti āha.",
  "atk-s0505a:1237_3": "Tattha pūjaneyyā nāma sabbadosavirahitattā sabbaguṇasamannāgatattā ca buddhā bhagavanto,",
  "atk-s0505a:1237_4": "tato pacchā paccekabuddhā ariyasāvakā ca.",
  "atk-s0505a:1237_5": "Tesañhi pūjā appakāpi dīgharattaṃ hitāya sukhāya hoti,",
  "atk-s0505a:1237_6": "sumanamālākāramallikādayo cettha nidassanaṃ.",
  "atk-s0505a:1238_0": "Tatthekaṃ nidassanamattaṃ bhaṇāma.",
  "atk-s0505a:1238_1": "Bhagavā kira ekadivasaṃ pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi.",
  "atk-s0505a:1238_2": "Atha kho sumanamālākāro rañño māgadhassa seniyassa bimbisārassa pupphāni gahetvā gacchanto addasa bhagavantaṃ",
  "atk-s0505a:1238_3": "nagaradvāraṃ anuppattaṃ pāsādikaṃ pasādanīyaṃ dvattiṃsamahāpurisalakkhaṇāsītānubyañjanapaṭimaṇḍitaṃ buddhasiriyā jalantaṃ.",
  "atk-s0505a:1238_4": "Disvānassa etadahosi –",
  "atk-s0505a:1238_5": "“rājā pupphāni gahetvā sataṃ vā sahassaṃ vā dadeyya,",
  "atk-s0505a:1238_6": "tañca idhalokamattameva sukhaṃ bhaveyya,",
  "atk-s0505a:1238_7": "bhagavato pana pūjā appameyyaasaṅkhyeyyaphalā dīgharattaṃ hitasukhāvahā hoti.",
  "atk-s0505a:1238_8": "Handāhaṃ imehi pupphehi bhagavantaṃ pūjemī”ti pasannacitto ekaṃ pupphamuṭṭhiṃ gahetvā bhagavato paṭimukhaṃ khipi,",
  "atk-s0505a:1238_9": "pupphāni ākāsena gantvā bhagavato upari mālāvitānaṃ hutvā aṭṭhaṃsu.",
  "atk-s0505a:1238_10": "Mālākāro taṃ ānubhāvaṃ disvā pasannataracitto puna ekaṃ pupphamuṭṭhiṃ khipi,",
  "atk-s0505a:1238_11": "tāni gantvā mālākañcuko hutvā aṭṭhaṃsu.",
  "atk-s0505a:1238_12": "Evaṃ aṭṭha pupphamuṭṭhiyo khipi,",
  "atk-s0505a:1238_13": "tāni gantvā pupphakūṭāgāraṃ hutvā aṭṭhaṃsu.",
  "atk-s0505a:1238_14": "Bhagavā antokūṭāgāre viya ahosi,",
  "atk-s0505a:1238_15": "mahājanakāyo sannipati.",
  "atk-s0505a:1238_16": "Bhagavā mālākāraṃ passanto sitaṃ pātvākāsi.",
  "atk-s0505a:1238_17": "Ānandatthero “na buddhā ahetu appaccayā sitaṃ pātukarontī”ti sitakāraṇaṃ pucchi.",
  "atk-s0505a:1238_18": "Bhagavā āha – “eso, ānanda,",
  "atk-s0505a:1238_19": "mālākāro imissā pūjāya ānubhāvena satasahassakappe devesu ca manussesu ca saṃsaritvā pariyosāne sumanissaro nāma paccekabuddho bhavissatī”ti.",
  "atk-s0505a:1238_20": "Vacanapariyosāne ca dhammadesanatthaṃ imaṃ gāthaṃ abhāsi –",
  "atk-s0505a:1239_0": "“Tañca kammaṃ kataṃ sādhu, yaṃ katvā nānutappati;",
  "atk-s0505a:1240_0": "Yassa patīto sumano, vipākaṃ paṭisevatī”ti. ;",
  "atk-s0505a:1241_0": "Gāthāpariyosāne caturāsītiyā pāṇasahassānaṃ dhammābhisamayo ahosi,",
  "atk-s0505a:1241_1": "evaṃ appakāpi tesaṃ pūjā dīgharattaṃ hitāya sukhāya hotīti veditabbā.",
  "atk-s0505a:1241_2": "Sā ca āmisapūjāva ko pana vādo paṭipattipūjāya.",
  "atk-s0505a:1241_3": "Yato ye kulaputtā saraṇagamanena sikkhāpadapaṭiggahaṇena uposathaṅgasamādānena catupārisuddhisīlādīhi ca attano guṇehi bhagavantaṃ pūjenti,",
  "atk-s0505a:1241_4": "ko tesaṃ pūjāya phalaṃ vaṇṇayissati.",
  "atk-s0505a:1241_5": "Te hi tathāgataṃ paramāya pūjāya pūjentīti vuttā. Yathāha –",
  "atk-s0505a:1242_0": "“Yo kho, ānanda,",
  "atk-s0505a:1242_1": "bhikkhu vā bhikkhunī vā upāsako vā upāsikā vā dhammānudhammapaṭipanno viharati sāmīcippaṭipanno anudhammacārī,",
  "atk-s0505a:1242_2": "so tathāgataṃ sakkaroti garuṃ karoti māneti pūjeti apaciyati paramāya pūjāyā”ti.",
  "atk-s0505a:1243_0": "Etenānusārena paccekabuddhaariyasāvakānampi pūjāya hitasukhāvahatā veditabbā.",
  "atk-s0505a:1244_0": "Apica gahaṭṭhānaṃ kaniṭṭhassa jeṭṭho bhātāpi bhaginīpi pūjaneyyā,",
  "atk-s0505a:1244_1": "puttassa mātāpitaro,",
  "atk-s0505a:1244_2": "kulavadhūnaṃ sāmikasassusasurāti evampettha pūjaneyyā veditabbā.",
  "atk-s0505a:1244_3": "Etesampi hi pūjā kusaladhammasaṅkhātattā āyuādivaḍḍhihetuttā ca maṅgalameva.",
  "atk-s0505a:1244_4": "Vuttañhetaṃ –",
  "atk-s0505a:1245_0": "“Te matteyyā bhavissanti petteyyā sāmaññā brahmaññā kule jeṭṭhāpacāyino,",
  "atk-s0505a:1245_1": "idaṃ kusalaṃ dhammaṃ samādāya vattissanti.",
  "atk-s0505a:1245_2": "Te tesaṃ kusalānaṃ dhammānaṃ samādānahetu āyunāpi vaḍḍhissanti,",
  "atk-s0505a:1245_3": "vaṇṇenapi vaḍḍhissantī”tiādi.",
  "atk-s0505a:1246_0": "Evametissā gāthāya bālānaṃ asevanā paṇḍitānaṃ sevanā pūjaneyyānaṃ pūjāti tīṇi maṅgalāni vuttāni.",
  "atk-s0505a:1246_1": "Tattha bālānaṃ asevanā bālasevanapaccayabhayādiparittāṇena ubhayalokahitahetuttā paṇḍitānaṃ sevanā pūjaneyyānaṃ",
  "atk-s0505a:1246_2": "pūjā ca tāsaṃ phalavibhūtivaṇṇanāyaṃ vuttanayeneva nibbānasugatihetuttā “maṅgala”nti veditabbā.",
  "atk-s0505a:1246_3": "Ito paraṃ tu mātikaṃ adassetvā eva yaṃ yattha maṅgalaṃ,",
  "atk-s0505a:1246_4": "taṃ vavatthapessāma,",
  "atk-s0505a:1246_5": "tassa ca maṅgalattaṃ vibhāvayissāmāti.",
  "atk-s0505a:1247_0": "Niṭṭhitā asevanā ca bālānanti imissā gāthāya atthavaṇṇanā.",
  "atk-s0505a:1248_0": "263.",
  "atk-s0505a:1248_1": "Evaṃ bhagavā “brūhi maṅgalamuttama”nti ekaṃ ajjhesitopi appaṃ yācito bahudāyako uḷārapuriso viya ekāya",
  "atk-s0505a:1248_2": "gāthāya tīṇi maṅgalāni vatvā tato uttaripi devatānaṃ sotukāmatāya maṅgalānañca atthitāya yesaṃ yesaṃ",
  "atk-s0505a:1248_3": "yaṃ yaṃ anukūlaṃ,",
  "atk-s0505a:1248_4": "te te satte tattha tattha maṅgale niyojetukāmatāya ca “patirūpadesavāso cā”tiādīhi gāthāhi punapi anekāni maṅgalāni vattumāraddho.",
  "atk-s0505a:1249_0": "Tattha paṭhamagāthāya tāva patirūpoti anucchaviko.",
  "atk-s0505a:1249_1": "Desoti gāmopi nigamopi nagarampi janapadopi yo koci sattānaṃ nivāsokāso.",
  "atk-s0505a:1249_2": "Vāsoti tattha nivāso.",
  "atk-s0505a:1249_3": "Pubbeti purā atītāsu jātīsu.",
  "atk-s0505a:1249_4": "Katapuññatāti upacitakusalatā.",
  "atk-s0505a:1249_5": "Attāti cittaṃ vuccati,",
  "atk-s0505a:1249_6": "sakalo vā attabhāvo.",
  "atk-s0505a:1249_7": "Sammāpaṇidhīti tassa attano sammā paṇidhānaṃ niyuñjanaṃ,",
  "atk-s0505a:1249_8": "ṭhapananti vuttaṃ hoti.",
  "atk-s0505a:1249_9": "Sesaṃ vuttanayamevāti ayamettha padavaṇṇanā.",
  "atk-s0505a:1250_0": "Atthavaṇṇanā pana evaṃ veditabbā patirūpadeso nāma yattha catasso parisā viharanti,",
  "atk-s0505a:1250_1": "dānādīni puññakiriyāvatthūni vattanti,",
  "atk-s0505a:1250_2": "navaṅgaṃ satthu sāsanaṃ dippati.",
  "atk-s0505a:1250_3": "Tattha nivāso sattānaṃ puññakiriyāya paccayattā “maṅgala”nti vuccati.",
  "atk-s0505a:1250_4": "Sīhaḷadīpapaviṭṭhakevaṭṭādayo cettha nidassanaṃ.",
  "atk-s0505a:1251_0": "Aparo nayo –",
  "atk-s0505a:1251_1": "patirūpadeso nāma bhagavato bodhimaṇḍappadeso,",
  "atk-s0505a:1251_2": "dhammacakkappavattitappadeso,",
  "atk-s0505a:1251_3": "dvādasayojanāya parisāya majjhe sabbatitthiyamataṃ bhinditvā yamakapāṭihāriyadassitakaṇḍambarukkhamūlappadeso,",
  "atk-s0505a:1251_4": "devorohanappadeso,",
  "atk-s0505a:1251_5": "yo vā panaññopi sāvatthirājagahādibuddhādivāsappadeso.",
  "atk-s0505a:1251_6": "Tattha nivāso sattānaṃ chaanuttariyapaṭilābhapaccayato “maṅgala”nti vuccati.",
  "atk-s0505a:1252_0": "Aparo nayo –",
  "atk-s0505a:1252_1": "puratthimāya disāya kajaṅgalaṃ nāma nigamo,",
  "atk-s0505a:1252_2": "tassa aparena mahāsālā,",
  "atk-s0505a:1252_3": "tato paraṃ paccantimā janapadā,",
  "atk-s0505a:1252_4": "orato majjhe.",
  "atk-s0505a:1252_5": "Dakkhiṇapuratthimāya disāya sallavatī nāma nadī,",
  "atk-s0505a:1252_6": "tato paraṃ paccantimā janapadā,",
  "atk-s0505a:1252_7": "orato majjhe.",
  "atk-s0505a:1252_8": "Dakkhiṇāya disāya setakaṇṇikaṃ nāma nigamo,",
  "atk-s0505a:1252_9": "tato paraṃ paccantimā janapadā,",
  "atk-s0505a:1252_10": "orato majjhe.",
  "atk-s0505a:1252_11": "Pacchimāya disāya thūṇaṃ nāma brāhmaṇagāmo,",
  "atk-s0505a:1252_12": "tato paraṃ paccantimā janapadā,",
  "atk-s0505a:1252_13": "orato majjhe.",
  "atk-s0505a:1252_14": "Uttarāya disāya usiraddhajo nāma pabbato,",
  "atk-s0505a:1252_15": "tato paraṃ paccantimā janapadā,",
  "atk-s0505a:1252_16": "orato majjhe.",
  "atk-s0505a:1252_17": "Ayaṃ majjhimappadeso āyāmena tīṇi yojanasatāni,",
  "atk-s0505a:1252_18": "vitthārena aḍḍhateyyāni,",
  "atk-s0505a:1252_19": "parikkhepena navayojanasatāni honti,",
  "atk-s0505a:1252_20": "eso patirūpadeso nāma.",
  "atk-s0505a:1253_0": "Ettha catunnaṃ mahādīpānaṃ dvisahassānaṃ parittadīpānañca issariyādhipaccakārakā cakkavattī uppajjanti,",
  "atk-s0505a:1253_1": "ekaṃ asaṅkhyeyyaṃ kappasatasahassañca pāramiyo pūretvā sāriputtamahāmoggallānādayo mahāsāvakā uppajjanti,",
  "atk-s0505a:1253_2": "dve asaṅkhyeyyāni kappasatasahassañca pāramiyo pūretvā paccekabuddhā,",
  "atk-s0505a:1253_3": "cattāri aṭṭha soḷasa vā asaṅkhyeyyāni kappasatasahassañca pāramiyo pūretvā sammāsambuddhā ca uppajjanti.",
  "atk-s0505a:1253_4": "Tattha sattā cakkavattirañño ovādaṃ gahetvā pañcasu sīlesu patiṭṭhāya saggaparāyaṇā honti,",
  "atk-s0505a:1253_5": "tathā paccekabuddhānaṃ ovāde patiṭṭhāya.",
  "atk-s0505a:1253_6": "Sammāsambuddhasāvakānaṃ pana ovāde patiṭṭhāya saggaparāyaṇā nibbānaparāyaṇā ca honti.",
  "atk-s0505a:1253_7": "Tasmā tattha vāso imāsaṃ sampattīnaṃ paccayato “maṅgala”nti vuccati.",
  "atk-s0505a:1254_0": "Pubbe katapuññatā nāma atītajātiyaṃ buddhapaccekabuddhakhīṇāsave ārabbha upacitakusalatā,",
  "atk-s0505a:1254_1": "sāpi maṅgalaṃ. Kasmā?",
  "atk-s0505a:1254_2": "Buddhapaccekabuddhe sammukhato dassetvā buddhānaṃ vā buddhasāvakānaṃ vā sammukhā sutāya catuppadikāyapi gāthāya pariyosāne arahattaṃ pāpetīti katvā.",
  "atk-s0505a:1254_3": "Yo ca manusso pubbe katādhikāro ussannakusalamūlo hoti,",
  "atk-s0505a:1254_4": "so teneva kusalamūlena vipassanaṃ uppādetvā āsavakkhayaṃ pāpuṇāti yathā rājā mahākappino aggamahesī ca.",
  "atk-s0505a:1254_5": "Tena vuttaṃ “pubbe ca katapuññatā maṅgala”nti.",
  "atk-s0505a:1255_0": "Attasammāpaṇidhi nāma idhekacco attānaṃ dussīlaṃ sīle patiṭṭhāpeti,",
  "atk-s0505a:1255_1": "assaddhaṃ saddhāsampadāya patiṭṭhāpeti,",
  "atk-s0505a:1255_2": "macchariṃ cāgasampadāya patiṭṭhāpeti.",
  "atk-s0505a:1255_3": "Ayaṃ vuccati “attasammāpaṇidhī”ti.",
  "atk-s0505a:1255_4": "Eso ca maṅgalaṃ. Kasmā?",
  "atk-s0505a:1255_5": "Diṭṭhadhammikasamparāyikaverappahānavividhānisaṃsādhigamahetutoti.",
  "atk-s0505a:1256_0": "Evaṃ imissāpi gāthāya patirūpadesavāso,",
  "atk-s0505a:1256_1": "pubbe ca katapuññatā,",
  "atk-s0505a:1256_2": "attasammāpaṇidhīti tīṇiyeva maṅgalāni vuttāni,",
  "atk-s0505a:1256_3": "maṅgalattañca nesaṃ tattha tattha vibhāvitamevāti.",
  "atk-s0505a:1257_0": "Niṭṭhitā patirūpadesavāso cāti imissā gāthāya atthavaṇṇanā.",
  "atk-s0505a:1258_0": "264.",
  "atk-s0505a:1258_1": "Idāni bāhusaccañcāti ettha bāhusaccanti bahussutabhāvo.",
  "atk-s0505a:1258_2": "Sippanti yaṃkiñci hatthakosallaṃ.",
  "atk-s0505a:1258_3": "Vinayoti kāyavācācittavinayanaṃ.",
  "atk-s0505a:1258_4": "Susikkhitoti suṭṭhu sikkhito.",
  "atk-s0505a:1258_5": "Subhāsitāti suṭṭhu bhāsitā.",
  "atk-s0505a:1258_6": "Yāti aniyamaniddeso.",
  "atk-s0505a:1258_7": "Vācāti girā byappatho.",
  "atk-s0505a:1258_8": "Sesaṃ vuttanayamevāti.",
  "atk-s0505a:1258_9": "Ayamettha padavaṇṇanā.",
  "atk-s0505a:1259_0": "Atthavaṇṇanā pana evaṃ veditabbā –",
  "atk-s0505a:1259_1": "bāhusaccaṃ nāma yaṃ taṃ “sutadharo hoti sutasannicayo”ti ca “idha,",
  "atk-s0505a:1259_2": "bhikkhave,",
  "atk-s0505a:1259_3": "ekaccassa puggalassa bahukaṃ sutaṃ hoti suttaṃ geyyaṃ veyyākaraṇa”nti ca evamādinā nayena satthusāsanadharattaṃ vaṇṇitaṃ,",
  "atk-s0505a:1259_4": "taṃ akusalappahānakusalādhigamahetuto anupubbena paramatthasaccasacchikiriyahetuto ca “maṅgala”nti vuccati.",
  "atk-s0505a:1259_5": "Vuttañhetaṃ bhagavatā –",
  "atk-s0505a:1260_0": "“Sutavā ca kho,",
  "atk-s0505a:1260_1": "bhikkhave,",
  "atk-s0505a:1260_2": "ariyasāvako akusalaṃ pajahati,",
  "atk-s0505a:1260_3": "kusalaṃ bhāveti,",
  "atk-s0505a:1260_4": "sāvajjaṃ pajahati,",
  "atk-s0505a:1260_5": "anavajjaṃ bhāveti,",
  "atk-s0505a:1260_6": "suddhamattānaṃ pariharatī”ti.",
  "atk-s0505a:1261_0": "Aparampi vuttaṃ –",
  "atk-s0505a:1262_0": "“Dhatānaṃ dhammānaṃ atthamupaparikkhati,",
  "atk-s0505a:1262_1": "atthaṃ upaparikkhato dhammā nijjhānaṃ khamanti,",
  "atk-s0505a:1262_2": "dhammanijjhānakkhantiyā sati chando jāyati,",
  "atk-s0505a:1262_3": "chandajāto ussahati,",
  "atk-s0505a:1262_4": "ussahanto tulayati,",
  "atk-s0505a:1262_5": "tulayanto padahati,",
  "atk-s0505a:1262_6": "padahanto kāyena ceva paramatthasaccaṃ sacchikaroti,",
  "atk-s0505a:1262_7": "paññāya ca ativijjha passatī”ti.",
  "atk-s0505a:1263_0": "Apica agārikabāhusaccampi yaṃ anavajjaṃ, taṃ ubhayalokahitasukhāvahanato “maṅgala”nti veditabbaṃ.",
  "atk-s0505a:1264_0": "Sippaṃ nāma agārikasippañca anagārikasippañca.",
  "atk-s0505a:1264_1": "Tattha agārikasippaṃ nāma yaṃ parūparodhavirahitaṃ akusalavivajjitaṃ maṇikārasuvaṇṇakārakammādi,",
  "atk-s0505a:1264_2": "taṃ idhalokatthāvahanato maṅgalaṃ.",
  "atk-s0505a:1264_3": "Anagārikasippaṃ nāma cīvaravicāraṇasibbanādi samaṇaparikkhārābhisaṅkharaṇaṃ,",
  "atk-s0505a:1264_4": "yaṃ taṃ “idha,",
  "atk-s0505a:1264_5": "bhikkhave,",
  "atk-s0505a:1264_6": "bhikkhu yāni tāni sabrahmacārīnaṃ uccāvacāni kiṃkaraṇīyāni,",
  "atk-s0505a:1264_7": "tattha dakkho hotī”tiādinā nayena tattha tattha saṃvaṇṇitaṃ,",
  "atk-s0505a:1264_8": "yaṃ “nāthakaraṇo dhammo”ti ca vuttaṃ,",
  "atk-s0505a:1264_9": "taṃ attano ca paresañca ubhayalokahitasukhāvahanato “maṅgala”nti veditabbaṃ.",
  "atk-s0505a:1265_0": "Vinayo nāma agārikavinayo ca anagārikavinayo ca.",
  "atk-s0505a:1265_1": "Tattha agārikavinayo nāma dasaakusalakammapathaviramaṇaṃ,",
  "atk-s0505a:1265_2": "so tattha asaṃkilesāpajjanena ācāraguṇavavatthānena ca susikkhito ubhayalokahitasukhāvahanato maṅgalaṃ.",
  "atk-s0505a:1265_3": "Anagārikavinayo nāma sattāpattikkhandhe anāpajjanaṃ,",
  "atk-s0505a:1265_4": "sopi vuttanayeneva susikkhito.",
  "atk-s0505a:1265_5": "Catupārisuddhisīlaṃ vā anagārikavinayo.",
  "atk-s0505a:1265_6": "So yathā tattha patiṭṭhāya arahattaṃ pāpuṇāti,",
  "atk-s0505a:1265_7": "evaṃ sikkhanena susikkhito lokiyalokuttarasukhādhigamahetuto “maṅgala”nti veditabbo.",
  "atk-s0505a:1266_0": "Subhāsitā vācā nāma musāvādādidosavirahitā vācā. Yathāha – “catūhi,",
  "atk-s0505a:1266_1": "bhikkhave,",
  "atk-s0505a:1266_2": "aṅgehi samannāgatā vācā subhāsitā hotī”ti.",
  "atk-s0505a:1266_3": "Asamphappalāpā vācā eva vā subhāsitā. Yathāha –",
  "atk-s0505a:1267_0": "“Subhāsitaṃ uttamamāhu santo,",
  "atk-s0505a:1268_0": "Dhammaṃ bhaṇe nādhammaṃ taṃ dutiyaṃ;",
  "atk-s0505a:1269_0": "Piyaṃ bhaṇe nāppiyaṃ taṃ tatiyaṃ,",
  "atk-s0505a:1270_0": "Saccaṃ bhaṇe nālikaṃ taṃ catuttha”nti. ;",
  "atk-s0505a:1271_0": "Ayampi ubhayalokahitasukhāvahanato “maṅgala”nti veditabbā.",
  "atk-s0505a:1271_1": "Yasmā ca ayaṃ vinayapariyāpannā eva,",
  "atk-s0505a:1271_2": "tasmā vinayaggahaṇena etaṃ asaṅgaṇhitvā vinayo saṅgahetabbo.",
  "atk-s0505a:1271_3": "Athavā kiṃ iminā parissamena paresaṃ dhammadesanāvācā idha “subhāsitā vācā”ti veditabbā.",
  "atk-s0505a:1271_4": "Sā hi yathā patirūpadesavāso,",
  "atk-s0505a:1271_5": "evaṃ sattānaṃ ubhayalokahitasukhanibbānādhigamapaccayato “maṅgala”nti vuccati. Āha ca –",
  "atk-s0505a:1272_0": "“Yaṃ buddho bhāsati vācaṃ, khemaṃ nibbānapattiyā;",
  "atk-s0505a:1273_0": "Dukkhassantakiriyāya, sā ve vācānamuttamā”ti. ;",
  "atk-s0505a:1274_0": "Evaṃ imissā gāthāya bāhusaccaṃ, sippaṃ,",
  "atk-s0505a:1274_1": "vinayo susikkhito,",
  "atk-s0505a:1274_2": "subhāsitā vācāti cattāri maṅgalāni vuttāni,",
  "atk-s0505a:1274_3": "maṅgalattañca nesaṃ tattha tattha vibhāvitamevāti.",
  "atk-s0505a:1275_0": "Niṭṭhitā bāhusaccañcāti imissā gāthāya atthavaṇṇanā.",
  "atk-s0505a:1276_0": "265.",
  "atk-s0505a:1276_1": "Idāni mātāpituupaṭṭhānanti ettha mātu ca pitu cāti mātāpitu.",
  "atk-s0505a:1276_2": "Upaṭṭhānanti upaṭṭhahanaṃ.",
  "atk-s0505a:1276_3": "Puttānañca dārānañcāti puttadārassa.",
  "atk-s0505a:1276_4": "Saṅgaṇhanaṃ saṅgaho.",
  "atk-s0505a:1276_5": "Na ākulā anākulā.",
  "atk-s0505a:1276_6": "Kammāni eva kammantā.",
  "atk-s0505a:1276_7": "Sesaṃ vuttanayamevāti ayaṃ padavaṇṇanā.",
  "atk-s0505a:1277_0": "Atthavaṇṇanā pana evaṃ veditabbā –",
  "atk-s0505a:1277_1": "mātā nāma janikā vuccati,",
  "atk-s0505a:1277_2": "tathā pitā.",
  "atk-s0505a:1277_3": "Upaṭṭhānaṃ nāma pādadhovanasambāhanaucchādananhāpanehi catupaccayasampadānena ca upakārakaraṇaṃ.",
  "atk-s0505a:1277_4": "Tattha yasmā mātāpitaro bahūpakārā puttānaṃ atthakāmā anukampakā,",
  "atk-s0505a:1277_5": "yaṃ puttake bahi kīḷitvā paṃsumakkhitasarīrake āgate disvā paṃsukaṃ puñchitvā matthakaṃ upasiṅghāyantā paricumbantā ca sinehaṃ uppādenti,",
  "atk-s0505a:1277_6": "vassasatampi mātāpitaro sīsena pariharantā puttā tesaṃ paṭikāraṃ kātuṃ asamatthā.",
  "atk-s0505a:1277_7": "Yasmā ca te āpādakā posakā imassa lokassa dassetāro brahmasammatā pubbācariyasammatā,",
  "atk-s0505a:1277_8": "tasmā tesaṃ upaṭṭhānaṃ idha pasaṃsaṃ pecca saggasukhañca āvahati,",
  "atk-s0505a:1277_9": "tena “maṅgala”nti vuccati.",
  "atk-s0505a:1277_10": "Vuttañhetaṃ bhagavatā –",
  "atk-s0505a:1278_0": "“Brahmāti mātāpitaro, pubbācariyāti vuccare;",
  "atk-s0505a:1279_0": "Āhuneyyā ca puttānaṃ, pajāya anukampakā.",
  "atk-s0505a:1280_0": "“Tasmā hi ne namasseyya, sakkareyya ca paṇḍito;",
  "atk-s0505a:1281_0": "Annena atha pānena, vatthena sayanena ca.",
  "atk-s0505a:1282_0": "“Ucchādanena nhāpanena, pādānaṃ dhovanena ca;",
  "atk-s0505a:1283_0": "Tāya naṃ pāricariyāya, mātāpitūsu paṇḍitā;",
  "atk-s0505a:1284_0": "Idheva naṃ pasaṃsanti, pecca sagge pamodatī”ti. ;",
  "atk-s0505a:1285_0": "Aparo nayo –",
  "atk-s0505a:1285_1": "upaṭṭhānaṃ nāma bharaṇakiccakaraṇakulavaṃsaṭṭhapanādipañcavidhaṃ,",
  "atk-s0505a:1285_2": "taṃ pāpanivāraṇādipañcavidhadiṭṭhadhammikahitahetuto “maṅgala”nti veditabbaṃ.",
  "atk-s0505a:1285_3": "Vuttañhetaṃ bhagavatā –",
  "atk-s0505a:1286_0": "“Pañcahi kho,",
  "atk-s0505a:1286_1": "gahapatiputta,",
  "atk-s0505a:1286_2": "ṭhānehi puttena puratthimā disā mātāpitaro paccupaṭṭhātabbā ‘bhato ne bharissāmi,",
  "atk-s0505a:1286_3": "kiccaṃ nesaṃ karissāmi,",
  "atk-s0505a:1286_4": "kulavaṃsaṃ ṭhapessāmi,",
  "atk-s0505a:1286_5": "dāyajjaṃ paṭipajjissāmi,",
  "atk-s0505a:1286_6": "atha vā pana petānaṃ kālakatānaṃ dakkhiṇaṃ anuppadassāmī’ti.",
  "atk-s0505a:1286_7": "Imehi kho,",
  "atk-s0505a:1286_8": "gahapatiputta,",
  "atk-s0505a:1286_9": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi puttaṃ anukampanti,",
  "atk-s0505a:1286_10": "pāpā nivārenti,",
  "atk-s0505a:1286_11": "kalyāṇe nivesenti,",
  "atk-s0505a:1286_12": "sippaṃ sikkhāpenti,",
  "atk-s0505a:1286_13": "patirūpena dārena saṃyojenti,",
  "atk-s0505a:1286_14": "samaye dāyajjaṃ niyyādentī”ti.",
  "atk-s0505a:1287_0": "Apica yo mātāpitaro tīsu vatthūsu pasāduppādanena sīlasamādāpanena pabbajjāya vā upaṭṭhahati,",
  "atk-s0505a:1287_1": "ayaṃ mātāpituupaṭṭhākānaṃ aggo,",
  "atk-s0505a:1287_2": "tassa taṃ mātāpituupaṭṭhānaṃ mātāpitūhi katassa upakārassa paccupakārabhūtaṃ anekesaṃ diṭṭhadhammikānaṃ",
  "atk-s0505a:1287_3": "samparāyikānañca atthānaṃ padaṭṭhānato “maṅgala”nti vuccati.",
  "atk-s0505a:1288_0": "Puttadārassāti ettha attanā janitā puttāpi dhītaropi “puttā” tveva saṅkhyaṃ gacchanti.",
  "atk-s0505a:1288_1": "Dārāti vīsatiyā bhariyānaṃ yā kāci bhariyā.",
  "atk-s0505a:1288_2": "Puttā ca dārā ca puttadāraṃ,",
  "atk-s0505a:1288_3": "tassa puttadārassa.",
  "atk-s0505a:1288_4": "Saṅgahoti sammānanādīhi upakārakaraṇaṃ.",
  "atk-s0505a:1288_5": "Taṃ susaṃvihitakammantatādidiṭṭhadhammikahitahetuto “maṅgala”nti veditabbaṃ.",
  "atk-s0505a:1288_6": "Vuttañhetaṃ bhagavatā –",
  "atk-s0505a:1288_7": "“pacchimā disā puttadārā veditabbā”ti ettha uddiṭṭhaṃ puttadāraṃ bhariyāsaddena saṅgaṇhitvā –",
  "atk-s0505a:1289_0": "“Pañcahi kho,",
  "atk-s0505a:1289_1": "gahapatiputta,",
  "atk-s0505a:1289_2": "ṭhānehi sāmikena pacchimā disā bhariyā paccupaṭṭhātabbā,",
  "atk-s0505a:1289_3": "sammānanāya anavamānanāya anaticariyāya issariyavossaggena alaṅkārānuppadānena.",
  "atk-s0505a:1289_4": "Imehi kho,",
  "atk-s0505a:1289_5": "gahapatiputta,",
  "atk-s0505a:1289_6": "pañcahi ṭhānehi sāmikena pacchimā disā bhariyā paccupaṭṭhitā pañcahi ṭhānehi sāmikaṃ anukampati,",
  "atk-s0505a:1289_7": "susaṃvihitakammantā ca hoti,",
  "atk-s0505a:1289_8": "saṅgahitaparijanā ca,",
  "atk-s0505a:1289_9": "anaticārinī ca,",
  "atk-s0505a:1289_10": "sambhatañca anurakkhati,",
  "atk-s0505a:1289_11": "dakkhā ca hoti analasā sabbakiccesū”ti.",
  "atk-s0505a:1290_0": "Ayaṃ vā aparo nayo –",
  "atk-s0505a:1290_1": "saṅgahoti dhammikāhi dānapiyavācaatthacariyāhi saṅgaṇhanaṃ.",
  "atk-s0505a:1290_2": "Seyyathidaṃ –",
  "atk-s0505a:1290_3": "uposathadivasesu paribbayadānaṃ,",
  "atk-s0505a:1290_4": "nakkhattadivasesu nakkhattadassāpanaṃ,",
  "atk-s0505a:1290_5": "maṅgaladivasesu maṅgalakaraṇaṃ,",
  "atk-s0505a:1290_6": "diṭṭhadhammikasamparāyikesu atthesu ovādānusāsananti.",
  "atk-s0505a:1290_7": "Taṃ vuttanayeneva diṭṭhadhammikahitahetuto samparāyikahitahetuto devatāhipi namassanīyabhāvahetuto ca “maṅgala”nti veditabbaṃ.",
  "atk-s0505a:1290_8": "Yathāha sakko devānamindo –",
  "atk-s0505a:1291_0": "“Ye gahaṭṭhā puññakarā, sīlavanto upāsakā;",
  "atk-s0505a:1292_0": "Dhammena dāraṃ posenti, te namassāmi mātalī”ti. ;",
  "atk-s0505a:1293_0": "Anākulā kammantā nāma kālaññutāya patirūpakāritāya analasatāya uṭṭhānavīriyasampadāya abyasanīyatāya",
  "atk-s0505a:1293_1": "ca kālātikkamanaappatirūpakaraṇākaraṇasithilakaraṇādiākulabhāvavirahitā kasigorakkhavaṇijjādayo kammantā.",
  "atk-s0505a:1293_2": "Ete attano vā puttadārassa vā dāsakammakarānaṃ vā byattatāya evaṃ payojitā diṭṭheva dhamme dhanadhaññavuḍḍhipaṭilābhahetuto “maṅgala”nti vuttā.",
  "atk-s0505a:1293_3": "Vuttañcetaṃ bhagavatā –",
  "atk-s0505a:1294_0": "“Patirūpakārī dhuravā, uṭṭhātā vindate dhana”nti. ca;",
  "atk-s0505a:1295_0": "“Na divā soppasīlena, rattimuṭṭhānadessinā;",
  "atk-s0505a:1296_0": "Niccaṃ mattena soṇḍena, sakkā āvasituṃ gharaṃ.",
  "atk-s0505a:1297_0": "“Atisītaṃ atiuṇhaṃ, atisāyamidaṃ ahu;",
  "atk-s0505a:1298_0": "Iti vissaṭṭhakammante, atthā accenti māṇave.",
  "atk-s0505a:1299_0": "“Yodha sītañca uṇhañca, tiṇā bhiyyo na maññati;",
  "atk-s0505a:1300_0": "Karaṃ purisakiccāni, so sukhā na vihāyatī”ti. ca ;",
  "atk-s0505a:1301_0": "“Bhoge saṃharamānassa, bhamarasseva irīyato;",
  "atk-s0505a:1302_0": "Bhogā sannicayaṃ yanti, vammikovūpacīyatī”ti. –",
  "atk-s0505a:1303_0": "Ca evamādi.",
  "atk-s0505a:1304_0": "Evaṃ imissāpi gāthāya mātupaṭṭhānaṃ,",
  "atk-s0505a:1304_1": "pitupaṭṭhānaṃ,",
  "atk-s0505a:1304_2": "puttadārassa saṅgaho,",
  "atk-s0505a:1304_3": "anākulā ca kammantāti cattāri maṅgalāni vuttāni,",
  "atk-s0505a:1304_4": "puttadārassa saṅgahaṃ vā dvidhā katvā pañca,",
  "atk-s0505a:1304_5": "mātāpituupaṭṭhānaṃ vā ekameva katvā tīṇi.",
  "atk-s0505a:1304_6": "Maṅgalattañca nesaṃ tattha tattha vibhāvitamevāti.",
  "atk-s0505a:1305_0": "Niṭṭhitā mātāpituupaṭṭhānanti imissā gāthāya atthavaṇṇanā.",
  "atk-s0505a:1306_0": "266.",
  "atk-s0505a:1306_1": "Idāni dānañcāti ettha dīyate imināti dānaṃ,",
  "atk-s0505a:1306_2": "attano santakaṃ parassa paṭipādīyatīti vuttaṃ hoti.",
  "atk-s0505a:1306_3": "Dhammassa cariyā,",
  "atk-s0505a:1306_4": "dhammā vā anapetā cariyā dhammacariyā.",
  "atk-s0505a:1306_5": "Ñāyante “amhākaṃ ime”ti ñātakā.",
  "atk-s0505a:1306_6": "Na avajjāni anavajjāni,",
  "atk-s0505a:1306_7": "aninditāni agarahitānīti vuttaṃ hoti.",
  "atk-s0505a:1306_8": "Sesaṃ vuttanayamevāti ayaṃ padavaṇṇanā.",
  "atk-s0505a:1307_0": "Atthavaṇṇanā pana evaṃ veditabbā –",
  "atk-s0505a:1307_1": "dānaṃ nāma paraṃ uddissa subuddhipubbikā annādidasadānavatthupariccāgacetanā taṃsampayutto vā alobho.",
  "atk-s0505a:1307_2": "Alobhena hi taṃ vatthuṃ parassa paṭipādeti.",
  "atk-s0505a:1307_3": "Tena vuttaṃ “dīyate imināti dāna”nti.",
  "atk-s0505a:1307_4": "Taṃ bahujanapiyamanāpatādīnaṃ diṭṭhadhammikasamparāyikānaṃ phalavisesānaṃ adhigamahetuto “maṅgala”nti vuttaṃ.",
  "atk-s0505a:1307_5": "“Dāyako sīha dānapati bahuno janassa piyo hoti manāpo”ti evamādīni cettha suttāni anussaritabbāni.",
  "atk-s0505a:1308_0": "Aparo nayo –",
  "atk-s0505a:1308_1": "dānaṃ nāma duvidhaṃ āmisadānañca,",
  "atk-s0505a:1308_2": "dhammadānañca.",
  "atk-s0505a:1308_3": "Tattha āmisadānaṃ vuttappakārameva.",
  "atk-s0505a:1308_4": "Idhalokaparalokadukkhakkhayasukhāvahassa pana sammāsambuddhappaveditassa dhammassa paresaṃ hitakāmatāya desanā dhammadānaṃ.",
  "atk-s0505a:1308_5": "Imesañca dvinnaṃ dānānaṃ etadeva aggaṃ. Yathāha –",
  "atk-s0505a:1309_0": "“Sabbadānaṃ dhammadānaṃ jināti,",
  "atk-s0505a:1310_0": "Sabbarasaṃ dhammaraso jināti;",
  "atk-s0505a:1311_0": "Sabbaratiṃ dhammaratī jināti,",
  "atk-s0505a:1312_0": "Taṇhakkhayo sabbadukkhaṃ jinātī”ti. ;",
  "atk-s0505a:1313_0": "Tattha āmisadānassa maṅgalattaṃ vuttameva.",
  "atk-s0505a:1313_1": "Dhammadānaṃ pana yasmā atthapaṭisaṃveditādīnaṃ guṇānaṃ padaṭṭhānaṃ,",
  "atk-s0505a:1313_2": "tasmā “maṅgala”nti vuccati.",
  "atk-s0505a:1313_3": "Vuttañhetaṃ bhagavatā –",
  "atk-s0505a:1314_0": "“Yathā yathā,",
  "atk-s0505a:1314_1": "bhikkhave,",
  "atk-s0505a:1314_2": "bhikkhu yathāsutaṃ yathāpariyattaṃ dhammaṃ vitthārena paresaṃ deseti,",
  "atk-s0505a:1314_3": "tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī cā”ti evamādi.",
  "atk-s0505a:1315_0": "Dhammacariyā nāma dasakusalakammapathacariyā. Yathāha –",
  "atk-s0505a:1315_1": "“tividhaṃ kho,",
  "atk-s0505a:1315_2": "gahapatayo,",
  "atk-s0505a:1315_3": "kāyena dhammacariyāsamacariyā hotī”ti evamādi.",
  "atk-s0505a:1315_4": "Sā panesā dhammacariyā saggalokūpapattihetuto “maṅgala”nti veditabbā.",
  "atk-s0505a:1315_5": "Vuttañhetaṃ bhagavatā –",
  "atk-s0505a:1315_6": "“dhammacariyāsamacariyāhetu kho,",
  "atk-s0505a:1315_7": "gahapatayo,",
  "atk-s0505a:1315_8": "evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti.",
  "atk-s0505a:1316_0": "Ñātakā nāma mātito vā pitito vā yāva sattamā pitāmahayugā sambandhā.",
  "atk-s0505a:1316_1": "Tesaṃ bhogapārijuññena vā byādhipārijuññena vā abhihatānaṃ attano samīpaṃ āgatānaṃ yathābalaṃ ghāsacchādanadhanadhaññādīhi",
  "atk-s0505a:1316_2": "saṅgaho pasaṃsādīnaṃ diṭṭhadhammikānaṃ sugatigamanādīnañca samparāyikānaṃ visesādhigamānaṃ hetuto “maṅgala”nti vuccati.",
  "atk-s0505a:1317_0": "Anavajjāni kammāni nāma uposathaṅgasamādānaveyyāvaccakaraṇaārāmavanaropanasetukaraṇādīni kāyavacīmanosucaritakammāni.",
  "atk-s0505a:1317_1": "Tāni hi nānappakārahitasukhādhigamahetuto “maṅgala”nti vuccati.",
  "atk-s0505a:1317_2": "“Ṭhānaṃ kho panetaṃ, visākhe,",
  "atk-s0505a:1317_3": "vijjati yaṃ idhekacco itthī vā puriso vā aṭṭhaṅgasamannāgataṃ uposathaṃ upavasitvā kāyassa bhedā paraṃ",
  "atk-s0505a:1317_4": "maraṇā cātumahārājikānaṃ devānaṃ sahabyataṃ upapajjeyyā”ti evamādīni cettha suttāni anussaritabbāni.",
  "atk-s0505a:1318_0": "Evaṃ imissā gāthāya dānaṃ,",
  "atk-s0505a:1318_1": "dhammacariyā,",
  "atk-s0505a:1318_2": "ñātakānaṃ saṅgaho,",
  "atk-s0505a:1318_3": "anavajjāni kammānīti cattāri maṅgalāni vuttāni,",
  "atk-s0505a:1318_4": "maṅgalattañca nesaṃ tattha tattha vibhāvitamevāti.",
  "atk-s0505a:1319_0": "Niṭṭhitā dānañcāti imissā gāthāya atthavaṇṇanā.",
  "atk-s0505a:1320_0": "267.",
  "atk-s0505a:1320_1": "Idāni āratī viratīti ettha āratīti āramaṇaṃ.",
  "atk-s0505a:1320_2": "Viratīti viramaṇaṃ,",
  "atk-s0505a:1320_3": "viramanti vā etāya sattāti virati.",
  "atk-s0505a:1320_4": "Pāpāti akusalā.",
  "atk-s0505a:1320_5": "Madanīyaṭṭhena majjaṃ,",
  "atk-s0505a:1320_6": "majjassa pānaṃ majjapānaṃ,",
  "atk-s0505a:1320_7": "tato majjapānā.",
  "atk-s0505a:1320_8": "Saṃyamanaṃ saṃyamo.",
  "atk-s0505a:1320_9": "Appamajjanaṃ appamādo.",
  "atk-s0505a:1320_10": "Dhammesūti kusalesu.",
  "atk-s0505a:1320_11": "Sesaṃ vuttanayamevāti ayaṃ padavaṇṇanā.",
  "atk-s0505a:1321_0": "Atthavaṇṇanā pana evaṃ veditabbā –",
  "atk-s0505a:1321_1": "ārati nāma pāpe ādīnavadassāvino manasā eva anabhirati.",
  "atk-s0505a:1321_2": "Virati nāma kammadvāravasena kāyavācāhi viramaṇaṃ.",
  "atk-s0505a:1321_3": "Sā cesā virati nāma sampattavirati samādānavirati samucchedaviratīti tividhā hoti.",
  "atk-s0505a:1321_4": "Tattha yā kulaputtassa attano jātiṃ vā kulaṃ vā gottaṃ vā paṭicca “na me etaṃ patirūpaṃ,",
  "atk-s0505a:1321_5": "yvāhaṃ imaṃ pāṇaṃ haneyyaṃ,",
  "atk-s0505a:1321_6": "adinnaṃ ādiyeyya”ntiādinā nayena sampattavatthuto virati,",
  "atk-s0505a:1321_7": "ayaṃ sampattavirati nāma.",
  "atk-s0505a:1321_8": "Sikkhāpadasamādānavasena pana pavattā samādānavirati nāma,",
  "atk-s0505a:1321_9": "yassā pavattito pabhuti kulaputto pāṇātipātādīni na samācarati.",
  "atk-s0505a:1321_10": "Ariyamaggasampayuttā samucchedavirati nāma,",
  "atk-s0505a:1321_11": "yassā pavattito pabhuti ariyasāvakassa pañca bhayāni verāni vūpasantāni honti.",
  "atk-s0505a:1321_12": "Pāpaṃ nāma yaṃ taṃ “pāṇātipāto kho,",
  "atk-s0505a:1321_13": "gahapatiputta,",
  "atk-s0505a:1321_14": "kammakileso adinnādānaṃ…pe…",
  "atk-s0505a:1321_15": "kāmesumicchācāro…pe…",
  "atk-s0505a:1321_16": "musāvādo”ti evaṃ vitthāretvā –",
  "atk-s0505a:1322_0": "“Pāṇātipāto adinnādānaṃ, musāvādo ca vuccati;",
  "atk-s0505a:1323_0": "Paradāragamanañceva, nappasaṃsanti paṇḍitā”ti. –",
  "atk-s0505a:1324_0": "Evaṃ gāthāya saṅgahitaṃ kammakilesasaṅkhātaṃ catubbidhaṃ akusalaṃ,",
  "atk-s0505a:1324_1": "tato pāpā.",
  "atk-s0505a:1324_2": "Sabbāpesā ārati ca virati ca diṭṭhadhammikasamparāyikabhayaverappahānādinānappakāravisesādhigamahetuto “maṅgala”nti vuccati.",
  "atk-s0505a:1324_3": "“Pāṇātipātā paṭivirato kho,",
  "atk-s0505a:1324_4": "gahapatiputta,",
  "atk-s0505a:1324_5": "ariyasāvako”tiādīni cettha suttāni anussaritabbāni.",
  "atk-s0505a:1325_0": "Majjapānā ca saṃyamo nāma pubbe vuttasurāmerayamajjapamādaṭṭhānā veramaṇiyāvetaṃ adhivacanaṃ.",
  "atk-s0505a:1325_1": "Yasmā pana majjapāyī atthaṃ na jānāti,",
  "atk-s0505a:1325_2": "dhammaṃ na jānāti,",
  "atk-s0505a:1325_3": "mātupi antarāyaṃ karoti,",
  "atk-s0505a:1325_4": "pitu buddhapaccekabuddhatathāgatasāvakānampi antarāyaṃ karoti,",
  "atk-s0505a:1325_5": "diṭṭheva dhamme garahaṃ,",
  "atk-s0505a:1325_6": "samparāye duggatiṃ,",
  "atk-s0505a:1325_7": "aparāpariyāye ummādañca pāpuṇāti.",
  "atk-s0505a:1325_8": "Majjapānā pana saṃyato tesaṃ dosānaṃ vūpasamaṃ tabbiparītaguṇasampadañca pāpuṇāti.",
  "atk-s0505a:1325_9": "Tasmā ayaṃ majjapānā saṃyamo “maṅgala”nti veditabbo.",
  "atk-s0505a:1326_0": "Kusalesu dhammesu appamādo nāma “kusalānaṃ vā dhammānaṃ bhāvanāya asakkaccakiriyatā asātaccakiriyatā",
  "atk-s0505a:1326_1": "anaṭṭhitakiriyatā olīnavuttitā nikkhittachandatā nikkhittadhuratā anāsevanā abhāvanā abahulīkammaṃ anadhiṭṭhānaṃ",
  "atk-s0505a:1326_2": "ananuyogo pamādo.",
  "atk-s0505a:1326_3": "Yo evarūpo pamādo pamajjanā pamajjitattaṃ,",
  "atk-s0505a:1326_4": "ayaṃ vuccati pamādo”ti ettha vuttassa pamādassa paṭipakkhanayena atthato kusalesu dhammesu satiyā avippavāso veditabbo.",
  "atk-s0505a:1326_5": "So nānappakārakusalādhigamahetuto amatādhigamahetuto ca “maṅgala”nti vuccati.",
  "atk-s0505a:1326_6": "Tattha “appamattassa ātāpino”ti ca “appamādo amatapada”nti ca evamādi satthusāsanaṃ anussaritabbaṃ.",
  "atk-s0505a:1327_0": "Evaṃ imissā gāthāya pāpā virati,",
  "atk-s0505a:1327_1": "majjapānā saṃyamo,",
  "atk-s0505a:1327_2": "kusalesu dhammesu appamādoti tīṇi maṅgalāni vuttāni,",
  "atk-s0505a:1327_3": "maṅgalattañca nesaṃ tattha tattha vibhāvitamevāti.",
  "atk-s0505a:1328_0": "Niṭṭhitā āratī viratīti imissā gāthāya atthavaṇṇanā.",
  "atk-s0505a:1329_0": "268.",
  "atk-s0505a:1329_1": "Idāni gāravo cāti ettha gāravoti garubhāvo.",
  "atk-s0505a:1329_2": "Nivātoti nīcavuttitā.",
  "atk-s0505a:1329_3": "Santuṭṭhīti santoso.",
  "atk-s0505a:1329_4": "Katassa jānanatā kataññutā.",
  "atk-s0505a:1329_5": "Kālenāti khaṇena samayena.",
  "atk-s0505a:1329_6": "Dhammassa savanaṃ dhammassavanaṃ.",
  "atk-s0505a:1329_7": "Sesaṃ vuttanayamevāti ayaṃ padavaṇṇanā.",
  "atk-s0505a:1330_0": "Atthavaṇṇanā pana evaṃ veditabbā –",
  "atk-s0505a:1330_1": "gāravo nāma garukārapayogārahesu buddhapaccekabuddhatathāgatasāvakaācariyupajjhāyamātāpitujeṭṭhabhātikabhaginiādīsu",
  "atk-s0505a:1330_2": "yathānurūpaṃ garukāro garukaraṇaṃ sagāravatā.",
  "atk-s0505a:1330_3": "Svāyaṃ gāravo yasmā sugatigamanādīnaṃ hetu. Yathāha –",
  "atk-s0505a:1331_0": "“Garukātabbaṃ garuṃ karoti,",
  "atk-s0505a:1331_1": "mānetabbaṃ māneti,",
  "atk-s0505a:1331_2": "pūjetabbaṃ pūjeti.",
  "atk-s0505a:1331_3": "So tena kammena evaṃ samattena evaṃ samādinnena kāyassa bhedā paraṃ maraṇā sugatiṃ saggaṃ lokaṃ upapajjati.",
  "atk-s0505a:1331_4": "No ce kāyassa bhedā…pe…",
  "atk-s0505a:1331_5": "upapajjati,",
  "atk-s0505a:1331_6": "sace manussattaṃ āgacchati,",
  "atk-s0505a:1331_7": "yattha yattha paccājāyati,",
  "atk-s0505a:1331_8": "uccākulīno hotī”ti.",
  "atk-s0505a:1332_0": "Yathā cāha – “sattime,",
  "atk-s0505a:1332_1": "bhikkhave,",
  "atk-s0505a:1332_2": "aparihāniyā dhammā.",
  "atk-s0505a:1332_3": "Katame satta?",
  "atk-s0505a:1332_4": "Satthugāravatā”tiādi.",
  "atk-s0505a:1332_5": "Tasmā “maṅgala”nti vuccati.",
  "atk-s0505a:1333_0": "Nivāto nāma nīcamanatā nivātavuttitā,",
  "atk-s0505a:1333_1": "yāya samannāgato puggalo nihatamāno nihatadappo pādapuñchanacoḷakasamo chinnavisāṇusabhasamo uddhaṭadāṭhasappasamo",
  "atk-s0505a:1333_2": "ca hutvā saṇho sakhilo sukhasambhāso hoti,",
  "atk-s0505a:1333_3": "ayaṃ nivāto.",
  "atk-s0505a:1333_4": "Svāyaṃ yasādiguṇapaṭilābhahetuto “maṅgala”nti vuccati. Āha ca –",
  "atk-s0505a:1333_5": "“nivātavutti atthaddho,",
  "atk-s0505a:1333_6": "tādiso labhate yasa”nti evamādi.",
  "atk-s0505a:1334_0": "Santuṭṭhi nāma itarītarapaccayasantoso,",
  "atk-s0505a:1334_1": "so dvādasavidho hoti.",
  "atk-s0505a:1334_2": "Seyyathidaṃ –",
  "atk-s0505a:1334_3": "cīvare yathālābhasantoso,",
  "atk-s0505a:1334_4": "yathābalasantoso,",
  "atk-s0505a:1334_5": "yathāsāruppasantosoti tividho.",
  "atk-s0505a:1334_6": "Evaṃ piṇḍapātādīsu.",
  "atk-s0505a:1335_0": "Tassāyaṃ pabhedavaṇṇanā –",
  "atk-s0505a:1335_1": "idha bhikkhu cīvaraṃ labhati sundaraṃ vā asundaraṃ vā,",
  "atk-s0505a:1335_2": "so teneva yāpeti,",
  "atk-s0505a:1335_3": "aññaṃ na pattheti,",
  "atk-s0505a:1335_4": "labhantopi na gaṇhāti,",
  "atk-s0505a:1335_5": "ayamassa cīvare yathālābhasantoso.",
  "atk-s0505a:1335_6": "Atha pana ābādhiko hoti,",
  "atk-s0505a:1335_7": "garuṃ cīvaraṃ pārupanto oṇamati vā kilamati vā.",
  "atk-s0505a:1335_8": "So sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "atk-s0505a:1335_9": "ayamassa cīvare yathābalasantoso.",
  "atk-s0505a:1335_10": "Aparo bhikkhu paṇītapaccayalābhī hoti,",
  "atk-s0505a:1335_11": "so paṭṭacīvarādīnaṃ aññataraṃ mahagghaṃ cīvaraṃ labhitvā “idaṃ therānaṃ cirapabbajitānaṃ bahussutānañca",
  "atk-s0505a:1335_12": "anurūpa”nti tesaṃ datvā attanā saṅkārakūṭā vā aññato vā kutoci nantakāni uccinitvā saṅghāṭiṃ katvā dhārentopi",
  "atk-s0505a:1335_13": "santuṭṭhova hoti,",
  "atk-s0505a:1335_14": "ayamassa cīvare yathāsāruppasantoso.",
  "atk-s0505a:1336_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0505a:1336_1": "so teneva yāpeti,",
  "atk-s0505a:1336_2": "aññaṃ na pattheti,",
  "atk-s0505a:1336_3": "labhantopi na gaṇhāti,",
  "atk-s0505a:1336_4": "ayamassa piṇḍapāte yathālābhasantoso.",
  "atk-s0505a:1336_5": "Atha pana ābādhiko hoti,",
  "atk-s0505a:1336_6": "lūkhaṃ piṇḍapātaṃ bhuñjitvā bāḷhaṃ rogātaṅkaṃ pāpuṇāti,",
  "atk-s0505a:1336_7": "so sabhāgassa bhikkhuno taṃ datvā tassa hatthato sappimadhukhīrādīni bhuñjitvā samaṇadhammaṃ karontopi santuṭṭhova hoti,",
  "atk-s0505a:1336_8": "ayamassa piṇḍapāte yathābalasantoso.",
  "atk-s0505a:1336_9": "Aparo bhikkhu paṇītaṃ piṇḍapātaṃ labhati,",
  "atk-s0505a:1336_10": "so “ayaṃ piṇḍapāto therānaṃ cirapabbajitānaṃ aññesañca paṇītapiṇḍapātaṃ vinā ayāpentānaṃ sabrahmacārīnaṃ",
  "atk-s0505a:1336_11": "anurūpo”ti tesaṃ datvā attanā piṇḍāya caritvā missakāhāraṃ bhuñjantopi santuṭṭhova hoti,",
  "atk-s0505a:1336_12": "ayamassa piṇḍapāte yathāsāruppasantoso.",
  "atk-s0505a:1337_0": "Idha pana bhikkhuno senāsanaṃ pāpuṇāti,",
  "atk-s0505a:1337_1": "so teneva santussati,",
  "atk-s0505a:1337_2": "puna aññaṃ sundaratarampi pāpuṇantaṃ na gaṇhāti,",
  "atk-s0505a:1337_3": "ayamassa senāsane yathālābhasantoso.",
  "atk-s0505a:1337_4": "Atha pana ābādhiko hoti,",
  "atk-s0505a:1337_5": "nivātasenāsane vasanto ativiya pittarogādīhi āturīyati,",
  "atk-s0505a:1337_6": "so sabhāgassa bhikkhuno taṃ datvā tassa pāpuṇanake savātasītalasenāsane vasitvā samaṇadhammaṃ karontopi santuṭṭhova hoti,",
  "atk-s0505a:1337_7": "ayamassa senāsane yathābalasantoso.",
  "atk-s0505a:1337_8": "Aparo bhikkhu sundaraṃ senāsanaṃ pattampi na sampaṭicchati “sundarasenāsanaṃ pamādaṭṭhānaṃ,",
  "atk-s0505a:1337_9": "tatra nisinnassa thinamiddhaṃ okkamati,",
  "atk-s0505a:1337_10": "niddābhibhūtassa ca puna paṭibujjhato kāmavitakkā samudācarantī”ti,",
  "atk-s0505a:1337_11": "so taṃ paṭikkhipitvā abbhokāsarukkhamūlapaṇṇakuṭīsu yattha katthaci nivasantopi santuṭṭhova hoti,",
  "atk-s0505a:1337_12": "ayamassa senāsane yathāsāruppasantoso.",
  "atk-s0505a:1338_0": "Idha pana bhikkhu bhesajjaṃ labhati harītakaṃ vā āmalakaṃ vā,",
  "atk-s0505a:1338_1": "so teneva yāpeti,",
  "atk-s0505a:1338_2": "aññehi laddhaṃ sappimadhuphāṇitādimpi na pattheti,",
  "atk-s0505a:1338_3": "labhantopi na gaṇhāti,",
  "atk-s0505a:1338_4": "ayamassa gilānapaccaye yathālābhasantoso.",
  "atk-s0505a:1338_5": "Atha pana ābādhiko telena atthiko phāṇitaṃ labhati,",
  "atk-s0505a:1338_6": "so taṃ sabhāgassa bhikkhuno datvā tassa hatthato telena bhesajjaṃ katvā samaṇadhammaṃ karontopi santuṭṭhova hoti,",
  "atk-s0505a:1338_7": "ayamassa gilānapaccaye yathābalasantoso.",
  "atk-s0505a:1338_8": "Aparo bhikkhu ekasmiṃ bhājane pūtimuttaharītakaṃ ṭhapetvā ekasmiṃ catumadhuraṃ “gaṇhatha, bhante,",
  "atk-s0505a:1338_9": "yadicchasī”ti vuccamāno sacassa tesaṃ dvinnaṃ aññatarenapi byādhi vūpasammati,",
  "atk-s0505a:1338_10": "atha “pūtimuttaharītakaṃ nāma buddhādīhi vaṇṇitaṃ,",
  "atk-s0505a:1338_11": "ayañca pūtimuttabhesajjaṃ nissāya pabbajjā,",
  "atk-s0505a:1338_12": "tattha te yāvajīvaṃ ussāho karaṇīyo”ti vuttanti cintento catumadhurabhesajjaṃ paṭikkhipitvā muttaharītakena",
  "atk-s0505a:1338_13": "bhesajjaṃ karontopi paramasantuṭṭhova hoti,",
  "atk-s0505a:1338_14": "ayamassa gilānapaccaye yathāsāruppasantoso.",
  "atk-s0505a:1339_0": "Evaṃ pabhedo sabbopeso santoso santuṭṭhīti vuccati.",
  "atk-s0505a:1339_1": "Sā atricchatāpāpicchatāmahicchatādīnaṃ pāpadhammānaṃ pahānādhigamahetuto sugatihetuto ariyamaggasambhārabhāvato",
  "atk-s0505a:1339_2": "cātuddisādibhāvahetuto ca “maṅgala”nti veditabbā. Āha ca –",
  "atk-s0505a:1340_0": "“Cātuddiso appaṭigho ca hoti,",
  "atk-s0505a:1341_0": "Santussamāno itarītarenā”ti. evamādi;",
  "atk-s0505a:1342_0": "Kataññutā nāma appassa vā bahussa vā yena kenaci katassa upakārassa punappunaṃ anussaraṇabhāvena jānanatā.",
  "atk-s0505a:1342_1": "Apica nerayikādidukkhaparittāṇato puññāni eva pāṇīnaṃ bahūpakārāni,",
  "atk-s0505a:1342_2": "tato tesampi upakārānussaraṇatā “kataññutā”ti veditabbā.",
  "atk-s0505a:1342_3": "Sā sappurisehi pasaṃsanīyatādinānappakāravisesādhigamahetuto “maṅgala”nti vuttā. Āha ca – “dveme,",
  "atk-s0505a:1342_4": "bhikkhave,",
  "atk-s0505a:1342_5": "puggalā dullabhā lokasmiṃ.",
  "atk-s0505a:1342_6": "Katame dve?",
  "atk-s0505a:1342_7": "Yo ca pubbakārī,",
  "atk-s0505a:1342_8": "yo ca kataññū katavedī”ti.",
  "atk-s0505a:1343_0": "Kālena dhammassavanaṃ nāma yasmiṃ kāle uddhaccasahagataṃ cittaṃ hoti,",
  "atk-s0505a:1343_1": "kāmavitakkādīnaṃ vā aññatarena abhibhūtaṃ,",
  "atk-s0505a:1343_2": "tasmiṃ kāle tesaṃ vinodanatthaṃ dhammassavanaṃ.",
  "atk-s0505a:1343_3": "Apare āhu –",
  "atk-s0505a:1343_4": "pañcame pañcame divase dhammassavanaṃ kālena dhammassavanaṃ nāma.",
  "atk-s0505a:1343_5": "Yathāha āyasmā anuruddho “pañcāhikaṃ kho pana mayaṃ, bhante,",
  "atk-s0505a:1343_6": "sabbarattiṃ dhammiyā kathāya sannisīdāmā”ti.",
  "atk-s0505a:1344_0": "Apica yasmiṃ kāle kalyāṇamitte upasaṅkamitvā sakkā hoti attano kaṅkhāpaṭivinodakaṃ dhammaṃ sotuṃ,",
  "atk-s0505a:1344_1": "tasmiṃ kālepi dhammassavanaṃ “kālena dhammassavana”nti veditabbaṃ. Yathāha –",
  "atk-s0505a:1344_2": "“te kālena kālaṃ upasaṅkamitvā paripucchati paripañhatī”tiādi.",
  "atk-s0505a:1344_3": "Tadetaṃ kālena dhammassavanaṃ nīvaraṇappahānacaturānisaṃsaāsavakkhayādinānappakāravisesādhigamahetuto “maṅgala”nti veditabbaṃ.",
  "atk-s0505a:1344_4": "Vuttañhetaṃ –",
  "atk-s0505a:1345_0": "“Yasmiṃ,",
  "atk-s0505a:1345_1": "bhikkhave,",
  "atk-s0505a:1345_2": "samaye ariyasāvako aṭṭhiṃ katvā manasi katvā sabbaṃ cetaso samannāharitvā ohitasoto dhammaṃ suṇāti,",
  "atk-s0505a:1345_3": "pañcassa nīvaraṇāni tasmiṃ samaye na hontī”ti ca.",
  "atk-s0505a:1346_0": "“Sotānugatānaṃ, bhikkhave, dhammānaṃ…pe… suppaṭividdhānaṃ cattāro ānisaṃsā pāṭikaṅkhā”ti ca.",
  "atk-s0505a:1347_0": "“Cattārome,",
  "atk-s0505a:1347_1": "bhikkhave,",
  "atk-s0505a:1347_2": "dhammā kālena kālaṃ sammā bhāviyamānā sammā anuparivattiyamānā anupubbena āsavānaṃ khayaṃ pāpenti.",
  "atk-s0505a:1347_3": "Katame cattāro?",
  "atk-s0505a:1347_4": "Kālena dhammassavana”nti ca evamādīni.",
  "atk-s0505a:1348_0": "Evaṃ imissā gāthāya gāravo, nivāto,",
  "atk-s0505a:1348_1": "santuṭṭhi,",
  "atk-s0505a:1348_2": "kataññutā,",
  "atk-s0505a:1348_3": "kālena dhammassavananti pañca maṅgalāni vuttāni,",
  "atk-s0505a:1348_4": "maṅgalattañca nesaṃ tattha tattha vibhāvitamevāti.",
  "atk-s0505a:1349_0": "Niṭṭhitā gāravo ca nivāto cāti imissā gāthāya atthavaṇṇanā.",
  "atk-s0505a:1350_0": "269.",
  "atk-s0505a:1350_1": "Idāni khantī cāti ettha khamanaṃ khanti.",
  "atk-s0505a:1350_2": "Padakkhiṇaggāhitāya sukhaṃ vaco asminti suvaco,",
  "atk-s0505a:1350_3": "suvacassa kammaṃ sovacassaṃ,",
  "atk-s0505a:1350_4": "sovacassassa bhāvo sovacassatā.",
  "atk-s0505a:1350_5": "Kilesānaṃ samitattā samaṇā.",
  "atk-s0505a:1350_6": "Dassananti pekkhanaṃ.",
  "atk-s0505a:1350_7": "Dhammassa sākacchā dhammasākacchā.",
  "atk-s0505a:1350_8": "Sesaṃ vuttanayamevāti ayaṃ padavaṇṇanā.",
  "atk-s0505a:1351_0": "Atthavaṇṇanā pana evaṃ veditabbā khanti nāma adhivāsanakkhanti,",
  "atk-s0505a:1351_1": "yāya samannāgato bhikkhu dasahi akkosavatthūhi akkosante,",
  "atk-s0505a:1351_2": "vadhabandhādīhi vā vihiṃsante puggale asuṇanto viya ca apassanto viya ca nibbikāro hoti khantivādī viya. Yathāha –",
  "atk-s0505a:1352_0": "“Ahū atītamaddhānaṃ, samaṇo khantidīpano;",
  "atk-s0505a:1353_0": "Taṃ khantiyāyeva ṭhitaṃ, kāsirājā achedayī”ti. ;",
  "atk-s0505a:1354_0": "Bhaddakato vā manasi karoti tato uttari aparādhābhāvena āyasmā puṇṇatthero viya. Yathāha –",
  "atk-s0505a:1355_0": "“Sace maṃ, bhante,",
  "atk-s0505a:1355_1": "sunāparantakā manussā akkosissanti paribhāsissanti,",
  "atk-s0505a:1355_2": "tattha me evaṃ bhavissati ‘bhaddakā vatime sunāparantakā manussā,",
  "atk-s0505a:1355_3": "subhaddakā vatime sunāparantakā manussā,",
  "atk-s0505a:1355_4": "yaṃ me nayime pāṇinā pahāraṃ dentī”’tiādi.",
  "atk-s0505a:1356_0": "Yāya ca samannāgato isīnampi pasaṃsanīyo hoti. Yathāha sarabhaṅgo isi –",
  "atk-s0505a:1357_0": "“Kodhaṃ vadhitvā na kadāci socati,",
  "atk-s0505a:1358_0": "Makkhappahānaṃ isayo vaṇṇayanti;",
  "atk-s0505a:1359_0": "Sabbesaṃ vuttaṃ pharusaṃ khametha,",
  "atk-s0505a:1360_0": "Etaṃ khantiṃ uttamamāhu santo”ti. ;",
  "atk-s0505a:1361_0": "Devatānampi pasaṃsanīyo hoti. Yathāha sakko devānamindo –",
  "atk-s0505a:1362_0": "“Yo have balavā santo, dubbalassa titikkhati;",
  "atk-s0505a:1363_0": "Tamāhu paramaṃ khantiṃ, niccaṃ khamati dubbalo”ti. ;",
  "atk-s0505a:1364_0": "Buddhānampi pasaṃsanīyo hoti. Yathāha bhagavā –",
  "atk-s0505a:1365_0": "“Akkosaṃ vadhabandhañca, aduṭṭho yo titikkhati;",
  "atk-s0505a:1366_0": "Khantībalaṃ balānīkaṃ, tamahaṃ brūmi brāhmaṇa”nti. ;",
  "atk-s0505a:1367_0": "Sā panesā khanti etesañca idha vaṇṇitānaṃ aññesañca guṇānaṃ adhigamahetuto “maṅgala”nti veditabbā.",
  "atk-s0505a:1368_0": "Sovacassatā nāma sahadhammikaṃ vuccamāne vikkhepaṃ vā tuṇhībhāvaṃ vā guṇadosacintanaṃ vā anāpajjitvā",
  "atk-s0505a:1368_1": "ativiya ādarañca gāravañca nīcamanatañca purakkhatvā “sādhū”ti vacanakaraṇatā.",
  "atk-s0505a:1368_2": "Sā sabrahmacārīnaṃ santikā ovādānusāsanīpaṭilābhahetuto dosappahānaguṇādhigamahetuto ca “maṅgala”nti vuccati.",
  "atk-s0505a:1369_0": "Samaṇānaṃ dassanaṃ nāma upasamitakilesānaṃ bhāvitakāyavacīcittapaññānaṃ uttamadamathasamathasamannāgatānaṃ",
  "atk-s0505a:1369_1": "pabbajitānaṃ upasaṅkamanupaṭṭhānaanussaraṇasavanadassanaṃ,",
  "atk-s0505a:1369_2": "sabbampi omakadesanāya “dassana”nti vuttaṃ.",
  "atk-s0505a:1369_3": "Taṃ “maṅgala”nti veditabbaṃ. Kasmā?",
  "atk-s0505a:1369_4": "Bahūpakārattā. Āha ca –",
  "atk-s0505a:1369_5": "“dassanampahaṃ,",
  "atk-s0505a:1369_6": "bhikkhave,",
  "atk-s0505a:1369_7": "tesaṃ bhikkhūnaṃ bahūpakāraṃ vadāmī”tiādi.",
  "atk-s0505a:1369_8": "Yato hitakāmena kulaputtena sīlavante bhikkhū gharadvāraṃ sampatte disvā yadi deyyadhammo atthi,",
  "atk-s0505a:1369_9": "yathābalaṃ deyyadhammena patimānetabbā.",
  "atk-s0505a:1369_10": "Yadi natthi,",
  "atk-s0505a:1369_11": "pañcapatiṭṭhitaṃ katvā vanditabbā.",
  "atk-s0505a:1369_12": "Tasmiṃ asampajjamāne añjaliṃ paggahetvā namassitabbā,",
  "atk-s0505a:1369_13": "tasmimpi asampajjamāne pasannacittena piyacakkhūhi sampassitabbā.",
  "atk-s0505a:1369_14": "Evaṃ dassanamūlakenāpi hi puññena anekāni jātisahassāni cakkhumhi rogo vā dāho vā ussadā vā piḷakā vā na honti,",
  "atk-s0505a:1369_15": "vippasannapañcavaṇṇasassirikāni honti cakkhūni ratanavimāne ugghāṭitamaṇikavāṭasadisāni,",
  "atk-s0505a:1369_16": "satasahassakappamattaṃ devesu ca manussesu ca sabbasampattīnaṃ lābhī hoti.",
  "atk-s0505a:1369_17": "Anacchariyañcetaṃ,",
  "atk-s0505a:1369_18": "yaṃ manussabhūto sappaññajātiko sammā pavattitena samaṇadassanamayena puññena evarūpaṃ vipākasampattiṃ anubhaveyya,",
  "atk-s0505a:1369_19": "yattha tiracchānagatānampi kevalaṃ saddhāmattakajanitassa samaṇadassanassa evaṃ vipākasampattiṃ vaṇṇayanti –",
  "atk-s0505a:1370_0": "“Ulūko maṇḍalakkhiko,",
  "atk-s0505a:1371_0": "Vediyake ciradīghavāsiko;",
  "atk-s0505a:1372_0": "Sukhito vata kosiyo ayaṃ,",
  "atk-s0505a:1373_0": "Kāluṭṭhitaṃ passati buddhavaraṃ.",
  "atk-s0505a:1374_0": "“Mayi cittaṃ pasādetvā, bhikkhusaṅghe anuttare;",
  "atk-s0505a:1375_0": "Kappānaṃ satasahassāni, duggatiṃ so na gacchati.",
  "atk-s0505a:1376_0": "“Devalokā cavitvāna, kusalakammena codito;",
  "atk-s0505a:1377_0": "Bhavissati anantañāṇo, somanassoti vissuto”ti. ;",
  "atk-s0505a:1378_0": "Kālena dhammasākacchā nāma padose vā paccūse vā dve suttantikā bhikkhū aññamaññaṃ suttantaṃ sākacchanti,",
  "atk-s0505a:1378_1": "vinayadharā vinayaṃ,",
  "atk-s0505a:1378_2": "ābhidhammikā abhidhammaṃ,",
  "atk-s0505a:1378_3": "jātakabhāṇakā jātakaṃ,",
  "atk-s0505a:1378_4": "aṭṭhakathikā aṭṭhakathaṃ,",
  "atk-s0505a:1378_5": "līnuddhatavicikicchāparetacittavisodhanatthaṃ vā tamhi tamhi kāle sākacchanti,",
  "atk-s0505a:1378_6": "ayaṃ kālena dhammasākacchā.",
  "atk-s0505a:1378_7": "Sā āgamabyattiādīnaṃ guṇānaṃ hetuto “maṅgala”nti vuccatīti.",
  "atk-s0505a:1379_0": "Evaṃ imissā gāthāya khanti,",
  "atk-s0505a:1379_1": "sovacassatā,",
  "atk-s0505a:1379_2": "samaṇadassanaṃ,",
  "atk-s0505a:1379_3": "kālena dhammasākacchāti cattāri maṅgalāni vuttāni,",
  "atk-s0505a:1379_4": "maṅgalattañca nesaṃ tattha tattha vibhāvitamevāti.",
  "atk-s0505a:1380_0": "Niṭṭhitā khantī cāti imissā gāthāya atthavaṇṇanā.",
  "atk-s0505a:1381_0": "270.",
  "atk-s0505a:1381_1": "Idāni tapo cāti ettha pāpake akusale dhamme tapatīti tapo.",
  "atk-s0505a:1381_2": "Brahmaṃ cariyaṃ,",
  "atk-s0505a:1381_3": "brahmānaṃ vā cariyaṃ brahmacariyaṃ,",
  "atk-s0505a:1381_4": "seṭṭhacariyanti vuttaṃ hoti.",
  "atk-s0505a:1381_5": "Ariyasaccānaṃ dassanaṃ ariyasaccāna dassanaṃ.",
  "atk-s0505a:1381_6": "Ariyasaccāni dassanantipi eke,",
  "atk-s0505a:1381_7": "taṃ na sundaraṃ.",
  "atk-s0505a:1381_8": "Nikkhantaṃ vānatoti nibbānaṃ,",
  "atk-s0505a:1381_9": "sacchikaraṇaṃ sacchikiriyā,",
  "atk-s0505a:1381_10": "nibbānassa sacchikiriyā nibbānasacchikiriyā.",
  "atk-s0505a:1381_11": "Sesaṃ vuttanayamevāti ayaṃ padavaṇṇanā.",
  "atk-s0505a:1382_0": "Atthavaṇṇanā pana evaṃ veditabbā –",
  "atk-s0505a:1382_1": "tapo nāma abhijjhādomanassādīnaṃ tapanato indriyasaṃvaro,",
  "atk-s0505a:1382_2": "kosajjassa vā tapanato vīriyaṃ.",
  "atk-s0505a:1382_3": "Tena hi samannāgato puggalo ātāpīti vuccati.",
  "atk-s0505a:1382_4": "Svāyaṃ abhijjhādippahānajhānādipaṭilābhahetuto “maṅgala”nti veditabbo.",
  "atk-s0505a:1383_0": "Brahmacariyaṃ nāma methunaviratisamaṇadhammasāsanamaggānaṃ adhivacanaṃ.",
  "atk-s0505a:1383_1": "Tathā hi “abrahmacariyaṃ pahāya brahmacārī hotī”ti evamādīsu methunavirati brahmacariyanti vuccati.",
  "atk-s0505a:1383_2": "“Bhagavati no, āvuso,",
  "atk-s0505a:1383_3": "brahmacariyaṃ vussatī”ti evamādīsu samaṇadhammo.",
  "atk-s0505a:1383_4": "“Na tāvāhaṃ, pāpima,",
  "atk-s0505a:1383_5": "parinibbāyissāmi,",
  "atk-s0505a:1383_6": "yāva me idaṃ brahmacariyaṃ na iddhañceva bhavissati phītañca vitthārikaṃ bāhujañña”nti evamādīsu sāsanaṃ.",
  "atk-s0505a:1383_7": "“Ayameva kho, bhikkhu,",
  "atk-s0505a:1383_8": "ariyo aṭṭhaṅgiko maggo brahmacariyaṃ.",
  "atk-s0505a:1383_9": "Seyyathidaṃ,",
  "atk-s0505a:1383_10": "sammādiṭṭhī”ti evamādīsu maggo.",
  "atk-s0505a:1383_11": "Idha pana ariyasaccadassanena parato maggassa gahitattā avasesaṃ sabbampi vaṭṭati.",
  "atk-s0505a:1383_12": "Tañcetaṃ uparūpari nānappakāravisesādhigamahetuto “maṅgala”nti veditabbaṃ.",
  "atk-s0505a:1384_0": "Ariyasaccāna dassanaṃ nāma kumārapañhe vuttatthānaṃ catunnaṃ ariyasaccānaṃ abhisamayavasena maggadassanaṃ.",
  "atk-s0505a:1384_1": "Taṃ saṃsāradukkhavītikkamahetuto “maṅgala”nti vuccati.",
  "atk-s0505a:1385_0": "Nibbānasacchikiriyā nāma idha arahattaphalaṃ “nibbāna”nti adhippetaṃ.",
  "atk-s0505a:1385_1": "Tampi hi pañcagativānanena vānasaññitāya taṇhāya nikkhantattā “nibbāna”nti vuccati.",
  "atk-s0505a:1385_2": "Tassa patti vā paccavekkhaṇā vā “sacchikiriyā”ti vuccati.",
  "atk-s0505a:1385_3": "Itarassa pana nibbānassa ariyasaccānaṃ dassaneneva sacchikiriyā siddhā,",
  "atk-s0505a:1385_4": "tenetaṃ idha na adhippetaṃ.",
  "atk-s0505a:1385_5": "Evamesā nibbānasacchikiriyā diṭṭhadhammasukhavihārādihetuto “maṅgala”nti veditabbā.",
  "atk-s0505a:1386_0": "Evaṃ imissāpi gāthāya tapo,",
  "atk-s0505a:1386_1": "brahmacariyaṃ,",
  "atk-s0505a:1386_2": "ariyasaccāna dassanaṃ,",
  "atk-s0505a:1386_3": "nibbānasacchikiriyāti cattāri maṅgalāni vuttāni,",
  "atk-s0505a:1386_4": "maṅgalattañca nesaṃ tattha tattha vibhāvitamevāti.",
  "atk-s0505a:1387_0": "Niṭṭhitā tapo cāti imissā gāthāya atthavaṇṇanā.",
  "atk-s0505a:1388_0": "271.",
  "atk-s0505a:1388_1": "Idāni phuṭṭhassa lokadhammehīti ettha phuṭṭhassāti phusitassa chupitassa sampattassa.",
  "atk-s0505a:1388_2": "Loke dhammā lokadhammā,",
  "atk-s0505a:1388_3": "yāva lokappavatti,",
  "atk-s0505a:1388_4": "tāva anivattakā dhammāti vuttaṃ hoti.",
  "atk-s0505a:1388_5": "Cittanti mano mānasaṃ.",
  "atk-s0505a:1388_6": "Yassāti navassa vā majjhimassa vā therassa vā.",
  "atk-s0505a:1388_7": "Na kampatīti na calati,",
  "atk-s0505a:1388_8": "na vedhati.",
  "atk-s0505a:1388_9": "Asokanti nissokaṃ abbūḷhasokasallaṃ.",
  "atk-s0505a:1388_10": "Virajanti vigatarajaṃ viddhaṃsitarajaṃ.",
  "atk-s0505a:1388_11": "Khemanti abhayaṃ nirupaddavaṃ.",
  "atk-s0505a:1388_12": "Sesaṃ vuttanayamevāti ayaṃ tāva padavaṇṇanā.",
  "atk-s0505a:1389_0": "Atthavaṇṇanā pana evaṃ veditabbā –",
  "atk-s0505a:1389_1": "phuṭṭhassa lokadhammehi yassa cittaṃ na kampati,",
  "atk-s0505a:1389_2": "yassa lābhālābhādīhi aṭṭhahi lokadhammehi phuṭṭhassa ajjhotthaṭassa cittaṃ na kampati,",
  "atk-s0505a:1389_3": "na calati,",
  "atk-s0505a:1389_4": "na vedhati,",
  "atk-s0505a:1389_5": "tassa taṃ cittaṃ kenaci akampanīyalokuttarabhāvāvahanato “maṅgala”nti veditabbaṃ.",
  "atk-s0505a:1390_0": "Kassa pana etehi phuṭṭhassa cittaṃ na kampati?",
  "atk-s0505a:1390_1": "Arahato khīṇāsavassa,",
  "atk-s0505a:1390_2": "na aññassa kassaci.",
  "atk-s0505a:1390_3": "Vuttañhetaṃ –",
  "atk-s0505a:1391_0": "“Selo yathā ekagghano, vātena na samīrati;",
  "atk-s0505a:1392_0": "Evaṃ rūpā rasā saddā, gandhā phassā ca kevalā.",
  "atk-s0505a:1393_0": "“Iṭṭhā dhammā aniṭṭhā ca, na pavedhenti tādino;",
  "atk-s0505a:1394_0": "Ṭhitaṃ cittaṃ vippamuttaṃ, vayañcassānupassatī”ti. ;",
  "atk-s0505a:1395_0": "Asokaṃ nāma khīṇāsavasseva cittaṃ.",
  "atk-s0505a:1395_1": "Tañhi yo “soko socanā socitattaṃ antosoko antoparisoko cetaso parinijjhāyitatta”ntiādinā nayena vuccati soko,",
  "atk-s0505a:1395_2": "tassa abhāvato asokaṃ.",
  "atk-s0505a:1395_3": "Keci nibbānaṃ vadanti,",
  "atk-s0505a:1395_4": "taṃ purimapadena nānusandhiyati.",
  "atk-s0505a:1395_5": "Yathā ca asokaṃ,",
  "atk-s0505a:1395_6": "evaṃ virajaṃ khemantipi khīṇāsavasseva cittaṃ.",
  "atk-s0505a:1395_7": "Tañhi rāgadosamoharajānaṃ vigatattā virajaṃ,",
  "atk-s0505a:1395_8": "catūhi ca yogehi khemattā khemaṃ.",
  "atk-s0505a:1395_9": "Yato etaṃ tena tenākārena tamhi tamhi pavattikkhaṇe gahetvā niddiṭṭhavasena tividhampi appavattakkhandhatādilokuttamabhāvāvahanato",
  "atk-s0505a:1395_10": "āhuneyyādibhāvāvahanato ca “maṅgala”nti veditabbaṃ.",
  "atk-s0505a:1396_0": "Evaṃ imissā gāthāya aṭṭhalokadhammehi akampitacittaṃ,",
  "atk-s0505a:1396_1": "asokacittaṃ,",
  "atk-s0505a:1396_2": "virajacittaṃ,",
  "atk-s0505a:1396_3": "khemacittanti cattāri maṅgalāni vuttāni,",
  "atk-s0505a:1396_4": "maṅgalattañca nesaṃ tattha tattha vibhāvitamevāti.",
  "atk-s0505a:1397_0": "Niṭṭhitā phuṭṭhassa lokadhammehīti imissā gāthāya atthavaṇṇanā.",
  "atk-s0505a:1398_0": "272.",
  "atk-s0505a:1398_1": "Evaṃ bhagavā “asevanā ca bālāna”ntiādīhi dasahi gāthāhi aṭṭhatiṃsa maṅgalāni kathetvā idāni etāneva attanā",
  "atk-s0505a:1398_2": "vuttamaṅgalāni thunanto “etādisāni katvānā”ti imaṃ avasānagāthamabhāsi.",
  "atk-s0505a:1399_0": "Tassāyaṃ atthavaṇṇanā –",
  "atk-s0505a:1399_1": "etādisānīti etāni īdisāni mayā vuttappakārāni bālānaṃ asevanādīni.",
  "atk-s0505a:1399_2": "Katvānāti katvā.",
  "atk-s0505a:1399_3": "Katvāna katvā karitvāti hi atthato anaññaṃ.",
  "atk-s0505a:1399_4": "Sabbatthamaparājitāti sabbattha khandhakilesābhisaṅkhāradevaputtamārappabhedesu catūsu paccatthikesu ekenapi aparājitā hutvā,",
  "atk-s0505a:1399_5": "sayameva te cattāro māre parājetvāti vuttaṃ hoti.",
  "atk-s0505a:1399_6": "Makāro cettha padasandhikaraṇamattoti viññātabbo.",
  "atk-s0505a:1400_0": "Sabbattha sotthiṃ gacchantīti etādisāni maṅgalāni katvā catūhi mārehi aparājitā hutvā sabbattha idhalokaparalokesu",
  "atk-s0505a:1400_1": "ṭhānacaṅkamanādīsu ca sotthiṃ gacchanti,",
  "atk-s0505a:1400_2": "bālasevanādīhi ye uppajjeyyuṃ āsavā vighātapariḷāhā,",
  "atk-s0505a:1400_3": "tesaṃ abhāvā sotthiṃ gacchanti,",
  "atk-s0505a:1400_4": "anupaddutā anupasaṭṭhā khemino appaṭibhayā gacchantīti vuttaṃ hoti.",
  "atk-s0505a:1400_5": "Anunāsiko cettha gāthābandhasukhatthaṃ vuttoti veditabbo.",
  "atk-s0505a:1401_0": "Taṃ tesaṃ maṅgalamuttamanti iminā gāthāpādena bhagavā desanaṃ niṭṭhāpesi. Kathaṃ?",
  "atk-s0505a:1401_1": "Evaṃ devaputta ye etādisāni karonti,",
  "atk-s0505a:1401_2": "te yasmā sabbattha sotthiṃ gacchanti,",
  "atk-s0505a:1401_3": "tasmā taṃ bālānaṃ asevanādi aṭṭhatiṃsavidhampi tesaṃ etādisakārakānaṃ maṅgalaṃ uttamaṃ seṭṭhaṃ pavaranti gaṇhāhīti.",
  "atk-s0505a:1402_0": "Evañca bhagavatā niṭṭhāpitāya desanāya pariyosāne koṭisatasahassadevatā arahattaṃ pāpuṇiṃsu,",
  "atk-s0505a:1402_1": "sotāpattisakadāgāmianāgāmiphalappattānaṃ gaṇanā asaṅkhyeyyā ahosi.",
  "atk-s0505a:1402_2": "Atha bhagavā dutiyadivase ānandattheraṃ āmantesi – “imaṃ, ānanda,",
  "atk-s0505a:1402_3": "rattiṃ aññatarā devatā maṃ upasaṅkamitvā maṅgalapañhaṃ pucchi.",
  "atk-s0505a:1402_4": "Athassāhaṃ aṭṭhatiṃsa maṅgalāni abhāsiṃ, uggaṇha, ānanda,",
  "atk-s0505a:1402_5": "imaṃ maṅgalapariyāyaṃ,",
  "atk-s0505a:1402_6": "uggahetvā bhikkhū vācehī”ti.",
  "atk-s0505a:1402_7": "Thero uggahetvā bhikkhū vācesi.",
  "atk-s0505a:1402_8": "Tayidaṃ ācariyaparamparābhataṃ yāvajjatanā pavattati,",
  "atk-s0505a:1402_9": "evamidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsitanti veditabbaṃ.",
  "atk-s0505a:1403_0": "Idāni etesveva maṅgalesu ñāṇaparicayapāṭavatthaṃ ayaṃ ādito pabhuti yojanā –",
  "atk-s0505a:1403_1": "evamime idhalokaparalokalokuttarasukhakāmā sattā bālajanasevanaṃ pahāya,",
  "atk-s0505a:1403_2": "paṇḍite nissāya,",
  "atk-s0505a:1403_3": "pūjaneyye pūjentā,",
  "atk-s0505a:1403_4": "patirūpadesavāsena pubbe katapuññatāya ca kusalappavattiyaṃ codiyamānā,",
  "atk-s0505a:1403_5": "attānaṃ sammā paṇidhāya,",
  "atk-s0505a:1403_6": "bāhusaccasippavinayehi alaṅkatattabhāvā,",
  "atk-s0505a:1403_7": "vinayānurūpaṃ subhāsitaṃ bhāsamānā,",
  "atk-s0505a:1403_8": "yāva gihibhāvaṃ na vijahanti,",
  "atk-s0505a:1403_9": "tāva mātāpituupaṭṭhānena porāṇaṃ iṇamūlaṃ visodhayamānā,",
  "atk-s0505a:1403_10": "puttadārasaṅgahena navaṃ iṇamūlaṃ payojayamānā,",
  "atk-s0505a:1403_11": "anākulakammantatāya dhanadhaññādisamiddhiṃ pāpuṇantā,",
  "atk-s0505a:1403_12": "dānena bhogasāraṃ dhammacariyāya jīvitasārañca gahetvā,",
  "atk-s0505a:1403_13": "ñātisaṅgahena sakajanahitaṃ anavajjakammantatāya parajanahitañca karontā,",
  "atk-s0505a:1403_14": "pāpaviratiyā parūpaghātaṃ majjapānasaṃyamena attūpaghātañca vivajjetvā,",
  "atk-s0505a:1403_15": "dhammesu appamādena kusalapakkhaṃ vaḍḍhetvā,",
  "atk-s0505a:1403_16": "vaḍḍhitakusalatāya gihibyañjanaṃ ohāya pabbajitabhāve ṭhitāpi buddhabuddhasāvakupajjhācariyādīsu gāravena nivātena ca vattasampadaṃ ārādhetvā,",
  "atk-s0505a:1403_17": "santuṭṭhiyā paccayagedhaṃ pahāya,",
  "atk-s0505a:1403_18": "kataññutāya sappurisabhūmiyaṃ ṭhatvā,",
  "atk-s0505a:1403_19": "dhammassavanena cittalīnataṃ pahāya,",
  "atk-s0505a:1403_20": "khantiyā sabbaparissaye abhibhavitvā,",
  "atk-s0505a:1403_21": "sovacassatāya sanāthamattānaṃ katvā,",
  "atk-s0505a:1403_22": "samaṇadassanena paṭipattipayogaṃ passantā,",
  "atk-s0505a:1403_23": "dhammasākacchāya kaṅkhāṭṭhāniyesu dhammesu kaṅkhaṃ paṭivinodetvā,",
  "atk-s0505a:1403_24": "indriyasaṃvaratapena sīlavisuddhiṃ samaṇadhammabrahmacariyena cittavisuddhiṃ tato parā ca catasso visuddhiyo sampādentā,",
  "atk-s0505a:1403_25": "imāya paṭipadāya ariyasaccadassanapariyāyaṃ ñāṇadassanavisuddhiṃ patvā arahattaphalasaṅkhātaṃ nibbānaṃ sacchikaronti.",
  "atk-s0505a:1403_26": "Yaṃ sacchikatvā sinerupabbato viya vātavuṭṭhīhi aṭṭhahi lokadhammehi avikampamānacittā asokā virajā khemino honti.",
  "atk-s0505a:1403_27": "Ye ca khemino,",
  "atk-s0505a:1403_28": "te sabbattha ekenāpi aparājitā honti,",
  "atk-s0505a:1403_29": "sabbattha ca sotthiṃ gacchanti.",
  "atk-s0505a:1403_30": "Tenāha bhagavā –",
  "atk-s0505a:1404_0": "“Etādisāni katvāna, sabbatthamaparājitā;",
  "atk-s0505a:1405_0": "Sabbattha sotthiṃ gacchanti, taṃ tesaṃ maṅgalamuttama”nti.",
  "atk-s0505a:1406_0": "Iti paramatthajotikāya khuddaka-aṭṭhakathāya",
  "atk-s0505a:1407_0": "Suttanipāta-aṭṭhakathāya maṅgalasuttavaṇṇanā niṭṭhitā.",
  "atk-s0505a:1408_0": "5. Sūcilomasuttavaṇṇanā",
  "atk-s0505a:1409_0": "Evaṃ me sutanti sūcilomasuttaṃ.",
  "atk-s0505a:1409_1": "Kā uppatti?",
  "atk-s0505a:1409_2": "Atthavaṇṇanānayenevassa uppatti āvi bhavissati.",
  "atk-s0505a:1409_3": "Atthavaṇṇanāyañca “evaṃ me suta”ntiādi vuttatthameva.",
  "atk-s0505a:1409_4": "Gayāyaṃ viharati ṭaṅkitamañce sūcilomassa yakkhassa bhavaneti ettha pana kā gayā,",
  "atk-s0505a:1409_5": "ko ṭaṅkitamañco,",
  "atk-s0505a:1409_6": "kasmā ca bhagavā tassa yakkhassa bhavane viharatīti? Vuccate –",
  "atk-s0505a:1409_7": "gayāti gāmopi titthampi vuccati,",
  "atk-s0505a:1409_8": "tadubhayampi idha vaṭṭati.",
  "atk-s0505a:1409_9": "Gayāgāmassa hi avidūre dese viharantopi “gayāyaṃ viharatī”ti vuccati,",
  "atk-s0505a:1409_10": "tassa ca gāmassa samīpe avidūre dvārasantike so ṭaṅkitamañco.",
  "atk-s0505a:1409_11": "Gayātitthe viharantopi “gayāyaṃ viharatī”ti vuccati,",
  "atk-s0505a:1409_12": "gayātitthe ca so ṭaṅkitamañco.",
  "atk-s0505a:1409_13": "Ṭaṅkitamañcoti catunnaṃ pāsāṇānaṃ upari vitthataṃ pāsāṇaṃ āropetvā kato pāsāṇamañco.",
  "atk-s0505a:1409_14": "Taṃ nissāya yakkhassa bhavanaṃ āḷavakassa bhavanaṃ viya.",
  "atk-s0505a:1409_15": "Yasmā vā pana bhagavā taṃ divasaṃ paccūsasamaye mahākaruṇāsamāpattito vuṭṭhāya buddhacakkhunā lokaṃ volokento",
  "atk-s0505a:1409_16": "sūcilomassa ca kharalomassa cāti dvinnampi yakkhānaṃ sotāpattiphalūpanissayaṃ addasa,",
  "atk-s0505a:1409_17": "tasmā pattacīvaraṃ ādāya antoaruṇeyeva nānādisāhi sannipatitassa janassa kheḷasiṅghāṇikādinānappakārāsucinissandakilinnabhūmibhāgampi",
  "atk-s0505a:1409_18": "taṃ titthappadesaṃ āgantvā tasmiṃ ṭaṅkitamañce nisīdi sūcilomassa yakkhassa bhavane.",
  "atk-s0505a:1409_19": "Tena vuttaṃ “ekaṃ samayaṃ bhagavā gayāyaṃ viharati ṭaṅkitamañce sūcilomassa yakkhassa bhavane”ti.",
  "atk-s0505a:1410_0": "Tena kho pana samayenāti yaṃ samayaṃ bhagavā tattha viharati,",
  "atk-s0505a:1410_1": "tena samayena.",
  "atk-s0505a:1410_2": "Kharo ca yakkho sūcilomo ca yakkho bhagavato avidūre atikkamantīti.",
  "atk-s0505a:1410_3": "Ke te yakkhā,",
  "atk-s0505a:1410_4": "kasmā ca atikkamantīti? Vuccate –",
  "atk-s0505a:1410_5": "tesu tāva eko atīte saṅghassa telaṃ anāpucchā gahetvā attano sarīraṃ makkhesi.",
  "atk-s0505a:1410_6": "So tena kammena niraye paccitvā gayāpokkharaṇitīre yakkhayoniyaṃ nibbatto.",
  "atk-s0505a:1410_7": "Tasseva cassa kammassa vipākāvasesena virūpāni aṅgapaccaṅgāni ahesuṃ,",
  "atk-s0505a:1410_8": "iṭṭhakacchadanasadisañca kharasamphassaṃ cammaṃ.",
  "atk-s0505a:1410_9": "So kira yadā paraṃ bhiṃsāpetukāmo hoti,",
  "atk-s0505a:1410_10": "tadā chadaniṭṭhakasadisāni cammakapālāni ukkhipitvā bhiṃsāpeti.",
  "atk-s0505a:1410_11": "Evaṃ so kharasamphassattā kharo yakkhotveva nāmaṃ labhi.",
  "atk-s0505a:1411_0": "Itaro kassapassa bhagavato kāle upāsako hutvā māsassa aṭṭha divase vihāraṃ gantvā dhammaṃ suṇāti.",
  "atk-s0505a:1411_1": "So ekadivasaṃ dhammassavane ghosite saṅghārāmadvāre attano khettaṃ kelāyanto ugghosanaṃ sutvā “sace nhāyāmi,",
  "atk-s0505a:1411_2": "ciraṃ bhavissatī”ti kiliṭṭhagattova uposathāgāraṃ pavisitvā mahagghe bhummattharaṇe anādarena nipajjitvā supi.",
  "atk-s0505a:1411_3": "Bhikkhu evāyaṃ,",
  "atk-s0505a:1411_4": "na upāsakoti saṃyuttabhāṇakā.",
  "atk-s0505a:1411_5": "So tena ca aññena kammena ca niraye paccitvā gayāpokkharaṇiyā tīre yakkhayoniyaṃ nibbatto.",
  "atk-s0505a:1411_6": "So tassa kammassa vipākāvasesena duddasiko ahosi,",
  "atk-s0505a:1411_7": "sarīre cassa sūcisadisāni lomāni ahesuṃ.",
  "atk-s0505a:1411_8": "So hi bhiṃsāpetabbake satte sūcīhi vijjhanto viya bhiṃsāpeti.",
  "atk-s0505a:1411_9": "Evaṃ so sūcisadisalomattā sūcilomo yakkhotveva nāmaṃ labhi.",
  "atk-s0505a:1411_10": "Te attano gocaratthāya bhavanato nikkhamitvā muhuttaṃ gantvā gatamaggeneva nivattitvā itaraṃ disābhāgaṃ gacchantā bhagavato avidūre atikkamanti.",
  "atk-s0505a:1412_0": "Atha kho kharoti kasmā te evamāhaṃsu?",
  "atk-s0505a:1412_1": "Kharo samaṇakappaṃ disvā āha.",
  "atk-s0505a:1412_2": "Sūcilomo pana “yo bhāyati na so samaṇo,",
  "atk-s0505a:1412_3": "samaṇapaṭirūpakattā pana samaṇako hotī”ti evaṃladdhiko.",
  "atk-s0505a:1412_4": "Tasmā tādisaṃ bhagavantaṃ maññamāno “neso samaṇo,",
  "atk-s0505a:1412_5": "samaṇako eso”ti sahasāva vatvāpi puna vīmaṃsitukāmo āha –",
  "atk-s0505a:1412_6": "“yāvāhaṃ jānāmī”ti.",
  "atk-s0505a:1412_7": "“Atha kho”ti evaṃ vatvā tato.",
  "atk-s0505a:1412_8": "Sūcilomo yakkhoti ito pabhuti yāva apica kho te samphasso pāpakoti,",
  "atk-s0505a:1412_9": "tāva uttānatthameva kevalañcettha bhagavato kāyanti attano kāyaṃ bhagavato upanāmesīti evaṃ sambandho veditabbo.",
  "atk-s0505a:1413_0": "Tato abhāyantaṃ bhagavantaṃ disvā “pañhaṃ taṃ samaṇā”tiādimāha.",
  "atk-s0505a:1413_1": "Kiṃ kāraṇā?",
  "atk-s0505a:1413_2": "So hi cintesi –",
  "atk-s0505a:1413_3": "“imināpi nāma me evaṃ kharena amanussasamphassena manusso samāno ayaṃ na bhāyati,",
  "atk-s0505a:1413_4": "handāhaṃ etaṃ buddhavisaye pañhaṃ pucchāmi,",
  "atk-s0505a:1413_5": "addhā ayaṃ tattha na sampāyissati,",
  "atk-s0505a:1413_6": "tato naṃ evaṃ viheṭhessāmī”ti.",
  "atk-s0505a:1413_7": "Bhagavā taṃ sutvā “na khvāhaṃ taṃ āvuso”tiādimāha.",
  "atk-s0505a:1413_8": "Taṃ sabbaṃ āḷavakasutte vuttanayeneva sabbākārehi veditabbaṃ.",
  "atk-s0505a:1414_0": "273.",
  "atk-s0505a:1414_1": "Atha kho sūcilomo yakkho bhagavantaṃ gāthāya ajjhabhāsi “rāgo ca doso cā”ti.",
  "atk-s0505a:1414_2": "Tattha rāgadosā vuttanayā eva.",
  "atk-s0505a:1414_3": "Kutonidānāti kiṃnidānā kiṃhetukā.",
  "atk-s0505a:1414_4": "Kutoti paccattavacanassa to-",
  "atk-s0505a:1414_5": "ādeso veditabbo,",
  "atk-s0505a:1414_6": "samāse cassa lopābhāvo.",
  "atk-s0505a:1414_7": "Atha vā nidānāti jātā uppannāti attho,",
  "atk-s0505a:1414_8": "tasmā kutonidānā, kutojātā,",
  "atk-s0505a:1414_9": "kutouppannāti vuttaṃ hoti.",
  "atk-s0505a:1414_10": "Aratī ratī lomahaṃso kutojāti yāyaṃ “pantesu vā senāsanesu aññataraññataresu vā adhikusalesu dhammesu",
  "atk-s0505a:1414_11": "arati aratitā anabhirati anabhiramaṇā ukkaṇṭhitā paritassitā”ti evaṃ vibhattā arati,",
  "atk-s0505a:1414_12": "yā ca pañcasu kāmaguṇesu rati,",
  "atk-s0505a:1414_13": "yo ca lomahaṃsasamuṭṭhāpanato “lomahaṃso”tveva saṅkhyaṃ gato cittutrāso.",
  "atk-s0505a:1414_14": "Ime tayo dhammā kutojā kutojātāti pucchati.",
  "atk-s0505a:1414_15": "Kuto samuṭṭhāyāti kuto uppajjitvā.",
  "atk-s0505a:1414_16": "Manoti kusalacittaṃ,",
  "atk-s0505a:1414_17": "vitakkāti uragasutte vuttā nava kāmavitakkādayo.",
  "atk-s0505a:1414_18": "Kumārakā dhaṅkamivossajantīti yathā gāmadārakā kīḷantā kākaṃ suttena pāde bandhitvā ossajanti khipanti,",
  "atk-s0505a:1414_19": "evaṃ kusalamanaṃ akusalavitakkā kuto samuṭṭhāya ossajantīti pucchati.",
  "atk-s0505a:1415_0": "274.",
  "atk-s0505a:1415_1": "Athassa bhagavā te pañhe vissajjento “rāgo cā”ti dutiyagāthamabhāsi.",
  "atk-s0505a:1415_2": "Tattha itoti attabhāvaṃ sandhāyāha.",
  "atk-s0505a:1415_3": "Attabhāvanidānā hi rāgadosā.",
  "atk-s0505a:1415_4": "Aratiratilomahaṃsā ca attabhāvato jātā,",
  "atk-s0505a:1415_5": "kāmavitakkādiakusalavitakkā ca attabhāvatoyeva samuṭṭhāya kusalamano ossajanti,",
  "atk-s0505a:1415_6": "tena tadaññaṃ pakatiādikāraṇaṃ paṭikkhipanto āha –",
  "atk-s0505a:1415_7": "“itonidānā itojā ito samuṭṭhāyā”ti.",
  "atk-s0505a:1415_8": "Saddasiddhi cettha purimagāthāya vuttanayeneva veditabbā.",
  "atk-s0505a:1416_0": "275- 6.",
  "atk-s0505a:1416_1": "Evaṃ te pañhe vissajjetvā idāni yvāyaṃ “itonidānā”tiādīsu “attabhāvanidānā attabhāvato jātā attabhāvato samuṭṭhāyā”ti attho vutto,",
  "atk-s0505a:1416_2": "taṃ sādhento āha –",
  "atk-s0505a:1416_3": "“snehajā attasambhūtā”ti.",
  "atk-s0505a:1416_4": "Ete hi sabbepi rāgādayo vitakkapariyosānā taṇhāsnehena jātā,",
  "atk-s0505a:1416_5": "tathā jāyantā ca pañcupādānakkhandhabhede attabhāvapariyāye attani sambhūtā. Tenāha –",
  "atk-s0505a:1416_6": "“snehajā attasambhūtā”ti.",
  "atk-s0505a:1416_7": "Idāni tadatthajotikaṃ upamaṃ karoti “nigrodhasseva khandhajā”ti.",
  "atk-s0505a:1416_8": "Tattha khandhesu jātā khandhajā,",
  "atk-s0505a:1416_9": "pārohānametaṃ adhivacanaṃ.",
  "atk-s0505a:1416_10": "Kiṃ vuttaṃ hoti?",
  "atk-s0505a:1416_11": "Yathā nigrodhassa khandhajā nāma pārohā āporasasinehe sati jāyanti,",
  "atk-s0505a:1416_12": "jāyantā ca tasmiṃyeva nigrodhe tesu tesu sākhappabhedesu sambhavanti,",
  "atk-s0505a:1416_13": "evametepi rāgādayo ajjhattataṇhāsnehe sati jāyanti,",
  "atk-s0505a:1416_14": "jāyantā ca tasmiṃyeva attabhāve tesu tesu cakkhādibhedesu dvārārammaṇavatthūsu sambhavanti.",
  "atk-s0505a:1416_15": "Tasmā veditabbametaṃ “attabhāvanidānā attabhāvajā attabhāvasamuṭṭhānā ca ete”ti.",
  "atk-s0505a:1417_0": "Avasesadiyaḍḍhagāthāya pana ayaṃ sabbasaṅgāhikā atthavaṇṇanā –",
  "atk-s0505a:1417_1": "evaṃ attasambhūtā ca ete puthū visattā kāmesu.",
  "atk-s0505a:1417_2": "Rāgopi hi pañcakāmaguṇikādivasena,",
  "atk-s0505a:1417_3": "dosopi āghātavatthādivasena,",
  "atk-s0505a:1417_4": "aratiādayopi tassa tasseva bhedassa vasenāti sabbathā sabbepime kilesā puthū anekappakārā hutvā vatthudvārārammaṇādivasena",
  "atk-s0505a:1417_5": "tesu tesu vatthukāmesu tathā tathā visattā laggā laggitā saṃsibbitvā ṭhitā. Kimiva?",
  "atk-s0505a:1417_6": "Māluvāva vitatā vane,",
  "atk-s0505a:1417_7": "yathā vane vitatā māluvā tesu tesu rukkhassa sākhapasākhādibhedesu visattā hoti laggā laggitā saṃsibbitvā ṭhitā,",
  "atk-s0505a:1417_8": "evaṃ puthuppabhedesu vatthukāmesu visattaṃ kilesagaṇaṃ ye naṃ pajānanti yatonidānaṃ,",
  "atk-s0505a:1417_9": "te naṃ vinodenti suṇohi yakkha.",
  "atk-s0505a:1418_0": "Tattha yatonidānanti bhāvanapuṃsakaniddeso,",
  "atk-s0505a:1418_1": "tena kiṃ dīpeti?",
  "atk-s0505a:1418_2": "Ye sattā naṃ kilesagaṇaṃ “yatonidānaṃ uppajjatī”ti evaṃ jānanti,",
  "atk-s0505a:1418_3": "te naṃ “taṇhāsnehasnehite attabhāve uppajjatī”ti ñatvā taṃ taṇhāsnehaṃ ādīnavānupassanādibhāvanāñāṇagginā",
  "atk-s0505a:1418_4": "visosentā vinodenti pajahanti byantīkaronti ca,",
  "atk-s0505a:1418_5": "etaṃ amhākaṃ subhāsitaṃ suṇohi yakkhāti.",
  "atk-s0505a:1418_6": "Evamettha attabhāvajānanena dukkhapariññaṃ taṇhāsneharāgādikilesagaṇavinodanena samudayappahānañca dīpeti.",
  "atk-s0505a:1419_0": "Ye ca naṃ vinodenti,",
  "atk-s0505a:1419_1": "te duttaraṃ oghamimaṃ taranti atiṇṇapubbaṃ apunabbhavāya.",
  "atk-s0505a:1419_2": "Etena maggabhāvanaṃ nirodhasacchikiriyañca dīpeti.",
  "atk-s0505a:1419_3": "Ye hi naṃ kilesagaṇaṃ vinodenti,",
  "atk-s0505a:1419_4": "te avassaṃ maggaṃ bhāventi.",
  "atk-s0505a:1419_5": "Na hi maggabhāvanaṃ vinā kilesavinodanaṃ atthi.",
  "atk-s0505a:1419_6": "Ye ca maggaṃ bhāventi,",
  "atk-s0505a:1419_7": "te duttaraṃ pakatiñāṇena kāmoghādiṃ catubbidhampi oghamimaṃ taranti.",
  "atk-s0505a:1419_8": "Maggabhāvanā hi oghataraṇaṃ.",
  "atk-s0505a:1419_9": "Atiṇṇapubbanti iminā dīghena addhunā supinantenapi avītikkantapubbaṃ.",
  "atk-s0505a:1419_10": "Apunabbhavāyāti nibbānāya.",
  "atk-s0505a:1419_11": "Evamimaṃ catusaccadīpikaṃ gāthaṃ suṇantā “sutvā dhammaṃ dhārenti,",
  "atk-s0505a:1419_12": "dhatānaṃ dhammānaṃ atthamupaparikkhantī”tiādikaṃ kathaṃ subhāviniyā paññāya anukkamamānā te dvepi sahāyakā",
  "atk-s0505a:1419_13": "yakkhā gāthāpariyosāneyeva sotāpattiphale patiṭṭhahiṃsu,",
  "atk-s0505a:1419_14": "pāsādikā ca ahesuṃ suvaṇṇavaṇṇā dibbālaṅkāravibhūsitāti.",
  "atk-s0505a:1420_0": "Paramatthajotikāya khuddaka-aṭṭhakathāya",
  "atk-s0505a:1421_0": "Suttanipāta-aṭṭhakathāya sūcilomasuttavaṇṇanā niṭṭhitā.",
  "atk-s0505a:1422_0": "6. Kapilasutta-(dhammacariyasutta)-vaṇṇanā",
  "atk-s0505a:1423_0": "Dhammacariyanti kapilasuttaṃ.",
  "atk-s0505a:1423_1": "Kā uppatti?",
  "atk-s0505a:1423_2": "Hemavatasutte vuttanayeneva parinibbute kassape bhagavati dve kulaputtā bhātaro nikkhamitvā sāvakānaṃ santike pabbajiṃsu.",
  "atk-s0505a:1423_3": "Jeṭṭho sodhano nāma,",
  "atk-s0505a:1423_4": "kaniṭṭho kapilo nāma.",
  "atk-s0505a:1423_5": "Tesaṃ mātā sādhanī nāma,",
  "atk-s0505a:1423_6": "kaniṭṭhabhaginī tāpanā nāma.",
  "atk-s0505a:1423_7": "Tāpi bhikkhunīsu pabbajiṃsu.",
  "atk-s0505a:1423_8": "Tato te dvepi hemavatasutte vuttanayeneva “sāsane kati dhurānī”ti pucchitvā sutvā ca jeṭṭho “vāsadhuraṃ",
  "atk-s0505a:1423_9": "pūressāmī”ti pañca vassāni ācariyupajjhāyānaṃ santike vasitvā pañcavasso hutvā yāva arahattaṃ,",
  "atk-s0505a:1423_10": "tāva kammaṭṭhānaṃ sutvā araññaṃ pavisitvā vāyamanto arahattaṃ pāpuṇi.",
  "atk-s0505a:1423_11": "Kapilo “ahaṃ tāva taruṇo,",
  "atk-s0505a:1423_12": "vuḍḍhakāle vāsadhuraṃ paripūressāmī”ti ganthadhuraṃ ārabhitvā tepiṭako ahosi.",
  "atk-s0505a:1423_13": "Tassa pariyattiṃ nissāya parivāro,",
  "atk-s0505a:1423_14": "parivāraṃ nissāya lābho ca udapādi.",
  "atk-s0505a:1424_0": "So bāhusaccamadena matto paṇḍitamānī anaññātepi aññātamānī hutvā parehi vuttaṃ kappiyampi akappiyaṃ,",
  "atk-s0505a:1424_1": "akappiyampi kappiyaṃ,",
  "atk-s0505a:1424_2": "sāvajjampi anavajjaṃ,",
  "atk-s0505a:1424_3": "anavajjampi sāvajjanti bhaṇati.",
  "atk-s0505a:1424_4": "So pesalehi bhikkhūhi, “mā,",
  "atk-s0505a:1424_5": "āvuso kapila,",
  "atk-s0505a:1424_6": "evaṃ avacā”tiādinā nayena ovadiyamāno “tumhe kiṃ jānātha rittamuṭṭhisadisā”tiādīhi vacanehi khuṃsento vambhentoyeva carati.",
  "atk-s0505a:1424_7": "Bhikkhū tassa bhātuno sodhanattherassāpi etamatthaṃ ārocesuṃ.",
  "atk-s0505a:1424_8": "Sopi naṃ upasaṅkamitvā āha –",
  "atk-s0505a:1424_9": "“āvuso kapila,",
  "atk-s0505a:1424_10": "sāsanassa āyu nāma tumhādisānaṃ sammāpaṭipatti. Mā,",
  "atk-s0505a:1424_11": "āvuso kapila,",
  "atk-s0505a:1424_12": "kappiyampi akappiyaṃ,",
  "atk-s0505a:1424_13": "akappiyampi kappiyaṃ,",
  "atk-s0505a:1424_14": "sāvajjampi anavajjaṃ,",
  "atk-s0505a:1424_15": "anavajjampi sāvajjanti vadehī”ti.",
  "atk-s0505a:1424_16": "So tassapi vacanaṃ nādiyi.",
  "atk-s0505a:1424_17": "Tato naṃ sodhanatthero dvattikkhattuṃ vatvā –",
  "atk-s0505a:1425_0": "“Ekavācampi dvivācaṃ, bhaṇeyya anukampako;",
  "atk-s0505a:1426_0": "Tatuttariṃ na bhāseyya, dāsovayyassa santike”ti. –",
  "atk-s0505a:1427_0": "Parivajjetvā “tvameva, āvuso,",
  "atk-s0505a:1427_1": "sakena kammena paññāyissasī”ti pakkāmi.",
  "atk-s0505a:1427_2": "Tato pabhuti naṃ pesalā bhikkhū chaḍḍesuṃ.",
  "atk-s0505a:1428_0": "So durācāro hutvā durācāraparivuto viharanto ekadivasaṃ “uposathaṃ osāressāmī”ti sīhāsanaṃ abhiruyha citrabījaniṃ gahetvā nisinno “vattati, āvuso,",
  "atk-s0505a:1428_1": "ettha bhikkhūnaṃ pātimokkho”ti tikkhattuṃ āha.",
  "atk-s0505a:1428_2": "Atheko bhikkhupi “mayhaṃ vattatī”ti na avoca.",
  "atk-s0505a:1428_3": "Na ca tassa tesaṃ vā pātimokkho vattati.",
  "atk-s0505a:1428_4": "Tato so “pātimokkhe sutepi asutepi vinayo nāma natthī”ti āsanā vuṭṭhāsi.",
  "atk-s0505a:1428_5": "Evaṃ kassapassa bhagavato sāsanaṃ osakkāpesi vināsesi.",
  "atk-s0505a:1428_6": "Atha sodhanatthero tadaheva parinibbāyi.",
  "atk-s0505a:1428_7": "Sopi kapilo evaṃ taṃ sāsanaṃ osakkāpetvā kālakato avīcimahāniraye nibbatti,",
  "atk-s0505a:1428_8": "sāpissa mātā ca bhaginī ca tasseva diṭṭhānugatiṃ āpajjitvā pesale bhikkhū akkosamānā paribhāsamānā kālaṃ katvā niraye nibbattiṃsu.",
  "atk-s0505a:1429_0": "Tasmiṃyeva ca kāle pañcasatā purisā gāmaghātādīni katvā corikāya jīvantā janapadamanussehi anubaddhā",
  "atk-s0505a:1429_1": "palāyamānā araññaṃ pavisitvā tattha kiñci gahanaṃ vā paṭisaraṇaṃ vā apassantā avidūre pāsāṇe vasantaṃ",
  "atk-s0505a:1429_2": "aññataraṃ āraññikaṃ bhikkhuṃ disvā vanditvā “amhākaṃ, bhante,",
  "atk-s0505a:1429_3": "paṭisaraṇaṃ hothā”ti bhaṇiṃsu.",
  "atk-s0505a:1429_4": "Thero “tumhākaṃ sīlasadisaṃ paṭisaraṇaṃ natthi,",
  "atk-s0505a:1429_5": "sabbe pañca sīlāni samādiyathā”ti āha.",
  "atk-s0505a:1429_6": "Te “sādhū”ti sampaṭicchitvā sīlāni samādiyiṃsu.",
  "atk-s0505a:1429_7": "Thero “tumhe sīlavanto,",
  "atk-s0505a:1429_8": "idāni attano jīvitaṃ vināsentesupi mā mano padūsayitthā”ti āha.",
  "atk-s0505a:1429_9": "Te “sādhū”ti sampaṭicchiṃsu.",
  "atk-s0505a:1429_10": "Atha te jānapadā sampattā ito cito ca maggamānā te core disvā sabbeva jīvitā voropesuṃ.",
  "atk-s0505a:1429_11": "Te kālaṃ katvā kāmāvacaradevaloke nibbattiṃsu.",
  "atk-s0505a:1429_12": "Tesu jeṭṭhakacoro jeṭṭhakadevaputto ahosi,",
  "atk-s0505a:1429_13": "itare tasseva parivārā.",
  "atk-s0505a:1430_0": "Te anulomapaṭilomaṃ saṃsarantā ekaṃ buddhantaraṃ devaloke khepetvā amhākaṃ bhagavato kāle devalokato",
  "atk-s0505a:1430_1": "cavitvā jeṭṭhakadevaputto sāvatthidvāre kevaṭṭagāmo atthi,",
  "atk-s0505a:1430_2": "tattha pañcasatakulajeṭṭhassa kevaṭṭassa pajāpatiyā kucchimhi paṭisandhiṃ aggahesi,",
  "atk-s0505a:1430_3": "itare avasesakevaṭṭapajāpatīnaṃ.",
  "atk-s0505a:1430_4": "Evaṃ tesaṃ ekadivasaṃyeva paṭisandhiggahaṇañca gabbhavuṭṭhānañca ahosi.",
  "atk-s0505a:1430_5": "Atha kevaṭṭajeṭṭho “atthi nu kho imasmiṃ gāme aññepi dārakā ajja jātā”ti vicinanto te dārake disvā “ime",
  "atk-s0505a:1430_6": "me puttassa sahāyakā bhavissantī”ti sabbesaṃ posāvanikaṃ adāsi.",
  "atk-s0505a:1430_7": "Te sabbe sahāyakā sahapaṃsuṃ kīḷantā anupubbena vayappattā ahesuṃ.",
  "atk-s0505a:1430_8": "Yasojo tesaṃ aggo ahosi.",
  "atk-s0505a:1431_0": "Kapilopi tadā niraye pakkāvasesena aciravatiyā suvaṇṇavaṇṇo duggandhamukho maccho hutvā nibbatti.",
  "atk-s0505a:1431_1": "Athekadivasaṃ sabbepi kevaṭṭadārakā jālāni gahetvā “macche bandhissāmā”ti nadiṃ gantvā jālāni pakkhipiṃsu.",
  "atk-s0505a:1431_2": "Tesaṃ jālaṃ so maccho pāvisi.",
  "atk-s0505a:1431_3": "Taṃ disvā sabbo kevaṭṭagāmo uccāsaddamahāsaddo ahosi –",
  "atk-s0505a:1431_4": "“amhākaṃ puttā paṭhamaṃ macche bandhantā suvaṇṇamacchaṃ bandhiṃsu,",
  "atk-s0505a:1431_5": "vuḍḍhi nesaṃ dārakānaṃ,",
  "atk-s0505a:1431_6": "idāni ca no rājā pahūtaṃ dhanaṃ dassatī”ti.",
  "atk-s0505a:1431_7": "Atha te pañcasatāpi dārakasahāyakā macchaṃ nāvāya pakkhipitvā nāvaṃ ukkhipitvā rañño santikaṃ agamaṃsu.",
  "atk-s0505a:1431_8": "Rājā disvā “kiṃ etaṃ bhaṇe”ti āha.",
  "atk-s0505a:1431_9": "“Maccho devā”ti.",
  "atk-s0505a:1431_10": "Rājā suvaṇṇavaṇṇaṃ macchaṃ disvā “bhagavā etassa vaṇṇakāraṇaṃ jānissatī”ti macchaṃ gāhāpetvā bhagavato santikaṃ agamāsi.",
  "atk-s0505a:1431_11": "Macchassa mukhavivaraṇakāle jetavanaṃ ativiya duggandhaṃ hoti.",
  "atk-s0505a:1432_0": "Rājā bhagavantaṃ pucchi – “kasmā, bhante,",
  "atk-s0505a:1432_1": "maccho suvaṇṇavaṇṇo jāto,",
  "atk-s0505a:1432_2": "kasmā cassa mukhato duggandho vāyatī”ti? Ayaṃ, mahārāja,",
  "atk-s0505a:1432_3": "kassapassa bhagavato pāvacane kapilo nāma bhikkhu ahosi,",
  "atk-s0505a:1432_4": "bahussuto āgatāgamo.",
  "atk-s0505a:1432_5": "Attano vacanaṃ agaṇhantānaṃ bhikkhūnaṃ akkosakaparibhāsako.",
  "atk-s0505a:1432_6": "Tassa ca bhagavato sāsanavināsako.",
  "atk-s0505a:1432_7": "Yaṃ so tassa bhagavato sāsanaṃ vināsesi,",
  "atk-s0505a:1432_8": "tena kammena avīcimahāniraye nibbatti,",
  "atk-s0505a:1432_9": "vipākāvasesena ca idāni maccho jāto.",
  "atk-s0505a:1432_10": "Yaṃ dīgharattaṃ buddhavacanaṃ vācesi,",
  "atk-s0505a:1432_11": "buddhassa vaṇṇaṃ kathesi,",
  "atk-s0505a:1432_12": "tassa nissandena īdisaṃ vaṇṇaṃ paṭilabhi.",
  "atk-s0505a:1432_13": "Yaṃ bhikkhūnaṃ akkosakaparibhāsako ahosi,",
  "atk-s0505a:1432_14": "tenassa mukhato duggandho vāyati.",
  "atk-s0505a:1432_15": "“Ullapāpemi naṃ mahārājā”ti?",
  "atk-s0505a:1432_16": "“Āma bhagavā”ti.",
  "atk-s0505a:1432_17": "Atha bhagavā macchaṃ ālapi –",
  "atk-s0505a:1432_18": "“tvaṃsi kapilo”ti?",
  "atk-s0505a:1432_19": "“Āma bhagavā,",
  "atk-s0505a:1432_20": "ahaṃ kapilo”ti.",
  "atk-s0505a:1432_21": "“Kuto āgatosī”ti?",
  "atk-s0505a:1432_22": "“Avīcimahānirayato bhagavā”ti.",
  "atk-s0505a:1432_23": "“Sodhano kuhiṃ gato”ti?",
  "atk-s0505a:1432_24": "“Parinibbuto bhagavā”ti.",
  "atk-s0505a:1432_25": "“Sādhanī kuhiṃ gatā”ti?",
  "atk-s0505a:1432_26": "“Mahāniraye nibbattā bhagavā”ti.",
  "atk-s0505a:1432_27": "“Tāpanā kuhiṃ gatā”ti?",
  "atk-s0505a:1432_28": "“Mahāniraye nibbattā bhagavā”ti.",
  "atk-s0505a:1432_29": "“Idāni tvaṃ kuhiṃ gamissasī”ti?",
  "atk-s0505a:1432_30": "“Mahānirayaṃ bhagavā”ti.",
  "atk-s0505a:1432_31": "Tāvadeva vippaṭisārābhibhūto nāvaṃ sīsena paharitvā kālakato mahāniraye nibbatti.",
  "atk-s0505a:1432_32": "Mahājano saṃviggo ahosi lomahaṭṭhajāto.",
  "atk-s0505a:1432_33": "Atha bhagavā tattha sampattagahaṭṭhapabbajitaparisāya taṅkhaṇānurūpaṃ dhammaṃ desento imaṃ suttamabhāsi.",
  "atk-s0505a:1433_0": "277- 8.",
  "atk-s0505a:1433_1": "Tattha dhammacariyanti kāyasucaritādi dhammacariyaṃ.",
  "atk-s0505a:1433_2": "Brahmacariyanti maggabrahmacariyaṃ.",
  "atk-s0505a:1433_3": "Etadāhu vasuttamanti etaṃ ubhayampi lokiyalokuttaraṃ sucaritaṃ saggamokkhasukhasampāpakattā vasuttamanti āhu ariyā.",
  "atk-s0505a:1433_4": "Vasuttamaṃ nāma uttamaratanaṃ,",
  "atk-s0505a:1433_5": "anugāmikaṃ attādhīnaṃ rājādīnaṃ asādhāraṇanti adhippāyo.",
  "atk-s0505a:1434_0": "Ettāvatā “gahaṭṭhassa vā pabbajitassa vā sammāpaṭipattiyeva paṭisaraṇa”nti dassetvā idāni paṭipattivirahitāya",
  "atk-s0505a:1434_1": "pabbajjāya asārakattadassanena kapilaṃ aññe ca tathārūpe garahanto “pabbajitopi ce hotī”ti evamādimāha.",
  "atk-s0505a:1435_0": "Tatrāyaṃ atthavaṇṇanā –",
  "atk-s0505a:1435_1": "yo hi koci gihibyañjanāni apanetvā bhaṇḍukāsāvādigahaṇamattaṃ upasaṅkamanena pabbajitopi ce hoti pubbe vuttatthaṃ agārasmā anagāriyaṃ,",
  "atk-s0505a:1435_2": "so ce mukharajātiko hoti pharusavacano,",
  "atk-s0505a:1435_3": "nānappakārāya vihesāya abhiratattā vihesābhirato,",
  "atk-s0505a:1435_4": "hirottappābhāvena magasadisattā mago,",
  "atk-s0505a:1435_5": "jīvitaṃ tassa pāpiyo,",
  "atk-s0505a:1435_6": "tassa evarūpassa jīvitaṃ atipāpaṃ atihīnaṃ. Kasmā?",
  "atk-s0505a:1435_7": "Yasmā imāya micchāpaṭipattiyā rāgādimanekappakāraṃ rajaṃ vaḍḍheti attano.",
  "atk-s0505a:1436_0": "279.",
  "atk-s0505a:1436_1": "Na kevalañca imināva kāraṇenassa jīvitaṃ pāpiyo,",
  "atk-s0505a:1436_2": "apica kho pana ayaṃ evarūpo mukharajātikattā kalahābhirato bhikkhu subhāsitassa atthavijānanasammohanena mohadhammena āvuto, “mā,",
  "atk-s0505a:1436_3": "āvuso kapila,",
  "atk-s0505a:1436_4": "evaṃ avaca,",
  "atk-s0505a:1436_5": "imināpi pariyāyena taṃ gaṇhāhī”ti evamādinā nayena pesalehi bhikkhūhi akkhātampi na jānāti dhammaṃ buddhena desitaṃ.",
  "atk-s0505a:1436_6": "Yo dhammo buddhena desito,",
  "atk-s0505a:1436_7": "taṃ nānappakārena attano vuccamānampi na jānāti.",
  "atk-s0505a:1436_8": "Evampissa jīvitaṃ pāpiyo.",
  "atk-s0505a:1437_0": "280.",
  "atk-s0505a:1437_1": "Tathā so evarūpo vihesābhiratattā vihesaṃ bhāvitattānaṃ bhāvitatte khīṇāsavabhikkhū sodhanattherapabhutike “na tumhe vinayaṃ jānātha,",
  "atk-s0505a:1437_2": "na suttaṃ na abhidhammaṃ,",
  "atk-s0505a:1437_3": "vuḍḍhapabbajitā”tiādinā nayena vihesanto.",
  "atk-s0505a:1437_4": "Upayogappavattiyañhi idaṃ sāmivacanaṃ.",
  "atk-s0505a:1437_5": "Atha vā yathāvutteneva nayena “vihesaṃ bhāvitattānaṃ karonto”ti pāṭhaseso veditabbo.",
  "atk-s0505a:1437_6": "Evaṃ nippariyāyameva sāmivacanaṃ sijjhati.",
  "atk-s0505a:1437_7": "Avijjāya purakkhatoti bhāvitattavihesane ādīnavadassanapaṭicchādikāya avijjāya purakkhato pesito payojito",
  "atk-s0505a:1437_8": "sesapabbajitānaṃ bhāvitattānaṃ vihesabhāvena pavattaṃ diṭṭheva dhamme cittavibādhanena saṅkilesaṃ,",
  "atk-s0505a:1437_9": "āyatiñca nirayasampāpanena maggaṃ nirayagāminaṃ na jānāti.",
  "atk-s0505a:1438_0": "281.",
  "atk-s0505a:1438_1": "Ajānanto ca tena maggena catubbidhāpāyabhedaṃ vinipātaṃ samāpanno.",
  "atk-s0505a:1438_2": "Tattha ca vinipāte gabbhā gabbhaṃ tamā tamaṃ ekekanikāye satakkhattuṃ sahassakkhattumpi mātukucchito",
  "atk-s0505a:1438_3": "mātukucchiṃ candimasūriyehipi aviddhaṃsanīyā asurakāyatamā tamañca samāpanno.",
  "atk-s0505a:1438_4": "Sa ve tādisako bhikkhu pecca ito paralokaṃ gantvā ayaṃ kapilamaccho viya nānappakāraṃ dukkhaṃ nigacchati.",
  "atk-s0505a:1439_0": "282.",
  "atk-s0505a:1439_1": "Kiṃ kāraṇā?",
  "atk-s0505a:1439_2": "Gūthakūpo yathā assa,",
  "atk-s0505a:1439_3": "sampuṇṇo gaṇavassiko,yathā vaccakuṭigūthakūpo gaṇavassiko anekavassiko bahūni vassāni mukhato gūthena pūriyamāno sampuṇṇo assa,",
  "atk-s0505a:1439_4": "so udakakumbhasatehi udakakumbhasahassehi dhoviyamānopi duggandhadubbaṇṇiyānapagamā dubbisodho hoti,",
  "atk-s0505a:1439_5": "evameva yo evarūpo assa dīgharattaṃ saṃkiliṭṭhakammanto gūthakūpo viya gūthena pāpena sampuṇṇattā sampuṇṇo puggalo,",
  "atk-s0505a:1439_6": "so dubbisodho hi sāṅgaṇo,",
  "atk-s0505a:1439_7": "cirakālaṃ tassa aṅgaṇassa vipākaṃ paccanubhontopi na sujjhati.",
  "atk-s0505a:1439_8": "Tasmā vassagaṇanāya aparimāṇampi kālaṃ sa ve tādisako bhikkhu pecca dukkhaṃ nigacchatīti.",
  "atk-s0505a:1439_9": "Atha vā ayaṃ imissā gāthāya sambandho –",
  "atk-s0505a:1439_10": "yaṃ vuttaṃ “sa ve tādisako bhikkhu,",
  "atk-s0505a:1439_11": "pecca dukkhaṃ nigacchatī”ti,",
  "atk-s0505a:1439_12": "tatra siyā tumhākaṃ “sakkā panāyaṃ tathā kātuṃ,",
  "atk-s0505a:1439_13": "yathā pecca dukkhaṃ na nigaccheyyā”ti. Na sakkā. Kasmā?",
  "atk-s0505a:1439_14": "Yasmā gūthakūpo…pe…",
  "atk-s0505a:1439_15": "sāṅgaṇoti.",
  "atk-s0505a:1440_0": "283- 4.",
  "atk-s0505a:1440_1": "Yato paṭikacceva yaṃ evarūpaṃ jānātha,",
  "atk-s0505a:1440_2": "bhikkhavo gehanissitaṃ,",
  "atk-s0505a:1440_3": "yaṃ evarūpaṃ pañcakāmaguṇanissitaṃ jāneyyātha abhūtaguṇapatthanākārappavattāya pāpikāya icchāya samannāgatattā pāpicchaṃ,",
  "atk-s0505a:1440_4": "kāmavitakkādīhi samannāgatattā pāpasaṅkappaṃ,",
  "atk-s0505a:1440_5": "kāyikavītikkamādinā veḷudānādibhedena ca pāpācārena samannāgatattā pāpācāraṃ,",
  "atk-s0505a:1440_6": "vesiyādipāpagocarato pāpagocaraṃ,",
  "atk-s0505a:1440_7": "sabbe samaggā hutvāna abhinibbajjiyātha naṃ.",
  "atk-s0505a:1440_8": "Tattha abhinibbajjiyāthāti vivajjeyyātha mā bhajeyyātha,",
  "atk-s0505a:1440_9": "mā cassa abhinibbajjanamatteneva appossukkataṃ āpajjeyyātha,",
  "atk-s0505a:1440_10": "apica kho pana kāraṇḍavaṃ niddhamatha,",
  "atk-s0505a:1440_11": "kasambuṃ apakassatha,",
  "atk-s0505a:1440_12": "taṃ kacavarabhūtaṃ puggalaṃ kacavaramiva anapekkhā niddhamatha,",
  "atk-s0505a:1440_13": "kasaṭabhūtañca naṃ khattiyādīnaṃ majjhe paviṭṭhaṃ pabhinnapaggharitakuṭṭhaṃ caṇḍālaṃ viya apakassatha,",
  "atk-s0505a:1440_14": "hatthe vā sīse vā gahetvā nikkaḍḍhatha.",
  "atk-s0505a:1440_15": "Seyyathāpi āyasmā mahāmoggallāno taṃ puggalaṃ pāpadhammaṃ bāhāya gahetvā bahidvārakoṭṭhakā nikkhāmetvā sūcighaṭikaṃ adāsi,",
  "atk-s0505a:1440_16": "evaṃ apakassathāti dasseti.",
  "atk-s0505a:1440_17": "Kiṃ kāraṇā?",
  "atk-s0505a:1440_18": "Saṅghārāmo nāma sīlavantānaṃ kato,",
  "atk-s0505a:1440_19": "na dussīlānaṃ.",
  "atk-s0505a:1441_0": "285- 6.",
  "atk-s0505a:1441_1": "Yato etadeva tato palāpe vāhetha,",
  "atk-s0505a:1441_2": "assamaṇe samaṇamānine,",
  "atk-s0505a:1441_3": "yathā hi palāpā anto taṇḍularahitāpi bahi thusehi vīhī viya dissanti,",
  "atk-s0505a:1441_4": "evaṃ pāpabhikkhū anto sīlādivirahitāpi bahi kāsāvādiparikkhārena bhikkhū viya dissanti.",
  "atk-s0505a:1441_5": "Tasmā “palāpā”ti vuccanti.",
  "atk-s0505a:1441_6": "Te palāpe vāhetha, opunātha,",
  "atk-s0505a:1441_7": "vidhamatha paramatthato assamaṇe vesamattena samaṇamānine.",
  "atk-s0505a:1441_8": "Evaṃ niddhamitvāna…pe…",
  "atk-s0505a:1441_9": "patissatā.",
  "atk-s0505a:1441_10": "Tattha kappayavhoti kappetha,",
  "atk-s0505a:1441_11": "karothāti vuttaṃ hoti.",
  "atk-s0505a:1441_12": "Patissatāti aññamaññaṃ sagāravā sappatissā.",
  "atk-s0505a:1441_13": "Tato samaggā nipakā,",
  "atk-s0505a:1441_14": "dukkhassantaṃ karissathāti athevaṃ tumhe suddhā suddhehi saṃvāsaṃ kappentā,",
  "atk-s0505a:1441_15": "diṭṭhisīlasāmaññatāya samaggā,",
  "atk-s0505a:1441_16": "anupubbena paripākagatāya paññāya nipakā,",
  "atk-s0505a:1441_17": "sabbassevimassa vaṭṭadukkhādino dukkhassa antaṃ karissathāti arahattanikūṭeneva desanaṃ niṭṭhapesi.",
  "atk-s0505a:1442_0": "Desanāpariyosāne te pañcasatā kevaṭṭaputtā saṃvegamāpajjitvā dukkhassantakiriyaṃ patthayamānā bhagavato",
  "atk-s0505a:1442_1": "santike pabbajitvā nacirasseva dukkhassantaṃ katvā bhagavatā saddhiṃ āneñjavihārasamāpattidhammaparibhogena",
  "atk-s0505a:1442_2": "ekaparibhogā ahesuṃ.",
  "atk-s0505a:1442_3": "Sā ca nesaṃ evaṃ bhagavatā saddhiṃ ekaparibhogatā udāne vuttayasojasuttavaseneva veditabbāti.",
  "atk-s0505a:1443_0": "Paramatthajotikāya khuddaka-aṭṭhakathāya",
  "atk-s0505a:1444_0": "Suttanipāta-aṭṭhakathāya kapilasuttavaṇṇanā niṭṭhitā.",
  "atk-s0505a:1445_0": "7. Brāhmaṇadhammikasuttavaṇṇanā",
  "atk-s0505a:1446_0": "Evaṃ me sutanti brāhmaṇadhammikasuttaṃ.",
  "atk-s0505a:1446_1": "Kā uppatti?",
  "atk-s0505a:1446_2": "Ayameva yāssa nidāne “atha kho sambahulā”tiādinā nayena vuttā.",
  "atk-s0505a:1446_3": "Tattha sambahulāti bahū aneke.",
  "atk-s0505a:1446_4": "Kosalakāti kosalaraṭṭhavāsino.",
  "atk-s0505a:1446_5": "Brāhmaṇamahāsālāti jātiyā brāhmaṇā mahāsāratāya mahāsālā.",
  "atk-s0505a:1446_6": "Yesaṃ kira nidahitvā ṭhapitaṃyeva asītikoṭisaṅkhyaṃ dhanamatthi,",
  "atk-s0505a:1446_7": "te “brāhmaṇamahāsālā”ti vuccanti.",
  "atk-s0505a:1446_8": "Ime ca tādisā,",
  "atk-s0505a:1446_9": "tena vuttaṃ “brāhmaṇamahāsālā”ti.",
  "atk-s0505a:1446_10": "Jiṇṇāti jajjarībhūtā jarāya khaṇḍiccādibhāvamāpāditā.",
  "atk-s0505a:1446_11": "Vuḍḍhāti aṅgapaccaṅgānaṃ vuḍḍhimariyādaṃ pattā.",
  "atk-s0505a:1446_12": "Mahallakāti jātimahallakatāya samannāgatā,",
  "atk-s0505a:1446_13": "cirakālappasutāti vuttaṃ hoti.",
  "atk-s0505a:1446_14": "Addhagatāti addhānaṃ gatā,",
  "atk-s0505a:1446_15": "dve tayo rājaparivaṭṭe atītāti adhippāyo.",
  "atk-s0505a:1446_16": "Vayo anuppattāti pacchimavayaṃ sampattā.",
  "atk-s0505a:1446_17": "Apica jiṇṇāti porāṇā,",
  "atk-s0505a:1446_18": "cirakālappavattakulanvayāti vuttaṃ hoti.",
  "atk-s0505a:1446_19": "Vuḍḍhāti sīlācārādiguṇavuḍḍhiyuttā.",
  "atk-s0505a:1446_20": "Mahallakāti vibhavamahantatāya samannāgatā mahaddhanā mahābhogā.",
  "atk-s0505a:1446_21": "Addhagatāti maggapaṭipannā brāhmaṇānaṃ vatacariyādimariyādaṃ avītikkamma caramānā.",
  "atk-s0505a:1446_22": "Vayo anuppattāti jātivuḍḍhabhāvampi antimavayaṃ anuppattāti evampettha yojanā veditabbā.",
  "atk-s0505a:1446_23": "Sesamettha pākaṭameva.",
  "atk-s0505a:1447_0": "Bhagavatā saddhiṃ sammodiṃsūti khamanīyādīni pucchantā aññamaññaṃ samappavattamodā ahesuṃ.",
  "atk-s0505a:1447_1": "Yāya ca “kacci bhoto gotamassa khamanīyaṃ,",
  "atk-s0505a:1447_2": "kacci yāpanīyaṃ,",
  "atk-s0505a:1447_3": "appābādhaṃ,",
  "atk-s0505a:1447_4": "appātaṅkaṃ, balaṃ,",
  "atk-s0505a:1447_5": "lahuṭṭhānaṃ,",
  "atk-s0505a:1447_6": "phāsuvihāro”tiādikāya kathāya sammodiṃsu,",
  "atk-s0505a:1447_7": "taṃ pītipāmojjasaṅkhātasammodajananato sammodituṃ arahato ca sammodanīyaṃ,",
  "atk-s0505a:1447_8": "atthabyañjanamadhuratāya sucirampi kālaṃ sāretuṃ nirantaraṃ pavattetuṃ arahato saritabbabhāvato ca sāraṇīyaṃ.",
  "atk-s0505a:1447_9": "Suyyamānasukhato ca sammodanīyaṃ,",
  "atk-s0505a:1447_10": "anussariyamānasukhato sāraṇīyaṃ,",
  "atk-s0505a:1447_11": "tathā byañjanaparisuddhatāya sammodanīyaṃ,",
  "atk-s0505a:1447_12": "atthaparisuddhatāya sāraṇīyanti evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhāpetvā yenatthena āgatā,",
  "atk-s0505a:1447_13": "taṃ pucchitukāmā ekamantaṃ nisīdiṃsu. Taṃ –",
  "atk-s0505a:1448_0": "“Na pacchato na purato, nāpi āsannadūrato;",
  "atk-s0505a:1449_0": "Na passe nāpi paṭivāte, na cāpi oṇatuṇṇate”ti. –",
  "atk-s0505a:1450_0": "Ādinā nayena maṅgalasuttavaṇṇanāyaṃ vuttameva.",
  "atk-s0505a:1451_0": "Evaṃ ekamantaṃ nisinnā kho te brāhmaṇamahāsālā bhagavantaṃ etadavocuṃ –",
  "atk-s0505a:1451_1": "“kiṃ ta”nti?",
  "atk-s0505a:1451_2": "“Sandissanti nu kho”tiādi.",
  "atk-s0505a:1451_3": "Taṃ sabbaṃ uttānatthameva.",
  "atk-s0505a:1451_4": "Kevalañhettha brāhmaṇānaṃ brāhmaṇadhammeti desakālādidhamme chaḍḍetvā yo brāhmaṇadhammo,",
  "atk-s0505a:1451_5": "tasmiṃyeva.",
  "atk-s0505a:1451_6": "Tena hi brāhmaṇāti yasmā maṃ tumhe yācittha,",
  "atk-s0505a:1451_7": "tasmā brāhmaṇā suṇātha,",
  "atk-s0505a:1451_8": "sotaṃ odahatha,",
  "atk-s0505a:1451_9": "sādhukaṃ manasi karotha,",
  "atk-s0505a:1451_10": "yoniso manasi karotha.",
  "atk-s0505a:1451_11": "Tathā payogasuddhiyā suṇātha,",
  "atk-s0505a:1451_12": "āsayasuddhiyā sādhukaṃ manasi karotha.",
  "atk-s0505a:1451_13": "Avikkhepena suṇātha,",
  "atk-s0505a:1451_14": "paggahena sādhukaṃ manasi karothātiādinā nayena etesaṃ padānaṃ pubbe avuttopi adhippāyo veditabbo.",
  "atk-s0505a:1451_15": "Atha bhagavatā vuttaṃ taṃ vacanaṃ sampaṭicchantā “evaṃ bho”ti kho te brāhmaṇamahāsālā bhagavato paccassosuṃ,",
  "atk-s0505a:1451_16": "bhagavato vacanaṃ abhimukhā hutvā assosuṃ.",
  "atk-s0505a:1451_17": "Atha vā paṭissuṇiṃsu.",
  "atk-s0505a:1451_18": "“Suṇātha sādhukaṃ manasi karothā”ti vuttamatthaṃ kattukāmatāya paṭijāniṃsūti vuttaṃ hoti.",
  "atk-s0505a:1451_19": "Atha tesaṃ evaṃ paṭissutavataṃ bhagavā etadavoca –",
  "atk-s0505a:1451_20": "“kiṃ ta”nti?",
  "atk-s0505a:1451_21": "“Isayo pubbakā”tiādi.",
  "atk-s0505a:1452_0": "287.",
  "atk-s0505a:1452_1": "Tattha paṭhamagāthāya tāva saññatattāti sīlasaṃyamena saṃyatacittā.",
  "atk-s0505a:1452_2": "Tapassinoti indriyasaṃvaratapayuttā.",
  "atk-s0505a:1452_3": "Attadatthamacārisunti mantajjhenabrahmavihārabhāvanādiṃ attano atthaṃ akaṃsu.",
  "atk-s0505a:1452_4": "Sesaṃ pākaṭameva.",
  "atk-s0505a:1453_0": "288.",
  "atk-s0505a:1453_1": "Dutiyagāthādīsupi ayaṃ saṅkhepavaṇṇanā –",
  "atk-s0505a:1453_2": "na pasū brāhmaṇānāsunti porāṇānaṃ brāhmaṇānaṃ pasū na āsuṃ,",
  "atk-s0505a:1453_3": "na te pasupariggahamakaṃsu.",
  "atk-s0505a:1453_4": "Na hiraññaṃ na dhāniyanti hiraññañca brāhmaṇānaṃ antamaso jatumāsakopi nāhosi,",
  "atk-s0505a:1453_5": "tathā vīhisāliyavagodhūmādi pubbaṇṇāparaṇṇabhedaṃ dhāniyampi tesaṃ nāhosi.",
  "atk-s0505a:1453_6": "Te hi nikkhittajātarūparajatā asannidhikārakāva hutvā kevalaṃ sajjhāyadhanadhaññā attano mantajjhenasaṅkhāteneva",
  "atk-s0505a:1453_7": "dhanena dhaññena ca samannāgatā ahesuṃ.",
  "atk-s0505a:1453_8": "Yo cāyaṃ mettādivihāro seṭṭhattā anugāmikattā ca brahmanidhīti vuccati,",
  "atk-s0505a:1453_9": "tañca brahmaṃ nidhimapālayuṃ sadā tassa bhāvanānuyogena.",
  "atk-s0505a:1454_0": "289.",
  "atk-s0505a:1454_1": "Evaṃ vihārīnaṃ yaṃ nesaṃ pakataṃ āsi,",
  "atk-s0505a:1454_2": "yaṃ etesaṃ pakataṃ ete brāhmaṇe uddissa kataṃ ahosi.",
  "atk-s0505a:1454_3": "Dvārabhattaṃ upaṭṭhitanti “brāhmaṇānaṃ dassāmā”ti sajjetvā tehi tehi dāyakehi attano attano gharadvāre ṭhapitabhattaṃ.",
  "atk-s0505a:1454_4": "Saddhāpakatanti saddhāya pakataṃ,",
  "atk-s0505a:1454_5": "saddhādeyyanti vuttaṃ hoti.",
  "atk-s0505a:1454_6": "Esānanti esantīti esā,",
  "atk-s0505a:1454_7": "tesaṃ esānaṃ,",
  "atk-s0505a:1454_8": "esamānānaṃ pariyesamānānanti vuttaṃ hoti.",
  "atk-s0505a:1454_9": "Dātaveti dātabbaṃ.",
  "atk-s0505a:1454_10": "Tadamaññisunti taṃ amaññiṃsu,",
  "atk-s0505a:1454_11": "taṃ dvāre sajjetvā ṭhapitaṃ bhattaṃ saddhādeyyaṃ pariyesamānānaṃ etesaṃ brāhmaṇānaṃ dātabbaṃ amaññiṃsu dāyakā janā,",
  "atk-s0505a:1454_12": "na tato paraṃ.",
  "atk-s0505a:1454_13": "Anatthikā hi te aññena ahesuṃ,",
  "atk-s0505a:1454_14": "kevalaṃ ghāsacchādanaparamatāya santuṭṭhāti adhippāyo.",
  "atk-s0505a:1455_0": "290.",
  "atk-s0505a:1455_1": "Nānārattehīti nānāvidharāgarattehi vatthehi vicitrattharaṇatthatehi,",
  "atk-s0505a:1455_2": "sayanehi ekabhūmikadvibhūmikādipāsādavarehi.",
  "atk-s0505a:1455_3": "Āvasathehīti evarūpehi upakaraṇehi.",
  "atk-s0505a:1455_4": "Phītā janapadā raṭṭhā ekekappadesabhūtā janapadā ca keci keci sakalaraṭṭhā ca “namo brāhmaṇāna”nti sāyaṃ pātaṃ brāhmaṇe deve viya namassiṃsu.",
  "atk-s0505a:1456_0": "291.",
  "atk-s0505a:1456_1": "Te evaṃ namassiyamānā lokena avajjhā brāhmaṇā āsuṃ,",
  "atk-s0505a:1456_2": "na kevalañca avajjhā,",
  "atk-s0505a:1456_3": "ajeyyā vihiṃsitumpi anabhibhavanīyattā ajeyyā ca ahesuṃ.",
  "atk-s0505a:1456_4": "Kiṃ kāraṇā?",
  "atk-s0505a:1456_5": "Dhammarakkhitā,",
  "atk-s0505a:1456_6": "yasmā dhammena rakkhitā.",
  "atk-s0505a:1456_7": "Te hi pañca varasīladhamme rakkhiṃsu,",
  "atk-s0505a:1456_8": "“dhammo have rakkhati dhammacāri”nti dhammarakkhitā hutvā avajjhā ajeyyā ca ahesunti adhippāyo.",
  "atk-s0505a:1456_9": "Na ne koci nivāresīti te brāhmaṇe kulānaṃ dvāresu sabbaso bāhiresu ca abbhantaresu ca sabbadvāresu yasmā",
  "atk-s0505a:1456_10": "tesu piyasammatesu varasīlasamannāgatesu mātāpitūsu viya ativissatthā manussā ahesuṃ,",
  "atk-s0505a:1456_11": "tasmā “idaṃ nāma ṭhānaṃ tayā na pavisitabba”nti na koci nivāresi.",
  "atk-s0505a:1457_0": "292.",
  "atk-s0505a:1457_1": "Evaṃ dhammarakkhitā kuladvāresu anivāritā carantā aṭṭha ca cattālīsañcāti aṭṭhacattālīsaṃ vassāni kumārabhāvato",
  "atk-s0505a:1457_2": "pabhuti caraṇena komāraṃ brahmacariyaṃ cariṃsu te.",
  "atk-s0505a:1457_3": "Yepi brāhmaṇacaṇḍālā ahesuṃ,",
  "atk-s0505a:1457_4": "ko pana vādo brahmasamādīsūti evamettha adhippāyo veditabbo.",
  "atk-s0505a:1457_5": "Evaṃ brahmacariyaṃ carantā eva hi vijjācaraṇapariyeṭṭhiṃ acaruṃ brāhmaṇā pure,",
  "atk-s0505a:1457_6": "na abrahmacārino hutvā.",
  "atk-s0505a:1457_7": "Tattha vijjāpariyeṭṭhīti mantajjhenaṃ.",
  "atk-s0505a:1457_8": "Vuttañcetaṃ “so aṭṭhacattālīsa vassāni komāraṃ brahmacariyaṃ carati mante adhīyamāno”ti.",
  "atk-s0505a:1457_9": "Caraṇapariyeṭṭhīti sīlarakkhaṇaṃ.",
  "atk-s0505a:1457_10": "“Vijjācaraṇapariyeṭṭhu”ntipi pāṭho,",
  "atk-s0505a:1457_11": "vijjācaraṇaṃ pariyesituṃ acarunti attho.",
  "atk-s0505a:1458_0": "293.",
  "atk-s0505a:1458_1": "Yathāvuttañca kālaṃ brahmacariyaṃ caritvā tato paraṃ gharāvāsaṃ kappentāpi na brāhmaṇā aññamagamuṃ khattiyaṃ vā vessādīsu aññataraṃ vā,",
  "atk-s0505a:1458_2": "ye ahesuṃ devasamā vā mariyādā vāti adhippāyo.",
  "atk-s0505a:1458_3": "Tathā sataṃ vā sahassaṃ vā datvā napi bhariyaṃ kiṇiṃsu te,",
  "atk-s0505a:1458_4": "seyyathāpi etarahi ekacce kiṇanti.",
  "atk-s0505a:1458_5": "Te hi dhammena dāraṃ pariyesanti. Kathaṃ?",
  "atk-s0505a:1458_6": "Aṭṭhacattālīsaṃ vassāni brahmacariyaṃ caritvā brāhmaṇā kaññābhikkhaṃ āhiṇḍanti –",
  "atk-s0505a:1458_7": "“ahaṃ aṭṭhacattālīsa vassāni ciṇṇabrahmacariyo,",
  "atk-s0505a:1458_8": "yadi vayappattā dārikā atthi,",
  "atk-s0505a:1458_9": "detha me”ti.",
  "atk-s0505a:1458_10": "Tato yassa vayappattā dārikā hoti,",
  "atk-s0505a:1458_11": "so taṃ alaṅkaritvā nīharitvā dvāre ṭhitasseva brāhmaṇassa hatthe udakaṃ āsiñcanto “imaṃ te, brāhmaṇa,",
  "atk-s0505a:1458_12": "bhariyaṃ posāvanatthāya dammī”ti vatvā deti.",
  "atk-s0505a:1459_0": "Kasmā pana te evaṃ ciraṃ brahmacariyaṃ caritvāpi dāraṃ pariyesanti,",
  "atk-s0505a:1459_1": "na yāvajīvaṃ brahmacārino hontīti?",
  "atk-s0505a:1459_2": "Micchādiṭṭhivasena.",
  "atk-s0505a:1459_3": "Tesañhi evaṃdiṭṭhi hoti –",
  "atk-s0505a:1459_4": "“yo puttaṃ na uppādeti,",
  "atk-s0505a:1459_5": "so kulavaṃsacchedakaro hoti,",
  "atk-s0505a:1459_6": "tato niraye paccatī”ti.",
  "atk-s0505a:1459_7": "Cattāro kira abhāyitabbaṃ bhāyanti gaṇḍuppādo kikī kuntanī brāhmaṇāti.",
  "atk-s0505a:1459_8": "Gaṇḍuppādā kira mahāpathaviyā khayabhayena mattabhojino honti,",
  "atk-s0505a:1459_9": "na bahuṃ mattikaṃ khādanti.",
  "atk-s0505a:1459_10": "Kikī sakuṇikā ākāsapatanabhayena aṇḍassa upari uttānā seti.",
  "atk-s0505a:1459_11": "Kuntanī sakuṇikā pathavikampanabhayena pādehi bhūmiṃ na suṭṭhu akkamati.",
  "atk-s0505a:1459_12": "Brāhmaṇā kulavaṃsūpacchedabhayena dāraṃ pariyesanti.",
  "atk-s0505a:1459_13": "Āha cettha –",
  "atk-s0505a:1460_0": "“Gaṇḍuppādo kikī ceva, kuntī brāhmaṇadhammiko;",
  "atk-s0505a:1461_0": "Ete abhayaṃ bhāyanti, sammūḷhā caturo janā”ti.",
  "atk-s0505a:1462_0": "Evaṃ dhammena dāraṃ pariyesitvāpi ca sampiyeneva saṃvāsaṃ saṅgantvā samarocayuṃ,",
  "atk-s0505a:1462_1": "sampiyeneva aññamaññaṃ pemeneva kāyena ca cittena ca missībhūtā saṅghaṭitā saṃsaṭṭhā hutvā saṃvāsaṃ samarocayuṃ,",
  "atk-s0505a:1462_2": "na appiyena na niggahena cāti vuttaṃ hoti.",
  "atk-s0505a:1463_0": "294.",
  "atk-s0505a:1463_1": "Evaṃ sampiyeneva saṃvāsaṃ karontāpi ca aññatra tamhāti,",
  "atk-s0505a:1463_2": "yo so utusamayo,",
  "atk-s0505a:1463_3": "yamhi samaye brāhmaṇī brāhmaṇena upagantabbā,",
  "atk-s0505a:1463_4": "aññatra tamhā samayā ṭhapetvā taṃ samayaṃ ututo virataṃ utuveramaṇiṃ pati bhariyaṃ,",
  "atk-s0505a:1463_5": "yāva puna so samayo āgacchati,",
  "atk-s0505a:1463_6": "tāva aṭṭhatvā antarāyeva.",
  "atk-s0505a:1463_7": "Methunaṃ dhammanti methunāya dhammāya.",
  "atk-s0505a:1463_8": "Sampadānavacanapattiyā kiretaṃ upayogavacanaṃ.",
  "atk-s0505a:1463_9": "Nāssu gacchantīti neva gacchanti.",
  "atk-s0505a:1463_10": "Brāhmaṇāti ye honti devasamā ca mariyādā cāti adhippāyo.",
  "atk-s0505a:1464_0": "295.",
  "atk-s0505a:1464_1": "Avisesena pana sabbepi brahmacariyañca…pe…",
  "atk-s0505a:1464_2": "avaṇṇayuṃ.",
  "atk-s0505a:1464_3": "Tattha brahmacariyanti methunavirati.",
  "atk-s0505a:1464_4": "Sīlanti sesāni cattāri sikkhāpadāni.",
  "atk-s0505a:1464_5": "Ajjavanti ujubhāvo,",
  "atk-s0505a:1464_6": "atthato asaṭhatā amāyāvitā ca.",
  "atk-s0505a:1464_7": "Maddavanti mudubhāvo,",
  "atk-s0505a:1464_8": "atthato atthaddhatā anatimānitā ca.",
  "atk-s0505a:1464_9": "Tapoti indriyasaṃvaro.",
  "atk-s0505a:1464_10": "Soraccanti suratabhāvo sukhasīlatā appaṭikūlasamācāratā.",
  "atk-s0505a:1464_11": "Avihiṃsāti pāṇiādīhi avihesikajātikatā sakaruṇabhāvo.",
  "atk-s0505a:1464_12": "Khantīti adhivāsanakkhanti.",
  "atk-s0505a:1464_13": "Iccete guṇe avaṇṇayuṃ.",
  "atk-s0505a:1464_14": "Yepi nāsakkhiṃsu sabbaso paṭipattiyā ārādhetuṃ,",
  "atk-s0505a:1464_15": "tepi tattha sāradassino hutvā vācāya vaṇṇayiṃsu pasaṃsiṃsu.",
  "atk-s0505a:1465_0": "296.",
  "atk-s0505a:1465_1": "Evaṃ vaṇṇentānañca yo nesaṃ…pe… nāgamā,",
  "atk-s0505a:1465_2": "yo etesaṃ brāhmaṇānaṃ paramo brahmā ahosi,",
  "atk-s0505a:1465_3": "brahmasamo nāma uttamo brāhmaṇo ahosi,",
  "atk-s0505a:1465_4": "daḷhena parakkamena samannāgatattā daḷhaparakkamo.",
  "atk-s0505a:1465_5": "Sa vāti vibhāvane vā- saddo,",
  "atk-s0505a:1465_6": "tena so evarūpo brāhmaṇoti tameva vibhāveti.",
  "atk-s0505a:1465_7": "Methunaṃ dhammanti methunasamāpattiṃ.",
  "atk-s0505a:1465_8": "Supinantepi nāgamāti supinepi na agamāsi.",
  "atk-s0505a:1466_0": "297.",
  "atk-s0505a:1466_1": "Tato tassa vattaṃ…pe…",
  "atk-s0505a:1466_2": "avaṇṇayuṃ.",
  "atk-s0505a:1466_3": "Imāya gāthāya navamagāthāya vuttaguṇeyeva ādiantavasena niddisanto devasame brāhmaṇe pakāseti.",
  "atk-s0505a:1466_4": "Te hi viññujātikā paṇḍitā tassa brahmasamassa brāhmaṇassa vattaṃ anusikkhanti pabbajjāya jhānabhāvanāya ca,",
  "atk-s0505a:1466_5": "te ca ime brahmacariyādiguṇe paṭipattiyā eva vaṇṇayantīti.",
  "atk-s0505a:1466_6": "Te sabbepi brāhmaṇā pañcakanipāte doṇasutte vuttanayeneva veditabbā.",
  "atk-s0505a:1467_0": "298.",
  "atk-s0505a:1467_1": "Idāni mariyāde brāhmaṇe dassento āha –",
  "atk-s0505a:1467_2": "“taṇḍulaṃ sayana”nti.",
  "atk-s0505a:1467_3": "Tassattho –",
  "atk-s0505a:1467_4": "tesu ye honti mariyādā,",
  "atk-s0505a:1467_5": "te brāhmaṇā sace yaññaṃ kappetukāmā honti,",
  "atk-s0505a:1467_6": "atha āmakadhaññapaṭiggahaṇā paṭiviratattā nānappakārakaṃ taṇḍulañca,",
  "atk-s0505a:1467_7": "mañcapīṭhādibhedaṃ sayanañca,",
  "atk-s0505a:1467_8": "khomādibhedaṃ vatthañca,",
  "atk-s0505a:1467_9": "gosappitilatelādibhedaṃ sappitelañca yāciya dhammena,",
  "atk-s0505a:1467_10": "“uddissa ariyā tiṭṭhanti,",
  "atk-s0505a:1467_11": "esā ariyāna yācanā”ti evaṃ vuttena uddissaṭhānasaṅkhātena dhammena yācitvā,",
  "atk-s0505a:1467_12": "atha yo yaṃ icchati dātuṃ,",
  "atk-s0505a:1467_13": "tena taṃ dinnataṇḍulādiṃ samodhānetvā saṃkaḍḍhitvā.",
  "atk-s0505a:1467_14": "“Samudānetvā”tipi pāṭho,",
  "atk-s0505a:1467_15": "ekoyevattho.",
  "atk-s0505a:1467_16": "Tato yaññamakappayunti tato gahetvā dānamakaṃsu.",
  "atk-s0505a:1468_0": "299.",
  "atk-s0505a:1468_1": "Karontā ca evametasmiṃ upaṭṭhitasmiṃ dānasaṅkhāte yaññasmiṃ nāssu gāvo haniṃsu te,",
  "atk-s0505a:1468_2": "na te gāviyo haniṃsu.",
  "atk-s0505a:1468_3": "Gāvīmukhena cettha sabbapāṇā vuttāti veditabbā.",
  "atk-s0505a:1468_4": "Kiṃkāraṇā na haniṃsūti?",
  "atk-s0505a:1468_5": "Brahmacariyādiguṇayuttattā.",
  "atk-s0505a:1468_6": "Apica visesato yathā mātā…pe…",
  "atk-s0505a:1468_7": "nāssu gāvo haniṃsu te.",
  "atk-s0505a:1468_8": "Tattha yāsu jāyanti osadhāti yāsu pittādīnaṃ bhesajjabhūtā pañca gorasā jāyanti.",
  "atk-s0505a:1469_0": "300.",
  "atk-s0505a:1469_1": "Annadātiādīsu yasmā pañca gorase paribhuñjantānaṃ khudā vūpasammati,",
  "atk-s0505a:1469_2": "balaṃ vaḍḍhati,",
  "atk-s0505a:1469_3": "chavivaṇṇo vippasīdati,",
  "atk-s0505a:1469_4": "kāyikamānasikaṃ sukhaṃ uppajjati,",
  "atk-s0505a:1469_5": "tasmā annadā baladā vaṇṇadā sukhadā cetāti veditabbā.",
  "atk-s0505a:1469_6": "Sesamettha uttānatthameva.",
  "atk-s0505a:1470_0": "301.",
  "atk-s0505a:1470_1": "Evaṃ te yaññesu gāvo ahanantā puññappabhāvānuggahitasarīrā sukhumālā…pe…",
  "atk-s0505a:1470_2": "sukhamedhittha yaṃ pajā.",
  "atk-s0505a:1470_3": "Tattha sukhumālā mudutaluṇahatthapādāditāya,",
  "atk-s0505a:1470_4": "mahākāyā ārohapariṇāhasampattiyā,",
  "atk-s0505a:1470_5": "vaṇṇavanto suvaṇṇavaṇṇatāya saṇṭhānayuttatāya ca,",
  "atk-s0505a:1470_6": "yasassino lābhaparivārasampadāya.",
  "atk-s0505a:1470_7": "Sehi dhammehīti sakehi cārittehi.",
  "atk-s0505a:1470_8": "Kiccākiccesu ussukāti kiccesu “idaṃ kātabbaṃ”,",
  "atk-s0505a:1470_9": "akiccesu “idaṃ na kātabba”nti ussukkamāpannā hutvāti attho.",
  "atk-s0505a:1470_10": "Evaṃ te porāṇā brāhmaṇā evarūpā hutvā dassanīyā pasādanīyā lokassa paramadakkhiṇeyyā imāya paṭipattiyā yāva loke avattiṃsu,",
  "atk-s0505a:1470_11": "tāva vigataītibhayupaddavā hutvā nānappakārakaṃ sukhaṃ edhittha pāpuṇi,",
  "atk-s0505a:1470_12": "sukhaṃ vā edhittha sukhaṃ vuḍḍhiṃ agamāsi.",
  "atk-s0505a:1470_13": "Ayaṃ pajāti sattalokaṃ nidasseti.",
  "atk-s0505a:1471_0": "302- 3.",
  "atk-s0505a:1471_1": "Kālaccayena pana sambhinnamariyādabhāvaṃ āpajjitukāmānaṃ tesaṃ āsi vipallāso…pe…",
  "atk-s0505a:1471_2": "bhāgaso mite.",
  "atk-s0505a:1471_3": "Tattha vipallāsoti viparītasaññā.",
  "atk-s0505a:1471_4": "Aṇuto aṇunti lāmakaṭṭhena parittaṭṭhena appassādaṭṭhena aṇubhūtato kāmaguṇato uppannaṃ jhānasāmaññanibbānasukhāni",
  "atk-s0505a:1471_5": "upanidhāya saṅkhyampi anupagamanena aṇuṃ kāmasukhaṃ,",
  "atk-s0505a:1471_6": "lokuttarasukhaṃ vā upanidhāya aṇubhūtato attanā paṭiladdhalokiyasamāpattisukhato aṇuṃ appakatopi appakaṃ kāmasukhaṃ disvāti adhippāyo.",
  "atk-s0505a:1471_7": "Rājino cāti rañño ca.",
  "atk-s0505a:1471_8": "Viyākāranti sampattiṃ.",
  "atk-s0505a:1471_9": "Ājaññasaṃyutteti assājānīyasaṃyutte.",
  "atk-s0505a:1471_10": "Sukateti dārukammalohakammena suniṭṭhite.",
  "atk-s0505a:1471_11": "Cittasibbaneti sīhacammādīhi alaṅkaraṇavasena citrasibbane.",
  "atk-s0505a:1471_12": "Nivesaneti gharavatthūni.",
  "atk-s0505a:1471_13": "Niveseti tattha patiṭṭhāpitagharāni.",
  "atk-s0505a:1471_14": "Vibhatteti āyāmavitthāravasena vibhattāni.",
  "atk-s0505a:1471_15": "Bhāgaso miteti aṅgaṇadvārapāsādakūṭāgārādivasena koṭṭhāsaṃ koṭṭhāsaṃ katvā mitāni.",
  "atk-s0505a:1471_16": "Kiṃ vuttaṃ hoti?",
  "atk-s0505a:1471_17": "Tesaṃ brāhmaṇānaṃ aṇuto aṇusaññitaṃ kāmasukhañca rañño byākārañca alaṅkatanāriyo ca vuttappakāre rathe",
  "atk-s0505a:1471_18": "ca nivesane nivese ca disvā dukkhesuyeva etesu vatthūsu “sukha”nti pavattattā pubbe pavattanekkhammasaññāvipallāsasaṅkhātā",
  "atk-s0505a:1471_19": "viparītasaññā āsi.",
  "atk-s0505a:1472_0": "304.",
  "atk-s0505a:1472_1": "Te evaṃ viparītasaññā hutvā gomaṇḍalaparibyūḷhaṃ…pe… brāhmaṇā.",
  "atk-s0505a:1472_2": "Tattha gomaṇḍalaparibyūḷhanti goyūthehi parikiṇṇaṃ.",
  "atk-s0505a:1472_3": "Nārīvaragaṇāyutanti varanārīgaṇasaṃyuttaṃ.",
  "atk-s0505a:1472_4": "Uḷāranti vipulaṃ.",
  "atk-s0505a:1472_5": "Mānusaṃ bhoganti manussānaṃ nivesanādibhogavatthuṃ.",
  "atk-s0505a:1472_6": "Abhijjhāyiṃsūti “aho vatidaṃ amhākaṃ assā”ti taṇhaṃ vaḍḍhetvā abhipatthayamānā jhāyiṃsu.",
  "atk-s0505a:1473_0": "305.",
  "atk-s0505a:1473_1": "Evaṃ abhijjhāyantā ca “ete manussā sunhātā suvilittā kappitakesamassū āmuttamaṇiābharaṇā pañcahi kāmaguṇehi paricārenti,",
  "atk-s0505a:1473_2": "mayaṃ pana evaṃ tehi namassiyamānāpi sedamalakiliṭṭhagattā parūḷhakacchanakhalomā bhogarahitā paramakāruññataṃ pattā viharāma.",
  "atk-s0505a:1473_3": "Ete ca hatthikkhandhaassapiṭṭhisivikāsuvaṇṇarathādīhi vicaranti,",
  "atk-s0505a:1473_4": "mayaṃ pādehi.",
  "atk-s0505a:1473_5": "Ete dvibhūmikādipāsādatalesu vasanti,",
  "atk-s0505a:1473_6": "mayaṃ araññarukkhamūlādīsu.",
  "atk-s0505a:1473_7": "Ete ca gonakādīhi attharaṇehi atthatāsu varaseyyāsu sayanti,",
  "atk-s0505a:1473_8": "mayaṃ taṭṭikācammakhaṇḍādīni attharitvā bhūmiyaṃ.",
  "atk-s0505a:1473_9": "Ete nānārasāni bhojanāni bhuñjanti,",
  "atk-s0505a:1473_10": "mayaṃ uñchācariyāya yāpema.",
  "atk-s0505a:1473_11": "Kathaṃ nu kho mayampi etehi sadisā bhaveyyāmā”ti cintetvā “dhanaṃ icchitabbaṃ,",
  "atk-s0505a:1473_12": "na sakkā dhanarahitehi ayaṃ sampatti pāpuṇitu”nti ca avadhāretvā vede bhinditvā dhammayutte purāṇamante",
  "atk-s0505a:1473_13": "nāsetvā adhammayutte kūṭamante ganthetvā dhanatthikā okkākarājānamupasaṅkamma sotthivacanādīni payuñjitvā “amhākaṃ, mahārāja,",
  "atk-s0505a:1473_14": "brāhmaṇavaṃse paveṇiyā āgataṃ porāṇamantapadaṃ atthi,",
  "atk-s0505a:1473_15": "taṃ mayaṃ ācariyamuṭṭhitāya na kassaci bhaṇimhā,",
  "atk-s0505a:1473_16": "taṃ mahārājā sotumarahatī”ti ca vatvā assamedhādiyaññaṃ vaṇṇayiṃsu.",
  "atk-s0505a:1473_17": "Vaṇṇayitvā ca rājānaṃ ussāhentā “yaja, mahārāja,",
  "atk-s0505a:1473_18": "evaṃ pahūtadhanadhañño tvaṃ,",
  "atk-s0505a:1473_19": "natthi te yaññasambhāravekallaṃ,",
  "atk-s0505a:1473_20": "evañhi te yajato sattakulaparivaṭṭā sagge uppajjissantī”ti avocuṃ.",
  "atk-s0505a:1473_21": "Tena nesaṃ taṃ pavattiṃ dassento āha bhagavā “te tattha mante…pe…",
  "atk-s0505a:1473_22": "bahu te dhana”nti.",
  "atk-s0505a:1474_0": "Tattha tatthāti tasmiṃ,",
  "atk-s0505a:1474_1": "yaṃ bhogamabhijjhāyiṃsu,",
  "atk-s0505a:1474_2": "tannimittanti vuttaṃ hoti.",
  "atk-s0505a:1474_3": "Nimittatthe hi etaṃ bhummavacanaṃ.",
  "atk-s0505a:1474_4": "Tadupāgamunti tadā upāgamuṃ.",
  "atk-s0505a:1474_5": "Pahūtadhanadhaññosīti pahūtadhanadhañño bhavissasi,",
  "atk-s0505a:1474_6": "abhisamparāyanti adhippāyo.",
  "atk-s0505a:1474_7": "Āsaṃsāyañhi anāgatepi vattamānavacanaṃ icchanti saddakovidā.",
  "atk-s0505a:1474_8": "Yajassūti yajāhi.",
  "atk-s0505a:1474_9": "Vittaṃ dhananti jātarūpādiratanameva vittikāraṇato vittaṃ,",
  "atk-s0505a:1474_10": "samiddhikāraṇato dhananti vuttaṃ.",
  "atk-s0505a:1474_11": "Atha vā vittanti vittikāraṇabhūtameva ābharaṇādi upakaraṇaṃ,",
  "atk-s0505a:1474_12": "yaṃ “pahūtavittūpakaraṇo”tiādīsu āgacchati.",
  "atk-s0505a:1474_13": "Dhananti hiraññasuvaṇṇādi.",
  "atk-s0505a:1474_14": "Kiṃ vuttaṃ hoti?",
  "atk-s0505a:1474_15": "Te brāhmaṇā mante ganthetvā tadā okkākaṃ upāgamuṃ. Kinti?",
  "atk-s0505a:1474_16": "“Mahārāja,",
  "atk-s0505a:1474_17": "bahū te vittañca dhanañca, yajassu,",
  "atk-s0505a:1474_18": "āyatimpi pahūtadhanadhañño bhavissasī”ti.",
  "atk-s0505a:1475_0": "306.",
  "atk-s0505a:1475_1": "Evaṃ kāraṇaṃ vatvā saññāpentehi tato ca rājā…pe…",
  "atk-s0505a:1475_2": "adā dhanaṃ.",
  "atk-s0505a:1475_3": "Tattha saññattoti ñāpito.",
  "atk-s0505a:1475_4": "Rathesabhoti mahārathesu khattiyesu akampiyaṭṭhena usabhasadiso.",
  "atk-s0505a:1475_5": "“Assamedha”ntiādīsu assamettha medhantīti assamedho,",
  "atk-s0505a:1475_6": "dvīhi pariyaññehi yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.",
  "atk-s0505a:1475_7": "Purisamettha medhantīti purisamedho,",
  "atk-s0505a:1475_8": "catūhi pariyaññehi yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ.",
  "atk-s0505a:1475_9": "Sammamettha pāsantīti sammāpāso,",
  "atk-s0505a:1475_10": "divase divase sammaṃ khipitvā tassa patitokāse vediṃ katvā saṃhārimehi yūpādīhi sarassatinadiyā nimuggokāsato",
  "atk-s0505a:1475_11": "pabhuti paṭilomaṃ gacchantena yajitabbassa satrayāgassetaṃ adhivacanaṃ.",
  "atk-s0505a:1475_12": "Vājamettha pivantīti vājapeyyo.",
  "atk-s0505a:1475_13": "Ekena pariyaññena sattarasahi pasūhi yajitabbassa beluvayūpassa sattarasakadakkhiṇassa yaññassetaṃ adhivacanaṃ.",
  "atk-s0505a:1475_14": "Natthi ettha aggaḷāti niraggaḷo,",
  "atk-s0505a:1475_15": "navahi pariyaññehi yajitabbassa saddhiṃ bhūmiyā ca purisehi ca assamedhe vuttavibhavadakkhiṇassa sabbamedhapariyāyanāmassa",
  "atk-s0505a:1475_16": "assamedhavikappassetaṃ adhivacanaṃ.",
  "atk-s0505a:1475_17": "Sesamettha pākaṭameva.",
  "atk-s0505a:1476_0": "307- 8.",
  "atk-s0505a:1476_1": "Idāni yaṃ vuttaṃ “brāhmaṇānamadā dhana”nti,",
  "atk-s0505a:1476_2": "taṃ dassento “gāvo sayanañcā”ti gāthādvayamāha.",
  "atk-s0505a:1476_3": "So hi rājā “dīgharattaṃ lūkhāhārena kilantā pañca gorase paribhuñjantū”ti nesaṃ sapuṅgavāni goyūthāneva adāsi,",
  "atk-s0505a:1476_4": "tathā “dīgharattaṃ thaṇḍilasāyitāya thūlasāṭakanivāsanena ekaseyyāya pādacārena rukkhamūlādivāsena ca",
  "atk-s0505a:1476_5": "kilantā gonakādiatthatavarasayanādīsu sukhaṃ anubhontū”ti nesaṃ mahagghāni sayanādīni ca adāsi.",
  "atk-s0505a:1476_6": "Evametaṃ nānappakārakaṃ aññañca hiraññasuvaṇṇādidhanaṃ adāsi.",
  "atk-s0505a:1476_7": "Tenāha bhagavā –",
  "atk-s0505a:1476_8": "“gāvo sayanañca vatthañca…pe…",
  "atk-s0505a:1476_9": "brāhmaṇānamadā dhana”nti.",
  "atk-s0505a:1477_0": "309- 10.",
  "atk-s0505a:1477_1": "Evaṃ tassa rañño santikā te ca tattha…pe…",
  "atk-s0505a:1477_2": "puna mupāgamuṃ.",
  "atk-s0505a:1477_3": "Kiṃ vuttaṃ hoti?",
  "atk-s0505a:1477_4": "Tassa rañño santikā te brāhmaṇā tesu yāgesu dhanaṃ labhitvā dīgharattaṃ divase divase evameva ghāsacchādanaṃ",
  "atk-s0505a:1477_5": "pariyesitvā nānappakārakaṃ vatthukāma sannidhiṃ samarocayuṃ.",
  "atk-s0505a:1477_6": "Tato tesaṃ icchāvatiṇṇānaṃ khīrādipañcagorasassādavasena rasataṇhāya otiṇṇacittānaṃ “khīrādīnipi tāva gunnaṃ sādūni,",
  "atk-s0505a:1477_7": "addhā imāsaṃ maṃsaṃ sādutaraṃ bhavissatī”ti evaṃ maṃsaṃ paṭicca bhiyyo taṇhā pavaḍḍhatha.",
  "atk-s0505a:1477_8": "Tato cintesuṃ –",
  "atk-s0505a:1477_9": "“sace mayaṃ māretvā khādissāma,",
  "atk-s0505a:1477_10": "gārayhā bhavissāma,",
  "atk-s0505a:1477_11": "yaṃnūna mante gantheyyāmā”ti.",
  "atk-s0505a:1477_12": "Atha punapi vedaṃ bhinditvā tadanurūpe te tattha mante ganthetvā te brāhmaṇā tannimittaṃ kūṭamante ganthetvā okkākarājānaṃ puna upāgamiṃsu.",
  "atk-s0505a:1477_13": "Imamatthaṃ bhāsamānā “yathā āpo ca…pe…",
  "atk-s0505a:1477_14": "bahu te dhana”nti.",
  "atk-s0505a:1478_0": "Kiṃ vuttaṃ hoti? Amhākaṃ, mahārāja,",
  "atk-s0505a:1478_1": "mantesu etadāgataṃ yathā āpo hatthadhovanādisabbakiccesu pāṇīnaṃ upayogaṃ gacchati,",
  "atk-s0505a:1478_2": "natthi tesaṃ tatonidānaṃ pāpaṃ. Kasmā?",
  "atk-s0505a:1478_3": "Yasmā parikkhāro so hi pāṇinaṃ,",
  "atk-s0505a:1478_4": "upakaraṇatthāya uppannoti adhippāyo.",
  "atk-s0505a:1478_5": "Yathā cāyaṃ mahāpathavī gamanaṭṭhānādisabbakiccesu kahāpaṇasaṅkhātaṃ hiraññaṃ suvaṇṇarajatādibhedaṃ dhanaṃ,",
  "atk-s0505a:1478_6": "yavagodhūmādibhedaṃ dhāniyañca,",
  "atk-s0505a:1478_7": "saṃvohārādisabbakiccesu upayogaṃ gacchati,",
  "atk-s0505a:1478_8": "evaṃ gāvo manussānaṃ sabbakiccesu upayogagamanatthāya uppannā.",
  "atk-s0505a:1478_9": "Tasmā etā hanitvā nānappakārake yāge yajassu bahu te vittaṃ,",
  "atk-s0505a:1478_10": "yajassu bahu te dhananti.",
  "atk-s0505a:1479_0": "311- 12.",
  "atk-s0505a:1479_1": "Evaṃ purimanayeneva tato ca rājā…pe… aghātayi,",
  "atk-s0505a:1479_2": "yaṃ tato pubbe kañci sattaṃ na pādā…pe… ghātayi.",
  "atk-s0505a:1479_3": "Tadā kira brāhmaṇā yaññāvāṭaṃ gāvīnaṃ pūretvā maṅgalausabhaṃ bandhitvā rañño mūlaṃ netvā “mahārāja,",
  "atk-s0505a:1479_4": "gomedhayaññaṃ yajassu,",
  "atk-s0505a:1479_5": "evaṃ te brahmalokassa maggo visuddho bhavissatī”ti āhaṃsu.",
  "atk-s0505a:1479_6": "Rājā katamaṅgalakicco khaggaṃ gahetvā puṅgavena saha anekasatasahassā gāvo māresi.",
  "atk-s0505a:1479_7": "Brāhmaṇā yaññāvāṭe maṃsāni chinditvā khādiṃsu,",
  "atk-s0505a:1479_8": "pītakodātarattakambale ca pārupitvā māresuṃ.",
  "atk-s0505a:1479_9": "Tadupādāya kira gāvo pārute disvā ubbijjanti.",
  "atk-s0505a:1479_10": "Tenāha bhagavā –",
  "atk-s0505a:1479_11": "“na pādā…pe…",
  "atk-s0505a:1479_12": "ghātayī”ti.",
  "atk-s0505a:1480_0": "313.",
  "atk-s0505a:1480_1": "Tato devāti evaṃ tasmiṃ rājini gāviyo ghātetumāraddhe atha tadanantarameva taṃ goghātakaṃ disvā ete cātumahārājikādayo devā ca,",
  "atk-s0505a:1480_2": "pitaroti brāhmaṇesu laddhavohārā brahmāno ca,",
  "atk-s0505a:1480_3": "sakko devānamindo ca,",
  "atk-s0505a:1480_4": "pabbatapādanivāsino dānavayakkhasaññitā asurarakkhasā ca “adhammo adhammo”ti evaṃ vācaṃ nicchārentā “dhi manussā,",
  "atk-s0505a:1480_5": "dhi manussā”ti ca vadantā pakkanduṃ.",
  "atk-s0505a:1480_6": "Evaṃ bhūmito pabhuti so saddo muhuttena yāva brahmalokā agamāsi,",
  "atk-s0505a:1480_7": "ekadhikkāraparipuṇṇo loko ahosi.",
  "atk-s0505a:1480_8": "Kiṃ kāraṇaṃ?",
  "atk-s0505a:1480_9": "Yaṃ satthaṃ nipatī gave,",
  "atk-s0505a:1480_10": "yasmā gāvimhi satthaṃ nipatīti vuttaṃ hoti.",
  "atk-s0505a:1481_0": "314.",
  "atk-s0505a:1481_1": "Na kevalañca devādayo pakkanduṃ,",
  "atk-s0505a:1481_2": "ayamaññopi loke anattho udapādi –",
  "atk-s0505a:1481_3": "ye hi te tayo rogā pure āsuṃ,",
  "atk-s0505a:1481_4": "icchā anasanaṃ jarā,",
  "atk-s0505a:1481_5": "kiñci kiñcideva patthanataṇhā ca khudā ca paripākajarā cāti vuttaṃ hoti.",
  "atk-s0505a:1481_6": "Te pasūnañca samārambhā,",
  "atk-s0505a:1481_7": "aṭṭhānavutimāgamuṃ,",
  "atk-s0505a:1481_8": "cakkhurogādinā bhedena aṭṭhanavutibhāvaṃ pāpuṇiṃsūti attho.",
  "atk-s0505a:1482_0": "315.",
  "atk-s0505a:1482_1": "Idāni bhagavā taṃ pasusamārambhaṃ nindanto āha “eso adhammo”ti.",
  "atk-s0505a:1482_2": "Tassattho eso pasusamārambhasaṅkhāto kāyadaṇḍādīnaṃ tiṇṇaṃ daṇḍānaṃ aññataradaṇḍabhūto dhammato apetattā adhammo okkanto ahu,",
  "atk-s0505a:1482_3": "pavatto āsi,",
  "atk-s0505a:1482_4": "so ca kho tato pabhuti pavattattā purāṇo,",
  "atk-s0505a:1482_5": "yassa okkamanato pabhuti kenaci pādādinā ahiṃsanato adūsikāyo gāvo haññanti.",
  "atk-s0505a:1482_6": "Yā ghātentā dhammā dhaṃsanti cavanti parihāyanti yājakā yaññayājino janāti.",
  "atk-s0505a:1483_0": "316.",
  "atk-s0505a:1483_1": "Evameso aṇudhammoti evaṃ eso lāmakadhammo hīnadhammo,",
  "atk-s0505a:1483_2": "adhammoti vuttaṃ hoti.",
  "atk-s0505a:1483_3": "Yasmā vā ettha dānadhammopi appako atthi,",
  "atk-s0505a:1483_4": "tasmā taṃ sandhāyāha “aṇudhammo”ti.",
  "atk-s0505a:1483_5": "Porāṇoti tāva cirakālato pabhuti pavattattā porāṇo.",
  "atk-s0505a:1483_6": "Viññūhi pana garahitattā viññūgarahitoti veditabbo.",
  "atk-s0505a:1483_7": "Yasmā ca viññugarahito,",
  "atk-s0505a:1483_8": "tasmā yattha edisakaṃ passati,",
  "atk-s0505a:1483_9": "yājakaṃ garahatī jano. Kathaṃ?",
  "atk-s0505a:1483_10": "“Abbudaṃ brāhmaṇehi uppāditaṃ,",
  "atk-s0505a:1483_11": "gāvo vadhitvā maṃsaṃ khādantī”ti evamādīni vatvāti ayamettha anussavo.",
  "atk-s0505a:1484_0": "317.",
  "atk-s0505a:1484_1": "Evaṃ dhamme viyāpanneti evaṃ porāṇe brāhmaṇadhamme naṭṭhe.",
  "atk-s0505a:1484_2": "“Viyāvatte”tipi pāṭho,",
  "atk-s0505a:1484_3": "viparivattitvā aññathā bhūteti attho.",
  "atk-s0505a:1484_4": "Vibhinnā suddavessikāti pubbe samaggā viharantā suddā ca vessā ca te vibhinnā.",
  "atk-s0505a:1484_5": "Puthū vibhinnā khattiyāti khattiyāpi bahū aññamaññaṃ bhinnā.",
  "atk-s0505a:1484_6": "Patiṃ bhariyāvamaññathāti bhariyā ca gharāvāsatthaṃ issariyabale ṭhapitā puttabalādīhi upetā hutvā patiṃ avamaññatha,",
  "atk-s0505a:1484_7": "paribhavi avamaññi na sakkaccaṃ upaṭṭhāsi.",
  "atk-s0505a:1485_0": "318.",
  "atk-s0505a:1485_1": "Evaṃ aññamaññaṃ vibhinnā samānā khattiyā brahmabandhū ca…pe…",
  "atk-s0505a:1485_2": "kāmānaṃ vasamanvagunti.",
  "atk-s0505a:1485_3": "Khattiyā ca brāhmaṇā ca ye caññe vessasuddā yathā saṅkaraṃ nāpajjanti,",
  "atk-s0505a:1485_4": "evaṃ attano attano gottena rakkhitattā gottarakkhitā.",
  "atk-s0505a:1485_5": "Te sabbepi taṃ jātivādaṃ niraṃkatvā,",
  "atk-s0505a:1485_6": "“ahaṃ khattiyo,",
  "atk-s0505a:1485_7": "ahaṃ brāhmaṇo”ti etaṃ sabbampi nāsetvā pañcakāmaguṇasaṅkhātānaṃ kāmānaṃ vasaṃ anvaguṃ āsattaṃ pāpuṇiṃsu,",
  "atk-s0505a:1485_8": "kāmahetu na kiñci akattabbaṃ nākaṃsūti vuttaṃ hoti.",
  "atk-s0505a:1486_0": "Evamettha bhagavā “isayo pubbakā”tiādīhi navahi gāthāhi porāṇānaṃ brāhmaṇānaṃ vaṇṇaṃ bhāsitvā “yo nesaṃ paramo”ti gāthāya brahmasamaṃ,",
  "atk-s0505a:1486_1": "“tassa vattamanusikkhantā”ti gāthāya devasamaṃ,",
  "atk-s0505a:1486_2": "“taṇḍulaṃ sayana”ntiādikāhi catūhi gāthāhi mariyādaṃ,",
  "atk-s0505a:1486_3": "“tesaṃ āsi vipallāso”tiādīhi sattarasahi gāthāhi sambhinnamariyādaṃ,",
  "atk-s0505a:1486_4": "tassa vippaṭipattiyā devādīnaṃ pakkandanādidīpanatthañca dassetvā desanaṃ niṭṭhāpesi.",
  "atk-s0505a:1486_5": "Brāhmaṇacaṇḍālo pana idha avuttoyeva. Kasmā?",
  "atk-s0505a:1486_6": "Yasmā vipattiyā akāraṇaṃ.",
  "atk-s0505a:1486_7": "Brāhmaṇadhammasampattiyā hi brahmasamadevasamamariyādā kāraṇaṃ honti,",
  "atk-s0505a:1486_8": "vipattiyā sambhinnamariyādo.",
  "atk-s0505a:1486_9": "Ayaṃ pana doṇasutte vuttappakāro brāhmaṇacaṇḍālo brāhmaṇadhammavipattiyāpi akāraṇaṃ. Kasmā?",
  "atk-s0505a:1486_10": "Vipanne dhamme uppannattā.",
  "atk-s0505a:1486_11": "Tasmā taṃ adassetvāva desanaṃ niṭṭhāpesi.",
  "atk-s0505a:1486_12": "Etarahi pana sopi brāhmaṇacaṇḍālo dullabho.",
  "atk-s0505a:1486_13": "Evamayaṃ brāhmaṇānaṃ dhammo vinaṭṭho.",
  "atk-s0505a:1486_14": "Tenevāha doṇo brāhmaṇo –",
  "atk-s0505a:1486_15": "“evaṃ sante mayaṃ,",
  "atk-s0505a:1486_16": "bho gotama,",
  "atk-s0505a:1486_17": "brāhmaṇacaṇḍālampi na pūremā”ti.",
  "atk-s0505a:1486_18": "Sesamettha vuttanayameva.",
  "atk-s0505a:1487_0": "Paramatthajotikāya khuddaka-aṭṭhakathāya",
  "atk-s0505a:1488_0": "Suttanipāta-aṭṭhakathāya brāhmaṇadhammikasuttavaṇṇanā niṭṭhitā.",
  "atk-s0505a:1489_0": "8. Dhammasutta-(nāvāsutta)-vaṇṇanā",
  "atk-s0505a:1490_0": "319.",
  "atk-s0505a:1490_1": "Yasmā hi dhammanti dhammasuttaṃ,",
  "atk-s0505a:1490_2": "“nāvāsutta”ntipi vuccati.",
  "atk-s0505a:1490_3": "Kā uppatti?",
  "atk-s0505a:1490_4": "Idaṃ suttaṃ āyasmantaṃ sāriputtattheraṃ ārabbha vuttaṃ.",
  "atk-s0505a:1490_5": "Ayamettha saṅkhepo,",
  "atk-s0505a:1490_6": "vitthāro pana dvinnaṃ aggasāvakānaṃ uppattito pabhuti veditabbo.",
  "atk-s0505a:1490_7": "Seyyathidaṃ –",
  "atk-s0505a:1490_8": "anuppanne kira bhagavati dve aggasāvakā ekaṃ asaṅkhyeyyaṃ kappasatasahassañca pāramiyo pūretvā devaloke nibbattā.",
  "atk-s0505a:1490_9": "Tesaṃ paṭhamo cavitvā rājagahassa avidūre upatissagāmo nāma brāhmaṇānaṃ bhogagāmo atthi,",
  "atk-s0505a:1490_10": "tattha saṭṭhiadhikapañcakoṭisatadhanavibhavassa gāmasāmino brāhmaṇassa rūpasārī nāma brāhmaṇī,",
  "atk-s0505a:1490_11": "tassā kucchiyaṃ paṭisandhiṃ aggahesi.",
  "atk-s0505a:1490_12": "Dutiyo tassevāvidūre kolitagāmo nāma brāhmaṇānaṃ bhogagāmo atthi.",
  "atk-s0505a:1490_13": "Tattha tathārūpavibhavasseva gāmasāmino brāhmaṇassa moggallānī nāma brāhmaṇī,",
  "atk-s0505a:1490_14": "tassā kucchiyaṃ taṃ divasameva paṭisandhiṃ aggahesi.",
  "atk-s0505a:1490_15": "Evaṃ tesaṃ ekadivasameva paṭisandhiggahaṇañca gabbhavuṭṭhānañca ahosi.",
  "atk-s0505a:1490_16": "Ekadivaseyeva ca nesaṃ ekassa upatissagāme jātattā upatisso,",
  "atk-s0505a:1490_17": "ekassa kolitagāme jātattā kolitoti nāmamakaṃsu.",
  "atk-s0505a:1491_0": "Te sahapaṃsuṃ kīḷantā sahāyakā anupubbena vuḍḍhiṃ pāpuṇiṃsu,",
  "atk-s0505a:1491_1": "ekamekassa ca pañcapañcamāṇavakasatāni parivārā ahesuṃ.",
  "atk-s0505a:1491_2": "Te uyyānaṃ vā nadītitthaṃ vā gacchantā saparivārāyeva gacchanti.",
  "atk-s0505a:1491_3": "Eko pañcahi suvaṇṇasivikāsatehi,",
  "atk-s0505a:1491_4": "dutiyo pañcahi ājaññarathasatehi.",
  "atk-s0505a:1491_5": "Tadā ca rājagahe kālānukālaṃ giraggasamajjo nāma hoti.",
  "atk-s0505a:1491_6": "Sāyanhasamaye nagaravemajjhe yattha sakalaaṅgamagadhavāsino abhiññātā khattiyakumārādayo sannipatitvā",
  "atk-s0505a:1491_7": "supaññattesu mañcapīṭhādīsu nisinnā samajjavibhūtiṃ passanti.",
  "atk-s0505a:1491_8": "Atha te sahāyakā tena parivārena saddhiṃ tattha gantvā paññattāsanesu nisīdiṃsu.",
  "atk-s0505a:1491_9": "Tato upatisso samajjavibhūtiṃ passanto mahājanakāyaṃ sannipatitaṃ disvā “ettako janakāyo vassasataṃ appatvāva marissatī”ti cintesi.",
  "atk-s0505a:1491_10": "Tassa maraṇaṃ āgantvā nalāṭante patiṭṭhitaṃ viya ahosi,",
  "atk-s0505a:1491_11": "tathā kolitassa.",
  "atk-s0505a:1491_12": "Tesaṃ anekappakāresu naṭesu naccantesu dassanamattepi cittaṃ na nami,",
  "atk-s0505a:1491_13": "aññadatthu saṃvegoyeva udapādi.",
  "atk-s0505a:1492_0": "Atha vuṭṭhite samajje pakkantāya parisāya sakaparivārena pakkantesu tesu sahāyesu kolito upatissaṃ pucchi – “kiṃ, samma,",
  "atk-s0505a:1492_1": "nāṭakādidassanena tava pamodanamattampi nāhosī”ti?",
  "atk-s0505a:1492_2": "So tassa taṃ pavattiṃ ārocetvā tampi tatheva paṭipucchi.",
  "atk-s0505a:1492_3": "Sopi tassa attano pavattiṃ ārocetvā “ehi, samma,",
  "atk-s0505a:1492_4": "pabbajitvā amataṃ gavesāmā”ti āha.",
  "atk-s0505a:1492_5": "“Sādhu sammā”ti upatisso taṃ sampaṭicchi.",
  "atk-s0505a:1492_6": "Tato dvepi janā taṃ sampattiṃ chaḍḍetvā punadeva rājagahamanuppattā.",
  "atk-s0505a:1492_7": "Tena ca samayena rājagahe sañcayo nāma paribbājako paṭivasati.",
  "atk-s0505a:1492_8": "Te tassa santike pañcahi māṇavakasatehi saddhiṃ pabbajitvā katipāheneva tayo vede sabbañca paribbājakasamayaṃ uggahesuṃ.",
  "atk-s0505a:1492_9": "Te tesaṃ satthānaṃ ādimajjhapariyosānaṃ upaparikkhantā pariyosānaṃ adisvā ācariyaṃ pucchiṃsu –",
  "atk-s0505a:1492_10": "“imesaṃ satthānaṃ ādimajjhaṃ dissati,",
  "atk-s0505a:1492_11": "pariyosānaṃ pana na dissati ‘idaṃ nāma imehi satthehi pāpuṇeyyāti,",
  "atk-s0505a:1492_12": "yato uttari pāpuṇitabbaṃ natthī”’ti.",
  "atk-s0505a:1492_13": "Sopi āha –",
  "atk-s0505a:1492_14": "“ahampi tesaṃ tathāvidhaṃ pariyosānaṃ na passāmī”ti.",
  "atk-s0505a:1492_15": "Te āhaṃsu –",
  "atk-s0505a:1492_16": "“tena hi mayaṃ imesaṃ pariyosānaṃ gavesāmā”ti.",
  "atk-s0505a:1492_17": "Te ācariyo “yathāsukhaṃ gavesathā”ti āha.",
  "atk-s0505a:1492_18": "Evaṃ te tena anuññātā amataṃ gavesamānā āhiṇḍantā jambudīpe pākaṭā ahesuṃ.",
  "atk-s0505a:1492_19": "Tehi khattiyapaṇḍitādayo pañhaṃ puṭṭhā uttaruttariṃ na sampāyanti.",
  "atk-s0505a:1492_20": "“Upatisso kolito”ti vutte pana “ke ete,",
  "atk-s0505a:1492_21": "na kho mayaṃ jānāmā”ti bhaṇantā natthi,",
  "atk-s0505a:1492_22": "evaṃ vissutā ahesuṃ.",
  "atk-s0505a:1493_0": "Evaṃ tesu amatapariyesanaṃ caramānesu amhākaṃ bhagavā loke uppajjitvā pavattitavaradhammacakko anupubbena rājagahamanuppatto.",
  "atk-s0505a:1493_1": "Te ca paribbājakā sakalajambudīpaṃ caritvā tiṭṭhatu amataṃ,",
  "atk-s0505a:1493_2": "antamaso pariyosānapañhavissajjanamattampi alabhantā punadeva rājagahaṃ agamaṃsu.",
  "atk-s0505a:1493_3": "Atha kho āyasmā assaji pubbaṇhasamayaṃ nivāsetvāti yāva tesaṃ pabbajjā,",
  "atk-s0505a:1493_4": "tāva sabbaṃ pabbajjākkhandhake āgatanayeneva vitthārato daṭṭhabbaṃ.",
  "atk-s0505a:1494_0": "Evaṃ pabbajitesu tesu dvīsu sahāyakesu āyasmā sāriputto aḍḍhamāsena sāvakapāramīñāṇaṃ sacchākāsi.",
  "atk-s0505a:1494_1": "So yadā assajittherena saddhiṃ ekavihāre vasati,",
  "atk-s0505a:1494_2": "tadā bhagavato upaṭṭhānaṃ gantvā anantaraṃ therassa upaṭṭhānaṃ gacchati “pubbācariyo me ayamāyasmā,",
  "atk-s0505a:1494_3": "etamahaṃ nissāya bhagavato sāsanaṃ aññāsi”nti gāravena.",
  "atk-s0505a:1494_4": "Yadā pana assajittherena saddhiṃ ekavihāre na vasati,",
  "atk-s0505a:1494_5": "tadā yassaṃ disāyaṃ thero vasati,",
  "atk-s0505a:1494_6": "taṃ disaṃ oloketvā pañcapatiṭṭhitena vanditvā añjaliṃ paggayha namassati.",
  "atk-s0505a:1494_7": "Taṃ disvā keci bhikkhū kathaṃ samuṭṭhāpesuṃ –",
  "atk-s0505a:1494_8": "“sāriputto aggasāvako hutvā disaṃ namassati,",
  "atk-s0505a:1494_9": "ajjāpi maññe brāhmaṇadiṭṭhi appahīnā”ti.",
  "atk-s0505a:1494_10": "Atha bhagavā dibbāya sotadhātuyā taṃ kathāsallāpaṃ sutvā paññattavarabuddhāsane nisinnaṃyeva attānaṃ dassento bhikkhū āmantesi –",
  "atk-s0505a:1494_11": "“kāya nuttha,",
  "atk-s0505a:1494_12": "bhikkhave,",
  "atk-s0505a:1494_13": "etarahi kathāya sannisinnā”ti?",
  "atk-s0505a:1494_14": "Te taṃ pavattiṃ ācikkhiṃsu.",
  "atk-s0505a:1494_15": "Tato bhagavā “na,",
  "atk-s0505a:1494_16": "bhikkhave,",
  "atk-s0505a:1494_17": "sāriputto disaṃ namassati,",
  "atk-s0505a:1494_18": "yaṃ nissāya sāsanaṃ aññāsi,",
  "atk-s0505a:1494_19": "taṃ attano ācariyaṃ vandati namassati sammāneti,",
  "atk-s0505a:1494_20": "ācariyapūjako,",
  "atk-s0505a:1494_21": "bhikkhave,",
  "atk-s0505a:1494_22": "sāriputto”ti vatvā tattha sannipatitānaṃ dhammadesanatthaṃ imaṃ suttamabhāsi.",
  "atk-s0505a:1495_0": "Tattha yasmā hi dhammaṃ puriso vijaññāti yato puggalā piṭakattayappabhedaṃ pariyattidhammaṃ vā,",
  "atk-s0505a:1495_1": "pariyattiṃ sutvā adhigantabbaṃ navalokuttarappabhedaṃ paṭivedhadhammaṃ vā puriso vijaññā jāneyya vedeyya.",
  "atk-s0505a:1495_2": "“Yassā”tipi pāṭho,",
  "atk-s0505a:1495_3": "so evattho.",
  "atk-s0505a:1495_4": "Indaṃva naṃ devatā pūjayeyyāti yathā sakkaṃ devānamindaṃ dvīsu devalokesu devatā pūjenti,",
  "atk-s0505a:1495_5": "evaṃ so puggalo taṃ puggalaṃ kālasseva vuṭṭhāya upāhanaomuñcanādiṃ sabbaṃ vattapaṭivattaṃ karonto pūjeyya sakkareyya garukareyya.",
  "atk-s0505a:1495_6": "Kiṃ kāraṇaṃ?",
  "atk-s0505a:1495_7": "So pūjito…pe…",
  "atk-s0505a:1495_8": "pātukaroti dhammaṃ,",
  "atk-s0505a:1495_9": "so ācariyo evaṃ pūjito tasmiṃ antevāsimhi pasannacitto pariyattipaṭivedhavasena bahussuto desanāvaseneva pariyattidhammañca,",
  "atk-s0505a:1495_10": "desanaṃ sutvā yathānusiṭṭhaṃ paṭipattiyā adhigantabbaṃ paṭivedhadhammañca pātukaroti deseti,",
  "atk-s0505a:1495_11": "desanāya vā pariyattidhammaṃ,",
  "atk-s0505a:1495_12": "upamāvasena attanā adhigatapaṭivedhadhammaṃ pātukaroti.",
  "atk-s0505a:1496_0": "320.",
  "atk-s0505a:1496_1": "Tadaṭṭhikatvāna nisamma dhīroti evaṃ pasannena ācariyena pātukataṃ dhammaṃ aṭṭhikatvāna suṇitvā upadhāraṇasamatthatāya dhīro puriso.",
  "atk-s0505a:1496_2": "Dhammānudhammaṃ paṭipajjamānoti lokuttaradhammassa anulomattā anudhammabhūtaṃ vipassanaṃ bhāvayamāno.",
  "atk-s0505a:1496_3": "Viññū vibhāvī nipuṇo ca hotīti viññutāsaṅkhātāya paññāya adhigamena viññū,",
  "atk-s0505a:1496_4": "vibhāvetvā paresampi pākaṭaṃ katvā ñāpanasamatthatāya vibhāvī,",
  "atk-s0505a:1496_5": "paramasukhumatthapaṭivedhatāya nipuṇo ca hoti.",
  "atk-s0505a:1496_6": "Yo tādisaṃ bhajati appamattoti yo tādisaṃ pubbe vuttappakāraṃ bahussutaṃ appamatto tappasādanaparo hutvā bhajati.",
  "atk-s0505a:1497_0": "321.",
  "atk-s0505a:1497_1": "Evaṃ paṇḍitācariyasevanaṃ pasaṃsitvā idāni bālācariyasevanaṃ nindanto “khuddañca bāla”nti imaṃ gāthamāha.",
  "atk-s0505a:1497_2": "Tattha khuddanti khuddena kāyakammādinā samannāgataṃ,",
  "atk-s0505a:1497_3": "paññābhāvato bālaṃ.",
  "atk-s0505a:1497_4": "Anāgatatthanti anadhigatapariyattipaṭivedhatthaṃ.",
  "atk-s0505a:1497_5": "Usūyakanti issāmanakatāya antevāsikassa vuḍḍhiṃ asahamānaṃ.",
  "atk-s0505a:1497_6": "Sesamettha pākaṭameva padato.",
  "atk-s0505a:1497_7": "Adhippāyato pana yo bahucīvarādilābhī ācariyo antevāsikānaṃ cīvarādīni na sakkoti dātuṃ,",
  "atk-s0505a:1497_8": "dhammadāne pana aniccadukkhānattavacanamattampi na sakkoti.",
  "atk-s0505a:1497_9": "Etehi khuddatādidhammehi samannāgatattā taṃ khuddaṃ bālaṃ anāgatatthaṃ usūyakaṃ ācariyaṃ upasevamāno",
  "atk-s0505a:1497_10": "“pūtimacchaṃ kusaggenā”ti vuttanayena sayampi bālo hoti.",
  "atk-s0505a:1497_11": "Tasmā idha sāsane kiñci appamattakampi pariyattidhammaṃ paṭivedhadhammaṃ vā avibhāvayitvā ca avijānitvā ca yassa dhammesu kaṅkhā,",
  "atk-s0505a:1497_12": "taṃ ataritvā maraṇaṃ upetīti evamassa attho veditabbo.",
  "atk-s0505a:1498_0": "322- 3.",
  "atk-s0505a:1498_1": "Idāni tassevatthassa pākaṭakaraṇatthaṃ “yathā naro”ti gāthādvayamāha.",
  "atk-s0505a:1498_2": "Tattha āpaganti nadiṃ.",
  "atk-s0505a:1498_3": "Mahodakanti bahuudakaṃ.",
  "atk-s0505a:1498_4": "Salilanti ito cito ca gataṃ,",
  "atk-s0505a:1498_5": "vitthiṇṇanti vuttaṃ hoti.",
  "atk-s0505a:1498_6": "“Sarita”ntipi pāṭho,",
  "atk-s0505a:1498_7": "so evattho.",
  "atk-s0505a:1498_8": "Sīghasotanti hārahārikaṃ,",
  "atk-s0505a:1498_9": "vegavatinti vuttaṃ hoti.",
  "atk-s0505a:1498_10": "Kiṃ soti ettha “so vuyhamāno”ti iminā ca sokārena tassa narassa niddiṭṭhattā nipātamatto sokāro.",
  "atk-s0505a:1498_11": "Kiṃ sūti vuttaṃ hoti yathā “na bhavissāmi nāma so,",
  "atk-s0505a:1498_12": "vinassissāmi nāma so”ti.",
  "atk-s0505a:1498_13": "Dhammanti pubbe vuttaṃ duvidhameva.",
  "atk-s0505a:1498_14": "Anisāmayatthanti anisāmetvā atthaṃ.",
  "atk-s0505a:1498_15": "Sesamettha pākaṭameva padato.",
  "atk-s0505a:1499_0": "Adhippāyato pana yathā yo kocideva naro vuttappakāraṃ nadiṃ otaritvā tāya nadiyā vuyhamāno anusotagāmī",
  "atk-s0505a:1499_1": "sotameva anugacchanto pare pāratthike kiṃ sakkhati pāraṃ netuṃ.",
  "atk-s0505a:1499_2": "“Sakkatī”tipi pāṭho.",
  "atk-s0505a:1499_3": "Tatheva duvidhampi dhammaṃ attano paññāya avibhāvayitvā bahussutānañca santike atthaṃ anisāmetvā sayaṃ",
  "atk-s0505a:1499_4": "avibhāvitattā ajānanto anisāmitattā ca avitiṇṇakaṅkho pare kiṃ sakkhati nijjhāpetuṃ pekkhāpetunti evamettha",
  "atk-s0505a:1499_5": "attho daṭṭhabbo. “So vata, cunda,",
  "atk-s0505a:1499_6": "attanā palipapalipanno”tiādikañcettha suttapadaṃ anussaritabbaṃ.",
  "atk-s0505a:1500_0": "324- 5.",
  "atk-s0505a:1500_1": "Evaṃ bālasevanāya bālassa paraṃ nijjhāpetuṃ asamatthatāya pākaṭakaraṇatthaṃ upamaṃ vatvā idāni “yo tādisaṃ",
  "atk-s0505a:1500_2": "bhajati appamatto”ti ettha vuttassa paṇḍitassa pare nijjhāpetuṃ samatthatāya pākaṭakaraṇatthaṃ “yathāpi",
  "atk-s0505a:1500_3": "nāva”nti gāthādvayamāha.",
  "atk-s0505a:1500_4": "Tattha phiyenāti dabbipadarena.",
  "atk-s0505a:1500_5": "Rittenāti veḷudaṇḍena.",
  "atk-s0505a:1500_6": "Tatthāti tassaṃ nāvāyaṃ.",
  "atk-s0505a:1500_7": "Tatrūpayaññūti tassā nāvāya āharaṇapaṭiharaṇādiupāyajānanena maggapaṭipādanena upāyaññū.",
  "atk-s0505a:1500_8": "Sikkhitasikkhatāya sukusalahatthatāya ca kusalo.",
  "atk-s0505a:1500_9": "Uppannupaddavapaṭikārasamatthatāya mutīmā.",
  "atk-s0505a:1500_10": "Vedagūti vedasaṅkhātehi catūhi maggañāṇehi gato.",
  "atk-s0505a:1500_11": "Bhāvitattoti tāyeva maggabhāvanāya bhāvitacitto.",
  "atk-s0505a:1500_12": "Bahussutoti pubbe vuttanayeneva.",
  "atk-s0505a:1500_13": "Avedhadhammoti aṭṭhahi lokadhammehi akampaniyasabhāvo.",
  "atk-s0505a:1500_14": "Sotāvadhānūpanisūpapanneti sotaodahanena ca maggaphalānaṃ upanissayena ca upapanne.",
  "atk-s0505a:1500_15": "Sesaṃ uttānapadatthameva.",
  "atk-s0505a:1500_16": "Adhippāyayojanāpi sakkā purimanayeneva jānitunti na vitthāritā.",
  "atk-s0505a:1501_0": "326.",
  "atk-s0505a:1501_1": "Evaṃ paṇḍitassa pare nijjhāpetuṃ samatthabhāvapākaṭakaraṇatthaṃ upamaṃ vatvā tassā paṇḍitasevanāya niyojento “tasmā have”ti imaṃ avasānagāthamāha.",
  "atk-s0505a:1501_2": "Tatrāyaṃ saṅkhepattho –",
  "atk-s0505a:1501_3": "yasmā upanissayasampannā paṇḍitasevanena visesaṃ pāpuṇanti,",
  "atk-s0505a:1501_4": "tasmā have sappurisaṃ bhajetha.",
  "atk-s0505a:1501_5": "Kīdisaṃ sappurisaṃ bhajetha?",
  "atk-s0505a:1501_6": "Medhāvinañceva bahussutañca,",
  "atk-s0505a:1501_7": "paññāsampattiyā ca medhāvinaṃ vuttappakārasutadvayena ca bahussutaṃ.",
  "atk-s0505a:1501_8": "Tādisañhi bhajamāno tena bhāsitassa dhammassa aññāya atthaṃ evaṃ ñatvā ca yathānusiṭṭhaṃ paṭipajjamāno",
  "atk-s0505a:1501_9": "tāya paṭipattiyā paṭivedhavasena viññātadhammo so maggaphalanibbānappabhedaṃ lokuttarasukhaṃ labhetha",
  "atk-s0505a:1501_10": "adhigaccheyya pāpuṇeyyāti arahattanikūṭena desanaṃ samāpesīti.",
  "atk-s0505a:1502_0": "Paramatthajotikāya khuddaka-aṭṭhakathāya",
  "atk-s0505a:1503_0": "Suttanipāta-aṭṭhakathāya dhammasuttavaṇṇanā niṭṭhitā.",
  "atk-s0505a:1504_0": "9. Kiṃsīlasuttavaṇṇanā",
  "atk-s0505a:1505_0": "327.",
  "atk-s0505a:1505_1": "Kiṃsīloti kiṃsīlasuttaṃ.",
  "atk-s0505a:1505_2": "Kā uppatti?",
  "atk-s0505a:1505_3": "Āyasmato sāriputtassa gihisahāyako eko therasseva pituno vaṅgantabrāhmaṇassa sahāyassa brāhmaṇassa putto",
  "atk-s0505a:1505_4": "saṭṭhikoṭiadhikaṃ pañcasatakoṭidhanaṃ pariccajitvā āyasmato sāriputtattherassa santike pabbajitvā sabbaṃ",
  "atk-s0505a:1505_5": "buddhavacanaṃ pariyāpuṇi.",
  "atk-s0505a:1505_6": "Tassa thero bahuso ovaditvā kammaṭṭhānamadāsi,",
  "atk-s0505a:1505_7": "so tena visesaṃ nādhigacchati.",
  "atk-s0505a:1505_8": "Tato thero “buddhaveneyyo eso”ti ñatvā taṃ ādāya bhagavato santikaṃ gantvā taṃ bhikkhuṃ ārabbha puggalaṃ aniyametvā “kiṃsīlo”ti pucchi.",
  "atk-s0505a:1505_9": "Athassa bhagavā tato paraṃ abhāsi.",
  "atk-s0505a:1505_10": "Tattha kiṃsīloti kīdisena vārittasīlena samannāgato,",
  "atk-s0505a:1505_11": "kīdisapakatiko vā.",
  "atk-s0505a:1505_12": "Kiṃsamācāroti kīdisena cārittena yutto.",
  "atk-s0505a:1505_13": "Kāni kammāni brūhayanti kāni kāyakammādīni vaḍḍhento.",
  "atk-s0505a:1505_14": "Naro sammā niviṭṭhassāti abhirato naro sāsane sammā patiṭṭhito bhaveyya.",
  "atk-s0505a:1505_15": "Uttamatthañca pāpuṇeti sabbatthānaṃ uttamaṃ arahattañca pāpuṇeyyāti vuttaṃ hoti.",
  "atk-s0505a:1506_0": "328.",
  "atk-s0505a:1506_1": "Tato bhagavā “sāriputto aḍḍhamāsūpasampanno sāvakapāramippatto,",
  "atk-s0505a:1506_2": "kasmā ādikammikaputhujjanapañhaṃ pucchatī”ti āvajjento “saddhivihārikaṃ ārabbhā”ti ñatvā pucchāya vuttaṃ",
  "atk-s0505a:1506_3": "cārittasīlaṃ avibhajitvāva tassa sappāyavasena dhammaṃ desento “vuḍḍhāpacāyī”tiādimāha.",
  "atk-s0505a:1507_0": "Tattha paññāvuḍḍho,",
  "atk-s0505a:1507_1": "guṇavuḍḍho,",
  "atk-s0505a:1507_2": "jātivuḍḍho,",
  "atk-s0505a:1507_3": "vayovuḍḍhoti cattāro vuḍḍhā.",
  "atk-s0505a:1507_4": "Jātiyā hi daharopi bahussuto bhikkhu appassutamahallakabhikkhūnamantare bāhusaccapaññāya vuḍḍhattā paññāvuḍḍho.",
  "atk-s0505a:1507_5": "Tassa hi santike mahallakabhikkhūpi buddhavacanaṃ pariyāpuṇanti,",
  "atk-s0505a:1507_6": "ovādavinicchayapañhavissajjanāni ca paccāsīsanti.",
  "atk-s0505a:1507_7": "Tathā daharopi bhikkhu adhigamasampanno guṇavuḍḍho nāma.",
  "atk-s0505a:1507_8": "Tassa hi ovāde patiṭṭhāya mahallakāpi vipassanāgabbhaṃ gahetvā arahattaphalaṃ pāpuṇanti.",
  "atk-s0505a:1507_9": "Tathā daharopi rājā khattiyo muddhāvasitto brāhmaṇo vā sesajanassa vandanārahato jātivuḍḍho nāma.",
  "atk-s0505a:1507_10": "Sabbo pana paṭhamajāto vayovuḍḍho nāma.",
  "atk-s0505a:1507_11": "Tattha yasmā paññāya sāriputtattherassa sadiso natthi ṭhapetvā bhagavantaṃ,",
  "atk-s0505a:1507_12": "tathā guṇenapi aḍḍhamāsena sabbasāvakapāramīñāṇassa paṭividdhattā.",
  "atk-s0505a:1507_13": "Jātiyāpi so brāhmaṇamahāsālakule uppanno,",
  "atk-s0505a:1507_14": "tasmā tassa bhikkhuno vayena samānopi so imehi tīhi kāraṇehi vuḍḍho.",
  "atk-s0505a:1507_15": "Imasmiṃ panatthe paññāguṇehi eva vuḍḍhabhāvaṃ sandhāya bhagavā āha –",
  "atk-s0505a:1507_16": "“vuḍḍhāpacāyī”ti.",
  "atk-s0505a:1507_17": "Tasmā tādisānaṃ vuḍḍhānaṃ apacitikaraṇena vuḍḍhāpacāyī,",
  "atk-s0505a:1507_18": "tesameva vuḍḍhānaṃ lābhādīsu usūyavigamena anusūyako ca siyāti ayamādipādassa attho.",
  "atk-s0505a:1508_0": "Kālaññū cassāti ettha pana rāge uppanne tassa vinodanatthāya garūnaṃ dassanaṃ gacchantopi kālaññū, dose… mohe…",
  "atk-s0505a:1508_1": "kosajje uppanne tassa vinodanatthāya garūnaṃ dassanaṃ gacchantopi kālaññū,",
  "atk-s0505a:1508_2": "yato evaṃ kālaññū ca assa garūnaṃ dassanāya.",
  "atk-s0505a:1508_3": "Dhammiṃ kathanti samathavipassanāyuttaṃ.",
  "atk-s0505a:1508_4": "Erayitanti vuttaṃ.",
  "atk-s0505a:1508_5": "Khaṇaññūti tassā kathāya khaṇavedī,",
  "atk-s0505a:1508_6": "dullabho vā ayaṃ īdisāya kathāya savanakkhaṇoti jānanto.",
  "atk-s0505a:1508_7": "Suṇeyya sakkaccāti taṃ kathaṃ sakkaccaṃ suṇeyya.",
  "atk-s0505a:1508_8": "Na kevalañca tameva,",
  "atk-s0505a:1508_9": "aññānipi buddhaguṇādipaṭisaṃyuttāni subhāsitāni sakkaccameva suṇeyyāti attho.",
  "atk-s0505a:1509_0": "329.",
  "atk-s0505a:1509_1": "“Kālaññū cassa garūnaṃ dassanāyā”ti ettha vuttanayañca attano uppannarāgādivinodanakālaṃ ñatvāpi garūnaṃ",
  "atk-s0505a:1509_2": "santikaṃ gacchanto kālena gacche garūnaṃ sakāsaṃ,",
  "atk-s0505a:1509_3": "“ahaṃ kammaṭṭhāniko dhutaṅgadharo cā”ti katvā na cetiyavandanabodhiyaṅgaṇabhikkhācāramaggaatimajjhanhikavelādīsu",
  "atk-s0505a:1509_4": "yattha katthaci ṭhitamācariyaṃ disvā paripucchanatthāya upasaṅkameyya,",
  "atk-s0505a:1509_5": "sakasenāsane pana attano āsane nisinnaṃ vūpasantadarathaṃ sallakkhetvā kammaṭṭhānādividhipucchanatthaṃ upasaṅkameyyāti attho.",
  "atk-s0505a:1509_6": "Evaṃ upasaṅkamantopi ca thambhaṃ niraṃkatvā nivātavutti thaddhabhāvakaraṃ mānaṃ vināsetvā nīcavutti pādapuñchanacoḷakachinnavisāṇusabhauddhatadāṭhasappasadiso",
  "atk-s0505a:1509_7": "hutvā upasaṅkameyya.",
  "atk-s0505a:1509_8": "Atha tena garunā vuttaṃ atthaṃ dhammaṃ…pe…",
  "atk-s0505a:1509_9": "samācare ca.",
  "atk-s0505a:1509_10": "Atthanti bhāsitatthaṃ.",
  "atk-s0505a:1509_11": "Dhammanti pāḷidhammaṃ.",
  "atk-s0505a:1509_12": "Saṃyamanti sīlaṃ.",
  "atk-s0505a:1509_13": "Brahmacariyanti avasesasāsanabrahmacariyaṃ.",
  "atk-s0505a:1509_14": "Anussare ceva samācare cāti atthaṃ kathitokāse anussareyya,",
  "atk-s0505a:1509_15": "dhammaṃ saṃyamaṃ brahmacariyaṃ kathitokāse anussareyya,",
  "atk-s0505a:1509_16": "anussaraṇamatteneva ca atussanto taṃ sabbampi samācare samācareyya samādāya vatteyya.",
  "atk-s0505a:1509_17": "Tāsaṃ kathānaṃ attani pavattane ussukkaṃ kareyyāti attho.",
  "atk-s0505a:1509_18": "Evaṃ karonto hi kiccakaro hoti.",
  "atk-s0505a:1510_0": "330.",
  "atk-s0505a:1510_1": "Tato parañca dhammārāmo dhammarato dhamme ṭhito dhammavinicchayaññū bhaveyya.",
  "atk-s0505a:1510_2": "Sabbapadesu cettha dhammoti samathavipassanā,",
  "atk-s0505a:1510_3": "ārāmo ratīti ekova attho,",
  "atk-s0505a:1510_4": "dhamme ārāmo assāti dhammārāmo.",
  "atk-s0505a:1510_5": "Dhamme rato,",
  "atk-s0505a:1510_6": "na aññaṃ pihetīti dhammarato.",
  "atk-s0505a:1510_7": "Dhamme ṭhito dhammaṃ vattanato.",
  "atk-s0505a:1510_8": "Dhammavinicchayaṃ jānāti “idaṃ udayañāṇaṃ idaṃ vayañāṇa”nti dhammavinicchayaññū,",
  "atk-s0505a:1510_9": "evarūpo assa.",
  "atk-s0505a:1510_10": "Atha yāyaṃ rājakathāditiracchānakathā taruṇavipassakassa bahiddhārūpādīsu abhinandanuppādanena taṃ samathavipassanādhammaṃ sandūseti,",
  "atk-s0505a:1510_11": "tasmā “dhammasandosavādo”ti vuccati,",
  "atk-s0505a:1510_12": "taṃ nevācare dhammasandosavādaṃ,",
  "atk-s0505a:1510_13": "aññadatthu āvāsagocarādisappāyāni sevanto tacchehi nīyetha subhāsitehi.",
  "atk-s0505a:1510_14": "Samathavipassanāpaṭisaṃyuttānevettha tacchāni,",
  "atk-s0505a:1510_15": "tathārūpehi subhāsitehi nīyetha nīyeyya,",
  "atk-s0505a:1510_16": "kālaṃ khepeyyāti attho.",
  "atk-s0505a:1511_0": "331.",
  "atk-s0505a:1511_1": "Idāni “dhammasandosavāda”nti ettha atisaṅkhepena vuttaṃ samathavipassanāyuttassa bhikkhuno upakkilesaṃ",
  "atk-s0505a:1511_2": "pākaṭaṃ karonto tadaññenapi upakkilesena saddhiṃ “hassaṃ jappa”nti imaṃ gāthamāha.",
  "atk-s0505a:1511_3": "Hāsantipi pāṭho.",
  "atk-s0505a:1511_4": "Vipassakena hi bhikkhunā hasanīyasmiṃ vatthusmiṃ sitamattameva kātabbaṃ,",
  "atk-s0505a:1511_5": "niratthakakathājappo na bhāsitabbo,",
  "atk-s0505a:1511_6": "ñātibyasanādīsu paridevo na kātabbo,",
  "atk-s0505a:1511_7": "khāṇukaṇṭakādimhi manopadoso na uppādetabbo.",
  "atk-s0505a:1511_8": "Māyākatanti vuttā māyā,",
  "atk-s0505a:1511_9": "tividhaṃ kuhanaṃ,",
  "atk-s0505a:1511_10": "paccayesu giddhi,",
  "atk-s0505a:1511_11": "jātiādīhi māno,",
  "atk-s0505a:1511_12": "paccanīkasātatāsaṅkhāto sārambho,",
  "atk-s0505a:1511_13": "pharusavacanalakkhaṇaṃ kakkasaṃ,",
  "atk-s0505a:1511_14": "rāgādayo kasāvā,",
  "atk-s0505a:1511_15": "adhimattataṇhālakkhaṇā mucchāti ime ca dosā sukhakāmena aṅgārakāsu viya,",
  "atk-s0505a:1511_16": "sucikāmena gūthaṭhānaṃ viya,",
  "atk-s0505a:1511_17": "jīvitukāmena āsivisādayo viya ca pahātabbā.",
  "atk-s0505a:1511_18": "Hitvā ca ārogyamadādivigamā vītamadena cittavikkhepābhāvā ṭhitattena caritabbaṃ.",
  "atk-s0505a:1511_19": "Evaṃ paṭipanno hi sabbupakkilesaparisuddhāya bhāvanāya na cirasseva arahattaṃ pāpuṇāti.",
  "atk-s0505a:1511_20": "Tenāha bhagavā –",
  "atk-s0505a:1511_21": "“hassaṃ jappaṃ…pe…",
  "atk-s0505a:1511_22": "ṭhitatto”ti.",
  "atk-s0505a:1512_0": "332.",
  "atk-s0505a:1512_1": "Idāni yvāyaṃ “hassaṃ jappa”ntiādinā nayena upakkileso vutto,",
  "atk-s0505a:1512_2": "tena samannāgato bhikkhu yasmā sāhaso hoti avīmaṃsakārī,",
  "atk-s0505a:1512_3": "ratto rāgavasena duṭṭho dosavasena gacchati,",
  "atk-s0505a:1512_4": "pamatto ca hoti kusalānaṃ dhammānaṃ bhāvanāya asātaccakārī,",
  "atk-s0505a:1512_5": "tathārūpassa ca “suṇeyya sakkacca subhāsitānī”tiādinā nayena vutto ovādo niratthako,",
  "atk-s0505a:1512_6": "tasmā imassa saṃkilesassa puggalādhiṭṭhānāya desanāya sutādivuddhipaṭipakkhabhāvaṃ dassento “viññātasārānī”ti imaṃ gāthamāha.",
  "atk-s0505a:1513_0": "Tassattho –",
  "atk-s0505a:1513_1": "yāni hetāni samathavipassanāpaṭisaṃyuttāni subhāsitāni,",
  "atk-s0505a:1513_2": "tesaṃ vijānanaṃ sāro.",
  "atk-s0505a:1513_3": "Yadi viññātāni sādhu,",
  "atk-s0505a:1513_4": "atha saddamattameva gahitaṃ,",
  "atk-s0505a:1513_5": "na kiñci kataṃ hoti,",
  "atk-s0505a:1513_6": "yena etāni sutamayena ñāṇena viññāyanti,",
  "atk-s0505a:1513_7": "taṃ sutaṃ,",
  "atk-s0505a:1513_8": "etañca sutamayañāṇaṃ viññātasamādhisāraṃ,",
  "atk-s0505a:1513_9": "tesu viññātesu dhammesu yo samādhi cittassāvikkhepo tathattāya paṭipatti,",
  "atk-s0505a:1513_10": "ayamassa sāro.",
  "atk-s0505a:1513_11": "Na hi vijānanamatteneva koci attho sijjhati.",
  "atk-s0505a:1513_12": "Yo panāyaṃ naro rāgādivasena vattanato sāhaso,",
  "atk-s0505a:1513_13": "kusalānaṃ dhammānaṃ bhāvanāya asātaccakāritāya pamatto,",
  "atk-s0505a:1513_14": "so saddamattaggāhīyeva hoti.",
  "atk-s0505a:1513_15": "Tena tassa atthavijānanābhāvato sā subhāsitavijānanapaññā ca,",
  "atk-s0505a:1513_16": "tathattāya paṭipattiyā abhāvato sutañca na vaḍḍhatīti.",
  "atk-s0505a:1514_0": "333.",
  "atk-s0505a:1514_1": "Evaṃ pamattānaṃ sattānaṃ paññāparihāniṃ sutaparihāniñca dassetvā idāni appamattānaṃ tadubhayasārādhigamaṃ dassento āha –",
  "atk-s0505a:1514_2": "“dhamme ca ye…pe…",
  "atk-s0505a:1514_3": "sāramajjhagū”ti.",
  "atk-s0505a:1514_4": "Tattha ariyappavedito dhammo nāma samathavipassanādhammo.",
  "atk-s0505a:1514_5": "Ekopi hi buddho samathavipassanādhammaṃ adesetvā parinibbuto nāma natthi.",
  "atk-s0505a:1514_6": "Tasmā etasmiṃ dhamme ca ye ariyappavedite ratā niratā appamattā sātaccānuyogino,",
  "atk-s0505a:1514_7": "anuttarā te vacasā manasā kammunā ca,",
  "atk-s0505a:1514_8": "te catubbidhena vacīsucaritena tividhena manosucaritena tividhena kāyasucaritena ca samannāgatattā vacasā manasā kammunā ca anuttarā,",
  "atk-s0505a:1514_9": "avasesasattehi asamā aggāvisiṭṭhā.",
  "atk-s0505a:1514_10": "Ettāvatā saddhiṃ pubbabhāgasīlena ariyamaggasampayuttaṃ sīlaṃ dasseti.",
  "atk-s0505a:1514_11": "Evaṃ parisuddhasīlā te santisoraccasamādhisaṇṭhitā,",
  "atk-s0505a:1514_12": "sutassa paññāya ca sāramajjhagū,",
  "atk-s0505a:1514_13": "ye ariyappavedite dhamme ratā,",
  "atk-s0505a:1514_14": "te na kevalaṃ vācādīhi anuttarā honti,",
  "atk-s0505a:1514_15": "apica kho pana santisoracce samādhimhi ca saṇṭhitā hutvā sutassa paññāya ca sāramajjhagū adhigatā icceva veditabbā.",
  "atk-s0505a:1514_16": "Āsaṃsāyaṃ bhūtavacanaṃ.",
  "atk-s0505a:1514_17": "Tattha santīti nibbānaṃ,",
  "atk-s0505a:1514_18": "soraccanti sundare ratabhāvena yathābhūtapaṭivedhikā paññā,",
  "atk-s0505a:1514_19": "santiyā soraccanti santisoraccaṃ,",
  "atk-s0505a:1514_20": "nibbānārammaṇāya maggapaññāyetaṃ adhivacanaṃ.",
  "atk-s0505a:1514_21": "Samādhīti taṃsampayuttova maggasamādhi.",
  "atk-s0505a:1514_22": "Saṇṭhitāti tadubhaye patiṭṭhitā.",
  "atk-s0505a:1514_23": "Sutapaññānaṃ sāraṃ nāma arahattaphalavimutti.",
  "atk-s0505a:1514_24": "Vimuttisārañhi idaṃ brahmacariyaṃ.",
  "atk-s0505a:1515_0": "Evamettha bhagavā dhammena pubbabhāgapaṭipadaṃ,",
  "atk-s0505a:1515_1": "“anuttarā vacasā”tiādīhi sīlakkhandhaṃ,",
  "atk-s0505a:1515_2": "santisoraccasamādhīhi paññākkhandhasamādhikkhandheti tīhipi imehi khandhehi aparabhāgapaṭipadañca dassetvā",
  "atk-s0505a:1515_3": "sutapaññāsārena akuppavimuttiṃ dassento arahattanikūṭena desanaṃ samāpesi.",
  "atk-s0505a:1515_4": "Desanāpariyosāne ca so bhikkhu sotāpattiphalaṃ patvā puna na cirasseva aggaphale arahatte patiṭṭhāsīti.",
  "atk-s0505a:1516_0": "Paramatthajotikāya khuddaka-aṭṭhakathāya",
  "atk-s0505a:1517_0": "Suttanipāta-aṭṭhakathāya kiṃsīlasuttavaṇṇanā niṭṭhitā.",
  "atk-s0505a:1518_0": "10. Uṭṭhānasuttavaṇṇanā",
  "atk-s0505a:1519_0": "334.",
  "atk-s0505a:1519_1": "Uṭṭhahathāti uṭṭhānasuttaṃ.",
  "atk-s0505a:1519_2": "Kā uppatti?",
  "atk-s0505a:1519_3": "Ekaṃ samayaṃ bhagavā sāvatthiyaṃ viharanto rattiṃ jetavanavihāre vasitvā pubbaṇhasamayaṃ bhikkhusaṅghaparivuto",
  "atk-s0505a:1519_4": "sāvatthiyaṃ piṇḍāya caritvā pācīnadvārena nagarā nikkhamitvā migāramātupāsādaṃ agamāsi divāvihāratthāya.",
  "atk-s0505a:1519_5": "Āciṇṇaṃ kiretaṃ bhagavato rattiṃ jetavanavihāre vasitvā migāramātupāsāde divāvihārūpagamanaṃ,",
  "atk-s0505a:1519_6": "rattiñca migāramātupāsāde vasitvā jetavane divāvihārūpagamanaṃ. Kasmā?",
  "atk-s0505a:1519_7": "Dvinnaṃ kulānaṃ anuggahatthāya mahāpariccāgaguṇaparidīpanatthāya ca.",
  "atk-s0505a:1519_8": "Migāramātupāsādassa ca heṭṭhā pañca kūṭāgāragabbhasatāni honti,",
  "atk-s0505a:1519_9": "yesu pañcasatā bhikkhū vasanti.",
  "atk-s0505a:1519_10": "Tattha yadā bhagavā heṭṭhāpāsāde vasati,",
  "atk-s0505a:1519_11": "tadā bhikkhū bhagavato gāravena uparipāsādaṃ nāruhanti.",
  "atk-s0505a:1519_12": "Taṃ divasaṃ pana bhagavā uparipāsāde kūṭāgāragabbhaṃ pāvisi,",
  "atk-s0505a:1519_13": "tena heṭṭhāpāsāde pañcapi gabbhasatāni pañcasatā bhikkhū pavisiṃsu.",
  "atk-s0505a:1519_14": "Te ca sabbeva navā honti adhunāgatā imaṃ dhammavinayaṃ uddhatā unnaḷā pākatindriyā.",
  "atk-s0505a:1519_15": "Te pavisitvā divāseyyaṃ supitvā sāyaṃ uṭṭhāya mahātale sannipatitvā “ajja bhattagge tuyhaṃ kiṃ ahosi,",
  "atk-s0505a:1519_16": "tvaṃ kattha agamāsi,",
  "atk-s0505a:1519_17": "ahaṃ āvuso kosalarañño gharaṃ,",
  "atk-s0505a:1519_18": "ahaṃ anāthapiṇḍikassa,",
  "atk-s0505a:1519_19": "tattha evarūpo ca evarūpo ca bhojanavidhi ahosī”ti nānappakāraṃ āmisakathaṃ kathentā uccāsaddamahāsaddā ahesuṃ.",
  "atk-s0505a:1520_0": "Bhagavā taṃ saddaṃ sutvā “ime mayā saddhiṃ vasantāpi evaṃ pamattā,",
  "atk-s0505a:1520_1": "aho ayuttakārino”ti mahāmoggallānattherassa āgamanaṃ cintesi.",
  "atk-s0505a:1520_2": "Tāvadeva āyasmā mahāmoggallāno bhagavato cittaṃ ñatvā iddhiyā āgamma pādamūle vandamānoyeva ahosi.",
  "atk-s0505a:1520_3": "Tato naṃ bhagavā āmantesi – “ete te,",
  "atk-s0505a:1520_4": "moggallāna,",
  "atk-s0505a:1520_5": "sabrahmacārino pamattā,",
  "atk-s0505a:1520_6": "sādhu ne saṃvejehī”ti.",
  "atk-s0505a:1520_7": "“Evaṃ bhante”ti kho so āyasmā mahāmoggallāno bhagavato paṭissuṇitvā tāvadeva āpokasiṇaṃ samāpajjitvā",
  "atk-s0505a:1520_8": "karīsabhūmiyaṃ ṭhitaṃ mahāpāsādaṃ nāvaṃ viya mahāvāto pādaṅguṭṭhakena kampesi saddhiṃ patiṭṭhitapathavippadesena.",
  "atk-s0505a:1520_9": "Atha te bhikkhū bhītā vissaraṃ karontā sakasakacīvarāni chaḍḍetvā catūhi dvārehi nikkhamiṃsu.",
  "atk-s0505a:1520_10": "Bhagavā tesaṃ attānaṃ dassento aññena dvārena gandhakuṭiṃ pavisanto viya ahosi,",
  "atk-s0505a:1520_11": "te bhagavantaṃ disvā vanditvā aṭṭhaṃsu.",
  "atk-s0505a:1520_12": "Bhagavā “kiṃ,",
  "atk-s0505a:1520_13": "bhikkhave,",
  "atk-s0505a:1520_14": "bhītatthā”ti pucchi, te “ayaṃ, bhante,",
  "atk-s0505a:1520_15": "migāramātupāsādo kampito”ti āhaṃsu. “Jānātha,",
  "atk-s0505a:1520_16": "bhikkhave, kenā”ti?",
  "atk-s0505a:1520_17": "“Na jānāma,",
  "atk-s0505a:1520_18": "bhante”ti.",
  "atk-s0505a:1520_19": "Atha bhagavā “tumhādisānaṃ,",
  "atk-s0505a:1520_20": "bhikkhave,",
  "atk-s0505a:1520_21": "muṭṭhassatīnaṃ asampajānānaṃ pamādavihārīnaṃ saṃvegajananatthaṃ moggallānena kampito”ti vatvā tesaṃ bhikkhūnaṃ dhammadesanatthaṃ imaṃ suttamabhāsi.",
  "atk-s0505a:1521_0": "Tattha uṭṭhahathāti āsanā uṭṭhahatha ghaṭatha vāyamatha,",
  "atk-s0505a:1521_1": "mā kusītā hotha.",
  "atk-s0505a:1521_2": "Nisīdathāti pallaṅkaṃ ābhujitvā kammaṭṭhānānuyogatthāya nisīdatha.",
  "atk-s0505a:1521_3": "Ko attho supitena voti ko tumhākaṃ anupādāparinibbānatthāya pabbajitānaṃ supitena attho.",
  "atk-s0505a:1521_4": "Na hi sakkā supantena koci attho pāpuṇituṃ.",
  "atk-s0505a:1521_5": "Āturānañhi kā niddā,",
  "atk-s0505a:1521_6": "sallaviddhāna ruppatanti yatra ca nāma appakepi sarīrappadese uṭṭhitena cakkhurogādinā rogena āturānaṃ",
  "atk-s0505a:1521_7": "ekadvaṅgulamattampi paviṭṭhena ayasallaaṭṭhisalladantasallavisāṇasallakaṭṭhasallānaṃ aññatarena sallena",
  "atk-s0505a:1521_8": "ruppamānānaṃ manussānaṃ niddā natthi,",
  "atk-s0505a:1521_9": "tattha tumhākaṃ sakalacittasarīrasantānaṃ bhañjitvā uppannehi nānappakārakilesarogehi āturānañhi kā niddā",
  "atk-s0505a:1521_10": "rāgasallādīhi ca pañcahi sallehi antohadayaṃ pavisiya viddhattā sallaviddhānaṃ ruppataṃ.",
  "atk-s0505a:1522_0": "335.",
  "atk-s0505a:1522_1": "Evaṃ vatvā puna bhagavā bhiyyosomattāya te bhikkhū ussāhento saṃvejento ca āha –",
  "atk-s0505a:1522_2": "“uṭṭhahatha…pe…",
  "atk-s0505a:1522_3": "vasānuge”ti.",
  "atk-s0505a:1522_4": "Tatrāyaṃ sādhippāyayojanā atthavaṇṇanā –",
  "atk-s0505a:1522_5": "evaṃ kilesasallaviddhānañhi vo,",
  "atk-s0505a:1522_6": "bhikkhave,",
  "atk-s0505a:1522_7": "kālo pabujjhituṃ.",
  "atk-s0505a:1522_8": "Kiṃ kāraṇaṃ?",
  "atk-s0505a:1522_9": "Maṇḍapeyyamidaṃ,",
  "atk-s0505a:1522_10": "bhikkhave,",
  "atk-s0505a:1522_11": "brahmacariyaṃ,",
  "atk-s0505a:1522_12": "satthā sammukhībhūto,",
  "atk-s0505a:1522_13": "ito pubbe pana vo dīgharattaṃ suttaṃ,",
  "atk-s0505a:1522_14": "girīsu suttaṃ,",
  "atk-s0505a:1522_15": "nadīsu suttaṃ,",
  "atk-s0505a:1522_16": "samesu suttaṃ,",
  "atk-s0505a:1522_17": "visamesu suttaṃ,",
  "atk-s0505a:1522_18": "rukkhaggesupi suttaṃ adassanā ariyasaccānaṃ,",
  "atk-s0505a:1522_19": "tasmā tassā niddāya antakiriyatthaṃ uṭṭhahatha nisīdatha daḷhaṃ sikkhatha santiyā.",
  "atk-s0505a:1523_0": "Tattha purimapādassattho vuttanayo eva.",
  "atk-s0505a:1523_1": "Dutiyapāde pana santīti tisso santiyo –",
  "atk-s0505a:1523_2": "accantasanti,",
  "atk-s0505a:1523_3": "tadaṅgasanti,",
  "atk-s0505a:1523_4": "sammutisantīti,",
  "atk-s0505a:1523_5": "nibbānavipassanādiṭṭhigatānametaṃ adhivacanaṃ.",
  "atk-s0505a:1523_6": "Idha pana accantasanti nibbānamadhippetaṃ,",
  "atk-s0505a:1523_7": "tasmā nibbānatthaṃ daḷhaṃ sikkhatha,",
  "atk-s0505a:1523_8": "asithilaparakkamā hutvā sikkhathāti vuttaṃ hoti.",
  "atk-s0505a:1523_9": "Kiṃ kāraṇaṃ?",
  "atk-s0505a:1523_10": "Mā vo pamatte viññāya,",
  "atk-s0505a:1523_11": "maccurājā amohayittha vasānuge,",
  "atk-s0505a:1523_12": "mā tumhe “pamattā ete”ti evaṃ ñatvā maccurājapariyāyanāmo māro vasānuge amohayittha,",
  "atk-s0505a:1523_13": "yathā tassa vasaṃ gacchatha,",
  "atk-s0505a:1523_14": "evaṃ vasānuge karonto mā amohayitthāti vuttaṃ hoti.",
  "atk-s0505a:1524_0": "336.",
  "atk-s0505a:1524_1": "Yato tassa vasaṃ anupagacchantā yāya devā manussā ca…pe…",
  "atk-s0505a:1524_2": "samappitā,",
  "atk-s0505a:1524_3": "yāya devā ca manussā ca atthikā rūpasaddagandharasaphoṭṭhabbatthikā,",
  "atk-s0505a:1524_4": "taṃ rūpādiṃ sitā nissitā allīnā hutvā tiṭṭhanti,",
  "atk-s0505a:1524_5": "taratha samatikkamatha etaṃ nānappakāresu visayesu visaṭavitthiṇṇavisālattā visattikaṃ bhavabhogataṇhaṃ.",
  "atk-s0505a:1524_6": "Khaṇo vo mā upaccagā,",
  "atk-s0505a:1524_7": "ayaṃ tumhākaṃ samaṇadhammakaraṇakkhaṇo mā atikkami.",
  "atk-s0505a:1524_8": "Yesañhi ayamevarūpo khaṇo atikkamati,",
  "atk-s0505a:1524_9": "ye ca imaṃ khaṇaṃ atikkamanti,",
  "atk-s0505a:1524_10": "te khaṇātītā hi socanti nirayamhi samappitā,",
  "atk-s0505a:1524_11": "nirassādaṭṭhena nirayasaññite catubbidhepi apāye patiṭṭhitā “akataṃ vata no kalyāṇa”ntiādinā nayena socanti.",
  "atk-s0505a:1525_0": "337.",
  "atk-s0505a:1525_1": "Evaṃ bhagavā te bhikkhū ussāhetvā saṃvejetvā ca idāni tesaṃ taṃ pamādavihāraṃ vigarahitvā sabbeva te",
  "atk-s0505a:1525_2": "appamāde niyojento “pamādo rajo”ti imaṃ gāthamāha.",
  "atk-s0505a:1525_3": "Tattha pamādoti saṅkhepato sativippavāso,",
  "atk-s0505a:1525_4": "so cittamalinaṭṭhena rajo.",
  "atk-s0505a:1525_5": "Taṃ pamādamanupatito pamādānupatito,",
  "atk-s0505a:1525_6": "pamādānupatitattā aparāparuppanno pamādo eva,",
  "atk-s0505a:1525_7": "sopi rajo.",
  "atk-s0505a:1525_8": "Na hi kadāci pamādo nāma arajo atthi.",
  "atk-s0505a:1525_9": "Tena kiṃ dīpeti?",
  "atk-s0505a:1525_10": "Mā tumhe “daharā tāva mayaṃ pacchā jānissāmā”ti vissāsamāpajjittha.",
  "atk-s0505a:1525_11": "Daharakālepi hi pamādo rajo,",
  "atk-s0505a:1525_12": "majjhimakālepi therakālepi pamādānupatitattā mahārajo saṅkārakūṭo eva hoti,",
  "atk-s0505a:1525_13": "yathā ghare ekadvedivasiko rajo rajo eva,",
  "atk-s0505a:1525_14": "vaḍḍhamāno pana gaṇavassiko saṅkārakūṭo eva hoti.",
  "atk-s0505a:1525_15": "Evaṃ santepi pana paṭhamavaye buddhavacanaṃ pariyāpuṇitvā itaravayesu samaṇadhammaṃ karonto,",
  "atk-s0505a:1525_16": "paṭhamavaye vā pariyāpuṇitvā majjhimavaye suṇitvā pacchimavaye samaṇadhammaṃ karontopi bhikkhu pamādavihārī",
  "atk-s0505a:1525_17": "na hoti appamādānulomapaṭipadaṃ paṭipannattā.",
  "atk-s0505a:1525_18": "Yo pana sabbavayesu pamādavihārī divāseyyaṃ āmisakathañca anuyutto,",
  "atk-s0505a:1525_19": "seyyathāpi tumhe,",
  "atk-s0505a:1525_20": "tasseva so paṭhamavaye pamādo rajo,",
  "atk-s0505a:1525_21": "itaravayesu pamādānupatito mahāpamādo ca mahārajo evāti.",
  "atk-s0505a:1526_0": "Evaṃ tesaṃ pamādavihāraṃ vigarahitvā appamāde niyojento āha –",
  "atk-s0505a:1526_1": "“appamādena vijjāya,",
  "atk-s0505a:1526_2": "abbahe sallamattano”ti,",
  "atk-s0505a:1526_3": "tassattho –",
  "atk-s0505a:1526_4": "yasmā evameso sabbadāpi pamādo rajo,",
  "atk-s0505a:1526_5": "tasmā satiavippavāsasaṅkhātena appamādena āsavānaṃ khayañāṇasaṅkhātāya ca vijjāya paṇḍito kulaputto uddhare",
  "atk-s0505a:1526_6": "attano hadayanissitaṃ rāgādipañcavidhaṃ sallanti arahattanikūṭena desanaṃ samāpesi.",
  "atk-s0505a:1526_7": "Desanāpariyosāne saṃvegamāpajjitvā tameva dhammadesanaṃ manasi karitvā paccavekkhamānā vipassanaṃ ārabhitvā",
  "atk-s0505a:1526_8": "pañcasatāpi te bhikkhū arahatte patiṭṭhahiṃsūti.",
  "atk-s0505a:1527_0": "Paramatthajotikāya khuddaka-aṭṭhakathāya",
  "atk-s0505a:1528_0": "Suttanipāta-aṭṭhakathāya uṭṭhānasuttavaṇṇanā niṭṭhitā.",
  "atk-s0505a:1529_0": "11. Rāhulasuttavaṇṇanā",
  "atk-s0505a:1530_0": "338.",
  "atk-s0505a:1530_1": "Kacci abhiṇhasaṃvāsāti rāhulasuttaṃ.",
  "atk-s0505a:1530_2": "Kā uppatti?",
  "atk-s0505a:1530_3": "Bhagavā sammāsambodhiṃ abhisambujjhitvā bodhimaṇḍato anupubbena kapilavatthuṃ gantvā tattha rāhulakumārena",
  "atk-s0505a:1530_4": "“dāyajjaṃ me samaṇa dehī”ti dāyajjaṃ yācito sāriputtattheraṃ āṇāpesi –",
  "atk-s0505a:1530_5": "“rāhulakumāraṃ pabbājehī”ti.",
  "atk-s0505a:1530_6": "Taṃ sabbaṃ khandhakaṭṭhakathāyaṃ vuttanayeneva gahetabbaṃ.",
  "atk-s0505a:1530_7": "Evaṃ pabbajitaṃ pana rāhulakumāraṃ vuḍḍhippattaṃ sāriputtattherova upasampādesi,",
  "atk-s0505a:1530_8": "mahāmoggallānatthero assa kammavācācariyo ahosi.",
  "atk-s0505a:1530_9": "Taṃ bhagavā “ayaṃ kumāro jātiādisampanno,",
  "atk-s0505a:1530_10": "so jātigottakulavaṇṇapokkharatādīni nissāya mānaṃ vā madaṃ vā mā akāsī”ti daharakālato pabhuti yāva na ariyabhūmiṃ pāpuṇi,",
  "atk-s0505a:1530_11": "tāva ovadanto abhiṇhaṃ imaṃ suttamabhāsi.",
  "atk-s0505a:1530_12": "Tasmā cetaṃ suttapariyosānepi vuttaṃ “itthaṃ sudaṃ bhagavā āyasmantaṃ rāhulaṃ imāhi gāthāhi abhiṇhaṃ ovadatī”ti.",
  "atk-s0505a:1530_13": "Tattha paṭhamagāthāyaṃ ayaṃ saṅkhepattho “kacci tvaṃ, rāhula,",
  "atk-s0505a:1530_14": "abhiṇhaṃ saṃvāsahetu jātiādīnaṃ aññatarena vatthunā na paribhavasi paṇḍitaṃ,",
  "atk-s0505a:1530_15": "ñāṇapadīpassa dhammadesanāpadīpassa ca dhāraṇato ukkādhāro manussānaṃ kacci apacito tayā,",
  "atk-s0505a:1530_16": "kacci niccaṃ pūjito tayā”ti āyasmantaṃ sāriputtaṃ sandhāya bhaṇati.",
  "atk-s0505a:1531_0": "339.",
  "atk-s0505a:1531_1": "Evaṃ vutte āyasmā rāhulo “nāhaṃ bhagavā nīcapuriso viya saṃvāsahetu mānaṃ vā madaṃ vā karomī”ti dīpento imaṃ paṭigāthamāha “nāhaṃ abhiṇhasaṃvāsā”ti.",
  "atk-s0505a:1531_2": "Sā uttānatthā eva.",
  "atk-s0505a:1532_0": "340.",
  "atk-s0505a:1532_1": "Tato naṃ bhagavā uttariṃ ovadanto pañca kāmaguṇetiādikā avasesagāthāyo āha.",
  "atk-s0505a:1532_2": "Tattha yasmā pañca kāmaguṇā sattānaṃ piyarūpā piyajātikā ativiya sattehi icchitā patthitā,",
  "atk-s0505a:1532_3": "mano ca nesaṃ ramayanti,",
  "atk-s0505a:1532_4": "te cāyasmā rāhulo hitvā saddhāya gharā nikkhanto,",
  "atk-s0505a:1532_5": "na rājābhinīto,",
  "atk-s0505a:1532_6": "na corābhinīto,",
  "atk-s0505a:1532_7": "na iṇaṭṭo,",
  "atk-s0505a:1532_8": "na bhayaṭṭo,",
  "atk-s0505a:1532_9": "na jīvikāpakato,",
  "atk-s0505a:1532_10": "tasmā naṃ bhagavā “pañca kāmaguṇe hitvā,",
  "atk-s0505a:1532_11": "piyarūpe manorame,",
  "atk-s0505a:1532_12": "saddhāya gharā nikkhammā”ti samuttejetvā imassa nekkhammassa patirūpāya paṭipattiyā niyojento āha –",
  "atk-s0505a:1532_13": "“dukkhassantakaro bhavā”ti.",
  "atk-s0505a:1533_0": "Tattha siyā “nanu cāyasmā dāyajjaṃ patthento balakkārena pabbājito,",
  "atk-s0505a:1533_1": "atha kasmā bhagavā āha –",
  "atk-s0505a:1533_2": "‘saddhāya gharā nikkhammā”’ti vuccate –",
  "atk-s0505a:1533_3": "nekkhammādhimuttattā.",
  "atk-s0505a:1533_4": "Ayañhi āyasmā dīgharattaṃ nekkhammādhimutto padumuttarasammāsambuddhassa puttaṃ uparevataṃ nāma sāmaṇeraṃ",
  "atk-s0505a:1533_5": "disvā saṅkho nāma nāgarājā hutvā satta divase dānaṃ datvā tathābhāvaṃ patthetvā tato pabhuti patthanāsampanno",
  "atk-s0505a:1533_6": "abhinīhārasampanno satasahassakappe pāramiyo pūretvā antimabhavaṃ upapanno.",
  "atk-s0505a:1533_7": "Evaṃ nekkhammādhimuttatañcassa bhagavā jānāti.",
  "atk-s0505a:1533_8": "Tathāgatabalaññatarañhi etaṃ ñāṇaṃ.",
  "atk-s0505a:1533_9": "Tasmā āha –",
  "atk-s0505a:1533_10": "“saddhāya gharā nikkhammā”ti.",
  "atk-s0505a:1533_11": "Atha vā dīgharattaṃ saddhāyeva gharā nikkhamma idāni dukkhassantakaro bhavāti ayamettha adhippāyo.",
  "atk-s0505a:1534_0": "341.",
  "atk-s0505a:1534_1": "Idānissa ādito pabhuti vaṭṭadukkhassa antakiriyāya paṭipattiṃ dassetuṃ “mitte bhajassu kalyāṇe”tiādimāha.",
  "atk-s0505a:1534_2": "Tattha sīlādīhi adhikā kalyāṇamittā nāma,",
  "atk-s0505a:1534_3": "te bhajanto himavantaṃ nissāya mahāsālā mūlādīhi viya sīlādīhi vaḍḍhati. Tenāha –",
  "atk-s0505a:1534_4": "“mitte bhajassu kalyāṇe”ti.",
  "atk-s0505a:1534_5": "Pantañca sayanāsanaṃ,",
  "atk-s0505a:1534_6": "vivittaṃ appanigghosanti yañca sayanāsanaṃ pantaṃ dūraṃ vivittaṃ appākiṇṇaṃ appanigghosaṃ,",
  "atk-s0505a:1534_7": "yattha migasūkarādisaddena araññasaññā uppajjati,",
  "atk-s0505a:1534_8": "tathārūpaṃ sayanāsanañca bhajassu.",
  "atk-s0505a:1534_9": "Mattaññū hohi bhojaneti pamāṇaññū hohi,",
  "atk-s0505a:1534_10": "paṭiggahaṇamattaṃ paribhogamattañca jānāhīti attho.",
  "atk-s0505a:1534_11": "Tattha paṭiggahaṇamattaññunā deyyadhammepi appe dāyakepi appaṃ dātukāme appameva gahetabbaṃ,",
  "atk-s0505a:1534_12": "deyyadhamme appe dāyake pana bahuṃ dātukāmepi appameva gahetabbaṃ,",
  "atk-s0505a:1534_13": "deyyadhamme pana bahutare dāyakepi appaṃ dātukāme appameva gahetabbaṃ,",
  "atk-s0505a:1534_14": "deyyadhammepi bahutare dāyakepi bahuṃ dātukāme attano balaṃ jānitvā gahetabbaṃ.",
  "atk-s0505a:1534_15": "Apica mattāyeva vaṇṇitā bhagavatāti paribhogamattaññunā puttamaṃsaṃ viya akkhabbhañjanamiva ca yoniso manasi karitvā bhojanaṃ paribhuñjitabbanti.",
  "atk-s0505a:1535_0": "342.",
  "atk-s0505a:1535_1": "Evamimāya gāthāya brahmacariyassa upakārabhūtāya kalyāṇamittasevanāya niyojetvā senāsanabhojanamukhena",
  "atk-s0505a:1535_2": "ca paccayaparibhogapārisuddhisīle samādapetvā idāni yasmā cīvarādīsu taṇhāya micchāājīvo hoti,",
  "atk-s0505a:1535_3": "tasmā taṃ paṭisedhetvā ājīvapārisuddhisīle samādapento “cīvare piṇḍapāte cā”ti imaṃ gāthamāha.",
  "atk-s0505a:1535_4": "Tattha paccayeti gilānappaccaye.",
  "atk-s0505a:1535_5": "Etesūti etesu catūsu cīvarādīsu bhikkhūnaṃ taṇhuppādavatthūsu.",
  "atk-s0505a:1535_6": "Taṇhaṃ mākāsīti “hirikopīnapaṭicchādanādiatthameva te cattāro paccayā niccāturānaṃ purisānaṃ paṭikārabhūtā",
  "atk-s0505a:1535_7": "jajjaragharassevimassa atidubbalassa kāyassa upatthambhabhūtā”tiādinā nayena ādīnavaṃ passanto taṇhaṃ",
  "atk-s0505a:1535_8": "mā janesi,",
  "atk-s0505a:1535_9": "ajanento anuppādento viharāhīti vuttaṃ hoti.",
  "atk-s0505a:1535_10": "Kiṃ kāraṇaṃ?",
  "atk-s0505a:1535_11": "Mā lokaṃ punarāgami.",
  "atk-s0505a:1535_12": "Etesu hi taṇhaṃ karonto taṇhāya ākaḍḍhiyamāno punapi imaṃ lokaṃ āgacchati.",
  "atk-s0505a:1535_13": "So tvaṃ etesu taṇhaṃ mākāsi,",
  "atk-s0505a:1535_14": "evaṃ sante na puna imaṃ lokaṃ āgamissasīti.",
  "atk-s0505a:1536_0": "Evaṃ vutte āyasmā rāhulo “cīvare taṇhaṃ mākāsīti maṃ bhagavā āhā”ti cīvarapaṭisaṃyuttāni dve dhutaṅgāni samādiyi paṃsukūlikaṅgañca,",
  "atk-s0505a:1536_1": "tecīvarikaṅgañca.",
  "atk-s0505a:1536_2": "“Piṇḍapāte taṇhaṃ mākāsīti maṃ bhagavā āhā”ti piṇḍapātapaṭisaṃyuttāni pañca dhutaṅgāni samādiyi –",
  "atk-s0505a:1536_3": "piṇḍapātikaṅgaṃ,",
  "atk-s0505a:1536_4": "sapadānacārikaṅgaṃ,",
  "atk-s0505a:1536_5": "ekāsanikaṅgaṃ,",
  "atk-s0505a:1536_6": "pattapiṇḍikaṅgaṃ,",
  "atk-s0505a:1536_7": "khalupacchābhattikaṅganti.",
  "atk-s0505a:1536_8": "“Senāsane taṇhaṃ mākāsīti maṃ bhagavā āhā”ti senāsanapaṭisaṃyuttāni cha dhutaṅgāni samādiyi –",
  "atk-s0505a:1536_9": "āraññikaṅgaṃ,",
  "atk-s0505a:1536_10": "abbhokāsikaṅgaṃ,",
  "atk-s0505a:1536_11": "rukkhamūlikaṅgaṃ,",
  "atk-s0505a:1536_12": "yathāsanthatikaṅgaṃ,",
  "atk-s0505a:1536_13": "sosānikaṅgaṃ,",
  "atk-s0505a:1536_14": "nesajjikaṅganti.",
  "atk-s0505a:1536_15": "“Gilānappaccaye taṇhaṃ mākāsīti maṃ bhagavā āhā”ti sabbappaccayesu yathālābhaṃ yathābalaṃ yathāsāruppanti tīhi santosehi santuṭṭho ahosi,",
  "atk-s0505a:1536_16": "yathā taṃ subbaco kulaputto padakkhiṇaggāhī anusāsaninti.",
  "atk-s0505a:1537_0": "343.",
  "atk-s0505a:1537_1": "Evaṃ bhagavā āyasmantaṃ rāhulaṃ ājīvapārisuddhisīle samādapetvā idāni avasesasīle samathavipassanāsu ca samādapetuṃ “saṃvuto pātimokkhasmi”ntiādimāha.",
  "atk-s0505a:1537_2": "Tattha saṃvuto pātimokkhasminti ettha bhavassūti pāṭhaseso.",
  "atk-s0505a:1537_3": "Bhavāti antimapadena vā sambandho veditabbo,",
  "atk-s0505a:1537_4": "tathā dutiyapade.",
  "atk-s0505a:1537_5": "Evametehi dvīhi vacanehi pātimokkhasaṃvarasīle,",
  "atk-s0505a:1537_6": "indriyasaṃvarasīle ca samādapesi.",
  "atk-s0505a:1537_7": "Pākaṭavasena cettha pañcindriyāni vuttāni.",
  "atk-s0505a:1537_8": "Lakkhaṇato pana chaṭṭhampi vuttaṃyeva hotīti veditabbaṃ.",
  "atk-s0505a:1537_9": "Sati kāyagatā tyatthūti evaṃ catupārisuddhisīle patiṭṭhitassa tuyhaṃ catudhātuvavatthānacatubbidhasampajaññānāpānassatiāhārepaṭikūlasaññābhāvanādibhedā",
  "atk-s0505a:1537_10": "kāyagatā sati atthu bhavatu,",
  "atk-s0505a:1537_11": "bhāvehi nanti attho.",
  "atk-s0505a:1537_12": "Nibbidābahulo bhavāti saṃsāravaṭṭe ukkaṇṭhanabahulo sabbaloke anabhiratasaññī hohīti attho.",
  "atk-s0505a:1538_0": "344.",
  "atk-s0505a:1538_1": "Ettāvatā nibbedhabhāgiyaṃ upacārabhūmiṃ dassetvā idāni appanābhūmiṃ dassento “nimittaṃ parivajjehī”tiādimāha.",
  "atk-s0505a:1538_2": "Tattha nimittanti rāgaṭṭhāniyaṃ subhanimittaṃ.",
  "atk-s0505a:1538_3": "Teneva naṃ parato visesento āha –",
  "atk-s0505a:1538_4": "“subhaṃ rāgūpasañhita”nti.",
  "atk-s0505a:1538_5": "Parivajjehīti amanasikārena pariccajāhi.",
  "atk-s0505a:1538_6": "Asubhāya cittaṃ bhāvehīti yathā saviññāṇake aviññāṇake vā kāye asubhabhāvanā sampajjati,",
  "atk-s0505a:1538_7": "evaṃ cittaṃ bhāvehi.",
  "atk-s0505a:1538_8": "Ekaggaṃ susamāhitanti upacārasamādhinā ekaggaṃ,",
  "atk-s0505a:1538_9": "appanāsamādhinā susamāhitaṃ.",
  "atk-s0505a:1538_10": "Yathā te īdisaṃ cittaṃ hoti,",
  "atk-s0505a:1538_11": "tathā naṃ bhāvehīti attho.",
  "atk-s0505a:1539_0": "345.",
  "atk-s0505a:1539_1": "Evamassa appanābhūmiṃ dassetvā vipassanaṃ dassento “animitta”ntiādimāha.",
  "atk-s0505a:1539_2": "Tattha animittañca bhāvehīti evaṃ nibbedhabhāgiyena samādhinā samāhitacitto vipassanaṃ bhāvehīti vuttaṃ hoti.",
  "atk-s0505a:1539_3": "Vipassanā hi “aniccānupassanāñāṇaṃ niccanimittato vimuccatīti animitto vimokkho”tiādinā nayena rāganimittādīnaṃ vā aggahaṇena animittavohāraṃ labhati. Yathāha –",
  "atk-s0505a:1540_0": "“So khvāhaṃ, āvuso,",
  "atk-s0505a:1540_1": "sabbanimittānaṃ amanasikārā animittaṃ cetosamādhiṃ upasampajja viharāmi.",
  "atk-s0505a:1540_2": "Tassa mayhaṃ, āvuso,",
  "atk-s0505a:1540_3": "iminā vihārena viharato nimittānusāri viññāṇaṃ hotī”ti.",
  "atk-s0505a:1541_0": "Mānānusayamujjahāti imāya animittabhāvanāya aniccasaññaṃ paṭilabhitvā “aniccasaññino, meghiya,",
  "atk-s0505a:1541_1": "anattasaññā saṇṭhāti,",
  "atk-s0505a:1541_2": "anattasaññī asmimānasamugghātaṃ pāpuṇātī”ti evamādinā anukkamena mānānusayaṃ ujjaha pajaha pariccajāhīti attho.",
  "atk-s0505a:1541_3": "Tato mānābhisamayā,",
  "atk-s0505a:1541_4": "upasanto carissasīti athevaṃ ariyamaggena mānassa abhisamayā khayā vayā pahānā paṭinissaggā upasanto",
  "atk-s0505a:1541_5": "nibbuto sītibhūto sabbadarathapariḷāhavirahito yāva anupādisesāya nibbānadhātuyā parinibbāsi,",
  "atk-s0505a:1541_6": "tāva suññatānimittāppaṇihitānaṃ aññataraññatarena phalasamāpattivihārena carissasi viharissasīti arahattanikūṭena desanaṃ niṭṭhāpesi.",
  "atk-s0505a:1542_0": "Tato paraṃ “itthaṃ sudaṃ bhagavā”tiādi saṅgītikārakānaṃ vacanaṃ.",
  "atk-s0505a:1542_1": "Tattha itthaṃ sudanti itthaṃ su idaṃ,",
  "atk-s0505a:1542_2": "evamevāti vuttaṃ hoti.",
  "atk-s0505a:1542_3": "Sesamettha uttānatthameva.",
  "atk-s0505a:1542_4": "Evaṃ ovadiyamāno cāyasmā rāhulo paripākagatesu vimuttiparipācaniyesu dhammesu cūḷarāhulovādasuttapariyosāne",
  "atk-s0505a:1542_5": "anekehi devatāsahassehi saddhiṃ arahatte patiṭṭhāsīti.",
  "atk-s0505a:1543_0": "Paramatthajotikāya khuddaka-aṭṭhakathāya",
  "atk-s0505a:1544_0": "Suttanipāta-aṭṭhakathāya rāhulasuttavaṇṇanā niṭṭhitā.",
  "atk-s0505a:1545_0": "12. Nigrodhakappasutta-(vaṅgīsasutta)-vaṇṇanā",
  "atk-s0505a:1546_0": "Evaṃ me sutanti nigrodhakappasuttaṃ,",
  "atk-s0505a:1546_1": "“vaṅgīsasutta”ntipi vuccati.",
  "atk-s0505a:1546_2": "Kā uppatti?",
  "atk-s0505a:1546_3": "Ayameva yāssa nidāne vuttā.",
  "atk-s0505a:1546_4": "Tattha evaṃ metiādīni vuttatthāneva,",
  "atk-s0505a:1546_5": "yato tāni aññāni ca tathāvidhāni chaḍḍetvā avuttanayameva vaṇṇayissāma.",
  "atk-s0505a:1546_6": "Aggāḷave cetiyeti āḷaviyaṃ aggacetiye.",
  "atk-s0505a:1546_7": "Anuppanne hi bhagavati aggāḷavagotamakādīni anekāni cetiyāni ahesuṃ yakkhanāgādīnaṃ bhavanāni.",
  "atk-s0505a:1546_8": "Tāni uppanne bhagavati manussā vināsetvā vihāre akaṃsu,",
  "atk-s0505a:1546_9": "teneva ca nāmena vohariṃsu.",
  "atk-s0505a:1546_10": "Tato aggāḷavacetiyasaṅkhāte vihāre viharatīti vuttaṃ hoti.",
  "atk-s0505a:1546_11": "Āyasmato vaṅgīsassāti ettha āyasmāti piyavacanaṃ,",
  "atk-s0505a:1546_12": "vaṅgīsoti tassa therassa nāmaṃ.",
  "atk-s0505a:1546_13": "So jātito pabhuti evaṃ veditabbo –",
  "atk-s0505a:1546_14": "so kira paribbājakassa putto paribbājikāya kucchimhi jāto aññataraṃ vijjaṃ jānāti,",
  "atk-s0505a:1546_15": "yassānubhāvena chavasīsaṃ ākoṭetvā sattānaṃ gatiṃ jānāti.",
  "atk-s0505a:1546_16": "Manussāpi sudaṃ attano ñātīnaṃ kālakatānaṃ susānato sīsāni ānetvā taṃ tesaṃ gatiṃ pucchanti.",
  "atk-s0505a:1546_17": "So “asukaniraye nibbatto,",
  "atk-s0505a:1546_18": "asukamanussaloke”ti vadati.",
  "atk-s0505a:1546_19": "Te tena vimhitā tassa bahuṃ dhanaṃ denti.",
  "atk-s0505a:1546_20": "Evaṃ so sakalajambudīpe pākaṭo ahosi.",
  "atk-s0505a:1547_0": "So satasahassakappaṃ pūritapāramī abhinīhārasampanno pañcahi purisasahassehi parivuto gāmanigamajanapadarājadhānīsu vicaranto sāvatthiṃ anuppatto.",
  "atk-s0505a:1547_1": "Tena ca samayena bhagavā sāvatthiyaṃ viharati,",
  "atk-s0505a:1547_2": "sāvatthivāsino purebhattaṃ dānaṃ datvā pacchābhattaṃ sunivatthā supārutā pupphagandhādīni gahetvā dhammassavanatthāya jetavanaṃ gacchanti.",
  "atk-s0505a:1547_3": "So te disvā “mahājanakāyo kuhiṃ gacchatī”ti pucchi.",
  "atk-s0505a:1547_4": "Athassa te ācikkhiṃsu –",
  "atk-s0505a:1547_5": "“buddho loke uppanno,",
  "atk-s0505a:1547_6": "so bahujanahitāya dhammaṃ deseti,",
  "atk-s0505a:1547_7": "tattha gacchāmā”ti.",
  "atk-s0505a:1547_8": "Sopi tehi saddhiṃ saparivāro gantvā bhagavatā saddhiṃ sammoditvā ekamantaṃ nisīdi.",
  "atk-s0505a:1547_9": "Atha naṃ bhagavā āmantesi – “kiṃ, vaṅgīsa,",
  "atk-s0505a:1547_10": "jānāsi kira tādisaṃ vijjaṃ,",
  "atk-s0505a:1547_11": "yāya sattānaṃ chavasīsāni ākoṭetvā gatiṃ pavedesī”ti? “Evaṃ,",
  "atk-s0505a:1547_12": "bho gotama,",
  "atk-s0505a:1547_13": "jānāmī”ti.",
  "atk-s0505a:1547_14": "Bhagavā niraye nibbattassa sīsaṃ āharāpetvā dassesi,",
  "atk-s0505a:1547_15": "so nakhena ākoṭetvā “niraye nibbattassa sīsaṃ bho gotamā”ti āha.",
  "atk-s0505a:1547_16": "Evaṃ sabbagatinibbattānaṃ sīsāni dassesi,",
  "atk-s0505a:1547_17": "sopi tatheva ñatvā ārocesi.",
  "atk-s0505a:1547_18": "Athassa bhagavā khīṇāsavasīsaṃ dassesi,",
  "atk-s0505a:1547_19": "so punappunaṃ ākoṭetvā na aññāsi.",
  "atk-s0505a:1547_20": "Tato bhagavā “avisayo te ettha vaṅgīsa,",
  "atk-s0505a:1547_21": "mameveso visayo,",
  "atk-s0505a:1547_22": "khīṇāsavasīsa”nti vatvā imaṃ gāthamabhāsi –",
  "atk-s0505a:1548_0": "“Gatī migānaṃ pavanaṃ, ākāso pakkhinaṃ gati;",
  "atk-s0505a:1549_0": "Vibhavo gati dhammānaṃ, nibbānaṃ arahato gatī”ti. ;",
  "atk-s0505a:1550_0": "Vaṅgīso gāthaṃ sutvā “imaṃ me,",
  "atk-s0505a:1550_1": "bho gotama,",
  "atk-s0505a:1550_2": "vijjaṃ dehī”ti āha.",
  "atk-s0505a:1550_3": "Bhagavā “nāyaṃ vijjā apabbajitānaṃ sampajjatī”ti āha.",
  "atk-s0505a:1550_4": "So “pabbājetvā vā maṃ,",
  "atk-s0505a:1550_5": "bho gotama,",
  "atk-s0505a:1550_6": "yaṃ vā icchasi,",
  "atk-s0505a:1550_7": "taṃ katvā imaṃ vijjaṃ dehī”ti āha.",
  "atk-s0505a:1550_8": "Tadā ca bhagavato nigrodhakappatthero samīpe hoti,",
  "atk-s0505a:1550_9": "taṃ bhagavā āṇāpesi – “tena hi,",
  "atk-s0505a:1550_10": "nigrodhakappa,",
  "atk-s0505a:1550_11": "imaṃ pabbājehī”ti.",
  "atk-s0505a:1550_12": "So taṃ pabbājetvā tacapañcakakammaṭṭhānaṃ ācikkhi.",
  "atk-s0505a:1550_13": "Vaṅgīso anupubbena paṭisambhidāppatto arahā ahosi.",
  "atk-s0505a:1550_14": "Etadagge ca bhagavatā niddiṭṭho “etadaggaṃ,",
  "atk-s0505a:1550_15": "bhikkhave,",
  "atk-s0505a:1550_16": "mama sāvakānaṃ bhikkhūnaṃ paṭibhānavantānaṃ yadidaṃ vaṅgīso”ti.",
  "atk-s0505a:1551_0": "Evaṃ samudāgatassa āyasmato vaṅgīsassa upajjhāyo vajjāvajjādiupanijjhāyanena evaṃ laddhavohāro nigrodhakappo nāma thero.",
  "atk-s0505a:1551_1": "Kappoti tassa therassa nāmaṃ,",
  "atk-s0505a:1551_2": "nigrodhamūle pana arahattaṃ adhigatattā “nigrodhakappo”ti bhagavatā vutto.",
  "atk-s0505a:1551_3": "Tato naṃ bhikkhūpi evaṃ voharanti.",
  "atk-s0505a:1551_4": "Sāsane thirabhāvaṃ pattoti thero.",
  "atk-s0505a:1551_5": "Aggāḷave cetiye aciraparinibbuto hotīti tasmiṃ cetiye aciraparinibbuto hoti.",
  "atk-s0505a:1551_6": "Rahogatassa paṭisallīnassāti gaṇamhā vūpakaṭṭhattā rahogatassa kāyena,",
  "atk-s0505a:1551_7": "paṭisallīnassa cittena tehi tehi visayehi paṭinivattitvā sallīnassa.",
  "atk-s0505a:1551_8": "Evaṃ cetaso parivitakko udapādīti iminā ākārena vitakko uppajji.",
  "atk-s0505a:1551_9": "Kasmā pana udapādīti.",
  "atk-s0505a:1551_10": "Asammukhattā diṭṭhāsevanattā ca.",
  "atk-s0505a:1551_11": "Ayañhi tassa parinibbānakāle na sammukhā ahosi,",
  "atk-s0505a:1551_12": "diṭṭhapubbañcānena assa hatthakukkuccādipubbāsevanaṃ,",
  "atk-s0505a:1551_13": "tādisañca akhīṇāsavānampi hoti khīṇāsavānampi pubbaparicayena.",
  "atk-s0505a:1552_0": "Tathā hi piṇḍolabhāradvājo pacchābhattaṃ divāvihāratthāya udenassa uyyānameva gacchati pubbe rājā hutvā tattha paricāresīti iminā pubbaparicayena,",
  "atk-s0505a:1552_1": "gavampatitthero tāvatiṃsabhavane suññaṃ devavimānaṃ gacchati devaputto hutvā tattha paricāresīti iminā pubbaparicayena.",
  "atk-s0505a:1552_2": "Pilindavaccho bhikkhū vasalavādena samudācarati abbokiṇṇāni pañca jātisatāni brāhmaṇo hutvā tathā abhāsīti iminā pubbaparicayena.",
  "atk-s0505a:1552_3": "Tasmā asammukhattā diṭṭhāsevanattā cassa evaṃ cetaso parivitakko udapādi “parinibbuto nu kho me upajjhāyo,",
  "atk-s0505a:1552_4": "udāhu no parinibbuto”ti.",
  "atk-s0505a:1552_5": "Tato paraṃ uttānatthameva.",
  "atk-s0505a:1552_6": "Ekaṃsaṃ cīvaraṃ katvāti ettha pana puna saṇṭhāpanena evaṃ vuttaṃ.",
  "atk-s0505a:1552_7": "Ekaṃsanti ca vāmaṃsaṃ pārupitvā ṭhitassetaṃ adhivacanaṃ.",
  "atk-s0505a:1552_8": "Yato yathā vāmaṃsaṃ pārupitvā ṭhitaṃ hoti,",
  "atk-s0505a:1552_9": "tathā cīvaraṃ katvāti evamassattho veditabbo.",
  "atk-s0505a:1552_10": "Sesaṃ pākaṭameva.",
  "atk-s0505a:1553_0": "346.",
  "atk-s0505a:1553_1": "Anomapaññanti omaṃ vuccati parittaṃ lāmakaṃ,",
  "atk-s0505a:1553_2": "na omapaññaṃ,",
  "atk-s0505a:1553_3": "anomapaññaṃ,",
  "atk-s0505a:1553_4": "mahāpaññanti attho.",
  "atk-s0505a:1553_5": "Diṭṭheva dhammeti paccakkhameva,",
  "atk-s0505a:1553_6": "imasmiṃyeva attabhāveti vā attho.",
  "atk-s0505a:1553_7": "Vicikicchānanti evarūpānaṃ parivitakkānaṃ.",
  "atk-s0505a:1553_8": "Ñātoti pākaṭo.",
  "atk-s0505a:1553_9": "Yasassīti lābhaparivārasampanno abhinibbutattoti guttacitto apariḍayhamānacitto vā.",
  "atk-s0505a:1554_0": "347.",
  "atk-s0505a:1554_1": "Tayā katanti nigrodhamūle nisinnattā “nigrodhakappo”ti vadatā tayā katanti yathā attanā upalakkheti,",
  "atk-s0505a:1554_2": "tathā bhaṇati.",
  "atk-s0505a:1554_3": "Bhagavā pana na nisinnattā eva taṃ tathā ālapi,",
  "atk-s0505a:1554_4": "apica kho tattha arahattaṃ pattattā.",
  "atk-s0505a:1554_5": "Brāhmaṇassāti jātiṃ sandhāya bhaṇati.",
  "atk-s0505a:1554_6": "So kira brāhmaṇamahāsālakulā pabbajito.",
  "atk-s0505a:1554_7": "Namassaṃ acarīti namassamāno vihāsi.",
  "atk-s0505a:1554_8": "Mutyapekkhoti nibbānasaṅkhātaṃ vimuttiṃ apekkhamāno,",
  "atk-s0505a:1554_9": "nibbānaṃ patthentoti vuttaṃ hoti.",
  "atk-s0505a:1554_10": "Daḷhadhammadassīti bhagavantaṃ ālapati.",
  "atk-s0505a:1554_11": "Daḷhadhammo hi nibbānaṃ abhijjanaṭṭhena,",
  "atk-s0505a:1554_12": "tañca bhagavā dasseti.",
  "atk-s0505a:1554_13": "Tasmā taṃ “daḷhadhammadassī”ti āha.",
  "atk-s0505a:1555_0": "348.",
  "atk-s0505a:1555_1": "Sakyātipi bhagavantameva kulanāmena ālapati.",
  "atk-s0505a:1555_2": "Mayampi sabbeti niravasesaparisaṃ saṅgaṇhitvā attānaṃ dassento bhaṇati.",
  "atk-s0505a:1555_3": "Samantacakkhūtipi bhagavantameva sabbaññutaññāṇena ālapati.",
  "atk-s0505a:1555_4": "Samavaṭṭhitāti sammā avaṭṭhitā ābhogaṃ katvā ṭhitā.",
  "atk-s0505a:1555_5": "Noti amhākaṃ.",
  "atk-s0505a:1555_6": "Savanāyāti imassa pañhassa veyyākaraṇassavanatthāya.",
  "atk-s0505a:1555_7": "Sotāti sotindriyāni.",
  "atk-s0505a:1555_8": "Tuvaṃ no satthā tvamanuttarosīti thutivacanamattamevetaṃ.",
  "atk-s0505a:1556_0": "349.",
  "atk-s0505a:1556_1": "Chindeva no vicikicchanti akusalavicikicchāya nibbicikiccho so,",
  "atk-s0505a:1556_2": "vicikicchāpatirūpakaṃ pana taṃ parivitakkaṃ sandhāyevamāha.",
  "atk-s0505a:1556_3": "Brūhi metanti brūhi me etaṃ,",
  "atk-s0505a:1556_4": "yaṃ mayā yācitosi “taṃ sāvakaṃ sakya,",
  "atk-s0505a:1556_5": "mayampi sabbe aññātumicchāmā”ti,",
  "atk-s0505a:1556_6": "brūvanto ca taṃ brāhmaṇaṃ parinibbutaṃ vedaya bhūripañña majjheva no bhāsa,",
  "atk-s0505a:1556_7": "parinibbutaṃ ñatvā mahāpaññaṃ bhagavā majjheva amhākaṃ sabbesaṃ bhāsa,",
  "atk-s0505a:1556_8": "yathā sabbeva mayaṃ jāneyyāma.",
  "atk-s0505a:1556_9": "Sakkova devāna sahassanettoti idaṃ pana thutivacanameva.",
  "atk-s0505a:1556_10": "Apicassa ayaṃ adhippāyo –",
  "atk-s0505a:1556_11": "yathā sakko sahassanetto devānaṃ majjhe tehi sakkaccaṃ sampaṭicchitavacano bhāsati,",
  "atk-s0505a:1556_12": "evaṃ amhākaṃ majjhe amhehi sampaṭicchitavacano bhāsāti.",
  "atk-s0505a:1557_0": "350.",
  "atk-s0505a:1557_1": "Ye kecīti imampi gāthaṃ bhagavantaṃ thunantoyeva vattukāmataṃ janetuṃ bhaṇati.",
  "atk-s0505a:1557_2": "Tassattho ye keci abhijjhādayo ganthā tesaṃ appahāne mohavicikicchānaṃ pahānābhāvato “mohamaggā”ti ca",
  "atk-s0505a:1557_3": "“aññāṇapakkhā”ti ca “vicikicchaṭṭhānā”ti ca vuccanti.",
  "atk-s0505a:1557_4": "Sabbe te tathāgataṃ patvā tathāgatassa desanābalena viddhaṃsitā na bhavanti nassanti.",
  "atk-s0505a:1557_5": "Kiṃ kāraṇaṃ?",
  "atk-s0505a:1557_6": "Cakkhuñhi etaṃ paramaṃ narānaṃ,",
  "atk-s0505a:1557_7": "yasmā tathāgato sabbaganthavidhamanapaññācakkhujananato narānaṃ paramaṃ cakkhunti vuttaṃ hoti.",
  "atk-s0505a:1558_0": "351.",
  "atk-s0505a:1558_1": "No ce hi jātūti imampi gāthaṃ thunantoyeva vattukāmataṃ janentova bhaṇati.",
  "atk-s0505a:1558_2": "Tattha jātūti ekaṃsavacanaṃ.",
  "atk-s0505a:1558_3": "Purisoti bhagavantaṃ sandhāyāha.",
  "atk-s0505a:1558_4": "Jotimantoti paññājotisamannāgatā sāriputtādayo.",
  "atk-s0505a:1558_5": "Idaṃ vuttaṃ hoti –",
  "atk-s0505a:1558_6": "yadi bhagavā yathā puratthimādibhedo vāto abbhaghanaṃ vihanati,",
  "atk-s0505a:1558_7": "evaṃ desanāvegena kilese na vihaneyya.",
  "atk-s0505a:1558_8": "Tathā yathā abbhaghanena nivuto loko tamova hoti ekandhakāro,",
  "atk-s0505a:1558_9": "evaṃ aññāṇanivutopi tamovassa.",
  "atk-s0505a:1558_10": "Yepi ime dāni jotimanto khāyanti sāriputtādayo,",
  "atk-s0505a:1558_11": "tepi narā na tapeyyunti.",
  "atk-s0505a:1559_0": "352.",
  "atk-s0505a:1559_1": "Dhīrā cāti imampi gāthaṃ purimanayeneva bhaṇati.",
  "atk-s0505a:1559_2": "Tassattho dhīrā ca paṇḍitā purisā pajjotakarā bhavanti,",
  "atk-s0505a:1559_3": "paññāpajjotaṃ uppādenti.",
  "atk-s0505a:1559_4": "Tasmā ahaṃ taṃ vīra padhānavīriyasamannāgato bhagavā tatheva maññe dhīroti ca pajjotakarotveva ca maññāmi.",
  "atk-s0505a:1559_5": "Mayañhi vipassinaṃ sabbadhamme yathābhūtaṃ passantaṃ bhagavantaṃ jānantā eva upāgamumhā,",
  "atk-s0505a:1559_6": "tasmā parisāsu no āvikarohi kappaṃ,",
  "atk-s0505a:1559_7": "nigrodhakappaṃ ācikkha pakāsehīti.",
  "atk-s0505a:1560_0": "353.",
  "atk-s0505a:1560_1": "Khippanti imampi gāthaṃ purimanayeneva bhaṇati.",
  "atk-s0505a:1560_2": "Tassattho khippaṃ giraṃ eraya lahuṃ acirāyamāno vacanaṃ bhāsa,",
  "atk-s0505a:1560_3": "vagguṃ manoramaṃ bhagavā.",
  "atk-s0505a:1560_4": "Yathā suvaṇṇahaṃso gocarapaṭikkanto jātassaravanasaṇḍaṃ disvā gīvaṃ paggayha uccāretvā rattatuṇḍena saṇikaṃ",
  "atk-s0505a:1560_5": "ataramāno vagguṃ giraṃ nikūjati nicchāreti,",
  "atk-s0505a:1560_6": "evameva tvampi saṇikaṃ nikūja,",
  "atk-s0505a:1560_7": "iminā mahāpurisalakkhaṇaññatarena bindussarena suvikappitena suṭṭhuvikappitena abhisaṅkhatena.",
  "atk-s0505a:1560_8": "Ete mayaṃ sabbeva ujugatā avikkhittamānasā hutvā tava nikūjitaṃ suṇomāti.",
  "atk-s0505a:1561_0": "354.",
  "atk-s0505a:1561_1": "Pahīnajātimaraṇanti imampi gāthaṃ purimanayeneva bhaṇati.",
  "atk-s0505a:1561_2": "Tattha na sesetīti aseso,",
  "atk-s0505a:1561_3": "taṃ asesaṃ.",
  "atk-s0505a:1561_4": "Sotāpannādayo viya kiñci asesetvā pahīnajātimaraṇanti vuttaṃ hoti.",
  "atk-s0505a:1561_5": "Niggayhāti suṭṭhu yācitvā nibandhitvā.",
  "atk-s0505a:1561_6": "Dhonanti dhutasabbapāpaṃ.",
  "atk-s0505a:1561_7": "Vadessāmīti kathāpessāmi dhammaṃ.",
  "atk-s0505a:1561_8": "Na kāmakāro hi puthujjanānanti puthujjanānameva hi kāmakāro natthi,",
  "atk-s0505a:1561_9": "yaṃ patthenti ñātuṃ vā vattuṃ vā,",
  "atk-s0505a:1561_10": "taṃ na sakkonti.",
  "atk-s0505a:1561_11": "Saṅkheyyakāro ca tathāgatānanti tathāgatānaṃ pana vīmaṃsakāro paññāpubbaṅgamā kiriyā.",
  "atk-s0505a:1561_12": "Te yaṃ patthenti ñātuṃ vā vattuṃ vā,",
  "atk-s0505a:1561_13": "taṃ sakkontīti adhippāyo.",
  "atk-s0505a:1562_0": "355.",
  "atk-s0505a:1562_1": "Idāni taṃ saṅkheyyakāraṃ pakāsento “sampannaveyyākaraṇa”nti gāthamāha.",
  "atk-s0505a:1562_2": "Tassattho –",
  "atk-s0505a:1562_3": "tathā hi tava bhagavā idaṃ samujjupaññassa tattha tattha samuggahītaṃ vuttaṃ pavattitaṃ sampannaveyyākaraṇaṃ,",
  "atk-s0505a:1562_4": "“santatimahāmatto sattatālamattaṃ abbhuggantvā parinibbāyissati,",
  "atk-s0505a:1562_5": "suppabuddho sakko sattame divase pathaviṃ pavisissatī”ti evamādīsu aviparītaṃ diṭṭhaṃ.",
  "atk-s0505a:1562_6": "Tato pana suṭṭhutaraṃ añjaliṃ paṇāmetvā āha –",
  "atk-s0505a:1562_7": "ayamañjalī pacchimo suppaṇāmito,",
  "atk-s0505a:1562_8": "ayamaparopi añjalī suṭṭhutaraṃ paṇāmito.",
  "atk-s0505a:1562_9": "Mā mohayīti mā no akathanena mohayi jānaṃ jānanto kappassa gatiṃ.",
  "atk-s0505a:1562_10": "Anomapaññāti bhagavantaṃ ālapati.",
  "atk-s0505a:1563_0": "356.",
  "atk-s0505a:1563_1": "Parovaranti imaṃ pana gāthaṃ aparenapi pariyāyena amohanameva yācanto āha.",
  "atk-s0505a:1563_2": "Tattha parovaranti lokiyalokuttaravasena sundarāsundaraṃ dūresantikaṃ vā.",
  "atk-s0505a:1563_3": "Ariyadhammanti catusaccadhammaṃ.",
  "atk-s0505a:1563_4": "Viditvāti paṭivijjhitvā.",
  "atk-s0505a:1563_5": "Jānanti sabbaṃ ñeyyadhammaṃ jānanto.",
  "atk-s0505a:1563_6": "Vācābhikaṅkhāmīti yathā ghammani ghammatatto puriso kilanto tasito vāriṃ,",
  "atk-s0505a:1563_7": "evaṃ te vācaṃ abhikaṅkhāmi.",
  "atk-s0505a:1563_8": "Sutaṃ pavassāti sutasaṅkhātaṃ saddāyatanaṃ pavassa pagghara muñca pavattehi.",
  "atk-s0505a:1563_9": "“Sutassa vassā”tipi pāṭho,",
  "atk-s0505a:1563_10": "vuttappakārassa saddāyatanassa vuṭṭhiṃ vassāti attho.",
  "atk-s0505a:1564_0": "357. Idāni yādisaṃ vācaṃ abhikaṅkhati, taṃ pakāsento –",
  "atk-s0505a:1565_0": "“Yadatthikaṃ brahmacariyaṃ acarī,",
  "atk-s0505a:1566_0": "Kappāyano kaccissa taṃ amoghaṃ;",
  "atk-s0505a:1567_0": "Nibbāyi so ādu saupādiseso,",
  "atk-s0505a:1568_0": "Yathā vimutto ahu taṃ suṇomā”ti. –",
  "atk-s0505a:1569_0": "Gāthamāha.",
  "atk-s0505a:1569_1": "Tattha kappāyanoti kappameva pūjāvasena bhaṇati.",
  "atk-s0505a:1569_2": "Yathā vimuttoti “kiṃ anupādisesāya nibbānadhātuyā yathā asekkhā,",
  "atk-s0505a:1569_3": "udāhu upādisesāya yathā sekkhā”ti pucchati.",
  "atk-s0505a:1569_4": "Sesamettha pākaṭameva.",
  "atk-s0505a:1570_0": "358. Evaṃ dvādasahi gāthāhi yācito bhagavā taṃ viyākaronto –",
  "atk-s0505a:1571_0": "“Acchecchi taṇhaṃ idha nāmarūpe, (iti bhagavā)",
  "atk-s0505a:1572_0": "Kaṇhassa sotaṃ dīgharattānusayitaṃ;",
  "atk-s0505a:1573_0": "Atāri jātiṃ maraṇaṃ asesaṃ,",
  "atk-s0505a:1574_0": "Iccabravī bhagavā pañcaseṭṭho”ti. –",
  "atk-s0505a:1575_0": "Gāthamāha.",
  "atk-s0505a:1575_1": "Tattha purimapadassa tāva attho –",
  "atk-s0505a:1575_2": "yāpi imasmiṃ nāmarūpe kāmataṇhādibhedā taṇhādīgharattaṃ appahīnaṭṭhena anusayitā kaṇhanāmakassa mārassa “sota”ntipi vuccati,",
  "atk-s0505a:1575_3": "taṃ kaṇhassa sotabhūtaṃ dīgharattānusayitaṃ idha nāmarūpe taṇhaṃ kappāyano chindīti.",
  "atk-s0505a:1575_4": "Iti bhagavāti idaṃ panettha saṅgītikārānaṃ vacanaṃ.",
  "atk-s0505a:1575_5": "Atāri jātiṃ maraṇaṃ asesanti so taṃ taṇhaṃ chetvā asesaṃ jātimaraṇaṃ atāri,",
  "atk-s0505a:1575_6": "anupādisesāya nibbānadhātuyā parinibbāyīti dasseti.",
  "atk-s0505a:1575_7": "Iccabravī bhagavā pañcaseṭṭhoti vaṅgīsena puṭṭho bhagavā etadavoca pañcannaṃ paṭhamasissānaṃ pañcavaggiyānaṃ seṭṭho,",
  "atk-s0505a:1575_8": "pañcahi vā saddhādīhi indriyehi,",
  "atk-s0505a:1575_9": "sīlādīhi vā dhammakkhandhehi ativisiṭṭhehi cakkhūhi ca seṭṭhoti saṅgītikārānamevidaṃ vacanaṃ.",
  "atk-s0505a:1576_0": "359.",
  "atk-s0505a:1576_1": "Evaṃ vutte bhagavato bhāsitamabhinandamānaso vaṅgīso “esa sutvā”tiādigāthāyo āha.",
  "atk-s0505a:1576_2": "Tattha paṭhamagāthāya isisattamāti bhagavā isi ca sattamo ca uttamaṭṭhena vipassīsikhīvessabhūkakusandhakoṇāgamanakassapanāmake",
  "atk-s0505a:1576_3": "cha isayo attanā saha satta karonto pātubhūtotipi isisattamo,",
  "atk-s0505a:1576_4": "taṃ ālapanto āha.",
  "atk-s0505a:1576_5": "Na maṃ vañcesīti yasmā parinibbuto,",
  "atk-s0505a:1576_6": "tasmā tassa parinibbutabhāvaṃ icchantaṃ maṃ na vañcesi,",
  "atk-s0505a:1576_7": "na visaṃvādesīti attho.",
  "atk-s0505a:1576_8": "Sesamettha pākaṭameva.",
  "atk-s0505a:1577_0": "360.",
  "atk-s0505a:1577_1": "Dutiyagāthāya yasmā mutyapekkho vihāsi,",
  "atk-s0505a:1577_2": "tasmā taṃ sandhāyāha “yathāvādī tathākārī,",
  "atk-s0505a:1577_3": "ahu buddhassa sāvako”ti.",
  "atk-s0505a:1577_4": "Maccuno jālaṃ tatanti tebhūmakavaṭṭe vitthataṃ mārassa taṇhājālaṃ.",
  "atk-s0505a:1577_5": "Māyāvinoti bahumāyassa.",
  "atk-s0505a:1577_6": "“Tathā māyāvino”tipi keci paṭhanti,",
  "atk-s0505a:1577_7": "tesaṃ yo anekāhi māyāhi anekakkhattumpi bhagavantaṃ upasaṅkami,",
  "atk-s0505a:1577_8": "tassa tathā māyāvinoti adhippāyo.",
  "atk-s0505a:1578_0": "361.",
  "atk-s0505a:1578_1": "Tatiyagāthāya ādīti kāraṇaṃ.",
  "atk-s0505a:1578_2": "Upādānassāti vaṭṭassa.",
  "atk-s0505a:1578_3": "Vaṭṭañhi upādātabbaṭṭhena idha “upādāna”nti vuttaṃ,",
  "atk-s0505a:1578_4": "tasseva upādānassa ādiṃ avijjātaṇhādibhedaṃ kāraṇaṃ addasa kappoti evaṃ vattuṃ vaṭṭati bhagavāti adhippāyena vadati.",
  "atk-s0505a:1578_5": "Accagā vatāti atikkanto vata.",
  "atk-s0505a:1578_6": "Maccudheyyanti maccu ettha dhiyatīti maccudheyyaṃ,",
  "atk-s0505a:1578_7": "tebhūmakavaṭṭassetaṃ adhivacanaṃ.",
  "atk-s0505a:1578_8": "Taṃ suduttaraṃ maccudheyyaṃ accagā vatāti vedajāto bhaṇati.",
  "atk-s0505a:1578_9": "Sesamettha pākaṭamevāti.",
  "atk-s0505a:1579_0": "Paramatthajotikāya khuddaka-aṭṭhakathāya",
  "atk-s0505a:1580_0": "Suttanipāta-aṭṭhakathāya nigrodhakappasuttavaṇṇanā niṭṭhitā.",
  "atk-s0505a:1581_0": "13. Sammāparibbājanīyasutta-(mahāsamayasutta)-vaṇṇanā",
  "atk-s0505a:1582_0": "362.",
  "atk-s0505a:1582_1": "Pucchāmi muniṃ pahūtapaññanti sammāparibbājanīyasuttaṃ,",
  "atk-s0505a:1582_2": "“mahāsamayasutta”ntipi vuccati mahāsamayadivase kathitattā.",
  "atk-s0505a:1582_3": "Kā uppatti?",
  "atk-s0505a:1582_4": "Pucchāvasikā uppatti.",
  "atk-s0505a:1582_5": "Nimmitabuddhena hi puṭṭho bhagavā imaṃ suttamabhāsi,",
  "atk-s0505a:1582_6": "taṃ saddhiṃ pucchāya “sammāparibbājanīyasutta”nti vuccati.",
  "atk-s0505a:1582_7": "Ayamettha saṅkhepo,",
  "atk-s0505a:1582_8": "vitthārato pana sākiyakoliyānaṃ uppattito pabhuti porāṇehi vaṇṇīyati.",
  "atk-s0505a:1583_0": "Tatrāyaṃ uddesamaggavaṇṇanā –",
  "atk-s0505a:1583_1": "paṭhamakappikānaṃ kira rañño mahāsammatassa rojo nāma putto ahosi.",
  "atk-s0505a:1583_2": "Rojassa vararojo,",
  "atk-s0505a:1583_3": "vararojassa kalyāṇo,",
  "atk-s0505a:1583_4": "kalyāṇassa varakalyāṇo,",
  "atk-s0505a:1583_5": "varakalyāṇassa mandhātā,",
  "atk-s0505a:1583_6": "mandhātussa varamandhātā,",
  "atk-s0505a:1583_7": "varamandhātussa uposatho,",
  "atk-s0505a:1583_8": "uposathassa varo,",
  "atk-s0505a:1583_9": "varassa upavaro,",
  "atk-s0505a:1583_10": "upavarassa maghadevo,",
  "atk-s0505a:1583_11": "maghadevassa paramparā caturāsīti khattiyasahassāni ahesuṃ.",
  "atk-s0505a:1583_12": "Tesaṃ parato tayo okkākavaṃsā ahesuṃ.",
  "atk-s0505a:1583_13": "Tesu tatiyaokkākassa pañca mahesiyo ahesuṃ – hatthā, cittā, jantu, jālinī,",
  "atk-s0505a:1583_14": "visākhāti.",
  "atk-s0505a:1583_15": "Ekekissā pañca pañca itthisatāni parivārā.",
  "atk-s0505a:1583_16": "Sabbajeṭṭhāya cattāro puttā –",
  "atk-s0505a:1583_17": "okkāmukho,",
  "atk-s0505a:1583_18": "karakaṇḍu,",
  "atk-s0505a:1583_19": "hatthiniko,",
  "atk-s0505a:1583_20": "sinipuroti;",
  "atk-s0505a:1583_21": "pañca dhītaro – piyā, suppiyā, ānandā, vijitā,",
  "atk-s0505a:1583_22": "vijitasenāti.",
  "atk-s0505a:1583_23": "Evaṃ sā nava putte labhitvā kālamakāsi.",
  "atk-s0505a:1584_0": "Atha rājā aññaṃ daharaṃ abhirūpaṃ rājadhītaraṃ ānetvā aggamahesiṭṭhāne ṭhapesi.",
  "atk-s0505a:1584_1": "Sāpi jantuṃ nāma ekaṃ puttaṃ vijāyi.",
  "atk-s0505a:1584_2": "Taṃ jantukumāraṃ pañcamadivase alaṅkaritvā rañño dassesi.",
  "atk-s0505a:1584_3": "Rājā tuṭṭho mahesiyā varaṃ adāsi.",
  "atk-s0505a:1584_4": "Sā ñātakehi saddhiṃ mantetvā puttassa rajjaṃ yāci.",
  "atk-s0505a:1584_5": "Rājā “nassa vasali,",
  "atk-s0505a:1584_6": "mama puttānaṃ antarāyamicchasī”ti nādāsi.",
  "atk-s0505a:1584_7": "Sā punappunaṃ raho rājānaṃ paritosetvā “na, mahārāja,",
  "atk-s0505a:1584_8": "musāvādo vaṭṭatī”tiādīni vatvā yācati eva.",
  "atk-s0505a:1584_9": "Atha rājā putte āmantesi – “ahaṃ, tātā,",
  "atk-s0505a:1584_10": "tumhākaṃ kaniṭṭhaṃ jantukumāraṃ disvā tassa mātuyā sahasā varaṃ adāsiṃ.",
  "atk-s0505a:1584_11": "Sā puttassa rajjaṃ pariṇāmetuṃ icchati.",
  "atk-s0505a:1584_12": "Tumhe mamaccayena āgantvā rajjaṃ kāreyyāthā”ti aṭṭhahi amaccehi saddhiṃ uyyojesi.",
  "atk-s0505a:1584_13": "Te bhaginiyo ādāya caturaṅginiyā senāya nagarā nikkhamiṃsu.",
  "atk-s0505a:1584_14": "“Kumārā pituaccayena āgantvā rajjaṃ kāressanti,",
  "atk-s0505a:1584_15": "gacchāma ne upaṭṭhahāmā”ti cintetvā bahū manussā anubandhiṃsu.",
  "atk-s0505a:1584_16": "Paṭhamadivase yojanamattā senā ahosi,",
  "atk-s0505a:1584_17": "dutiyadivase dviyojanamattā,",
  "atk-s0505a:1584_18": "tatiyadivase tiyojanamattā.",
  "atk-s0505a:1584_19": "Kumārā cintesuṃ –",
  "atk-s0505a:1584_20": "“mahā ayaṃ balakāyo,",
  "atk-s0505a:1584_21": "sace mayaṃ kañci sāmantarājānaṃ akkamitvā janapadaṃ gaṇhissāma,",
  "atk-s0505a:1584_22": "sopi no na pahossati,",
  "atk-s0505a:1584_23": "kiṃ paresaṃ pīḷaṃ katvā laddharajjena,",
  "atk-s0505a:1584_24": "mahā jambudīpo,",
  "atk-s0505a:1584_25": "araññe nagaraṃ māpessāmā”ti himavantābhimukhā agamiṃsu.",
  "atk-s0505a:1585_0": "Tattha nagaramāpanokāsaṃ pariyesamānā himavati kapilo nāma ghoratapo tāpaso paṭivasati pokkharaṇitīre mahāsākasaṇḍe,",
  "atk-s0505a:1585_1": "tassa vasanokāsaṃ gatā.",
  "atk-s0505a:1585_2": "So te disvā pucchitvā sabbaṃ pavattiṃ sutvā tesu anukampaṃ akāsi.",
  "atk-s0505a:1585_3": "So kira bhummajālaṃ nāma vijjaṃ jānāti,",
  "atk-s0505a:1585_4": "yāya uddhaṃ asītihatthe ākāse ca heṭṭhā bhūmiyañca guṇadose passati.",
  "atk-s0505a:1585_5": "Athekasmiṃ padese sūkaramigā sīhabyagghādayo tāsetvā paripātenti,",
  "atk-s0505a:1585_6": "maṇḍūkamūsikā sappe bhiṃsāpenti.",
  "atk-s0505a:1585_7": "So te disvā “ayaṃ bhūmippadeso pathavīagga”nti tasmiṃ padese assamaṃ māpesi.",
  "atk-s0505a:1585_8": "Tato so rājakumāre āha –",
  "atk-s0505a:1585_9": "“sace mama nāmena nagaraṃ karotha,",
  "atk-s0505a:1585_10": "demi vo imaṃ okāsa”nti.",
  "atk-s0505a:1585_11": "Te tathā paṭijāniṃsu.",
  "atk-s0505a:1585_12": "Tāpaso “imasmiṃ okāse ṭhatvā caṇḍālaputtopi cakkavattiṃ balena atisetī”ti vatvā “assame rañño gharaṃ",
  "atk-s0505a:1585_13": "māpetvā nagaraṃ māpethā”ti taṃ okāsaṃ datvā sayaṃ avidūre pabbatapāde assamaṃ katvā vasi.",
  "atk-s0505a:1585_14": "Tato kumārā tattha nagaraṃ māpetvā kapilassa vutthokāse katattā “kapilavatthū”ti nāmaṃ āropetvā tattha nivāsaṃ kappesuṃ.",
  "atk-s0505a:1586_0": "Atha amaccā “ime kumārā vayappattā,",
  "atk-s0505a:1586_1": "yadi nesaṃ pitā santike bhaveyya,",
  "atk-s0505a:1586_2": "so āvāhavivāhaṃ kāreyya.",
  "atk-s0505a:1586_3": "Idāni pana amhākaṃ bhāro”ti cintetvā kumārehi saddhiṃ mantesuṃ.",
  "atk-s0505a:1586_4": "Kumārā “amhākaṃ sadisā khattiyadhītaro na passāma,",
  "atk-s0505a:1586_5": "tāsampi bhaginīnaṃ sadise khattiyakumāre,",
  "atk-s0505a:1586_6": "jātisambhedañca na karomā”ti.",
  "atk-s0505a:1586_7": "Te jātisambhedabhayena jeṭṭhabhaginiṃ mātuṭṭhāne ṭhapetvā avasesāhi saṃvāsaṃ kappesuṃ.",
  "atk-s0505a:1586_8": "Tesaṃ pitā taṃ pavattiṃ sutvā “sakyā vata,",
  "atk-s0505a:1586_9": "bho kumārā,",
  "atk-s0505a:1586_10": "paramasakyā vata,",
  "atk-s0505a:1586_11": "bho kumārā”ti udānaṃ udānesi.",
  "atk-s0505a:1586_12": "Ayaṃ tāva sakyānaṃ uppatti.",
  "atk-s0505a:1586_13": "Vuttampi cetaṃ bhagavatā –",
  "atk-s0505a:1587_0": "“Atha kho, ambaṭṭha,",
  "atk-s0505a:1587_1": "rājā okkāko amacce pārisajje āmantesi –",
  "atk-s0505a:1587_2": "‘kahaṃ nu kho, bho,",
  "atk-s0505a:1587_3": "etarahi kumārā sammantī’ti. Atthi, deva,",
  "atk-s0505a:1587_4": "himavantapasse pokkharaṇiyā tīre mahāsākasaṇḍo,",
  "atk-s0505a:1587_5": "tatthetarahi kumārā sammanti.",
  "atk-s0505a:1587_6": "Te jātisambhedabhayā sakāhi bhaginīhi saddhiṃ saṃvāsaṃ kappentīti. Atha kho, ambaṭṭha,",
  "atk-s0505a:1587_7": "rājā okkāko udānaṃ udānesi –",
  "atk-s0505a:1587_8": "‘sakyā vata,",
  "atk-s0505a:1587_9": "bho kumārā,",
  "atk-s0505a:1587_10": "paramasakyā vata,",
  "atk-s0505a:1587_11": "bho kumārā’ti,",
  "atk-s0505a:1587_12": "tadagge kho pana, ambaṭṭha,",
  "atk-s0505a:1587_13": "sakyā paññāyanti,",
  "atk-s0505a:1587_14": "so ca sakyānaṃ pubbapuriso”ti.",
  "atk-s0505a:1588_0": "Tato nesaṃ jeṭṭhabhaginiyā kuṭṭharogo udapādi,",
  "atk-s0505a:1588_1": "koviḷārapupphasadisāni gattāni ahesuṃ.",
  "atk-s0505a:1588_2": "Rājakumārā “imāya saddhiṃ ekato nisajjaṭṭhānabhojanādīni karontānampi upari esa rogo saṅkamatī”ti cintetvā",
  "atk-s0505a:1588_3": "uyyānakīḷaṃ gacchantā viya taṃ yāne āropetvā araññaṃ pavisitvā pokkharaṇiṃ khaṇāpetvā taṃ tattha khādanīyabhojanīyehi",
  "atk-s0505a:1588_4": "saddhiṃ pakkhipitvā upari padaraṃ paṭicchādāpetvā paṃsuṃ datvā pakkamiṃsu.",
  "atk-s0505a:1588_5": "Tena ca samayena rāmo nāma rājā kuṭṭharogī orodhehi ca nāṭakehi ca jigucchiyamāno tena saṃvegena jeṭṭhaputtassa",
  "atk-s0505a:1588_6": "rajjaṃ datvā araññaṃ pavisitvā tattha paṇṇamūlaphalāni paribhuñjanto nacirasseva arogo suvaṇṇavaṇṇo hutvā,",
  "atk-s0505a:1588_7": "ito cito ca vicaranto mahantaṃ susirarukkhaṃ disvā tassabbhantare soḷasahatthappamāṇaṃ taṃ kolāpaṃ sodhetvā,",
  "atk-s0505a:1588_8": "dvārañca vātapānañca katvā nisseṇiṃ bandhitvā tattha vāsaṃ kappesi.",
  "atk-s0505a:1588_9": "So aṅgārakaṭāhe aggiṃ katvā rattiṃ vissarañca sussarañca suṇanto sayati.",
  "atk-s0505a:1588_10": "So “asukasmiṃ padese sīho saddamakāsi,",
  "atk-s0505a:1588_11": "asukasmiṃ byaggho”ti sallakkhetvā pabhāte tattha gantvā vighāsamaṃsaṃ ādāya pacitvā khādati.",
  "atk-s0505a:1589_0": "Athekadivasaṃ so paccūsasamaye aggiṃ jāletvā nisīdi.",
  "atk-s0505a:1589_1": "Tena ca samayena tassā rājadhītāya gandhaṃ ghāyitvā byaggho taṃ padesaṃ khaṇitvā padaratthare vivaramakāsi.",
  "atk-s0505a:1589_2": "Tena vivarena sā byagghaṃ disvā bhītā vissaramakāsi.",
  "atk-s0505a:1589_3": "So taṃ saddaṃ sutvā “itthisaddo eso”ti ca sallakkhetvā pātova tattha gantvā “ko etthā”ti āha.",
  "atk-s0505a:1589_4": "“Mātugāmo sāmī”ti.",
  "atk-s0505a:1589_5": "“Nikkhamā”ti.",
  "atk-s0505a:1589_6": "“Na nikkhamāmī”ti.",
  "atk-s0505a:1589_7": "“Kiṃ kāraṇā”ti?",
  "atk-s0505a:1589_8": "“Khattiyakaññā aha”nti.",
  "atk-s0505a:1589_9": "Evaṃ sobbhe nikhātāpi mānameva karoti.",
  "atk-s0505a:1589_10": "So sabbaṃ pucchitvā “ahampi khattiyo”ti jātiṃ ācikkhitvā “ehi dāni khīre pakkhittasappi viya jāta”nti āha.",
  "atk-s0505a:1589_11": "Sā “kuṭṭharoginīmhi sāmi,",
  "atk-s0505a:1589_12": "na sakkā nikkhamitu”nti āha.",
  "atk-s0505a:1589_13": "So “katakammo dāni ahaṃ sakkā tikicchitu”nti nisseṇiṃ datvā taṃ uddharitvā attano vasanokāsaṃ netvā sayaṃ",
  "atk-s0505a:1589_14": "paribhuttabhesajjāni eva datvā nacirasseva arogaṃ suvaṇṇavaṇṇamakāsi.",
  "atk-s0505a:1589_15": "So tāya saddhiṃ saṃvāsaṃ kappesi.",
  "atk-s0505a:1589_16": "Sā paṭhamasaṃvāseneva gabbhaṃ gaṇhitvā dve putte vijāyi,",
  "atk-s0505a:1589_17": "punapi dveti evaṃ soḷasakkhattuṃ vijāyi.",
  "atk-s0505a:1589_18": "Evaṃ te dvattiṃsa bhātaro ahesuṃ.",
  "atk-s0505a:1589_19": "Te anupubbena vuḍḍhippatte pitā sabbasippāni sikkhāpesi.",
  "atk-s0505a:1590_0": "Athekadivasaṃ eko rāmarañño nagaravāsī pabbate ratanāni gavesanto taṃ padesaṃ āgato rājānaṃ disvā aññāsi.",
  "atk-s0505a:1590_1": "“Jānāmahaṃ, deva,",
  "atk-s0505a:1590_2": "tumhe”ti āha.",
  "atk-s0505a:1590_3": "“Kuto tvaṃ āgatosī”ti ca tena puṭṭho “nagarato devā”ti āha.",
  "atk-s0505a:1590_4": "Tato naṃ rājā sabbaṃ pavattiṃ pucchi.",
  "atk-s0505a:1590_5": "Evaṃ tesu samullapamānesu te dārakā āgamiṃsu.",
  "atk-s0505a:1590_6": "So te disvā “ime ke devā”ti pucchi.",
  "atk-s0505a:1590_7": "“Puttā me bhaṇe”ti.",
  "atk-s0505a:1590_8": "“Imehi dāni, deva,",
  "atk-s0505a:1590_9": "dvattiṃsakumārehi parivuto vane kiṃ karissasi,",
  "atk-s0505a:1590_10": "ehi rajjamanusāsā”ti? “Alaṃ, bhaṇe,",
  "atk-s0505a:1590_11": "idheva sukha”nti.",
  "atk-s0505a:1590_12": "So “laddhaṃ dāni me kathāpābhata”nti nagaraṃ gantvā rañño puttassārocesi.",
  "atk-s0505a:1590_13": "Rañño putto “pitaraṃ ānessāmī”ti caturaṅginiyā senāya tattha gantvā nānappakārehi pitaraṃ yāci.",
  "atk-s0505a:1590_14": "Sopi “alaṃ,",
  "atk-s0505a:1590_15": "tāta kumāra,",
  "atk-s0505a:1590_16": "idheva sukha”nti neva icchi.",
  "atk-s0505a:1590_17": "Tato rājaputto “na dāni rājā āgantuṃ icchati,",
  "atk-s0505a:1590_18": "handassa idheva nagaraṃ māpemī”ti cintetvā taṃ kolarukkhaṃ uddharitvā gharaṃ katvā nagaraṃ māpetvā kolarukkhaṃ",
  "atk-s0505a:1590_19": "apanetvā katattā “kolanagara”nti ca byagghapathe katattā “byagghapajja”nti cāti dve nāmāni āropetvā agamāsi.",
  "atk-s0505a:1591_0": "Tato vayappatte kumāre mātā āṇāpesi – “tātā,",
  "atk-s0505a:1591_1": "tumhākaṃ kapilavatthuvāsino sakyā mātulā honti,",
  "atk-s0505a:1591_2": "dhītaro nesaṃ gaṇhathā”ti.",
  "atk-s0505a:1591_3": "Te yaṃ divasaṃ khattiyakaññāyo nadīkīḷanaṃ gacchanti,",
  "atk-s0505a:1591_4": "taṃ divasaṃ gantvā nadītitthaṃ uparundhitvā nāmāni sāvetvā patthitā patthitā rājadhītaro gahetvā agamaṃsu.",
  "atk-s0505a:1591_5": "Sakyarājāno sutvā “hotu bhaṇe,",
  "atk-s0505a:1591_6": "amhākaṃ ñātakā evā”ti tuṇhī ahesuṃ.",
  "atk-s0505a:1591_7": "Ayaṃ koliyānaṃ uppatti.",
  "atk-s0505a:1592_0": "Evaṃ tesaṃ sākiyakoliyānaṃ aññamaññaṃ āvāhavivāhaṃ karontānaṃ āgato vaṃso yāva sīhahanurājā,",
  "atk-s0505a:1592_1": "tāva vitthārato veditabbo –",
  "atk-s0505a:1592_2": "sīhahanurañño kira pañca puttā ahesuṃ –",
  "atk-s0505a:1592_3": "suddhodano,",
  "atk-s0505a:1592_4": "amitodano,",
  "atk-s0505a:1592_5": "dhotodano,",
  "atk-s0505a:1592_6": "sakkodano,",
  "atk-s0505a:1592_7": "sukkodanoti.",
  "atk-s0505a:1592_8": "Tesu suddhodane rajjaṃ kārayamāne tassa pajāpatiyā añjanarañño dhītāya mahāmāyādeviyā kucchimhi pūritapāramī",
  "atk-s0505a:1592_9": "mahāpuriso jātakanidāne vuttanayena tusitapurā cavitvā paṭisandhiṃ gahetvā anupubbena katamahābhinikkhamano",
  "atk-s0505a:1592_10": "sammāsambodhiṃ abhisambujjhitvā pavattitavaradhammacakko anukkamena kapilavatthuṃ gantvā suddhodanamahārājādayo",
  "atk-s0505a:1592_11": "ariyaphale patiṭṭhāpetvā janapadacārikaṃ pakkamitvā punapi aparena samayena paccāgantvā pannarasahi bhikkhusatehi",
  "atk-s0505a:1592_12": "saddhiṃ kapilavatthusmiṃ viharati nigrodhārāme.",
  "atk-s0505a:1593_0": "Tattha viharante ca bhagavati sākiyakoliyānaṃ udakaṃ paṭicca kalaho ahosi. Kathaṃ?",
  "atk-s0505a:1593_1": "Nesaṃ kira ubhinnampi kapilapurakoliyapurānaṃ antare rohiṇī nāma nadī pavattati.",
  "atk-s0505a:1593_2": "Sā kadāci appodakā hoti,",
  "atk-s0505a:1593_3": "kadāci mahodakā.",
  "atk-s0505a:1593_4": "Appodakakāle setuṃ katvā sākiyāpi koliyāpi attano attano sassapāyanatthaṃ udakaṃ ānenti.",
  "atk-s0505a:1593_5": "Tesaṃ manussā ekadivasaṃ setuṃ karontā aññamaññaṃ bhaṇḍantā “are tumhākaṃ rājakulaṃ bhaginīhi saddhiṃ",
  "atk-s0505a:1593_6": "saṃvāsaṃ kappesi kukkuṭasoṇasiṅgālāditiracchānā viya,",
  "atk-s0505a:1593_7": "tumhākaṃ rājakulaṃ susirarukkhe vāsaṃ kappesi pisācillikā viyā”ti evaṃ jātivādena khuṃsetvā attano attano rājūnaṃ ārocesuṃ.",
  "atk-s0505a:1593_8": "Te kuddhā yuddhasajjā hutvā rohiṇīnadītīraṃ sampattā.",
  "atk-s0505a:1593_9": "Evaṃ sāgarasadisaṃ balaṃ aṭṭhāsi.",
  "atk-s0505a:1594_0": "Atha bhagavā “ñātakā kalahaṃ karonti, handa,",
  "atk-s0505a:1594_1": "ne vāressāmī”ti ākāsenāgantvā dvinnaṃ senānaṃ majjhe aṭṭhāsi.",
  "atk-s0505a:1594_2": "Tampi āvajjetvā sāvatthito āgatoti eke.",
  "atk-s0505a:1594_3": "Evaṃ ṭhatvā ca pana attadaṇḍasuttaṃ abhāsi.",
  "atk-s0505a:1594_4": "Taṃ sutvā sabbe saṃvegappattā āvudhāni chaḍḍetvā bhagavantaṃ namassamānā aṭṭhaṃsu,",
  "atk-s0505a:1594_5": "mahagghañca āsanaṃ paññāpesuṃ.",
  "atk-s0505a:1594_6": "Bhagavā oruyha paññattāsane nisīditvā “kuṭhārīhattho puriso”tiādikaṃ phandanajātakaṃ,",
  "atk-s0505a:1594_7": "“vandāmi taṃ kuñjarā”tiādikaṃ laṭukikajātakaṃ.",
  "atk-s0505a:1595_0": "“Sammodamānā gacchanti, jālamādāya pakkhino;",
  "atk-s0505a:1596_0": "Yadā te vivadissanti, tadā ehinti me vasa”nti. –",
  "atk-s0505a:1597_0": "Imaṃ vaṭṭakajātakañca kathetvā puna tesaṃ cirakālappavattaṃ ñātibhāvaṃ dassento imaṃ mahāvaṃsaṃ kathesi.",
  "atk-s0505a:1597_1": "Te “pubbe kira mayaṃ ñātakā evā”ti ativiya pasīdiṃsu.",
  "atk-s0505a:1597_2": "Tato sakyā aḍḍhateyyakumārasate,",
  "atk-s0505a:1597_3": "koliyā aḍḍhateyyakumārasateti pañca kumārasate bhagavato parivāratthāya adaṃsu.",
  "atk-s0505a:1597_4": "Bhagavā tesaṃ pubbahetuṃ disvā “etha bhikkhavo”ti āha.",
  "atk-s0505a:1597_5": "Te sabbe iddhiyā nibbattaaṭṭhaparikkhārayuttā ākāse abbhuggantvā āgamma bhagavantaṃ vanditvā aṭṭhaṃsu.",
  "atk-s0505a:1597_6": "Bhagavā te ādāya mahāvanaṃ agamāsi.",
  "atk-s0505a:1597_7": "Tesaṃ pajāpatiyo dūte pāhesuṃ,",
  "atk-s0505a:1597_8": "te tāhi nānappakārehi palobhiyamānā ukkaṇṭhiṃsu.",
  "atk-s0505a:1597_9": "Bhagavā tesaṃ ukkaṇṭhitabhāvaṃ ñatvā himavantaṃ dassetvā tattha kuṇālajātakakathāya tesaṃ anabhiratiṃ vinodetukāmo āha –",
  "atk-s0505a:1597_10": "“diṭṭhapubbo vo,",
  "atk-s0505a:1597_11": "bhikkhave,",
  "atk-s0505a:1597_12": "himavā”ti?",
  "atk-s0505a:1597_13": "“Na bhagavā”ti. “Etha,",
  "atk-s0505a:1597_14": "bhikkhave,",
  "atk-s0505a:1597_15": "pekkhathā”ti attano iddhiyā te ākāsena nento “ayaṃ suvaṇṇapabbato,",
  "atk-s0505a:1597_16": "ayaṃ rajatapabbato,",
  "atk-s0505a:1597_17": "ayaṃ maṇipabbato”ti nānappakāre pabbate dassetvā kuṇāladahe manosilātale paccuṭṭhāsi.",
  "atk-s0505a:1597_18": "Tato “himavante sabbe catuppadabahuppadādibhedā tiracchānagatā pāṇā āgacchantu,",
  "atk-s0505a:1597_19": "sabbesañca pacchato kuṇālasakuṇo”ti adhiṭṭhāsi.",
  "atk-s0505a:1597_20": "Āgacchante ca te jātināmaniruttivasena vaṇṇento “ete,",
  "atk-s0505a:1597_21": "bhikkhave, haṃsā,",
  "atk-s0505a:1597_22": "ete koñcā,",
  "atk-s0505a:1597_23": "ete cakkavākā, karavīkā,",
  "atk-s0505a:1597_24": "hatthisoṇḍakā,",
  "atk-s0505a:1597_25": "pokkharasātakā”ti tesaṃ dassesi.",
  "atk-s0505a:1598_0": "Te vimhitahadayā passantā sabbapacchato āgacchantaṃ dvīhi dijakaññāhi mukhatuṇḍakena ḍaṃsitvā gahitakaṭṭhavemajjhe",
  "atk-s0505a:1598_1": "nisinnaṃ sahassadijakaññāparivāraṃ kuṇālasakuṇaṃ disvā acchariyabbhutacittajātā bhagavantaṃ āhaṃsu –  “kacci, bhante,",
  "atk-s0505a:1598_2": "bhagavāpi idha kuṇālarājā bhūtapubbo”ti? “Āma,",
  "atk-s0505a:1598_3": "bhikkhave,",
  "atk-s0505a:1598_4": "mayāvesa kuṇālavaṃso kato.",
  "atk-s0505a:1598_5": "Atīte hi mayaṃ cattāro janā idha vasimhā –",
  "atk-s0505a:1598_6": "nārado devilo isi,",
  "atk-s0505a:1598_7": "ānando gijjharājā,",
  "atk-s0505a:1598_8": "puṇṇamukho phussakokilo,",
  "atk-s0505a:1598_9": "ahaṃ kuṇālo sakuṇo”ti sabbaṃ mahākuṇālajātakaṃ kathesi.",
  "atk-s0505a:1598_10": "Taṃ sutvā tesaṃ bhikkhūnaṃ purāṇadutiyikāyo ārabbha uppannā anabhirati vūpasantā.",
  "atk-s0505a:1598_11": "Tato tesaṃ bhagavā saccakathaṃ kathesi,",
  "atk-s0505a:1598_12": "kathāpariyosāne sabbapacchimako sotāpanno,",
  "atk-s0505a:1598_13": "sabbauparimo anāgāmī ahosi,",
  "atk-s0505a:1598_14": "ekopi puthujjano vā arahā vā natthi.",
  "atk-s0505a:1598_15": "Tato bhagavā te ādāya punadeva mahāvane oruhi.",
  "atk-s0505a:1598_16": "Āgacchamānā ca te bhikkhū attanova iddhiyā āgacchiṃsu.",
  "atk-s0505a:1599_0": "Atha nesaṃ bhagavā uparimaggatthāya puna dhammaṃ desesi.",
  "atk-s0505a:1599_1": "Te pañcasatāpi vipassanaṃ ārabhitvā arahatte patiṭṭhahiṃsu.",
  "atk-s0505a:1599_2": "Paṭhamaṃ patto paṭhamameva agamāsi “bhagavato ārocessāmī”ti.",
  "atk-s0505a:1599_3": "Āgantvā ca “abhiramāmahaṃ bhagavā,",
  "atk-s0505a:1599_4": "na ukkaṇṭhāmī”ti vatvā bhagavantaṃ vanditvā ekamantaṃ nisīdi.",
  "atk-s0505a:1599_5": "Evaṃ te sabbepi anukkamena āgantvā bhagavantaṃ parivāretvā nisīdiṃsu jeṭṭhamāsauposathadivase sāyanhasamaye.",
  "atk-s0505a:1599_6": "Tato pañcasatakhīṇāsavaparivutaṃ varabuddhāsane nisinnaṃ bhagavantaṃ ṭhapetvā asaññasatte ca arūpabrahmāno",
  "atk-s0505a:1599_7": "ca sakaladasasahassacakkavāḷe avasesadevatādayo maṅgalasuttavaṇṇanāyaṃ vuttanayena sukhumattabhāve nimminitvā",
  "atk-s0505a:1599_8": "samparivāresuṃ “vicitrapaṭibhānaṃ dhammadesanaṃ sossāmā”ti.",
  "atk-s0505a:1599_9": "Tattha cattāro khīṇāsavabrahmāno samāpattito vuṭṭhāya brahmagaṇaṃ apassantā “kuhiṃ gatā”ti āvajjetvā",
  "atk-s0505a:1599_10": "tamatthaṃ ñatvā pacchā āgantvā okāsaṃ alabhamānā cakkavāḷamuddhani ṭhatvā paccekagāthāyo abhāsiṃsu. Yathāha –",
  "atk-s0505a:1600_0": "“Atha kho catunnaṃ suddhāvāsakāyikānaṃ devatānaṃ etadahosi – ‘ayaṃ, kho,",
  "atk-s0505a:1600_1": "bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi.",
  "atk-s0505a:1600_2": "Dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca.",
  "atk-s0505a:1600_3": "Yaṃnūna mayampi yena bhagavā tenupasaṅkameyyāma,",
  "atk-s0505a:1600_4": "upasaṅkamitvā bhagavato santike paccekaṃ gāthaṃ bhāseyyāmā”’ti.",
  "atk-s0505a:1601_0": "Sabbaṃ sagāthāvagge vuttanayeneva veditabbaṃ.",
  "atk-s0505a:1601_1": "Evaṃ gantvā ca tattha eko brahmā puratthimacakkavāḷamuddhani okāsaṃ labhitvā tattha ṭhito imaṃ gāthaṃ abhāsi –",
  "atk-s0505a:1602_0": "“Mahāsamayo pavanasmiṃ…pe…",
  "atk-s0505a:1603_0": "Dakkhitāye aparājitasaṅgha”nti. ;",
  "atk-s0505a:1604_0": "Imañcassa gāthaṃ bhāsamānassa pacchimacakkavāḷapabbate ṭhito saddaṃ assosi.",
  "atk-s0505a:1605_0": "Dutiyo pacchimacakkavāḷamuddhani okāsaṃ labhitvā tattha ṭhito taṃ gāthaṃ sutvā imaṃ gāthaṃ abhāsi –",
  "atk-s0505a:1606_0": "“Tatra bhikkhavo samādahaṃsu…pe…",
  "atk-s0505a:1607_0": "Indriyāni rakkhanti paṇḍitā”ti. ;",
  "atk-s0505a:1608_0": "Tatiyo dakkhiṇacakkavāḷamuddhani okāsaṃ labhitvā tattha ṭhito taṃ gāthaṃ sutvā imaṃ gāthaṃ abhāsi –",
  "atk-s0505a:1609_0": "“Chetvā khīlaṃ chetvā palighaṃ…pe… susunāgā”ti. ;",
  "atk-s0505a:1610_0": "Catuttho uttaracakkavāḷamuddhani okāsaṃ labhitvā tattha ṭhito taṃ gāthaṃ sutvā imaṃ gāthamabhāsi –",
  "atk-s0505a:1611_0": "“Ye keci buddhaṃ saraṇaṃ gatāse…pe…",
  "atk-s0505a:1612_0": "Devakāyaṃ paripūressantī”ti. ;",
  "atk-s0505a:1613_0": "Tassapi taṃ saddaṃ dakkhiṇacakkavāḷamuddhani ṭhito assosi.",
  "atk-s0505a:1613_1": "Evaṃ tadā ime cattāro brahmāno parisaṃ thometvā ṭhitā ahesuṃ,",
  "atk-s0505a:1613_2": "mahābrahmāno ekacakkavāḷaṃ chādetvā aṭṭhaṃsu.",
  "atk-s0505a:1614_0": "Atha bhagavā devaparisaṃ oloketvā bhikkhūnaṃ ārocesi – “yepi te,",
  "atk-s0505a:1614_1": "bhikkhave,",
  "atk-s0505a:1614_2": "ahesuṃ atītamaddhānaṃ arahanto sammāsambuddhā,",
  "atk-s0505a:1614_3": "tesampi bhagavantānaṃ etapparamāyeva devatā sannipatitā ahesuṃ.",
  "atk-s0505a:1614_4": "Seyyathāpi mayhaṃ etarahi, yepi te,",
  "atk-s0505a:1614_5": "bhikkhave,",
  "atk-s0505a:1614_6": "bhavissanti anāgatamaddhānaṃ arahanto sammāsambuddhā,",
  "atk-s0505a:1614_7": "tesampi bhagavantānaṃ etapparamāyeva devatā sannipatitā bhavissanti seyyathāpi mayhaṃ etarahī”ti.",
  "atk-s0505a:1614_8": "Tato taṃ devaparisaṃ bhabbābhabbavasena dvidhā vibhaji “ettakā bhabbā,",
  "atk-s0505a:1614_9": "ettakā abhabbā”ti.",
  "atk-s0505a:1614_10": "Tattha “abhabbaparisā buddhasatepi dhammaṃ desente na bujjhati,",
  "atk-s0505a:1614_11": "bhabbaparisā sakkā bodhetu”nti ñatvā puna bhabbapuggale cariyavasena chadhā vibhaji “ettakā rāgacaritā,",
  "atk-s0505a:1614_12": "ettakā dosa- moha- vitakka- saddhā-",
  "atk-s0505a:1614_13": "buddhicaritā”ti.",
  "atk-s0505a:1614_14": "Evaṃ cariyavasena pariggahetvā “assā parisāya kīdisā dhammadesanā sappāyā”ti dhammakathaṃ vicinitvā puna taṃ parisaṃ manasākāsi –",
  "atk-s0505a:1614_15": "“attajjhāsayena nu kho jāneyya,",
  "atk-s0505a:1614_16": "parajjhāsayena,",
  "atk-s0505a:1614_17": "aṭṭhuppattivasena,",
  "atk-s0505a:1614_18": "pucchāvasenā”ti.",
  "atk-s0505a:1614_19": "Tato “pucchāvasena jāneyyā”ti ñatvā “pañhaṃ pucchituṃ samattho atthi,",
  "atk-s0505a:1614_20": "natthī”ti puna sakalaparisaṃ āvajjetvā “natthi kocī”ti ñatvā “sace ahameva pucchitvā ahameva vissajjeyyaṃ,",
  "atk-s0505a:1614_21": "evamassā parisāya sappāyaṃ na hoti.",
  "atk-s0505a:1614_22": "Yaṃnūnāhaṃ nimmitabuddhaṃ māpeyyanti pādakajjhānaṃ samāpajjitvā vuṭṭhāya manomayiddhiyā abhisaṅkharitvā nimmitabuddhaṃ māpesi.",
  "atk-s0505a:1614_23": "Sabbaṅgapaccaṅgī lakkhaṇasampanno pattacīvaradharo ālokitavilokitādisampanno hotū”ti adhiṭṭhānacittena saha pāturahosi.",
  "atk-s0505a:1614_24": "So pācīnalokadhātuto āgantvā bhagavato samasame āsane nisinno evaṃ āgantvā yāni bhagavatā imamhi samāgame cariyavasena cha suttāni kathitāni.",
  "atk-s0505a:1614_25": "Seyyathidaṃ –",
  "atk-s0505a:1614_26": "purābhedasuttaṃ kalahavivādasuttaṃ cūḷabyūhaṃ mahābyūhaṃ tuvaṭakaṃ idameva sammāparibbājanīyanti.",
  "atk-s0505a:1614_27": "Tesu rāgacaritadevatānaṃ sappāyavasena kathetabbassa imassa suttassa pavattanatthaṃ pañhaṃ pucchanto “pucchāmi muniṃ pahūtapañña”nti imaṃ gāthamāha.",
  "atk-s0505a:1615_0": "Tattha pahūtapaññanti mahāpaññaṃ.",
  "atk-s0505a:1615_1": "Tiṇṇanti caturoghatiṇṇaṃ.",
  "atk-s0505a:1615_2": "Pāraṅgatanti nibbānappattaṃ.",
  "atk-s0505a:1615_3": "Parinibbutanti saupādisesanibbānavasena parinibbutaṃ.",
  "atk-s0505a:1615_4": "Ṭhitattanti lokadhammehi akampanīyacittaṃ.",
  "atk-s0505a:1615_5": "Nikkhamma gharā panujja kāmeti vatthukāme panuditvā gharāvāsā nikkhamma.",
  "atk-s0505a:1615_6": "Kathaṃ bhikkhu sammā so loke paribbajeyyāti so bhikkhu kathaṃ loke sammā paribbajeyya vihareyya anupalitto lokena hutvā,",
  "atk-s0505a:1615_7": "lokaṃ atikkameyyāti vuttaṃ hoti.",
  "atk-s0505a:1615_8": "Sesamettha vuttanayameva.",
  "atk-s0505a:1616_0": "363.",
  "atk-s0505a:1616_1": "Atha bhagavā yasmā āsavakkhayaṃ appatvā loke sammā paribbajanto nāma natthi,",
  "atk-s0505a:1616_2": "tasmā tasmiṃ rāgacaritādivasena pariggahite sabbapuggalasamūhe taṃ taṃ tesaṃ tesaṃ samānadosānaṃ devatāgaṇānaṃ",
  "atk-s0505a:1616_3": "āciṇṇadosappahānatthaṃ “yassa maṅgalā”ti ārabhitvā arahattanikūṭeneva khīṇāsavapaṭipadaṃ pakāsento pannarasa",
  "atk-s0505a:1616_4": "gāthāyo abhāsi.",
  "atk-s0505a:1617_0": "Tattha paṭhamagāthāya tāva maṅgalāti maṅgalasutte vuttānaṃ diṭṭhamaṅgalādīnametaṃ adhivacanaṃ.",
  "atk-s0505a:1617_1": "Samūhatāti suṭṭhu ūhatā paññāsatthena samucchinnā.",
  "atk-s0505a:1617_2": "Uppātāti “ukkāpātadisāḍāhādayo evaṃ vipākā hontī”ti evaṃ pavattā uppātābhinivesā.",
  "atk-s0505a:1617_3": "Supināti “pubbaṇhasamaye supinaṃ disvā idaṃ nāma hoti,",
  "atk-s0505a:1617_4": "majjhanhikādīsu idaṃ,",
  "atk-s0505a:1617_5": "vāmapassena sayatā diṭṭhe idaṃ nāma hoti,",
  "atk-s0505a:1617_6": "dakkhiṇapassādīhi idaṃ,",
  "atk-s0505a:1617_7": "supinante candaṃ disvā idaṃ nāma hoti,",
  "atk-s0505a:1617_8": "sūriyādayo disvā ida”nti evaṃ pavattā supinābhinivesā.",
  "atk-s0505a:1617_9": "Lakkhaṇāti daṇḍalakkhaṇavatthalakkhaṇādipāṭhaṃ paṭhitvā “iminā idaṃ nāma hotī”ti evaṃ pavattā lakkhaṇābhinivesā.",
  "atk-s0505a:1617_10": "Te sabbepi brahmajāle vuttanayeneva veditabbā.",
  "atk-s0505a:1617_11": "So maṅgaladosavippahīnoti aṭṭhatiṃsa mahāmaṅgalāni ṭhapetvā avasesā maṅgaladosā nāma.",
  "atk-s0505a:1617_12": "Yassa panete maṅgalādayo samūhatā,",
  "atk-s0505a:1617_13": "so maṅgaladosavippahīno hoti.",
  "atk-s0505a:1617_14": "Atha vā maṅgalānañca uppātādidosānañca pahīnattā maṅgaladosavippahīno hoti,",
  "atk-s0505a:1617_15": "na maṅgalādīhi suddhiṃ pacceti ariyamaggassa adhigatattā.",
  "atk-s0505a:1617_16": "Tasmā sammā so loke paribbajeyya,",
  "atk-s0505a:1617_17": "so khīṇāsavo sammā loke paribbajeyya anupalitto lokenāti.",
  "atk-s0505a:1618_0": "364.",
  "atk-s0505a:1618_1": "Dutiyagāthāya rāgaṃ vinayetha mānusesu,",
  "atk-s0505a:1618_2": "dibbesu kāmesu cāpi bhikkhūti mānusesu ca dibbesu ca kāmaguṇesu anāgāmimaggena anuppattidhammataṃ nento rāgaṃ vinayetha.",
  "atk-s0505a:1618_3": "Atikkamma bhavaṃ samecca dhammanti evaṃ rāgaṃ vinetvā tato paraṃ arahattamaggena sabbappakārato pariññābhisamayādayo",
  "atk-s0505a:1618_4": "sādhento catusaccabhedampi samecca dhammaṃ imāya paṭipadāya tividhampi atikkamma bhavaṃ.",
  "atk-s0505a:1618_5": "Sammā soti sopi bhikkhu sammā loke paribbajeyya.",
  "atk-s0505a:1619_0": "365.",
  "atk-s0505a:1619_1": "Tatiyagāthāya “anurodhavirodhavippahīno”ti sabbavatthūsu pahīnarāgadoso.",
  "atk-s0505a:1619_2": "Sesaṃ vuttanayameva sabbagāthāsu ca “sopi bhikkhu sammā loke paribbajeyyā”ti yojetabbaṃ.",
  "atk-s0505a:1619_3": "Ito parañhi yojanampi avatvā avuttanayameva vaṇṇayissāma.",
  "atk-s0505a:1620_0": "366.",
  "atk-s0505a:1620_1": "Catutthagāthāya sattasaṅkhāravasena duvidhaṃ piyañca appiyañca veditabbaṃ,",
  "atk-s0505a:1620_2": "tattha chandarāgapaṭighappahānena hitvā.",
  "atk-s0505a:1620_3": "Anupādāyāti catūhi upādānehi kañci dhammaṃ aggahetvā.",
  "atk-s0505a:1620_4": "Anissito kuhiñcīti aṭṭhasatabhedena taṇhānissayena dvāsaṭṭhibhedena diṭṭhinissayena ca kuhiñci rūpādidhamme bhave vā anissito.",
  "atk-s0505a:1620_5": "Saṃyojaniyehi vippamuttoti sabbepi tebhūmakadhammā dasavidhasaṃyojanassa visayattā saṃyojaniyā,",
  "atk-s0505a:1620_6": "tehi sabbappakārato maggabhāvanāya pariññātattā ca vippamuttoti attho.",
  "atk-s0505a:1620_7": "Paṭhamapādena cettha rāgadosappahānaṃ vuttaṃ,",
  "atk-s0505a:1620_8": "dutiyena upādānanissayābhāvo,",
  "atk-s0505a:1620_9": "tatiyena sesākusalehi akusalavatthūhi ca vippamokkho.",
  "atk-s0505a:1620_10": "Paṭhamena vā rāgadosappahānaṃ,",
  "atk-s0505a:1620_11": "dutiyena tadupāyo,",
  "atk-s0505a:1620_12": "tatiyena tesaṃ pahīnattā saṃyojaniyehi vippamokkhoti veditabbo.",
  "atk-s0505a:1621_0": "367.",
  "atk-s0505a:1621_1": "Pañcamagāthāya upadhīsūti khandhupadhīsu.",
  "atk-s0505a:1621_2": "Ādānanti ādātabbaṭṭhena teyeva vuccanti.",
  "atk-s0505a:1621_3": "Anaññaneyyoti aniccādīnaṃ sudiṭṭhattā “idaṃ seyyo”ti kenaci anetabbo.",
  "atk-s0505a:1621_4": "Sesaṃ uttānapadatthameva.",
  "atk-s0505a:1621_5": "Idaṃ vuttaṃ hoti –",
  "atk-s0505a:1621_6": "ādānesu catutthamaggena sabbaso chandarāgaṃ vinetvā so vinītachandarāgo,",
  "atk-s0505a:1621_7": "tesu upadhīsu na sārameti,",
  "atk-s0505a:1621_8": "sabbe upadhī asārakatteneva passati.",
  "atk-s0505a:1621_9": "Tato tesu duvidhenapi nissayena anissito aññena vā kenaci “idaṃ seyyo”ti anetabbo khīṇāsavo bhikkhu sammā so loke paribbajeyya.",
  "atk-s0505a:1622_0": "368.",
  "atk-s0505a:1622_1": "Chaṭṭhagāthāya aviruddhoti etesaṃ tiṇṇaṃ duccaritānaṃ pahīnattā sucaritehi saddhiṃ aviruddho.",
  "atk-s0505a:1622_2": "Viditvā dhammanti maggena catusaccadhammaṃ ñatvā.",
  "atk-s0505a:1622_3": "Nibbānapadābhipatthayānoti anupādisesaṃ khandhaparinibbānapadaṃ patthayamāno.",
  "atk-s0505a:1622_4": "Sesaṃ uttānatthameva.",
  "atk-s0505a:1623_0": "369.",
  "atk-s0505a:1623_1": "Sattamagāthāya akkuṭṭhoti dasahi akkosavatthūhi abhisatto.",
  "atk-s0505a:1623_2": "Na sandhiyethāti na upanayhetha na kuppeyya.",
  "atk-s0505a:1623_3": "Laddhā parabhojanaṃ na majjeti parehi dinnaṃ saddhādeyyaṃ labhitvā “ahaṃ ñāto yasassī lābhī”ti na majjeyya.",
  "atk-s0505a:1623_4": "Sesaṃ uttānatthameva.",
  "atk-s0505a:1624_0": "370.",
  "atk-s0505a:1624_1": "Aṭṭhamagāthāya lobhanti visamalobhaṃ.",
  "atk-s0505a:1624_2": "Bhavanti kāmabhavādibhavaṃ.",
  "atk-s0505a:1624_3": "Evaṃ dvīhi padehi bhavabhogataṇhā vuttā.",
  "atk-s0505a:1624_4": "Purimena vā sabbāpi taṇhā,",
  "atk-s0505a:1624_5": "pacchimena kammabhavo.",
  "atk-s0505a:1624_6": "Virato chedanabandhanā cāti evametesaṃ kammakilesānaṃ pahīnattā parasattachedanabandhanā ca viratoti.",
  "atk-s0505a:1624_7": "Sesaṃ vuttanayameva.",
  "atk-s0505a:1625_0": "371.",
  "atk-s0505a:1625_1": "Navamagāthāya sāruppaṃ attano viditvāti attano bhikkhubhāvassa patirūpaṃ anesanādiṃ pahāya sammāesanādiājīvasuddhiṃ",
  "atk-s0505a:1625_2": "aññañca sammāpaṭipattiṃ tattha patiṭṭhahanena viditvā.",
  "atk-s0505a:1625_3": "Na hi ñātamatteneva kiñci hoti.",
  "atk-s0505a:1625_4": "Yathātathiyanti yathātathaṃ yathābhūtaṃ.",
  "atk-s0505a:1625_5": "Dhammanti khandhāyatanādibhedaṃ yathābhūtañāṇena,",
  "atk-s0505a:1625_6": "catusaccadhammaṃ vā maggena viditvā.",
  "atk-s0505a:1625_7": "Sesaṃ uttānatthameva.",
  "atk-s0505a:1626_0": "372.",
  "atk-s0505a:1626_1": "Dasamagāthāya so nirāso anāsisānoti yassa ariyamaggena vināsitattā anusayā ca na santi,",
  "atk-s0505a:1626_2": "akusalamūlā ca samūhatā,",
  "atk-s0505a:1626_3": "so nirāso nittaṇho hoti.",
  "atk-s0505a:1626_4": "Tato āsāya abhāvena kañci rūpādidhammaṃ nāsīsati.",
  "atk-s0505a:1626_5": "Tenāha “nirāso anāsisāno”ti.",
  "atk-s0505a:1626_6": "Sesaṃ vuttanayameva.",
  "atk-s0505a:1627_0": "373.",
  "atk-s0505a:1627_1": "Ekādasamagāthāya āsavakhīṇoti khīṇacaturāsavo.",
  "atk-s0505a:1627_2": "Pahīnamānoti pahīnanavavidhamāno.",
  "atk-s0505a:1627_3": "Rāgapathanti rāgavisayabhūtaṃ tebhūmakadhammajātaṃ.",
  "atk-s0505a:1627_4": "Upātivattoti pariññāpahānehi atikkanto.",
  "atk-s0505a:1627_5": "Dantoti sabbadvāravisevanaṃ hitvā ariyena damathena dantabhūmiṃ patto.",
  "atk-s0505a:1627_6": "Parinibbutoti kilesaggivūpasamena sītibhūto.",
  "atk-s0505a:1627_7": "Sesaṃ vuttanayameva.",
  "atk-s0505a:1628_0": "374.",
  "atk-s0505a:1628_1": "Dvādasamagāthāya saddhoti buddhādiguṇesu parappaccayavirahitattā sabbākārasampannena aveccappasādena samannāgato,",
  "atk-s0505a:1628_2": "na parassa saddhāya paṭipattiyaṃ gamanabhāvena. Yathāha –",
  "atk-s0505a:1628_3": "“na khvāhaṃ ettha bhante bhagavato saddhāya gacchāmī”ti.",
  "atk-s0505a:1628_4": "Sutavāti vositasutakiccattā paramatthikasutasamannāgato.",
  "atk-s0505a:1628_5": "Niyāmadassīti saṃsārakantāramūḷhe loke amatapuragāmino sammattaniyāmabhūtassa maggassa dassāvī,",
  "atk-s0505a:1628_6": "diṭṭhamaggoti vuttaṃ hoti.",
  "atk-s0505a:1628_7": "Vaggagatesu na vaggasārīti vaggagatā nāma dvāsaṭṭhidiṭṭhigatikā aññamaññaṃ paṭilomattā,",
  "atk-s0505a:1628_8": "evaṃ vaggāhi diṭṭhīhi gatesu sattesu na vaggasārī –",
  "atk-s0505a:1628_9": "“idaṃ ucchijjissati,",
  "atk-s0505a:1628_10": "idaṃ tatheva bhavissatī”ti evaṃ diṭṭhivasena agamanato.",
  "atk-s0505a:1628_11": "Paṭighanti paṭighātakaṃ,",
  "atk-s0505a:1628_12": "cittavighātakanti vuttaṃ hoti.",
  "atk-s0505a:1628_13": "Dosavisesanamevetaṃ.",
  "atk-s0505a:1628_14": "Vineyyāti vinetvā.",
  "atk-s0505a:1628_15": "Sesaṃ vuttanayameva.",
  "atk-s0505a:1629_0": "375.",
  "atk-s0505a:1629_1": "Terasamagāthāya saṃsuddhajinoti saṃsuddhena arahattamaggena vijitakileso.",
  "atk-s0505a:1629_2": "Vivaṭṭacchadoti vivaṭarāgadosamohachadano.",
  "atk-s0505a:1629_3": "Dhammesu vasīti catusaccadhammesu vasippatto.",
  "atk-s0505a:1629_4": "Na hissa sakkā te dhammā yathā ñātā kenaci aññathā kātuṃ,",
  "atk-s0505a:1629_5": "tena khīṇāsavo “dhammesu vasī”ti vuccati.",
  "atk-s0505a:1629_6": "Pāragūti pāraṃ vuccati nibbānaṃ, taṃ gato,",
  "atk-s0505a:1629_7": "saupādisesavasena adhigatoti vuttaṃ hoti.",
  "atk-s0505a:1629_8": "Anejoti apagatataṇhācalano.",
  "atk-s0505a:1629_9": "Saṅkhāranirodhañāṇakusaloti saṅkhāranirodho vuccati nibbānaṃ,",
  "atk-s0505a:1629_10": "tamhi ñāṇaṃ ariyamaggapaññā,",
  "atk-s0505a:1629_11": "tattha kusalo,",
  "atk-s0505a:1629_12": "catukkhattuṃ bhāvitattā chekoti vuttaṃ hoti.",
  "atk-s0505a:1630_0": "376.",
  "atk-s0505a:1630_1": "Cuddasamagāthāya atītesūti pavattiṃ patvā atikkantesu pañcakkhandhesu.",
  "atk-s0505a:1630_2": "Anāgatesūti pavattiṃ appattesu pañcakkhandhesu eva.",
  "atk-s0505a:1630_3": "Kappātītoti “ahaṃ mama”nti kappanaṃ sabbampi vā taṇhādiṭṭhikappaṃ atīto.",
  "atk-s0505a:1630_4": "Aticca suddhipaññoti atīva suddhipañño,",
  "atk-s0505a:1630_5": "atikkamitvā vā suddhipañño.",
  "atk-s0505a:1630_6": "Kiṃ atikkamitvā?",
  "atk-s0505a:1630_7": "Addhattayaṃ.",
  "atk-s0505a:1630_8": "Arahā hi yvāyaṃ avijjāsaṅkhārasaṅkhāto atīto addhā,",
  "atk-s0505a:1630_9": "jātijarāmaraṇasaṅkhāto anāgato addhā,",
  "atk-s0505a:1630_10": "viññāṇādibhavapariyanto paccuppanno ca addhā,",
  "atk-s0505a:1630_11": "taṃ sabbampi atikkamma kaṅkhaṃ vitaritvā paramasuddhippattapañño hutvā ṭhito.",
  "atk-s0505a:1630_12": "Tena vuccati “aticca suddhipañño”ti.",
  "atk-s0505a:1630_13": "Sabbāyatanehīti dvādasahāyatanehi.",
  "atk-s0505a:1630_14": "Arahā hi evaṃ kappātīto.",
  "atk-s0505a:1630_15": "Kappātītattā aticca suddhipaññattā ca āyatiṃ na kiñci āyatanaṃ upeti. Tenāha –",
  "atk-s0505a:1630_16": "“sabbāyatanehi vippamutto”ti.",
  "atk-s0505a:1631_0": "377.",
  "atk-s0505a:1631_1": "Pannarasamagāthāya aññāya padanti ye te “saccānaṃ caturo padā”ti vuttā,",
  "atk-s0505a:1631_2": "tesu ekekapadaṃ pubbabhāgasaccavavatthāpanapaññāya ñatvā.",
  "atk-s0505a:1631_3": "Samecca dhammanti tato paraṃ catūhi ariyamaggehi catusaccadhammaṃ samecca.",
  "atk-s0505a:1631_4": "Vivaṭaṃ disvāna pahānamāsavānanti atha paccavekkhaṇañāṇena āsavakkhayasaññitaṃ nibbānaṃ vivaṭaṃ pākaṭamanāvaṭaṃ disvā.",
  "atk-s0505a:1631_5": "Sabbupadhīnaṃ parikkhayāti sabbesaṃ khandhakāmaguṇakilesābhisaṅkhārabhedānaṃ upadhīnaṃ parikkhīṇattā",
  "atk-s0505a:1631_6": "katthaci asajjamāno bhikkhu sammā so loke paribbajeyya vihareyya,",
  "atk-s0505a:1631_7": "anallīyanto lokaṃ gaccheyyāti desanaṃ niṭṭhāpesi.",
  "atk-s0505a:1632_0": "378.",
  "atk-s0505a:1632_1": "Tato so nimmito dhammadesanaṃ thomento “addhā hi bhagavā”ti imaṃ gāthamāha.",
  "atk-s0505a:1632_2": "Tattha yo so evaṃ vihārīti yo so maṅgalādīni samūhanitvā sabbamaṅgaladosappahānavihārī,",
  "atk-s0505a:1632_3": "yopi so dibbamānusakesu kāmesu rāgaṃ vineyya bhavātikkamma dhammābhisamayavihārīti evaṃ tāya tāya gāthāya niddiṭṭhabhikkhuṃ dassento āha.",
  "atk-s0505a:1632_4": "Sesaṃ uttānameva.",
  "atk-s0505a:1632_5": "Ayaṃ pana yojanā –",
  "atk-s0505a:1632_6": "addhā hi bhagavā tatheva etaṃ yaṃ tvaṃ “yassa maṅgalā samūhatā”tiādīni vatvā tassā tassā gāthāya pariyosāne “sammā so loke paribbajeyyā”ti avaca.",
  "atk-s0505a:1632_7": "Kiṃ kāraṇaṃ?",
  "atk-s0505a:1632_8": "Yo so evaṃvihārī bhikkhu,",
  "atk-s0505a:1632_9": "so uttamena damathena danto,",
  "atk-s0505a:1632_10": "sabbāni ca dasapi saṃyojanāni caturo ca yoge vītivatto hoti.",
  "atk-s0505a:1632_11": "Tasmā sammā so loke paribbajeyya,",
  "atk-s0505a:1632_12": "natthi me ettha vicikicchāti iti desanāthomanagāthampi vatvā arahattanikūṭeneva desanaṃ niṭṭhāpesi.",
  "atk-s0505a:1632_13": "Suttapariyosāne koṭisatasahassadevatānaṃ aggaphalappatti ahosi,",
  "atk-s0505a:1632_14": "sotāpattisakadāgāmianāgāmiphalappattā pana gaṇanato asaṅkhyeyyāti.",
  "atk-s0505a:1633_0": "Paramatthajotikāya khuddaka-aṭṭhakathāya",
  "atk-s0505a:1634_0": "Suttanipāta-aṭṭhakathāya sammāparibbājanīyasuttavaṇṇanā",
  "atk-s0505a:1635_0": "Niṭṭhitā.",
  "atk-s0505a:1636_0": "14. Dhammikasuttavaṇṇanā",
  "atk-s0505a:1637_0": "Evaṃ me sutanti dhammikasuttaṃ.",
  "atk-s0505a:1637_1": "Kā uppatti?",
  "atk-s0505a:1637_2": "Tiṭṭhamāne kira bhagavati lokanāthe dhammiko nāma upāsako ahosi nāmena ca paṭipattiyā ca.",
  "atk-s0505a:1637_3": "So kira saraṇasampanno sīlasampanno bahussuto piṭakattayadharo anāgāmī abhiññālābhī ākāsacārī ahosi.",
  "atk-s0505a:1637_4": "Tassa parivārā pañcasatā upāsakā,",
  "atk-s0505a:1637_5": "tepi tādisā eva ahesuṃ.",
  "atk-s0505a:1637_6": "Tassekadivasaṃ uposathikassa rahogatassa paṭisallīnassa majjhimayāmāvasānasamaye evaṃ parivitakko udapādi –",
  "atk-s0505a:1637_7": "“yaṃnūnāhaṃ agāriyaanagāriyānaṃ paṭipadaṃ puccheyya”nti.",
  "atk-s0505a:1637_8": "So pañcahi upāsakasatehi parivuto bhagavantaṃ upasaṅkamitvā tamatthaṃ pucchi,",
  "atk-s0505a:1637_9": "bhagavā cassa byākāsi.",
  "atk-s0505a:1637_10": "Tattha pubbe vaṇṇitasadisaṃ vuttanayeneva veditabbaṃ,",
  "atk-s0505a:1637_11": "apubbaṃ vaṇṇayissāma.",
  "atk-s0505a:1638_0": "379.",
  "atk-s0505a:1638_1": "Tattha paṭhamagāthāya tāva kathaṃkaroti kathaṃ karonto kathaṃ paṭipajjanto.",
  "atk-s0505a:1638_2": "Sādhu hotīti sundaro anavajjo atthasādhano hoti.",
  "atk-s0505a:1638_3": "Upāsakāseti upāsakāicceva vuttaṃ hoti.",
  "atk-s0505a:1638_4": "Sesamatthato pākaṭameva.",
  "atk-s0505a:1638_5": "Ayaṃ pana yojanā –",
  "atk-s0505a:1638_6": "yo vā agārā anagārameti pabbajati,",
  "atk-s0505a:1638_7": "ye vā agārino upāsakā,",
  "atk-s0505a:1638_8": "etesu duvidhesu sāvakesu kathaṃkaro sāvako sādhu hotīti.",
  "atk-s0505a:1639_0": "380- 1.",
  "atk-s0505a:1639_1": "Idāni evaṃ puṭṭhassa bhagavato byākaraṇasamatthataṃ dīpento “tuvañhī”ti gāthādvayamāha.",
  "atk-s0505a:1639_2": "Tattha gatinti ajjhāsayagatiṃ.",
  "atk-s0505a:1639_3": "Parāyaṇanti nipphattiṃ.",
  "atk-s0505a:1639_4": "Atha vā gatinti nirayādipañcappabhedaṃ.",
  "atk-s0505a:1639_5": "Parāyaṇanti gatito paraṃ ayanaṃ gativippamokkhaṃ parinibbānaṃ,",
  "atk-s0505a:1639_6": "na catthi tulyoti tayā sadiso natthi.",
  "atk-s0505a:1639_7": "Sabbaṃ tuvaṃ ñāṇamavecca dhammaṃ,",
  "atk-s0505a:1639_8": "pakāsesi satte anukampamānoti tvaṃ bhagavā yadatthi ñeyyaṃ nāma,",
  "atk-s0505a:1639_9": "taṃ anavasesaṃ avecca paṭivijjhitvā satte anukampamāno sabbaṃ ñāṇañca dhammañca pakāsesi.",
  "atk-s0505a:1639_10": "Yaṃ yaṃ yassa hitaṃ hoti,",
  "atk-s0505a:1639_11": "taṃ taṃ tassa āvikāsiyeva desesiyeva,",
  "atk-s0505a:1639_12": "na te atthi ācariyamuṭṭhīti vuttaṃ hoti.",
  "atk-s0505a:1639_13": "Virocasi vimaloti dhūmarajādivirahito viya cando,",
  "atk-s0505a:1639_14": "rāgādimalābhāvena vimalo virocasi.",
  "atk-s0505a:1639_15": "Sesamettha uttānatthameva.",
  "atk-s0505a:1640_0": "382.",
  "atk-s0505a:1640_1": "Idāni yesaṃ tadā bhagavā dhammaṃ desesi,",
  "atk-s0505a:1640_2": "te devaputte kittetvā bhagavantaṃ pasaṃsanto “āgañchī te santike”ti gāthādvayamāha.",
  "atk-s0505a:1640_3": "Tattha nāgarājā erāvaṇo nāmāti ayaṃ kira erāvaṇo nāma devaputto kāmarūpī dibbe vimāne vasati.",
  "atk-s0505a:1640_4": "So yadā sakko uyyānakīḷaṃ gacchati,",
  "atk-s0505a:1640_5": "tadā diyaḍḍhasatayojanaṃ kāyaṃ abhinimminitvā tettiṃsa kumbhe māpetvā erāvaṇo nāma hatthī hoti.",
  "atk-s0505a:1640_6": "Tassa ekekasmiṃ kumbhe dve dve dantā honti,",
  "atk-s0505a:1640_7": "ekekasmiṃ dante satta satta pokkharaṇiyo,",
  "atk-s0505a:1640_8": "ekekissā pokkharaṇiyā satta satta paduminiyo,",
  "atk-s0505a:1640_9": "ekekissā paduminiyā satta satta pupphāni,",
  "atk-s0505a:1640_10": "ekekasmiṃ pupphe satta satta pattāni,",
  "atk-s0505a:1640_11": "ekekasmiṃ patte satta satta accharāyo naccanti padumaccharāyotveva vissutā sakkassa nāṭakitthiyo,",
  "atk-s0505a:1640_12": "yā ca vimānavatthusmimpi “bhamanti kaññā padumesu sikkhitā”ti āgatā.",
  "atk-s0505a:1640_13": "Tesaṃ pana tettisaṃkumbhānaṃ majjhe sudassanakumbho nāma tiṃsayojanamatto hoti,",
  "atk-s0505a:1640_14": "tattha yojanappamāṇo maṇipallaṅko tiyojanubbedhe pupphamaṇḍape attharīyati.",
  "atk-s0505a:1640_15": "Tattha sakko devānamindo accharāsaṅghaparivuto dibbasampattiṃ paccanubhoti.",
  "atk-s0505a:1640_16": "Sakke pana devānaminde uyyānakīḷāto paṭinivatte puna taṃ rūpaṃ saṃharitvāna devaputtova hoti.",
  "atk-s0505a:1640_17": "Taṃ sandhāyāha –",
  "atk-s0505a:1640_18": "“āgañchi te santike nāgarājā erāvaṇo nāmā”ti.",
  "atk-s0505a:1640_19": "Jinoti sutvāti “vijitapāpadhammo esa bhagavā”ti evaṃ sutvā.",
  "atk-s0505a:1640_20": "Sopi tayā mantayitvāti tayā saddhiṃ mantayitvā,",
  "atk-s0505a:1640_21": "pañhaṃ pucchitvāti adhippāyo.",
  "atk-s0505a:1640_22": "Ajjhagamāti adhiagamā,",
  "atk-s0505a:1640_23": "gatoti vuttaṃ hoti.",
  "atk-s0505a:1640_24": "Sādhūti sutvāna patītarūpoti taṃ pañhaṃ sutvā “sādhu bhante”ti abhinanditvā tuṭṭharūpo gatoti attho.",
  "atk-s0505a:1641_0": "383.",
  "atk-s0505a:1641_1": "Rājāpi taṃ vessavaṇo kuveroti ettha so yakkho rañjanaṭṭhena rājā,",
  "atk-s0505a:1641_2": "visāṇāya rājadhāniyā rajjaṃ kāretīti vessavaṇo,",
  "atk-s0505a:1641_3": "purimanāmena kuveroti veditabbo.",
  "atk-s0505a:1641_4": "So kira kuvero nāma brāhmaṇamahāsālo hutvā dānādīni puññāni katvā visāṇāya rājadhāniyā adhipati hutvā nibbatto.",
  "atk-s0505a:1641_5": "Tasmā “kuvero vessavaṇo”ti vuccati.",
  "atk-s0505a:1641_6": "Vuttañcetaṃ āṭānāṭiyasutte –",
  "atk-s0505a:1642_0": "“Kuverassa kho pana, mārisa,",
  "atk-s0505a:1642_1": "mahārājassa visāṇā nāma rājadhānī,",
  "atk-s0505a:1642_2": "tasmā kuvero mahārājā ‘vessavaṇo’ti pavuccatī”ti –",
  "atk-s0505a:1643_0": "Sesamettha pākaṭameva.",
  "atk-s0505a:1644_0": "Tattha siyā –",
  "atk-s0505a:1644_1": "kasmā pana dūratare tāvatiṃsabhavane vasanto erāvaṇo paṭhamaṃ āgato,",
  "atk-s0505a:1644_2": "vessavaṇo pacchā,",
  "atk-s0505a:1644_3": "ekanagareva vasanto ayaṃ upāsako sabbapacchā,",
  "atk-s0505a:1644_4": "kathañca so tesaṃ āgamanaṃ aññāsi,",
  "atk-s0505a:1644_5": "yena evamāhāti? Vuccate –",
  "atk-s0505a:1644_6": "vessavaṇo kira tadā anekasahassapavāḷapallaṅkaṃ dvādasayojanaṃ nārivāhanaṃ abhiruyha pavāḷakuntaṃ uccāretvā",
  "atk-s0505a:1644_7": "dasasahassakoṭiyakkhehi parivuto “bhagavantaṃ pañhaṃ pucchissāmī”ti ākāsaṭṭhakavimānāni pariharitvā maggena",
  "atk-s0505a:1644_8": "maggaṃ āgacchanto veḷukaṇḍakanagare nandamātāya upāsikāya nivesanassa uparibhāgaṃ sampatto.",
  "atk-s0505a:1644_9": "Upāsikāya ayamānubhāvo –",
  "atk-s0505a:1644_10": "parisuddhasīlā hoti,",
  "atk-s0505a:1644_11": "niccaṃ vikālabhojanā paṭiviratā,",
  "atk-s0505a:1644_12": "piṭakattayadhārinī,",
  "atk-s0505a:1644_13": "anāgāmiphale patiṭṭhitā.",
  "atk-s0505a:1644_14": "Sā tamhi samaye sīhapañjaraṃ ugghāṭetvā utuggahaṇatthāya māluteritokāse ṭhatvā aṭṭhakapārāyanavagge parimaṇḍalehi",
  "atk-s0505a:1644_15": "padabyañjanehi madhurena sarena bhāsati.",
  "atk-s0505a:1644_16": "Vessavaṇo tattheva yānāni ṭhapetvā yāva upāsikā “idamavoca bhagavā magadhesu viharanto pāsāṇake cetiye",
  "atk-s0505a:1644_17": "paricārakasoḷasannaṃ brāhmaṇāna”nti nigamanaṃ abhāsi,",
  "atk-s0505a:1644_18": "tāva sabbaṃ sutvā vaggapariyosāne suvaṇṇamurajasadisaṃ mahantaṃ gīvaṃ paggahetvā “sādhu sādhu bhaginī”ti sādhukāramadāsi.",
  "atk-s0505a:1644_19": "Sā “ko etthā”ti āha.",
  "atk-s0505a:1644_20": "“Ahaṃ bhagini vessavaṇo”ti.",
  "atk-s0505a:1644_21": "Upāsikā kira paṭhamaṃ sotāpannā ahosi,",
  "atk-s0505a:1644_22": "pacchā vessavaṇo.",
  "atk-s0505a:1644_23": "Taṃ so dhammato sahodarabhāvaṃ sandhāya upāsikaṃ bhaginivādena samudācarati.",
  "atk-s0505a:1644_24": "Upāsikāya ca “vikālo,",
  "atk-s0505a:1644_25": "bhātika bhadramukha,",
  "atk-s0505a:1644_26": "yassa dāni kālaṃ maññasī”ti vutto “ahaṃ bhagini tayi pasanno pasannākāraṃ karomī”ti āha.",
  "atk-s0505a:1644_27": "Tena hi bhadramukha,",
  "atk-s0505a:1644_28": "mama khette nipphannaṃ sāliṃ kammakarā āharituṃ na sakkonti,",
  "atk-s0505a:1644_29": "taṃ tava parisāya āṇāpehīti.",
  "atk-s0505a:1644_30": "So “sādhu bhaginī”ti yakkhe āṇāpesi.",
  "atk-s0505a:1644_31": "Te aḍḍhaterasa koṭṭhāgārasatāni pūresuṃ.",
  "atk-s0505a:1644_32": "Tato pabhuti koṭṭhāgāraṃ ūnaṃ nāma nāhosi,",
  "atk-s0505a:1644_33": "“nandamātu koṭṭhāgāraṃ viyā”ti loke nidassanaṃ ahosi.",
  "atk-s0505a:1644_34": "Vessavaṇo koṭṭhāgārāni pūretvā bhagavantaṃ upasaṅkami.",
  "atk-s0505a:1644_35": "Bhagavā “vikāle āgatosī”ti āha.",
  "atk-s0505a:1644_36": "Atha bhagavato sabbaṃ ārocesi.",
  "atk-s0505a:1644_37": "Iminā kāraṇena āsannatarepi cātumahārājikabhavane vasanto vessavaṇo pacchā āgato.",
  "atk-s0505a:1644_38": "Erāvaṇassa pana na kiñci antarā karaṇīyaṃ ahosi,",
  "atk-s0505a:1644_39": "tena so paṭhamataraṃ āgato.",
  "atk-s0505a:1645_0": "Ayaṃ pana upāsako kiñcāpi anāgāmī pakatiyāva ekabhattiko,",
  "atk-s0505a:1645_1": "tathāpi tadā uposathadivasoti katvā uposathaṅgāni adhiṭṭhāya sāyanhasamayaṃ sunivattho supāruto pañcasataupāsakaparivuto",
  "atk-s0505a:1645_2": "jetavanaṃ gantvā dhammadesanaṃ sutvā attano gharaṃ āgamma tesaṃ upāsakānaṃ saraṇasīlauposathānisaṃsādibhedaṃ",
  "atk-s0505a:1645_3": "upāsakadhammaṃ kathetvā te upāsake uyyojesi.",
  "atk-s0505a:1645_4": "Tesañca tasseva ghare muṭṭhihatthappamāṇapādakāni pañca kappiyamañcasatāni pāṭekkovarakesu paññattāni honti.",
  "atk-s0505a:1645_5": "Te attano attano ovarakaṃ pavisitvā samāpattiṃ appetvā nisīdiṃsu,",
  "atk-s0505a:1645_6": "upāsakopi tathevākāsi.",
  "atk-s0505a:1645_7": "Tena ca samayena sāvatthinagare sattapaññāsa kulasatasahassāni vasanti,",
  "atk-s0505a:1645_8": "manussagaṇanāya aṭṭhārasakoṭimanussā.",
  "atk-s0505a:1645_9": "Tena paṭhamayāme hatthiassamanussabherisaddādīhi sāvatthinagaraṃ mahāsamuddo viya ekasaddaṃ hoti.",
  "atk-s0505a:1645_10": "Majjhimayāmasamanantare so saddo paṭippassambhati.",
  "atk-s0505a:1645_11": "Tamhi kāle upāsako samāpattito vuṭṭhāya attano guṇe āvajjetvā “yenāhaṃ maggasukhena phalasukhena sukhito viharāmi,",
  "atk-s0505a:1645_12": "idaṃ sukhaṃ kaṃ nissāya laddha”nti cintetvā “bhagavantaṃ nissāyā”ti bhagavati cittaṃ pasādetvā “bhagavā",
  "atk-s0505a:1645_13": "etarahi katamena vihārena viharatī”ti āvajjento dibbena cakkhunā erāvaṇavessavaṇe disvā dibbāya sotadhātuyā",
  "atk-s0505a:1645_14": "dhammadesanaṃ sutvā cetopariyañāṇena tesaṃ pasannacittataṃ ñatvā “yaṃnūnāhampi bhagavantaṃ ubhayahitaṃ",
  "atk-s0505a:1645_15": "paṭipadaṃ puccheyya”nti cintesi.",
  "atk-s0505a:1645_16": "Tasmā so ekanagare vasantopi sabbapacchā āgato,",
  "atk-s0505a:1645_17": "evañca nesaṃ āgamanaṃ aññāsi. Tenāha –",
  "atk-s0505a:1645_18": "“āgañchi te santike nāgarājā…pe…",
  "atk-s0505a:1645_19": "so cāpi sutvāna patītarūpo”ti.",
  "atk-s0505a:1646_0": "384.",
  "atk-s0505a:1646_1": "Idāni ito bahiddhā lokasammatehi samaṇabrāhmaṇehi ukkaṭṭhabhāvena bhagavantaṃ pasaṃsanto “ye kecime”ti gāthādvayamāha.",
  "atk-s0505a:1646_2": "Tattha titthiyāti nandavacchasaṃkiccehi ādipuggalehi tīhi titthakarehi kate diṭṭhititthe jātā,",
  "atk-s0505a:1646_3": "tesaṃ sāsane pabbajitā pūraṇādayo cha satthāro.",
  "atk-s0505a:1646_4": "Tattha nāṭaputto nigaṇṭho,",
  "atk-s0505a:1646_5": "avasesā ājīvakāti te sabbe dassento āha “ye kecime titthiyā vādasīlā”ti,",
  "atk-s0505a:1646_6": "“mayaṃ sammā paṭipannā,",
  "atk-s0505a:1646_7": "aññe micchā paṭipannā”ti evaṃ vādakaraṇasīlā lokaṃ mukhasattīhi vitudantā vicaranti.",
  "atk-s0505a:1646_8": "Ājīvakā vāti te ekajjhamuddiṭṭhe bhinditvā dasseti.",
  "atk-s0505a:1646_9": "Nātitarantīti nātikkamanti.",
  "atk-s0505a:1646_10": "Sabbeti aññepi ye keci titthiyasāvakādayo,",
  "atk-s0505a:1646_11": "tepi pariggaṇhanto āha.",
  "atk-s0505a:1646_12": "“Ṭhito vajantaṃ viyā”ti yathā koci ṭhito gativikalo sīghagāminaṃ purisaṃ gacchantaṃ nātitareyya,",
  "atk-s0505a:1646_13": "evaṃ te paññāgatiyā abhāvena te te atthappabhede bujjhituṃ asakkontā ṭhitā,",
  "atk-s0505a:1646_14": "atijavanapaññaṃ bhagavantaṃ nātitarantīti attho.",
  "atk-s0505a:1647_0": "385.",
  "atk-s0505a:1647_1": "Brāhmaṇā vādasīlā vuddhā cāti ettāvatā caṅkītārukkhapokkharasātijāṇussoṇiādayo dasseti,",
  "atk-s0505a:1647_2": "api brāhmaṇā santi kecīti iminā majjhimāpi daharāpi kevalaṃ brāhmaṇā santi atthi upalabbhanti kecīti",
  "atk-s0505a:1647_3": "evaṃ assalāyanavāseṭṭhaambaṭṭhauttaramāṇavakādayo dasseti.",
  "atk-s0505a:1647_4": "Atthabaddhāti “api nu kho imaṃ pañhaṃ byākareyya,",
  "atk-s0505a:1647_5": "imaṃ kaṅkhaṃ chindeyyā”ti evaṃ atthabaddhā bhavanti.",
  "atk-s0505a:1647_6": "Ye cāpi aññeti aññepi ye “mayaṃ vādino”ti evaṃ maññamānā vicaranti khattiyapaṇḍitabrāhmaṇabrahmadevayakkhādayo aparimāṇā.",
  "atk-s0505a:1647_7": "Tepi sabbe tayi atthabaddhā bhavantīti dasseti.",
  "atk-s0505a:1648_0": "386- 7.",
  "atk-s0505a:1648_1": "Evaṃ nānappakārehi bhagavantaṃ pasaṃsitvā idāni dhammeneva taṃ pasaṃsitvā dhammakathaṃ yācanto “ayañhi dhammo”ti gāthādvayamāha.",
  "atk-s0505a:1648_2": "Tattha ayañhi dhammoti sattatiṃsa bodhipakkhiyadhamme sandhāyāha.",
  "atk-s0505a:1648_3": "Nipuṇoti saṇho duppaṭivijjho.",
  "atk-s0505a:1648_4": "Sukhoti paṭividdho samāno lokuttarasukhamāvahati,",
  "atk-s0505a:1648_5": "tasmā sukhāvahattā “sukho”ti vuccati.",
  "atk-s0505a:1648_6": "Suppavuttoti sudesito.",
  "atk-s0505a:1648_7": "Sussūsamānāti sotukāmamhāti attho.",
  "atk-s0505a:1648_8": "Taṃ no vadāti taṃ dhammaṃ amhākaṃ vada.",
  "atk-s0505a:1648_9": "“Tvaṃ no”tipi pāṭho,",
  "atk-s0505a:1648_10": "tvaṃ amhākaṃ vadāti attho.",
  "atk-s0505a:1648_11": "Sabbepime bhikkhavoti taṅkhaṇaṃ nisinnāni kira pañca bhikkhusatāni honti,",
  "atk-s0505a:1648_12": "tāni dassento yācati.",
  "atk-s0505a:1648_13": "Upāsakā cāpīti attano parivāre aññe ca dasseti.",
  "atk-s0505a:1648_14": "Sesamettha pākaṭameva.",
  "atk-s0505a:1649_0": "388.",
  "atk-s0505a:1649_1": "Atha bhagavā anagāriyapaṭipadaṃ tāva dassetuṃ bhikkhū āmantetvā “suṇātha me bhikkhavo”tiādimāha.",
  "atk-s0505a:1649_2": "Tattha dhammaṃ dhutaṃ tañca carātha sabbeti kilese dhunātīti dhuto,",
  "atk-s0505a:1649_3": "evarūpaṃ kilesadhunanakaṃ paṭipadādhammaṃ sāvayāmi vo,",
  "atk-s0505a:1649_4": "tañca mayā sāvitaṃ sabbe caratha paṭipajjatha,",
  "atk-s0505a:1649_5": "mā pamāditthāti vuttaṃ hoti.",
  "atk-s0505a:1649_6": "Iriyāpathanti gamanādicatubbidhaṃ.",
  "atk-s0505a:1649_7": "Pabbajitānulomikanti samaṇasāruppaṃ satisampajaññayuttaṃ.",
  "atk-s0505a:1649_8": "Araññe kammaṭṭhānānuyogavasena pavattamevāti apare.",
  "atk-s0505a:1649_9": "Sevetha nanti taṃ iriyāpathaṃ bhajeyya.",
  "atk-s0505a:1649_10": "Atthadasoti hitānupassī.",
  "atk-s0505a:1649_11": "Mutīmāti buddhimā.",
  "atk-s0505a:1649_12": "Sesamettha gāthāya pākaṭameva.",
  "atk-s0505a:1650_0": "389.",
  "atk-s0505a:1650_1": "No ve vikāleti evaṃ pabbajitānulomikaṃ iriyāpathaṃ sevamāno ca divāmajjhanhikavītikkamaṃ upādāya vikāle na careyya bhikkhu,",
  "atk-s0505a:1650_2": "yuttakāle eva pana gāmaṃ piṇḍāya careyya.",
  "atk-s0505a:1650_3": "Kiṃ kāraṇaṃ?",
  "atk-s0505a:1650_4": "Akālacāriñhi sajanti saṅgā,",
  "atk-s0505a:1650_5": "akālacāriṃ puggalaṃ rāgasaṅgādayo aneke saṅgā sajanti parissajanti upaguhanti allīyanti.",
  "atk-s0505a:1650_6": "Tasmā vikāle na caranti buddhā,",
  "atk-s0505a:1650_7": "tasmā ye catusaccabuddhā ariyapuggalā,",
  "atk-s0505a:1650_8": "na te vikāle piṇḍāya carantīti.",
  "atk-s0505a:1650_9": "Tena kira samayena vikālabhojanasikkhāpadaṃ appaññattaṃ hoti,",
  "atk-s0505a:1650_10": "tasmā dhammadesanāvasenevettha puthujjanānaṃ ādīnavaṃ dassento imaṃ gāthamāha.",
  "atk-s0505a:1650_11": "Ariyā pana saha maggapaṭilābhā eva tato paṭiviratā honti,",
  "atk-s0505a:1650_12": "esā dhammatā.",
  "atk-s0505a:1651_0": "390.",
  "atk-s0505a:1651_1": "Evaṃ vikālacariyaṃ paṭisedhetvā “kāle carantenapi evaṃ caritabba”nti dassento āha “rūpā ca saddā cā”ti.",
  "atk-s0505a:1651_2": "Tassattho –",
  "atk-s0505a:1651_3": "ye te rūpādayo nānappakārakaṃ madaṃ janentā satte sammadayanti,",
  "atk-s0505a:1651_4": "tesu piṇḍapātapārisuddhisuttādīsu vuttanayena chandaṃ vinodetvā yuttakāleneva pātarāsaṃ paviseyyāti.",
  "atk-s0505a:1651_5": "Ettha ca pāto asitabboti pātarāso,",
  "atk-s0505a:1651_6": "piṇḍapātassetaṃ nāmaṃ.",
  "atk-s0505a:1651_7": "Yo yattha labbhati,",
  "atk-s0505a:1651_8": "so padesopi taṃ yogena “pātarāso”ti idha vutto.",
  "atk-s0505a:1651_9": "Yato piṇḍapātaṃ labhati,",
  "atk-s0505a:1651_10": "taṃ okāsaṃ gaccheyyāti evamettha attho veditabbo.",
  "atk-s0505a:1652_0": "391. Evaṃ paviṭṭho –",
  "atk-s0505a:1653_0": "“Piṇḍañca bhikkhu samayena laddhā,",
  "atk-s0505a:1654_0": "Eko paṭikkamma raho nisīde;",
  "atk-s0505a:1655_0": "Ajjhattacintī na mano bahiddhā,",
  "atk-s0505a:1656_0": "Nicchāraye saṅgahitattabhāvo”.",
  "atk-s0505a:1657_0": "Tattha piṇḍanti missakabhikkhaṃ,",
  "atk-s0505a:1657_1": "sā hi tato tato samodhānetvā sampiṇḍitaṭṭhena “piṇḍo”ti vuccati.",
  "atk-s0505a:1657_2": "Samayenāti antomajjhanhikakāle.",
  "atk-s0505a:1657_3": "Eko paṭikkammāti kāyavivekaṃ sampādento adutiyo nivattitvā.",
  "atk-s0505a:1657_4": "Ajjhattacintīti tilakkhaṇaṃ āropetvā khandhasantānaṃ cintento.",
  "atk-s0505a:1657_5": "Na mano bahiddhā nicchārayeti bahiddhā rūpādīsu rāgavasena cittaṃ na nīhare.",
  "atk-s0505a:1657_6": "Saṅgahitattabhāvoti suṭṭhu gahitacitto.",
  "atk-s0505a:1658_0": "392. Evaṃ viharanto ca –",
  "atk-s0505a:1659_0": "“Sacepi so sallape sāvakena,",
  "atk-s0505a:1660_0": "Aññena vā kenaci bhikkhunā vā;",
  "atk-s0505a:1661_0": "Dhammaṃ paṇītaṃ tamudāhareyya,",
  "atk-s0505a:1662_0": "Na pesuṇaṃ nopi parūpavādaṃ”.",
  "atk-s0505a:1663_0": "Kiṃ vuttaṃ hoti?",
  "atk-s0505a:1663_1": "So yogāvacaro kiñcideva sotukāmatāya upagatena sāvakena vā kenaci aññatitthiyagahaṭṭhādinā vā idheva pabbajitena bhikkhunā vā saddhiṃ sacepi sallape,",
  "atk-s0505a:1663_2": "atha yvāyaṃ maggaphalādipaṭisaṃyutto dasakathāvatthubhedo vā atappakaṭṭhena paṇīto dhammo.",
  "atk-s0505a:1663_3": "Taṃ dhammaṃ paṇītaṃ udāhareyya,",
  "atk-s0505a:1663_4": "aññaṃ pana pisuṇavacanaṃ vā parūpavādaṃ vā appamattakampi na udāhareyyāti.",
  "atk-s0505a:1664_0": "393.",
  "atk-s0505a:1664_1": "Idāni tasmiṃ parūpavāde dosaṃ dassento āha “vādañhi eke”ti.",
  "atk-s0505a:1664_2": "Tassattho –",
  "atk-s0505a:1664_3": "idhekacce moghapurisā parūpavādasañhitaṃ nānappakāraṃ viggāhikakathābhedaṃ vādaṃ paṭiseniyanti virujjhanti,",
  "atk-s0505a:1664_4": "yujjhitukāmā hutvā senāya paṭimukhaṃ gacchantā viya honti,",
  "atk-s0505a:1664_5": "te mayaṃ lāmakapaññe na pasaṃsāma.",
  "atk-s0505a:1664_6": "Kiṃ kāraṇaṃ?",
  "atk-s0505a:1664_7": "Tato tato ne pasajanti saṅgā,",
  "atk-s0505a:1664_8": "yasmā te tādisake puggale tato tato vacanapathato samuṭṭhāya vivādasaṅgā sajanti allīyanti.",
  "atk-s0505a:1664_9": "Kiṃ kāraṇā sajantīti?",
  "atk-s0505a:1664_10": "Cittañhi te tattha gamenti dūre,",
  "atk-s0505a:1664_11": "yasmā te paṭiseniyantā cittaṃ tattha gamenti,",
  "atk-s0505a:1664_12": "yattha gataṃ samathavipassanānaṃ dūre hotīti.",
  "atk-s0505a:1665_0": "394- 5.",
  "atk-s0505a:1665_1": "Evaṃ parittapaññānaṃ pavattiṃ dassetvā idāni mahāpaññānaṃ pavattiṃ dassento āha “piṇḍaṃ vihāraṃ…pe…",
  "atk-s0505a:1665_2": "sāvako”ti.",
  "atk-s0505a:1665_3": "Tattha vihārena patissayo,",
  "atk-s0505a:1665_4": "sayanāsanena mañcapīṭhanti tīhipi padehi senāsanameva vuttaṃ.",
  "atk-s0505a:1665_5": "Āpanti udakaṃ.",
  "atk-s0505a:1665_6": "Saṅghāṭirajūpavāhananti paṃsumalādino saṅghāṭirajassa dhovanaṃ.",
  "atk-s0505a:1665_7": "Sutvāna dhammaṃ sugatena desitanti sabbāsavasaṃvarādīsu “paṭisaṅkhā yoniso cīvaraṃ paṭisevati sītassa",
  "atk-s0505a:1665_8": "paṭighātāyā”tiādinā nayena bhagavatā desitaṃ dhammaṃ sutvā.",
  "atk-s0505a:1665_9": "Saṅkhāya seve varapaññasāvakoti etaṃ idha piṇḍanti vuttaṃ piṇḍapātaṃ,",
  "atk-s0505a:1665_10": "vihārādīhi vuttaṃ senāsanaṃ,",
  "atk-s0505a:1665_11": "āpamukhena dassitaṃ gilānapaccayaṃ,",
  "atk-s0505a:1665_12": "saṅghāṭiyā cīvaranti catubbidhampi paccayaṃ saṅkhāya “yāvadeva imassa kāyassa ṭhitiyā”tiādinā nayena paccavekkhitvā seve varapaññasāvako,",
  "atk-s0505a:1665_13": "sevituṃ sakkuṇeyya varapaññassa tathāgatassa sāvako sekkho vā puthujjano vā,",
  "atk-s0505a:1665_14": "nippariyāyena ca arahā.",
  "atk-s0505a:1665_15": "So hi caturāpasseno “saṅkhāyekaṃ paṭisevati,",
  "atk-s0505a:1665_16": "saṅkhāyekaṃ adhivāseti,",
  "atk-s0505a:1665_17": "saṅkhāyekaṃ parivajjeti,",
  "atk-s0505a:1665_18": "saṅkhāyekaṃ vinodetī”ti vutto.",
  "atk-s0505a:1665_19": "Yassā ca saṅkhāya seve varapaññasāvako,",
  "atk-s0505a:1665_20": "tasmā hi piṇḍe…pe…",
  "atk-s0505a:1665_21": "yathā pokkhare vāribindu,",
  "atk-s0505a:1665_22": "tathā hotīti veditabbo.",
  "atk-s0505a:1666_0": "396.",
  "atk-s0505a:1666_1": "Evaṃ khīṇāsavapaṭipattiṃ dassento arahattanikūṭena anagāriyapaṭipadaṃ niṭṭhāpetvā idāni agāriyapaṭipadaṃ dassetuṃ “gahaṭṭhavattaṃ pana vo”tiādimāha.",
  "atk-s0505a:1666_2": "Tattha paṭhamagāthāya tāva sāvakoti agāriyasāvako.",
  "atk-s0505a:1666_3": "Sesaṃ uttānatthameva.",
  "atk-s0505a:1666_4": "Ayaṃ pana yojanā –",
  "atk-s0505a:1666_5": "yo mayā ito pubbe kevalo abyāmisso sakalo paripuṇṇo bhikkhudhammo kathito.",
  "atk-s0505a:1666_6": "Esa khettavatthuādipariggahehi sapariggahena na labbhā phassetuṃ na sakkā adhigantunti.",
  "atk-s0505a:1667_0": "397.",
  "atk-s0505a:1667_1": "Evaṃ tassa bhikkhudhammaṃ paṭisedhetvā gahaṭṭhadhammameva dassento āha “pāṇaṃ na hane”ti.",
  "atk-s0505a:1667_2": "Tattha purimaḍḍhena tikoṭiparisuddhā pāṇātipātāveramaṇi vuttā,",
  "atk-s0505a:1667_3": "pacchimaḍḍhena sattesu hitapaṭipatti.",
  "atk-s0505a:1667_4": "Tatiyapādo cettha khaggavisāṇasutte catutthapāde thāvaratasabhedo mettasuttavaṇṇanāyaṃ sabbappakārato vaṇṇito.",
  "atk-s0505a:1667_5": "Sesaṃ uttānatthameva.",
  "atk-s0505a:1667_6": "Uppaṭipāṭiyā pana yojanā kātabbā –",
  "atk-s0505a:1667_7": "tasathāvaresu sabbesu bhūtesu nidhāya daṇḍaṃ na hane na ghātayeyya nānujaññāti.",
  "atk-s0505a:1667_8": "“Nidhāya daṇḍa”nti ito vā paraṃ “vatteyyā”ti pāṭhaseso āharitabbo.",
  "atk-s0505a:1667_9": "Itarathā hi na pubbenāparaṃ sandhiyati.",
  "atk-s0505a:1668_0": "398.",
  "atk-s0505a:1668_1": "Evaṃ paṭhamasikkhāpadaṃ dassetvā idāni dutiyasikkhāpadaṃ dassento āha “tato adinna”nti.",
  "atk-s0505a:1668_2": "Tattha kiñcīti appaṃ vā bahuṃ vā.",
  "atk-s0505a:1668_3": "Kvacīti gāme vā araññe vā.",
  "atk-s0505a:1668_4": "Sāvakoti agāriyasāvako.",
  "atk-s0505a:1668_5": "Bujjhamānoti “parasantakamida”nti jānamāno.",
  "atk-s0505a:1668_6": "Sabbaṃ adinnaṃ parivajjayeyyāti evañhi paṭipajjamāno sabbaṃ adinnaṃ parivajjeyya,",
  "atk-s0505a:1668_7": "no aññathāti dīpeti.",
  "atk-s0505a:1668_8": "Sesamettha vuttanayañca pākaṭañcāti.",
  "atk-s0505a:1669_0": "399.",
  "atk-s0505a:1669_1": "Evaṃ dutiyasikkhāpadampi tikoṭiparisuddhaṃ dassetvā ukkaṭṭhaparicchedato pabhuti tatiyaṃ dassento āha “abrahmacariya”nti.",
  "atk-s0505a:1669_2": "Tattha asambhuṇantoti asakkonto.",
  "atk-s0505a:1670_0": "400.",
  "atk-s0505a:1670_1": "Idāni catutthasikkhāpadaṃ dassento āha “sabhaggato vā”ti.",
  "atk-s0505a:1670_2": "Tattha sabhaggatoti santhāgārādigato.",
  "atk-s0505a:1670_3": "Parisaggatoti pūgamajjagato.",
  "atk-s0505a:1670_4": "Sesamettha vuttanayañca pākaṭañcāti.",
  "atk-s0505a:1671_0": "401.",
  "atk-s0505a:1671_1": "Evaṃ catutthasikkhāpadampi tikoṭiparisuddhaṃ dassetvā pañcamaṃ dassento āha “majjañca pāna”nti.",
  "atk-s0505a:1671_2": "Tattha majjañca pānanti gāthābandhasukhatthaṃ evaṃ vuttaṃ.",
  "atk-s0505a:1671_3": "Ayaṃ panattho “majjapānañca na samācareyyā”ti.",
  "atk-s0505a:1671_4": "Dhammaṃ imanti imaṃ majjapānaveramaṇīdhammaṃ.",
  "atk-s0505a:1671_5": "Ummādanantanti ummādanapariyosānaṃ.",
  "atk-s0505a:1671_6": "Yo hi sabbalahuko majjapānassa vipāko,",
  "atk-s0505a:1671_7": "so manussabhūtassa ummattakasaṃvattaniko hoti.",
  "atk-s0505a:1671_8": "Iti naṃ viditvāti iti naṃ majjapānaṃ ñatvā.",
  "atk-s0505a:1671_9": "Sesamettha vuttanayañca pākaṭañcāti.",
  "atk-s0505a:1672_0": "402.",
  "atk-s0505a:1672_1": "Evaṃ pañcamasikkhāpadampi tikoṭiparisuddhaṃ dassetvā idāni purimasikkhāpadānampi majjapānameva saṃkilesakarañca",
  "atk-s0505a:1672_2": "bhedakarañca dassetvā daḷhataraṃ tato veramaṇiyaṃ niyojento āha “madā hi pāpāni karontī”ti.",
  "atk-s0505a:1672_3": "Tattha madāti madahetu.",
  "atk-s0505a:1672_4": "Hikāro padapūraṇamatte nipāto.",
  "atk-s0505a:1672_5": "Pāpāni karontīti pāṇātipātādīni sabbākusalāni karonti.",
  "atk-s0505a:1672_6": "Ummādanaṃ mohananti paraloke ummādanaṃ ihaloke mohanaṃ.",
  "atk-s0505a:1672_7": "Sesaṃ uttānatthameva.",
  "atk-s0505a:1673_0": "403- 4.",
  "atk-s0505a:1673_1": "Ettāvatā agāriyasāvakassa niccasīlaṃ dassetvā idāni uposathaṅgāni dassento “pāṇaṃ na hane”ti gāthādvayamāha.",
  "atk-s0505a:1673_2": "Tattha abrahmacariyāti aseṭṭhacariyabhūtā.",
  "atk-s0505a:1673_3": "Methunāti methunadhammasamāpattito.",
  "atk-s0505a:1673_4": "Rattiṃ na bhuñjeyya vikālabhojananti rattimpi na bhuñjeyya,",
  "atk-s0505a:1673_5": "divāpi kālātikkantabhojanaṃ na bhuñjeyya.",
  "atk-s0505a:1673_6": "Na ca gandhanti ettha gandhaggahaṇena vilepanacuṇṇādīnipi gahitānevāti veditabbāni.",
  "atk-s0505a:1673_7": "Mañceti kappiyamañce.",
  "atk-s0505a:1673_8": "Santhateti taṭṭikādīhi kappiyattharaṇehi atthate.",
  "atk-s0505a:1673_9": "Chamāyaṃ pana gonakādisanthatāyapi vaṭṭati.",
  "atk-s0505a:1673_10": "Aṭṭhaṅgikanti pañcaṅgikaṃ viya tūriyaṃ,",
  "atk-s0505a:1673_11": "na aṅgavinimuttaṃ.",
  "atk-s0505a:1673_12": "Dukkhantagunāti vaṭṭadukkhassa antagatena.",
  "atk-s0505a:1673_13": "Sesamettha pākaṭameva.",
  "atk-s0505a:1673_14": "Pacchimaḍḍhuṃ pana saṅgītikārakehi vuttantipi āhu.",
  "atk-s0505a:1674_0": "405.",
  "atk-s0505a:1674_1": "Evaṃ uposathaṅgāni dassetvā idāni uposathakālaṃ dassento āha “tato ca pakkhassā”ti.",
  "atk-s0505a:1674_2": "Tattha tatoti padapūraṇamatte nipāto.",
  "atk-s0505a:1674_3": "Pakkhassupavassuposathanti evaṃ parapadena yojetabbaṃ “pakkhassa cātuddasiṃ pañcadasiṃ aṭṭhaminti ete tayo divase upavassa uposathaṃ,",
  "atk-s0505a:1674_4": "etaṃ aṭṭhaṅgikauposathaṃ upagamma vasitvā”ti.",
  "atk-s0505a:1674_5": "Pāṭihāriyapakkhañcāti ettha pana vassūpanāyikāya purimabhāge āsāḷhamāso,",
  "atk-s0505a:1674_6": "antovassaṃ tayo māsā,",
  "atk-s0505a:1674_7": "kattikamāsoti ime pañca māsā “pāṭihāriyapakkho”ti vuccanti.",
  "atk-s0505a:1674_8": "Āsāḷhakattikaphagguṇamāsā tayo evāti apare.",
  "atk-s0505a:1674_9": "Pakkhuposathadivasānaṃ purimapacchimadivasavasena pakkhe pakkhe terasīpāṭipadasattamīnavamīsaṅkhātā cattāro cattāro divasāti apare.",
  "atk-s0505a:1674_10": "Yaṃ ruccati,",
  "atk-s0505a:1674_11": "taṃ gahetabbaṃ.",
  "atk-s0505a:1674_12": "Sabbaṃ vā pana puññakāmīnaṃ bhāsitabbaṃ.",
  "atk-s0505a:1674_13": "Evametaṃ pāṭihāriyapakkhañca pasannamānaso susamattarūpaṃ suparipuṇṇarūpaṃ ekampi divasaṃ apariccajanto",
  "atk-s0505a:1674_14": "aṭṭhaṅgupetaṃ uposathaṃ upavassāti sambandhitabbaṃ.",
  "atk-s0505a:1675_0": "406.",
  "atk-s0505a:1675_1": "Evaṃ uposathakālaṃ dassetvā idāni tesu kālesu etaṃ uposathaṃ upavassa yaṃ kātabbaṃ,",
  "atk-s0505a:1675_2": "taṃ dassento āha “tato ca pāto”ti.",
  "atk-s0505a:1675_3": "Etthāpi tatoti padapūraṇamatte nipāto,",
  "atk-s0505a:1675_4": "anantaratthe vā,",
  "atk-s0505a:1675_5": "athāti vuttaṃ hoti.",
  "atk-s0505a:1675_6": "Pātoti aparajjudivasapubbabhāge.",
  "atk-s0505a:1675_7": "Upavutthuposathoti upavasitauposatho.",
  "atk-s0505a:1675_8": "Annenāti yāgubhattādinā.",
  "atk-s0505a:1675_9": "Pānenāti aṭṭhavidhapānena.",
  "atk-s0505a:1675_10": "Anumodamānoti anupamodamāno,",
  "atk-s0505a:1675_11": "nirantaraṃ modamānoti attho.",
  "atk-s0505a:1675_12": "Yathārahanti attano anurūpena,",
  "atk-s0505a:1675_13": "yathāsatti yathābalanti vuttaṃ hoti.",
  "atk-s0505a:1675_14": "Saṃvibhajethāti bhājeyya patimāneyya.",
  "atk-s0505a:1675_15": "Sesaṃ pākaṭameva.",
  "atk-s0505a:1676_0": "407.",
  "atk-s0505a:1676_1": "Evaṃ upavutthuposathassa kiccaṃ vatvā idāni yāvajīvikaṃ garuvattaṃ ājīvapārisuddhiñca kathetvā tāya paṭipadāya",
  "atk-s0505a:1676_2": "adhigantabbaṭṭhānaṃ dassento āha “dhammena mātāpitaro”ti.",
  "atk-s0505a:1676_3": "Tattha dhammenāti dhammaladdhena bhogena.",
  "atk-s0505a:1676_4": "Bhareyyāti poseyya.",
  "atk-s0505a:1676_5": "Dhammikaṃ so vaṇijjanti sattavaṇijjā,",
  "atk-s0505a:1676_6": "satthavaṇijjā,",
  "atk-s0505a:1676_7": "visavaṇijjā,",
  "atk-s0505a:1676_8": "maṃsavaṇijjā,",
  "atk-s0505a:1676_9": "surāvaṇijjāti imā pañca adhammavaṇijjā vajjetvā avasesā dhammikavaṇijjā.",
  "atk-s0505a:1676_10": "Vaṇijjāmukhena cettha kasigorakkhādi aparopi dhammiko vohāro saṅgahito.",
  "atk-s0505a:1676_11": "Sesamuttānatthameva.",
  "atk-s0505a:1676_12": "Ayaṃ pana yojanā –",
  "atk-s0505a:1676_13": "so niccasīlauposathasīladānadhammasamannāgato ariyasāvako payojaye dhammikaṃ vaṇijjaṃ,",
  "atk-s0505a:1676_14": "tato laddhena ca dhammato anapetattā dhammena bhogena mātāpitaro bhareyya.",
  "atk-s0505a:1676_15": "Atha so gihī evaṃ appamatto ādito pabhuti vuttaṃ imaṃ vattaṃ vattayanto kāyassa bhedā ye te attano ābhāya",
  "atk-s0505a:1676_16": "andhakāraṃ vidhametvā ālokakaraṇena sayampabhāti laddhanāmā cha kāmāvacaradevā,",
  "atk-s0505a:1676_17": "te sayampabhe nāma deve upeti bhajati allīyati,",
  "atk-s0505a:1676_18": "tesaṃ nibbattaṭṭhāne nibbattatīti.",
  "atk-s0505a:1677_0": "Paramatthajotikāya khuddaka-aṭṭhakathāya",
  "atk-s0505a:1678_0": "Suttanipāta-aṭṭhakathāya dhammikasuttavaṇṇanā niṭṭhitā.",
  "atk-s0505a:1679_0": "Niṭṭhito ca dutiyo vaggo atthavaṇṇanānayato, nāmena",
  "atk-s0505a:1680_0": "Cūḷavaggoti.",
  "atk-s0505a:1681_0": "3. Mahāvaggo",
  "atk-s0505a:1682_0": "1. Pabbajjāsuttavaṇṇanā",
  "atk-s0505a:1683_0": "408.",
  "atk-s0505a:1683_1": "Pabbajjaṃ kittayissāmīti pabbajjāsuttaṃ.",
  "atk-s0505a:1683_2": "Kā uppatti?",
  "atk-s0505a:1683_3": "Bhagavati kira sāvatthiyaṃ viharante āyasmato ānandassa parivitakko udapādi –",
  "atk-s0505a:1683_4": "“sāriputtādīnaṃ mahāsāvakānaṃ pabbajjā kittitā,",
  "atk-s0505a:1683_5": "taṃ bhikkhū ca upāsakā ca jānanti.",
  "atk-s0505a:1683_6": "Bhagavato pana akittitā,",
  "atk-s0505a:1683_7": "yaṃnūnāhaṃ kitteyya”nti.",
  "atk-s0505a:1683_8": "So jetavanavihāre āsane nisīditvā cittabījaniṃ gahetvā bhikkhūnaṃ bhagavato pabbajjaṃ kittento imaṃ suttamabhāsi.",
  "atk-s0505a:1684_0": "Tattha yasmā pabbajjaṃ kittentena yathā pabbaji,",
  "atk-s0505a:1684_1": "taṃ kittetabbaṃ.",
  "atk-s0505a:1684_2": "Yathā ca pabbaji,",
  "atk-s0505a:1684_3": "taṃ kittentena yathā vīmaṃsamāno pabbajjaṃ rocesi,",
  "atk-s0505a:1684_4": "taṃ kittetabbaṃ.",
  "atk-s0505a:1684_5": "Tasmā “pabbajjaṃ kittayissāmī”ti vatvā “yathā pabbajī”tiādimāha.",
  "atk-s0505a:1684_6": "Cakkhumāti pañcahi cakkhūhi cakkhumā cakkhusampannoti attho.",
  "atk-s0505a:1684_7": "Sesamādigāthāya uttānameva.",
  "atk-s0505a:1685_0": "409.",
  "atk-s0505a:1685_1": "Idāni “yathā vīmaṃsamāno”ti tamatthaṃ pakāsento āha “sambādhoya”nti.",
  "atk-s0505a:1685_2": "Tattha sambādhoti puttadārādisampīḷanena kilesasampīḷanena ca kusalakiriyāya okāsarahito.",
  "atk-s0505a:1685_3": "Rajassāyatananti kambojādayo viya assādīnaṃ,",
  "atk-s0505a:1685_4": "rāgādirajassa uppattideso.",
  "atk-s0505a:1685_5": "Abbhokāsoti vuttasambādhapaṭipakkhabhāvena ākāso viya vivaṭā.",
  "atk-s0505a:1685_6": "Iti disvāna pabbajīti iti gharāvāsapabbajjāsu byādhijarāmaraṇehi suṭṭhutaraṃ codiyamānahadayo ādīnavamānisaṃsañca vīmaṃsitvā,",
  "atk-s0505a:1685_7": "mahābhinikkhamanaṃ nikkhamitvā,",
  "atk-s0505a:1685_8": "anomānadītīre khaggena kese chinditvā,",
  "atk-s0505a:1685_9": "tāvadeva ca dvaṅgulamattasaṇṭhitasamaṇasāruppakesamassu hutvā ghaṭikārena brahmunā upanīte aṭṭha parikkhāre",
  "atk-s0505a:1685_10": "gahetvā “evaṃ nivāsetabbaṃ pārupitabba”nti kenaci ananusiṭṭho anekajātisahassapavattitena attano pabbajjāciṇṇeneva",
  "atk-s0505a:1685_11": "sikkhāpiyamāno pabbaji.",
  "atk-s0505a:1685_12": "Ekaṃ kāsāvaṃ nivāsetvā ekaṃ uttarāsaṅgaṃ karitvā ekaṃ cīvaraṃ khandhe karitvā mattikāpattaṃ aṃse ālaggetvā pabbajitavesaṃ adhiṭṭhāsīti vuttaṃ hoti.",
  "atk-s0505a:1685_13": "Sesamettha uttānameva.",
  "atk-s0505a:1686_0": "410.",
  "atk-s0505a:1686_1": "Evaṃ bhagavato pabbajjaṃ kittetvā tato paraṃ pabbajitapaṭipattiṃ anomānadītīraṃ hitvā padhānāya gamanañca",
  "atk-s0505a:1686_2": "pakāsetuṃ “pabbajitvāna kāyenā”tiādiṃ sabbamabhāsi.",
  "atk-s0505a:1686_3": "Tattha kāyena pāpakammaṃ vivajjayīti tividhaṃ kāyaduccaritaṃ vajjesi.",
  "atk-s0505a:1686_4": "Vacīduccaritanti catubbidhaṃ vacīduccaritaṃ.",
  "atk-s0505a:1686_5": "Ājīvaṃ parisodhayīti micchājīvaṃ hitvā sammājīvameva pavattayi.",
  "atk-s0505a:1687_0": "411.",
  "atk-s0505a:1687_1": "Evaṃ ājīvaṭṭhamakasīlaṃ sodhetvā anomānadītīrato tiṃsayojanappamāṇaṃ sattāhena agamā rājagahaṃ buddho.",
  "atk-s0505a:1687_2": "Tattha kiñcāpi yadā rājagahaṃ agamāsi,",
  "atk-s0505a:1687_3": "tadā buddho na hoti,",
  "atk-s0505a:1687_4": "tathāpi buddhassa pubbacariyāti katvā evaṃ vattuṃ labbhati –",
  "atk-s0505a:1687_5": "“idha rājā jāto,",
  "atk-s0505a:1687_6": "idha rajjaṃ aggahesī”tiādi lokiyavohāravacanaṃ viya.",
  "atk-s0505a:1687_7": "Magadhānanti magadhānaṃ janapadassa nagaranti vuttaṃ hoti.",
  "atk-s0505a:1687_8": "Giribbajanti idampi tassa nāmaṃ.",
  "atk-s0505a:1687_9": "Tañhi paṇḍavagijjhakūṭavebhāraisigilivepullanāmakānaṃ pañcannaṃ girīnaṃ majjhe vajo viya ṭhitaṃ,",
  "atk-s0505a:1687_10": "tasmā “giribbaja”nti vuccati.",
  "atk-s0505a:1687_11": "Piṇḍāya abhihāresīti bhikkhatthāya tasmiṃ nagare cari.",
  "atk-s0505a:1687_12": "So kira nagaradvāre ṭhatvā cintesi –",
  "atk-s0505a:1687_13": "“sacāhaṃ rañño bimbisārassa attano āgamanaṃ nivedeyyaṃ,",
  "atk-s0505a:1687_14": "‘suddhodanassa putto siddhattho nāma kumāro āgato’ti bahumpi me paccayaṃ abhihareyya.",
  "atk-s0505a:1687_15": "Na kho pana me taṃ patirūpaṃ pabbajitassa ārocetvā paccayagahaṇaṃ,",
  "atk-s0505a:1687_16": "handāhaṃ piṇḍāya carāmī”ti devadattiyaṃ paṃsukūlacīvaraṃ pārupitvā mattikāpattaṃ gahetvā pācīnadvārena nagaraṃ pavisitvā anugharaṃ piṇḍāya acari.",
  "atk-s0505a:1687_17": "Tenāha āyasmā ānando –",
  "atk-s0505a:1687_18": "“piṇḍāya abhihāresī”ti.",
  "atk-s0505a:1687_19": "Ākiṇṇavaralakkhaṇoti sarīre ākiritvā viya ṭhapitavaralakkhaṇo vipulavaralakkhaṇo vā.",
  "atk-s0505a:1687_20": "Vipulampi hi “ākiṇṇa”nti vuccati. Yathāha –",
  "atk-s0505a:1687_21": "“ākiṇṇaluddo puriso,",
  "atk-s0505a:1687_22": "dhāticelaṃva makkhito”ti.",
  "atk-s0505a:1687_23": "Vipulaluddoti attho.",
  "atk-s0505a:1688_0": "412.",
  "atk-s0505a:1688_1": "Tamaddasāti tato kira purimāni satta divasāni nagare nakkhattaṃ ghositaṃ ahosi.",
  "atk-s0505a:1688_2": "Taṃ divasaṃ pana “nakkhattaṃ vītivattaṃ,",
  "atk-s0505a:1688_3": "kammantā payojetabbā”ti bheri cari.",
  "atk-s0505a:1688_4": "Atha mahājano rājaṅgaṇe sannipati.",
  "atk-s0505a:1688_5": "Rājāpi “kammantaṃ saṃvidahissāmī”ti sīhapañjaraṃ vivaritvā balakāyaṃ passanto taṃ piṇḍāya abhihārentaṃ mahāsattaṃ addasa.",
  "atk-s0505a:1688_6": "Tenāha āyasmā ānando –",
  "atk-s0505a:1688_7": "“tamaddasā bimbisāro,",
  "atk-s0505a:1688_8": "pāsādasmiṃ patiṭṭhito”ti.",
  "atk-s0505a:1688_9": "Imamatthaṃ abhāsathāti imaṃ atthaṃ amaccānaṃ abhāsi.",
  "atk-s0505a:1689_0": "413.",
  "atk-s0505a:1689_1": "Idāni taṃ tesaṃ amaccānaṃ bhāsitamatthaṃ dassento āha –",
  "atk-s0505a:1689_2": "“imaṃ bhonto”ti.",
  "atk-s0505a:1689_3": "Tattha imanti so rājā bodhisattaṃ dasseti,",
  "atk-s0505a:1689_4": "bhontoti amacce ālapati.",
  "atk-s0505a:1689_5": "Nisāmethāti passatha.",
  "atk-s0505a:1689_6": "Abhirūpoti dassanīyaṅgapaccaṅgo.",
  "atk-s0505a:1689_7": "Brahmāti ārohapariṇāhasampanno.",
  "atk-s0505a:1689_8": "Sucīti parisuddhachavivaṇṇo.",
  "atk-s0505a:1689_9": "Caraṇenāti gamanena.",
  "atk-s0505a:1690_0": "414- 5.",
  "atk-s0505a:1690_1": "Nīcakulāmivāti nīcakulā iva pabbajito na hotīti attho.",
  "atk-s0505a:1690_2": "Makāro padasandhikaro.",
  "atk-s0505a:1690_3": "Kuhiṃ bhikkhu gamissatīti ayaṃ bhikkhu kuhiṃ gamissati,",
  "atk-s0505a:1690_4": "ajja kattha vasissatīti jānituṃ rājadūtā sīghaṃ gacchantu.",
  "atk-s0505a:1690_5": "Dassanakāmā hi mayaṃ assāti iminā adhippāyena āha.",
  "atk-s0505a:1690_6": "Guttadvāro okkhittacakkhutāya,",
  "atk-s0505a:1690_7": "susaṃvuto satiyā.",
  "atk-s0505a:1690_8": "Guttadvāro vā satiyā,",
  "atk-s0505a:1690_9": "susaṃvuto pāsādikena saṅghāṭicīvaradhāraṇena.",
  "atk-s0505a:1691_0": "416.",
  "atk-s0505a:1691_1": "Khippaṃ pattaṃ apūresīti sampajānattā patissatattā ca adhikaṃ agaṇhanto “alaṃ ettāvatā”ti ajjhāsayapūraṇena khippaṃ pattaṃ apūresi.",
  "atk-s0505a:1691_2": "Munīti monatthāya paṭipannattā appattamunibhāvopi muniicceva vutto,",
  "atk-s0505a:1691_3": "lokavohārena vā.",
  "atk-s0505a:1691_4": "Lokiyā hi amonasampattampi pabbajitaṃ “munī”ti bhaṇanti.",
  "atk-s0505a:1691_5": "Paṇḍavaṃ abhihāresīti taṃ pabbataṃ abhiruhi.",
  "atk-s0505a:1691_6": "So kira manusse pucchi “imasmiṃ nagare pabbajitā kattha vasantī”ti.",
  "atk-s0505a:1691_7": "Athassa te “paṇḍavassa upari puratthābhimukhapabbhāre”ti ārocesuṃ.",
  "atk-s0505a:1691_8": "Tasmā tameva paṇḍavaṃ abhihāresi “ettha vāso bhavissatī”ti evaṃ cintetvā.",
  "atk-s0505a:1692_0": "419- 23.",
  "atk-s0505a:1692_1": "Byagghusabhova sīhova girigabbhareti giriguhāyaṃ byaggho viya usabho viya sīho viya ca nisinnoti attho.",
  "atk-s0505a:1692_2": "Ete hi tayo seṭṭhā vigatabhayabheravā girigabbhare nisīdanti,",
  "atk-s0505a:1692_3": "tasmā evaṃ upamaṃ akāsi.",
  "atk-s0505a:1692_4": "Bhaddayānenāti hatthiassarathasivikādinā uttamayānena.",
  "atk-s0505a:1692_5": "Sayānabhūmiṃ yāyitvāti yāvatikā bhūmi hatthiassādinā yānena sakkā gantuṃ,",
  "atk-s0505a:1692_6": "taṃ gantvā.",
  "atk-s0505a:1692_7": "Āsajjāti patvā,",
  "atk-s0505a:1692_8": "samīpamassa gantvāti attho.",
  "atk-s0505a:1692_9": "Upāvisīti nisīdi.",
  "atk-s0505a:1692_10": "Yuvāti yobbanasampanno.",
  "atk-s0505a:1692_11": "Daharoti jātiyā taruṇo.",
  "atk-s0505a:1692_12": "Paṭhamuppattiko susūti tadubhayavisesanameva.",
  "atk-s0505a:1692_13": "Yuvā susūti atiyobbano.",
  "atk-s0505a:1692_14": "Paṭhamuppattikoti paṭhameneva yobbanavesena uṭṭhito.",
  "atk-s0505a:1692_15": "Daharo cāsīti sati ca daharatte susu bālako viya khāyasīti.",
  "atk-s0505a:1693_0": "424- 5.",
  "atk-s0505a:1693_1": "Anīkagganti balakāyaṃ senāmukhaṃ.",
  "atk-s0505a:1693_2": "Dadāmi bhoge bhuñjassūti ettha “ahaṃ te aṅgamagadhesu yāvicchasi,",
  "atk-s0505a:1693_3": "tāva dadāmi bhoge.",
  "atk-s0505a:1693_4": "Taṃ tvaṃ sobhayanto anīkaggaṃ nāgasaṅghapurakkhato bhuñjassū”ti evaṃ sambandho veditabbo.",
  "atk-s0505a:1693_5": "Ujuṃ janapado rājāti “dadāmi bhoge bhuñjassu,",
  "atk-s0505a:1693_6": "jātiṃ akkhāhi pucchito”ti evaṃ kira vutto mahāpuriso cintesi –",
  "atk-s0505a:1693_7": "“sace ahaṃ rajjena atthiko assaṃ,",
  "atk-s0505a:1693_8": "cātumahārājikādayopi maṃ attano attano rajjena nimanteyyuṃ,",
  "atk-s0505a:1693_9": "gehe ṭhito eva vā cakkavattirajjaṃ kāreyyaṃ.",
  "atk-s0505a:1693_10": "Ayaṃ pana rājā ajānanto evamāha –",
  "atk-s0505a:1693_11": "‘handāhaṃ,",
  "atk-s0505a:1693_12": "taṃ jānāpemī”’ti bāhaṃ uccāretvā attano āgatadisābhāgaṃ niddisanto “ujuṃ janapado rājā”tiādimāha.",
  "atk-s0505a:1693_13": "Tattha himavantassa passatoti bhaṇanto sassasampattivekallābhāvaṃ dasseti.",
  "atk-s0505a:1693_14": "Himavantañhi nissāya pāsāṇavivarasambhavā mahāsālāpi pañcahi vuddhīhi vaḍḍhanti,",
  "atk-s0505a:1693_15": "kimaṅgaṃ pana khette vuttāni sassāni.",
  "atk-s0505a:1693_16": "Dhanavīriyena sampannoti bhaṇanto sattahi ratanehi avekallattaṃ,",
  "atk-s0505a:1693_17": "pararājūhi atakkanīyaṃ vīrapurisādhiṭṭhitabhāvañcassa dasseti.",
  "atk-s0505a:1693_18": "Kosalesu niketinoti bhaṇanto navakarājabhāvaṃ paṭikkhipati.",
  "atk-s0505a:1693_19": "Navakarājā hi niketīti na vuccati.",
  "atk-s0505a:1693_20": "Yassa pana ādikālato pabhuti anvayavasena so eva janapado nivāso,",
  "atk-s0505a:1693_21": "so niketīti vuccati.",
  "atk-s0505a:1693_22": "Tathārūpo ca rājā suddhodano,",
  "atk-s0505a:1693_23": "yaṃ sandhāyāha “kosalesu niketino”ti.",
  "atk-s0505a:1693_24": "Tena anvayāgatampi bhogasampattiṃ dīpeti.",
  "atk-s0505a:1694_0": "426.",
  "atk-s0505a:1694_1": "Ettāvatā attano bhogasampattiṃ dīpetvā “ādiccā nāma gottena,",
  "atk-s0505a:1694_2": "sākiyā nāma jātiyā”ti iminā jātisampattiñca ācikkhitvā yaṃ vuttaṃ raññā “dadāmi bhoge bhuñjassū”ti,",
  "atk-s0505a:1694_3": "taṃ paṭikkhipanto āha –",
  "atk-s0505a:1694_4": "“tamhā kulā pabbajitomhi,",
  "atk-s0505a:1694_5": "na kāme abhipatthaya”nti.",
  "atk-s0505a:1694_6": "Yadi hi ahaṃ kāme abhipatthayeyyaṃ,",
  "atk-s0505a:1694_7": "na īdisaṃ dhanavīriyasampannaṃ dvāsītisahassavīrapurisasamākulaṃ kulaṃ chaḍḍetvā pabbajeyyanti ayaṃ kirettha adhippāyo.",
  "atk-s0505a:1695_0": "427.",
  "atk-s0505a:1695_1": "Evaṃ rañño vacanaṃ paṭikkhipitvā tato paraṃ attano pabbajjāhetuṃ dassento āha –",
  "atk-s0505a:1695_2": "“kāmesvādīnavaṃ disvā,",
  "atk-s0505a:1695_3": "nekkhammaṃ daṭṭhu khemato”ti.",
  "atk-s0505a:1695_4": "Etaṃ “pabbajitomhī”ti iminā sambandhitabbaṃ.",
  "atk-s0505a:1695_5": "Tattha daṭṭhūti disvā.",
  "atk-s0505a:1695_6": "Sesamettha ito purimagāthāsu ca yaṃ yaṃ na vicāritaṃ,",
  "atk-s0505a:1695_7": "taṃ taṃ sabbaṃ uttānatthattā eva na vicāritanti veditabbaṃ.",
  "atk-s0505a:1695_8": "Evaṃ attano pabbajjāhetuṃ vatvā padhānatthāya gantukāmo rājānaṃ āmantento āha –",
  "atk-s0505a:1695_9": "“padhānāya gamissāmi,",
  "atk-s0505a:1695_10": "ettha me rañjatī mano”ti.",
  "atk-s0505a:1695_11": "Tassattho – yasmāhaṃ, mahārāja,",
  "atk-s0505a:1695_12": "nekkhammaṃ daṭṭhu khemato pabbajito,",
  "atk-s0505a:1695_13": "tasmā taṃ paramatthanekkhammaṃ nibbānāmataṃ sabbadhammānaṃ aggaṭṭhena padhānaṃ patthento padhānatthāya gamissāmi,",
  "atk-s0505a:1695_14": "ettha me padhāne rañjati mano,",
  "atk-s0505a:1695_15": "na kāmesūti.",
  "atk-s0505a:1695_16": "Evaṃ vutte kira rājā bodhisattaṃ āha –",
  "atk-s0505a:1695_17": "“pubbeva metaṃ, bhante,",
  "atk-s0505a:1695_18": "sutaṃ ‘suddhodanarañño kira putto siddhatthakumāro cattāri pubbanimittāni disvā pabbajitvā buddho bhavissatī’ti, sohaṃ, bhante,",
  "atk-s0505a:1695_19": "tumhākaṃ adhimuttiṃ disvā evaṃpasanno ‘addhā buddhattaṃ pāpuṇissathā’ti. Sādhu, bhante,",
  "atk-s0505a:1695_20": "buddhattaṃ patvā paṭhamaṃ mama vijitaṃ okkameyyāthā”ti.",
  "atk-s0505a:1696_0": "Paramatthajotikāya khuddaka-aṭṭhakathāya",
  "atk-s0505a:1697_0": "Suttanipāta-aṭṭhakathāya pabbajjāsuttavaṇṇanā niṭṭhitā.",
  "atk-s0505a:1698_0": "2. Padhānasuttavaṇṇanā",
  "atk-s0505a:1699_0": "428.",
  "atk-s0505a:1699_1": "Taṃ maṃ padhānapahitattanti padhānasuttaṃ.",
  "atk-s0505a:1699_2": "Kā uppatti?",
  "atk-s0505a:1699_3": "“Padhānāya gamissāmi,",
  "atk-s0505a:1699_4": "ettha me rañjatī mano”ti āyasmā ānando pabbajjāsuttaṃ niṭṭhāpesi.",
  "atk-s0505a:1699_5": "Bhagavā gandhakuṭiyaṃ nisinno cintesi –",
  "atk-s0505a:1699_6": "“mayā chabbassāni padhānaṃ patthayamānena dukkarakārikā katā,",
  "atk-s0505a:1699_7": "taṃ ajja bhikkhūnaṃ kathessāmī”ti.",
  "atk-s0505a:1699_8": "Atha gandhakuṭito nikkhamitvā buddhāsane nisinno “taṃ maṃ padhānapahitatta”nti ārabhitvā imaṃ suttamabhāsi.",
  "atk-s0505a:1700_0": "Tattha taṃ manti dvīhipi vacanehi attānameva niddisati.",
  "atk-s0505a:1700_1": "Padhānapahitattanti nibbānatthāya pesitacittaṃ pariccattaattabhāvaṃ vā.",
  "atk-s0505a:1700_2": "Nadiṃ nerañjaraṃ patīti lakkhaṇaṃ niddisati.",
  "atk-s0505a:1700_3": "Lakkhaṇañhi padhānapahitattāya nerañjarā nadī.",
  "atk-s0505a:1700_4": "Teneva cettha upayogavacanaṃ.",
  "atk-s0505a:1700_5": "Ayaṃ panattho “nadiyā nerañjarāyā”ti,",
  "atk-s0505a:1700_6": "nerañjarāya tīreti vuttaṃ hoti.",
  "atk-s0505a:1700_7": "Viparakkammāti atīva parakkamitvā.",
  "atk-s0505a:1700_8": "Jhāyantanti appāṇakajjhānamanuyuñjantaṃ.",
  "atk-s0505a:1700_9": "Yogakkhemassa pattiyāti catūhi yogehi khemassa nibbānassa adhigamatthaṃ.",
  "atk-s0505a:1701_0": "429.",
  "atk-s0505a:1701_1": "Namucīti māro.",
  "atk-s0505a:1701_2": "So hi attano visayā nikkhamitukāme devamanusse na muñcati,",
  "atk-s0505a:1701_3": "antarāyaṃ nesaṃ karoti,",
  "atk-s0505a:1701_4": "tasmā “namucī”ti vuccati.",
  "atk-s0505a:1701_5": "Karuṇaṃ vācanti anuddayāyuttaṃ vācaṃ.",
  "atk-s0505a:1701_6": "Bhāsamāno upāgamīti idaṃ uttānameva.",
  "atk-s0505a:1701_7": "Kasmā pana upāgato?",
  "atk-s0505a:1701_8": "Mahāpuriso kira ekadivasaṃ cintesi –",
  "atk-s0505a:1701_9": "“sabbadā āhāraṃ pariyesamāno jīvite sāpekkho hoti,",
  "atk-s0505a:1701_10": "na ca sakkā jīvite sāpekkhena amataṃ adhigantu”nti.",
  "atk-s0505a:1701_11": "Tato āhārupacchedāya paṭipajji,",
  "atk-s0505a:1701_12": "tena kiso dubbaṇṇo ca ahosi.",
  "atk-s0505a:1701_13": "Atha māro “ayaṃ sambodhāya maggo hoti,",
  "atk-s0505a:1701_14": "na hotīti ajānanto atighoraṃ tapaṃ karoti,",
  "atk-s0505a:1701_15": "kadāci mama visayaṃ atikkameyyā”ti bhīto “idañcidañca vatvā vāressāmī”ti āgato.",
  "atk-s0505a:1701_16": "Tenevāha –",
  "atk-s0505a:1701_17": "“kiso tvamasi dubbaṇṇo,",
  "atk-s0505a:1701_18": "santike maraṇaṃ tavā”ti.",
  "atk-s0505a:1702_0": "430.",
  "atk-s0505a:1702_1": "Evañca pana vatvā athassa maraṇasantikabhāvaṃ sāvento āha –",
  "atk-s0505a:1702_2": "“sahassabhāgo maraṇassa,",
  "atk-s0505a:1702_3": "ekaṃso tava jīvita”nti.",
  "atk-s0505a:1702_4": "Tassattho –",
  "atk-s0505a:1702_5": "sahassaṃ bhāgānaṃ assāti sahassabhāgo. Ko so?",
  "atk-s0505a:1702_6": "Maraṇassa paccayoti pāṭhaseso.",
  "atk-s0505a:1702_7": "Eko aṃsoti ekaṃso.",
  "atk-s0505a:1702_8": "Idaṃ vuttaṃ hoti –",
  "atk-s0505a:1702_9": "ayaṃ appāṇakajjhānādisahassabhāgo tava maraṇassa paccayo,",
  "atk-s0505a:1702_10": "tato pana te eko eva bhāgo jīvitaṃ,",
  "atk-s0505a:1702_11": "evaṃ santike maraṇaṃ tavāti.",
  "atk-s0505a:1702_12": "Evaṃ maraṇassa santikabhāvaṃ sāvetvā atha naṃ jīvite samussāhento āha “jīva bho jīvitaṃ seyyo”ti.",
  "atk-s0505a:1702_13": "Kathaṃ seyyoti ce.",
  "atk-s0505a:1702_14": "Jīvaṃ puññāni kāhasīti.",
  "atk-s0505a:1703_0": "431.",
  "atk-s0505a:1703_1": "Atha attanā sammatāni puññāni dassento āha –",
  "atk-s0505a:1703_2": "“carato ca te brahmacariya”nti.",
  "atk-s0505a:1703_3": "Tattha brahmacariyanti kālena kālaṃ methunaviratiṃ sandhāyāha,",
  "atk-s0505a:1703_4": "yaṃ tāpasā karonti.",
  "atk-s0505a:1703_5": "Jūhatoti juhantassa.",
  "atk-s0505a:1703_6": "Sesamettha pākaṭameva.",
  "atk-s0505a:1704_0": "432.",
  "atk-s0505a:1704_1": "Duggo maggoti imaṃ pana aḍḍhagāthaṃ padhānavicchandaṃ janento āha.",
  "atk-s0505a:1704_2": "Tattha appāṇakajjhānādigahanattā dukkhena gantabboti duggo,",
  "atk-s0505a:1704_3": "dukkhitakāyacittena kattabbattā dukkaro,",
  "atk-s0505a:1704_4": "santikamaraṇena tādisenāpi pāpuṇituṃ asakkuṇeyyato durabhisambhavoti evamattho veditabbo.",
  "atk-s0505a:1704_5": "Ito paraṃ imā gāthā bhaṇaṃ māro,",
  "atk-s0505a:1704_6": "aṭṭhā buddhassa santiketi ayamupaḍḍhagāthā saṅgītikārehi vuttā.",
  "atk-s0505a:1704_7": "Sakalagāthāpīti eke.",
  "atk-s0505a:1704_8": "Bhagavatā eva pana paraṃ viya attānaṃ niddisantena sabbamettha evaṃjātikaṃ vuttanti ayamamhākaṃ khanti.",
  "atk-s0505a:1704_9": "Tattha aṭṭhāti aṭṭhāsi.",
  "atk-s0505a:1704_10": "Sesaṃ uttānameva.",
  "atk-s0505a:1705_0": "433.",
  "atk-s0505a:1705_1": "Chaṭṭhagāthāya yenatthenāti ettha paresaṃ antarāyakaraṇena attano atthena tvaṃ, pāpima,",
  "atk-s0505a:1705_2": "āgatosīti ayamadhippāyo.",
  "atk-s0505a:1705_3": "Sesaṃ uttānameva.",
  "atk-s0505a:1706_0": "434.",
  "atk-s0505a:1706_1": "“Jīvaṃ puññāni kāhasī”ti idaṃ pana vacanaṃ paṭikkhipanto “aṇumattopī”ti imaṃ gāthamāha.",
  "atk-s0505a:1706_2": "Tattha puññenāti vaṭṭagāmiṃ mārena vuttaṃ puññaṃ sandhāya bhaṇati.",
  "atk-s0505a:1706_3": "Sesaṃ uttānameva.",
  "atk-s0505a:1707_0": "435.",
  "atk-s0505a:1707_1": "Idāni “ekaṃso tava jīvita”nti idaṃ vacanaṃ ārabbha māraṃ santajjento “atthi saddhā”ti imaṃ gāthamāha.",
  "atk-s0505a:1707_2": "Tatrāyamadhippāyo – are, māra,",
  "atk-s0505a:1707_3": "yo anuttare santivarapade assaddho bhaveyya,",
  "atk-s0505a:1707_4": "saddhopi vā kusīto,",
  "atk-s0505a:1707_5": "saddho āraddhavīriyo samānopi vā duppañño,",
  "atk-s0505a:1707_6": "taṃ tvaṃ jīvitamanupucchamāno sobheyyāsi,",
  "atk-s0505a:1707_7": "mayhaṃ pana anuttare santivarapade okappanasaddhā atthi,",
  "atk-s0505a:1707_8": "tathā kāyikacetasikamasithilaparakkamatāsaṅkhātaṃ vīriyaṃ,",
  "atk-s0505a:1707_9": "vajirūpamā paññā ca mama vijjati,",
  "atk-s0505a:1707_10": "so tvaṃ evaṃ maṃ pahitattaṃ uttamajjhāsayaṃ kiṃ jīvamanupucchasi,",
  "atk-s0505a:1707_11": "kasmā jīvitaṃ pucchasi.",
  "atk-s0505a:1707_12": "Paññā ca mamāti ettha ca saddena sati samādhi ca.",
  "atk-s0505a:1707_13": "Evaṃ sante yehi pañcahi indriyehi samannāgatā nibbānaṃ pāpuṇanti,",
  "atk-s0505a:1707_14": "tesu ekenāpi avirahitaṃ evaṃ maṃ pahitattaṃ kiṃ jīvamanupucchasi? Nanu –",
  "atk-s0505a:1707_15": "ekāhaṃ jīvitaṃ seyyo,",
  "atk-s0505a:1707_16": "vīriyamārabhato daḷhaṃ.",
  "atk-s0505a:1707_17": "Paññavantassa jhāyino,",
  "atk-s0505a:1707_18": "passato udayabbayanti.",
  "atk-s0505a:1708_0": "436- 8.",
  "atk-s0505a:1708_1": "Evaṃ māraṃ santajjetvā attano dehacittappavattiṃ dassento “nadīnamapī”pi gāthāttayamāha.",
  "atk-s0505a:1708_2": "Tamatthato pākaṭameva.",
  "atk-s0505a:1708_3": "Ayaṃ pana adhippāyavaṇṇanā –",
  "atk-s0505a:1708_4": "yvāyaṃ mama sarīre appāṇakajjhānavīriyavegasamuṭṭhito vāto vattati,",
  "atk-s0505a:1708_5": "loke gaṅgāyamunādīnaṃ nadīnampi sotāni ayaṃ visosaye,",
  "atk-s0505a:1708_6": "kiñca me evaṃ pahitattassa catunāḷimattaṃ lohitaṃ na upasoseyya.",
  "atk-s0505a:1708_7": "Na kevalañca me lohitameva sussati,",
  "atk-s0505a:1708_8": "apica kho pana tamhi lohite sussamānamhi baddhābaddhabhedaṃ sarīrānugataṃ pittaṃ,",
  "atk-s0505a:1708_9": "asitapītādipaṭicchādakaṃ catunāḷimattameva semhañca,",
  "atk-s0505a:1708_10": "kiñcāparaṃ tattakameva muttañca ojañca sussati,",
  "atk-s0505a:1708_11": "tesu ca sussamānesu maṃsānipi khīyanti,",
  "atk-s0505a:1708_12": "tassa me evaṃ anupubbena maṃsesu khīyamānesu bhiyyo cittaṃ pasīdati,",
  "atk-s0505a:1708_13": "na tveva tappaccayā saṃsīdati.",
  "atk-s0505a:1708_14": "So tvaṃ īdisaṃ cittamajānanto sarīramattameva disvā bhaṇasi “kiso tvamasi dubbaṇṇo,",
  "atk-s0505a:1708_15": "santike maraṇaṃ tavā”ti.",
  "atk-s0505a:1708_16": "Na kevalañca me cittameva pasīdati,",
  "atk-s0505a:1708_17": "apica kho pana bhiyyo sati ca paññā ca samādhi mama tiṭṭhati,",
  "atk-s0505a:1708_18": "aṇumattopi pamādo vā sammoho vā cittavikkhepo vā natthi,",
  "atk-s0505a:1708_19": "tassa mayhaṃ evaṃ viharato ye keci samaṇabrāhmaṇā atītaṃ vā addhānaṃ anāgataṃ vā etarahi vā opakkamikā vedanā vedayanti,",
  "atk-s0505a:1708_20": "tāsaṃ nidassanabhūtaṃ pattassa uttamavedanaṃ.",
  "atk-s0505a:1708_21": "Yathā aññesaṃ dukkhena phuṭṭhānaṃ sukhaṃ,",
  "atk-s0505a:1708_22": "sītena uṇhaṃ,",
  "atk-s0505a:1708_23": "uṇhena sītaṃ,",
  "atk-s0505a:1708_24": "khudāya bhojanaṃ,",
  "atk-s0505a:1708_25": "pipāsāya phuṭṭhānaṃ udakaṃ apekkhate cittaṃ,",
  "atk-s0505a:1708_26": "evaṃ pañcasu kāmaguṇesu ekakāmampi nāpekkhake cittaṃ.",
  "atk-s0505a:1708_27": "“Aho vatāhaṃ subhojanaṃ bhuñjitvā sukhaseyyaṃ sayeyya”nti īdisenākārena mama cittaṃ na uppannaṃ, passa,",
  "atk-s0505a:1708_28": "tvaṃ māra,",
  "atk-s0505a:1708_29": "sattassa suddhatanti.",
  "atk-s0505a:1709_0": "439- 41.",
  "atk-s0505a:1709_1": "Evaṃ attano suddhataṃ dassetvā “nivāressāmi ta”nti āgatassa mārassa manorathabhañjanatthaṃ mārasenaṃ",
  "atk-s0505a:1709_2": "kittetvā tāya aparājitabhāvaṃ dassento “kāmā te paṭhamā senā”tiādikā cha gāthāyo āha.",
  "atk-s0505a:1710_0": "Tattha yasmā āditova agāriyabhūte satte vatthukāmesu kilesakāmā mohayanti,",
  "atk-s0505a:1710_1": "te abhibhuyya anagāriyabhāvaṃ upagatānaṃ pantesu vā senāsanesu aññataraññataresu vā adhikusalesu dhammesu arati uppajjati.",
  "atk-s0505a:1710_2": "Vuttañcetaṃ “pabbajitena kho, āvuso,",
  "atk-s0505a:1710_3": "abhirati dukkarā”ti.",
  "atk-s0505a:1710_4": "Tato te parapaṭibaddhajīvikattā khuppipāsā bādheti,",
  "atk-s0505a:1710_5": "tāya bādhitānaṃ pariyesanataṇhā cittaṃ kilamayati,",
  "atk-s0505a:1710_6": "atha nesaṃ kilantacittānaṃ thinamiddhaṃ okkamati.",
  "atk-s0505a:1710_7": "Tato visesamanadhigacchantānaṃ durabhisambhavesu araññavanapatthesu senāsanesu viharataṃ utrāsasaññitā bhīru jāyati,",
  "atk-s0505a:1710_8": "tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ “na siyā nu kho esa maggo”ti paṭipattiyaṃ vicikicchā uppajjati,",
  "atk-s0505a:1710_9": "taṃ vinodetvā viharataṃ appamattakena visesādhigamena mānamakkhathambhā jāyanti,",
  "atk-s0505a:1710_10": "tepi vinodetvā viharataṃ tato adhikataraṃ visesādhigamaṃ nissāya lābhasakkārasilokā uppajjanti,",
  "atk-s0505a:1710_11": "lābhādimucchitā dhammapatirūpakāni pakāsentā micchāyasaṃ adhigantvā tattha ṭhitā jātiādīhi attānaṃ ukkaṃsenti,",
  "atk-s0505a:1710_12": "paraṃ vambhenti,",
  "atk-s0505a:1710_13": "tasmā kāmādīnaṃ paṭhamasenādibhāvo veditabbo.",
  "atk-s0505a:1711_0": "442- 3.",
  "atk-s0505a:1711_1": "Evametaṃ dasavidhaṃ senaṃ uddisitvā yasmā sā kaṇhadhammasamannāgatattā kaṇhassa namucino upakārāya saṃvattati,",
  "atk-s0505a:1711_2": "tasmā naṃ tava senāti niddisanto āha –",
  "atk-s0505a:1711_3": "“esā namuci te senā,",
  "atk-s0505a:1711_4": "kaṇhassābhippahārinī”ti.",
  "atk-s0505a:1711_5": "Tattha abhippahārinīti samaṇabrāhmaṇānaṃ ghātanī nippothanī,",
  "atk-s0505a:1711_6": "antarāyakarīti attho.",
  "atk-s0505a:1711_7": "Na naṃ asūro jināti,",
  "atk-s0505a:1711_8": "jetvā ca labhate sukhanti evaṃ tava senaṃ asūro kāye ca jīvite ca sāpekkho puriso na jināti,",
  "atk-s0505a:1711_9": "sūro pana jināti,",
  "atk-s0505a:1711_10": "jetvā ca maggasukhaṃ phalasukhañca adhigacchati.",
  "atk-s0505a:1711_11": "Yasmā ca labhate sukhaṃ,",
  "atk-s0505a:1711_12": "tasmā sukhaṃ patthayamāno ahampi esa muñjaṃ parihareti.",
  "atk-s0505a:1711_13": "Saṅgāmāvacarā anivattino purisā attano anivattanakabhāvaviññāpanatthaṃ sīse vā dhaje vā āvudhe vā muñjatiṇaṃ bandhanti,",
  "atk-s0505a:1711_14": "taṃ ayampi pariharaticceva maṃ dhārehi.",
  "atk-s0505a:1711_15": "Tava senāya parājitassa dhiratthu mama jīvitaṃ,",
  "atk-s0505a:1711_16": "tasmā evaṃ dhārehi –",
  "atk-s0505a:1711_17": "saṅgāme me mataṃ seyyo,",
  "atk-s0505a:1711_18": "yañce jīve parājito,",
  "atk-s0505a:1711_19": "yena jīvitena parājito jīve,",
  "atk-s0505a:1711_20": "tasmā jīvitā tayā sammāpaṭipannānaṃ antarāyakarena saddhiṃ saṅgāme mataṃ mama seyyoti attho.",
  "atk-s0505a:1712_0": "444.",
  "atk-s0505a:1712_1": "Kasmā mataṃ seyyoti ce?",
  "atk-s0505a:1712_2": "Yasmā pagāḷhettha…pe… subbatā,",
  "atk-s0505a:1712_3": "ettha kāmādikāya attukkaṃsanaparavambhanapariyosānāya tava senāya pagāḷhā nimuggā anupaviṭṭhā eke samaṇabrāhmaṇā na dissanti,",
  "atk-s0505a:1712_4": "sīlādīhi guṇehi nappakāsanti,",
  "atk-s0505a:1712_5": "andhakāraṃ paviṭṭhā viya honti.",
  "atk-s0505a:1712_6": "Ete evaṃ pagāḷhā samānā sacepi kadāci ummujjitvā nimujjanapuriso viya “sāhu saddhā”tiādinā nayena ummujjanti,",
  "atk-s0505a:1712_7": "tathāpi tāya senāya ajjhotthaṭattā tañca maggaṃ na jānanti khemaṃ nibbānagāmīnaṃ,",
  "atk-s0505a:1712_8": "sabbepi buddhapaccekabuddhādayo yena gacchanti subbatāti.",
  "atk-s0505a:1712_9": "Imaṃ pana gāthaṃ sutvā māro puna kiñci avatvā eva pakkāmi.",
  "atk-s0505a:1713_0": "445- 6.",
  "atk-s0505a:1713_1": "Pakkante pana tasmiṃ mahāsatto tāya dukkarakārikāya kiñcipi visesaṃ anadhigacchanto anukkamena “siyā",
  "atk-s0505a:1713_2": "nu kho añño maggo bodhāyā”tiādīni cintetvā oḷārikāhāraṃ āhāretvā,",
  "atk-s0505a:1713_3": "balaṃ gahetvā,",
  "atk-s0505a:1713_4": "visākhapuṇṇamadivase pageva sujātāya pāyāsaṃ paribhuñjitvā,",
  "atk-s0505a:1713_5": "bhadravanasaṇḍe divāvihāraṃ nisīditvā,",
  "atk-s0505a:1713_6": "tattha aṭṭha samāpattiyo nibbattento divasaṃ vītināmetvā sāyanhasamaye mahābodhimaṇḍābhimukho gantvā",
  "atk-s0505a:1713_7": "sotthiyena dinnā aṭṭha tiṇamuṭṭhiyo bodhimūle vikiritvā dasasahassalokadhātudevatāhi katasakkārabahumāno –",
  "atk-s0505a:1714_0": "“Kāmaṃ taco ca nhāru ca, aṭṭhi ca avasissatu;",
  "atk-s0505a:1715_0": "Upasussatu nissesaṃ, sarīre maṃsalohita”nti. –",
  "atk-s0505a:1716_0": "Caturaṅgavīriyaṃ adhiṭṭhahitvā “na dāni buddhattaṃ apāpuṇitvā pallaṅkaṃ bhindissāmī”ti paṭiññaṃ katvā aparājitapallaṅke nisīdi.",
  "atk-s0505a:1716_1": "Taṃ ñatvā māro pāpimā “ajja siddhattho paṭiññaṃ katvā nisinno,",
  "atk-s0505a:1716_2": "ajjeva dānissa sā paṭiññā paṭibāhitabbā”ti bodhimaṇḍato yāva cakkavāḷamāyataṃ dvādasayojanavitthāraṃ",
  "atk-s0505a:1716_3": "uddhaṃ navayojanamuggataṃ mārasenaṃ samuṭṭhāpetvā diyaḍḍhayojanasatappamāṇaṃ girimekhalaṃ hatthirājānaṃ",
  "atk-s0505a:1716_4": "āruyha bāhusahassaṃ māpetvā nānāvudhāni gahetvā “gaṇhatha, hanatha,",
  "atk-s0505a:1716_5": "paharathā”ti bhaṇanto āḷavakasutte vuttappakārā vuṭṭhiyo māpesi,",
  "atk-s0505a:1716_6": "tā mahāpurisaṃ patvā tattha vuttappakārā eva sampajjiṃsu.",
  "atk-s0505a:1716_7": "Tato vajiraṅkusena hatthiṃ kumbhe paharitvā mahāpurisassa samīpaṃ netvā “uṭṭhehi,",
  "atk-s0505a:1716_8": "bho siddhattha,",
  "atk-s0505a:1716_9": "pallaṅkā”ti āha.",
  "atk-s0505a:1716_10": "Mahāpuriso “na uṭṭhahāmi mārā”ti vatvā taṃ dhajiniṃ samantā vilokento imā gāthāyo abhāsi “samantā dhajini”nti.",
  "atk-s0505a:1717_0": "Tattha dhajininti senaṃ.",
  "atk-s0505a:1717_1": "Yuttanti uyyuttaṃ.",
  "atk-s0505a:1717_2": "Savāhananti girimekhalanāgarājasahitaṃ.",
  "atk-s0505a:1717_3": "Paccuggacchāmīti abhimukho upari gamissāmi,",
  "atk-s0505a:1717_4": "so ca kho tejeneva,",
  "atk-s0505a:1717_5": "na kāyena. Kasmā?",
  "atk-s0505a:1717_6": "Mā maṃ ṭhānā acāvayi,",
  "atk-s0505a:1717_7": "maṃ etasmā ṭhānā aparājitapallaṅkā māro mā cālesīti vuttaṃ hoti.",
  "atk-s0505a:1717_8": "Nappasahatīti sahituṃ na sakkoti,",
  "atk-s0505a:1717_9": "nābhibhavati vā.",
  "atk-s0505a:1717_10": "Āmaṃ pattanti kācajātaṃ mattikābhājanaṃ.",
  "atk-s0505a:1717_11": "Asmanāti pāsāṇena.",
  "atk-s0505a:1717_12": "Sesamettha pākaṭameva.",
  "atk-s0505a:1718_0": "447- 8.",
  "atk-s0505a:1718_1": "Idāni “etaṃ te mārasenaṃ bhinditvā tato paraṃ vijitasaṅgāmo sampattadhammarājābhiseko idaṃ karissāmī”ti dassento āha “vasīkaritvā”ti.",
  "atk-s0505a:1718_2": "Tattha vasīkaritvā saṅkappanti maggabhāvanāya sabbaṃ micchāsaṅkappaṃ pahāya sammāsaṅkappasseva pavattanena vasīkaritvā saṅkappaṃ.",
  "atk-s0505a:1718_3": "Satiñca sūpatiṭṭhitanti kāyādīsu catūsu ṭhānesu attano satiñca suṭṭhu upaṭṭhitaṃ karitvā evaṃ vasīkatasaṅkappo",
  "atk-s0505a:1718_4": "suppatiṭṭhitassati raṭṭhā raṭṭhaṃ vicarissāmi devamanussabhede puthū sāvake vinayanto.",
  "atk-s0505a:1718_5": "Atha mayā vinīyamānā te appamattā…pe…",
  "atk-s0505a:1718_6": "na socare,",
  "atk-s0505a:1718_7": "taṃ nibbānāmatamevāti adhippāyo.",
  "atk-s0505a:1719_0": "449- 51.",
  "atk-s0505a:1719_1": "Atha māro imā gāthāyo sutvā āha –",
  "atk-s0505a:1719_2": "“evarūpaṃ pakkhaṃ disvā na bhāyasi bhikkhū”ti? “Āma, māra,",
  "atk-s0505a:1719_3": "na bhāyāmī”ti.",
  "atk-s0505a:1719_4": "“Kasmā na bhāyasī”ti?",
  "atk-s0505a:1719_5": "“Dānādīnaṃ pāramipuññānaṃ katattā”ti.",
  "atk-s0505a:1719_6": "“Ko etaṃ jānāti dānādīni tvamakāsī”ti?",
  "atk-s0505a:1719_7": "“Kiṃ ettha pāpima sakkhikiccena,",
  "atk-s0505a:1719_8": "apica ekasmiṃyeva bhave vessantaro hutvā yaṃ dānamadāsiṃ,",
  "atk-s0505a:1719_9": "tassānubhāvena sattakkhattuṃ chahi pakārehi sañjātakampā ayaṃ mahāpathavīyeva sakkhī”ti.",
  "atk-s0505a:1719_10": "Evaṃ vutte udakapariyantaṃ katvā mahāpathavī kampi bheravasaddaṃ muñcamānā,",
  "atk-s0505a:1719_11": "yaṃ sutvā māro asanihato viya bhīto dhajaṃ paṇāmetvā palāyi saddhiṃ parisāya.",
  "atk-s0505a:1719_12": "Atha mahāpuriso tīhi yāmehi tisso vijjā sacchikatvā aruṇuggamane “anekajātisaṃsāraṃ…pe…",
  "atk-s0505a:1719_13": "taṇhānaṃ khayamajjhagā”ti imaṃ udānaṃ udānesi.",
  "atk-s0505a:1719_14": "Māro udānasaddena āgantvā “ayaṃ‘buddho aha’nti paṭijānāti,",
  "atk-s0505a:1719_15": "handa naṃ anubandhāmi ābhisamācārikaṃ passituṃ.",
  "atk-s0505a:1719_16": "Sacassa kiñci kāyena vā vācāya vā khalitaṃ bhavissati,",
  "atk-s0505a:1719_17": "viheṭhessāmi na”nti pubbe bodhisattabhūmiyaṃ chabbassāni anubandhitvā buddhattaṃ pattaṃ ekaṃ vassaṃ anubandhi.",
  "atk-s0505a:1719_18": "Tato bhagavato kiñci khalitaṃ apassanto “satta vassānī”ti imā nibbejanīyagāthāyo abhāsi.",
  "atk-s0505a:1720_0": "Tattha otāranti randhaṃ vivaraṃ.",
  "atk-s0505a:1720_1": "Nādhigacchissanti nādhigamiṃ.",
  "atk-s0505a:1720_2": "Medavaṇṇanti medapiṇḍasadisaṃ.",
  "atk-s0505a:1720_3": "Anupariyagāti parito parito agamāsi.",
  "atk-s0505a:1720_4": "Mudunti mudukaṃ.",
  "atk-s0505a:1720_5": "Vindemāti adhigaccheyyāma.",
  "atk-s0505a:1720_6": "Assādanāti sādubhāvo.",
  "atk-s0505a:1720_7": "Vāyasettoti vāyaso etto.",
  "atk-s0505a:1720_8": "Sesamettha pākaṭameva.",
  "atk-s0505a:1721_0": "Ayaṃ pana yojanā –",
  "atk-s0505a:1721_1": "satta vassāni bhagavantaṃ otārāpekkho anubandhiṃ katthaci avijahanto padāpadaṃ,",
  "atk-s0505a:1721_2": "evaṃ anubandhitvāpi ca otāraṃ nādhigamiṃ.",
  "atk-s0505a:1721_3": "Sohaṃ yathā nāma medavaṇṇaṃ pāsāṇaṃ medasaññī vāyaso ekasmiṃ passe mukhatuṇḍakena vijjhitvā assādaṃ avindamāno “appeva nāma ettha mudu vindema,",
  "atk-s0505a:1721_4": "api ito assādanā siyā”ti samantā tatheva vijjhanto anupariyāyitvā katthaci assādaṃ aladdhā “pāsāṇovāya”nti nibbijja pakkameyya,",
  "atk-s0505a:1721_5": "evamevāhaṃ bhagavantaṃ kāyakammādīsu attano parittapaññāmukhatuṇḍakena vijjhanto samantā anupariyagā",
  "atk-s0505a:1721_6": "“appeva nāma katthaci aparisuddhakāyasamācārādimudubhāvaṃ vindema,",
  "atk-s0505a:1721_7": "kutoci assādanā siyā”ti,",
  "atk-s0505a:1721_8": "te dāni mayaṃ assādaṃ alabhamānā kākova selamāsajja nibbijjāpema gotamaṃ āsajja tato gotamā nibbijja apemāti.",
  "atk-s0505a:1721_9": "Evaṃ vadato kira mārassa satta vassāni nipphalaparissamaṃ nissāya balavasoko udapādi.",
  "atk-s0505a:1721_10": "Tenassa visīdamānaṅgapaccaṅgassa beluvapaṇḍu nāma vīṇā kacchato patitā.",
  "atk-s0505a:1721_11": "Yā sakiṃ kusalehi vāditā cattāro māse madhurassaraṃ muñcati,",
  "atk-s0505a:1721_12": "yaṃ gahetvā sakko pañcasikhassa adāsi.",
  "atk-s0505a:1721_13": "Taṃ so patamānampi na bujjhi.",
  "atk-s0505a:1721_14": "Tenāha bhagavā –",
  "atk-s0505a:1722_0": "452.",
  "atk-s0505a:1723_0": "“Tassa sokaparetassa, vīṇā kacchā abhassatha;",
  "atk-s0505a:1724_0": "Tato so dummano yakkho, tatthevantaradhāyathā”ti.",
  "atk-s0505a:1725_0": "Saṅgītikārakā āhaṃsūti eke, amhākaṃ panetaṃ nakkhamatīti.",
  "atk-s0505a:1726_0": "Paramatthajotikāya khuddaka-aṭṭhakathāya",
  "atk-s0505a:1727_0": "Suttanipāta-aṭṭhakathāya padhānasuttavaṇṇanā niṭṭhitā.",
  "atk-s0505a:1728_0": "3. Subhāsitasuttavaṇṇanā",
  "atk-s0505a:1729_0": "Evaṃ me sutanti subhāsitasuttaṃ.",
  "atk-s0505a:1729_1": "Attajjhāsayato cassa uppatti.",
  "atk-s0505a:1729_2": "Bhagavā hi subhāsitappiyo,",
  "atk-s0505a:1729_3": "so attano subhāsitasamudācārappakāsanena sattānaṃ dubbhāsitasamudācāraṃ paṭisedhento imaṃ suttamabhāsi.",
  "atk-s0505a:1729_4": "Tattha evaṃ me sutantiādi saṅgītikāravacanaṃ.",
  "atk-s0505a:1729_5": "Tattha tatra kho bhagavā…pe…",
  "atk-s0505a:1729_6": "bhadanteti te bhikkhūti etaṃ apubbaṃ,",
  "atk-s0505a:1729_7": "sesaṃ vuttanayameva.",
  "atk-s0505a:1729_8": "Tasmā apubbapadavaṇṇanatthamidaṃ vuccati –",
  "atk-s0505a:1729_9": "tatrāti desakālaparidīpanaṃ.",
  "atk-s0505a:1729_10": "Tañhi yaṃ samayaṃ viharati,",
  "atk-s0505a:1729_11": "tatra samaye,",
  "atk-s0505a:1729_12": "yasmiñca ārāme viharati,",
  "atk-s0505a:1729_13": "tatra ārāmeti dīpeti.",
  "atk-s0505a:1729_14": "Bhāsitabbayutte vā desakāle dīpeti.",
  "atk-s0505a:1729_15": "Na hi bhagavā ayutte dese kāle vā dhammaṃ bhāsati.",
  "atk-s0505a:1729_16": "“Akālo kho, tāva,",
  "atk-s0505a:1729_17": "bāhiyā”tiādi cettha sādhakaṃ.",
  "atk-s0505a:1729_18": "Khoti padapūraṇamatte avadhāraṇādikālatthe vā nipāto.",
  "atk-s0505a:1729_19": "Bhagavāti lokagaruparidīpanaṃ.",
  "atk-s0505a:1729_20": "Bhikkhūti kathāsavanayuttapuggalaparidīpanaṃ.",
  "atk-s0505a:1729_21": "Āmantesīti ālapi abhāsi sambodhesi.",
  "atk-s0505a:1730_0": "Bhikkhavoti āmantanākāraparidīpanaṃ.",
  "atk-s0505a:1730_1": "Tañca bhikkhanasīlatādiguṇayogasiddhattā vuttaṃ.",
  "atk-s0505a:1730_2": "Tena nesaṃ hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.",
  "atk-s0505a:1730_3": "“Bhikkhavo”ti iminā ca karuṇāvipphārasommahadayanayananipātapubbaṅgamena vacanena te attano mukhābhimukhe",
  "atk-s0505a:1730_4": "karitvā teneva kathetukamyatādīpakena vacanena tesaṃ sotukamyataṃ janeti,",
  "atk-s0505a:1730_5": "teneva ca sambodhanatthena vacanena sādhukasavanamanasikārepi te niyojeti.",
  "atk-s0505a:1730_6": "Sādhukasavanamanasikārāyattā hi sāsanasampatti.",
  "atk-s0505a:1730_7": "Aparesupi devamanussesu vijjamānesu kasmā bhikkhū eva āmantesīti ce?",
  "atk-s0505a:1730_8": "Jeṭṭhaseṭṭhāsannasadāsannihitabhāvato.",
  "atk-s0505a:1730_9": "Sabbaparisasādhāraṇā hi ayaṃ dhammadesanā,",
  "atk-s0505a:1730_10": "na pāṭipuggalikā.",
  "atk-s0505a:1730_11": "Parisāya ca jeṭṭhā bhikkhū paṭhamuppannattā,",
  "atk-s0505a:1730_12": "seṭṭhā anagāriyabhāvaṃ ādiṃ katvā satthu cariyānuvidhāyakattā sakalasāsanapaṭiggāhakattā ca.",
  "atk-s0505a:1730_13": "Āsannā tattha nisinnesu satthu santikattā,",
  "atk-s0505a:1730_14": "sadā sannihitā satthu santikāvacarattā.",
  "atk-s0505a:1730_15": "Tena bhagavā sabbaparisasādhāraṇaṃ dhammaṃ desento bhikkhū eva āmantesi.",
  "atk-s0505a:1730_16": "Apica bhājanaṃ te imāya kathāya yathānusiṭṭhaṃ paṭipattisabbhāvatotipi te eva āmantesi.",
  "atk-s0505a:1730_17": "Bhadanteti gāravādhivacanametaṃ.",
  "atk-s0505a:1730_18": "Te bhikkhūti ye bhagavā āmantesi,",
  "atk-s0505a:1730_19": "te evaṃ bhagavantaṃ ālapantā bhagavato paccassosunti.",
  "atk-s0505a:1731_0": "Catūhi aṅgehīti catūhi kāraṇehi avayavehi vā.",
  "atk-s0505a:1731_1": "Musāvādāveramaṇiādīni hi cattāri subhāsitavācāya kāraṇāni.",
  "atk-s0505a:1731_2": "Saccavacanādayo cattāro avayavā,",
  "atk-s0505a:1731_3": "kāraṇatthe ca aṅgasaddo.",
  "atk-s0505a:1731_4": "Catūhīti nissakkavacanaṃ hoti,",
  "atk-s0505a:1731_5": "avayavatthe karaṇavacanaṃ.",
  "atk-s0505a:1731_6": "Samannāgatāti samanuāgatā pavattā yuttā ca.",
  "atk-s0505a:1731_7": "Vācāti samullapanavācā.",
  "atk-s0505a:1731_8": "Yā sā “vācā girā byappatho”ti ca,",
  "atk-s0505a:1731_9": "“nelā kaṇṇasukhā”ti ca evamādīsu āgacchati.",
  "atk-s0505a:1731_10": "Yā pana “vācāya ce kataṃ kamma”nti evaṃ viññatti ca,",
  "atk-s0505a:1731_11": "“yā catūhi vacīduccaritehi ārati virati…pe…",
  "atk-s0505a:1731_12": "ayaṃ vuccati sammāvācā”ti evaṃ virati ca,",
  "atk-s0505a:1731_13": "“pharusavācā,",
  "atk-s0505a:1731_14": "bhikkhave,",
  "atk-s0505a:1731_15": "āsevitā bhāvitā bahulīkatā nirayasaṃvattanikā hotī”ti evaṃ cetanā ca vācāti āgacchati,",
  "atk-s0505a:1731_16": "sā idha na adhippetā. Kasmā?",
  "atk-s0505a:1731_17": "Abhāsitabbato.",
  "atk-s0505a:1731_18": "Subhāsitā hotīti suṭṭhu bhāsitā hoti.",
  "atk-s0505a:1731_19": "Tenassā atthāvahanataṃ dīpeti.",
  "atk-s0505a:1731_20": "Na dubbhāsitāti na duṭṭhu bhāsitā.",
  "atk-s0505a:1731_21": "Tenassā anatthānāvahanataṃ dīpeti.",
  "atk-s0505a:1731_22": "Anavajjāti vajjasaṅkhātarāgādidosavirahitā.",
  "atk-s0505a:1731_23": "Tenassā kāraṇasuddhiṃ vuttadosābhāvañca dīpeti.",
  "atk-s0505a:1731_24": "Ananuvajjā cāti anuvādavimuttā.",
  "atk-s0505a:1731_25": "Tenassā sabbākārasampattiṃ dīpeti.",
  "atk-s0505a:1731_26": "Viññūnanti paṇḍitānaṃ.",
  "atk-s0505a:1731_27": "Tena nindāpasaṃsāsu bālā appamāṇāti dīpeti.",
  "atk-s0505a:1732_0": "Katamehi catūhīti kathetukamyatāpucchā.",
  "atk-s0505a:1732_1": "Idhāti imasmiṃ sāsane.",
  "atk-s0505a:1732_2": "Bhikkhaveti yesaṃ kathetukāmo,",
  "atk-s0505a:1732_3": "tadālapanaṃ.",
  "atk-s0505a:1732_4": "Bhikkhūti vuttappakāravācābhāsanakapuggalanidassanaṃ.",
  "atk-s0505a:1732_5": "Subhāsitaṃyeva bhāsatīti puggalādhiṭṭhānāya desanāya catūsu vācaṅgesu aññataraṅganiddesavacanaṃ.",
  "atk-s0505a:1732_6": "No dubbhāsitanti tasseva vācaṅgassa paṭipakkhabhāsananivāraṇaṃ.",
  "atk-s0505a:1732_7": "Tena “musāvādādayopi kadāci vattabbā”ti diṭṭhiṃ nisedheti.",
  "atk-s0505a:1732_8": "“No dubbhāsita”nti iminā vā micchāvācappahānaṃ dīpeti,",
  "atk-s0505a:1732_9": "“subhāsita”nti iminā pahīnamicchāvācena satā bhāsitabbavacanalakkhaṇaṃ.",
  "atk-s0505a:1732_10": "Tathā pāpassa akaraṇaṃ,",
  "atk-s0505a:1732_11": "kusalassa upasampadaṃ.",
  "atk-s0505a:1732_12": "Aṅgaparidīpanatthaṃ pana abhāsitabbaṃ pubbe avatvā bhāsitabbamevāha.",
  "atk-s0505a:1732_13": "Esa nayo dhammaṃyevātiādīsupi.",
  "atk-s0505a:1733_0": "Ettha ca “subhāsitaṃyeva bhāsati no dubbhāsita”nti iminā pisuṇadosarahitaṃ samaggakaraṇavacanaṃ vuttaṃ,",
  "atk-s0505a:1733_1": "“dhammaṃyeva bhāsati no adhamma”nti iminā samphadosarahitaṃ dhammato anapetaṃ mantāvacanaṃ vuttaṃ,",
  "atk-s0505a:1733_2": "itarehi dvīhi pharusālikarahitāni piyasaccavacanāni vuttāni.",
  "atk-s0505a:1733_3": "Imehi khotiādinā pana tāni aṅgāni paccakkhato dassento taṃ vācaṃ nigameti.",
  "atk-s0505a:1733_4": "Visesato cettha “imehi kho,",
  "atk-s0505a:1733_5": "bhikkhave,",
  "atk-s0505a:1733_6": "catūhi aṅgehi samannāgatā vācā subhāsitā hotī”ti bhaṇanto yadaññe paṭiññādīhi avayavehi nāmādīhi padehi",
  "atk-s0505a:1733_7": "liṅgavacanavibhattikālakārakādīhi sampattīhi ca samannāgataṃ vācaṃ “subhāsita”nti maññanti,",
  "atk-s0505a:1733_8": "taṃ dhammato paṭisedheti.",
  "atk-s0505a:1733_9": "Avayavādisampannāpi hi pesuññādisamannāgatā vācā dubbhāsitāva hoti attano paresañca anatthāvahattā.",
  "atk-s0505a:1733_10": "Imehi pana catūhi aṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannā vā hoti,",
  "atk-s0505a:1733_11": "tathāpi subhāsitā eva lokiyalokuttarahitasukhāvahattā.",
  "atk-s0505a:1733_12": "Sīhaḷadīpe maggapasse sassaṃ rakkhantiyā sīhaḷaceṭikāya sīhaḷakeneva jātijarāmaraṇapaṭisaṃyuttaṃ gītaṃ",
  "atk-s0505a:1733_13": "gāyantiyā sutvā maggaṃ gacchantā saṭṭhimattā vipassakabhikkhū cettha arahattaṃ pattā nidassanaṃ.",
  "atk-s0505a:1733_14": "Tathā tisso nāma āraddhavipassako bhikkhu padumasarasamīpena gacchanto padumasare padumāni bhañjitvā bhañjitvā –",
  "atk-s0505a:1734_0": "“Pāto phullaṃ kokanadaṃ, sūriyālokena bhajjiyate;",
  "atk-s0505a:1735_0": "Evaṃ manussattagatā sattā, jarābhivegena maddīyantī”ti. –",
  "atk-s0505a:1736_0": "Imaṃ gītaṃ gāyantiyā ceṭikāya sutvā arahattaṃ patto,",
  "atk-s0505a:1736_1": "buddhantare ca aññataro puriso sattahi puttehi saddhiṃ vanā āgamma aññatarāya itthiyā musalena taṇḍule koṭṭentiyā –",
  "atk-s0505a:1737_0": "“Jarāya parimadditaṃ etaṃ, milātachavicammanissitaṃ;",
  "atk-s0505a:1738_0": "Maraṇena bhijjati etaṃ, maccussa ghasamāmisaṃ.",
  "atk-s0505a:1739_0": "“Kimīnaṃ ālayaṃ etaṃ, nānākuṇapena pūritaṃ;",
  "atk-s0505a:1740_0": "Asucissa bhājanaṃ etaṃ, kadalikkhandhasamaṃ ida”nti. –",
  "atk-s0505a:1741_0": "Imaṃ gītikaṃ sutvā saha puttehi paccekabodhiṃ patto,",
  "atk-s0505a:1741_1": "aññe ca īdisehi upāyehi ariyabhūmiṃ pattā nidassanaṃ.",
  "atk-s0505a:1741_2": "Anacchariyaṃ panetaṃ,",
  "atk-s0505a:1741_3": "yaṃ bhagavatā āsayānusayakusalena “sabbe saṅkhārā aniccā”tiādinā nayena vuttā gāthāyo sutvā pañcasatā bhikkhū arahattaṃ pāpuṇiṃsu,",
  "atk-s0505a:1741_4": "aññe ca khandhāyatanādipaṭisaṃyuttā kathā sutvā aneke devamanussāti.",
  "atk-s0505a:1741_5": "Evaṃ imehi catūhi aṅgehi samannāgatā vācā sacepi milakkhubhāsāpariyāpannā,",
  "atk-s0505a:1741_6": "ghaṭaceṭikāgītikapariyāpannā vā hoti,",
  "atk-s0505a:1741_7": "tathāpi “subhāsitā”ti veditabbā.",
  "atk-s0505a:1741_8": "Subhāsitattā eva ca anavajjā ca ananuvajjā ca viññūnaṃ atthatthikānaṃ kulaputtānaṃ atthapaṭisaraṇānaṃ,",
  "atk-s0505a:1741_9": "no byañjanapaṭisaraṇānanti.",
  "atk-s0505a:1742_0": "Idamavoca bhagavāti idaṃ subhāsitalakkhaṇaṃ bhagavā avoca.",
  "atk-s0505a:1742_1": "Idaṃ vatvāna sugato,",
  "atk-s0505a:1742_2": "athāparaṃ etadavoca satthāti idañca lakkhaṇaṃ vatvā atha aññampi etaṃ avoca satthā.",
  "atk-s0505a:1742_3": "Idāni vattabbagāthaṃ dassetvā sabbametaṃ saṅgītikārakā āhaṃsu.",
  "atk-s0505a:1742_4": "Tattha aparanti gāthābandhavacanaṃ sandhāya vuccati.",
  "atk-s0505a:1742_5": "Taṃ duvidhaṃ hoti –",
  "atk-s0505a:1742_6": "pacchā āgataparisaṃ assavanasussavanaādhāraṇadaḷhīkaraṇādīni vā sandhāya tadatthadīpakameva ca.",
  "atk-s0505a:1742_7": "Pubbe kenaci kāraṇena parihāpitassa atthassa dīpanena atthavisesadīpakañca “purisassa hi jātassa,",
  "atk-s0505a:1742_8": "kuṭhārī jāyate mukhe”tiādīsu viya.",
  "atk-s0505a:1742_9": "Idha pana tadatthadīpakameva.",
  "atk-s0505a:1743_0": "453.",
  "atk-s0505a:1743_1": "Tattha santoti buddhādayo.",
  "atk-s0505a:1743_2": "Te hi subhāsitaṃ “uttamaṃ seṭṭha”nti vaṇṇayanti.",
  "atk-s0505a:1743_3": "Dutiyaṃ tatiyaṃ catutthanti idaṃ pana pubbe niddiṭṭhakkamaṃ upādāya vuttaṃ.",
  "atk-s0505a:1743_4": "Gāthāpariyosāne pana vaṅgīsatthero bhagavato subhāsite pasīdi.",
  "atk-s0505a:1744_0": "So yaṃ pasannākāraṃ akāsi,",
  "atk-s0505a:1744_1": "yañca vacanaṃ bhagavā abhāsi,",
  "atk-s0505a:1744_2": "taṃ dassentā saṅgītikārakā “atha kho āyasmā”tiādimāhaṃsu.",
  "atk-s0505a:1744_3": "Tattha paṭibhāti manti mama bhāgo pakāsati.",
  "atk-s0505a:1744_4": "Paṭibhātu tanti tava bhāgo pakāsatu.",
  "atk-s0505a:1744_5": "Sāruppāhīti anucchavikāhi.",
  "atk-s0505a:1744_6": "Abhitthavīti pasaṃsi.",
  "atk-s0505a:1745_0": "454.",
  "atk-s0505a:1745_1": "Na tāpayeti vippaṭisārena na tāpeyya.",
  "atk-s0505a:1745_2": "Na vihiṃseyyāti aññamaññaṃ bhindanto na bādheyya.",
  "atk-s0505a:1745_3": "Sā ve vācāti sā vācā ekaṃseneva subhāsitā.",
  "atk-s0505a:1745_4": "Ettāvatā apisuṇavācāya bhagavantaṃ thometi.",
  "atk-s0505a:1746_0": "455.",
  "atk-s0505a:1746_1": "Paṭinanditāti haṭṭhena hadayena paṭimukhaṃ gantvā nanditā sampiyāyitā.",
  "atk-s0505a:1746_2": "Yaṃ anādāya pāpāni,",
  "atk-s0505a:1746_3": "paresaṃ bhāsate piyanti yaṃ vācaṃ bhāsanto paresaṃ pāpāni appiyāni paṭikkūlāni pharusavacanāni anādāya",
  "atk-s0505a:1746_4": "atthabyañjanamadhuraṃ piyameva vacanaṃ bhāsati,",
  "atk-s0505a:1746_5": "taṃ piyavācameva bhāseyyāti vuttaṃ hoti.",
  "atk-s0505a:1746_6": "Imāya gāthāya piyavacanena bhagavantaṃ abhitthavi.",
  "atk-s0505a:1747_0": "456.",
  "atk-s0505a:1747_1": "Amatāti amatasadisā sādubhāvena.",
  "atk-s0505a:1747_2": "Vuttampi cetaṃ “saccaṃ have sādutaraṃ rasāna”nti.",
  "atk-s0505a:1747_3": "Nibbānāmatapaccayattā vā amatā.",
  "atk-s0505a:1747_4": "Esa dhammo sanantanoti yāyaṃ saccavācā nāma,",
  "atk-s0505a:1747_5": "esa porāṇo dhammo cariyā paveṇī,",
  "atk-s0505a:1747_6": "idameva hi porāṇānaṃ āciṇṇaṃ,",
  "atk-s0505a:1747_7": "na te alikaṃ bhāsiṃsu.",
  "atk-s0505a:1747_8": "Tenevāha –",
  "atk-s0505a:1747_9": "“sacce atthe ca dhamme ca,",
  "atk-s0505a:1747_10": "ahu santo patiṭṭhitā”ti.",
  "atk-s0505a:1747_11": "Tattha sacce patiṭṭhitattā eva attano ca paresañca atthe patiṭṭhitā.",
  "atk-s0505a:1747_12": "Atthe patiṭṭhitattā eva ca dhamme patiṭṭhitā hontīti veditabbā.",
  "atk-s0505a:1747_13": "Paraṃ vā dvayaṃ saccavisesanamicceva veditabbaṃ.",
  "atk-s0505a:1747_14": "Sacce patiṭṭhitā. Kīdise?",
  "atk-s0505a:1747_15": "Atthe ca dhamme ca,",
  "atk-s0505a:1747_16": "yaṃ paresaṃ atthato anapetattā atthaṃ anuparodhaṃ karotīti vuttaṃ hoti.",
  "atk-s0505a:1747_17": "Satipi ca anuparodhakaratte dhammato anapetattā dhammaṃ,",
  "atk-s0505a:1747_18": "yaṃ dhammikameva atthaṃ sādhetīti vuttaṃ hoti.",
  "atk-s0505a:1747_19": "Imāya gāthāya saccavacanena bhagavantaṃ abhitthavi.",
  "atk-s0505a:1748_0": "457.",
  "atk-s0505a:1748_1": "Khemanti abhayaṃ nirupaddavaṃ.",
  "atk-s0505a:1748_2": "Kena kāraṇenāti ce?",
  "atk-s0505a:1748_3": "Nibbānappattiyā dukkhassantakiriyāya,",
  "atk-s0505a:1748_4": "yasmā kilesanibbānaṃ pāpeti,",
  "atk-s0505a:1748_5": "vaṭṭadukkhassa ca antakiriyāya saṃvattatīti attho.",
  "atk-s0505a:1748_6": "Atha vā yaṃ buddho nibbānappattiyā dukkhassantakiriyāyāti dvinnaṃ nibbānadhātūnamatthāya khemamaggappakāsanato khemaṃ vācaṃ bhāsati,",
  "atk-s0505a:1748_7": "sā ve vācānamuttamāti sā vācā sabbavācānaṃ seṭṭhāti evamettha attho veditabbo.",
  "atk-s0505a:1748_8": "Imāya gāthāya mantāvacanena bhagavantaṃ abhitthavanto arahattanikūṭena desanaṃ niṭṭhāpesīti ayamettha apubbapadavaṇṇanā.",
  "atk-s0505a:1748_9": "Sesaṃ vuttanayeneva veditabbanti.",
  "atk-s0505a:1749_0": "Paramatthajotikāya khuddaka-aṭṭhakathāya",
  "atk-s0505a:1750_0": "Suttanipāta-aṭṭhakathāya subhāsitasuttavaṇṇanā niṭṭhitā.",
  "atk-s0505a:1751_0": "4. Pūraḷāsasutta-(sundarikabhāradvājasutta)-vaṇṇanā",
  "atk-s0505a:1752_0": "Evaṃ me sutanti pūraḷāsasuttaṃ.",
  "atk-s0505a:1752_1": "Kā uppatti?",
  "atk-s0505a:1752_2": "Bhagavā pacchābhattakiccāvasāne buddhacakkhunā lokaṃ volokento sundarikabhāradvājabrāhmaṇaṃ arahattassa",
  "atk-s0505a:1752_3": "upanissayasampannaṃ disvā “tattha mayi gate kathā pavattissati,",
  "atk-s0505a:1752_4": "tato kathāvasāne dhammadesanaṃ sutvā esa brāhmaṇo pabbajitvā arahattaṃ pāpuṇissatī”ti ca ñatvā tattha gantvā kathaṃ samuṭṭhāpetvā imaṃ suttamabhāsi.",
  "atk-s0505a:1753_0": "Tattha evaṃ me sutantiādi saṅgītikārakānaṃ vacanaṃ.",
  "atk-s0505a:1753_1": "Kiṃjacco bhavantiādi tassa brāhmaṇassa,",
  "atk-s0505a:1753_2": "na brāhmaṇo nomhītiādi bhagavato.",
  "atk-s0505a:1753_3": "Taṃ sabbampi samodhānetvā “pūraḷāsasutta”nti vuccati.",
  "atk-s0505a:1753_4": "Tattha vuttasadisaṃ vuttanayeneva veditabbaṃ,",
  "atk-s0505a:1753_5": "avuttaṃ vaṇṇayissāma,",
  "atk-s0505a:1753_6": "tañca kho uttānatthāni padāni anāmasantā.",
  "atk-s0505a:1753_7": "Kosalesūti kosalā nāma jānapadino rājakumārā.",
  "atk-s0505a:1753_8": "Tesaṃ nivāso ekopi janapado ruḷhisaddena “kosalā”ti vuccati.",
  "atk-s0505a:1753_9": "Tasmiṃ kosalesu janapade.",
  "atk-s0505a:1753_10": "Keci pana “yasmā pubbe mahāpanādaṃ rājakumāraṃ nānānāṭakādīni disvā sitamattampi akarontaṃ sutvā rājā āṇāpesi ‘yo mama puttaṃ hasāpeti,",
  "atk-s0505a:1753_11": "sabbābharaṇehi naṃ alaṅkaromī’ti.",
  "atk-s0505a:1753_12": "Tato naṅgalāni chaḍḍetvā mahājanakāyo sannipati.",
  "atk-s0505a:1753_13": "Te ca manussā atirekasattavassāni nānākīḷikādayo dassentāpi taṃ nāsakkhiṃsu hasāpetuṃ.",
  "atk-s0505a:1753_14": "Tato sakko devanaṭaṃ pesesi,",
  "atk-s0505a:1753_15": "so dibbanāṭakaṃ dassetvā hasāpesi.",
  "atk-s0505a:1753_16": "Atha te manussā attano attano vasanokāsābhimukhā pakkamiṃsu.",
  "atk-s0505a:1753_17": "Te paṭipathe mittasuhajjādayo disvā paṭisanthāramakaṃsu ‘kacci bho kusalaṃ,",
  "atk-s0505a:1753_18": "kacci bho kusala’nti.",
  "atk-s0505a:1753_19": "Tasmā taṃ ‘kusala’nti saddaṃ upādāya so padeso ‘kosalo’ti vuccatī”ti vaṇṇayanti.",
  "atk-s0505a:1753_20": "Sundarikāya nadiyā tīreti sundarikāti evaṃnāmikāya nadiyā tīre.",
  "atk-s0505a:1754_0": "Tena kho panāti yena samayena bhagavā taṃ brāhmaṇaṃ vinetukāmo gantvā tassā nadiyā tīre sasīsaṃ pārupitvā",
  "atk-s0505a:1754_1": "rukkhamūle nisajjāsaṅkhātena iriyāpathavihārena viharati.",
  "atk-s0505a:1754_2": "Sundarikabhāradvājoti so brāhmaṇo tassā nadiyā tīre vasati aggiñca juhati,",
  "atk-s0505a:1754_3": "bhāradvājoti cassa gottaṃ,",
  "atk-s0505a:1754_4": "tasmā evaṃ vuccati.",
  "atk-s0505a:1754_5": "Aggiṃ juhatīti āhutipakkhipanena jāleti.",
  "atk-s0505a:1754_6": "Aggihuttaṃ paricaratīti agyāyatanaṃ sammajjanūpalepanabalikammādinā payirupāsati.",
  "atk-s0505a:1754_7": "Ko nu kho imaṃ habyasesaṃ bhuñjeyyāti so kira brāhmaṇo aggimhi juhitvā avasesaṃ pāyāsaṃ disvā cintesi –",
  "atk-s0505a:1754_8": "“aggimhi tāva pakkhittapāyāso mahābrahmunā bhutto,",
  "atk-s0505a:1754_9": "ayaṃ pana avaseso atthi.",
  "atk-s0505a:1754_10": "Taṃ yadi brahmuno mukhato jātassa brāhmaṇasseva dadeyyaṃ,",
  "atk-s0505a:1754_11": "evaṃ me pitarā saha puttopi santappito bhaveyya,",
  "atk-s0505a:1754_12": "suvisodhito ca brahmalokagāmimaggo assa,",
  "atk-s0505a:1754_13": "handāhaṃ brāhmaṇaṃ gavesāmī”ti.",
  "atk-s0505a:1754_14": "Tato brāhmaṇadassanatthaṃ uṭṭhāyāsanā catuddisā anuvilokesi –",
  "atk-s0505a:1754_15": "“ko nu kho imaṃ habyasesaṃ bhuñjeyyā”ti.",
  "atk-s0505a:1755_0": "Aññatarasmiṃ rukkhamūleti tasmiṃ vanasaṇḍe seṭṭharukkhamūle.",
  "atk-s0505a:1755_1": "Sasīsaṃ pārutanti saha sīsena pārutakāyaṃ.",
  "atk-s0505a:1755_2": "Kasmā pana bhagavā evamakāsi,",
  "atk-s0505a:1755_3": "kiṃ nārāyanasaṅkhātabalopi hutvā nāsakkhi himapātaṃ sītavātañca paṭibāhitunti?",
  "atk-s0505a:1755_4": "Atthetaṃ kāraṇaṃ.",
  "atk-s0505a:1755_5": "Na hi buddhā sabbaso kāyapaṭijagganaṃ karonti eva,",
  "atk-s0505a:1755_6": "apica bhagavā “āgate brāhmaṇe sīsaṃ vivarissāmi,",
  "atk-s0505a:1755_7": "maṃ disvā brāhmaṇo kathaṃ pavattessati,",
  "atk-s0505a:1755_8": "athassa kathānusārena dhammaṃ desessāmī”ti kathāpavattanatthaṃ evamakāsi.",
  "atk-s0505a:1755_9": "Disvāna vāmena…pe…",
  "atk-s0505a:1755_10": "tenupasaṅkamīti so kira bhagavantaṃ disvā brāhmaṇo “ayaṃ sasīsaṃ pārupitvā sabbarattiṃ padhānamanuyutto,",
  "atk-s0505a:1755_11": "imassa dakkhiṇodakaṃ datvā imaṃ habyasesaṃ dassāmī”ti brāhmaṇasaññī hutvā eva upasaṅkami.",
  "atk-s0505a:1755_12": "Muṇḍo ayaṃ bhavaṃ,",
  "atk-s0505a:1755_13": "muṇḍako ayaṃ bhavanti sīse vivaritamatteva kesantaṃ disvā “muṇḍo”ti āha.",
  "atk-s0505a:1755_14": "Tato suṭṭhutaraṃ olokento parittampi sikhaṃ adisvā hīḷento “muṇḍako”ti āha.",
  "atk-s0505a:1755_15": "Evarūpā hi nesaṃ brāhmaṇānaṃ diṭṭhi.",
  "atk-s0505a:1755_16": "Tato vāti yattha ṭhito addasa,",
  "atk-s0505a:1755_17": "tamhā padesā muṇḍāpīti kenaci kāraṇena muṇḍitasīsāpi honti.",
  "atk-s0505a:1756_0": "458.",
  "atk-s0505a:1756_1": "Na brāhmaṇo nomhīti ettha nakāro paṭisedhe,",
  "atk-s0505a:1756_2": "nokāro avadhāraṇe “na no sama”ntiādīsu viya.",
  "atk-s0505a:1756_3": "Tena nevamhi brāhmaṇoti dasseti.",
  "atk-s0505a:1756_4": "Na rājaputtoti khattiyo namhi.",
  "atk-s0505a:1756_5": "Na vessāyanoti vessopi namhi.",
  "atk-s0505a:1756_6": "Udakoci nomhīti aññopi suddo vā caṇḍālo vā koci na homīti evaṃ ekaṃseneva jātivādasamudācāraṃ paṭikkhipati. Kasmā?",
  "atk-s0505a:1756_7": "Mahāsamuddaṃ pattā viya hi nadiyo pabbajjūpagatā kulaputtā jahanti purimāni nāmagottāni.",
  "atk-s0505a:1756_8": "Pahārādasuttañcettha sādhakaṃ.",
  "atk-s0505a:1756_9": "Evaṃ jātivādaṃ paṭikkhipitvā yathābhūtamattānaṃ āvikaronto āha –",
  "atk-s0505a:1756_10": "“gottaṃ pariññāya puthujjanānaṃ,",
  "atk-s0505a:1756_11": "akiñcano manta carāmi loke”ti.",
  "atk-s0505a:1756_12": "Kathaṃ gottaṃ pariññāsīti ce?",
  "atk-s0505a:1756_13": "Bhagavā hi tīhi pariññāhi pañcakkhandhe pariññāsi,",
  "atk-s0505a:1756_14": "tesu ca pariññātesu gottaṃ pariññātameva hoti.",
  "atk-s0505a:1756_15": "Rāgādikiñcanānaṃ pana abhāvena so akiñcano mantā jānitvā ñāṇānuparivattīhi kāyakammādīhi carati. Tenāha –",
  "atk-s0505a:1756_16": "“gottaṃ…pe… loke”ti.",
  "atk-s0505a:1756_17": "Mantā vuccati paññā,",
  "atk-s0505a:1756_18": "tāya cesa carati.",
  "atk-s0505a:1756_19": "Tenevāha –",
  "atk-s0505a:1756_20": "“mantaṃ carāmi loke”ti chandavasena rassaṃ katvā.",
  "atk-s0505a:1757_0": "459- 60.",
  "atk-s0505a:1757_1": "Evaṃ attānaṃ āvikatvā idāni “evaṃ oḷārikaṃ liṅgampi disvā pucchitabbāpucchitabbaṃ na jānāsī”ti brāhmaṇassa upārambhaṃ āropento āha –",
  "atk-s0505a:1757_2": "“saṅghāṭivāsī…pe…",
  "atk-s0505a:1757_3": "gottapañha”nti.",
  "atk-s0505a:1757_4": "Ettha ca chinnasaṅghaṭitaṭṭhena tīṇipi cīvarāni “saṅghāṭī”ti adhippetāni,",
  "atk-s0505a:1757_5": "tāni nivāseti paridahatīti saṅghāṭivāsī.",
  "atk-s0505a:1757_6": "Agahoti ageho,",
  "atk-s0505a:1757_7": "nittaṇhoti adhippāyo.",
  "atk-s0505a:1757_8": "Nivāsāgāraṃ pana bhagavato jetavane mahāgandhakuṭikarerimaṇḍalamāḷakosambakuṭicandanamālādianekappakāraṃ,",
  "atk-s0505a:1757_9": "taṃ sandhāya na yujjati.",
  "atk-s0505a:1757_10": "Nivuttakesoti apanītakeso,",
  "atk-s0505a:1757_11": "ohāritakesamassūti vuttaṃ hoti.",
  "atk-s0505a:1757_12": "Abhinibbutattoti atīva vūpasantapariḷāhacitto,",
  "atk-s0505a:1757_13": "guttacitto vā.",
  "atk-s0505a:1757_14": "Alippamāno idha māṇavehīti upakaraṇasinehassa pahīnattā manussehi alitto asaṃsaṭṭho ekantavivitto.",
  "atk-s0505a:1757_15": "Akallaṃ maṃ brāhmaṇāti yvāhaṃ evaṃ saṅghāṭivāsī…pe…",
  "atk-s0505a:1757_16": "alippamāno idha māṇavehi,",
  "atk-s0505a:1757_17": "taṃ maṃ tvaṃ, brāhmaṇa,",
  "atk-s0505a:1757_18": "pākatikāni nāmagottāni atītaṃ pabbajitaṃ samānaṃ appatirūpaṃ gottapañhaṃ pucchasīti.",
  "atk-s0505a:1758_0": "Evaṃ vutte upārambhaṃ mocento brāhmaṇo āha –",
  "atk-s0505a:1758_1": "pucchanti ve,",
  "atk-s0505a:1758_2": "bho brāhmaṇā,",
  "atk-s0505a:1758_3": "brāhmaṇebhi saha “brāhmaṇo no bhava”nti.",
  "atk-s0505a:1758_4": "Tattha brāhmaṇo noti brāhmaṇo nūti attho.",
  "atk-s0505a:1758_5": "Idaṃ vuttaṃ hoti –",
  "atk-s0505a:1758_6": "nāhaṃ bho akallaṃ pucchāmi.",
  "atk-s0505a:1758_7": "Amhākañhi brāhmaṇasamaye brāhmaṇā brāhmaṇehi saha samāgantvā “brāhmaṇo nu bhavaṃ,",
  "atk-s0505a:1758_8": "bhāradvājo nu bhava”nti evaṃ jātimpi gottampi pucchanti evāti.",
  "atk-s0505a:1759_0": "461- 2.",
  "atk-s0505a:1759_1": "Evaṃ vutte bhagavā brāhmaṇassa cittamudubhāvakaraṇatthaṃ mantesu attano pakataññutaṃ pakāsento āha –",
  "atk-s0505a:1759_2": "“brāhmaṇo hi ce tvaṃ brūsi…pe…",
  "atk-s0505a:1759_3": "catuvīsatakkhara”nti.",
  "atk-s0505a:1759_4": "Tassattho –",
  "atk-s0505a:1759_5": "sace tvaṃ “brāhmaṇo ahaṃ”ti brūsi,",
  "atk-s0505a:1759_6": "mañca abrāhmaṇaṃ brūsi,",
  "atk-s0505a:1759_7": "tasmā bhavantaṃ sāvittiṃ pucchāmi tipadaṃ catuvīsatakkharaṃ,",
  "atk-s0505a:1759_8": "taṃ me brūhīti.",
  "atk-s0505a:1759_9": "Ettha ca bhagavā paramatthavedānaṃ tiṇṇaṃ piṭakānaṃ ādibhūtaṃ paramatthabrāhmaṇehi sabbabuddhehi pakāsitaṃ",
  "atk-s0505a:1759_10": "atthasampannaṃ byañjanasampannañca “buddhaṃ saraṇaṃ gacchāmi,",
  "atk-s0505a:1759_11": "dhammaṃ saraṇaṃ gacchāmi,",
  "atk-s0505a:1759_12": "saṅghaṃ saraṇaṃ gacchāmī”ti imaṃ ariyasāvittiṃ sandhāya pucchati.",
  "atk-s0505a:1759_13": "Yadipi hi brāhmaṇo aññaṃ vadeyya,",
  "atk-s0505a:1759_14": "addhā naṃ bhagavā “nāyaṃ, brāhmaṇa,",
  "atk-s0505a:1759_15": "ariyassa vinaye sāvittīti vuccatī”ti tassa asārakattaṃ dassetvā idheva patiṭṭhāpeyya.",
  "atk-s0505a:1759_16": "Brāhmaṇo pana “sāvittiṃ pucchāmi tipadaṃ catuvīsatakkhara”nti idaṃ attano samayasiddhaṃ sāvittilakkhaṇabyañjanakaṃ",
  "atk-s0505a:1759_17": "brahmassarena nicchāritavacanaṃ sutvāva “addhāyaṃ samaṇo brāhmaṇasamaye niṭṭhaṃ gato,",
  "atk-s0505a:1759_18": "ahaṃ pana aññāṇena ‘abrāhmaṇo aya’nti paribhaviṃ,",
  "atk-s0505a:1759_19": "sādhurūpo mantapāragū brāhmaṇova eso”ti niṭṭhaṃ gantvā “handa naṃ yaññavidhiṃ dakkhiṇeyyavidhiñca pucchāmī”ti tamatthaṃ pucchanto “kiṃnissitā…pe…",
  "atk-s0505a:1759_20": "loke”ti imaṃ visamagāthāpadattayamāha.",
  "atk-s0505a:1759_21": "Tassattho –",
  "atk-s0505a:1759_22": "kiṃnissitā kimadhippāyā kiṃ patthentā isayo ca khattiyā ca brāhmaṇā ca aññe ca manujā devatānaṃ atthāya yaññaṃ akappayiṃsu.",
  "atk-s0505a:1759_23": "Yaññamakappayiṃsūti makāro padasandhikaro.",
  "atk-s0505a:1759_24": "Akappayiṃsūti saṃvidahiṃsu akaṃsu.",
  "atk-s0505a:1759_25": "Puthūti bahū annapānadānādinā bhedena anekappakāre puthū vā isayo manujā khattiyā brāhmaṇā ca kiṃnissitā yaññamakappayiṃsu.",
  "atk-s0505a:1759_26": "Kathaṃ nesaṃ taṃ kammaṃ samijjhatīti iminādhippāyena pucchati.",
  "atk-s0505a:1760_0": "463.",
  "atk-s0505a:1760_1": "Athassa bhagavā tamatthaṃ byākaronto “yadantagū vedagū yaññakāle.",
  "atk-s0505a:1760_2": "Yassāhutiṃ labhe tassijjheti brūmī”ti idaṃ sesapadadvayamāha.",
  "atk-s0505a:1760_3": "Tattha yadantagūti yo antagū,",
  "atk-s0505a:1760_4": "okārassa akāro,",
  "atk-s0505a:1760_5": "dakāro ca padasandhikaro “asādhāraṇamaññesa”ntiādīsu makāro viya.",
  "atk-s0505a:1760_6": "Ayaṃ pana attho –",
  "atk-s0505a:1760_7": "yo vaṭṭadukkhassa tīhi pariññāhi antagatattā antagū,",
  "atk-s0505a:1760_8": "catūhi ca maggañāṇavedehi kilese vijjhitvā gatattā vedagū,",
  "atk-s0505a:1760_9": "so yassa isimanujakhattiyabrāhmaṇānaṃ aññatarassa yaññakāle yasmiṃ kismiñci āhāre paccupaṭṭhite antamaso vanapaṇṇamūlaphalādimhipi āhutiṃ labhe,",
  "atk-s0505a:1760_10": "tato kiñci deyyadhammaṃ labheyya,",
  "atk-s0505a:1760_11": "tassa taṃ yaññakammaṃ ijjhe samijjheyya,",
  "atk-s0505a:1760_12": "mahapphalaṃ bhaveyyāti brūmīti.",
  "atk-s0505a:1761_0": "464.",
  "atk-s0505a:1761_1": "Atha brāhmaṇo taṃ bhagavato paramatthayogagambhīraṃ atimadhuragiranibbikārasarasampannaṃ desanaṃ sutvā",
  "atk-s0505a:1761_2": "sarīrasampattisūcitañcassa sabbaguṇasampattiṃ sambhāvayamāno pītisomanassajāto “addhā hi tassā”ti gāthamāha.",
  "atk-s0505a:1761_3": "Tattha iti brāhmaṇoti saṅgītikārānaṃ vacanaṃ,",
  "atk-s0505a:1761_4": "sesaṃ brāhmaṇassa.",
  "atk-s0505a:1761_5": "Tassattho –",
  "atk-s0505a:1761_6": "addhā hi tassa mayhaṃ hutamijjhe,",
  "atk-s0505a:1761_7": "ayaṃ ajja deyyadhammo ijjhissati samijjhissati mahapphalo bhavissati yaṃ tādisaṃ vedagumaddasāma,",
  "atk-s0505a:1761_8": "yasmā tādisaṃ bhavantarūpaṃ vedaguṃ addasāma.",
  "atk-s0505a:1761_9": "Tvaññeva hi so vedagū, na añño.",
  "atk-s0505a:1761_10": "Ito pubbe pana tumhādisānaṃ vedagūnaṃ antagūnañca adassanena amhādisānaṃ yaññe paṭiyattaṃ añño jano bhuñjati pūraḷāsaṃ carukañca pūvañcāti.",
  "atk-s0505a:1762_0": "465.",
  "atk-s0505a:1762_1": "Tato bhagavā attani pasannaṃ vacanapaṭiggahaṇasajjaṃ brāhmaṇaṃ viditvā yathāssa suṭṭhu pākaṭā honti,",
  "atk-s0505a:1762_2": "evaṃ nānappakārehi dakkhiṇeyye pakāsetukāmo “tasmātiha tva”nti gāthamāha.",
  "atk-s0505a:1762_3": "Tassattho –",
  "atk-s0505a:1762_4": "yasmā mayi pasannosi,",
  "atk-s0505a:1762_5": "tasmā pana iha tvaṃ, brāhmaṇa,",
  "atk-s0505a:1762_6": "upasaṅkamma pucchāti attānaṃ dassento āha.",
  "atk-s0505a:1762_7": "Idāni ito pubbaṃ atthenaatthikapadaṃ parapadena sambandhitabbaṃ –",
  "atk-s0505a:1762_8": "atthena atthiko tassa atthatthikabhāvassa anurūpaṃ kilesaggivūpasamena santaṃ,",
  "atk-s0505a:1762_9": "kodhadhūmavigamena vidhūmaṃ,",
  "atk-s0505a:1762_10": "dukkhābhāvena anīghaṃ,",
  "atk-s0505a:1762_11": "anekavidhaāsābhāvena nirāsaṃ appevidha ekaṃsena idha ṭhitova idha vā sāsane abhivinde lacchasi adhigacchissasi",
  "atk-s0505a:1762_12": "sumedhaṃ varapaññaṃ khīṇāsavadakkhiṇeyyanti.",
  "atk-s0505a:1762_13": "Atha vā yasmā mayi pasannosi,",
  "atk-s0505a:1762_14": "tasmātiha,",
  "atk-s0505a:1762_15": "tvaṃ brāhmaṇa,",
  "atk-s0505a:1762_16": "atthena atthiko samāno upasaṅkamma puccha santaṃ vidhūmaṃ anīghaṃ nirāsanti attānaṃ dassento āha.",
  "atk-s0505a:1762_17": "Evaṃ pucchanto appevidha abhivinde sumedhaṃ khīṇāsavadakkhiṇeyyanti evampettha yojanā veditabbā.",
  "atk-s0505a:1763_0": "466.",
  "atk-s0505a:1763_1": "Atha brāhmaṇo yathānusiṭṭhaṃ paṭipajjamāno bhagavantaṃ āha –",
  "atk-s0505a:1763_2": "“yaññe ratohaṃ…pe…",
  "atk-s0505a:1763_3": "brūhi meta”nti.",
  "atk-s0505a:1763_4": "Tattha yañño yāgo dānanti atthato ekaṃ.",
  "atk-s0505a:1763_5": "Tasmā dānarato ahaṃ,",
  "atk-s0505a:1763_6": "tāya eva dānārāmatāya dānaṃ dātukāmo,",
  "atk-s0505a:1763_7": "na pana jānāmi,",
  "atk-s0505a:1763_8": "evaṃ ajānantaṃ anusāsatu maṃ bhavaṃ.",
  "atk-s0505a:1763_9": "Anusāsanto ca uttāneneva nayena yattha hutaṃ ijjhate brūhi metanti evamettha atthayojanā veditabbā.",
  "atk-s0505a:1763_10": "“Yathāhuta”ntipi pāṭho.",
  "atk-s0505a:1764_0": "467.",
  "atk-s0505a:1764_1": "Athassa bhagavā vattukāmo āha –",
  "atk-s0505a:1764_2": "“tena hi…pe…",
  "atk-s0505a:1764_3": "desessāmī”ti.",
  "atk-s0505a:1764_4": "Ohitasotassa cassa anusāsanatthaṃ tāva “mā jātiṃ pucchī”ti gāthamāha.",
  "atk-s0505a:1764_5": "Tattha mā jātiṃ pucchīti yadi hutasamiddhiṃ dānamahapphalataṃ paccāsīsasi,",
  "atk-s0505a:1764_6": "jātiṃ mā puccha.",
  "atk-s0505a:1764_7": "Akāraṇañhi dakkhiṇeyyavicāraṇāya jāti.",
  "atk-s0505a:1764_8": "Caraṇañca pucchāti apica kho sīlādiguṇabhedaṃ caraṇaṃ puccha.",
  "atk-s0505a:1764_9": "Etañhi dakkhiṇeyyavicāraṇāya kāraṇaṃ.",
  "atk-s0505a:1765_0": "Idānissa tamatthaṃ vibhāvento nidassanamāha –",
  "atk-s0505a:1765_1": "“kaṭṭhā have jāyati jātavedo”tiādi.",
  "atk-s0505a:1765_2": "Tatrāyamadhippāyo –",
  "atk-s0505a:1765_3": "idha kaṭṭhā aggi jāyati,",
  "atk-s0505a:1765_4": "na ca so sālādikaṭṭhā jāto eva aggikiccaṃ karoti,",
  "atk-s0505a:1765_5": "sāpānadoṇiādikaṭṭhā jāto na karoti,",
  "atk-s0505a:1765_6": "apica kho attano acciādiguṇasampannattā eva karoti.",
  "atk-s0505a:1765_7": "Evaṃ na brāhmaṇakulādīsu jāto eva dakkhiṇeyyo hoti,",
  "atk-s0505a:1765_8": "caṇḍālakulādīsu jāto na hoti,",
  "atk-s0505a:1765_9": "apica kho nīcākulīnopi uccākulīnopi khīṇāsavamuni dhitimā hirīnisedho ājāniyo hoti,",
  "atk-s0505a:1765_10": "imāya dhitihiripamukhāya guṇasampattiyā jātimā uttamadakkhiṇeyyo hoti.",
  "atk-s0505a:1765_11": "So hi dhitiyā guṇe dhārayati,",
  "atk-s0505a:1765_12": "hiriyā dose nisedheti.",
  "atk-s0505a:1765_13": "Vuttañcetaṃ “hiriyā hi santo na karonti pāpa”nti.",
  "atk-s0505a:1765_14": "Tena te brūmi –",
  "atk-s0505a:1766_0": "“Mā jātiṃ pucchī caraṇañca puccha,",
  "atk-s0505a:1767_0": "Kaṭṭhā have jāyati jātavedo;",
  "atk-s0505a:1768_0": "Nīcākulīnopi munī dhitīmā,",
  "atk-s0505a:1769_0": "Ājāniyo hoti hirīnisedho”ti. –",
  "atk-s0505a:1770_0": "Esa saṅkhepo, vitthāro pana assalāyanasuttānusārena veditabbo.",
  "atk-s0505a:1771_0": "468.",
  "atk-s0505a:1771_1": "Evametaṃ bhagavā cātuvaṇṇisuddhiyā anusāsitvā idāni yattha hutaṃ ijjhate,",
  "atk-s0505a:1771_2": "yathā ca hutaṃ ijjhate,",
  "atk-s0505a:1771_3": "tamatthaṃ dassetuṃ “saccena danto”tiādigāthamāha.",
  "atk-s0505a:1771_4": "Tattha saccenāti paramatthasaccena.",
  "atk-s0505a:1771_5": "Tañhi patto danto hoti. Tenāha –",
  "atk-s0505a:1771_6": "“saccena danto”ti.",
  "atk-s0505a:1771_7": "Damasā upetoti indriyadamena samannāgato.",
  "atk-s0505a:1771_8": "Vedantagūti vedehi vā kilesānaṃ antaṃ gato,",
  "atk-s0505a:1771_9": "vedānaṃ vā antaṃ catutthamaggañāṇaṃ gato.",
  "atk-s0505a:1771_10": "Vūsitabrahmacariyoti puna vasitabbābhāvato vutthamaggabrahmacariyo.",
  "atk-s0505a:1771_11": "Kālena tamhi habyaṃ paveccheti attano deyyadhammaṭṭhitakālaṃ tassa sammukhībhāvakālañca upalakkhetvā",
  "atk-s0505a:1771_12": "tena kālena tādise dakkhiṇeyye deyyadhammaṃ paveccheyya,",
  "atk-s0505a:1771_13": "paveseyya paṭipādeyya.",
  "atk-s0505a:1772_0": "469- 71.",
  "atk-s0505a:1772_1": "Kāmeti vatthukāme ca kilesakāme ca.",
  "atk-s0505a:1772_2": "Susamāhitindriyāti suṭṭhu samāhitaindriyā,",
  "atk-s0505a:1772_3": "avikkhittaindriyāti vuttaṃ hoti.",
  "atk-s0505a:1772_4": "Candova rāhuggahaṇā pamuttāti yathā cando rāhuggahaṇā,",
  "atk-s0505a:1772_5": "evaṃ kilesaggahaṇā pamuttā ye atīva bhāsanti ceva tapanti ca.",
  "atk-s0505a:1772_6": "Satāti satisampannā.",
  "atk-s0505a:1772_7": "Mamāyitānīti taṇhādiṭṭhimamāyitāni.",
  "atk-s0505a:1773_0": "472.",
  "atk-s0505a:1773_1": "Yo kāme hitvāti ito pabhuti attānaṃ sandhāya vadati.",
  "atk-s0505a:1773_2": "Tattha kāme hitvāti kilesakāme pahāya.",
  "atk-s0505a:1773_3": "Abhibhuyyacārīti tesaṃ pahīnattā vatthukāme abhibhuyyacārī.",
  "atk-s0505a:1773_4": "Jātimaraṇassa antaṃ nāma nibbānaṃ vuccati,",
  "atk-s0505a:1773_5": "tañca yo vedi attano paññābalena aññāsi.",
  "atk-s0505a:1773_6": "Udakarahado vāti ye ime anotattadaho kaṇṇamuṇḍadaho rathakāradaho chaddantadaho kuṇāladaho mandākinidaho",
  "atk-s0505a:1773_7": "sīhappapātadahoti himavati satta mahārahadā aggisūriyasantāpehi asamphuṭṭhattā niccaṃ sītalā,",
  "atk-s0505a:1773_8": "tesaṃ aññataro udakarahadova sīto parinibbutakilesapariḷāhattā.",
  "atk-s0505a:1774_0": "473.",
  "atk-s0505a:1774_1": "Samoti tulyo.",
  "atk-s0505a:1774_2": "Samehīti vipassiādīhi buddhehi.",
  "atk-s0505a:1774_3": "Te hi paṭivedhasamattā “samā”ti vuccanti.",
  "atk-s0505a:1774_4": "Natthi tesaṃ paṭivedhenādhigantabbesu guṇesu,",
  "atk-s0505a:1774_5": "pahātabbesu vā dosesu vemattatā,",
  "atk-s0505a:1774_6": "addhānaāyukulappamāṇābhinikkhamanapadhānabodhirasmīhi pana nesaṃ vemattatā hoti.",
  "atk-s0505a:1774_7": "Tathā hi te heṭṭhimaparicchedena catūhi asaṅkhyeyyehi kappasatasahassena ca pāramiyo pūrenti,",
  "atk-s0505a:1774_8": "uparimaparicchedena soḷasahi asaṅkhyeyyehi kappasatasahassena ca.",
  "atk-s0505a:1774_9": "Ayaṃ nesaṃ addhānavemattatā.",
  "atk-s0505a:1774_10": "Heṭṭhimaparicchedena ca vassasatāyukakāle uppajjanti,",
  "atk-s0505a:1774_11": "uparimaparicchedena vassasatasahassāyukakāle.",
  "atk-s0505a:1774_12": "Ayaṃ nesaṃ āyuvemattatā.",
  "atk-s0505a:1774_13": "Khattiyakule vā brāhmaṇakule vā uppajjanti.",
  "atk-s0505a:1774_14": "Ayaṃ kulavemattatā.",
  "atk-s0505a:1774_15": "Uccā vā honti aṭṭhāsītihatthappamāṇā,",
  "atk-s0505a:1774_16": "nīcā vā pannarasaaṭṭhārasahatthappamāṇā.",
  "atk-s0505a:1774_17": "Ayaṃ pamāṇavemattatā.",
  "atk-s0505a:1774_18": "Hatthiassarathasivikādīhi nikkhamanti vehāsena vā.",
  "atk-s0505a:1774_19": "Tathā hi vipassikakusandhā assarathena nikkhamiṃsu,",
  "atk-s0505a:1774_20": "sikhīkoṇāgamanā hatthikkhandhena,",
  "atk-s0505a:1774_21": "vessabhū sivikāya,",
  "atk-s0505a:1774_22": "kassapo vehāsena,",
  "atk-s0505a:1774_23": "sakyamuni assapiṭṭhiyā.",
  "atk-s0505a:1774_24": "Ayaṃ nekkhammavemattatā.",
  "atk-s0505a:1774_25": "Sattāhaṃ vā padhānamanuyuñjanti,",
  "atk-s0505a:1774_26": "aḍḍhamāsaṃ, māsaṃ, dvemāsaṃ, temāsaṃ,",
  "atk-s0505a:1774_27": "catumāsaṃ,",
  "atk-s0505a:1774_28": "pañcamāsaṃ, chamāsaṃ,",
  "atk-s0505a:1774_29": "ekavassaṃ dviticatupañcachavassāni vā.",
  "atk-s0505a:1774_30": "Ayaṃ padhānavemattatā.",
  "atk-s0505a:1774_31": "Assattho vā bodhirukkho hoti nigrodhādīnaṃ vā aññataro.",
  "atk-s0505a:1774_32": "Ayaṃ bodhivemattatā.",
  "atk-s0505a:1774_33": "Byāmāsītianantapabhāyuttā honti.",
  "atk-s0505a:1774_34": "Tattha byāmappabhā vā asītippabhā vā sabbesaṃ samānā,",
  "atk-s0505a:1774_35": "anantappabhā pana dūrampi gacchati āsannampi,",
  "atk-s0505a:1774_36": "ekagāvutaṃ dvigāvutaṃ yojanaṃ anekayojanaṃ cakkavāḷapariyantampi,",
  "atk-s0505a:1774_37": "maṅgalassa buddhassa sarīrappabhā dasasahassacakkavāḷaṃ agamāsi.",
  "atk-s0505a:1774_38": "Evaṃ santepi manasā cintāyattāva sabbabuddhānaṃ,",
  "atk-s0505a:1774_39": "yo yattakamicchati,",
  "atk-s0505a:1774_40": "tassa tattakaṃ gacchati.",
  "atk-s0505a:1774_41": "Ayaṃ rasmivemattatā.",
  "atk-s0505a:1774_42": "Imā aṭṭha vemattatā ṭhapetvā avasesesu paṭivedhenādhigantabbesu guṇesu,",
  "atk-s0505a:1774_43": "pahātabbesu vā dosesu natthi nesaṃ viseso,",
  "atk-s0505a:1774_44": "tasmā “samā”ti vuccanti.",
  "atk-s0505a:1774_45": "Evametehi samo samehi.",
  "atk-s0505a:1775_0": "Visamehi dūreti na samā visamā,",
  "atk-s0505a:1775_1": "paccekabuddhādayo avasesasabbasattā.",
  "atk-s0505a:1775_2": "Tehi visamehi asadisatāya dūre.",
  "atk-s0505a:1775_3": "Sakalajambudīpaṃ pūretvā pallaṅkena pallaṅkaṃ saṅghaṭṭetvā nisinnā paccekabuddhāpi hi guṇehi ekassa sammāsambuddhassa kalaṃ nāgghanti soḷasiṃ,",
  "atk-s0505a:1775_4": "ko pana vādo sāvakādīsu. Tenāha –",
  "atk-s0505a:1775_5": "“visamehi dūre”ti.",
  "atk-s0505a:1775_6": "Tathāgato hotīti ubhayapadehi dūreti yojetabbaṃ.",
  "atk-s0505a:1775_7": "Anantapaññoti aparimitapañño.",
  "atk-s0505a:1775_8": "Lokiyamanussānañhi paññaṃ upanidhāya aṭṭhamakassa paññā adhikā,",
  "atk-s0505a:1775_9": "tassa paññaṃ upanidhāya sotāpannassa.",
  "atk-s0505a:1775_10": "Evaṃ yāva arahato paññaṃ upanidhāya paccekabuddhassa paññā adhikā,",
  "atk-s0505a:1775_11": "paccekabuddhassa paññaṃ pana upanidhāya tathāgatassa paññā adhikāti na vattabbā,",
  "atk-s0505a:1775_12": "anantā icceva pana vattabbā. Tenāha –",
  "atk-s0505a:1775_13": "“anantapañño”ti.",
  "atk-s0505a:1775_14": "Anūpalittoti taṇhādiṭṭhilepehi alitto.",
  "atk-s0505a:1775_15": "Idha vā huraṃ vāti idhaloke vā paraloke vā.",
  "atk-s0505a:1775_16": "Yojanā panettha –",
  "atk-s0505a:1775_17": "samo samehi visamehi dūre tathāgato hoti. Kasmā?",
  "atk-s0505a:1775_18": "Yasmā anantapañño anupalitto idha vā huraṃ vā,",
  "atk-s0505a:1775_19": "tena tathāgato arahati pūraḷāsanti.",
  "atk-s0505a:1776_0": "474.",
  "atk-s0505a:1776_1": "Yamhi na māyāti ayaṃ pana gāthā aññā ca īdisā māyādidosayuttesu brāhmaṇesu dakkhiṇeyyasaññāpahānatthaṃ vuttāti veditabbā.",
  "atk-s0505a:1776_2": "Tattha amamoti sattasaṅkhāresu “idaṃ mamā”ti pahīnamamāyitabhāvo.",
  "atk-s0505a:1777_0": "475.",
  "atk-s0505a:1777_1": "Nivesananti taṇhādiṭṭhinivesanaṃ.",
  "atk-s0505a:1777_2": "Tena hi mano tīsu bhavesu nivisati,",
  "atk-s0505a:1777_3": "tena taṃ “nivesanaṃ manaso”ti vuccati.",
  "atk-s0505a:1777_4": "Tattheva vā nivisati taṃ hitvā gantuṃ asamatthatāya.",
  "atk-s0505a:1777_5": "Tenapi “nivesana”nti vuccati.",
  "atk-s0505a:1777_6": "Pariggahāti taṇhādiṭṭhiyo eva,",
  "atk-s0505a:1777_7": "tāhi pariggahitadhammā vā.",
  "atk-s0505a:1777_8": "Kecīti appamattakāpi.",
  "atk-s0505a:1777_9": "Anupādiyānoti tesaṃ nivesanapariggahānaṃ abhāvā kañci dhammaṃ anupādiyamāno.",
  "atk-s0505a:1778_0": "476.",
  "atk-s0505a:1778_1": "Samāhito maggasamādhinā.",
  "atk-s0505a:1778_2": "Udatārīti uttiṇṇo.",
  "atk-s0505a:1778_3": "Dhammaṃ caññāsīti sabbañca ñeyyadhammaṃ aññāsi.",
  "atk-s0505a:1778_4": "Paramāya diṭṭhiyāti sabbaññutaññāṇena.",
  "atk-s0505a:1779_0": "477.",
  "atk-s0505a:1779_1": "Bhavāsavāti bhavataṇhājhānanikantisassatadiṭṭhisahagatā rāgā.",
  "atk-s0505a:1779_2": "Vacīti vācā.",
  "atk-s0505a:1779_3": "Kharāti kakkhaḷā pharusā.",
  "atk-s0505a:1779_4": "Vidhūpitāti daḍḍhā.",
  "atk-s0505a:1779_5": "Atthagatāti atthaṅgatā.",
  "atk-s0505a:1779_6": "Na santīti vidhūpitattā atthaṅgatattā ca.",
  "atk-s0505a:1779_7": "Ubhayehi pana ubhayaṃ yojetabbaṃ sabbadhīti sabbesu khandhāyatanādīsu.",
  "atk-s0505a:1780_0": "478.",
  "atk-s0505a:1780_1": "Mānasattesūti mānena laggesu.",
  "atk-s0505a:1780_2": "Dukkhaṃ pariññāyāti vaṭṭadukkhaṃ tīhi pariññāhi parijānitvā.",
  "atk-s0505a:1780_3": "Sakhettavatthunti sahetupaccayaṃ,",
  "atk-s0505a:1780_4": "saddhiṃ kammakilesehīti vuttaṃ hoti.",
  "atk-s0505a:1781_0": "479.",
  "atk-s0505a:1781_1": "Āsaṃ anissāyāti taṇhaṃ anallīyitvā.",
  "atk-s0505a:1781_2": "Vivekadassīti nibbānadassī.",
  "atk-s0505a:1781_3": "Paravediyanti parehi ñāpetabbaṃ.",
  "atk-s0505a:1781_4": "Diṭṭhimupātivattoti dvāsaṭṭhibhedampi micchādiṭṭhiṃ atikkanto.",
  "atk-s0505a:1781_5": "Ārammaṇāti paccayā,",
  "atk-s0505a:1781_6": "punabbhavakāraṇānīti vuttaṃ hoti.",
  "atk-s0505a:1782_0": "480.",
  "atk-s0505a:1782_1": "Paroparāti varāvarā sundarāsundarā.",
  "atk-s0505a:1782_2": "Parā vā bāhirā,",
  "atk-s0505a:1782_3": "aparā ajjhattikā.",
  "atk-s0505a:1782_4": "Sameccāti ñāṇena paṭivijjhitvā.",
  "atk-s0505a:1782_5": "Dhammāti khandhāyatanādayo dhammā.",
  "atk-s0505a:1782_6": "Upādānakhaye vimuttoti nibbāne nibbānārammaṇato vimutto,",
  "atk-s0505a:1782_7": "nibbānārammaṇavimuttilābhīti attho.",
  "atk-s0505a:1783_0": "481.",
  "atk-s0505a:1783_1": "Saṃyojanaṃjātikhayantadassīti saṃyojanakkhayantadassī jātikkhayantadassī ca.",
  "atk-s0505a:1783_2": "Saṃyojanakkhayantena cettha saupādisesā nibbānadhātu,",
  "atk-s0505a:1783_3": "jātikkhayantena anupādisesā vuttā.",
  "atk-s0505a:1783_4": "Khayantoti hi accantakhayassa samucchedappahānassetaṃ adhivacanaṃ.",
  "atk-s0505a:1783_5": "Anunāsikalopo cettha “vivekajaṃ pītisukha”ntiādīsu viya na kato.",
  "atk-s0505a:1783_6": "Yopānudīti yo apanudi.",
  "atk-s0505a:1783_7": "Rāgapathanti rāgārammaṇaṃ,",
  "atk-s0505a:1783_8": "rāgameva vā.",
  "atk-s0505a:1783_9": "Rāgopi hi duggatīnaṃ pathattā “rāgapatho”ti vuccati kammapatho viya.",
  "atk-s0505a:1783_10": "Suddho nidoso vimalo akācoti parisuddhakāyasamācārāditāya suddho.",
  "atk-s0505a:1783_11": "Yehi “rāgadosā ayaṃ pajā, dosadosā,",
  "atk-s0505a:1783_12": "mohadosā”ti vuccati.",
  "atk-s0505a:1783_13": "Tesaṃ abhāvā nidoso.",
  "atk-s0505a:1783_14": "Aṭṭhapurisamalavigamā vimalo,",
  "atk-s0505a:1783_15": "upakkilesābhāvato akāco.",
  "atk-s0505a:1783_16": "Upakkiliṭṭho hi upakkilesena “sakāco”ti vuccati.",
  "atk-s0505a:1783_17": "Suddho vā yasmā niddoso,",
  "atk-s0505a:1783_18": "niddosatāya vimalo,",
  "atk-s0505a:1783_19": "bāhiramalābhāvena vimalattā akāco.",
  "atk-s0505a:1783_20": "Samalo hi “sakāco”ti vuccati.",
  "atk-s0505a:1783_21": "Vimalattā vā āguṃ na karoti,",
  "atk-s0505a:1783_22": "tena akāco.",
  "atk-s0505a:1783_23": "Āgukiriyā hi upaghātakaraṇato “kāco”ti vuccati.",
  "atk-s0505a:1784_0": "482.",
  "atk-s0505a:1784_1": "Attano attānaṃ nānupassatīti ñāṇasampayuttena cittena vipassanto attano khandhesu aññaṃ attānaṃ nāma na passati,",
  "atk-s0505a:1784_2": "khandhamattameva passati.",
  "atk-s0505a:1784_3": "Yā cāyaṃ “attanāva attānaṃ sañjānāmī”ti tassa saccato thetato diṭṭhi uppajjati,",
  "atk-s0505a:1784_4": "tassā abhāvā attano attānaṃ nānupassati,",
  "atk-s0505a:1784_5": "aññadatthu paññāya khandhe passati.",
  "atk-s0505a:1784_6": "Maggasamādhinā samāhito,",
  "atk-s0505a:1784_7": "kāyavaṅkādīnaṃ abhāvā ujjugato,",
  "atk-s0505a:1784_8": "lokadhammehi akampanīyato ṭhitatto,",
  "atk-s0505a:1784_9": "taṇhāsaṅkhātāya ejāya pañcannaṃ cetokhilānañca aṭṭhaṭṭhānāya kaṅkhāya ca abhāvā anejo akhilo akaṅkho.",
  "atk-s0505a:1785_0": "483.",
  "atk-s0505a:1785_1": "Mohantarāti mohakāraṇā mohapaccayā,",
  "atk-s0505a:1785_2": "sabbakilesānametaṃ adhivacanaṃ.",
  "atk-s0505a:1785_3": "Sabbesu dhammesu ca ñāṇadassīti sacchikatasabbaññutaññāṇo.",
  "atk-s0505a:1785_4": "Tañhi sabbesu dhammesu ñāṇaṃ,",
  "atk-s0505a:1785_5": "tañca bhagavā passi,",
  "atk-s0505a:1785_6": "“adhigataṃ me”ti sacchikatvā vihāsi.",
  "atk-s0505a:1785_7": "Tena vuccati “sabbesu dhammesu ca ñāṇadassī”ti.",
  "atk-s0505a:1785_8": "Sambodhinti arahattaṃ.",
  "atk-s0505a:1785_9": "Anuttaranti paccekabuddhasāvakehi asādhāraṇaṃ.",
  "atk-s0505a:1785_10": "Sivanti khemaṃ nirupaddavaṃ sassirikaṃ vā.",
  "atk-s0505a:1785_11": "Yakkhassāti purisassa.",
  "atk-s0505a:1785_12": "Suddhīti vodānatā.",
  "atk-s0505a:1785_13": "Ettha hi mohantarābhāvena sabbadosābhāvo,",
  "atk-s0505a:1785_14": "tena saṃsārakāraṇasamucchedo antimasarīradhāritā,",
  "atk-s0505a:1785_15": "ñāṇadassitāya sabbaguṇasambhavo.",
  "atk-s0505a:1785_16": "Tena anuttarā sambodhipatti,",
  "atk-s0505a:1785_17": "ito parañca pahātabbamadhigantabbaṃ vā natthi. Tenāha –",
  "atk-s0505a:1785_18": "“ettāvatā yakkhassa suddhī”ti.",
  "atk-s0505a:1786_0": "484.",
  "atk-s0505a:1786_1": "Evaṃ vutte brāhmaṇo bhiyyosomattāya bhagavati pasanno pasannākāraṃ karonto āha “hutañca mayha”nti.",
  "atk-s0505a:1786_2": "Tassattho –",
  "atk-s0505a:1786_3": "yamahaṃ ito pubbe brahmānaṃ ārabbha aggimhi ajuhaṃ,",
  "atk-s0505a:1786_4": "taṃ me hutaṃ saccaṃ vā hoti,",
  "atk-s0505a:1786_5": "alikaṃ vāti na jānāmi.",
  "atk-s0505a:1786_6": "Ajja pana idaṃ hutañca mayhaṃ hutamatthu saccaṃ,",
  "atk-s0505a:1786_7": "saccahutameva atthūti yācanto bhaṇati.",
  "atk-s0505a:1786_8": "Yaṃ tādisaṃ vedagunaṃ alatthaṃ,",
  "atk-s0505a:1786_9": "yasmā idheva ṭhito bhavantarūpaṃ vedaguṃ alatthaṃ.",
  "atk-s0505a:1786_10": "Brahmā hi sakkhi,",
  "atk-s0505a:1786_11": "paccakkhameva hi tvaṃ brahmā,",
  "atk-s0505a:1786_12": "yato paṭiggaṇhātu me bhagavā,",
  "atk-s0505a:1786_13": "paṭiggahetvā ca bhuñjatu me bhagavā pūraḷāsanti taṃ habyasesaṃ upanāmento āha.",
  "atk-s0505a:1787_0": "487.",
  "atk-s0505a:1787_1": "Atha bhagavā kasibhāradvājasutte vuttanayena gāthādvayamabhāsi.",
  "atk-s0505a:1787_2": "Tato brāhmaṇo “ayaṃ attanā na icchati,",
  "atk-s0505a:1787_3": "kampi caññaṃ sandhāya ‘kevalinaṃ mahesiṃ khīṇāsavaṃ kukkuccavūpasantaṃ annena pānena upaṭṭhahassū’ti",
  "atk-s0505a:1787_4": "bhaṇatī”ti evaṃ gāthāya atthaṃ asallakkhetvā taṃ ñātukāmo āha “sādhāhaṃ bhagavā”ti.",
  "atk-s0505a:1787_5": "Tattha sādhūti āyācanatthe nipāto.",
  "atk-s0505a:1787_6": "Tathāti yena tvamāha,",
  "atk-s0505a:1787_7": "tena pakārena.",
  "atk-s0505a:1787_8": "Vijaññanti jāneyyaṃ.",
  "atk-s0505a:1787_9": "Yanti yaṃ dakkhiṇeyyaṃ yaññakāle pariyesamāno upaṭṭhaheyyanti pāṭhaseso.",
  "atk-s0505a:1787_10": "Pappuyyāti patvā.",
  "atk-s0505a:1787_11": "Tava sāsananti tava ovādaṃ.",
  "atk-s0505a:1787_12": "Idaṃ vuttaṃ hoti.",
  "atk-s0505a:1787_13": "Sādhāhaṃ bhagavā tava ovādaṃ āgamma tathā vijaññaṃ ārocehi me taṃ kevalinanti adhippāyo.",
  "atk-s0505a:1787_14": "Yo dakkhiṇaṃ bhuñjeyya mādisassa,",
  "atk-s0505a:1787_15": "yaṃ cāhaṃ yaññakāle pariyesamāno upaṭṭhaheyyaṃ,",
  "atk-s0505a:1787_16": "tathārūpaṃ me dakkhiṇeyyaṃ dassehi,",
  "atk-s0505a:1787_17": "sace tvaṃ na bhuñjasīti.",
  "atk-s0505a:1788_0": "488- 90.",
  "atk-s0505a:1788_1": "Athassa bhagavā pākaṭena nayena tathārūpaṃ dakkhiṇeyyaṃ dassento “sārambhā yassā”ti gāthāttayamāha.",
  "atk-s0505a:1788_2": "Tattha sīmantānaṃ vinetāranti sīmāti mariyādā sādhujanavutti,",
  "atk-s0505a:1788_3": "tassā antā pariyosānā aparabhāgāti katvā sīmantā vuccanti kilesā,",
  "atk-s0505a:1788_4": "tesaṃ vinetāranti attho.",
  "atk-s0505a:1788_5": "Sīmantāti buddhaveneyyā sekkhā ca puthujjanā ca,",
  "atk-s0505a:1788_6": "tesaṃ vinetārantipi eke.",
  "atk-s0505a:1788_7": "Jātimaraṇakovidanti “evaṃ jāti evaṃ maraṇa”nti ettha kusalaṃ.",
  "atk-s0505a:1788_8": "Moneyyasampannanti paññāsampannaṃ,",
  "atk-s0505a:1788_9": "kāyamoneyyādisampannaṃ vā.",
  "atk-s0505a:1788_10": "Bhakuṭiṃ vinayitvānāti yaṃ ekacce dubbuddhino yācakaṃ disvā bhakuṭiṃ karonti,",
  "atk-s0505a:1788_11": "taṃ vinayitvā,",
  "atk-s0505a:1788_12": "pasannamukhā hutvāti attho.",
  "atk-s0505a:1788_13": "Pañjalikāti paggahitaañjalino hutvā.",
  "atk-s0505a:1789_0": "491.",
  "atk-s0505a:1789_1": "Atha brāhmaṇo bhagavantaṃ thomayamāno “buddho bhava”nti gāthamāha.",
  "atk-s0505a:1789_2": "Tattha āyāgoti āyajitabbo,",
  "atk-s0505a:1789_3": "tato tato āgamma vā yajitabbametthātipi āyāgo,",
  "atk-s0505a:1789_4": "deyyadhammānaṃ adhiṭṭhānabhūtoti vuttaṃ hoti.",
  "atk-s0505a:1789_5": "Sesamettha ito purimagāthāsu ca yaṃ na vaṇṇitaṃ,",
  "atk-s0505a:1789_6": "taṃ sakkā avaṇṇitampi jānitunti uttānatthattāyeva na vaṇṇitaṃ.",
  "atk-s0505a:1789_7": "Ito paraṃ pana kasibhāradvājasutte vuttanayamevāti.",
  "atk-s0505a:1790_0": "Paramatthajotikāya khuddaka-aṭṭhakathāya",
  "atk-s0505a:1791_0": "Suttanipāta-aṭṭhakathāya pūraḷāsasuttavaṇṇanā niṭṭhitā.",
  "atk-s0505a:1792_0": "5. Māghasuttavaṇṇanā",
  "atk-s0505a:1793_0": "Evaṃ me sutanti māghasuttaṃ.",
  "atk-s0505a:1793_1": "Kā uppatti?",
  "atk-s0505a:1793_2": "Ayameva yāssa nidāne vuttā.",
  "atk-s0505a:1793_3": "Ayañhi māgho māṇavo dāyako ahosi dānapati.",
  "atk-s0505a:1793_4": "Tassetadahosi –",
  "atk-s0505a:1793_5": "“sampattakapaṇaddhikādīnaṃ dānaṃ dinnaṃ mahapphalaṃ hoti,",
  "atk-s0505a:1793_6": "udāhu noti samaṇaṃ gotamaṃ etamatthaṃ pucchissāmi,",
  "atk-s0505a:1793_7": "samaṇo kira gotamo atītānāgatapaccuppannaṃ jānātī”ti.",
  "atk-s0505a:1793_8": "So bhagavantaṃ upasaṅkamitvā pucchi.",
  "atk-s0505a:1793_9": "Bhagavā cassa pucchānurūpaṃ byākāsi.",
  "atk-s0505a:1793_10": "Tayidaṃ saṅgītikārānaṃ brāhmaṇassa bhagavatoti tiṇṇampi vacanaṃ samodhānetvā “māghasutta”nti vuccati.",
  "atk-s0505a:1794_0": "Tattha rājagaheti evaṃnāmake nagare.",
  "atk-s0505a:1794_1": "Tañhi mandhātumahāgovindādīhi pariggahitattā “rājagaha”nti vuccati.",
  "atk-s0505a:1794_2": "Aññepettha pakāre vaṇṇayanti. Kiṃ tehi,",
  "atk-s0505a:1794_3": "nāmametaṃ tassa nagarassa?",
  "atk-s0505a:1794_4": "Taṃ panetaṃ buddhakāle ca cakkavattikāle ca nagaraṃ hoti,",
  "atk-s0505a:1794_5": "sesakāle suññaṃ hoti yakkhapariggahitaṃ,",
  "atk-s0505a:1794_6": "tesaṃ vasantavanaṃ hutvā tiṭṭhati.",
  "atk-s0505a:1794_7": "Evaṃ gocaragāmaṃ dassetvā nivāsaṭṭhānamāha –",
  "atk-s0505a:1794_8": "“gijjhakūṭe pabbate”ti.",
  "atk-s0505a:1794_9": "So ca gijjhā tassa kūṭesu vasiṃsu,",
  "atk-s0505a:1794_10": "gijjhasadisāni vāssa kūṭāni,",
  "atk-s0505a:1794_11": "tasmā “gijjhakūṭo”ti vuccatīti veditabbo.",
  "atk-s0505a:1795_0": "Atha kho…pe…",
  "atk-s0505a:1795_1": "avocāti ettha māghoti tassa brāhmaṇassa nāmaṃ.",
  "atk-s0505a:1795_2": "Māṇavoti antevāsivāsaṃ anatītabhāvena vuccati,",
  "atk-s0505a:1795_3": "jātiyā pana mahallako.",
  "atk-s0505a:1795_4": "“Pubbāciṇṇavasenā”ti eke piṅgiyo māṇavo viya.",
  "atk-s0505a:1795_5": "So hi vīsavassasatikopi pubbāciṇṇavasena “piṅgiyo māṇavo” tveva saṅkhaṃ agamāsi.",
  "atk-s0505a:1795_6": "Sesaṃ vuttanayameva.",
  "atk-s0505a:1796_0": "Ahañhi,",
  "atk-s0505a:1796_1": "bho gotama…pe…",
  "atk-s0505a:1796_2": "pasavāmīti ettha dāyako dānapatīti dāyako ceva dānapati ca.",
  "atk-s0505a:1796_3": "Yo hi aññassa santakaṃ tenāṇatto deti,",
  "atk-s0505a:1796_4": "sopi dāyako hoti,",
  "atk-s0505a:1796_5": "tasmiṃ pana dāne issariyābhāvato na dānapati.",
  "atk-s0505a:1796_6": "Ayaṃ pana attano santakaṃyeva deti. Tenāha – “ahañhi,",
  "atk-s0505a:1796_7": "bho gotama,",
  "atk-s0505a:1796_8": "dāyako dānapatī”ti.",
  "atk-s0505a:1796_9": "Ayameva hi ettha attho,",
  "atk-s0505a:1796_10": "aññatra pana antarantarā maccherena abhibhuyyamāno dāyako anabhibhūto dānapatītiādināpi nayena vattuṃ vaṭṭati.",
  "atk-s0505a:1796_11": "Vadaññūti yācakānaṃ vacanaṃ jānāmi vuttamatteyeva “ayamidamarahati ayamida”nti purisavisesāvadhāraṇena bahūpakārabhāvagahaṇena vā.",
  "atk-s0505a:1796_12": "Yācayogoti yācituṃ yutto.",
  "atk-s0505a:1796_13": "Yo hi yācake disvāva bhakuṭiṃ katvā pharusavacanādīni bhaṇati,",
  "atk-s0505a:1796_14": "so na yācayogo hoti.",
  "atk-s0505a:1796_15": "Ahaṃ pana na tādisoti dīpeti.",
  "atk-s0505a:1796_16": "Dhammenāti adinnādānanikativañcanādīni vajjetvā bhikkhācariyāya,",
  "atk-s0505a:1796_17": "yācanāyāti attho.",
  "atk-s0505a:1796_18": "Yācanā hi brāhmaṇānaṃ bhogapariyesane dhammo,",
  "atk-s0505a:1796_19": "yācamānānañca nesaṃ parehi anuggahakāmehi dinnā bhogā dhammaladdhā nāma dhammādhigatā ca honti,",
  "atk-s0505a:1796_20": "so ca tathā pariyesitvā labhi. Tenāha –",
  "atk-s0505a:1796_21": "“dhammena bhoge pariyesāmi…pe…",
  "atk-s0505a:1796_22": "dhammādhigatehī”ti.",
  "atk-s0505a:1796_23": "Bhiyyopi dadāmīti tato uttaripi dadāmi,",
  "atk-s0505a:1796_24": "pamāṇaṃ natthi,",
  "atk-s0505a:1796_25": "ettha laddhabhogappamāṇena dadāmīti dasseti.",
  "atk-s0505a:1797_0": "Tagghāti ekaṃsavacane nipāto.",
  "atk-s0505a:1797_1": "Ekaṃseneva hi sabbabuddhapaccekabuddhasāvakehi pasatthaṃ dānaṃ antamaso tiracchānagatānampi dīyamānaṃ.",
  "atk-s0505a:1797_2": "Vuttañcetaṃ “sabbattha vaṇṇitaṃ dānaṃ,",
  "atk-s0505a:1797_3": "na dānaṃ garahitaṃ kvacī”ti.",
  "atk-s0505a:1797_4": "Tasmā bhagavāpi ekaṃseneva taṃ pasaṃsanto āha –",
  "atk-s0505a:1797_5": "“taggha tvaṃ māṇava…pe…",
  "atk-s0505a:1797_6": "pasavasī”ti.",
  "atk-s0505a:1797_7": "Sesaṃ uttānatthameva.",
  "atk-s0505a:1797_8": "Evaṃ bhagavatā “bahuṃ so puññaṃ pasavatī”ti vuttepi dakkhiṇeyyato dakkhiṇāvisuddhiṃ sotukāmo brāhmaṇo uttari bhagavantaṃ pucchi.",
  "atk-s0505a:1797_9": "Tenāhu saṅgītikārā –",
  "atk-s0505a:1797_10": "“atha kho māgho māṇavo bhagavantaṃ gāthāya ajjhabhāsī”ti.",
  "atk-s0505a:1797_11": "Taṃ atthato vuttanayameva.",
  "atk-s0505a:1798_0": "492.",
  "atk-s0505a:1798_1": "Pucchāmahantiādigāthāsu pana vadaññunti vacanaviduṃ,",
  "atk-s0505a:1798_2": "sabbākārena sattānaṃ vuttavacanādhippāyaññunti vuttaṃ hoti.",
  "atk-s0505a:1798_3": "Sujjheti dakkhiṇeyyavasena suddhaṃ mahapphalaṃ bhaveyya.",
  "atk-s0505a:1798_4": "Yojanā panettha –",
  "atk-s0505a:1798_5": "yo yācayogo dānapati gahaṭṭho puññatthiko hutvā paresaṃ annapānaṃ dadaṃ yajati,",
  "atk-s0505a:1798_6": "na aggimhi āhutimattaṃ pakkhipanto,",
  "atk-s0505a:1798_7": "tañca kho puññapekkhova na paccupakārakalyāṇakittisaddādiapekkho,",
  "atk-s0505a:1798_8": "tassa evarūpassa yajamānassa hutaṃ kathaṃ sujjheyyāti?",
  "atk-s0505a:1799_0": "493.",
  "atk-s0505a:1799_1": "Ārādhaye dakkhiṇeyyebhi tādīti tādiso yācayogo dakkhiṇeyyehi ārādhaye sampādaye sodhaye,",
  "atk-s0505a:1799_2": "mahapphalaṃ taṃ hutaṃ kareyya,",
  "atk-s0505a:1799_3": "na aññathāti attho.",
  "atk-s0505a:1799_4": "Imināssa “kathaṃ hutaṃ yajamānassa sujjhe” iccetaṃ byākataṃ hoti.",
  "atk-s0505a:1800_0": "494.",
  "atk-s0505a:1800_1": "Akkhāhi me bhagavā dakkhiṇeyyeti ettha yo yācayogo dadaṃ paresaṃ yajati,",
  "atk-s0505a:1800_2": "tassa me bhagavā dakkhiṇeyye akkhāhīti evaṃ yojanā veditabbā.",
  "atk-s0505a:1801_0": "495.",
  "atk-s0505a:1801_1": "Athassa bhagavā nānappakārehi nayehi dakkhiṇeyye pakāsento “ye ve asattā”tiādikā gāthāyo abhāsi.",
  "atk-s0505a:1801_2": "Tattha asattāti rāgādisaṅgavasena alaggā.",
  "atk-s0505a:1801_3": "Kevalinoti pariniṭṭhitakiccā.",
  "atk-s0505a:1801_4": "Yatattāti guttacittā.",
  "atk-s0505a:1802_0": "496- 7.",
  "atk-s0505a:1802_1": "Dantā anuttarena damathena,",
  "atk-s0505a:1802_2": "vimuttā paññācetovimuttīhi,",
  "atk-s0505a:1802_3": "anīghā āyatiṃ vaṭṭadukkhābhāvena,",
  "atk-s0505a:1802_4": "nirāsā sampati kilesābhāvena.",
  "atk-s0505a:1802_5": "Imissā pana gāthāya dutiyagāthā bhāvanānubhāvappakāsananayena vuttāti veditabbā.",
  "atk-s0505a:1802_6": "“Bhāvanānuyogamanuyuttassa,",
  "atk-s0505a:1802_7": "bhikkhave,",
  "atk-s0505a:1802_8": "bhikkhuno viharato kiñcāpi na evaṃ icchā uppajjeyya ‘aho vata me anupādāya āsavehi cittaṃ vimucceyyā’ti,",
  "atk-s0505a:1802_9": "atha khvāssa anupādāya āsavehi cittaṃ vimuccatī”ti idaṃ cettha suttaṃ sādhakaṃ.",
  "atk-s0505a:1803_0": "498- 502.",
  "atk-s0505a:1803_1": "Rāgañca…pe…",
  "atk-s0505a:1803_2": "yesu na māyā…pe…",
  "atk-s0505a:1803_3": "na taṇhāsu upātipannāti kāmataṇhādīsu nādhimuttā.",
  "atk-s0505a:1803_4": "Vitareyyāti vitaritvā.",
  "atk-s0505a:1803_5": "Taṇhāti rūpataṇhādichabbidhā.",
  "atk-s0505a:1803_6": "Bhavābhavāyāti sassatāya vā ucchedāya vā.",
  "atk-s0505a:1803_7": "Atha vā bhavassa abhavāya bhavābhavāya,",
  "atk-s0505a:1803_8": "punabbhavābhinibbattiyāti vuttaṃ hoti.",
  "atk-s0505a:1803_9": "Idha vā huraṃ vāti idaṃ pana “kuhiñci loke”ti imassa vitthāravacanaṃ.",
  "atk-s0505a:1804_0": "504.",
  "atk-s0505a:1804_1": "Ye vītarāgā…pe…",
  "atk-s0505a:1804_2": "samitāvinoti samitavanto,",
  "atk-s0505a:1804_3": "kilesavūpasamakārinoti attho.",
  "atk-s0505a:1804_4": "Samitāvitattā ca vītarāgā akopā.",
  "atk-s0505a:1804_5": "Idha vippahāyāti idhaloke vattamāne khandhe vihāya,",
  "atk-s0505a:1804_6": "tato paraṃ yesaṃ gamanaṃ natthīti vuttaṃ hoti.",
  "atk-s0505a:1804_7": "Ito paraṃ “ye kāme hitvā agahā caranti,",
  "atk-s0505a:1804_8": "susaññatattā tasaraṃva ujju”nti imampi gāthaṃ keci paṭhanti.",
  "atk-s0505a:1805_0": "506- 8.",
  "atk-s0505a:1805_1": "Jahitvāti hitvā.",
  "atk-s0505a:1805_2": "“Jahitvānā”tipi pāṭho,",
  "atk-s0505a:1805_3": "ayamevattho.",
  "atk-s0505a:1805_4": "Attadīpāti attano guṇe eva attano dīpaṃ katvā vicarantā khīṇāsavā vuccanti.",
  "atk-s0505a:1805_5": "Ye hetthāti hakāro nipāto padapūraṇamatte.",
  "atk-s0505a:1805_6": "Ayaṃ panattho –",
  "atk-s0505a:1805_7": "ye ettha khandhāyatanādisantāne yathā idaṃ khandhāyatanādi tathā jānanti,",
  "atk-s0505a:1805_8": "yaṃsabhāvaṃ taṃsabhāvaṃyeva sañjānanti aniccādivasena jānantā.",
  "atk-s0505a:1805_9": "Ayamantimā natthi punabbhavoti ayaṃ no antimā jāti,",
  "atk-s0505a:1805_10": "idāni natthi punabbhavoti evañca ye jānantīti.",
  "atk-s0505a:1806_0": "509.",
  "atk-s0505a:1806_1": "Yo vedagūti idāni attānaṃ sandhāya bhagavā imaṃ gāthamāha.",
  "atk-s0505a:1806_2": "Tattha satimāti chasatatavihārasatiyā samannāgato.",
  "atk-s0505a:1806_3": "Sambodhipattoti sabbaññutaṃ patto.",
  "atk-s0505a:1806_4": "Saraṇaṃ bahūnanti bahūnaṃ devamanussānaṃ bhayavihiṃsanena saraṇabhūto.",
  "atk-s0505a:1807_0": "510.",
  "atk-s0505a:1807_1": "Evaṃ dakkhiṇeyye sutvā attamano brāhmaṇo āha –",
  "atk-s0505a:1807_2": "“addhā amoghā”ti.",
  "atk-s0505a:1807_3": "Tattha tvañhettha jānāsi yathā tathā idanti tvañhi ettha loke idaṃ sabbampi ñeyyaṃ yathā tathā jānāsi yāthāvato jānāsi,",
  "atk-s0505a:1807_4": "yādisaṃ taṃ tādisameva jānāsīti vuttaṃ hoti.",
  "atk-s0505a:1807_5": "Tathā hi te vidito esa dhammoti tathā hi te esā dhammadhātu suppaṭividdhā,",
  "atk-s0505a:1807_6": "yassā suppaṭividdhatā yaṃ yaṃ icchasi,",
  "atk-s0505a:1807_7": "taṃ taṃ jānāsīti adhippāyo.",
  "atk-s0505a:1808_0": "511.",
  "atk-s0505a:1808_1": "Evaṃ so brāhmaṇo bhagavantaṃ pasaṃsitvā dakkhiṇeyyasampadāya yaññasampadaṃ ñatvā dāyakasampadāyapi taṃ",
  "atk-s0505a:1808_2": "chaḷaṅgaparipūraṃ yaññasampadaṃ sotukāmo “yo yācayogo”ti uttaripañhaṃ pucchi.",
  "atk-s0505a:1808_3": "Tatrāyaṃ yojanā –",
  "atk-s0505a:1808_4": "yo yācayogo dadaṃ paresaṃ yajati,",
  "atk-s0505a:1808_5": "tassa akkhāhi me bhagavā yaññasampadanti.",
  "atk-s0505a:1809_0": "512.",
  "atk-s0505a:1809_1": "Athassa bhagavā dvīhi gāthāhi akkhāsi.",
  "atk-s0505a:1809_2": "Tatthāyaṃ atthayojanā –",
  "atk-s0505a:1809_3": "yajassu māgha,",
  "atk-s0505a:1809_4": "yajamāno ca sabbattha vippasādehi cittaṃ,",
  "atk-s0505a:1809_5": "tīsupi kālesu cittaṃ pasādehi.",
  "atk-s0505a:1809_6": "Evaṃ te yāyaṃ –",
  "atk-s0505a:1810_0": "“Pubbeva dānā sumano, dadaṃ cittaṃ pasādaye;",
  "atk-s0505a:1811_0": "Datvā attamano hoti, esā yaññassa sampadā”ti. –",
  "atk-s0505a:1812_0": "Yaññasampadā vuttā,",
  "atk-s0505a:1812_1": "tāya sampanno yañño bhavissati.",
  "atk-s0505a:1812_2": "Tattha siyā “kathaṃ cittaṃ pasādetabba”nti?",
  "atk-s0505a:1812_3": "Dosappahānena.",
  "atk-s0505a:1812_4": "Kathaṃ dosappahānaṃ hoti?",
  "atk-s0505a:1812_5": "Yaññārammaṇatāya.",
  "atk-s0505a:1812_6": "Ayañhi ārammaṇaṃ yajamānassa yañño ettha patiṭṭhāya jahāti dosaṃ,",
  "atk-s0505a:1812_7": "ayañhi sattesu mettāpubbaṅgamena sammādiṭṭhipadīpavihatamohandhakārena cittena yajamānassa deyyadhammasaṅkhāto yañño ārammaṇaṃ hoti,",
  "atk-s0505a:1812_8": "so ettha yaññe ārammaṇavasena pavattiyā patiṭṭhāya deyyadhammapaccayaṃ lobhaṃ,",
  "atk-s0505a:1812_9": "paṭiggāhakapaccayaṃ kodhaṃ,",
  "atk-s0505a:1812_10": "tadubhayanidānaṃ mohanti evaṃ tividhampi jahāti dosaṃ.",
  "atk-s0505a:1812_11": "So evaṃ bhogesu vītarāgo,",
  "atk-s0505a:1812_12": "sattesu ca pavineyya dosaṃ tappahāneneva pahīnapañcanīvaraṇo anukkamena upacārappanābhedaṃ aparimāṇasattapharaṇena",
  "atk-s0505a:1812_13": "ekasatte vā anavasesapharaṇena appamāṇaṃ mettaṃ cittaṃ bhāvento puna bhāvanāvepullatthaṃ,",
  "atk-s0505a:1812_14": "rattindivaṃ satataṃ sabbairiyāpathesu appamatto hutvā tameva mettajjhānasaṅkhātaṃ sabbā disā pharate appamaññanti.",
  "atk-s0505a:1813_0": "514.",
  "atk-s0505a:1813_1": "Atha brāhmaṇo taṃ mettaṃ “brahmalokamaggo aya”nti ajānanto kevalaṃ attano visayātītaṃ mettābhāvanaṃ sutvā",
  "atk-s0505a:1813_2": "suṭṭhutaraṃ sañjātasabbaññusambhāvano bhagavati attanā brahmalokādhimuttattā brahmalokūpapattimeva ca",
  "atk-s0505a:1813_3": "suddhiṃ muttiñca maññamāno brahmalokamaggaṃ pucchanto “ko sujjhatī”ti gāthamāha.",
  "atk-s0505a:1813_4": "Tatra ca brahmalokagāmiṃ puññaṃ karontaṃ sandhāyāha –",
  "atk-s0505a:1813_5": "“ko sujjhati muccatī”ti,",
  "atk-s0505a:1813_6": "akarontaṃ sandhāya “bajjhatī cā”ti.",
  "atk-s0505a:1813_7": "Kenattanāti kena kāraṇena.",
  "atk-s0505a:1813_8": "Sakkhi brahmajjadiṭṭhoti brahmā ajja sakkhi diṭṭho.",
  "atk-s0505a:1813_9": "Saccanti bhagavato brahmasamattaṃ ārabbha accādarena sapathaṃ karoti.",
  "atk-s0505a:1813_10": "Kathaṃ upapajjatīti accādareneva punapi pucchati.",
  "atk-s0505a:1813_11": "Jutimāti bhagavantaṃ ālapati.",
  "atk-s0505a:1814_0": "Tattha yasmā yo bhikkhu mettāya tikacatukkajjhānaṃ uppādetvā tameva pādakaṃ katvā vipassanto arahattaṃ pāpuṇāti,",
  "atk-s0505a:1814_1": "so sujjhati muccati ca,",
  "atk-s0505a:1814_2": "tathārūpo ca brahmalokaṃ na gacchati.",
  "atk-s0505a:1814_3": "Yo pana mettāya tikacatukkajjhānaṃ uppādetvā “santā esā samāpattī”tiādinā nayena taṃ assādeti,",
  "atk-s0505a:1814_4": "so bajjhati.",
  "atk-s0505a:1814_5": "Aparihīnajjhāno ca teneva jhānena brahmalokaṃ gacchati,",
  "atk-s0505a:1814_6": "tasmā bhagavā yo sujjhati muccati ca,",
  "atk-s0505a:1814_7": "tassa brahmalokagamanaṃ ananujānanto anāmasitvāva taṃ puggalaṃ yo bajjhati.",
  "atk-s0505a:1814_8": "Tassa tena jhānena brahmalokagamanaṃ dassento brāhmaṇassa sappāyena nayena “yo yajatī”ti imaṃ gāthamāha.",
  "atk-s0505a:1815_0": "515.",
  "atk-s0505a:1815_1": "Tattha tividhanti tikālappasādaṃ sandhāyāha.",
  "atk-s0505a:1815_2": "Tena dāyakato aṅgattayaṃ dasseti.",
  "atk-s0505a:1815_3": "Ārādhaye dakkhiṇeyyebhi tādīti tañca so tādiso tividhasampattisādhako puggalo tividhaṃ yaññasampadaṃ dakkhiṇeyyehi khīṇāsavehi sādheyya sampādeyya.",
  "atk-s0505a:1815_4": "Iminā paṭiggāhakato aṅgattayaṃ dasseti.",
  "atk-s0505a:1815_5": "Evaṃ yajitvā sammā yācayogoti evaṃ mettajjhānapadaṭṭhānabhāvena chaḷaṅgasamannāgataṃ yaññaṃ sammā yajitvā",
  "atk-s0505a:1815_6": "so yācayogo tena chaḷaṅgayaññūpanissayena mettajjhānena upapajjati brahmalokanti brūmīti brāhmaṇaṃ samussāhento",
  "atk-s0505a:1815_7": "desanaṃ samāpesi.",
  "atk-s0505a:1815_8": "Sesaṃ sabbagāthāsu uttānatthameva.",
  "atk-s0505a:1815_9": "Ito parañca pubbe vuttanayamevāti.",
  "atk-s0505a:1816_0": "Paramatthajotikāya khuddaka-aṭṭhakathāya",
  "atk-s0505a:1817_0": "Suttanipāta-aṭṭhakathāya māghasuttavaṇṇanā niṭṭhitā.",
  "atk-s0505a:1818_0": "6. Sabhiyasuttavaṇṇanā",
  "atk-s0505a:1819_0": "Evaṃ me sutanti sabhiyasuttaṃ.",
  "atk-s0505a:1819_1": "Kā uppatti?",
  "atk-s0505a:1819_2": "Ayameva yāssa nidāne vuttā.",
  "atk-s0505a:1819_3": "Atthavaṇṇanākkamepi cassa pubbasadisaṃ pubbe vuttanayeneva veditabbaṃ.",
  "atk-s0505a:1819_4": "Yaṃ pana apubbaṃ,",
  "atk-s0505a:1819_5": "taṃ uttānatthāni padāni pariharantā vaṇṇayissāma.",
  "atk-s0505a:1819_6": "Veḷuvane kalandakanivāpeti veḷuvananti tassa uyyānassa nāmaṃ.",
  "atk-s0505a:1819_7": "Taṃ kira veḷūhi ca parikkhittaṃ ahosi aṭṭhārasahatthena ca pākārena,",
  "atk-s0505a:1819_8": "gopuradvāraṭṭālakayuttaṃ nīlobhāsaṃ manoramaṃ,",
  "atk-s0505a:1819_9": "tena “veḷuvana”nti vuccati.",
  "atk-s0505a:1819_10": "Kalandakānañcettha nivāpaṃ adaṃsu,",
  "atk-s0505a:1819_11": "tena “kalandakanivāpo”ti vuccati.",
  "atk-s0505a:1819_12": "Kalandakā nāma kāḷakā vuccanti.",
  "atk-s0505a:1819_13": "Pubbe kira aññataro rājā tattha uyyānakīḷanatthaṃ āgato surāmadena matto divāseyyaṃ supi.",
  "atk-s0505a:1819_14": "Parijanopissa “sutto rājā”ti pupphaphalādīhi palobhiyamāno ito cito ca pakkāmi.",
  "atk-s0505a:1819_15": "Atha surāgandhena aññatarasmā susirarukkhā kaṇhasappo nikkhamitvā rañño abhimukho āgacchati.",
  "atk-s0505a:1819_16": "Taṃ disvā rukkhadevatā “rañño jīvitaṃ dassāmī”ti kāḷakavesena āgantvā kaṇṇamūle saddamakāsi.",
  "atk-s0505a:1819_17": "Rājā paṭibujjhi,",
  "atk-s0505a:1819_18": "kaṇhasappo nivatto.",
  "atk-s0505a:1819_19": "So taṃ disvā “imāya mama kāḷakāya jīvitaṃ dinna”nti kāḷakānaṃ tattha nivāpaṃ paṭṭhapesi,",
  "atk-s0505a:1819_20": "abhayaghosanañca ghosāpesi.",
  "atk-s0505a:1819_21": "Tasmā taṃ tato pabhuti “kalandakanivāpo”ti saṅkhaṃ gataṃ.",
  "atk-s0505a:1820_0": "Sabhiyassa paribbājakassāti sabhiyoti tassa nāmaṃ,",
  "atk-s0505a:1820_1": "paribbājakoti bāhira pabbajjaṃ upādāya vuccati.",
  "atk-s0505a:1820_2": "Purāṇasālohitāya devatāyāti na mātā na pitā,",
  "atk-s0505a:1820_3": "apica kho panassa mātā viya pitā viya ca hitajjhāsayattā so devaputto “purāṇasālohitā devatā”ti vutto.",
  "atk-s0505a:1820_4": "Parinibbute kira kassape bhagavati patiṭṭhite suvaṇṇacetiye tayo kulaputtā sammukhasāvakānaṃ santike",
  "atk-s0505a:1820_5": "pabbajitvā cariyānurūpāni kammaṭṭhānāni gahetvā paccantajanapadaṃ gantvā araññāyatane samaṇadhammaṃ karonti,",
  "atk-s0505a:1820_6": "antarantarā ca cetiyavandanatthāya dhammassavanatthāya ca nagaraṃ gacchanti.",
  "atk-s0505a:1820_7": "Aparena ca samayena tāvatakampi araññe vippavāsaṃ arocayamānā tattheva appamattā vihariṃsu,",
  "atk-s0505a:1820_8": "evaṃ viharantāpi na ca kiñci visesaṃ adhigamiṃsu.",
  "atk-s0505a:1820_9": "Tato nesaṃ ahosi –",
  "atk-s0505a:1820_10": "“mayaṃ piṇḍāya gacchantā jīvite sāpekkhā homa,",
  "atk-s0505a:1820_11": "jīvite sāpekkhena ca na sakkā lokuttaradhammo adhigantuṃ,",
  "atk-s0505a:1820_12": "puthujjanakālakiriyāpi dukkhā,",
  "atk-s0505a:1820_13": "handa mayaṃ nisseṇiṃ bandhitvā pabbataṃ abhiruyha kāye ca jīvite ca anapekkhā samaṇadhammaṃ karomā”ti.",
  "atk-s0505a:1820_14": "Te tathā akaṃsu.",
  "atk-s0505a:1821_0": "Atha nesaṃ mahāthero upanissayasampannattā tadaheva chaḷabhiññāparivāraṃ arahattaṃ sacchākāsi.",
  "atk-s0505a:1821_1": "So iddhiyā himavantaṃ gantvā anotatte mukhaṃ dhovitvā uttarakurūsu piṇḍāya caritvā katabhattakicco puna",
  "atk-s0505a:1821_2": "aññampi padesaṃ gantvā pattaṃ pūretvā anotattaudakañca nāgalatādantapoṇañca gahetvā tesaṃ santikaṃ āgantvā āha –",
  "atk-s0505a:1821_3": "“passathāvuso mamānubhāvaṃ,",
  "atk-s0505a:1821_4": "ayaṃ uttarakuruto piṇḍapāto,",
  "atk-s0505a:1821_5": "idaṃ himavantato udakadantapoṇaṃ ābhataṃ,",
  "atk-s0505a:1821_6": "imaṃ bhuñjitvā samaṇadhammaṃ karotha,",
  "atk-s0505a:1821_7": "evāhaṃ tumhe sadā upaṭṭhahissāmī”ti.",
  "atk-s0505a:1821_8": "Te taṃ sutvā āhaṃsu – “tumhe, bhante,",
  "atk-s0505a:1821_9": "katakiccā,",
  "atk-s0505a:1821_10": "tumhehi saha sallāpamattampi amhākaṃ papañco,",
  "atk-s0505a:1821_11": "mā dāni tumhe puna amhākaṃ santikaṃ āgamitthā”ti.",
  "atk-s0505a:1821_12": "So kenaci pariyāyena te sampaṭicchāpetuṃ asakkonto pakkāmi.",
  "atk-s0505a:1822_0": "Tato tesaṃ eko dvīhatīhaccayena pañcābhiñño anāgāmī ahosi.",
  "atk-s0505a:1822_1": "Sopi tatheva akāsi,",
  "atk-s0505a:1822_2": "itarena ca paṭikkhitto tatheva agamāsi.",
  "atk-s0505a:1822_3": "So taṃ paṭikkhipitvā vāyamanto pabbataṃ āruhanadivasato sattame divase kiñci visesaṃ anadhigantvāva kālakato devaloke nibbatti.",
  "atk-s0505a:1822_4": "Khīṇāsavattheropi taṃ divasameva parinibbāyi,",
  "atk-s0505a:1822_5": "anāgāmī suddhāvāsesu uppajji.",
  "atk-s0505a:1822_6": "Devaputto chasu kāmāvacaradevalokesu anulomapaṭilomena dibbasampattiṃ anubhavitvā amhākaṃ bhagavato kāle",
  "atk-s0505a:1822_7": "devalokā cavitvā aññatarissā paribbājikāya kucchimhi paṭisandhiṃ aggahesi.",
  "atk-s0505a:1822_8": "Sā kira aññatarassa khattiyassa dhītā,",
  "atk-s0505a:1822_9": "taṃ mātāpitaro “amhākaṃ dhītā samayantaraṃ jānātū”ti ekassa paribbājakassa niyyātesuṃ.",
  "atk-s0505a:1822_10": "Tasseko antevāsiko paribbājako tāya saddhiṃ vippaṭipajji.",
  "atk-s0505a:1822_11": "Sā tena gabbhaṃ gaṇhi.",
  "atk-s0505a:1822_12": "Taṃ gabbhiniṃ disvā paribbājikā nikkaḍḍhiṃsu.",
  "atk-s0505a:1822_13": "Sā aññattha gacchantī antarāmagge sabhāyaṃ vijāyi,",
  "atk-s0505a:1822_14": "tenassa “sabhiyo”tveva nāmaṃ akāsi.",
  "atk-s0505a:1822_15": "Sopi sabhiyo vaḍḍhitvā paribbājakapabbajjaṃ pabbajitvā nānāsatthāni uggahetvā mahāvādī hutvā vādakkhittatāya",
  "atk-s0505a:1822_16": "sakalajambudīpe vicaranto attano sadisaṃ vādiṃ adisvā nagaradvāre assamaṃ kārāpetvā khattiyakumārādayo",
  "atk-s0505a:1822_17": "sippaṃ sikkhāpento tattha vasati.",
  "atk-s0505a:1823_0": "Atha bhagavā pavattitavaradhammacakko anupubbena rājagahaṃ āgantvā veḷuvane viharati kalandakanivāpe.",
  "atk-s0505a:1823_1": "Sabhiyo pana buddhuppādaṃ na jānāti.",
  "atk-s0505a:1823_2": "Atha so suddhāvāsabrahmā samāpattito vuṭṭhāya “imāhaṃ visesaṃ kassānubhāvena patto”ti āvajjento kassapassa",
  "atk-s0505a:1823_3": "bhagavato sāsane samaṇadhammakiriyaṃ te ca sahāye anussaritvā “tesu eko parinibbuto,",
  "atk-s0505a:1823_4": "eko idāni katthā”ti āvajjento “devalokā cavitvā jambudīpe uppanno buddhuppādampi na jānātī”ti ñatvā “handa",
  "atk-s0505a:1823_5": "naṃ buddhupasevanāya niyojemī”ti vīsati pañhe abhisaṅkharitvā rattibhāge tassa assamamāgamma ākāse ṭhatvā “sabhiya,",
  "atk-s0505a:1823_6": "sabhiyā”ti pakkosi.",
  "atk-s0505a:1823_7": "So niddāyamāno tikkhattuṃ taṃ saddaṃ sutvā nikkhamma obhāsaṃ disvā pañjaliko aṭṭhāsi.",
  "atk-s0505a:1823_8": "Tato taṃ brahmā āha –",
  "atk-s0505a:1823_9": "“ahaṃ sabhiya tavatthāya vīsati pañhe āhariṃ,",
  "atk-s0505a:1823_10": "te tvaṃ uggaṇha.",
  "atk-s0505a:1823_11": "Yo ca te samaṇo vā brāhmaṇo vā ime pañhe puṭṭho byākaroti,",
  "atk-s0505a:1823_12": "tassa santike brahmacariyaṃ careyyāsī”ti.",
  "atk-s0505a:1823_13": "Imaṃ devaputtaṃ sandhāyetaṃ vuttaṃ “purāṇasālohitāya devatāya pañhā uddiṭṭhā hontī”ti.",
  "atk-s0505a:1823_14": "Uddiṭṭhāti uddesamatteneva vuttā,",
  "atk-s0505a:1823_15": "na vibhaṅgena.",
  "atk-s0505a:1824_0": "Evaṃ vutte ca ne sabhiyo ekavacaneneva padapaṭipāṭiyā uggahesi.",
  "atk-s0505a:1824_1": "Atha so brahmā jānantopi tassa buddhuppādaṃ nācikkhi.",
  "atk-s0505a:1824_2": "“Atthaṃ gavesamāno paribbājako sayameva satthāraṃ ñassati.",
  "atk-s0505a:1824_3": "Ito bahiddhā ca samaṇabrāhmaṇānaṃ tucchabhāva”nti iminā panādhippāyena evamāha –",
  "atk-s0505a:1824_4": "“yo te sabhiya…pe…",
  "atk-s0505a:1824_5": "careyyāsī”ti.",
  "atk-s0505a:1824_6": "Theragāthāsu pana catukkanipāte sabhiyattherāpadānaṃ vaṇṇentā bhaṇanti “sā cassa mātā attano vippaṭipattiṃ",
  "atk-s0505a:1824_7": "cintetvā taṃ jigucchamānā jhānaṃ uppādetvā brahmaloke uppannā,",
  "atk-s0505a:1824_8": "tāya brahmadevatāya te pañhā uddiṭṭhā”ti.",
  "atk-s0505a:1825_0": "Ye teti idāni vattabbānaṃ uddesapaccuddeso.",
  "atk-s0505a:1825_1": "Samaṇabrāhmaṇāti pabbajjūpagamanena lokasammutiyā ca samaṇā ceva brāhmaṇā ca.",
  "atk-s0505a:1825_2": "Saṅghinoti gaṇavanto.",
  "atk-s0505a:1825_3": "Gaṇinoti satthāro,",
  "atk-s0505a:1825_4": "“sabbaññuno maya”nti evaṃ paṭiññātāro.",
  "atk-s0505a:1825_5": "Gaṇācariyāti uddesaparipucchādivasena pabbajitagahaṭṭhagaṇassa ācariyā.",
  "atk-s0505a:1825_6": "Ñātāti abhiññātā,",
  "atk-s0505a:1825_7": "vissutā pākaṭāti vuttaṃ hoti.",
  "atk-s0505a:1825_8": "Yasassinoti lābhaparivārasampannā.",
  "atk-s0505a:1825_9": "Titthakarāti tesaṃ diṭṭhānugatiṃ āpajjantehi otaritabbānaṃ ogāhitabbānaṃ diṭṭhititthānaṃ kattāro.",
  "atk-s0505a:1825_10": "Sādhusammatā bahujanassāti “sādhavo ete santo sappurisā”ti evaṃ bahujanassa sammatā.",
  "atk-s0505a:1826_0": "Seyyathidanti katame teti ce-",
  "atk-s0505a:1826_1": "iccetasmiṃ atthe nipāto.",
  "atk-s0505a:1826_2": "Pūraṇoti nāmaṃ,",
  "atk-s0505a:1826_3": "kassapoti gottaṃ.",
  "atk-s0505a:1826_4": "So kira jātiyā dāso,",
  "atk-s0505a:1826_5": "dāsasataṃ pūrento jāto.",
  "atk-s0505a:1826_6": "Tenassa “pūraṇo”ti nāmamakaṃsu.",
  "atk-s0505a:1826_7": "Palāyitvā pana naggesu pabbajitvā “kassapo aha”nti gottaṃ uddisi,",
  "atk-s0505a:1826_8": "sabbaññutañca paccaññāsi.",
  "atk-s0505a:1826_9": "Makkhalīti nāmaṃ,",
  "atk-s0505a:1826_10": "gosālāya jātattā gosālotipi vuccati.",
  "atk-s0505a:1826_11": "Sopi kira jātiyā dāso eva,",
  "atk-s0505a:1826_12": "palāyitvā pabbaji,",
  "atk-s0505a:1826_13": "sabbaññutañca paccaññāsi.",
  "atk-s0505a:1826_14": "Ajitoti nāmaṃ,",
  "atk-s0505a:1826_15": "appicchatāya kesakambalaṃ dhāreti,",
  "atk-s0505a:1826_16": "tena kesakambalotipi vuccati,",
  "atk-s0505a:1826_17": "sopi sabbaññutaṃ paccaññāsi.",
  "atk-s0505a:1826_18": "Pakudhoti nāmaṃ,",
  "atk-s0505a:1826_19": "kaccāyanoti gottaṃ.",
  "atk-s0505a:1826_20": "Appicchavasena udake jīvasaññāya ca nhānamukhadhovanādi paṭikkhitto,",
  "atk-s0505a:1826_21": "sopi sabbaññutaṃ paccaññāsi.",
  "atk-s0505a:1826_22": "Sañcayoti nāmaṃ,",
  "atk-s0505a:1826_23": "belaṭṭho panassa pitā,",
  "atk-s0505a:1826_24": "tasmā belaṭṭhaputtoti vuccati,",
  "atk-s0505a:1826_25": "sopi sabbaññutaṃ paccaññāsi.",
  "atk-s0505a:1826_26": "Nigaṇṭhoti pabbajjānāmena,",
  "atk-s0505a:1826_27": "nāṭaputtoti pitunāmena vuccati.",
  "atk-s0505a:1826_28": "Nāṭoti kira nāmassa pitā,",
  "atk-s0505a:1826_29": "tassa puttoti nāṭaputto,",
  "atk-s0505a:1826_30": "sopi sabbaññutaṃ paccaññāsi.",
  "atk-s0505a:1826_31": "Sabbepi pañcasatapañcasatasissaparivārā ahesuṃ.",
  "atk-s0505a:1826_32": "Teti te cha satthāro.",
  "atk-s0505a:1826_33": "Te pañheti te vīsati pañhe.",
  "atk-s0505a:1826_34": "Teti te cha satthāro.",
  "atk-s0505a:1826_35": "Na sampāyantīti na sampādenti.",
  "atk-s0505a:1826_36": "Kopanti cittacetasikānaṃ āvilabhāvaṃ.",
  "atk-s0505a:1826_37": "Dosanti paduṭṭhacittataṃ,",
  "atk-s0505a:1826_38": "tadubhayampetaṃ mandatikkhabhedassa kodhassevādhivacanaṃ.",
  "atk-s0505a:1826_39": "Appaccayanti appatītatā,",
  "atk-s0505a:1826_40": "domanassanti vuttaṃ hoti.",
  "atk-s0505a:1826_41": "Pātukarontīti kāyavacīvikārena pakāsenti,",
  "atk-s0505a:1826_42": "pākaṭaṃ karonti.",
  "atk-s0505a:1827_0": "Hīnāyāti gahaṭṭhabhāvāya.",
  "atk-s0505a:1827_1": "Gahaṭṭhabhāvo hi pabbajjaṃ upanidhāya sīlādiguṇahīnato hīnakāmasukhapaṭisevanato vā “hīno”ti vuccati.",
  "atk-s0505a:1827_2": "Uccā pabbajjā.",
  "atk-s0505a:1827_3": "Āvattitvāti osakkitvā.",
  "atk-s0505a:1827_4": "Kāme paribhuñjeyyanti kāme paṭiseveyyaṃ.",
  "atk-s0505a:1827_5": "Iti kirassa sabbaññupaṭiññānampi pabbajitānaṃ tucchakattaṃ disvā ahosi.",
  "atk-s0505a:1827_6": "Uppannaparivitakkavaseneva ca āgantvā punappunaṃ vīmaṃsamānassa atha kho sabhiyassa paribbājakassa etadahosi –",
  "atk-s0505a:1827_7": "“ayampi kho samaṇo”ti ca “yepi kho te bhonto”ti ca “samaṇo kho daharoti na uññātabbo”ti cāti evamādi.",
  "atk-s0505a:1827_8": "Tattha jiṇṇātiādīni padāni vuttanayāneva.",
  "atk-s0505a:1827_9": "Therāti attano samaṇadhamme thirabhāvappattā.",
  "atk-s0505a:1827_10": "Rattaññūti ratanaññū,",
  "atk-s0505a:1827_11": "“nibbānaratanaṃ jānāma maya”nti evaṃ sakāya paṭiññāya lokenāpi sammatā,",
  "atk-s0505a:1827_12": "bahurattividū vā.",
  "atk-s0505a:1827_13": "Ciraṃ pabbajitānaṃ etesanti cirapabbajitā.",
  "atk-s0505a:1827_14": "Na uññātabboti na avajānitabbo,",
  "atk-s0505a:1827_15": "na nīcaṃ katvā jānitabboti vuttaṃ hoti.",
  "atk-s0505a:1827_16": "Na paribhotabboti na paribhavitabbo,",
  "atk-s0505a:1827_17": "“kimesa ñassatī”ti evaṃ na gahetabboti vuttaṃ hoti.",
  "atk-s0505a:1828_0": "516.",
  "atk-s0505a:1828_1": "Kaṅkhī vecikicchīti sabhiyo bhagavatā saddhiṃ sammodamāno evaṃ bhagavato rūpasampattidamūpasamasūcitaṃ",
  "atk-s0505a:1828_2": "sabbaññutaṃ sambhāvayamāno vigatuddhacco hutvā āha –",
  "atk-s0505a:1828_3": "“kaṅkhī vecikicchī”ti.",
  "atk-s0505a:1828_4": "Tattha “labheyyaṃ nu kho imesaṃ byākaraṇa”nti evaṃ pañhānaṃ byākaraṇakaṅkhāya kaṅkhī.",
  "atk-s0505a:1828_5": "“Ko nu kho imassimassa ca pañhassa attho”ti evaṃ vicikicchāya vecikicchī.",
  "atk-s0505a:1828_6": "Dubbalavicikicchāya vā tesaṃ pañhānaṃ atthe kaṅkhanato kaṅkhī,",
  "atk-s0505a:1828_7": "balavatiyā vicinanto kicchatiyeva,",
  "atk-s0505a:1828_8": "na sakkoti sanniṭṭhātunti vecikicchī.",
  "atk-s0505a:1828_9": "Abhikaṅkhamānoti ativiya patthayamāno.",
  "atk-s0505a:1828_10": "Tesantakaroti tesaṃ pañhānaṃ antakaro.",
  "atk-s0505a:1828_11": "Bhavantova evaṃ bhavāhīti dassento āha “pañhe me puṭṭho…pe…",
  "atk-s0505a:1828_12": "byākarohi me”ti.",
  "atk-s0505a:1828_13": "Tattha pañhe meti pañhe mayā.",
  "atk-s0505a:1828_14": "Puṭṭhoti pucchito.",
  "atk-s0505a:1828_15": "Anupubbanti pañhapaṭipāṭiyā anudhammanti atthānurūpaṃ pāḷiṃ āropento.",
  "atk-s0505a:1828_16": "Byākarohi meti mayhaṃ byākarohi.",
  "atk-s0505a:1829_0": "517.",
  "atk-s0505a:1829_1": "Dūratoti so kira ito cito cāhiṇḍanto sattayojanasatamaggato āgato. Tenāha –",
  "atk-s0505a:1829_2": "bhagavā “dūrato āgatosī”ti,",
  "atk-s0505a:1829_3": "kassapassa bhagavato vā sāsanato āgatattā “dūrato āgatosī”ti naṃ āha.",
  "atk-s0505a:1830_0": "518.",
  "atk-s0505a:1830_1": "Puccha manti imāya panassa gāthāya sabbaññupavāraṇaṃ pavāreti.",
  "atk-s0505a:1830_2": "Tattha manasicchasīti manasā icchasi.",
  "atk-s0505a:1831_0": "Yaṃ vatāhanti yaṃ vata ahaṃ.",
  "atk-s0505a:1831_1": "Attamanoti pītipāmojjasomanassehi phuṭacitto.",
  "atk-s0505a:1831_2": "Udaggoti kāyena cittena ca abbhunnato.",
  "atk-s0505a:1831_3": "Idaṃ pana padaṃ na sabbapāṭhesu atthi.",
  "atk-s0505a:1831_4": "Idāni yehi dhammehi attamano,",
  "atk-s0505a:1831_5": "te dassento āha –",
  "atk-s0505a:1831_6": "“pamudito pītisomanassajāto”ti.",
  "atk-s0505a:1832_0": "519.",
  "atk-s0505a:1832_1": "Kiṃ pattinanti kiṃ pattaṃ kimadhigataṃ.",
  "atk-s0505a:1832_2": "Soratanti suvūpasantaṃ.",
  "atk-s0505a:1832_3": "“Surata”ntipi pāṭho,",
  "atk-s0505a:1832_4": "suṭṭhu uparatanti attho.",
  "atk-s0505a:1832_5": "Dantanti damitaṃ.",
  "atk-s0505a:1832_6": "Buddhoti vibuddho,",
  "atk-s0505a:1832_7": "buddhaboddhabbo vā.",
  "atk-s0505a:1832_8": "Evaṃ sabhiyo ekekāya gāthāya cattāro cattāro katvā pañcahi gāthāhi vīsati pañhe pucchi.",
  "atk-s0505a:1832_9": "Bhagavā panassa ekamekaṃ pañhaṃ ekamekāya gāthāya katvā arahattanikūṭeneva vīsatiyā gāthāhi byākāsi.",
  "atk-s0505a:1833_0": "520.",
  "atk-s0505a:1833_1": "Tattha yasmā bhinnakileso paramatthabhikkhu,",
  "atk-s0505a:1833_2": "so ca nibbānappatto hoti,",
  "atk-s0505a:1833_3": "tasmā assa “kiṃ pattinamāhu bhikkhuna”nti imaṃ pañhaṃ byākaronto “pajjenā”tiādimāha.",
  "atk-s0505a:1833_4": "Tassattho –",
  "atk-s0505a:1833_5": "yo attanā bhāvitena maggena parinibbānagato kilesaparinibbānaṃ patto,",
  "atk-s0505a:1833_6": "parinibbānagatattā eva ca vitiṇṇakaṅkho vipattisampattihānibuddhiucchedasassataapuññapuññabhedaṃ vibhavañca bhavañca vippahāya,",
  "atk-s0505a:1833_7": "maggavāsaṃ vusitavā khīṇapunabbhavoti ca etesaṃ thutivacanānaṃ araho,",
  "atk-s0505a:1833_8": "so bhikkhūti.",
  "atk-s0505a:1834_0": "521.",
  "atk-s0505a:1834_1": "Yasmā pana vippaṭipattito suṭṭhu uparatabhāvena nānappakārakilesavūpasamena ca sorato hoti,",
  "atk-s0505a:1834_2": "tasmā tamatthaṃ dassento “sabbattha upekkhako”tiādinā nayena dutiyapañhabyākaraṇamāha.",
  "atk-s0505a:1834_3": "Tassattho –",
  "atk-s0505a:1834_4": "yo sabbattha rūpādīsu ārammaṇesu “cakkhunā rūpaṃ disvā neva sumano hoti,",
  "atk-s0505a:1834_5": "na dummano”ti evaṃ pavattāya chaḷaṅgupekkhāya upekkhako,",
  "atk-s0505a:1834_6": "vepullappattāya satiyā satimā,",
  "atk-s0505a:1834_7": "na so hiṃsati neva hiṃsati kañci tasathāvarādibhedaṃ sattaṃ sabbaloke sabbasmimpi loke,",
  "atk-s0505a:1834_8": "tiṇṇoghattā tiṇṇo,",
  "atk-s0505a:1834_9": "samitapāpattā samaṇo,",
  "atk-s0505a:1834_10": "āvilasaṅkappappahānā anāvilo.",
  "atk-s0505a:1834_11": "Yassa cime rāgadosamohamānadiṭṭhikilesaduccaritasaṅkhātā sattussadā keci oḷārikā vā sukhumā vā na santi,",
  "atk-s0505a:1834_12": "so imāya upekkhāvihāritāya sativepullatāya ahiṃsakatāya ca vippaṭipattito suṭṭhu uparatabhāvena iminā oghādinānappakārakilesavūpasamena ca soratoti.",
  "atk-s0505a:1835_0": "522.",
  "atk-s0505a:1835_1": "Yasmā ca bhāvitindriyo nibbhayo nibbikāro danto hoti,",
  "atk-s0505a:1835_2": "tasmā tamatthaṃ dassento “yassindriyānī”ti gāthāya tatiyapañhaṃ byākāsi.",
  "atk-s0505a:1835_3": "Tassattho –",
  "atk-s0505a:1835_4": "yassa cakkhādīni chaḷindriyāni gocarabhāvanāya aniccāditilakkhaṇaṃ āropetvā vāsanābhāvanāya satisampajaññagandhaṃ gāhāpetvā ca bhāvitāni,",
  "atk-s0505a:1835_5": "tāni ca kho yathā ajjhattaṃ gocarabhāvanāya,",
  "atk-s0505a:1835_6": "evaṃ pana bahiddhā ca sabbaloketi yattha yattha indriyānaṃ vekallatā vekallatāya vā sambhavo,",
  "atk-s0505a:1835_7": "tattha tattha nābhijjhādivasena bhāvitānīti evaṃ nibbijjha ñatvā paṭivijjhitvā imaṃ parañca lokaṃ sakasantatikkhandhalokaṃ",
  "atk-s0505a:1835_8": "parasantatikkhandhalokañca adandhamaraṇaṃ maritukāmo kālaṃ kaṅkhati,",
  "atk-s0505a:1835_9": "jīvitakkhayakālaṃ āgameti patimāneti,",
  "atk-s0505a:1835_10": "na bhāyati maraṇassa.",
  "atk-s0505a:1835_11": "Yathāha thero –",
  "atk-s0505a:1836_0": "“Maraṇe me bhayaṃ natthi, nikanti natthi jīvite”; ;",
  "atk-s0505a:1837_0": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0505a:1838_0": "Kālañca paṭikaṅkhāmi, nibbisaṃ bhatako yathā”ti. ;",
  "atk-s0505a:1839_0": "Bhāvito sa dantoti evaṃ bhāvitindriyo so dantoti.",
  "atk-s0505a:1840_0": "523.",
  "atk-s0505a:1840_1": "Yasmā pana buddho nāma buddhisampanno kilesaniddā vibuddho ca,",
  "atk-s0505a:1840_2": "tasmā tamatthaṃ dassento “kappānī”ti gāthāya catutthapañhaṃ byākāsi.",
  "atk-s0505a:1840_3": "Tattha kappānīti taṇhādiṭṭhiyo.",
  "atk-s0505a:1840_4": "Tā hi tathā tathā vikappanato “kappānī”ti vuccanti.",
  "atk-s0505a:1840_5": "Viceyyāti aniccādibhāvena sammasitvā.",
  "atk-s0505a:1840_6": "Kevalānīti sakalāni.",
  "atk-s0505a:1840_7": "Saṃsāranti yo cāyaṃ –",
  "atk-s0505a:1841_0": "“Khandhānañca paṭipāṭi, dhātuāyatanāna ca;",
  "atk-s0505a:1842_0": "Abbocchinnaṃ vattamānā, saṃsāroti pavuccatī”ti. –",
  "atk-s0505a:1843_0": "Evaṃ khandhādipaṭipāṭisaṅkhāto saṃsāro,",
  "atk-s0505a:1843_1": "taṃ saṃsārañca kevalaṃ viceyya.",
  "atk-s0505a:1843_2": "Ettāvatā khandhānaṃ mūlabhūtesu kammakilesesu khandhesu cāti evaṃ tīsupi vaṭṭesu vipassanaṃ āha.",
  "atk-s0505a:1843_3": "Dubhayaṃ cutūpapātanti sattānaṃ cutiṃ upapātanti imañca ubhayaṃ viceyya ñatvāti attho.",
  "atk-s0505a:1843_4": "Etena cutūpapātañāṇaṃ āha.",
  "atk-s0505a:1843_5": "Vigatarajamanaṅgaṇaṃ visuddhanti rāgādirajānaṃ vigamā aṅgaṇānaṃ abhāvā malānañca vigamā vigatarajamanaṅgaṇaṃ visuddhaṃ.",
  "atk-s0505a:1843_6": "Pattaṃ jātikhayanti nibbānaṃ pattaṃ.",
  "atk-s0505a:1843_7": "Tamāhu buddhanti taṃ imāya lokuttaravipassanāya cutūpapātañāṇabhedāya buddhiyā sampannattā imāya ca vigatarajāditāya",
  "atk-s0505a:1843_8": "kilesaniddā vibuddhattā tāya paṭipadāya jātikkhayaṃ pattaṃ buddhamāhu.",
  "atk-s0505a:1844_0": "Atha vā kappāni viceyya kevalānīti “anekepi saṃvaṭṭavivaṭṭakappe amutrāsi”ntiādinā nayena vicinitvāti attho.",
  "atk-s0505a:1844_1": "Etena paṭhamavijjamāha.",
  "atk-s0505a:1844_2": "Saṃsāraṃ dubhayaṃ cutūpapātanti sattānaṃ cutiṃ upapātanti imañca ubhayaṃ saṃsāraṃ “ime vata bhonto sattā”tiādinā nayena vicinitvāti attho.",
  "atk-s0505a:1844_3": "Etena dutiyavijjamāha.",
  "atk-s0505a:1844_4": "Avasesena tatiyavijjamāha.",
  "atk-s0505a:1844_5": "Āsavakkhayañāṇena hi vigatarajāditā ca nibbānappatti ca hotīti.",
  "atk-s0505a:1844_6": "Tamāhu buddhanti evaṃ vijjattayabhedabuddhisampannaṃ taṃ buddhamāhūti.",
  "atk-s0505a:1845_0": "525.",
  "atk-s0505a:1845_1": "Evaṃ paṭhamagāthāya vuttapañhe vissajjetvā dutiyagāthāya vuttapañhesupi yasmā brahmabhāvaṃ seṭṭhabhāvaṃ",
  "atk-s0505a:1845_2": "patto paramatthabrāhmaṇo bāhitasabbapāpo hoti,",
  "atk-s0505a:1845_3": "tasmā tamatthaṃ dassento “bāhitvā”ti gāthāya paṭhamaṃ pañhaṃ byākāsi.",
  "atk-s0505a:1845_4": "Tassattho –",
  "atk-s0505a:1845_5": "yo catutthamaggena bāhitvā sabbapāpakāni ṭhitatto,",
  "atk-s0505a:1845_6": "ṭhito icceva vuttaṃ hoti.",
  "atk-s0505a:1845_7": "Bāhitapāpattā eva ca vimalo,",
  "atk-s0505a:1845_8": "vimalabhāvaṃ brahmabhāvaṃ seṭṭhabhāvaṃ patto,",
  "atk-s0505a:1845_9": "paṭippassaddhasamādhivikkhepakarakilesamalena aggaphalasamādhinā sādhusamāhito,",
  "atk-s0505a:1845_10": "saṃsārahetusamatikkamena saṃsāramaticca pariniṭṭhitakiccatāya kevalī,",
  "atk-s0505a:1845_11": "so taṇhādiṭṭhīhi anissitattā asito,",
  "atk-s0505a:1845_12": "lokadhammehi nibbikārattā “tādī”ti ca pavuccati.",
  "atk-s0505a:1845_13": "Evaṃ thutiraho sa brahmā so brāhmaṇoti.",
  "atk-s0505a:1846_0": "526.",
  "atk-s0505a:1846_1": "Yasmā pana samitapāpatāya samaṇo,",
  "atk-s0505a:1846_2": "nhātapāpatāya nhātako,",
  "atk-s0505a:1846_3": "āgūnaṃ akaraṇena ca nāgoti pavuccati,",
  "atk-s0505a:1846_4": "tasmā tamatthaṃ dassento tato aparāhi tīhi gāthāhi tayo pañhe byākāsi.",
  "atk-s0505a:1846_5": "Tattha samitāvīti ariyamaggena kilese sametvā ṭhito.",
  "atk-s0505a:1846_6": "Samaṇo pavuccate tathattāti tathārūpo samaṇo pavuccatīti.",
  "atk-s0505a:1846_7": "Ettāvatā pañho byākato hoti,",
  "atk-s0505a:1846_8": "sesaṃ tasmiṃ samaṇe sabhiyassa bahumānajananatthaṃ thutivacanaṃ.",
  "atk-s0505a:1846_9": "Yo hi samitāvī,",
  "atk-s0505a:1846_10": "so puññapāpānaṃ apaṭisandhikaraṇena pahāya puññapāpaṃ rajānaṃ vigamena virajo,",
  "atk-s0505a:1846_11": "aniccādivasena ñatvā imaṃ parañca lokaṃ jātimaraṇaṃ upātivatto tādi ca hoti.",
  "atk-s0505a:1847_0": "527.",
  "atk-s0505a:1847_1": "Ninhāya…pe…",
  "atk-s0505a:1847_2": "nhātakoti ettha pana yo ajjhattabahiddhāsaṅkhāte sabbasmimpi āyatanaloke ajjhattabahiddhārammaṇavasena",
  "atk-s0505a:1847_3": "uppattirahāni sabbapāpakāni maggañāṇena ninhāya dhovitvā tāya ninhātapāpakatāya taṇhādiṭṭhikappehi kappiyesu",
  "atk-s0505a:1847_4": "devamanussesu kappaṃ na eti,",
  "atk-s0505a:1847_5": "taṃ nhātakamāhūti evamattho daṭṭhabbo.",
  "atk-s0505a:1848_0": "528.",
  "atk-s0505a:1848_1": "Catutthagāthāyapi āguṃ na karoti kiñci loketi yo loke appamattakampi pāpasaṅkhātaṃ āguṃ na karoti,",
  "atk-s0505a:1848_2": "nāgo pavuccate tathattāti.",
  "atk-s0505a:1848_3": "Ettāvatā pañho byākato hoti,",
  "atk-s0505a:1848_4": "sesaṃ pubbanayeneva thutivacanaṃ.",
  "atk-s0505a:1848_5": "Yo hi maggena pahīnaāguttā āguṃ na karoti,",
  "atk-s0505a:1848_6": "so kāmayogādike sabbayoge dasasaññojanabhedāni ca sabbabandhanāni visajja jahitvā sabbattha khandhādīsu kenaci saṅgena na sajjati,",
  "atk-s0505a:1848_7": "dvīhi ca vimuttīhi vimutto,",
  "atk-s0505a:1848_8": "tādi ca hotīti.",
  "atk-s0505a:1849_0": "530.",
  "atk-s0505a:1849_1": "Evaṃ dutiyagāthāya vuttapañhe vissajjetvā tatiyagāthāya vuttapañhesupi yasmā “khettānī”ti āyatanāni vuccanti. Yathāha –",
  "atk-s0505a:1849_2": "“cakkhupetaṃ cakkhāyatanaṃpetaṃ…pe…",
  "atk-s0505a:1849_3": "khettampetaṃ vatthupeta”nti.",
  "atk-s0505a:1849_4": "Tāni vijeyya vijetvā abhibhavitvā,",
  "atk-s0505a:1849_5": "viceyya vā aniccādibhāvena vicinitvā upaparikkhitvā kevalāni anavasesāni,",
  "atk-s0505a:1849_6": "visesato pana saṅgahetubhūtaṃ dibbaṃ mānusakañca brahmakhettaṃ,",
  "atk-s0505a:1849_7": "yaṃ dibbaṃ dvādasāyatanabhedaṃ tathā mānusakañca,",
  "atk-s0505a:1849_8": "yañca brahmakhettaṃ chaḷāyatane cakkhāyatanādidvādasāyatanabhedaṃ,",
  "atk-s0505a:1849_9": "taṃ sabbampi vijeyya viceyya vā.",
  "atk-s0505a:1849_10": "Yato yadetaṃ sabbesaṃ khettānaṃ mūlabandhanaṃ avijjābhavataṇhādi,",
  "atk-s0505a:1849_11": "tasmā sabbakhettamūlabandhanā pamutto.",
  "atk-s0505a:1849_12": "Evametesaṃ khettānaṃ vijitattā vicinitattā vā khettajino nāma hoti,",
  "atk-s0505a:1849_13": "tasmā “khettānī”ti imāya gāthāya paṭhamapañhaṃ byākāsi.",
  "atk-s0505a:1849_14": "Tattha keci “kammaṃ khettaṃ,",
  "atk-s0505a:1849_15": "viññāṇaṃ bījaṃ,",
  "atk-s0505a:1849_16": "taṇhā sneho”ti vacanato kammāni khettānīti vadanti.",
  "atk-s0505a:1849_17": "Dibbaṃ mānusakañca brahmakhettanti ettha ca devūpagaṃ kammaṃ dibbaṃ,",
  "atk-s0505a:1849_18": "manussūpagaṃ kammaṃ mānusakaṃ,",
  "atk-s0505a:1849_19": "brahmūpagaṃ kammaṃ brahmakhettanti vaṇṇayanti.",
  "atk-s0505a:1849_20": "Sesaṃ vuttanayameva.",
  "atk-s0505a:1850_0": "531.",
  "atk-s0505a:1850_1": "Yasmā pana sakaṭṭhena kosasadisattā “kosānī”ti kammāni vuccanti,",
  "atk-s0505a:1850_2": "tesañca lunanā samucchedanā kusalo hoti,",
  "atk-s0505a:1850_3": "tasmā tamatthaṃ dassento “kosānī”ti gāthāya dutiyapañhaṃ byākāsi.",
  "atk-s0505a:1850_4": "Tassattho –",
  "atk-s0505a:1850_5": "lokiyalokuttaravipassanāya visayato kiccato ca aniccādibhāvena kusalākusalakammasaṅkhātāni kosāni viceyya kevalāni,",
  "atk-s0505a:1850_6": "visesato pana saṅgahetubhūtaṃ aṭṭhakāmāvacarakusalacetanābhedaṃ dibbaṃ mānusakañca navamahaggatakusalacetanābhedañca brahmakosaṃ viceyya.",
  "atk-s0505a:1850_7": "Tato imāya maggabhāvanāya avijjābhavataṇhādibhedā sabbakosānaṃ mūlabandhanā pamutto,",
  "atk-s0505a:1850_8": "evametesaṃ kosānaṃ lunanā “kusalo”ti pavuccati,",
  "atk-s0505a:1850_9": "tathattā tādī ca hotīti.",
  "atk-s0505a:1850_10": "Atha vā sattānaṃ dhammānañca nivāsaṭṭhena asikosasadisattā “kosānī”ti tayo bhavā dvādasāyatanāni ca veditabbāni.",
  "atk-s0505a:1850_11": "Evamettha yojanā kātabbā.",
  "atk-s0505a:1851_0": "532.",
  "atk-s0505a:1851_1": "Yasmā ca na kevalaṃ paṇḍatīti imināva “paṇḍito”ti vuccati,",
  "atk-s0505a:1851_2": "apica kho pana paṇḍarāni ito upagato pavicayapaññāya allīnotipi “paṇḍito”ti vuccati,",
  "atk-s0505a:1851_3": "tasmā tamatthaṃ dassento “dubhayānī”ti gāthāya tatiyapañhaṃ byākāsi.",
  "atk-s0505a:1851_4": "Tassattho –",
  "atk-s0505a:1851_5": "ajjhattaṃ bahiddhā cāti evaṃ ubhayāni aniccādibhāvena viceyya.",
  "atk-s0505a:1851_6": "Paṇḍarānīti āyatanāni.",
  "atk-s0505a:1851_7": "Tāni hi pakatiparisuddhattā ruḷhiyā ca evaṃ vuccanti,",
  "atk-s0505a:1851_8": "tāni viceyya imāya paṭipattiyā niddhantamalattā suddhipañño paṇḍitoti pavuccati tathattā,",
  "atk-s0505a:1851_9": "yasmā tāni paṇḍarāni paññāya ito hoti,",
  "atk-s0505a:1851_10": "sesamassa thutivacanaṃ.",
  "atk-s0505a:1851_11": "So hi pāpapuññasaṅkhātaṃ kaṇhasukkaṃ upātivatto tādī ca hoti,",
  "atk-s0505a:1851_12": "tasmā evaṃ thuto.",
  "atk-s0505a:1852_0": "533.",
  "atk-s0505a:1852_1": "Yasmā pana “monaṃ vuccati ñāṇaṃ,",
  "atk-s0505a:1852_2": "yā paññā pajānanā…pe…",
  "atk-s0505a:1852_3": "sammādiṭṭhi,",
  "atk-s0505a:1852_4": "tena ñāṇena samannāgato munī”ti vuttaṃ,",
  "atk-s0505a:1852_5": "tasmā tamatthaṃ dassento “asatañcā”ti gāthāya catutthapañhaṃ byākāsi.",
  "atk-s0505a:1852_6": "Tassattho –",
  "atk-s0505a:1852_7": "yvāyaṃ akusalakusalappabhedo asatañca satañca dhammo,",
  "atk-s0505a:1852_8": "taṃ ajjhattaṃ bahiddhāti imasmiṃ sabbaloke pavicayañāṇena asatañca satañca ñatvā dhammaṃ tassa ñātattā",
  "atk-s0505a:1852_9": "eva rāgādibhedato sattavidhaṃ saṅgaṃ taṇhādiṭṭhibhedato duvidhaṃ jālañca aticca atikkamitvā ṭhito.",
  "atk-s0505a:1852_10": "So tena monasaṅkhātena pavicayañāṇena samannāgatattā muni.",
  "atk-s0505a:1852_11": "Devamanussehi pūjanīyoti idaṃ panassa thutivacanaṃ.",
  "atk-s0505a:1852_12": "So hi khīṇāsavamunittā devamanussānaṃ pūjāraho hoti,",
  "atk-s0505a:1852_13": "tasmā evaṃ thuto.",
  "atk-s0505a:1853_0": "535.",
  "atk-s0505a:1853_1": "Evaṃ tatiyagāthāya vuttapañhe vissajjetvā catutthagāthāya vuttapañhesupi yasmā yo catūhi maggañāṇavedehi kilesakkhayaṃ karonto gato,",
  "atk-s0505a:1853_2": "so paramatthato vedagū nāma hoti.",
  "atk-s0505a:1853_3": "Yo ca sabbasamaṇabrāhmaṇānaṃ satthasaññitāni vedāni,",
  "atk-s0505a:1853_4": "tāyeva maggabhāvanāya kiccato aniccādivasena viceyya.",
  "atk-s0505a:1853_5": "Tattha chandarāgappahānena tameva sabbaṃ vedamaticca yā vedapaccayā vā aññathā vā uppajjanti vedanā,",
  "atk-s0505a:1853_6": "tāsu sabbavedanāsu vītarāgo hoti,",
  "atk-s0505a:1853_7": "tasmā tamatthaṃ dassento “idaṃ pattina”nti avatvā “vedānī”ti gāthāya paṭhamapañhaṃ byākāsi.",
  "atk-s0505a:1853_8": "Yasmā vā yo pavicayapaññāya vedāni viceyya,",
  "atk-s0505a:1853_9": "tattha chandarāgappahānena sabbaṃ vedamaticca vattati,",
  "atk-s0505a:1853_10": "so satthasaññitāni vedāni gato ñāto atikkanto ca hoti.",
  "atk-s0505a:1853_11": "Yo vedanāsu vītarāgo,",
  "atk-s0505a:1853_12": "sopi vedanāsaññitāni vedāni gato atikkanto ca hoti.",
  "atk-s0505a:1853_13": "Vedāni gatotipi vedagū,",
  "atk-s0505a:1853_14": "tasmā tampi atthaṃ dassento “idaṃ pattina”nti avatvā imāya gāthāya paṭhamapañhaṃ byākāsi.",
  "atk-s0505a:1854_0": "536.",
  "atk-s0505a:1854_1": "Yasmā pana dutiyapañhe “anuvidito”ti anubuddho vuccati,",
  "atk-s0505a:1854_2": "so ca anuvicca papañcanāmarūpaṃ ajjhattaṃ attano santāne taṇhāmānadiṭṭhibhedaṃ papañcaṃ tappaccayā nāmarūpañca",
  "atk-s0505a:1854_3": "aniccānupassanādīhi anuvicca anuviditvā,",
  "atk-s0505a:1854_4": "na kevalañca ajjhattaṃ,",
  "atk-s0505a:1854_5": "bahiddhā ca rogamūlaṃ,",
  "atk-s0505a:1854_6": "parasantāne ca imassa nāmarūparogassa mūlaṃ avijjābhavataṇhādiṃ,",
  "atk-s0505a:1854_7": "tameva vā papañcaṃ anuvicca tāya bhāvanāya sabbesaṃ rogānaṃ mūlabandhanā,",
  "atk-s0505a:1854_8": "sabbasmā vā rogānaṃ mūlabandhanā,",
  "atk-s0505a:1854_9": "avijjābhavataṇhādibhedā,",
  "atk-s0505a:1854_10": "tasmā eva vā papañcā pamutto hoti,",
  "atk-s0505a:1854_11": "tasmā taṃ dassento “anuviccā”ti gāthāya dutiyapañhaṃ byākāsi.",
  "atk-s0505a:1855_0": "537.",
  "atk-s0505a:1855_1": "“Kathañca vīriyavā”ti ettha pana yasmā yo ariyamaggena sabbapāpakehi virato,",
  "atk-s0505a:1855_2": "tathā viratattā ca āyatiṃ apaṭisandhitāya nirayadukkhaṃ aticca ṭhito vīriyavāso vīriyaniketo,",
  "atk-s0505a:1855_3": "so khīṇāsavo “vīriyavā”ti vattabbataṃ arahati,",
  "atk-s0505a:1855_4": "tasmā tamatthaṃ dassento “virato”ti gāthāya tatiyapañhaṃ byākāsi.",
  "atk-s0505a:1855_5": "Padhānavā dhīro tādīti imāni panassa thutivacanāni.",
  "atk-s0505a:1855_6": "So hi padhānavā maggajhānapadhānena,",
  "atk-s0505a:1855_7": "dhīro kilesārividdhaṃsanasamatthatāya,",
  "atk-s0505a:1855_8": "tādī nibbikāratāya,",
  "atk-s0505a:1855_9": "tasmā evaṃ thuto.",
  "atk-s0505a:1855_10": "Sesaṃ yojetvā vattabbaṃ.",
  "atk-s0505a:1856_0": "538.",
  "atk-s0505a:1856_1": "“Ājāniyo kinti nāma hotī”ti ettha pana yasmā pahīnasabbavaṅkadoso kāraṇākāraṇaññū asso vā hatthī vā “ājāniyo hotī”ti loke vuccati,",
  "atk-s0505a:1856_2": "na ca tassa sabbaso te dosā pahīnā eva,",
  "atk-s0505a:1856_3": "khīṇāsavassa pana te pahīnā,",
  "atk-s0505a:1856_4": "tasmā so “ājāniyo”ti paramatthato vattabbataṃ arahatīti dassento “yassā”ti gāthāya catutthapañhaṃ byākāsi.",
  "atk-s0505a:1856_5": "Tassattho –",
  "atk-s0505a:1856_6": "ajjhattaṃ bahiddhā cāti evaṃ ajjhattabahiddhāsaññojanasaṅkhātāni yassa assu lunāni bandhanāni paññāsatthena chinnāni padālitāni.",
  "atk-s0505a:1856_7": "Saṅgamūlanti yāni tesu tesu vatthūsu saṅgassa sajjanāya anatikkamanāya mūlaṃ honti,",
  "atk-s0505a:1856_8": "atha vā yassa assu lunāni rāgādīni bandhanāni yāni ajjhattaṃ bahiddhā ca saṅgamūlāni honti,",
  "atk-s0505a:1856_9": "so sabbasmā saṅgānaṃ mūlabhūtā sabbasaṅgānaṃ vā mūlabhūtā bandhanā pamutto “ājāniyo”ti vuccati,",
  "atk-s0505a:1856_10": "tathattā tādi ca hotīti.",
  "atk-s0505a:1857_0": "540.",
  "atk-s0505a:1857_1": "Evaṃ catutthagāthāya vuttapañhe vissajjetvā pañcamagāthāya vuttapañhesupi yasmā yaṃ chandajjhenamattena akkharacintakā sottiyaṃ vaṇṇayanti,",
  "atk-s0505a:1857_2": "vohāramattasottiyo so.",
  "atk-s0505a:1857_3": "Ariyo pana bāhusaccena nissutapāpatāya ca paramatthasottiyo hoti,",
  "atk-s0505a:1857_4": "tasmā tamatthaṃ dassento “idaṃ pattina”nti avatvā “sutvā”ti gāthāya paṭhamapañhaṃ byākāsi.",
  "atk-s0505a:1857_5": "Tassattho –",
  "atk-s0505a:1857_6": "yo imasmiṃ loke sutamayapaññākiccavasena sutvā kātabbakiccavasena vā sutvā vipassanūpagaṃ sabbadhammaṃ",
  "atk-s0505a:1857_7": "aniccādivasena abhiññāya sāvajjānavajjaṃ yadatthi kiñci,",
  "atk-s0505a:1857_8": "imāya paṭipadāya kilese kilesaṭṭhāniye ca dhamme abhibhavitvā abhibhūti saṅkhaṃ gato,",
  "atk-s0505a:1857_9": "taṃ sutvā sabbadhammaṃ abhiññāya loke sāvajjānavajjaṃ yadatthi kiñci,",
  "atk-s0505a:1857_10": "abhibhuṃ sutavattā sottiyoti āhu.",
  "atk-s0505a:1857_11": "Yasmā ca yo akathaṃkathī kilesabandhanehi vimutto,",
  "atk-s0505a:1857_12": "rāgādīhi īghehi anīgho ca hoti sabbadhi sabbesu dhammesu khandhāyatanādīsu,",
  "atk-s0505a:1857_13": "tasmā taṃ akathaṃkathiṃ vimuttaṃ anīghaṃ sabbadhi nissutapāpakattāpi “sottiyo”ti āhūti.",
  "atk-s0505a:1858_0": "541.",
  "atk-s0505a:1858_1": "Yasmā pana hitakāmena janena araṇīyato ariyo hoti,",
  "atk-s0505a:1858_2": "abhigamanīyatoti attho.",
  "atk-s0505a:1858_3": "Tasmā yehi guṇehi so araṇīyo hoti,",
  "atk-s0505a:1858_4": "te dassentā “chetvā”ti gāthāya dutiyapañhaṃ byākāsi.",
  "atk-s0505a:1858_5": "Tassattho –",
  "atk-s0505a:1858_6": "cattāri āsavāni dve ca ālayāni paññāsatthena chetvā vidvā viññū vibhāvī catumaggañāṇī so punabbhavavasena na upeti gabbhaseyyaṃ,",
  "atk-s0505a:1858_7": "kañci yoniṃ na upagacchati,",
  "atk-s0505a:1858_8": "kāmādibhedañca saññaṃ tividhaṃ.",
  "atk-s0505a:1858_9": "Kāmaguṇasaṅkhātañca paṅkaṃ panujja panuditvā taṇhādiṭṭhikappānaṃ aññatarampi kappaṃ na eti,",
  "atk-s0505a:1858_10": "evaṃ āsavacchedādiguṇasamannāgataṃ tamāhu ariyoti.",
  "atk-s0505a:1858_11": "Yasmā vā pāpakehi ārakattā ariyo hoti anaye ca anirīyanā,",
  "atk-s0505a:1858_12": "tasmā tampi atthaṃ dassento imāya gāthāya dutiyapañhaṃ byākāsi.",
  "atk-s0505a:1858_13": "Āsavādayo hi pāpakā dhammā anayasammatā,",
  "atk-s0505a:1858_14": "te cānena chinnā panunnā,",
  "atk-s0505a:1858_15": "na ca tehi kampati,",
  "atk-s0505a:1858_16": "iccassa te ārakā honti,",
  "atk-s0505a:1858_17": "na ca tesu irīyati tasmā ārakāssa honti pāpakā dhammāti imināpatthena.",
  "atk-s0505a:1858_18": "Anaye na irīyatīti imināpatthena tamāhu ariyoti ca evampettha yojanā veditabbā.",
  "atk-s0505a:1858_19": "“Vidvā so na upeti gabbhaseyya”nti idaṃ pana imasmiṃ atthavikappe thutivacanameva hoti.",
  "atk-s0505a:1859_0": "542.",
  "atk-s0505a:1859_1": "“Kathaṃ caraṇavā”ti ettha pana yasmā caraṇehi pattabbaṃ patto “caraṇavā”ti vattabbataṃ arahati,",
  "atk-s0505a:1859_2": "tasmā taṃ dassento “yo idhā”ti gāthāya tatiyapañhaṃ byākāsi.",
  "atk-s0505a:1859_3": "Tattha yo idhāti yo imasmiṃ sāsane.",
  "atk-s0505a:1859_4": "Caraṇesūti sīlādīsu hemavatasutte vuttapannarasadhammesu.",
  "atk-s0505a:1859_5": "Nimittatthe bhummavacanaṃ.",
  "atk-s0505a:1859_6": "Pattipattoti pattabbaṃ patto.",
  "atk-s0505a:1859_7": "Yo caraṇanimittaṃ caraṇahetu caraṇapaccayā pattabbaṃ arahattaṃ pattoti vuttaṃ hoti.",
  "atk-s0505a:1859_8": "Caraṇavā soti so imāya caraṇehi pattabbapattiyā caraṇavā hotīti.",
  "atk-s0505a:1859_9": "Ettāvatā pañho byākato hoti,",
  "atk-s0505a:1859_10": "sesamassa thutivacanaṃ.",
  "atk-s0505a:1859_11": "Yo hi caraṇehi pattipatto,",
  "atk-s0505a:1859_12": "so kusalo ca hoti cheko,",
  "atk-s0505a:1859_13": "sabbadā ca ājānāti nibbānadhammaṃ,",
  "atk-s0505a:1859_14": "niccaṃ nibbānaninnacittatāya sabbattha ca khandhādīsu na sajjati.",
  "atk-s0505a:1859_15": "Dvīhi ca vimuttīhi vimuttacitto hoti,",
  "atk-s0505a:1859_16": "paṭighā yassa na santīti.",
  "atk-s0505a:1860_0": "543.",
  "atk-s0505a:1860_1": "Yasmā pana kammādīnaṃ paribbājanena paribbājako nāma hoti,",
  "atk-s0505a:1860_2": "tasmā tamatthaṃ dassento “dukkhavepakka”nti gāthāya catutthapañhaṃ byākāsi.",
  "atk-s0505a:1860_3": "Tattha vipāko eva vepakkaṃ,",
  "atk-s0505a:1860_4": "dukkhaṃ vepakkamassāti dukkhavepakkaṃ.",
  "atk-s0505a:1860_5": "Pavattidukkhajananato sabbampi tedhātukakammaṃ vuccati.",
  "atk-s0505a:1860_6": "Uddhanti atītaṃ.",
  "atk-s0505a:1860_7": "Adhoti anāgataṃ.",
  "atk-s0505a:1860_8": "Tiriyaṃ vāpi majjheti paccuppannaṃ.",
  "atk-s0505a:1860_9": "Tañhi na uddhaṃ na adho,",
  "atk-s0505a:1860_10": "tiriyaṃ ubhinnañca antarā,",
  "atk-s0505a:1860_11": "tena “majjhe”ti vuttaṃ.",
  "atk-s0505a:1860_12": "Paribbājayitvāti nikkhāmetvā niddhametvā.",
  "atk-s0505a:1860_13": "Pariññacārīti paññāya paricchinditvā caranto.",
  "atk-s0505a:1860_14": "Ayaṃ tāva apubbapadavaṇṇanā.",
  "atk-s0505a:1860_15": "Ayaṃ pana adhippāyayojanā –",
  "atk-s0505a:1860_16": "yo tiyaddhapariyāpannampi dukkhajanakaṃ yadatthi kiñci kammaṃ,",
  "atk-s0505a:1860_17": "taṃ sabbampi ariyamaggena taṇhāvijjāsinehe sosento apaṭisandhijanakabhāvakaraṇena paribbājayitvā tathā",
  "atk-s0505a:1860_18": "paribbājitattā eva ca taṃ kammaṃ pariññāya caraṇato pariññacārī.",
  "atk-s0505a:1860_19": "Na kevalañca kammameva,",
  "atk-s0505a:1860_20": "māyaṃ mānamathopi lobhakodhaṃ imepi dhamme pahānapariññāya pariññacārī,",
  "atk-s0505a:1860_21": "pariyantamakāsi nāmarūpaṃ,",
  "atk-s0505a:1860_22": "nāmarūpassa ca pariyantamakāsi paribbājesi iccevattho.",
  "atk-s0505a:1860_23": "Imesaṃ kammādīnaṃ paribbājanena taṃ paribbājakamāhu.",
  "atk-s0505a:1860_24": "Pattipattanti idaṃ panassa thutivacanaṃ.",
  "atk-s0505a:1861_0": "544.",
  "atk-s0505a:1861_1": "Evaṃ pañhabyākaraṇena tuṭṭhassa pana sabhiyassa “yāni ca tīṇī”tiādīsu abhitthavanagāthāsu osaraṇānīti ogahaṇāni titthāni,",
  "atk-s0505a:1861_2": "diṭṭhiyoti attho.",
  "atk-s0505a:1861_3": "Tāni yasmā sakkāyadiṭṭhiyā saha brahmajāle vuttadvāsaṭṭhidiṭṭhigatāni gahetvā tesaṭṭhi honti,",
  "atk-s0505a:1861_4": "yasmā ca tāni aññatitthiyasamaṇānaṃ pavādabhūtāni satthāni sitāni upadisitabbavasena,",
  "atk-s0505a:1861_5": "na uppattivasena.",
  "atk-s0505a:1861_6": "Uppattivasena pana yadetaṃ “itthī puriso”ti saññakkharaṃ vohāranāmaṃ,",
  "atk-s0505a:1861_7": "yā cāyaṃ micchāparivitakkānussavādivasena “evarūpena attanā bhavitabba”nti bālānaṃ viparītasaññā uppajjati,",
  "atk-s0505a:1861_8": "tadubhayanissitāni tesaṃ vasena uppajjanti,",
  "atk-s0505a:1861_9": "na attapaccakkhāni.",
  "atk-s0505a:1861_10": "Tāni ca bhagavā vineyya vinayitvā oghatamagā oghatamaṃ oghandhakāraṃ agā atikkanto.",
  "atk-s0505a:1861_11": "“Oghantamagā”tipi pāṭho,",
  "atk-s0505a:1861_12": "oghānaṃ antaṃ agā,",
  "atk-s0505a:1861_13": "tasmā āha “yāni ca tīṇi…pe…",
  "atk-s0505a:1861_14": "tamagā”ti.",
  "atk-s0505a:1862_0": "545.",
  "atk-s0505a:1862_1": "Tato paraṃ vaṭṭadukkhassa antaṃ pārañca nibbānaṃ tappattiyā dukkhābhāvato tappaṭipakkhato ca taṃ sandhāyāha,",
  "atk-s0505a:1862_2": "“antagūsi pāragū dukkhassā”ti.",
  "atk-s0505a:1862_3": "Atha vā pāragū bhagavā nibbānaṃ gatattā,",
  "atk-s0505a:1862_4": "taṃ ālapanto āha,",
  "atk-s0505a:1862_5": "“pāragū antagūsi dukkhassā”ti ayamettha sambandho.",
  "atk-s0505a:1862_6": "Sammā ca buddho sāmañca buddhoti sammāsambuddho.",
  "atk-s0505a:1862_7": "Taṃ maññeti tameva maññāmi,",
  "atk-s0505a:1862_8": "na aññanti accādarena bhaṇati.",
  "atk-s0505a:1862_9": "Jutimāti paresampi andhakāravidhamanena jutisampanno.",
  "atk-s0505a:1862_10": "Mutimāti aparappaccayañeyyañāṇasamatthāya mutiyā paññāya sampanno.",
  "atk-s0505a:1862_11": "Pahūtapaññoti anantapañño.",
  "atk-s0505a:1862_12": "Idha sabbaññutaññāṇamadhippetaṃ.",
  "atk-s0505a:1862_13": "Dukkhassantakarāti āmantento āha.",
  "atk-s0505a:1862_14": "Atāresi manti kaṅkhāto maṃ tāresi.",
  "atk-s0505a:1863_0": "546- 9.",
  "atk-s0505a:1863_1": "Yaṃ metiādigāthāya namakkārakaraṇaṃ bhaṇati.",
  "atk-s0505a:1863_2": "Tattha kaṅkhittanti vīsatipañhanissitaṃ atthaṃ sandhāyāha.",
  "atk-s0505a:1863_3": "So hi tena kaṅkhito ahosi.",
  "atk-s0505a:1863_4": "Monapathesūti ñāṇapathesu.",
  "atk-s0505a:1863_5": "Vinaḷīkatāti vigatanaḷā katā,",
  "atk-s0505a:1863_6": "ucchinnāti vuttaṃ hoti.",
  "atk-s0505a:1863_7": "Nāga nāgassāti ekaṃ āmantanavacanaṃ,",
  "atk-s0505a:1863_8": "ekassa “bhāsato anumodantī”ti iminā sambandho.",
  "atk-s0505a:1863_9": "“Dhammadesana”nti pāṭhaseso.",
  "atk-s0505a:1863_10": "Sabbe devāti ākāsaṭṭhā ca bhūmaṭṭhā ca.",
  "atk-s0505a:1863_11": "Nāradapabbatāti tepi kira dve devagaṇā paññavanto,",
  "atk-s0505a:1863_12": "tepi anumodantīti sabbaṃ pasādena ca namakkārakaraṇaṃ bhaṇati.",
  "atk-s0505a:1864_0": "550- 53.",
  "atk-s0505a:1864_1": "Anumodanārahaṃ byākaraṇasampadaṃ sutvā “namo te”ti añjaliṃ paggahetvā āha.",
  "atk-s0505a:1864_2": "Purisājaññāti purisesu jātisampannaṃ.",
  "atk-s0505a:1864_3": "Paṭipuggaloti paṭibhāgo puggalo tuvaṃ buddho catusaccapaṭivedhena,",
  "atk-s0505a:1864_4": "satthā anusāsaniyā satthavāhatāya ca,",
  "atk-s0505a:1864_5": "mārābhibhū catumārābhibhavena,",
  "atk-s0505a:1864_6": "muni buddhamuni.",
  "atk-s0505a:1864_7": "Upadhīti khandhakilesakāmaguṇābhisaṅkhārabhedā cattāro.",
  "atk-s0505a:1864_8": "Vaggūti abhirūpaṃ.",
  "atk-s0505a:1864_9": "Puññe cāti lokiye na limpasi tesaṃ akaraṇena,",
  "atk-s0505a:1864_10": "pubbe katānampi vā āyatiṃ phalūpabhogābhāvena.",
  "atk-s0505a:1864_11": "Taṃnimittena vā taṇhādiṭṭhilepena.",
  "atk-s0505a:1864_12": "Vandati satthunoti evaṃ bhaṇanto gopphakesu pariggahetvā pañcapatiṭṭhitaṃ vandi.",
  "atk-s0505a:1865_0": "Aññatitthiyapubboti aññatitthiyo eva.",
  "atk-s0505a:1865_1": "Ākaṅkhatīti icchati.",
  "atk-s0505a:1865_2": "Āraddhacittāti abhirādhitacittā.",
  "atk-s0505a:1865_3": "Apica mettha puggalavemattatā viditāti apica mayā ettha aññatitthiyānaṃ parivāse puggalanānattaṃ viditaṃ,",
  "atk-s0505a:1865_4": "na sabbeneva parivasitabbanti.",
  "atk-s0505a:1865_5": "Kena pana na parivasitabbaṃ?",
  "atk-s0505a:1865_6": "Aggiyehi jaṭilehi,",
  "atk-s0505a:1865_7": "sākiyena jātiyā,",
  "atk-s0505a:1865_8": "liṅgaṃ vijahitvā āgatena.",
  "atk-s0505a:1865_9": "Avijahitvā āgatopi ca yo maggaphalapaṭilābhāya hetusampanno hoti,",
  "atk-s0505a:1865_10": "tādisova sabhiyo paribbājako.",
  "atk-s0505a:1865_11": "Tasmā bhagavā “tava pana, sabhiya,",
  "atk-s0505a:1865_12": "titthiyavattapūraṇatthāya parivāsakāraṇaṃ natthi,",
  "atk-s0505a:1865_13": "atthatthiko tvaṃ ‘maggaphalapaṭilābhāya hetusampanno’ti viditametaṃ mayā”ti tassa pabbajjaṃ anujānanto āha –",
  "atk-s0505a:1865_14": "“apica mettha puggalavemattatā viditā”ti.",
  "atk-s0505a:1865_15": "Sabhiyo pana attano ādaraṃ dassento āha “sace bhante”ti.",
  "atk-s0505a:1865_16": "Taṃ sabbaṃ aññañca tathārūpaṃ uttānatthattā pubbe vuttanayattā ca idha na vaṇṇitaṃ,",
  "atk-s0505a:1865_17": "yato pubbe vaṇṇitānusārena veditabbanti.",
  "atk-s0505a:1866_0": "Paramatthajotikāya khuddaka-aṭṭhakathāya",
  "atk-s0505a:1867_0": "Suttanipāta-aṭṭhakathāya sabhiyasuttavaṇṇanā niṭṭhitā.",
  "atk-s0505a:1868_0": "7. Selasuttavaṇṇanā",
  "atk-s0505a:1869_0": "Evaṃ me sutanti selasuttaṃ.",
  "atk-s0505a:1869_1": "Kā uppatti?",
  "atk-s0505a:1869_2": "Ayameva yāssa nidāne vuttā.",
  "atk-s0505a:1869_3": "Atthavaṇṇanākkamepi cassa pubbasadisaṃ pubbe vuttanayeneva veditabbaṃ.",
  "atk-s0505a:1869_4": "Yaṃ pana apubbaṃ,",
  "atk-s0505a:1869_5": "taṃ uttānatthāni padāni pariharantā vaṇṇayissāma.",
  "atk-s0505a:1869_6": "Aṅguttarāpesūti aṅgā eva so janapado,",
  "atk-s0505a:1869_7": "gaṅgāya pana yā uttarena āpo,",
  "atk-s0505a:1869_8": "tāsaṃ avidūrattā “uttarāpo”tipi vuccati.",
  "atk-s0505a:1869_9": "Kataragaṅgāya uttarena yā āpoti?",
  "atk-s0505a:1869_10": "Mahāmahīgaṅgāya.",
  "atk-s0505a:1870_0": "Tatrāyaṃ tassā nadiyā āvibhāvatthaṃ ādito pabhuti vaṇṇanā –",
  "atk-s0505a:1870_1": "ayaṃ kira jambudīpo dasasahassayojanaparimāṇo.",
  "atk-s0505a:1870_2": "Tattha catusahassayojanaparimāṇo padeso udakena ajjhotthaṭo “samuddo”ti saṅkhaṃ gato.",
  "atk-s0505a:1870_3": "Tisahassayojanapamāṇe manussā vasanti.",
  "atk-s0505a:1870_4": "Tisahassayojanapamāṇe himavā patiṭṭhito ubbedhena pañcayojanasatiko caturāsītisahassakūṭehi paṭimaṇḍito samantato sandamānapañcasatanadīvicitto.",
  "atk-s0505a:1870_5": "Yattha āyāmavitthārena gambhīratāya ca paññāsapaññāsayojanā diyaḍḍhayojanasataparimaṇḍalā pūraḷāsasuttavaṇṇanāyaṃ",
  "atk-s0505a:1870_6": "vuttā anotattādayo satta mahāsarā patiṭṭhitā.",
  "atk-s0505a:1871_0": "Tesu anotatto sudassanakūṭaṃ,",
  "atk-s0505a:1871_1": "citrakūṭaṃ,",
  "atk-s0505a:1871_2": "kāḷakūṭaṃ,",
  "atk-s0505a:1871_3": "gandhamādanakūṭaṃ,",
  "atk-s0505a:1871_4": "kelāsakūṭanti imehi pañcahi pabbatehi parikkhitto.",
  "atk-s0505a:1871_5": "Tattha sudassanakūṭaṃ suvaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ,",
  "atk-s0505a:1871_6": "citrakūṭaṃ sabbaratanamayaṃ,",
  "atk-s0505a:1871_7": "kāḷakūṭaṃ añjanamayaṃ,",
  "atk-s0505a:1871_8": "gandhamādanakūṭaṃ sānumayaṃ abbhantare muggavaṇṇaṃ nānappakāraosadhasañchannaṃ kāḷapakkhuposathadivase ādittamiva aṅgāraṃ jalantaṃ tiṭṭhati,",
  "atk-s0505a:1871_9": "kelāsakūṭaṃ rajatamayaṃ.",
  "atk-s0505a:1871_10": "Sabbāni sudassanena samānubbedhasaṇṭhānāni tameva saraṃ paṭicchādetvā ṭhitāni.",
  "atk-s0505a:1871_11": "Sabbāni devānubhāvena nāgānubhāvena ca vassanti,",
  "atk-s0505a:1871_12": "nadiyo ca tesu sandanti.",
  "atk-s0505a:1871_13": "Taṃ sabbampi udakaṃ anotattameva pavisati.",
  "atk-s0505a:1871_14": "Candimasūriyā dakkhiṇena vā uttarena vā gacchantā pabbatantarena taṃ obhāsenti,",
  "atk-s0505a:1871_15": "ujuṃ gacchantā na obhāsenti.",
  "atk-s0505a:1871_16": "Tenevassa “anotatta”nti saṅkhā udapādi.",
  "atk-s0505a:1872_0": "Tattha manoharasilātalāni nimmacchakacchapāni phalikasadisanimmalūdakāni nahānatitthāni suppaṭiyattāni honti,",
  "atk-s0505a:1872_1": "yesu buddhapaccekabuddhakhīṇāsavā isigaṇā ca nhāyanti,",
  "atk-s0505a:1872_2": "devayakkhādayo ca uyyānakīḷikaṃ kīḷanti.",
  "atk-s0505a:1873_0": "Catūsu cassa passesu sīhamukhaṃ,",
  "atk-s0505a:1873_1": "hatthimukhaṃ,",
  "atk-s0505a:1873_2": "assamukhaṃ,",
  "atk-s0505a:1873_3": "usabhamukhanti cattāri mukhāni honti,",
  "atk-s0505a:1873_4": "yehi catasso nadiyo sandanti.",
  "atk-s0505a:1873_5": "Sīhamukhena nikkhantanadītīre sīhā bahutarā honti,",
  "atk-s0505a:1873_6": "hatthimukhādīhi hatthiassausabhā.",
  "atk-s0505a:1873_7": "Puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva",
  "atk-s0505a:1873_8": "amanussapathaṃ gantvā mahāsamuddaṃ pavisati.",
  "atk-s0505a:1873_9": "Pacchimadisato ca uttaradisato ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva",
  "atk-s0505a:1873_10": "ca amanussapathaṃ gantvā mahāsamuddaṃ pavisanti.",
  "atk-s0505a:1873_11": "Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva",
  "atk-s0505a:1873_12": "saṭṭhiyojanāni gantvā pabbataṃ paharitvā vuṭṭhāya pariṇāhena tigāvutapamāṇā udakadhārā hutvā ākāsena",
  "atk-s0505a:1873_13": "saṭṭhi yojanāni gantvā tiyaggaḷe nāma pāsāṇe patitā,",
  "atk-s0505a:1873_14": "pāsāṇo udakadhārāvegena bhinno.",
  "atk-s0505a:1873_15": "Tatra paññāsayojanapamāṇā tiyaggaḷā nāma pokkharaṇī jātā.",
  "atk-s0505a:1873_16": "Pokkharaṇiyā kūlaṃ bhinditvā pāsāṇaṃ pavisiya saṭṭhi yojanāni gatā.",
  "atk-s0505a:1873_17": "Tato ghanapathaviṃ bhinditvā umaṅgena saṭṭhi yojanāni gantvā viñjhaṃ nāma tiracchānapabbataṃ paharitvā",
  "atk-s0505a:1873_18": "hatthatale pañcaṅgulisadisā pañcadhārā hutvā pavattati.",
  "atk-s0505a:1873_19": "Sā tikkhattuṃ anotattaṃ padakkhiṇaṃ katvā gataṭṭhāne “āvaṭṭagaṅgā”ti vuccati.",
  "atk-s0505a:1873_20": "Ujukaṃ pāsāṇapiṭṭhena saṭṭhi yojanāni gataṭṭhāne “kaṇhagaṅgā”ti vuccati.",
  "atk-s0505a:1873_21": "Ākāsena saṭṭhi yojanāni gataṭṭhāne “ākāsagaṅgā”ti vuccati.",
  "atk-s0505a:1873_22": "Tiyaggaḷapāsāṇe paññāsayojanokāse “tiyaggaḷapokkharaṇī”ti vuccati.",
  "atk-s0505a:1873_23": "Kūlaṃ bhinditvā pāsāṇaṃ pavisiya saṭṭhi yojanāni gataṭṭhāne “bahalagaṅgā”ti vuccati.",
  "atk-s0505a:1873_24": "Pathaviṃ bhinditvā umaṅgena saṭṭhi yojanāni gataṭṭhāne “umaṅgagaṅgā”ti vuccati.",
  "atk-s0505a:1873_25": "Viñjhaṃ nāma tiracchānapabbataṃ paharitvā pañcadhārā hutvā pavattaṭṭhāne “gaṅgā, yamunā,",
  "atk-s0505a:1873_26": "aciravatī, sarabhū,",
  "atk-s0505a:1873_27": "mahī”ti pañcadhā vuccati.",
  "atk-s0505a:1873_28": "Evametā pañca mahāgaṅgā himavatā sambhavanti.",
  "atk-s0505a:1873_29": "Tāsu yā ayaṃ pañcamī mahī nāma,",
  "atk-s0505a:1873_30": "sā idha “mahāmahīgaṅgā”ti adhippetā.",
  "atk-s0505a:1873_31": "Tassā gaṅgāya uttarena yā āpo,",
  "atk-s0505a:1873_32": "tāsaṃ avidūrattā so janapado “aṅguttarāpo”ti veditabbo.",
  "atk-s0505a:1873_33": "Tasmiṃ janapade aṅguttarāpesu.",
  "atk-s0505a:1874_0": "Cārikaṃ caramānoti addhānagamanaṃ kurumāno.",
  "atk-s0505a:1874_1": "Tattha bhagavato duvidhā cārikā turitacārikā,",
  "atk-s0505a:1874_2": "aturitacārikā ca.",
  "atk-s0505a:1874_3": "Tattha dūrepi bhabbapuggale disvā sahasā gamanaṃ turitacārikā.",
  "atk-s0505a:1874_4": "Sā mahākassapapaccuggamanādīsu daṭṭhabbā.",
  "atk-s0505a:1874_5": "Taṃ paccuggacchanto hi bhagavā muhutteneva tigāvutaṃ agamāsi,",
  "atk-s0505a:1874_6": "āḷavakadamanatthaṃ tiṃsayojanaṃ,",
  "atk-s0505a:1874_7": "tathā aṅgulimālassatthāya.",
  "atk-s0505a:1874_8": "Pukkusātissa pana pañcattālīsayojanaṃ,",
  "atk-s0505a:1874_9": "mahākappinassa vīsayojanasataṃ,",
  "atk-s0505a:1874_10": "dhaniyassatthāya sattayojanasataṃ addhānaṃ agamāsi.",
  "atk-s0505a:1874_11": "Ayaṃ turitacārikā nāma.",
  "atk-s0505a:1874_12": "Gāmanigamanagarapaṭipāṭiyā pana piṇḍapātacariyādīhi lokaṃ anuggaṇhantassa gamanaṃ aturitacārikā nāma.",
  "atk-s0505a:1874_13": "Ayaṃ idha adhippetā.",
  "atk-s0505a:1874_14": "Evaṃ cārikaṃ caramāno.",
  "atk-s0505a:1874_15": "Mahatāti saṅkhyāmahatā guṇamahatā ca.",
  "atk-s0505a:1874_16": "Bhikkhusaṅghenāti samaṇagaṇena.",
  "atk-s0505a:1874_17": "Aḍḍhateḷasehīti aḍḍhena teḷasahi,",
  "atk-s0505a:1874_18": "dvādasahi satehi paññāsāya ca bhikkhūhi saddhinti vuttaṃ hoti. Yena…pe…",
  "atk-s0505a:1874_19": "tadavasarīti āpaṇabahulatāya so nigamo “āpaṇo” tveva nāmaṃ labhi.",
  "atk-s0505a:1874_20": "Tasmiṃ kira vīsatiāpaṇamukhasahassāni vibhattāni ahesuṃ.",
  "atk-s0505a:1874_21": "Yena disābhāgena maggena vā so aṅguttarāpānaṃ raṭṭhassa nigamo osaritabbo,",
  "atk-s0505a:1874_22": "tena avasari tadavasari agamāsi,",
  "atk-s0505a:1874_23": "taṃ nigamaṃ anupāpuṇīti vuttaṃ hoti.",
  "atk-s0505a:1875_0": "Keṇiyo jaṭiloti keṇiyoti nāmena,",
  "atk-s0505a:1875_1": "jaṭiloti tāpaso.",
  "atk-s0505a:1875_2": "So kira brāhmaṇamahāsālo,",
  "atk-s0505a:1875_3": "dhanarakkhaṇatthāya pana tāpasapabbajjaṃ samādāya rañño paṇṇākāraṃ datvā bhūmibhāgaṃ gahetvā tattha assamaṃ",
  "atk-s0505a:1875_4": "kāretvā vasati kulasahassassa nissayo hutvā.",
  "atk-s0505a:1875_5": "Assamepi cassa eko tālarukkho divase divase ekaṃ suvaṇṇaphalaṃ muñcatīti vadanti.",
  "atk-s0505a:1875_6": "So divā kāsāyāni dhāreti jaṭā ca bandhati,",
  "atk-s0505a:1875_7": "rattiṃ yathāsukhaṃ pañcahi kāmaguṇehi samappito samaṅgībhūto paricāreti.",
  "atk-s0505a:1875_8": "Sakyaputtoti uccākulaparidīpanaṃ.",
  "atk-s0505a:1875_9": "Sakyakulā pabbajitoti saddhāya pabbajitabhāvaparidīpanaṃ,",
  "atk-s0505a:1875_10": "kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti vuttaṃ hoti.",
  "atk-s0505a:1875_11": "Taṃ kho panāti itthambhūtākhyānatthe upayogavacanaṃ,",
  "atk-s0505a:1875_12": "tassa kho pana bhoto gotamassāti attho.",
  "atk-s0505a:1875_13": "Kalyāṇoti kalyāṇaguṇasamannāgato,",
  "atk-s0505a:1875_14": "seṭṭhoti vuttaṃ hoti.",
  "atk-s0505a:1875_15": "Kittisaddoti kittiyeva thutighoso vā.",
  "atk-s0505a:1876_0": "Itipi so bhagavāti ādimhi pana ayaṃ tāva yojanā –",
  "atk-s0505a:1876_1": "so bhagavā itipi arahaṃ,",
  "atk-s0505a:1876_2": "itipi sammāsambuddho…pe…",
  "atk-s0505a:1876_3": "itipi bhagavāti,",
  "atk-s0505a:1876_4": "iminā ca iminā ca kāraṇenāti vuttaṃ hoti.",
  "atk-s0505a:1876_5": "Tattha ārakattā,",
  "atk-s0505a:1876_6": "arīnaṃ arānañca hatattā paccayādīnaṃ arahattā,",
  "atk-s0505a:1876_7": "pāpakaraṇe rahābhāvāti imehi tāva kāraṇehi so bhagavā arahanti veditabbo.",
  "atk-s0505a:1876_8": "Ārakā hi so sabbakilesehi maggena savāsanānaṃ kilesānaṃ viddhaṃsitattāti ārakattā arahaṃ.",
  "atk-s0505a:1876_9": "Te cānena kilesārayo maggena hatāti arīnaṃ hatattāpi arahaṃ.",
  "atk-s0505a:1876_10": "Yañcetaṃ avijjābhavataṇhāmayanābhi,",
  "atk-s0505a:1876_11": "puññādiabhisaṅkhārānaṃ jarāmaraṇanemi,",
  "atk-s0505a:1876_12": "āsavasamudayamayena akkhena vijjhitvā tibhavarathe samāyojitaṃ anādikālapavattaṃ saṃsāracakkaṃ.",
  "atk-s0505a:1876_13": "Tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakarañāṇapharasuṃ",
  "atk-s0505a:1876_14": "gahetvā sabbe arā hatāti arānaṃ hatattātipi arahaṃ.",
  "atk-s0505a:1876_15": "Aggadakkhiṇeyyattā ca cīvarādipaccaye sakkāragarukārādīni ca arahatīti paccayādīnaṃ arahattāpi arahaṃ.",
  "atk-s0505a:1876_16": "Yathā ca loke keci paṇḍitamānino bālā asilokabhayena raho pāpaṃ karonti,",
  "atk-s0505a:1876_17": "evaṃ nāyaṃ kadāci karotīti pāpakaraṇe rahābhāvatopi arahaṃ.",
  "atk-s0505a:1876_18": "Hoti cettha –",
  "atk-s0505a:1877_0": "“Ārakattā hatattā ca, kilesārīna so muni;",
  "atk-s0505a:1878_0": "Hatasaṃsāracakkāro, paccayādīna cāraho;",
  "atk-s0505a:1879_0": "Na raho karoti pāpāni, arahaṃ tena pavuccatī”ti.",
  "atk-s0505a:1880_0": "Sammā sāmañca saccānaṃ buddhattā sammāsambuddho.",
  "atk-s0505a:1880_1": "Atisayavisuddhāhi vijjāhi abbhuttamena caraṇena ca samannāgatattā vijjācaraṇasampanno.",
  "atk-s0505a:1880_2": "Sobhanagamanattā sundaraṃ ṭhānaṃ gatattā suṭṭhu gatattā sammā gadattā ca sugato.",
  "atk-s0505a:1880_3": "Sabbathāpi viditalokattā lokavidū.",
  "atk-s0505a:1880_4": "So hi bhagavā sabhāvato samudayato nirodhato nirodhūpāyatoti sabbathā khandhāyatanādibhedaṃ saṅkhāralokaṃ avedi,",
  "atk-s0505a:1880_5": "“eko loko sabbe sattā āhāraṭṭhitikā.",
  "atk-s0505a:1880_6": "Dve lokā nāmañca rūpañca.",
  "atk-s0505a:1880_7": "Tayo lokā tisso vedanā.",
  "atk-s0505a:1880_8": "Cattāro lokā cattāro āhārā.",
  "atk-s0505a:1880_9": "Pañca lokā pañcupādānakkhandhā.",
  "atk-s0505a:1880_10": "Cha lokā cha ajjhattikāni āyatanāni.",
  "atk-s0505a:1880_11": "Satta lokā satta viññāṇaṭṭhitiyo.",
  "atk-s0505a:1880_12": "Aṭṭha lokā aṭṭha lokadhammā.",
  "atk-s0505a:1880_13": "Nava lokā nava sattāvāsā.",
  "atk-s0505a:1880_14": "Dasa lokā dasāyatanāni.",
  "atk-s0505a:1880_15": "Dvādasa lokā dvādasāyatanāni.",
  "atk-s0505a:1880_16": "Aṭṭhārasa lokā aṭṭhārasa dhātuyo”ti evaṃ sabbathā saṅkhāralokaṃ avedi.",
  "atk-s0505a:1880_17": "Sattānaṃ āsayaṃ jānāti,",
  "atk-s0505a:1880_18": "anusayaṃ jānāti,",
  "atk-s0505a:1880_19": "caritaṃ jānāti,",
  "atk-s0505a:1880_20": "adhimuttiṃ jānāti,",
  "atk-s0505a:1880_21": "apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbe abhabbe satte jānātīti sabbathā sattalokaṃ avedi.",
  "atk-s0505a:1880_22": "Tathā ekaṃ cakkavāḷaṃ āyāmato vitthārato ca yojanānaṃ dvādasa satasahassāni tīṇi sahassāni aḍḍhapañcamāni ca satāni,",
  "atk-s0505a:1880_23": "parikkhepato chattiṃsa satasahassāni dasa sahassāni aḍḍhuḍḍhāni ca satāni.",
  "atk-s0505a:1881_0": "Tattha –",
  "atk-s0505a:1882_0": "Duve satasahassāni, cattāri nahutāni ca;",
  "atk-s0505a:1883_0": "Ettakaṃ bahalattena, saṅkhātāyaṃ vasundharā.",
  "atk-s0505a:1884_0": "Cattāri satasahassāni, aṭṭheva nahutāni ca;",
  "atk-s0505a:1885_0": "Ettakaṃ bahalattena, jalaṃ vāte patiṭṭhitaṃ.",
  "atk-s0505a:1886_0": "Nava satasahassāni, māluto nabhamuggato;",
  "atk-s0505a:1887_0": "Saṭṭhi ceva sahassāni, esā lokassa saṇṭhiti”.",
  "atk-s0505a:1888_0": "Evaṃ saṇṭhite cettha yojanānaṃ –",
  "atk-s0505a:1889_0": "Caturāsīti sahassāni, ajjhogāḷho mahaṇṇave;",
  "atk-s0505a:1890_0": "Accuggato tāvadeva, sineru pabbatuttamo.",
  "atk-s0505a:1891_0": "Tato upaḍḍhupaḍḍhena, pamāṇena yathākkamaṃ;",
  "atk-s0505a:1892_0": "Ajjhogāḷhuggatā dibbā, nānāratanacittitā.",
  "atk-s0505a:1893_0": "Yugandharo īsadharo, karavīko sudassano;",
  "atk-s0505a:1894_0": "Nemindharo vinatako, assakaṇṇo giri brahā.",
  "atk-s0505a:1895_0": "Ete satta mahāselā, sinerussa samantato;",
  "atk-s0505a:1896_0": "Mahārājānamāvāsā, devayakkhanisevitā.",
  "atk-s0505a:1897_0": "Yojanānaṃ satānucco, himavā pañca pabbato;",
  "atk-s0505a:1898_0": "Yojanānaṃ sahassāni, tīṇi āyatavitthato.",
  "atk-s0505a:1899_0": "Caturāsītisahassehi, kūṭehi paṭimaṇḍito;",
  "atk-s0505a:1900_0": "Tipañcayojanakkhandha-parikkhepā nagavhayā.",
  "atk-s0505a:1901_0": "Paññāsayojanakkhandha-sākhāyāmā samantato;",
  "atk-s0505a:1902_0": "Sattayojanavitthiṇṇā, tāvadeva ca uggatā.",
  "atk-s0505a:1903_0": "Jambū yassānubhāvena, jambudīpo pakāsito;",
  "atk-s0505a:1904_0": "Dve asītisahassāni, ajjhogāḷho mahaṇṇave.",
  "atk-s0505a:1905_0": "Accuggato tāvadeva, cakkavāḷasiluccayo;",
  "atk-s0505a:1906_0": "Parikkhipitvā taṃ sabbaṃ, cakkavāḷamayaṃ ṭhito”.",
  "atk-s0505a:1907_0": "Tattha candamaṇḍalaṃ ekūnapaññāsayojanaṃ,",
  "atk-s0505a:1907_1": "sūriyamaṇḍalaṃ paññāsayojanaṃ,",
  "atk-s0505a:1907_2": "tāvatiṃsabhavanaṃ dasasahassayojanaṃ,",
  "atk-s0505a:1907_3": "tathā asurabhavanaṃ avīcimahānirayo jambudīpo ca.",
  "atk-s0505a:1907_4": "Aparagoyānaṃ sattasahassayojanaṃ,",
  "atk-s0505a:1907_5": "tathā pubbavideho,",
  "atk-s0505a:1907_6": "uttarakuru aṭṭhasahassayojano.",
  "atk-s0505a:1907_7": "Ekameko cettha mahādīpo pañcasatapañcasataparittadīpaparivāro.",
  "atk-s0505a:1907_8": "Taṃ sabbampi ekaṃ cakkavāḷaṃ ekā lokadhātu.",
  "atk-s0505a:1907_9": "Cakkavāḷantaresu lokantarikanirayā.",
  "atk-s0505a:1907_10": "Evaṃ anantāni cakkavāḷāni anantā lokadhātuyo,",
  "atk-s0505a:1907_11": "anantena buddhañāṇena aññāsīti sabbathā okāsalokaṃ avedi.",
  "atk-s0505a:1907_12": "Evaṃ so bhagavā sabbathā.",
  "atk-s0505a:1907_13": "Viditalokattā lokavidūti veditabbo.",
  "atk-s0505a:1908_0": "Attano pana guṇehi visiṭṭhatarassa kassaci abhāvā anuttaro.",
  "atk-s0505a:1908_1": "Vicittehi vinayanūpāyehi purisadamme sāretīti purisadammasārathi.",
  "atk-s0505a:1908_2": "Diṭṭhadhammikasamparāyikaparamatthehi yathārahaṃ anusāsati nitthāreti cāti satthā.",
  "atk-s0505a:1908_3": "Devamanussaggahaṇaṃ ukkaṭṭhaparicchedavasena bhabbapuggalapariggahavasena ca kataṃ,",
  "atk-s0505a:1908_4": "nāgādikepi pana esa lokiyatthena anusāsati.",
  "atk-s0505a:1908_5": "Yadatthi neyyaṃ nāma,",
  "atk-s0505a:1908_6": "sabbassa buddhattā vimokkhantikañāṇavasena buddho.",
  "atk-s0505a:1908_7": "Yato pana so –",
  "atk-s0505a:1909_0": "“Bhagyavā bhaggavā yutto, bhagehi ca vibhattavā;",
  "atk-s0505a:1910_0": "Bhattavā vantagamano, bhavesu bhagavā tato”ti.",
  "atk-s0505a:1911_0": "Ayamettha saṅkhepo, vitthārato panetāni padāni visuddhimagge vuttāni.",
  "atk-s0505a:1912_0": "So imaṃ lokanti so bhagavā imaṃ lokaṃ.",
  "atk-s0505a:1912_1": "Idāni vattabbaṃ nidasseti.",
  "atk-s0505a:1912_2": "Sadevakantiādīni kasibhāradvājaāḷavakasuttesu vuttanayāneva.",
  "atk-s0505a:1912_3": "Sayanti sāmaṃ aparaneyyo hutvā.",
  "atk-s0505a:1912_4": "Abhiññāti abhiññāya.",
  "atk-s0505a:1912_5": "Sacchikatvāti paccakkhaṃ katvā.",
  "atk-s0505a:1912_6": "Pavedetīti bodheti ñāpeti pakāseti.",
  "atk-s0505a:1912_7": "So dhammaṃ deseti…pe…",
  "atk-s0505a:1912_8": "pariyosānakalyāṇanti so bhagavā sattesu kāruññataṃ paṭicca anuttaraṃ vivekasukhaṃ hitvāpi dhammaṃ deseti.",
  "atk-s0505a:1912_9": "Tañca kho appaṃ vā bahuṃ vā desento ādikalyāṇādippakārameva deseti. Kathaṃ?",
  "atk-s0505a:1912_10": "Ekagāthāpi hi samantabhaddakattā dhammassa paṭhamapādena ādikalyāṇā,",
  "atk-s0505a:1912_11": "dutiyatatiyapādehi majjhekalyāṇā,",
  "atk-s0505a:1912_12": "pacchimapādena pariyosānakalyāṇā.",
  "atk-s0505a:1912_13": "Ekānusandhikaṃ suttaṃ nidānena ādikalyāṇaṃ,",
  "atk-s0505a:1912_14": "nigamanena pariyosānakalyāṇaṃ,",
  "atk-s0505a:1912_15": "sesena majjhekalyāṇaṃ.",
  "atk-s0505a:1912_16": "Nānānusandhikaṃ paṭhamānusandhinā ādikalyāṇaṃ,",
  "atk-s0505a:1912_17": "pacchimena pariyosānakalyāṇaṃ,",
  "atk-s0505a:1912_18": "sesehi majjhekalyāṇaṃ.",
  "atk-s0505a:1912_19": "Sakalopi sāsanadhammo attano atthabhūtena sīlena ādikalyāṇo,",
  "atk-s0505a:1912_20": "samathavipassanāmaggaphalehi majjhekalyāṇo,",
  "atk-s0505a:1912_21": "nibbānena pariyosānakalyāṇo.",
  "atk-s0505a:1912_22": "Sīlasamādhīhi vā ādikalyāṇo,",
  "atk-s0505a:1912_23": "vipassanāmaggehi majjhekalyāṇo,",
  "atk-s0505a:1912_24": "phalanibbānehi pariyosānakalyāṇo.",
  "atk-s0505a:1912_25": "Buddhasubodhitāya vā ādikalyāṇo,",
  "atk-s0505a:1912_26": "dhammasudhammatāya majjhekalyāṇo,",
  "atk-s0505a:1912_27": "saṅghasuppaṭipattiyā pariyosānakalyāṇo.",
  "atk-s0505a:1912_28": "Taṃ sutvā tathattāya paṭipannena adhigantabbāya abhisambodhiyā vā ādikalyāṇo,",
  "atk-s0505a:1912_29": "paccekabodhiyā majjhekalyāṇo,",
  "atk-s0505a:1912_30": "sāvakabodhiyā pariyosānakalyāṇo.",
  "atk-s0505a:1912_31": "Suyyamāno cesa nīvaraṇādivikkhambhanato savanenapi kalyāṇameva āvahatīti ādikalyāṇo,",
  "atk-s0505a:1912_32": "paṭipajjamāno samathavipassanāsukhāvahanato paṭipattiyāpi kalyāṇameva āvahatīti majjhekalyāṇo,",
  "atk-s0505a:1912_33": "tathā paṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇo.",
  "atk-s0505a:1912_34": "Nāthappabhavattā ca pabhavasuddhiyā ādikalyāṇo,",
  "atk-s0505a:1912_35": "atthasuddhiyā majjhekalyāṇo,",
  "atk-s0505a:1912_36": "kiccasuddhiyā pariyosānakalyāṇo.",
  "atk-s0505a:1912_37": "Yato appaṃ vā bahuṃ vā desento ādikalyāṇādippakārameva desetīti veditabbo.",
  "atk-s0505a:1913_0": "Sātthaṃ sabyañjananti evamādīsu pana yasmā imaṃ dhammaṃ desento sāsanabrahmacariyaṃ maggabrahmacariyañca pakāseti,",
  "atk-s0505a:1913_1": "nānānayehi dīpeti,",
  "atk-s0505a:1913_2": "tañca yathāsambhavaṃ atthasampattiyā sātthaṃ,",
  "atk-s0505a:1913_3": "byañjanasampattiyā sabyañjanaṃ.",
  "atk-s0505a:1913_4": "Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṃ,",
  "atk-s0505a:1913_5": "akkharapadabyañjanākāraniruttiniddesasampattiyā sabyañjanaṃ.",
  "atk-s0505a:1913_6": "Atthagambhīratāpaṭivedhagambhīratāhi sātthaṃ,",
  "atk-s0505a:1913_7": "dhammagambhīratādesanāgambhīratāhi sabyañjanaṃ.",
  "atk-s0505a:1913_8": "Atthapaṭibhānapaṭisambhidāvisayato sātthaṃ,",
  "atk-s0505a:1913_9": "dhammaniruttipaṭisambhidāvisayato sabyañjanaṃ.",
  "atk-s0505a:1913_10": "Paṇḍitavedanīyato sarikkhakajanappasādakanti sātthaṃ,",
  "atk-s0505a:1913_11": "saddheyyato lokiyajanappasādakanti sabyañjanaṃ.",
  "atk-s0505a:1913_12": "Gambhīrādhippāyato sātthaṃ,",
  "atk-s0505a:1913_13": "uttānapadato sabyañjanaṃ.",
  "atk-s0505a:1913_14": "Upanetabbassābhāvato sakalaparipuṇṇabhāvena kevalaparipuṇṇaṃ,",
  "atk-s0505a:1913_15": "apanetabbassa abhāvato niddosabhāvena parisuddhaṃ.",
  "atk-s0505a:1913_16": "Sikkhattayapariggahitattā brahmabhūtehi seṭṭhehi caritabbato tesañca cariyabhāvato brahmacariyaṃ.",
  "atk-s0505a:1913_17": "Tasmā “sātthaṃ sabyañjanaṃ…pe…",
  "atk-s0505a:1913_18": "brahmacariyaṃ pakāsetī”ti vuccati.",
  "atk-s0505a:1914_0": "Apica yasmā sanidānaṃ sauppattikañca desento ādikalyāṇaṃ deseti,",
  "atk-s0505a:1914_1": "vineyyānaṃ anurūpato atthassa aviparītatāya hetudāharaṇayogato ca majjhekalyāṇaṃ,",
  "atk-s0505a:1914_2": "sotūnaṃ saddhāpaṭilābhena nigamanena ca pariyosānakalyāṇaṃ.",
  "atk-s0505a:1914_3": "Evaṃ desento ca brahmacariyaṃ pakāseti.",
  "atk-s0505a:1914_4": "Tañca paṭipattiyā adhigamabyattito sātthaṃ,",
  "atk-s0505a:1914_5": "pariyattiyā āgamabyattito sabyañjanaṃ,",
  "atk-s0505a:1914_6": "sīlādipañcadhammakkhandhayuttato kevalaparipuṇṇaṃ,",
  "atk-s0505a:1914_7": "nirupakkilesato nittharaṇatthāya pavattito lokāmisanirapekkhato ca parisuddhaṃ,",
  "atk-s0505a:1914_8": "seṭṭhaṭṭhena brahmabhūtānaṃ buddhapaccekabuddhasāvakānaṃ cariyato brahmacariyanti vuccati,",
  "atk-s0505a:1914_9": "tasmāpi “so dhammaṃ deseti…pe…",
  "atk-s0505a:1914_10": "brahmacariyaṃ pakāsetī”ti vuccati.",
  "atk-s0505a:1915_0": "Sādhu kho panāti sundaraṃ kho pana,",
  "atk-s0505a:1915_1": "atthāvahaṃ sukhāvahanti vuttaṃ hoti.",
  "atk-s0505a:1915_2": "Dhammiyā kathāyāti pānakānisaṃsapaṭisaṃyuttāya.",
  "atk-s0505a:1915_3": "Ayañhi keṇiyo sāyanhasamaye bhagavato āgamanaṃ assosi.",
  "atk-s0505a:1915_4": "“Tucchahattho bhagavantaṃ dassanāya gantuṃ lajjamāno vikālabhojanā viratānampi pānakaṃ kappatī”ti cintetvā",
  "atk-s0505a:1915_5": "pañcahi kājasatehi susaṅkhataṃ badarapānaṃ gāhāpetvā agamāsi.",
  "atk-s0505a:1915_6": "Yathāha bhesajjakkhandhake “atha kho keṇiyassa jaṭilassa etadahosi,",
  "atk-s0505a:1915_7": "kiṃ nu kho ahaṃ samaṇassa gotamassa harāpeyya”nti sabbaṃ veditabbaṃ.",
  "atk-s0505a:1915_8": "Tato naṃ bhagavā yathā sekkhasutte sākiye āvasathānisaṃsapaṭisaṃyuttāya kathāya,",
  "atk-s0505a:1915_9": "gosiṅgasālavane tayo kulaputte sāmaggirasānisaṃsapaṭisaṃyuttāya,",
  "atk-s0505a:1915_10": "rathavinīte jātibhūmake bhikkhū dasakathāvatthupaṭisaṃyuttāya,",
  "atk-s0505a:1915_11": "evaṃ taṅkhaṇānurūpāya pānakānisaṃsapaṭisaṃyuttāya kathāya pānakadānānisaṃsaṃ sandassesi,",
  "atk-s0505a:1915_12": "tathārūpānaṃ puññānaṃ punapi kattabbatāya niyojento samādapesi,",
  "atk-s0505a:1915_13": "abbhussāhaṃ janento samuttejesi,",
  "atk-s0505a:1915_14": "sandiṭṭhikasamparāyikena phalavisesena pahaṃsento sampahaṃsesi.",
  "atk-s0505a:1915_15": "Tenāha “dhammiyā kathāya…pe…",
  "atk-s0505a:1915_16": "sampahaṃsesī”ti.",
  "atk-s0505a:1915_17": "So bhiyyosomattāya bhagavati pasanno bhagavantaṃ nimantesi,",
  "atk-s0505a:1915_18": "bhagavā cassa tikkhattuṃ paṭikkhipitvā adhivāsesi.",
  "atk-s0505a:1915_19": "Tenāha “atha kho keṇiyo jaṭilo…pe…",
  "atk-s0505a:1915_20": "adhivāsesi bhagavā tuṇhībhāvenā”ti.",
  "atk-s0505a:1916_0": "Kimatthaṃ pana paṭikkhipi bhagavāti?",
  "atk-s0505a:1916_1": "Punappunaṃ yācanāya cassa puññavuḍḍhi bhavissati,",
  "atk-s0505a:1916_2": "bahutarañca paṭiyādessati,",
  "atk-s0505a:1916_3": "tato aḍḍhatelasānaṃ bhikkhusatānaṃ paṭiyattaṃ aḍḍhasoḷasannaṃ pāpuṇissatīti.",
  "atk-s0505a:1916_4": "Kuto aparāni tīṇi satānīti ce?",
  "atk-s0505a:1916_5": "Appaṭiyatteyeva hi bhatte selo brāhmaṇo tīhi māṇavakasatehi saddhiṃ pabbajissati,",
  "atk-s0505a:1916_6": "taṃ disvā bhagavā evamāhāti.",
  "atk-s0505a:1916_7": "Mittāmacceti mitte ca kammakare ca.",
  "atk-s0505a:1916_8": "Ñātisālohiteti samānalohite ekayonisambandhe puttadhītādayo avasesabandhave ca.",
  "atk-s0505a:1916_9": "Yenāti yasmā.",
  "atk-s0505a:1916_10": "Meti mayhaṃ.",
  "atk-s0505a:1916_11": "Kāyaveyyāvaṭikanti kāyena veyyāvaccaṃ.",
  "atk-s0505a:1916_12": "Maṇḍalamāḷaṃ paṭiyādetīti setavitānamaṇḍapaṃ karoti.",
  "atk-s0505a:1917_0": "Tiṇṇaṃ vedānanti irubbedayajubbedasāmavedānaṃ.",
  "atk-s0505a:1917_1": "Saha nighaṇḍunā ca keṭubhena ca sanighaṇḍukeṭubhānaṃ.",
  "atk-s0505a:1917_2": "Nighaṇḍūti nāmanighaṇḍurukkhādīnaṃ vevacanappakāsakaṃ satthaṃ.",
  "atk-s0505a:1917_3": "Keṭubhanti kiriyākappavikappo kavīnaṃ upakārāya satthaṃ.",
  "atk-s0505a:1917_4": "Saha akkharappabhedena sākkharappabhedānaṃ.",
  "atk-s0505a:1917_5": "Akkharappabhedoti sikkhā ca nirutti ca.",
  "atk-s0505a:1917_6": "Itihāsapañcamānanti athabbanavedaṃ catutthaṃ katvā “itiha āsa itiha āsā”ti īdisavacanapaṭisaṃyutto purāṇakathāsaṅkhāto",
  "atk-s0505a:1917_7": "itihāso pañcamo etesanti itihāsapañcamā.",
  "atk-s0505a:1917_8": "Tesaṃ itihāsapañcamānaṃ.",
  "atk-s0505a:1917_9": "Padaṃ tadavasesañca byākaraṇaṃ ajjheti vedeti cāti padako veyyākaraṇo.",
  "atk-s0505a:1917_10": "Lokāyate vitaṇḍavādasatthe mahāpurisalakkhaṇādhikāre ca dvādasasahasse mahāpurisalakkhaṇasatthe anūno",
  "atk-s0505a:1917_11": "paripūrakārīti lokāyatamahāpurisalakkhaṇesu anavayo,",
  "atk-s0505a:1917_12": "avayo na hotīti vuttaṃ hoti.",
  "atk-s0505a:1917_13": "Avayo nāma yo tāni atthato ca ganthato ca sandhāretuṃ na sakkoti.",
  "atk-s0505a:1918_0": "Jaṅghāya hitaṃ vihāraṃ jaṅghāvihāraṃ,",
  "atk-s0505a:1918_1": "cirāsanādijanitaṃ parissamaṃ vinodetuṃ jaṅghāpasāraṇatthaṃ adīghacārikanti vuttaṃ hoti.",
  "atk-s0505a:1918_2": "Anucaṅkamamānoti caṅkamamāno eva.",
  "atk-s0505a:1918_3": "Anuvicaramānoti ito cito ca caramāno.",
  "atk-s0505a:1918_4": "Keṇiyassa jaṭilassa assamoti keṇiyassa assamaṃ nivesanaṃ.",
  "atk-s0505a:1918_5": "Āvāhoti kaññāgahaṇaṃ.",
  "atk-s0505a:1918_6": "Vivāhoti kaññādānaṃ.",
  "atk-s0505a:1918_7": "Mahāyaññoti mahāyajanaṃ.",
  "atk-s0505a:1918_8": "Māgadhoti magadhānaṃ issaro.",
  "atk-s0505a:1918_9": "Mahatiyā senāya samannāgatattā seniyo.",
  "atk-s0505a:1918_10": "Bimbīti suvaṇṇaṃ,",
  "atk-s0505a:1918_11": "tasmā sārasuvaṇṇasadisavaṇṇatāya bimbisāro.",
  "atk-s0505a:1918_12": "So me nimantitoti so mayā nimantito.",
  "atk-s0505a:1919_0": "Atha brāhmaṇo pubbe katādhikārattā buddhasaddaṃ sutvāva amatenevābhisitto vimhayarūpattā āha –",
  "atk-s0505a:1919_1": "“buddhoti,",
  "atk-s0505a:1919_2": "bho keṇiya,",
  "atk-s0505a:1919_3": "vadesī”ti.",
  "atk-s0505a:1919_4": "Itaro yathābhūtaṃ ācikkhanto āha –",
  "atk-s0505a:1919_5": "“buddhoti, bho sela,",
  "atk-s0505a:1919_6": "vadāmī”ti.",
  "atk-s0505a:1919_7": "Tato naṃ punapi daḷhīkaraṇatthaṃ pucchi,",
  "atk-s0505a:1919_8": "itaropi tatheva ārocesi.",
  "atk-s0505a:1919_9": "Atha kappasatasahassehipi buddhasaddassa dullabhabhāvaṃ dassento āha –",
  "atk-s0505a:1919_10": "“ghosopi kho eso dullabho lokasmiṃ yadidaṃ buddho”ti.",
  "atk-s0505a:1919_11": "Tattha yadidanti nipāto,",
  "atk-s0505a:1919_12": "yo esoti vuttaṃ hoti.",
  "atk-s0505a:1920_0": "Atha brāhmaṇo buddhasaddaṃ sutvā “kiṃ nu kho so saccameva buddho,",
  "atk-s0505a:1920_1": "udāhu nāmamattamevassa buddho”ti vīmaṃsitukāmo cintesi,",
  "atk-s0505a:1920_2": "abhāsi eva vā “āgatāni kho pana…pe…",
  "atk-s0505a:1920_3": "vivaṭṭacchado”ti.",
  "atk-s0505a:1920_4": "Tattha “mantesū”ti vedesu.",
  "atk-s0505a:1920_5": "“Tathāgato kira uppajjissatī”ti paṭikacceva suddhāvāsadevā brāhmaṇavesena lakkhaṇāni pakkhipitvā vede",
  "atk-s0505a:1920_6": "vācenti “tadanusārena mahesakkhā sattā tathāgataṃ jānissantī”ti.",
  "atk-s0505a:1920_7": "Tena pubbe vedesu mahāpurisalakkhaṇāni āgacchanti.",
  "atk-s0505a:1920_8": "Parinibbute pana tathāgate kamena antaradhāyanti,",
  "atk-s0505a:1920_9": "tena etarahi natthi.",
  "atk-s0505a:1920_10": "Mahāpurisassāti paṇidhisamādānañāṇasamādānakaruṇādiguṇamahato purisassa.",
  "atk-s0505a:1920_11": "Dveva gatiyoti dve eva niṭṭhā.",
  "atk-s0505a:1920_12": "Kāmañcāyaṃ gatisaddo “pañca kho imā,",
  "atk-s0505a:1920_13": "sāriputta,",
  "atk-s0505a:1920_14": "gatiyo”tiādīsu bhavabhede,",
  "atk-s0505a:1920_15": "“gatī migānaṃ pavana”ntiādīsu nivāsaṭṭhāne,",
  "atk-s0505a:1920_16": "“evaṃ adhimattagatimanto”tiādīsu paññāyaṃ,",
  "atk-s0505a:1920_17": "“gatigata”ntiādīsu visaṭabhāve vattati,",
  "atk-s0505a:1920_18": "idha pana niṭṭhāyaṃ veditabbo.",
  "atk-s0505a:1920_19": "Tattha kiñcāpi yehi lakkhaṇehi samannāgato rājā hoti cakkavatti,",
  "atk-s0505a:1920_20": "na tehi eva buddho.",
  "atk-s0505a:1920_21": "Jātisāmaññato pana tāniyeva tānīti vuccanti.",
  "atk-s0505a:1920_22": "Tasmā vuttaṃ “yehi samannāgatassā”ti.",
  "atk-s0505a:1921_0": "Sace agāraṃ ajjhāvasatīti yadi agāre vasati.",
  "atk-s0505a:1921_1": "Rājā hoti cakkavattīti catūhi acchariyadhammehi saṅgahavatthūhi ca lokaṃ rañjanato rājā.",
  "atk-s0505a:1921_2": "Cakkaratanaṃ vatteti,",
  "atk-s0505a:1921_3": "catūhi sampatticakkehi, vattati,",
  "atk-s0505a:1921_4": "tehi ca paraṃ vatteti,",
  "atk-s0505a:1921_5": "parahitāya ca iriyāpathacakkānaṃ vatto etasmiṃ atthīti cakkavatti.",
  "atk-s0505a:1921_6": "Ettha ca rājāti sāmaññaṃ,",
  "atk-s0505a:1921_7": "cakkavattīti visesanaṃ.",
  "atk-s0505a:1921_8": "Dhammena caratīti dhammiko,",
  "atk-s0505a:1921_9": "ñāyena samena vattatīti attho.",
  "atk-s0505a:1921_10": "Dhammena rajjaṃ labhitvā rājā jātoti dhammarājā.",
  "atk-s0505a:1921_11": "Parahitadhammakaraṇena vā dhammiko,",
  "atk-s0505a:1921_12": "attahitadhammakaraṇena dhammarājā.",
  "atk-s0505a:1921_13": "Caturantāya issaroti cāturanto,",
  "atk-s0505a:1921_14": "catusamuddantāya cattubbidhadīpavibhūsitāya ca pathaviyā issaroti attho.",
  "atk-s0505a:1921_15": "Ajjhattaṃ kodhādipaccatthike bahiddhā ca sabbarājāno vijesīti vijitāvī.",
  "atk-s0505a:1921_16": "Janapadatthāvariyappattoti janapade dhuvabhāvaṃ thāvarabhāvaṃ patto,",
  "atk-s0505a:1921_17": "na sakkā kenaci cāletuṃ,",
  "atk-s0505a:1921_18": "janapado vā tamhi thāvariyappatto anussukko sakammanirato acalo asampavedhītipi janapadatthāvariyappatto.",
  "atk-s0505a:1922_0": "Seyyathidanti nipāto,",
  "atk-s0505a:1922_1": "tassa etāni katamānīti attho.",
  "atk-s0505a:1922_2": "Cakkaratanaṃ…pe…",
  "atk-s0505a:1922_3": "pariṇāyakaratanameva sattamanti tāni sabbappakārato ratanasuttavaṇṇanāyaṃ vuttāni.",
  "atk-s0505a:1922_4": "Tesu ayaṃ cakkavattirājā cakkaratanena ajitaṃ jināti,",
  "atk-s0505a:1922_5": "hatthiassaratanehi vijite yathāsukhamanuvicarati,",
  "atk-s0505a:1922_6": "pariṇāyakaratanena vijitamanurakkhati,",
  "atk-s0505a:1922_7": "sesehi upabhogasukhamanubhavati.",
  "atk-s0505a:1922_8": "Paṭhamena cassa ussāhasattiyogo,",
  "atk-s0505a:1922_9": "hatthiassagahapatiratanehi pabhusattiyogo,",
  "atk-s0505a:1922_10": "pariṇāyakaratanena mantasattiyogo suparipuṇṇo hoti,",
  "atk-s0505a:1922_11": "itthimaṇiratanehi ca tividhasattiyogaphalaṃ.",
  "atk-s0505a:1922_12": "So itthimaṇiratanehi bhogasukhamanubhoti,",
  "atk-s0505a:1922_13": "sesehi issariyasukhaṃ.",
  "atk-s0505a:1922_14": "Visesato cassa purimāni tīṇi adosakusalamūlajanitakammānubhāvena sampajjanti,",
  "atk-s0505a:1922_15": "majjhimāni alobhakusalamūlajanitakammānubhāvena,",
  "atk-s0505a:1922_16": "pacchimamekaṃ amohakusalamūlajanitakammānubhāvenāti veditabbaṃ.",
  "atk-s0505a:1923_0": "Parosahassanti atirekasahassaṃ.",
  "atk-s0505a:1923_1": "Sūrāti abhīrukajātikā.",
  "atk-s0505a:1923_2": "Vīraṅgarūpāti devaputtasadisakāyā,",
  "atk-s0505a:1923_3": "evaṃ tāveke.",
  "atk-s0505a:1923_4": "Ayaṃ panettha sabhāvo vīrāti uttamasūrā vuccanti,",
  "atk-s0505a:1923_5": "vīrānaṃ aṅgaṃ vīraṅgaṃ,",
  "atk-s0505a:1923_6": "vīrakāraṇaṃ vīriyanti vuttaṃ hoti.",
  "atk-s0505a:1923_7": "Vīraṅgaṃ rūpaṃ etesanti vīraṅgarūpā,",
  "atk-s0505a:1923_8": "vīriyamayasarīrā viyāti vuttaṃ hoti.",
  "atk-s0505a:1923_9": "Parasenappamaddanāti sace paṭimukhaṃ tiṭṭheyya parasenā,",
  "atk-s0505a:1923_10": "taṃ pamaddituṃ samatthāti adhippāyo.",
  "atk-s0505a:1923_11": "Dhammenāti “pāṇo na hantabbo”tiādinā pañcasīladhammena.",
  "atk-s0505a:1923_12": "Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi",
  "atk-s0505a:1923_13": "sattahi paṭicchanne kilesandhakāre loke taṃ chadanaṃ vivaṭṭetvā samantato sañjātāloko hutvā ṭhitoti vivaṭṭacchado.",
  "atk-s0505a:1923_14": "Tattha paṭhamena padena pūjārahatā,",
  "atk-s0505a:1923_15": "dutiyena tassā hetu yasmā sammāsambuddhoti.",
  "atk-s0505a:1923_16": "Tatiyena buddhattahetu vivaṭṭacchadatā vuttāti veditabbā.",
  "atk-s0505a:1923_17": "Atha vā vivaṭṭo ca vicchado cāti vivaṭṭacchado,",
  "atk-s0505a:1923_18": "vaṭṭarahito chadanarahito cāti vuttaṃ hoti.",
  "atk-s0505a:1923_19": "Tena arahaṃ vaṭṭābhāvena sammāsambuddho chadanābhāvenāti evaṃ purimapadadvayasseva hetudvayaṃ vuttaṃ hoti.",
  "atk-s0505a:1923_20": "Dutiyena vesārajjena cettha purimasiddhi,",
  "atk-s0505a:1923_21": "paṭhamena dutiyasiddhi,",
  "atk-s0505a:1923_22": "tatiyacatutthehi tatiyasiddhi hoti.",
  "atk-s0505a:1923_23": "Purimañca dhammacakkhuṃ,",
  "atk-s0505a:1923_24": "dutiyaṃ buddhacakkhuṃ,",
  "atk-s0505a:1923_25": "tatiyaṃ samantacakkhuṃ sādhetīti veditabbaṃ.",
  "atk-s0505a:1924_0": "Idāni bhagavato santikaṃ gantukāmo āha –",
  "atk-s0505a:1924_1": "“kahaṃ pana bho…pe…",
  "atk-s0505a:1924_2": "sammāsambuddho”ti.",
  "atk-s0505a:1924_3": "Evaṃ vuttetiādīsu yenesāti yena disābhāgena esā.",
  "atk-s0505a:1924_4": "Nīlavanarājīti nīlavaṇṇarukkhapanti.",
  "atk-s0505a:1924_5": "Vanaṃ kira meghapantisadisaṃ.",
  "atk-s0505a:1924_6": "Yattha bhagavā tadā vihāsi,",
  "atk-s0505a:1924_7": "taṃ niddisanto āha –",
  "atk-s0505a:1924_8": "“yenesā bho, sela,",
  "atk-s0505a:1924_9": "nīlavanarājī”ti.",
  "atk-s0505a:1924_10": "Tattha “so viharatī”ti ayaṃ panettha pāṭhaseso,",
  "atk-s0505a:1924_11": "bhummatthe vā karaṇavacanaṃ.",
  "atk-s0505a:1924_12": "Pade padanti padasamīpe padaṃ.",
  "atk-s0505a:1924_13": "Tena turitagamanaṃ paṭisedheti.",
  "atk-s0505a:1924_14": "Durāsadā hīti kāraṇaṃ āha,",
  "atk-s0505a:1924_15": "yasmā te durāsadā,",
  "atk-s0505a:1924_16": "tasmā evaṃ bhonto āgacchantūti.",
  "atk-s0505a:1924_17": "Kiṃ pana kāraṇā durāsadāti ce?",
  "atk-s0505a:1924_18": "Sīhāva ekacarā.",
  "atk-s0505a:1924_19": "Yathā hi sīhā sahāyakiccābhāvato ekacarā,",
  "atk-s0505a:1924_20": "evaṃ tepi vivekakāmatāya.",
  "atk-s0505a:1924_21": "“Yadā cāha”ntiādinā pana te māṇavake upacāraṃ sikkhāpeti.",
  "atk-s0505a:1924_22": "Tattha mā opātethāti mā pavesetha,",
  "atk-s0505a:1924_23": "mā kathethāti vuttaṃ hoti.",
  "atk-s0505a:1924_24": "Āgamentūti paṭimānentu,",
  "atk-s0505a:1924_25": "yāva kathā pariyosānaṃ gacchati,",
  "atk-s0505a:1924_26": "tāva tuṇhī bhavantūti attho.",
  "atk-s0505a:1925_0": "Samannesīti gavesi.",
  "atk-s0505a:1925_1": "Yebhuyyenāti bahukāni addasa,",
  "atk-s0505a:1925_2": "appakāni nāddasa.",
  "atk-s0505a:1925_3": "Tato yāni na addasa,",
  "atk-s0505a:1925_4": "tāni dīpento āha “ṭhapetvā dve”ti.",
  "atk-s0505a:1925_5": "Kaṅkhatīti kaṅkhaṃ uppādeti patthanaṃ “aho vata passeyya”nti.",
  "atk-s0505a:1925_6": "Vicikicchatīti tato tato tāni vicinanto kicchati na sakkoti daṭṭhuṃ.",
  "atk-s0505a:1925_7": "Nādhimuccatīti tāya vicikicchāya sanniṭṭhānaṃ na gacchati.",
  "atk-s0505a:1925_8": "Na sampasīdatīti tato “paripuṇṇalakkhaṇo aya”nti bhagavati pasādaṃ nāpajjati.",
  "atk-s0505a:1925_9": "Kaṅkhāya vā sudubbalavimati vuttā,",
  "atk-s0505a:1925_10": "vicikicchāya majjhimā,",
  "atk-s0505a:1925_11": "anadhimuccanatāya balavatī,",
  "atk-s0505a:1925_12": "asampasādena tehi tīhi dhammehi cittassa kālussiyabhāvo.",
  "atk-s0505a:1926_0": "Kosohiteti vatthikosena paṭicchanne.",
  "atk-s0505a:1926_1": "Vatthaguyheti aṅgajāte.",
  "atk-s0505a:1926_2": "Bhagavato hi varavāraṇasseva kosohitaṃ vatthaguyhaṃ suvaṇṇavaṇṇaṃ padumagabbhasamānaṃ.",
  "atk-s0505a:1926_3": "Taṃ so vatthapaṭicchannattā apassanto antomukhagatāya ca jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.",
  "atk-s0505a:1926_4": "Tathārūpanti kathaṃ rūpaṃ?",
  "atk-s0505a:1926_5": "Kimettha amhehi vattabbaṃ,",
  "atk-s0505a:1926_6": "vuttametaṃ nāgasenatthereneva milindaraññā puṭṭhena –",
  "atk-s0505a:1927_0": "“Dukkaraṃ,",
  "atk-s0505a:1927_1": "bhante nāgasena,",
  "atk-s0505a:1927_2": "bhagavatā katanti. Kiṃ,",
  "atk-s0505a:1927_3": "mahārājāti?",
  "atk-s0505a:1927_4": "Mahājanena hirikaraṇokāsaṃ brahmāyubrāhmaṇassa ca antevāsiuttarassa ca bāvarissa antevāsīnaṃ soḷasannaṃ",
  "atk-s0505a:1927_5": "brāhmaṇānañca selassa brāhmaṇassa antevāsīnaṃ tisatamāṇavānañca dassesi, bhanteti. Na, mahārāja,",
  "atk-s0505a:1927_6": "bhagavā guyhaṃ dasseti,",
  "atk-s0505a:1927_7": "chāyaṃ bhagavā dasseti,",
  "atk-s0505a:1927_8": "iddhiyā abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ dasseti,",
  "atk-s0505a:1927_9": "mahārājāti.",
  "atk-s0505a:1927_10": "Chāyārūpe diṭṭhe sati diṭṭho eva nanu, bhanteti.",
  "atk-s0505a:1927_11": "Tiṭṭhatetaṃ, mahārāja,",
  "atk-s0505a:1927_12": "hadayarūpaṃ disvā bujjhanakasatto bhaveyya,",
  "atk-s0505a:1927_13": "hadayamaṃsaṃ nīharitvā dasseyya sammāsambuddhoti. Kallosi, bhante,",
  "atk-s0505a:1927_14": "nāgasenā”ti.",
  "atk-s0505a:1928_0": "Ninnāmetvāti nīharitvā.",
  "atk-s0505a:1928_1": "Kaṇṇasotānumasanena cettha dīghabhāvo,",
  "atk-s0505a:1928_2": "nāsikāsotānumasanena tanubhāvo,",
  "atk-s0505a:1928_3": "nalāṭacchādanena puthulabhāvo pakāsitoti veditabbo.",
  "atk-s0505a:1928_4": "Ācariyapācariyānanti ācariyānañceva ācariyācariyānañca.",
  "atk-s0505a:1928_5": "Sake vaṇṇeti attano guṇe.",
  "atk-s0505a:1929_0": "554.",
  "atk-s0505a:1929_1": "Paripuṇṇakāyoti lakkhaṇehi paripuṇṇatāya ahīnaṅgapaccaṅgatāya ca paripuṇṇasarīro.",
  "atk-s0505a:1929_2": "Surucīti sundarasarīrappabho.",
  "atk-s0505a:1929_3": "Sujātoti ārohapariṇāhasampattiyā saṇṭhānasampattiyā ca sunibbatto.",
  "atk-s0505a:1929_4": "Cārudassanoti sucirampi passantānaṃ atittijanakaṃ appaṭikūlaṃ ramaṇīyaṃ cāru eva dassanaṃ assāti cārudassano.",
  "atk-s0505a:1929_5": "Keci pana bhaṇanti “cārudassanoti sundaranetto”ti.",
  "atk-s0505a:1929_6": "Suvaṇṇavaṇṇoti suvaṇṇasadisavaṇṇo.",
  "atk-s0505a:1929_7": "Asīti bhavasi.",
  "atk-s0505a:1929_8": "Etaṃ sabbapadehi yojetabbaṃ.",
  "atk-s0505a:1929_9": "Susukkadāṭhoti suṭṭhu sukkadāṭho.",
  "atk-s0505a:1929_10": "Bhagavato hi dāṭhāhi candakiraṇā viya ativiya paṇḍararaṃsiyo niccharanti. Tenāha –",
  "atk-s0505a:1929_11": "“susukkadāṭhosī”ti.",
  "atk-s0505a:1930_0": "555. Mahāpurisalakkhaṇāti pubbe vuttabyañjanāneva vacanantarena nigamento āha.",
  "atk-s0505a:1931_0": "556.",
  "atk-s0505a:1931_1": "Idāni tesu lakkhaṇesu attano abhirucitehi lakkhaṇehi bhagavantaṃ thunanto āha –",
  "atk-s0505a:1931_2": "“pasannanetto”tiādi.",
  "atk-s0505a:1931_3": "Bhagavā hi pañcavaṇṇapasādasampattiyā pasannanetto,",
  "atk-s0505a:1931_4": "paripuṇṇacandamaṇḍalasadisamukhattā sumukho,",
  "atk-s0505a:1931_5": "ārohapariṇāhasampattiyā brahā,",
  "atk-s0505a:1931_6": "bahmujugattatāya uju,",
  "atk-s0505a:1931_7": "jutimantatāya patāpavā.",
  "atk-s0505a:1931_8": "Yampi cettha pubbe vuttaṃ,",
  "atk-s0505a:1931_9": "taṃ “majjhe samaṇasaṅghassā”ti iminā pariyāyena thunatā puna vuttaṃ.",
  "atk-s0505a:1931_10": "Īdiso hi evaṃ virocati.",
  "atk-s0505a:1931_11": "Esa nayo uttaragāthāyapi.",
  "atk-s0505a:1932_0": "557- 8.",
  "atk-s0505a:1932_1": "Uttamavaṇṇinoti uttamavaṇṇasampannassa.",
  "atk-s0505a:1932_2": "Jambusaṇḍassāti jambudīpassa.",
  "atk-s0505a:1932_3": "Pākaṭena issariyaṃ vaṇṇayanto āha,",
  "atk-s0505a:1932_4": "apica cakkavatti catunnampi dīpānaṃ issaro hoti.",
  "atk-s0505a:1933_0": "559.",
  "atk-s0505a:1933_1": "Khattiyāti jātikhattiyā.",
  "atk-s0505a:1933_2": "Bhojāti bhogiyā.",
  "atk-s0505a:1933_3": "Rājānoti ye keci rajjaṃ kārentā.",
  "atk-s0505a:1933_4": "Anuyantāti anugāmino sevakā.",
  "atk-s0505a:1933_5": "Rājābhirājāti rājūnaṃ pūjaniyo rājā hutvā,",
  "atk-s0505a:1933_6": "cakkavattīti adhippāyo.",
  "atk-s0505a:1933_7": "Manujindoti manussādhipati paramissaro hutvā.",
  "atk-s0505a:1934_0": "560.",
  "atk-s0505a:1934_1": "Evaṃ vutte bhagavā “ye te bhavanti arahanto sammāsambuddhā,",
  "atk-s0505a:1934_2": "te sake vaṇṇe bhaññamāne attānaṃ pātukarontī”ti imaṃ selassa manorathaṃ pūrento āha “rājāhamasmī”ti.",
  "atk-s0505a:1934_3": "Tatrāyamadhippāyo –",
  "atk-s0505a:1934_4": "yaṃ kho maṃ tvaṃ sela yācasi “rājā arahasi bhavituṃ cakkavattī”ti,",
  "atk-s0505a:1934_5": "ettha appossukko hoti,",
  "atk-s0505a:1934_6": "rājāhamasmi,",
  "atk-s0505a:1934_7": "sati ca rājatte yathā añño rājā samānopi yojanasataṃ vā anusāsati,",
  "atk-s0505a:1934_8": "dve tīṇi vā cattāri vā pañca vā yojanasatāni yojanasahassaṃ vā cakkavatti hutvāpi catudīpapariyantamattaṃ vā,",
  "atk-s0505a:1934_9": "nāhamevaṃ paricchinnavisayo.",
  "atk-s0505a:1934_10": "Ahañhi dhammarājā anuttaro bhavaggato avīcipariyantaṃ katvā tiriyaṃ appameyyā lokadhātuyo anusāsāmi.",
  "atk-s0505a:1934_11": "Yāvatā hi apadadvipadādibhedā sattā,",
  "atk-s0505a:1934_12": "ahaṃ tesaṃ aggo.",
  "atk-s0505a:1934_13": "Na hi me koci sīlena vā…pe…",
  "atk-s0505a:1934_14": "vimuttiñāṇadassanena vā paṭibhāgo atthi.",
  "atk-s0505a:1934_15": "Svāhaṃ evaṃ dhammarājā anuttaro anuttareneva catusatipaṭṭhānādibhedabodhipakkhiyasaṅkhātena dhammena cakkaṃ vattemi “idaṃ pajahatha,",
  "atk-s0505a:1934_16": "idaṃ upasampajja viharathā”tiādinā āṇācakkaṃ,",
  "atk-s0505a:1934_17": "“idaṃ kho pana,",
  "atk-s0505a:1934_18": "bhikkhave,",
  "atk-s0505a:1934_19": "dukkhaṃ ariyasacca”ntiādinā pariyattidhammena dhammacakkameva vā.",
  "atk-s0505a:1934_20": "Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena vā…pe…",
  "atk-s0505a:1934_21": "kenaci lokasminti.",
  "atk-s0505a:1935_0": "561- 2.",
  "atk-s0505a:1935_1": "Evaṃ attānaṃ āvikarontaṃ bhagavantaṃ disvā pītisomanassajāto selo daḷhikaraṇatthaṃ “sambuddho paṭijānāsī”ti gāthādvayamāha.",
  "atk-s0505a:1935_2": "Tattha ko nu senāpatīti dhammarañño bhoto,",
  "atk-s0505a:1935_3": "dhammena pavattitassa dhammacakkassa anuppavattako senāpati koti pucchi.",
  "atk-s0505a:1936_0": "563.",
  "atk-s0505a:1936_1": "Tena ca samayena bhagavato dakkhiṇapasse āyasmā sāriputto nisinno hoti suvaṇṇapuñjo viya siriyā sobhamāno,",
  "atk-s0505a:1936_2": "taṃ dassento bhagavā “mayā pavattita”nti gāthamāha.",
  "atk-s0505a:1936_3": "Tattha anujāto tathāgatanti tathāgatahetu anujāto,",
  "atk-s0505a:1936_4": "tathāgatena hetunā jātoti attho.",
  "atk-s0505a:1937_0": "564.",
  "atk-s0505a:1937_1": "Evaṃ “ko nu senāpatī”ti pañhaṃ byākaritvā yaṃ selo āha –",
  "atk-s0505a:1937_2": "“sambuddho paṭijānāsī”ti,",
  "atk-s0505a:1937_3": "tatra naṃ nikkaṅkhaṃ kātukāmo “nāhaṃ paṭiññāmatteneva paṭijānāmi,",
  "atk-s0505a:1937_4": "apicāhaṃ iminā kāraṇena buddho”ti ñāpetuṃ “abhiññeyya”nti gāthamāha.",
  "atk-s0505a:1937_5": "Tattha abhiññeyyanti vijjā ca vimutti ca.",
  "atk-s0505a:1937_6": "Maggasaccasamudayasaccāni pana bhāvetabbapahātabbāni,",
  "atk-s0505a:1937_7": "hetuvacanena pana phalasiddhito tesaṃ phalāni nirodhasaccadukkhasaccānipi vuttāneva bhavanti.",
  "atk-s0505a:1937_8": "Yato sacchikātabbaṃ sacchikataṃ,",
  "atk-s0505a:1937_9": "pariññeyyaṃ pariññātanti evampettha vuttameva hoti.",
  "atk-s0505a:1937_10": "Evaṃ catusaccabhāvanāphalañca vijjāvimuttiṃ dassento “bujjhitabbaṃ bujjhitvā buddho jātosmī”ti yuttena hetunā buddhattaṃ sādheti.",
  "atk-s0505a:1938_0": "565- 7.",
  "atk-s0505a:1938_1": "Evaṃ nippariyāyena attānaṃ pātukatvā attani kaṅkhāvitaraṇatthaṃ brāhmaṇaṃ abhittharayamāno “vinayassū”ti gāthāttayamāha.",
  "atk-s0505a:1938_2": "Tattha sallakattoti rāgasallādisattasallakattano.",
  "atk-s0505a:1938_3": "Brahmabhūtoti seṭṭhabhūto.",
  "atk-s0505a:1938_4": "Atituloti tulaṃ atīto upamaṃ atīto,",
  "atk-s0505a:1938_5": "nirūpamoti attho.",
  "atk-s0505a:1938_6": "Mārasenappamaddanoti “kāmā te paṭhamā senā”tiādikāya “pare ca avajānātī”ti evaṃ vuttāya māraparisasaṅkhātāya mārasenāya pamaddano.",
  "atk-s0505a:1938_7": "Sabbāmitteti khandhakilesābhisaṅkhāramaccudevaputtamārādike sabbapaccatthike.",
  "atk-s0505a:1938_8": "Vasīkatvāti attano vase vattetvā.",
  "atk-s0505a:1938_9": "Akutobhayoti kutoci abhayo.",
  "atk-s0505a:1939_0": "568- 70.",
  "atk-s0505a:1939_1": "Evaṃ vutte selo brāhmaṇo tāvadeva bhagavati sañjātappasādo pabbajjāpekkho hutvā “imaṃ bhavanto”ti gāthāttayamāha",
  "atk-s0505a:1939_2": "yathā taṃ paripākagatāya upanissayasampattiyā sammā codiyamāno.",
  "atk-s0505a:1939_3": "Tattha kaṇhābhijātikoti caṇḍālādinīcakule jāto.",
  "atk-s0505a:1940_0": "571.",
  "atk-s0505a:1940_1": "Tato tepi māṇavakā tatheva pabbajjāpekkhā hutvā “etañce ruccati bhoto”ti gāthamāhaṃsu yathā taṃ tena saddhiṃ katādhikārā kulaputtā.",
  "atk-s0505a:1941_0": "572. Atha selo tesu māṇavakesu tuṭṭhacitto te dassento pabbajjaṃ yācamāno “brāhmaṇā”ti gāthamāha.",
  "atk-s0505a:1942_0": "573.",
  "atk-s0505a:1942_1": "Tato bhagavā yasmā selo atīte padumuttarassa bhagavato sāsane tesaṃyeva tiṇṇaṃ purisasatānaṃ gaṇaseṭṭho",
  "atk-s0505a:1942_2": "hutvā tehi saddhiṃ pariveṇaṃ kārāpetvā dānādīni puññāni ca katvā kamena devamanussasampattiṃ anubhavamāno",
  "atk-s0505a:1942_3": "pacchime bhave tesaṃyeva ācariyo hutvā nibbatto,",
  "atk-s0505a:1942_4": "tañca nesaṃ kammaṃ vimuttiparipākāya paripakkaṃ ehibhikkhubhāvassa ca upanissayabhūtaṃ,",
  "atk-s0505a:1942_5": "tasmā te sabbeva ehibhikkhupabbajjāya pabbājento “svākkhāta”nti gāthamāha.",
  "atk-s0505a:1942_6": "Tattha sandiṭṭhikanti paccakkhaṃ.",
  "atk-s0505a:1942_7": "Akālikanti maggānantaraphaluppattito na kālantare pattabbaphalaṃ.",
  "atk-s0505a:1942_8": "Yatthāti yannimittā.",
  "atk-s0505a:1942_9": "Maggabrahmacariyanimittā hi pabbajjā appamattassa sativippavāsavirahitassa tīsu sikkhāsu sikkhato amoghā hoti. Tenāha –",
  "atk-s0505a:1942_10": "“svākkhātaṃ…pe…",
  "atk-s0505a:1942_11": "sikkhato”ti.",
  "atk-s0505a:1943_0": "Evañca vatvā “etha bhikkhavo”ti bhagavā avoca.",
  "atk-s0505a:1943_1": "Te sabbe pattacīvaradharā hutvā ākāsenāgamma bhagavantaṃ abhivādesuṃ.",
  "atk-s0505a:1943_2": "Evamimaṃ tesaṃ ehibhikkhubhāvaṃ sandhāya saṅgītikārā “alattha kho selo…pe…",
  "atk-s0505a:1943_3": "upasampada”nti āhaṃsu.",
  "atk-s0505a:1944_0": "Bhuttāvinti bhuttavantaṃ.",
  "atk-s0505a:1944_1": "Onītapattapāṇinti pattato onītapāṇiṃ,",
  "atk-s0505a:1944_2": "apanītahatthanti vuttaṃ hoti.",
  "atk-s0505a:1944_3": "Tattha “upagantvā”ti pāṭhaseso daṭṭhabbo.",
  "atk-s0505a:1944_4": "Itarathā hi bhagavantaṃ ekamantaṃ nisīdīti na yujjati.",
  "atk-s0505a:1945_0": "574.",
  "atk-s0505a:1945_1": "Aggihuttamukhāti bhagavā keṇiyassa cittānukūlavasena anumodanto evamāha.",
  "atk-s0505a:1945_2": "Tattha aggiparicariyaṃ vinā brāhmaṇānaṃ yaññābhāvato “aggihuttamukhā yaññā”ti vuttaṃ.",
  "atk-s0505a:1945_3": "Aggihuttaseṭṭhā aggihuttapadhānāti attho.",
  "atk-s0505a:1945_4": "Vede sajjhāyantehi paṭhamaṃ sajjhāyitabbato sāvittī “chandaso mukha”nti vuttā.",
  "atk-s0505a:1945_5": "Manussānaṃ seṭṭhato rājā “mukha”nti vutto.",
  "atk-s0505a:1945_6": "Nadīnaṃ ādhārato paṭisaraṇato ca sāgaro “mukha”nti vutto.",
  "atk-s0505a:1945_7": "Candayogavasena “ajja kattikā ajja rohinī”ti sañjānanato ālokakaraṇato sommabhāvato ca “nakkhattānaṃ mukhaṃ cando”ti vutto.",
  "atk-s0505a:1945_8": "Tapantānaṃ aggattā ādicco “tapataṃ mukha”nti vutto.",
  "atk-s0505a:1945_9": "Dakkhiṇeyyānaṃ pana aggattā visesena tasmiṃ samaye buddhappamukhaṃ saṅghaṃ sandhāya “puññaṃ ākaṅkhamānānaṃ,",
  "atk-s0505a:1945_10": "saṅgho ve yajataṃ mukha”nti vutto.",
  "atk-s0505a:1945_11": "Tena saṅgho puññassa āyamukhanti dasseti.",
  "atk-s0505a:1946_0": "576.",
  "atk-s0505a:1946_1": "Yaṃ taṃ saraṇanti aññabyākaraṇagāthamāha.",
  "atk-s0505a:1946_2": "Tassattho –",
  "atk-s0505a:1946_3": "pañcahi cakkhūhi cakkhumā bhagavā,",
  "atk-s0505a:1946_4": "yasmā mayaṃ ito aṭṭhame divase taṃ saraṇaṃ agamamha,",
  "atk-s0505a:1946_5": "tasmā sattarattena tava sāsane anuttarena damathena dantamha.",
  "atk-s0505a:1946_6": "Aho te saraṇassa ānubhāvoti.",
  "atk-s0505a:1947_0": "577-8. Tato paraṃ bhagavantaṃ dvīhi gāthāhi thunitvā tatiyāya vandanaṃ yācati –",
  "atk-s0505a:1948_0": "579.",
  "atk-s0505a:1949_0": "“Bhikkhavo tisatā ime, tiṭṭhanti pañjalīkatā;",
  "atk-s0505a:1950_0": "Pāde vīra pasārehi, nāgā vandantu satthuno”ti.",
  "atk-s0505a:1951_0": "Paramatthajotikāya khuddaka-aṭṭhakathāya",
  "atk-s0505a:1952_0": "Suttanipāta-aṭṭhakathāya selasuttavaṇṇanā niṭṭhitā.",
  "atk-s0505a:1953_0": "8. Sallasuttavaṇṇanā",
  "atk-s0505a:1954_0": "580.",
  "atk-s0505a:1954_1": "Animittanti sallasuttaṃ.",
  "atk-s0505a:1954_2": "Kā uppatti?",
  "atk-s0505a:1954_3": "Bhagavato kira upaṭṭhāko eko upāsako,",
  "atk-s0505a:1954_4": "tassa putto kālamakāsi.",
  "atk-s0505a:1954_5": "So puttasokābhibhūto sattāhaṃ nirāhāro ahosi.",
  "atk-s0505a:1954_6": "Taṃ anukampanto bhagavā tassa gharaṃ gantvā sokavinodanatthaṃ imaṃ suttamabhāsi.",
  "atk-s0505a:1955_0": "Tattha animattanti kiriyākāranimittavirahitaṃ.",
  "atk-s0505a:1955_1": "Yathā hi “yadāhaṃ akkhiṃ vā nikhaṇissāmi,",
  "atk-s0505a:1955_2": "bhamukaṃ vā ukkhipissāmi,",
  "atk-s0505a:1955_3": "tena nimittena taṃ bhaṇḍaṃ avaharā”tiādīsu kiriyākāranimittamatthi,",
  "atk-s0505a:1955_4": "na evaṃ jīvite.",
  "atk-s0505a:1955_5": "Na hi sakkā laddhuṃ “yāvāhaṃ idaṃ vā idaṃ vā karomi,",
  "atk-s0505a:1955_6": "tāva tvaṃ jīva,",
  "atk-s0505a:1955_7": "mā mīyā”ti.",
  "atk-s0505a:1955_8": "Anaññātanti ato eva na sakkā ekaṃsena aññātuṃ “ettakaṃ vā ettakaṃ vā kālaṃ iminā jīvitabba”nti gatiyā āyupariyantavasena vā.",
  "atk-s0505a:1955_9": "Yathā hi cātumahārājikādīnaṃ parimitaṃ āyu,",
  "atk-s0505a:1955_10": "na tathā maccānaṃ,",
  "atk-s0505a:1955_11": "evampi ekaṃsena anaññātaṃ.",
  "atk-s0505a:1956_0": "Kasiranti anekapaccayapaṭibaddhavuttibhāvato kicchaṃ na sukhayāpanīyaṃ.",
  "atk-s0505a:1956_1": "Tathā hi taṃ assāsapaṭibaddhañca,",
  "atk-s0505a:1956_2": "passāsapaṭibaddhañca,",
  "atk-s0505a:1956_3": "mahābhūtapaṭibaddhañca,",
  "atk-s0505a:1956_4": "kabaḷīkārāhārapaṭibaddhañca,",
  "atk-s0505a:1956_5": "usmāpaṭibaddhañca,",
  "atk-s0505a:1956_6": "viññāṇapaṭibaddhañca.",
  "atk-s0505a:1956_7": "Anassasantopi hi na jīvati apassasantopi.",
  "atk-s0505a:1956_8": "Catūsu ca dhātūsu kaṭṭhamukhādiāsīvisadaṭṭho viya kāyo pathavīdhātuppakopena tāva thaddho hoti kaliṅgarasadiso. Yathāha –",
  "atk-s0505a:1957_0": "“Patthaddho bhavatī kāyo, daṭṭho kaṭṭhamukhena vā;",
  "atk-s0505a:1958_0": "Pathavīdhātuppakopena, hoti kaṭṭhamukheva so”ti. ;",
  "atk-s0505a:1959_0": "Āpodhātuppakopena pūtibhāvaṃ āpajjitvā paggharitapubbamaṃsalohito aṭṭhicammāvaseso hoti. Yathāha –",
  "atk-s0505a:1960_0": "“Pūtiko bhavatī kāyo, daṭṭho pūtimukhena vā;",
  "atk-s0505a:1961_0": "Āpodhātuppakopena, hoti pūtimukheva so”ti. ;",
  "atk-s0505a:1962_0": "Tejodhātuppakopena aṅgārakāsuyaṃ pakkhitto viya samantā pariḍayhati. Yathāha –",
  "atk-s0505a:1963_0": "“Santatto bhavatī kāyo, daṭṭho aggimukhena vā;",
  "atk-s0505a:1964_0": "Tejodhātuppakopena, hoti aggimukheva so”ti. ;",
  "atk-s0505a:1965_0": "Vāyodhātuppakopena sañchijjamānasandhibandhano pāsāṇehi koṭṭetvā sañcuṇṇiyamānaṭṭhiko viya ca hoti. Yathāha –",
  "atk-s0505a:1966_0": "“Sañchinno bhavatī kāyo, daṭṭho satthamukhena vā;",
  "atk-s0505a:1967_0": "Vāyodhātuppakopena, hoti satthamukheva so”ti. ;",
  "atk-s0505a:1968_0": "Dhātuppakopabyāpannakāyopi ca na jīvati.",
  "atk-s0505a:1968_1": "Yadā pana tā dhātuyo aññamaññaṃ patiṭṭhānādikiccaṃ sādhentāpi samaṃ vahanti,",
  "atk-s0505a:1968_2": "tadā jīvitaṃ pavattati.",
  "atk-s0505a:1968_3": "Evaṃ mahābhūtapaṭibaddhañca jīvitaṃ.",
  "atk-s0505a:1968_4": "Dubbhikkhādīsu pana āhārupacchedena sattānaṃ jīvitakkhayo pākaṭo eva.",
  "atk-s0505a:1968_5": "Evaṃ kabaḷīkārāhārapaṭibaddhañca jīvitaṃ.",
  "atk-s0505a:1968_6": "Tathā asitapītādiparipāke kammajateje khīṇe sattā jīvitakkhayaṃ pāpuṇantāpi pākaṭā eva.",
  "atk-s0505a:1968_7": "Evaṃ usmāpaṭibaddhañca jīvitaṃ.",
  "atk-s0505a:1968_8": "Viññāṇe pana niruddhe niruddhato pabhuti sattānaṃ na hoti jīvitanti evampi loke pākaṭameva.",
  "atk-s0505a:1968_9": "Evaṃ viññāṇapaṭibaddhañca jīvitaṃ.",
  "atk-s0505a:1968_10": "Evaṃ anekapaccayapaṭibaddhavuttibhāvato kasiraṃ veditabbaṃ.",
  "atk-s0505a:1969_0": "Parittañcāti appakaṃ,",
  "atk-s0505a:1969_1": "devānaṃ jīvitaṃ upanidhāya tiṇagge ussāvabindusadisaṃ,",
  "atk-s0505a:1969_2": "cittakkhaṇato uddhaṃ abhāvena vā parittaṃ.",
  "atk-s0505a:1969_3": "Atidīghāyukopi hi satto atītena cittena jīvittha na jīvati na jīvissati,",
  "atk-s0505a:1969_4": "anāgatena jīvissati na jīvati na jīvittha,",
  "atk-s0505a:1969_5": "paccuppannena jīvati na jīvittha na jīvissati.",
  "atk-s0505a:1969_6": "Vuttañcetaṃ –",
  "atk-s0505a:1970_0": "“Jīvitaṃ attabhāvo ca, sukhadukkhā ca kevalā;",
  "atk-s0505a:1971_0": "Ekacittasamāyuttā, lahuso vattate khaṇo.",
  "atk-s0505a:1972_0": "“Cullāsītisahassāni, kappā tiṭṭhanti ye marū;",
  "atk-s0505a:1973_0": "Natveva tepi jīvanti, dvīhi cittehi saṃyutā”ti. ;",
  "atk-s0505a:1974_0": "Tañca dukkhena saṃyutanti tañca jīvitaṃ evaṃ animittamanaññātaṃ kasiraṃ parittañca samānampi sītuṇhaḍaṃsamakasādisamphassakhuppipāsāsaṅkhāradukkhavipariṇāmadukkhadukkhadukkhehi saṃyutaṃ.",
  "atk-s0505a:1974_1": "Kiṃ vuttaṃ hoti?",
  "atk-s0505a:1974_2": "Yasmā īdisaṃ maccānaṃ jīvitaṃ,",
  "atk-s0505a:1974_3": "tasmā tvaṃ yāva taṃ parikkhayaṃ na gacchati,",
  "atk-s0505a:1974_4": "tāva dhammacariyameva brūhaya,",
  "atk-s0505a:1974_5": "mā puttamanusocāti.",
  "atk-s0505a:1975_0": "581.",
  "atk-s0505a:1975_1": "Athāpi maññeyyāsi “sabbūpakaraṇehi puttaṃ anurakkhantassāpi me so mato,",
  "atk-s0505a:1975_2": "tena socāmī”ti,",
  "atk-s0505a:1975_3": "evampi mā soci.",
  "atk-s0505a:1975_4": "Na hi so upakkamo atthi,",
  "atk-s0505a:1975_5": "yena jātā na miyyare,",
  "atk-s0505a:1975_6": "na hi sakkā kenaci upakkamena jātā sattā mā marantūti rakkhitunti vuttaṃ hoti.",
  "atk-s0505a:1975_7": "Tato yasmā so “jaraṃ patvā nāma, bhante,",
  "atk-s0505a:1975_8": "maraṇaṃ anurūpaṃ,",
  "atk-s0505a:1975_9": "atidaharo me putto mato”ti cintesi,",
  "atk-s0505a:1975_10": "tasmā āha “jarampi patvā maraṇaṃ,",
  "atk-s0505a:1975_11": "evaṃdhammā hi pāṇino”ti,",
  "atk-s0505a:1975_12": "jaraṃ patvāpi appatvāpi maraṇaṃ,",
  "atk-s0505a:1975_13": "natthi ettha niyamoti vuttaṃ hoti.",
  "atk-s0505a:1976_0": "582.",
  "atk-s0505a:1976_1": "Idāni tamatthaṃ nidassanena sādhento “phalānamiva pakkāna”ntiādimāha.",
  "atk-s0505a:1976_2": "Tassattho –",
  "atk-s0505a:1976_3": "yathā phalānaṃ pakkānaṃ yasmā sūriyuggamanato pabhuti sūriyātapena santappamāne rukkhe pathaviraso ca",
  "atk-s0505a:1976_4": "āporaso ca pattato sākhaṃ sākhato khandhaṃ khandhato mūlanti evaṃ anukkamena mūlato pathavimeva pavisati,",
  "atk-s0505a:1976_5": "ogamanato pabhuti pana pathavito mūlaṃ mūlato khandhanti evaṃ anukkamena sākhāpattapallavādīni puna ārohati,",
  "atk-s0505a:1976_6": "evaṃ ārohanto ca paripākagate phale vaṇṭamūlaṃ na pavisati.",
  "atk-s0505a:1976_7": "Atha sūriyātapena tappamāne vaṇṭamūle pariḷāho uppajjati.",
  "atk-s0505a:1976_8": "Tena tāni phalāni pāto pāto niccakālaṃ patanti,",
  "atk-s0505a:1976_9": "nesaṃ pāto patanato bhayaṃ hoti,",
  "atk-s0505a:1976_10": "patanā bhayaṃ hotīti attho.",
  "atk-s0505a:1976_11": "Evaṃ jātānaṃ maccānaṃ niccaṃ maraṇato bhayaṃ.",
  "atk-s0505a:1976_12": "Pakkaphalasadisā hi sattāti.",
  "atk-s0505a:1977_0": "583- 6.",
  "atk-s0505a:1977_1": "Kiñca bhiyyo “yathāpi kumbhakārassa…pe…",
  "atk-s0505a:1977_2": "jīvita”nti.",
  "atk-s0505a:1977_3": "Tasmā “daharā ca…pe…",
  "atk-s0505a:1977_4": "parāyaṇā”ti evaṃ gaṇha,",
  "atk-s0505a:1977_5": "evañca gahetvā “tesaṃ maccu…pe…",
  "atk-s0505a:1977_6": "ñātī vā pana ñātake”ti evampi gaṇha.",
  "atk-s0505a:1977_7": "Yasmā ca na pitā tāyate puttaṃ,",
  "atk-s0505a:1977_8": "ñātī vā pana ñātake,",
  "atk-s0505a:1977_9": "tasmā pekkhataṃyeva…pe… nīyati.",
  "atk-s0505a:1978_0": "Tattha ayaṃ yojanā –",
  "atk-s0505a:1978_1": "passamānānaṃyeva ñātīnaṃ “amma,",
  "atk-s0505a:1978_2": "tātā”tiādinā nayena puthu anekappakārakaṃ lālapataṃyeva maccānaṃ ekameko macco yathā go vajjho evaṃ nīyati,",
  "atk-s0505a:1978_3": "evaṃ passa, upāsaka,",
  "atk-s0505a:1978_4": "yāva atāṇo lokoti.",
  "atk-s0505a:1979_0": "587.",
  "atk-s0505a:1979_1": "Tattha ye buddhapaccekabuddhādayo dhitisampannā,",
  "atk-s0505a:1979_2": "te “evamabbhāhato loko maccunā ca jarāya ca,",
  "atk-s0505a:1979_3": "so na sakkā kenaci parittāṇaṃ kātu”nti yasmā jānanti,",
  "atk-s0505a:1979_4": "tasmā dhīrā na socanti viditvā lokapariyāyaṃ.",
  "atk-s0505a:1979_5": "Imaṃ lokasabhāvaṃ ñatvā na socantīti vuttaṃ hoti.",
  "atk-s0505a:1980_0": "588.",
  "atk-s0505a:1980_1": "Tvaṃ pana yassa maggaṃ…pe…",
  "atk-s0505a:1980_2": "paridevasi.",
  "atk-s0505a:1980_3": "Kiṃ vuttaṃ hoti?",
  "atk-s0505a:1980_4": "Yassa mātukucchiṃ āgatassa āgatamaggaṃ vā ito cavitvā aññattha gatassa gatamaggaṃ vā na jānāsi,",
  "atk-s0505a:1980_5": "tassa ime ubho ante asampassaṃ niratthaṃ paridevasi.",
  "atk-s0505a:1980_6": "Dhīrā pana te passantā viditvā lokapariyāyaṃ na socantīti.",
  "atk-s0505a:1981_0": "589.",
  "atk-s0505a:1981_1": "Idāni “niratthaṃ paridevasī”ti ettha vuttaparidevanāya niratthakabhāvaṃ sādhento “paridevayamāno ce”tiādimāha.",
  "atk-s0505a:1981_2": "Tattha udabbaheti ubbaheyya dhāreyya,",
  "atk-s0505a:1981_3": "attani sañjaneyyāti attho.",
  "atk-s0505a:1981_4": "Sammūḷho hiṃsamattānanti sammūḷho hutvā attānaṃ bādhento.",
  "atk-s0505a:1981_5": "Kayirā ce naṃ vicakkhaṇoti yadi tādiso kañci atthaṃ udabbahe,",
  "atk-s0505a:1981_6": "vicakkhaṇopi naṃ paridevaṃ kareyya.",
  "atk-s0505a:1982_0": "590.",
  "atk-s0505a:1982_1": "Na hi ruṇṇenāti etthāyaṃ yojanā –",
  "atk-s0505a:1982_2": "na pana koci ruṇṇena vā sokena vā cetaso santiṃ pappoti,",
  "atk-s0505a:1982_3": "apica kho pana rodato socato ca bhiyyo assa uppajjate dukkhaṃ,",
  "atk-s0505a:1982_4": "sarīrañca dubbaṇṇiyādīhi upahaññatīti.",
  "atk-s0505a:1983_0": "591.",
  "atk-s0505a:1983_1": "Na tena petāti tena paridevanena kālakatā na pālenti na yāpenti,",
  "atk-s0505a:1983_2": "na taṃ tesaṃ upakārāya hoti.",
  "atk-s0505a:1983_3": "Tasmā niratthā paridevanāti.",
  "atk-s0505a:1984_0": "592.",
  "atk-s0505a:1984_1": "Na kevalañca niratthā,",
  "atk-s0505a:1984_2": "anatthampi āvahati. Kasmā?",
  "atk-s0505a:1984_3": "Yasmā sokamappajahaṃ …pe…",
  "atk-s0505a:1984_4": "vasamanvagū.",
  "atk-s0505a:1984_5": "Tattha anutthunantoti anusocanto.",
  "atk-s0505a:1984_6": "Vasamanvagūti vasaṃ gato.",
  "atk-s0505a:1985_0": "593.",
  "atk-s0505a:1985_1": "Evampi niratthakattaṃ anatthāvahattañca sokassa dassetvā idāni sokavinayatthaṃ ovadanto “aññepi passā”tiādimāha.",
  "atk-s0505a:1985_2": "Tattha gamineti gamike,",
  "atk-s0505a:1985_3": "paralokagamanasajje ṭhiteti vuttaṃ hoti.",
  "atk-s0505a:1985_4": "Phandantevidha pāṇinoti maraṇabhayena phandamāneyeva idha satte.",
  "atk-s0505a:1986_0": "594.",
  "atk-s0505a:1986_1": "Yena yenāti yenākārena maññanti “dīghāyuko bhavissati,",
  "atk-s0505a:1986_2": "arogo bhavissatī”ti.",
  "atk-s0505a:1986_3": "Tato taṃ aññathāyeva hoti,",
  "atk-s0505a:1986_4": "so evaṃ maññito maratipi,",
  "atk-s0505a:1986_5": "rogīpi hoti.",
  "atk-s0505a:1986_6": "Etādiso ayaṃ vinābhāvo maññitappaccanīkena hoti, passa, upāsaka,",
  "atk-s0505a:1986_7": "lokasabhāvanti evamettha adhippāyayojanā veditabbā.",
  "atk-s0505a:1987_0": "596.",
  "atk-s0505a:1987_1": "Arahato sutvāti imaṃ evarūpaṃ arahato dhammadesanaṃ sutvā.",
  "atk-s0505a:1987_2": "Neso labbhā mayā itīti so peto “idāni mayā puna jīvatū”ti na labbhā iti parijānanto,",
  "atk-s0505a:1987_3": "vineyya paridevitanti vuttaṃ hoti.",
  "atk-s0505a:1988_0": "597.",
  "atk-s0505a:1988_1": "Kiñca bhiyyo –",
  "atk-s0505a:1988_2": "“yathā saraṇamādittaṃ…pe…",
  "atk-s0505a:1988_3": "dhaṃsaye”ti.",
  "atk-s0505a:1988_4": "Tattha dhīro dhitisampadāya,",
  "atk-s0505a:1988_5": "sapañño sābhāvikapaññāya,",
  "atk-s0505a:1988_6": "paṇḍito bāhusaccapaññāya,",
  "atk-s0505a:1988_7": "kusalo cintakajātikatāya veditabbo.",
  "atk-s0505a:1988_8": "Cintāmayasutamayabhāvanāmayapaññāhi vā yojetabbaṃ.",
  "atk-s0505a:1989_0": "598- 9.",
  "atk-s0505a:1989_1": "Na kevalañca sokameva,",
  "atk-s0505a:1989_2": "paridevaṃ…pe…",
  "atk-s0505a:1989_3": "sallamattano.",
  "atk-s0505a:1989_4": "Tattha pajappanti taṇhaṃ.",
  "atk-s0505a:1989_5": "Domanassanti cetasikadukkhaṃ.",
  "atk-s0505a:1989_6": "Abbaheti uddhare.",
  "atk-s0505a:1989_7": "Sallanti etameva tippakāraṃ dunnīharaṇaṭṭhena antovijjhanaṭṭhena ca sallaṃ.",
  "atk-s0505a:1989_8": "Pubbe vuttaṃ sattavidhaṃ rāgādisallaṃ vā.",
  "atk-s0505a:1989_9": "Etasmiñhi abbūḷhe salle abbūḷhasallo…pe…",
  "atk-s0505a:1989_10": "nibbutoti arahattanikūṭena desanaṃ niṭṭhāpesi.",
  "atk-s0505a:1989_11": "Tattha asitoti taṇhādiṭṭhīhi anissito.",
  "atk-s0505a:1989_12": "Pappuyyāti pāpuṇitvā.",
  "atk-s0505a:1989_13": "Sesaṃ idha ito pubbe vuttattā uttānatthameva,",
  "atk-s0505a:1989_14": "tasmā na vaṇṇitaṃ.",
  "atk-s0505a:1990_0": "Paramatthajotikāya khuddaka-aṭṭhakathāya",
  "atk-s0505a:1991_0": "Suttanipāta-aṭṭhakathāya sallasuttavaṇṇanā niṭṭhitā.",
  "atk-s0505a:1992_0": "9. Vāseṭṭhasuttavaṇṇanā",
  "atk-s0505a:1993_0": "Evaṃ me sutanti vāseṭṭhasuttaṃ.",
  "atk-s0505a:1993_1": "Kā uppatti?",
  "atk-s0505a:1993_2": "Ayameva yāssa nidāne vuttā atthavaṇṇanaṃ panassa vuttanayāni uttānatthāni ca padāni pariharantā karissāma.",
  "atk-s0505a:1993_3": "Icchānaṅgaloti gāmassa nāmaṃ.",
  "atk-s0505a:1993_4": "Brāhmaṇamahāsālānaṃ caṅkī tārukkho todeyyoti vohāranāmametaṃ.",
  "atk-s0505a:1993_5": "Pokkharasāti jāṇussoṇīti nemittikaṃ.",
  "atk-s0505a:1993_6": "Tesu kira eko himavantapasse pokkharaṇiyā padume nibbatto,",
  "atk-s0505a:1993_7": "aññataro tāpaso taṃ padumaṃ gahetvā tattha sayitaṃ dārakaṃ disvā saṃvaḍḍhetvā rañño dassesi.",
  "atk-s0505a:1993_8": "Pokkhare sayitattā “pokkharasātī”ti cassa nāmamakāsi.",
  "atk-s0505a:1993_9": "Ekassa ṭhānantare nemittikaṃ.",
  "atk-s0505a:1993_10": "Tena kira jāṇussoṇināmakaṃ purohitaṭṭhānaṃ laddhaṃ,",
  "atk-s0505a:1993_11": "so teneva paññāyi.",
  "atk-s0505a:1994_0": "Te sabbepi aññe ca abhiññātā abhiññātā brāhmaṇamahāsālā kasmā icchānaṅgale paṭivasantīti?",
  "atk-s0505a:1994_1": "Vedasajjhāyanaparivīmaṃsanatthaṃ.",
  "atk-s0505a:1994_2": "Tena kira samayena kosalajanapade vedakā brāhmaṇā vedānaṃ sajjhāyakaraṇatthañca atthūpaparikkhaṇatthañca tasmiṃyeva gāme sannipatanti.",
  "atk-s0505a:1994_3": "Tena tepi antarantarā attano bhogagāmato āgamma tattha paṭivasanti.",
  "atk-s0505a:1995_0": "Vāseṭṭhabhāradvājānanti vāseṭṭhassa ca bhāradvājassa ca.",
  "atk-s0505a:1995_1": "Ayamantarākathāti yaṃ attano sahāyakabhāvānurūpaṃ kathaṃ kathentā anuvicariṃsu,",
  "atk-s0505a:1995_2": "tassā kathāya antarā vemajjheyeva ayaṃ aññā kathā udapādīti vuttaṃ hoti.",
  "atk-s0505a:1995_3": "Saṃsuddhagahaṇikoti saṃsuddhakucchiko,",
  "atk-s0505a:1995_4": "saṃsuddhāya brāhmaṇiyā eva kucchismiṃ nibbattoti adhippāyo.",
  "atk-s0505a:1995_5": "“Samavepākiniyā gahaṇiyā”tiādīsu hi udaraggi “gahaṇī”ti vuccati.",
  "atk-s0505a:1995_6": "Idha pana mātukucchi.",
  "atk-s0505a:1995_7": "Yāva sattamāti mātu mātā,",
  "atk-s0505a:1995_8": "pitu pitāti evaṃ paṭilomena yāva satta jātiyo.",
  "atk-s0505a:1995_9": "Ettha ca pitāmaho ca pitāmahī ca pitāmahā,",
  "atk-s0505a:1995_10": "tathā mātāmaho ca mātāmahī ca mātāmahā,",
  "atk-s0505a:1995_11": "pitāmahā ca mātāmahā ca pitāmahāyeva.",
  "atk-s0505a:1995_12": "Pitāmahānaṃ yugaṃ pitāmahayugaṃ.",
  "atk-s0505a:1995_13": "Yuganti āyuppamāṇaṃ.",
  "atk-s0505a:1995_14": "Abhilāpamattameva cetaṃ,",
  "atk-s0505a:1995_15": "atthato pana pitāmahāyeva pitāmahayugaṃ.",
  "atk-s0505a:1995_16": "Akkhittoti jātiṃ ārabbha “kiṃ so”ti kenaci anavaññāto.",
  "atk-s0505a:1995_17": "Anupakkuṭṭhoti jātisandosavādena anupakkuṭṭhapubbo.",
  "atk-s0505a:1995_18": "Vatasampannoti ācārasampanno.",
  "atk-s0505a:1995_19": "Saññāpetunti ñāpetuṃ bodhetuṃ,",
  "atk-s0505a:1995_20": "nirantaraṃ kātunti vuttaṃ hoti.",
  "atk-s0505a:1995_21": "Āyāmāti gacchāma.",
  "atk-s0505a:1996_0": "600.",
  "atk-s0505a:1996_1": "Anuññātapaṭiññātāti “tevijjā tumhe”ti evaṃ mayaṃ ācariyehi ca anuññātā attanā ca paṭijānimhāti attho.",
  "atk-s0505a:1996_2": "Asmāti bhavāma.",
  "atk-s0505a:1996_3": "Ubhoti dvepi janā.",
  "atk-s0505a:1996_4": "Ahaṃ pokkharasātissa,",
  "atk-s0505a:1996_5": "tārukkhassāyaṃ māṇavoti ahaṃ pokkharasātissa jeṭṭhantevāsī aggasisso,",
  "atk-s0505a:1996_6": "ayaṃ tārukkhassāti adhippāyena bhaṇati ācariyasampattiṃ attano sampattiñca dīpento.",
  "atk-s0505a:1997_0": "601.",
  "atk-s0505a:1997_1": "Tevijjānanti tivedānaṃ.",
  "atk-s0505a:1997_2": "Kevalinoti niṭṭhaṅgatā.",
  "atk-s0505a:1997_3": "Asmaseti amha bhavāma.",
  "atk-s0505a:1997_4": "Idāni taṃ kevalibhāvaṃ vitthārento āha –",
  "atk-s0505a:1997_5": "“padakasmā…pe…",
  "atk-s0505a:1997_6": "sādisā”ti.",
  "atk-s0505a:1997_7": "Tattha jappeti vede.",
  "atk-s0505a:1997_8": "Kammunāti dasavidhena kusalakammapathakammunā.",
  "atk-s0505a:1997_9": "Ayañhi pubbe sattavidhaṃ kāyavacīkammaṃ sandhāya “yato kho bho sīlavā hotī”ti āha.",
  "atk-s0505a:1997_10": "Tividhaṃ manokammaṃ sandhāya “vatasampanno”ti āha.",
  "atk-s0505a:1997_11": "Tena samannāgato hi ācārasampanno hoti.",
  "atk-s0505a:1998_0": "602- 5.",
  "atk-s0505a:1998_1": "Idāni taṃ vacanantarena dassento āha –",
  "atk-s0505a:1998_2": "“ahañca kammunā brūmī”ti.",
  "atk-s0505a:1998_3": "Khayātītanti ūnabhāvaṃ atītaṃ,",
  "atk-s0505a:1998_4": "paripuṇṇanti attho.",
  "atk-s0505a:1998_5": "Peccāti upagantvā.",
  "atk-s0505a:1998_6": "Namassantīti namo karonti.",
  "atk-s0505a:1998_7": "Cakkhuṃ loke samuppannanti avijjandhakāre loke,",
  "atk-s0505a:1998_8": "taṃ andhakāraṃ vidhamitvā lokassa diṭṭhadhammikādiatthasandassanena cakkhu hutvā samuppannaṃ.",
  "atk-s0505a:1999_0": "606.",
  "atk-s0505a:1999_1": "Evaṃ abhitthavitvā vāseṭṭhena yācito bhagavā dvepi jane saṅgaṇhanto āha –",
  "atk-s0505a:1999_2": "“tesaṃ vo ahaṃ byakkhissa”ntiādi.",
  "atk-s0505a:1999_3": "Tattha byakkhissanti byākarissāmi.",
  "atk-s0505a:1999_4": "Anupubbanti tiṭṭhatu tāva brāhmaṇacintā,",
  "atk-s0505a:1999_5": "kīṭapaṭaṅgatiṇarukkhato pabhuti vo anupubbaṃ byakkhissanti evamettha adhippāyo veditabbo,",
  "atk-s0505a:1999_6": "evaṃ vitthārakathāya vinetabbā hi te māṇavakā.",
  "atk-s0505a:1999_7": "Jātivibhaṅganti jātivitthāraṃ.",
  "atk-s0505a:1999_8": "Aññamaññā hi jātiyoti tesaṃ tesañhi pāṇānaṃ jātiyo aññā aññā nānappakārāti attho.",
  "atk-s0505a:2000_0": "607.",
  "atk-s0505a:2000_1": "Tato pāṇānaṃ jātivibhaṅge kathetabbe “tiṇarukkhepi jānāthā”ti anupādinnakānaṃ tāva kathetuṃ āraddho.",
  "atk-s0505a:2000_2": "Taṃ kimatthamiti ce?",
  "atk-s0505a:2000_3": "Upādinnesu sukhañāpanatthaṃ.",
  "atk-s0505a:2000_4": "Anupādinnesu hi jātibhede gahite upādinnesu so pākaṭataro hoti.",
  "atk-s0505a:2000_5": "Tattha tiṇāni nāma antopheggūni bahisārāni.",
  "atk-s0505a:2000_6": "Tasmā tālanāḷikerādayopi tiṇasaṅgahaṃ gacchanti.",
  "atk-s0505a:2000_7": "Rukkhā nāma bahipheggū antosārā.",
  "atk-s0505a:2000_8": "Tiṇāni ca rukkhā ca tiṇarukkhā.",
  "atk-s0505a:2000_9": "Te upayogabahuvacanena dassento āha –",
  "atk-s0505a:2000_10": "“tiṇarukkhepi jānāthā”ti.",
  "atk-s0505a:2000_11": "Na cāpi paṭijānareti “mayaṃ tiṇā,",
  "atk-s0505a:2000_12": "mayaṃ rukkhā”ti evampi na paṭijānanti.",
  "atk-s0505a:2000_13": "Liṅgaṃ jātimayanti apaṭijānantānampi ca tesaṃ jātimayameva saṇṭhānaṃ attano mūlabhūtatiṇādisadisameva hoti.",
  "atk-s0505a:2000_14": "Kiṃ kāraṇaṃ?",
  "atk-s0505a:2000_15": "Aññamaññā hi jātiyo,",
  "atk-s0505a:2000_16": "yasmā aññā tiṇajāti,",
  "atk-s0505a:2000_17": "aññā rukkhajāti;",
  "atk-s0505a:2000_18": "tiṇesupi aññā tālajāti,",
  "atk-s0505a:2000_19": "aññā nāḷikerajātīti evaṃ vitthāretabbaṃ.",
  "atk-s0505a:2001_0": "Tena kiṃ dīpeti?",
  "atk-s0505a:2001_1": "Yaṃ jātivasena nānā hoti,",
  "atk-s0505a:2001_2": "taṃ attano paṭiññaṃ paresaṃ vā upadesaṃ vināpi aññajātito visesena gayhati.",
  "atk-s0505a:2001_3": "Yadi ca jātiyā brāhmaṇo bhaveyya,",
  "atk-s0505a:2001_4": "sopi attano paṭiññaṃ paresaṃ vā upadesaṃ vinā khattiyato vessasuddato vā visesena gayheyya,",
  "atk-s0505a:2001_5": "na ca gayhati,",
  "atk-s0505a:2001_6": "tasmā na jātiyā brāhmaṇoti.",
  "atk-s0505a:2001_7": "Parato pana “yathā etāsu jātīsū”ti imāya gāthāya etamatthaṃ vacībhedeneva āvikarissati.",
  "atk-s0505a:2002_0": "608.",
  "atk-s0505a:2002_1": "Evaṃ anupādinnesu jātibhedaṃ dassetvā upādinnesu taṃ dassento “tato kīṭe”ti evamādimāha.",
  "atk-s0505a:2002_2": "Tattha kīṭāti kimayo.",
  "atk-s0505a:2002_3": "Paṭaṅgāti paṭaṅgāyeva.",
  "atk-s0505a:2002_4": "Yāva kunthakipilliketi kunthakipillikaṃ pariyantaṃ katvāti attho.",
  "atk-s0505a:2003_0": "609. Khuddaketi kāḷakakaṇḍakādayo. Mahallaketi sasabiḷārādayo. Sabbe hi te anekavaṇṇā.",
  "atk-s0505a:2004_0": "610.",
  "atk-s0505a:2004_1": "Pādūdareti udarapāde,",
  "atk-s0505a:2004_2": "udaraṃyeva yesaṃ pādāti vuttaṃ hoti.",
  "atk-s0505a:2004_3": "Dīghapiṭṭhiketi sappānañhi sīsato yāva naṅguṭṭhā piṭṭhi eva hoti,",
  "atk-s0505a:2004_4": "tena te “dīghapiṭṭhikā”ti vuccanti.",
  "atk-s0505a:2004_5": "Tepi anekappakārā āsīvisādibhedena.",
  "atk-s0505a:2005_0": "611. Odaketi udakamhi jāte. Macchāpi anekappakārā rohitamacchādibhedena.",
  "atk-s0505a:2006_0": "612.",
  "atk-s0505a:2006_1": "Pakkhīti sakuṇe.",
  "atk-s0505a:2006_2": "Te hi pakkhānaṃ atthitāya “pakkhī”ti vuccanti.",
  "atk-s0505a:2006_3": "Pattehi yantīti pattayānā.",
  "atk-s0505a:2006_4": "Vehāse gacchantīti vihaṅgamā.",
  "atk-s0505a:2006_5": "Tepi anekappakārā kākādibhedena.",
  "atk-s0505a:2007_0": "613.",
  "atk-s0505a:2007_1": "Evaṃ thalajalākāsagocarānaṃ pāṇānaṃ jātibhedaṃ dassetvā idāni yenādhippāyena taṃ dassesi,",
  "atk-s0505a:2007_2": "taṃ āvikaronto “yathā etāsū”ti gāthamāha.",
  "atk-s0505a:2007_3": "Tassattho saṅkhepato pubbe vuttādhippāyavaṇṇanāvaseneva veditabbo.",
  "atk-s0505a:2008_0": "614- 6.",
  "atk-s0505a:2008_1": "Vitthārato panettha yaṃ vattabbaṃ,",
  "atk-s0505a:2008_2": "taṃ sayameva dassento “na kesehī”tiādimāha.",
  "atk-s0505a:2008_3": "Tatrāyaṃ yojanā –",
  "atk-s0505a:2008_4": "yaṃ vuttaṃ “natthi manussesu liṅgaṃ jātimayaṃ puthū”ti,",
  "atk-s0505a:2008_5": "taṃ evaṃ natthīti veditabbaṃ.",
  "atk-s0505a:2008_6": "Seyyathidaṃ,",
  "atk-s0505a:2008_7": "na kesehīti.",
  "atk-s0505a:2008_8": "Na hi “brāhmaṇānaṃ īdisā kesā honti,",
  "atk-s0505a:2008_9": "khattiyānaṃ īdisā”ti niyamo atthi yathā hatthiassamigādīnanti iminā nayena sabbaṃ yojetabbaṃ.",
  "atk-s0505a:2008_10": "Liṅgaṃ jātimayaṃ neva,",
  "atk-s0505a:2008_11": "yathā aññāsu jātisūti idaṃ pana vuttassevatthassa nigamananti veditabbaṃ.",
  "atk-s0505a:2008_12": "Tassa yojanā –",
  "atk-s0505a:2008_13": "tadeva yasmā imehi kesādīhi natthi manussesu liṅgaṃ jātimayaṃ puthu,",
  "atk-s0505a:2008_14": "tasmā veditabbametaṃ “brāhmaṇādibhedesu manussesu liṅgaṃ jātimayaṃ neva yathā aññāsu jātīsū”ti.",
  "atk-s0505a:2009_0": "617.",
  "atk-s0505a:2009_1": "Idāni evaṃ jātibhede asantepi brāhmaṇo khattiyoti idaṃ nānattaṃ yathā jātaṃ,",
  "atk-s0505a:2009_2": "taṃ dassetuṃ “paccatta”nti gāthamāha.",
  "atk-s0505a:2009_3": "Tassattho –",
  "atk-s0505a:2009_4": "etaṃ tiracchānānaṃ viya yonisiddhameva kesādisaṇṭhānānattaṃ manussesu brāhmaṇādīnaṃ attano attano sarīresu na vijjati.",
  "atk-s0505a:2009_5": "Avijjamānepi pana etasmiṃ yadetaṃ brāhmaṇo khattiyoti nānattavidhānapariyāyaṃ vokāraṃ,",
  "atk-s0505a:2009_6": "taṃ vokārañca manussesu samaññāya pavuccati,",
  "atk-s0505a:2009_7": "vohāramattena vuccatīti.",
  "atk-s0505a:2010_0": "619- 625.",
  "atk-s0505a:2010_1": "Ettāvatā bhagavā bhāradvājassa vādaṃ niggahetvā idāni yadi jātiyā brāhmaṇo bhaveyya,",
  "atk-s0505a:2010_2": "ājīvasīlācāravipannopi brāhmaṇo bhaveyya.",
  "atk-s0505a:2010_3": "Yasmā pana porāṇā brāhmaṇā tassa brāhmaṇabhāvaṃ na icchanti loke ca aññepi paṇḍitamanussā,",
  "atk-s0505a:2010_4": "tasmā vāseṭṭhassa vādapaggahaṇatthaṃ taṃ dassento “yo hi koci manussesū”tiādikā aṭṭha gāthāyo āha.",
  "atk-s0505a:2010_5": "Tattha gorakkhanti khettarakkhaṃ,",
  "atk-s0505a:2010_6": "kasikammanti vuttaṃ hoti.",
  "atk-s0505a:2010_7": "Pathavī hi “go”ti vuccati,",
  "atk-s0505a:2010_8": "tappabhedo ca khettaṃ.",
  "atk-s0505a:2010_9": "Puthusippenāti tantavāyakammādinānāsippena.",
  "atk-s0505a:2010_10": "Vohāranti vaṇijjaṃ.",
  "atk-s0505a:2010_11": "Parapessenāti paresaṃ veyyāvaccena.",
  "atk-s0505a:2010_12": "Issatthanti āvudhajīvikaṃ,",
  "atk-s0505a:2010_13": "usuñca sattiñcāti vuttaṃ hoti.",
  "atk-s0505a:2010_14": "Porohiccenāti purohitakammena.",
  "atk-s0505a:2011_0": "626.",
  "atk-s0505a:2011_1": "Evaṃ brāhmaṇasamayena ca lokavohārena ca ājīvasīlācāravipannassa abrāhmaṇabhāvaṃ sādhetvā evaṃ sante na jātiyā brāhmaṇo,",
  "atk-s0505a:2011_2": "guṇehi pana brāhmaṇo hoti.",
  "atk-s0505a:2011_3": "Tasmā yattha yattha kule jāto yo guṇavā,",
  "atk-s0505a:2011_4": "so brāhmaṇo,",
  "atk-s0505a:2011_5": "ayamettha ñāyoti evametaṃ ñāyaṃ atthato āpādetvā puna tadeva ñāyaṃ vacībhedena pakāsento āha “na cāhaṃ brāhmaṇaṃ brūmī”ti.",
  "atk-s0505a:2012_0": "Tassattho –",
  "atk-s0505a:2012_1": "ahaṃ pana yvāyaṃ catūsu yonīsu yattha katthaci jāto,",
  "atk-s0505a:2012_2": "tatrāpi vā visesena yo brāhmaṇasamaññitāya mātari sambhūto,",
  "atk-s0505a:2012_3": "taṃ yonijaṃ mattisambhavaṃ yā cāyaṃ “ubhato sujāto”tiādinā nayena brāhmaṇehi brāhmaṇassa parisuddhauppattimaggasaṅkhātā yoni kathīyati,",
  "atk-s0505a:2012_4": "“saṃsuddhagahaṇiko”ti iminā ca mātusampatti,",
  "atk-s0505a:2012_5": "tatopi jātasambhūtattā “yonijo mattisambhavo”ti ca vuccati,",
  "atk-s0505a:2012_6": "tampi yonijaṃ mattisambhavaṃ iminā ca yonijamattisambhavamattena brāhmaṇaṃ na brūmi. Kasmā?",
  "atk-s0505a:2012_7": "Yasmā “bho bho”ti vacanamattena aññehi sakiñcanehi visiṭṭhattā bhovādī nāma so hoti,",
  "atk-s0505a:2012_8": "sace hoti sakiñcano.",
  "atk-s0505a:2012_9": "Yo panāyaṃ yattha katthaci kule jātopi rāgādikiñcanābhāvena akiñcano,",
  "atk-s0505a:2012_10": "sabbagahaṇapaṭinissaggena ca anādāno,",
  "atk-s0505a:2012_11": "akiñcanaṃ anādānaṃ tamahaṃ brūmi brāhmaṇaṃ. Kasmā?",
  "atk-s0505a:2012_12": "Yasmā bāhitapāpoti.",
  "atk-s0505a:2013_0": "627.",
  "atk-s0505a:2013_1": "Kiñca bhiyyo –",
  "atk-s0505a:2013_2": "“sabbasaṃyojanaṃ chetvā”tiādikā sattavīsati gāthā.",
  "atk-s0505a:2013_3": "Tattha sabbasaṃyojananti dasavidhaṃ saṃyojanaṃ.",
  "atk-s0505a:2013_4": "Na paritassatīti taṇhāya na tassati.",
  "atk-s0505a:2013_5": "Tamahanti taṃ ahaṃ rāgādīnaṃ saṅgānaṃ atikkantattā saṅgātigaṃ,",
  "atk-s0505a:2013_6": "catunnampi yogānaṃ abhāvena visaṃyuttaṃ brāhmaṇaṃ vadāmīti attho.",
  "atk-s0505a:2014_0": "628.",
  "atk-s0505a:2014_1": "Naddhinti nayhanabhāvena pavattaṃ kodhaṃ.",
  "atk-s0505a:2014_2": "Varattanti bandhanabhāvena pavattaṃ taṇhaṃ.",
  "atk-s0505a:2014_3": "Sandānaṃ sahanukkamanti anusayānukkamasahitaṃ dvāsaṭṭhidiṭṭhisandānaṃ,",
  "atk-s0505a:2014_4": "idaṃ sabbampi chinditvā ṭhitaṃ avijjāpalighassa ukkhittattā ukkhittapalighaṃ catunnaṃ saccānnaṃ buddhattā buddhaṃ ahaṃ brāhmaṇaṃ vadāmīti attho.",
  "atk-s0505a:2015_0": "629.",
  "atk-s0505a:2015_1": "Aduṭṭhoti evaṃ dasahi akkosavatthūhi akkosañca pāṇiādīhi pothanañca andubandhanādīhi bandhanañca yo akuddhamānaso hutvā adhivāsesi,",
  "atk-s0505a:2015_2": "khantibalena samannāgatattā khantībalaṃ,",
  "atk-s0505a:2015_3": "punappunaṃ uppattiyā anīkabhūtena teneva khantībalānīkena samannāgatattā balānīkaṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0505a:2016_0": "630.",
  "atk-s0505a:2016_1": "Vatantanti dhutavatena samannāgataṃ,",
  "atk-s0505a:2016_2": "catupārisuddhisīlena sīlavantaṃ,",
  "atk-s0505a:2016_3": "taṇhāussadābhāvena anussadaṃ,",
  "atk-s0505a:2016_4": "chaḷindriyadamanena dantaṃ,",
  "atk-s0505a:2016_5": "koṭiyaṃ ṭhitena attabhāvena antimasārīraṃ tamahaṃ brāhmaṇaṃ vadāmīti attho.",
  "atk-s0505a:2017_0": "631.",
  "atk-s0505a:2017_1": "Yo na limpatīti evameva yo abbhantare duvidhepi kāme na limpati,",
  "atk-s0505a:2017_2": "tasmiṃ kāme na saṇṭhāti,",
  "atk-s0505a:2017_3": "tamahaṃ brāhmaṇaṃ vadāmīti attho.",
  "atk-s0505a:2018_0": "632.",
  "atk-s0505a:2018_1": "Dukkhassāti khandhadukkhassa.",
  "atk-s0505a:2018_2": "Pannabhāranti ohitakkhandhabhāraṃ catūhi yogehi sabbakilesehi vā visaṃyuttaṃ tamahaṃ brāhmaṇaṃ vadāmīti attho.",
  "atk-s0505a:2019_0": "633.",
  "atk-s0505a:2019_1": "Gambhīrapaññanti gambhīresu khandhādīsu pavattāya paññāya samannāgataṃ,",
  "atk-s0505a:2019_2": "dhammojapaññāya medhāviṃ,",
  "atk-s0505a:2019_3": "“ayaṃ duggatiyā,",
  "atk-s0505a:2019_4": "ayaṃ sugatiyā,",
  "atk-s0505a:2019_5": "ayaṃ nibbānassa maggo,",
  "atk-s0505a:2019_6": "ayaṃ amaggo”ti evaṃ magge amagge ca chekatāya maggāmaggassa kovidaṃ,",
  "atk-s0505a:2019_7": "arahattasaṅkhātaṃ uttamatthamanuppattaṃ tamahaṃ brāhmaṇaṃ vadāmīti attho.",
  "atk-s0505a:2020_0": "634.",
  "atk-s0505a:2020_1": "Asaṃsaṭṭhanti dassanasavanasamullāpaparibhogakāyasaṃsaggānaṃ abhāvena asaṃsaṭṭhaṃ.",
  "atk-s0505a:2020_2": "Ubhayanti gihīhi ca anagārehi cāti ubhayehipi asaṃsaṭṭhaṃ.",
  "atk-s0505a:2020_3": "Anokasārinti anālayacāriṃ,",
  "atk-s0505a:2020_4": "taṃ evarūpaṃ ahaṃ brāhmaṇaṃ vadāmīti attho.",
  "atk-s0505a:2021_0": "635.",
  "atk-s0505a:2021_1": "Nidhāyāti nikkhipitvā oropetvā.",
  "atk-s0505a:2021_2": "Tasesu thāvaresu cāti taṇhātāsena tasesu taṇhābhāvena thiratāya thāvaresu.",
  "atk-s0505a:2021_3": "Yo na hantīti yo evaṃ sabbasattesu vigatapaṭighatāya nikkhittadaṇḍo neva kañci sayaṃ hanati,",
  "atk-s0505a:2021_4": "na aññena ghāteti,",
  "atk-s0505a:2021_5": "tamahaṃ brāhmaṇaṃ vadāmīti attho.",
  "atk-s0505a:2022_0": "636.",
  "atk-s0505a:2022_1": "Aviruddhanti āghātavasena viruddhesupi lokiyamahājanesu āghātābhāvena aviruddhaṃ,",
  "atk-s0505a:2022_2": "hatthagate daṇḍe vā satthe vā avijjamānepi paresaṃ pahāradānato aviratattā attadaṇḍesu janesu nibbutaṃ nikkhittadaṇḍaṃ,",
  "atk-s0505a:2022_3": "pañcannaṃ khandhānaṃ “ahaṃ mama”nti gahitattā sādānesu,",
  "atk-s0505a:2022_4": "tassa gahaṇassa abhāvena anādānaṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0505a:2023_0": "637.",
  "atk-s0505a:2023_1": "Āraggāti yassete rāgādayo ayañca paraguṇamakkhaṇalakkhaṇo makkho āraggā sāsapo viya papatito,",
  "atk-s0505a:2023_2": "yathā sāsapo āragge na santiṭṭhati,",
  "atk-s0505a:2023_3": "evaṃ citte na tiṭṭhati,",
  "atk-s0505a:2023_4": "tamahaṃ brāhmaṇaṃ vadāmīti attho.",
  "atk-s0505a:2024_0": "638.",
  "atk-s0505a:2024_1": "Akakkasanti apharusaṃ.",
  "atk-s0505a:2024_2": "Viññāpaninti atthaviññāpaniṃ.",
  "atk-s0505a:2024_3": "Saccanti bhūtaṃ.",
  "atk-s0505a:2024_4": "Nābhisajeti yāya girāya aññaṃ kujjhāpanavasena na laggāpeyya.",
  "atk-s0505a:2024_5": "Khīṇāsavo nāma evarūpameva giraṃ bhāseyya.",
  "atk-s0505a:2024_6": "Tasmā tamahaṃ brāhmaṇaṃ vadāmīti attho.",
  "atk-s0505a:2025_0": "639.",
  "atk-s0505a:2025_1": "Sāṭakābharaṇādīsu dīghaṃ vā rassaṃ vā,",
  "atk-s0505a:2025_2": "maṇimuttādīsu aṇuṃ vā thūlaṃ vā mahagghaappagghavasena subhaṃ vā asubhaṃ vā yo puggalo imasmiṃ loke parapariggahitaṃ nādiyati,",
  "atk-s0505a:2025_3": "tamahaṃ brāhmaṇaṃ vadāmīti attho.",
  "atk-s0505a:2026_0": "640. Nirāsāsanti nittaṇhaṃ. Visaṃyuttanti sabbakilesehi viyuttaṃ tamahaṃ brāhmaṇaṃ vadāmīti attho.",
  "atk-s0505a:2027_0": "641.",
  "atk-s0505a:2027_1": "Ālayāti taṇhā.",
  "atk-s0505a:2027_2": "Aññāya akathaṃkathīti aṭṭha vatthūni yathābhūtaṃ jānitvā aṭṭhavatthukāya vicikicchāya nibbicikiccho.",
  "atk-s0505a:2027_3": "Amatogadhamanuppattanti amataṃ nibbānaṃ ogahetvā anuppattaṃ tamahaṃ brāhmaṇaṃ vadāmīti attho.",
  "atk-s0505a:2028_0": "642.",
  "atk-s0505a:2028_1": "Ubhoti dvepi puññāni pāpāni ca chaḍḍetvāti attho.",
  "atk-s0505a:2028_2": "Saṅganti rāgādibhedaṃ saṅgaṃ.",
  "atk-s0505a:2028_3": "Upaccagāti atikkanto.",
  "atk-s0505a:2028_4": "Tamahaṃ vaṭṭamūlasokena asokaṃ,",
  "atk-s0505a:2028_5": "abbhantare rāgarajādīnaṃ abhāvena virajaṃ,",
  "atk-s0505a:2028_6": "nirupakkilesatāya suddhaṃ brāhmaṇaṃ vadāmīti attho.",
  "atk-s0505a:2029_0": "643.",
  "atk-s0505a:2029_1": "Vimalanti abbhādimalavirahitaṃ.",
  "atk-s0505a:2029_2": "Suddhanti nirupakkilesaṃ.",
  "atk-s0505a:2029_3": "Vippasannanti pasannacittaṃ.",
  "atk-s0505a:2029_4": "Anāvilanti kilesāvilattavirahitaṃ.",
  "atk-s0505a:2029_5": "Nandībhavaparikkhīṇanti tīsu bhavesu parikkhīṇataṇhaṃ tamahaṃ brāhmaṇaṃ vadāmīti attho.",
  "atk-s0505a:2030_0": "644.",
  "atk-s0505a:2030_1": "Yo bhikkhu imaṃ rāgapalipathañceva kilesaduggañca saṃsāravaṭṭañca catunnaṃ saccānaṃ appaṭivijjhanakamohañca atīto,",
  "atk-s0505a:2030_2": "cattāro oghe tiṇṇo hutvā pāraṃ anuppatto,",
  "atk-s0505a:2030_3": "duvidhena jhānena jhāyī,",
  "atk-s0505a:2030_4": "taṇhāya abhāvena anejo,",
  "atk-s0505a:2030_5": "kathaṃkathāya abhāvena akathaṃkathī,",
  "atk-s0505a:2030_6": "upādānānaṃ abhāvena anupādiyitvā kilesanibbānena nibbuto,",
  "atk-s0505a:2030_7": "tamahaṃ brāhmaṇaṃ vadāmīti attho.",
  "atk-s0505a:2031_0": "645.",
  "atk-s0505a:2031_1": "Yo puggalo,",
  "atk-s0505a:2031_2": "idha loke,",
  "atk-s0505a:2031_3": "ubhopi kāme hitvā anāgāro hutvā paribbajati,",
  "atk-s0505a:2031_4": "taṃ parikkhīṇakāmañceva parikkhīṇabhavañca ahaṃ brāhmaṇaṃ vadāmīti attho.",
  "atk-s0505a:2032_0": "646.",
  "atk-s0505a:2032_1": "Yo idha loke chadvārikaṃ taṇhaṃ jahitvā gharāvāsena anatthiko anāgāro hutvā paribbajati,",
  "atk-s0505a:2032_2": "taṇhāya ceva bhavassa ca parikkhīṇattā taṇhābhavaparikkhīṇaṃ tamahaṃ brāhmaṇaṃ vadāmīti attho.",
  "atk-s0505a:2033_0": "647.",
  "atk-s0505a:2033_1": "Mānusakaṃ yoganti mānusakaṃ āyuñceva pañcavidhakāmaguṇe ca.",
  "atk-s0505a:2033_2": "Dibbayogepi eseva nayo.",
  "atk-s0505a:2033_3": "Upaccagāti yo mānusakaṃ yogaṃ hitvā dibbaṃ atikkanto,",
  "atk-s0505a:2033_4": "taṃ sabbehi catūhi yogehi visaṃyuttaṃ ahaṃ brāhmaṇaṃ vadāmīti attho.",
  "atk-s0505a:2034_0": "648.",
  "atk-s0505a:2034_1": "Ratinti pañcakāmaguṇaratiṃ.",
  "atk-s0505a:2034_2": "Aratinti araññavāse ukkaṇṭhitattaṃ.",
  "atk-s0505a:2034_3": "Sītibhūtanti nibbutaṃ,",
  "atk-s0505a:2034_4": "nirupadhinti nirupakkilesaṃ,",
  "atk-s0505a:2034_5": "vīranti taṃ evarūpaṃ sabbaṃ khandhalokaṃ abhibhavitvā ṭhitaṃ vīriyavantaṃ ahaṃ brāhmaṇaṃ vadāmīti attho.",
  "atk-s0505a:2035_0": "649.",
  "atk-s0505a:2035_1": "Yo vedīti yo sattānaṃ sabbākārena cutiñca paṭisandhiñca pākaṭaṃ katvā jānāti,",
  "atk-s0505a:2035_2": "tamahaṃ alaggatāya asattaṃ,",
  "atk-s0505a:2035_3": "paṭipattiyā suṭṭhu gatattā sugataṃ,",
  "atk-s0505a:2035_4": "catunnaṃ saccānaṃ buddhatāya buddhaṃ brāhmaṇaṃ vadāmīti attho.",
  "atk-s0505a:2036_0": "650.",
  "atk-s0505a:2036_1": "Yassāti yassete devādayo gatiṃ na jānanti,",
  "atk-s0505a:2036_2": "tamahaṃ āsavānaṃ khīṇatāya khīṇāsavaṃ,",
  "atk-s0505a:2036_3": "kilesehi ārakattā arahantaṃ brāhmaṇaṃ vadāmīti attho.",
  "atk-s0505a:2037_0": "651.",
  "atk-s0505a:2037_1": "Pureti atītakkhandhesu.",
  "atk-s0505a:2037_2": "Pacchāti anāgatesu.",
  "atk-s0505a:2037_3": "Majjheti paccuppannesu.",
  "atk-s0505a:2037_4": "Kiñcananti yassetesu ṭhānesu taṇhāgāhasaṅkhātaṃ kiñcanaṃ natthi.",
  "atk-s0505a:2037_5": "Tamahaṃ rāgakiñcanādīhi akiñcanaṃ.",
  "atk-s0505a:2037_6": "Kassaci gahaṇassa abhāvena anādānaṃ brāhmaṇaṃ vadāmīti attho.",
  "atk-s0505a:2038_0": "652.",
  "atk-s0505a:2038_1": "Acchambhitattena usabhasadisatāya usabhaṃ,",
  "atk-s0505a:2038_2": "uttamaṭṭhena pavaraṃ,",
  "atk-s0505a:2038_3": "vīriyasampattiyā vīraṃ,",
  "atk-s0505a:2038_4": "mahantānaṃ sīlakkhandhādīnaṃ esitattā mahesiṃ,",
  "atk-s0505a:2038_5": "tiṇṇaṃ mārānaṃ vijitattā vijitāvinaṃ,",
  "atk-s0505a:2038_6": "ninhātakilesatāya nhātakaṃ,",
  "atk-s0505a:2038_7": "catusaccabuddhatāya buddhaṃ taṃ evarūpaṃ brāhmaṇaṃ vadāmīti attho.",
  "atk-s0505a:2039_0": "653.",
  "atk-s0505a:2039_1": "Yo pubbenivāsaṃ pākaṭaṃ katvā jānāti,",
  "atk-s0505a:2039_2": "chabbīsatidevalokabhedaṃ saggaṃ,",
  "atk-s0505a:2039_3": "catubbidhaṃ apāyañca dibbacakkhunā passati,",
  "atk-s0505a:2039_4": "atho jātikkhayasaṅkhātaṃ arahattaṃ patto,",
  "atk-s0505a:2039_5": "tamahaṃ brāhmaṇaṃ vadāmīti attho.",
  "atk-s0505a:2040_0": "654.",
  "atk-s0505a:2040_1": "Evaṃ bhagavā guṇato brāhmaṇaṃ vatvā “ye ‘jātito brāhmaṇo’ti abhinivesaṃ karonti,",
  "atk-s0505a:2040_2": "te idaṃ vohāramattaṃ ajānantā,",
  "atk-s0505a:2040_3": "sā ca nesaṃ diṭṭhi duddiṭṭhī”ti dassento “samaññā hesā”ti gāthādvayamāha.",
  "atk-s0505a:2040_4": "Tassattho –",
  "atk-s0505a:2040_5": "“yadidaṃ brāhmaṇo khattiyo bhāradvājo vāseṭṭho”ti nāmagottaṃ pakappitaṃ,",
  "atk-s0505a:2040_6": "samaññā hesā lokasmiṃ,",
  "atk-s0505a:2040_7": "paññattivohāramattanti veditabbaṃ. Kasmā?",
  "atk-s0505a:2040_8": "Yasmā sammuccā samudāgataṃ samanuññāya āgataṃ.",
  "atk-s0505a:2040_9": "Tañhi tattha tattha jātakāleyevassa ñātisālohitehi pakappitaṃ kataṃ.",
  "atk-s0505a:2040_10": "No cetaṃ evaṃ pakappeyyuṃ,",
  "atk-s0505a:2040_11": "na koci kañci disvā “ayaṃ brāhmaṇo”ti vā “bhāradvājo”ti vā jāneyya.",
  "atk-s0505a:2041_0": "655.",
  "atk-s0505a:2041_1": "Evaṃ pakappitañcetaṃ dīgharattamanusayitaṃ diṭṭhigatamajānataṃ,",
  "atk-s0505a:2041_2": "“pakappitaṃ nāmagottaṃ,",
  "atk-s0505a:2041_3": "nāmagottamattametaṃ saṃvohāratthaṃ pakappita”nti ajānantānaṃ sattānaṃ hadaye dīgharattaṃ diṭṭhigatamanusayitaṃ,",
  "atk-s0505a:2041_4": "tassa anusayitattā taṃ nāmagottaṃ ajānantā te pabruvanti “jātiyā hoti brāhmaṇo”ti,",
  "atk-s0505a:2041_5": "ajānantāyeva evaṃ vadantīti vuttaṃ hoti.",
  "atk-s0505a:2042_0": "656- 7.",
  "atk-s0505a:2042_1": "Evaṃ “ye ‘jātito brāhmaṇo’ti abhinivesaṃ karonti,",
  "atk-s0505a:2042_2": "te idaṃ vohāramattamajānantā,",
  "atk-s0505a:2042_3": "sā ca nesaṃ diṭṭhi duddiṭṭhī”ti dassetvā idāni nippariyāyameva jātivādaṃ paṭikkhipanto kammavādañca niropento “na jaccā”tiādimāha.",
  "atk-s0505a:2042_4": "Tattha “kammunā brāhmaṇo hoti,",
  "atk-s0505a:2042_5": "kammunā hoti abrāhmaṇo”ti imissā upaḍḍhagāthāya atthavitthāraṇatthaṃ “kassako kammunā”tiādi vuttaṃ.",
  "atk-s0505a:2042_6": "Tattha kammunāti paccuppannena kasikammādinibbattakacetanākammunā.",
  "atk-s0505a:2043_0": "659.",
  "atk-s0505a:2043_1": "Paṭiccasamuppādadassāti “iminā paccayena evaṃ hotī”ti evaṃ paṭiccasamuppādadassāvino.",
  "atk-s0505a:2043_2": "Kammavipākakovidāti sammānāvamānārahe kule kammavasena uppatti hoti,",
  "atk-s0505a:2043_3": "aññāpi hīnapaṇītatā hīnapaṇīte kamme vipaccamāne hotīti evaṃ kammavipākakusalā.",
  "atk-s0505a:2044_0": "660.",
  "atk-s0505a:2044_1": "“Kammunāvattatī”ti gāthāya pana “loko”ti vā “pajā”ti vā “sattā”ti vā ekoyeva attho,",
  "atk-s0505a:2044_2": "vacanamattameva nānaṃ.",
  "atk-s0505a:2044_3": "Purimapadena cettha “atthi brahmā mahābrahmā…pe…",
  "atk-s0505a:2044_4": "seṭṭho sajitā vasī pitā bhūtabhabyāna”nti imissā diṭṭhiyā nisedho veditabbo.",
  "atk-s0505a:2044_5": "Kammunā hi vattati tāsu tāsu gatīsu uppajjati loko,",
  "atk-s0505a:2044_6": "tassa ko sajitāti?",
  "atk-s0505a:2044_7": "Dutiyena “evaṃ kammunā uppannopi ca pavattiyampi atītapaccuppannabhedena kammunā eva pavattati,",
  "atk-s0505a:2044_8": "sukhadukkhāni paccanubhonto hīnapaṇītādibhāvaṃ āpajjanto pavattatī”ti dasseti.",
  "atk-s0505a:2044_9": "Tatiyena tamevatthaṃ nigameti “evaṃ sabbathāpi kammanibandhanā sattā kammeneva baddhā hutvā pavattanti,",
  "atk-s0505a:2044_10": "na aññathā”ti.",
  "atk-s0505a:2044_11": "Catutthena tamatthaṃ upamāya vibhāveti rathassāṇīva yāyatoti.",
  "atk-s0505a:2044_12": "Yathā rathassa yāyato āṇi nibandhanaṃ hoti,",
  "atk-s0505a:2044_13": "na tāya anibaddho yāti,",
  "atk-s0505a:2044_14": "evaṃ lokassa uppajjato ca pavattato ca kammaṃ nibandhanaṃ,",
  "atk-s0505a:2044_15": "na tena anibaddho uppajjati nappavattati.",
  "atk-s0505a:2045_0": "661.",
  "atk-s0505a:2045_1": "Idāni yasmā evaṃ kammanibandhano loko,",
  "atk-s0505a:2045_2": "tasmā seṭṭhena kammunā seṭṭhabhāvaṃ dassento “tapenā”ti gāthādvayamāha.",
  "atk-s0505a:2045_3": "Tattha tapenāti indriyasaṃvarena.",
  "atk-s0505a:2045_4": "Brahmacariyenāti sikkhānissitena vuttāvasesaseṭṭhacariyena.",
  "atk-s0505a:2045_5": "Saṃyamenāti sīlena.",
  "atk-s0505a:2045_6": "Damenāti paññāya.",
  "atk-s0505a:2045_7": "Etena seṭṭhaṭṭhena brahmabhūtena kammunā brāhmaṇo hoti. Kasmā?",
  "atk-s0505a:2045_8": "Yasmā etaṃ brāhmaṇamuttamaṃ,",
  "atk-s0505a:2045_9": "yasmā etaṃ kammaṃ uttamo brāhmaṇabhāvoti vuttaṃ hoti.",
  "atk-s0505a:2045_10": "“Brahmāna”ntipi pāṭho,",
  "atk-s0505a:2045_11": "tassattho –",
  "atk-s0505a:2045_12": "brahmaṃ ānetīti brahmānaṃ,",
  "atk-s0505a:2045_13": "brahmabhāvaṃ āneti āvahati detīti vuttaṃ hoti.",
  "atk-s0505a:2046_0": "662.",
  "atk-s0505a:2046_1": "Dutiyagāthāya santoti santakileso.",
  "atk-s0505a:2046_2": "Brahmā sakkoti brahmā ca sakko ca.",
  "atk-s0505a:2046_3": "Yo evarūpo,",
  "atk-s0505a:2046_4": "so na kevalaṃ brāhmaṇo,",
  "atk-s0505a:2046_5": "apica kho brahmā ca sakko ca so vijānataṃ paṇḍitānaṃ,",
  "atk-s0505a:2046_6": "evaṃ vāseṭṭha jānāhīti vuttaṃ hoti.",
  "atk-s0505a:2046_7": "Sesaṃ vuttanayamevāti.",
  "atk-s0505a:2047_0": "Paramatthajotikāya khuddaka-aṭṭhakathāya",
  "atk-s0505a:2048_0": "Suttanipāta-aṭṭhakathāya vāseṭṭhasuttavaṇṇanā niṭṭhitā.",
  "atk-s0505a:2049_0": "10. Kokālikasuttavaṇṇanā",
  "atk-s0505a:2050_0": "Evaṃ me sutanti kokālikasuttaṃ.",
  "atk-s0505a:2050_1": "Kā uppatti?",
  "atk-s0505a:2050_2": "Imassa suttassa uppatti atthavaṇṇanāyameva āvi bhavissati.",
  "atk-s0505a:2050_3": "Atthavaṇṇanāya cassa evaṃ me sutantiādi vuttanayameva.",
  "atk-s0505a:2050_4": "Atha kho kokālikoti ettha pana ko ayaṃ kokāliko,",
  "atk-s0505a:2050_5": "kasmā ca upasaṅkamīti? Vuccate –",
  "atk-s0505a:2050_6": "ayaṃ kira kokālikaraṭṭhe kokālikanagare kokālikaseṭṭhissa putto pabbajitvā pitarā kārāpite vihāreyeva paṭivasati “cūḷakokāliko”ti nāmena,",
  "atk-s0505a:2050_7": "na devadattassa sisso.",
  "atk-s0505a:2050_8": "So hi brāhmaṇaputto “mahākokāliko”ti paññāyi.",
  "atk-s0505a:2051_0": "Bhagavati kira sāvatthiyaṃ viharante dve aggasāvakā pañcamattehi bhikkhusatehi saddhiṃ janapadacārikaṃ",
  "atk-s0505a:2051_1": "caramānā upakaṭṭhāya vassūpanāyikāya vivekavāsaṃ vasitukāmā te bhikkhū uyyojetvā attano pattacīvaramādāya",
  "atk-s0505a:2051_2": "tasmiṃ janapade taṃ nagaraṃ patvā taṃ vihāraṃ agamaṃsu.",
  "atk-s0505a:2051_3": "Tattha te kokālikena saddhiṃ sammoditvā taṃ āhaṃsu – “āvuso,",
  "atk-s0505a:2051_4": "mayaṃ idha temāsaṃ vasissāma,",
  "atk-s0505a:2051_5": "mā kassaci āroceyyāsī”ti.",
  "atk-s0505a:2051_6": "So “sādhū”ti paṭissuṇitvā temāse atīte itaradivasaṃ pageva nagaraṃ pavisitvā ārocesi –",
  "atk-s0505a:2051_7": "“tumhe aggasāvake idhāgantvā vasamāne na jānittha,",
  "atk-s0505a:2051_8": "na te koci paccayenāpi nimantetī”ti.",
  "atk-s0505a:2051_9": "Nagaravāsino “kasmā no, bhante,",
  "atk-s0505a:2051_10": "nārocayitthā”ti.",
  "atk-s0505a:2051_11": "Kiṃ ārocitena,",
  "atk-s0505a:2051_12": "kiṃ nāddasatha dve bhikkhū vasante,",
  "atk-s0505a:2051_13": "nanu ete aggasāvakāti.",
  "atk-s0505a:2051_14": "Te khippaṃ sannipatitvā sappiguḷavatthādīni ānetvā kokālikassa purato nikkhipiṃsu.",
  "atk-s0505a:2051_15": "So cintesi –",
  "atk-s0505a:2051_16": "“paramappicchā aggasāvakā ‘payuttavācāya uppanno lābho’ti ñatvā na sādiyissanti,",
  "atk-s0505a:2051_17": "asādiyantā addhā ‘āvāsikassa dethā’ti bhaṇissanti,",
  "atk-s0505a:2051_18": "handāhaṃ imaṃ lābhaṃ gāhāpetvā gacchāmī”ti.",
  "atk-s0505a:2051_19": "So tathā akāsi,",
  "atk-s0505a:2051_20": "therā disvāva payuttavācāya uppannabhāvaṃ ñatvā “ime paccayā neva amhākaṃ na kokālikassa vaṭṭantī”ti",
  "atk-s0505a:2051_21": "cintetvā “āvāsikassa dethā”ti avatvā paṭikkhipitvā pakkamiṃsu.",
  "atk-s0505a:2051_22": "Tena kokāliko “kathañhi nāma attanā aggaṇhantā mayhampi na dāpesu”nti domanassaṃ uppādesi.",
  "atk-s0505a:2052_0": "Te bhagavato santikaṃ agamaṃsu.",
  "atk-s0505a:2052_1": "Bhagavā ca pavāretvā sace attanā janapadacārikaṃ na gacchati,",
  "atk-s0505a:2052_2": "aggasāvake peseti – “caratha,",
  "atk-s0505a:2052_3": "bhikkhave,",
  "atk-s0505a:2052_4": "cārikaṃ bahujanahitāyā”tiādīni vatvā.",
  "atk-s0505a:2052_5": "Idamāciṇṇaṃ tathāgatānaṃ.",
  "atk-s0505a:2052_6": "Tena kho pana samayena attanā agantukāmo hoti.",
  "atk-s0505a:2052_7": "Atha kho ime punadeva uyyojesi –",
  "atk-s0505a:2052_8": "“gacchatha,",
  "atk-s0505a:2052_9": "bhikkhave,",
  "atk-s0505a:2052_10": "caratha cārika”nti.",
  "atk-s0505a:2052_11": "Te pañcamattehi bhikkhusatehi saddhiṃ cārikaṃ caramānā anupubbena tasmiṃ raṭṭhe tameva nagaraṃ agamaṃsu.",
  "atk-s0505a:2052_12": "Nāgarā there sañjānitvā saha parikkhārehi dānaṃ sajjetvā nagaramajjhe maṇḍapaṃ katvā dānaṃ adaṃsu,",
  "atk-s0505a:2052_13": "therānañca parikkhāre upanāmesuṃ.",
  "atk-s0505a:2052_14": "Therā gahetvā bhikkhusaṅghassa adaṃsu.",
  "atk-s0505a:2052_15": "Taṃ disvā kokāliko cintesi –",
  "atk-s0505a:2052_16": "“ime pubbe appicchā ahesuṃ,",
  "atk-s0505a:2052_17": "idāni lobhābhibhūtā pāpicchā jātā,",
  "atk-s0505a:2052_18": "pubbepi appicchasantuṭṭhapavivittasadisā maññe,",
  "atk-s0505a:2052_19": "ime pāpicchā asantaguṇaparidīpakā pāpabhikkhū”ti.",
  "atk-s0505a:2052_20": "So there upasaṅkamitvā “āvuso,",
  "atk-s0505a:2052_21": "tumhe pubbe appicchā santuṭṭhā pavivittā viya ahuvattha,",
  "atk-s0505a:2052_22": "idāni panattha pāpabhikkhū jātā”ti vatvā pattacīvaramādāya tāvadeva taramānarūpo nikkhamitvā gantvā “bhagavato",
  "atk-s0505a:2052_23": "etamatthaṃ ārocessāmī”ti sāvatthābhimukho gantvā anupubbena bhagavantaṃ upasaṅkami.",
  "atk-s0505a:2052_24": "Ayamettha kokāliko,",
  "atk-s0505a:2052_25": "iminā kāraṇena upasaṅkami.",
  "atk-s0505a:2052_26": "Tena vuttaṃ “atha kho kokāliko bhikkhu yena bhagavā tenupasaṅkamī”tiādi.",
  "atk-s0505a:2053_0": "Bhagavā taṃ turitaturitaṃ āgacchantaṃ disvāva āvajjetvā aññāsi –",
  "atk-s0505a:2053_1": "“aggasāvake akkositukāmo āgato”ti.",
  "atk-s0505a:2053_2": "“Sakkā nu kho paṭisedhetu”nti ca āvajjento “na sakkā,",
  "atk-s0505a:2053_3": "theresu aparajjhitvā āgato,",
  "atk-s0505a:2053_4": "ekaṃsena padumaniraye uppajjissatī”ti addasa.",
  "atk-s0505a:2053_5": "Evaṃ disvāpi pana “sāriputtamoggallānepi nāma garahantaṃ sutvā na nisedhetī”ti parūpavādamocanatthaṃ",
  "atk-s0505a:2053_6": "ariyūpavādassa mahāsāvajjabhāvadassanatthañca “mā heva”ntiādinā nayena tikkhattuṃ paṭisedhesi.",
  "atk-s0505a:2053_7": "Tattha mā hevanti mā evamāha,",
  "atk-s0505a:2053_8": "mā evaṃ abhaṇīti attho.",
  "atk-s0505a:2053_9": "Pesalāti piyasīlā.",
  "atk-s0505a:2053_10": "Saddhāyikoti saddhāgamakaro,",
  "atk-s0505a:2053_11": "pasādāvahoti vuttaṃ hoti.",
  "atk-s0505a:2053_12": "Paccayikoti paccayakaro,",
  "atk-s0505a:2053_13": "“evameta”nti sanniṭṭhāvahoti vuttaṃ hoti.",
  "atk-s0505a:2054_0": "Acirapakkantassāti pakkantassa sato na cireneva sabbo kāyo phuṭo ahosīti kesaggamattampi okāsaṃ avajjetvā",
  "atk-s0505a:2054_1": "sakalasarīraṃ aṭṭhīni bhinditvā uggatāhi pīḷakāhi ajjhotthaṭaṃ ahosi.",
  "atk-s0505a:2054_2": "Tattha yasmā buddhānubhāvena tathārūpaṃ kammaṃ buddhānaṃ sammukhībhāve vipākaṃ na deti,",
  "atk-s0505a:2054_3": "dassanūpacāre pana vijahitamatte deti,",
  "atk-s0505a:2054_4": "tasmā tassa acirapakkantassa pīḷakā uṭṭhahiṃsu.",
  "atk-s0505a:2054_5": "Teneva vuttaṃ “acirapakkantassa ca kokālikassā”ti.",
  "atk-s0505a:2054_6": "Atha kasmā tattheva na aṭṭhāsīti ce?",
  "atk-s0505a:2054_7": "Kammānubhāvena.",
  "atk-s0505a:2054_8": "Okāsakatañhi kammaṃ avassaṃ vipaccati,",
  "atk-s0505a:2054_9": "taṃ tassa tattha ṭhātuṃ na deti.",
  "atk-s0505a:2054_10": "So kammānubhāvena codiyamāno uṭṭhāyāsanā pakkāmi.",
  "atk-s0505a:2054_11": "Kaḷāyamattiyoti caṇakamattiyo.",
  "atk-s0505a:2054_12": "Beluvasalāṭukamattiyoti taruṇabeluvamattiyo.",
  "atk-s0505a:2054_13": "Pabhijjiṃsūti bhijjiṃsu.",
  "atk-s0505a:2054_14": "Tāsu bhinnāsu sakalasarīraṃ panasapakkaṃ viya ahosi.",
  "atk-s0505a:2054_15": "So pakkena gattena anayabyasanaṃ patvā dukkhābhibhūto jetavanadvārakoṭṭhake sayi.",
  "atk-s0505a:2054_16": "Atha dhammassavanatthaṃ āgatāgatā manussā taṃ disvā “dhi kokālika,",
  "atk-s0505a:2054_17": "dhi kokālika,",
  "atk-s0505a:2054_18": "ayuttamakāsi,",
  "atk-s0505a:2054_19": "attanoyeva mukhaṃ nissāya anayabyasanaṃ pattosī”ti āhaṃsu.",
  "atk-s0505a:2054_20": "Tesaṃ sutvā ārakkhadevatā dhikkāraṃ akaṃsu,",
  "atk-s0505a:2054_21": "ārakkhadevatānaṃ ākāsaṭṭhadevatāti iminā upāyena yāva akaniṭṭhabhavanā ekadhikkāro udapādi.",
  "atk-s0505a:2055_0": "Tadā ca turū nāma bhikkhu kokālikassa upajjhāyo anāgāmiphalaṃ patvā suddhāvāsesu nibbatto hoti.",
  "atk-s0505a:2055_1": "Sopi samāpattiyā vuṭṭhito taṃ dhikkāraṃ sutvā āgamma kokālikaṃ ovadi sāriputtamoggallānesu cittappasādajananatthaṃ.",
  "atk-s0505a:2055_2": "So tassāpi vacanaṃ aggahetvā aññadatthu tameva aparādhetvā kālaṃ katvā padumaniraye uppajji. Tenāha –",
  "atk-s0505a:2055_3": "“atha kho kokāliko bhikkhu tenevābādhena…pe…",
  "atk-s0505a:2055_4": "āghātetvā”ti.",
  "atk-s0505a:2056_0": "Atha kho brahmā sahampatīti ko ayaṃ brahmā,",
  "atk-s0505a:2056_1": "kasmā ca bhagavantaṃ upasaṅkamitvā etadavocāti?",
  "atk-s0505a:2056_2": "Ayaṃ kassapassa bhagavato sāsane sahako nāma bhikkhu anāgāmī hutvā suddhāvāsesu uppanno,",
  "atk-s0505a:2056_3": "tattha naṃ “sahampati brahmā”ti sañjānanti.",
  "atk-s0505a:2056_4": "So pana “ahaṃ bhagavantaṃ upasaṅkamitvā padumanirayaṃ kittessāmi,",
  "atk-s0505a:2056_5": "tato bhagavā bhikkhūnaṃ ārocessati.",
  "atk-s0505a:2056_6": "Kathānusandhikusalā bhikkhū tatthāyuppamāṇaṃ pucchissanti,",
  "atk-s0505a:2056_7": "bhagavā ācikkhanto ariyūpavāde ādīnavaṃ pakāsessatī”ti iminā kāraṇena bhagavantaṃ upasaṅkamitvā etadavoca.",
  "atk-s0505a:2056_8": "Bhagavā tatheva akāsi,",
  "atk-s0505a:2056_9": "aññataropi bhikkhu pucchi.",
  "atk-s0505a:2056_10": "Tena ca puṭṭho “seyyathāpi bhikkhū”tiādimāha.",
  "atk-s0505a:2057_0": "Tattha vīsatikhārikoti māgadhakena patthena cattāro patthā kosalaraṭṭhe eko pattho hoti,",
  "atk-s0505a:2057_1": "tena patthena cattāro patthā āḷhakaṃ,",
  "atk-s0505a:2057_2": "cattāri āḷhakāni doṇaṃ,",
  "atk-s0505a:2057_3": "catudoṇā mānikā,",
  "atk-s0505a:2057_4": "catumānikā khārī,",
  "atk-s0505a:2057_5": "tāya khāriyā vīsatikhāriko.",
  "atk-s0505a:2057_6": "Tilavāhoti tilasakaṭaṃ.",
  "atk-s0505a:2057_7": "Abbudo nirayoti abbudo nāma koci paccekanirayo natthi,",
  "atk-s0505a:2057_8": "avīcimhiyeva abbudagaṇanāya paccanokāso pana “abbudo nirayo”ti vutto.",
  "atk-s0505a:2057_9": "Esa nayo nirabbudādīsu.",
  "atk-s0505a:2058_0": "Tattha vassagaṇanāpi evaṃ veditabbā –",
  "atk-s0505a:2058_1": "yatheva hi sataṃ satasahassāni koṭi hoti,",
  "atk-s0505a:2058_2": "evaṃ sataṃ satasahassakoṭiyo pakoṭi nāma hoti,",
  "atk-s0505a:2058_3": "sataṃ satasahassapakoṭiyo koṭippakoṭi nāma,",
  "atk-s0505a:2058_4": "sataṃ satasahassakoṭippakoṭiyo nahutaṃ,",
  "atk-s0505a:2058_5": "sataṃ satasahassanahutāni ninnahutaṃ,",
  "atk-s0505a:2058_6": "sataṃ satasahassaninnahutāni ekaṃ abbudaṃ,",
  "atk-s0505a:2058_7": "tato vīsatiguṇaṃ nirabbudaṃ.",
  "atk-s0505a:2058_8": "Esa nayo sabbattha.",
  "atk-s0505a:2058_9": "Keci pana “tattha tattha paridevanānattenapi kammakaraṇanānattenapi imāni nāmāni laddhānī”ti vadanti,",
  "atk-s0505a:2058_10": "apare “sītanarakā eva ete”ti.",
  "atk-s0505a:2059_0": "Athāparanti tadatthavisesatthadīpakaṃ gāthābandhaṃ sandhāya vuttaṃ.",
  "atk-s0505a:2059_1": "Pāṭhavasena vuttavīsatigāthāsu hi ettha “sataṃ sahassāna”nti ayamekā eva gāthā vuttatthadīpikā,",
  "atk-s0505a:2059_2": "sesā visesatthadīpikā eva,",
  "atk-s0505a:2059_3": "avasāne gāthādvayameva pana mahāaṭṭhakathāyaṃ vinicchitapāṭhe natthi.",
  "atk-s0505a:2059_4": "Tenāvocumha “vīsatigāthāsū”ti.",
  "atk-s0505a:2060_0": "663.",
  "atk-s0505a:2060_1": "Tattha kuṭhārīti attacchedakaṭṭhena kuṭhārisadisā pharusavācā.",
  "atk-s0505a:2060_2": "Chindatīti kusalamūlasaṅkhātaṃ attano mūlaṃyeva nikantati.",
  "atk-s0505a:2061_0": "664.",
  "atk-s0505a:2061_1": "Nindiyanti ninditabbaṃ.",
  "atk-s0505a:2061_2": "Taṃ vā nindati yo pasaṃsiyoti yo uttamaṭṭhena pasaṃsāraho puggalo,",
  "atk-s0505a:2061_3": "taṃ vā so pāpicchatādīni āropetvā garahati.",
  "atk-s0505a:2061_4": "Vicinātīti upacināti.",
  "atk-s0505a:2061_5": "Kalinti aparādhaṃ.",
  "atk-s0505a:2062_0": "665.",
  "atk-s0505a:2062_1": "Ayaṃ kalīti ayaṃ aparādho.",
  "atk-s0505a:2062_2": "Akkhesūti jūtakīḷanaakkhesu.",
  "atk-s0505a:2062_3": "Sabbassāpi sahāpi attanāti sabbena attano dhanenapi attanāpi saddhiṃ.",
  "atk-s0505a:2062_4": "Sugatesūpi suṭṭhu gatattā,",
  "atk-s0505a:2062_5": "sundarañca ṭhānaṃ gatattā sugatanāmakesu buddhapaccekabuddhasāvakesu.",
  "atk-s0505a:2062_6": "Manaṃ padosayeti yo manaṃ padūseyya.",
  "atk-s0505a:2062_7": "Tassāyaṃ manopadoso eva mahattaro kalīti vuttaṃ hoti.",
  "atk-s0505a:2063_0": "666. Kasmā?",
  "atk-s0505a:2063_1": "Yasmā sataṃ sahassānaṃ…pe… pāpakaṃ,",
  "atk-s0505a:2063_2": "yasmā vassagaṇanāya ettako so kālo,",
  "atk-s0505a:2063_3": "yaṃ kālaṃ ariyagarahī vācaṃ manañca paṇidhāya pāpakaṃ nirayaṃ upeti,",
  "atk-s0505a:2063_4": "tattha paccatīti vuttaṃ hoti.",
  "atk-s0505a:2063_5": "Idañhi saṅkhepena padumaniraye āyuppamāṇaṃ.",
  "atk-s0505a:2064_0": "667.",
  "atk-s0505a:2064_1": "Idāni aparenapi nayena “ayameva mahattaro kali,",
  "atk-s0505a:2064_2": "yo sugatesu manaṃ padūsaye”ti imamatthaṃ vibhāvento “abhūtavādī”ti ādimāha.",
  "atk-s0505a:2064_3": "Tattha abhūtavādīti ariyūpavādavasena alikavādī.",
  "atk-s0505a:2064_4": "Nirayanti padumādiṃ.",
  "atk-s0505a:2064_5": "Pecca samā bhavantīti ito paṭigantvā nirayūpapattiyā samā bhavanti.",
  "atk-s0505a:2064_6": "Paratthāti paraloke.",
  "atk-s0505a:2065_0": "668.",
  "atk-s0505a:2065_1": "Kiñca bhiyyo –",
  "atk-s0505a:2065_2": "yo appaduṭṭhassāti.",
  "atk-s0505a:2065_3": "Tattha manopadosābhāvena appaduṭṭho,",
  "atk-s0505a:2065_4": "avijjāmalābhāvena suddho,",
  "atk-s0505a:2065_5": "pāpicchābhāvena anaṅgaṇoti veditabbo.",
  "atk-s0505a:2065_6": "Appaduṭṭhattā vā suddhassa,",
  "atk-s0505a:2065_7": "suddhattā anaṅgaṇassāti evampettha yojetabbaṃ.",
  "atk-s0505a:2066_0": "669.",
  "atk-s0505a:2066_1": "Evaṃ sugatesu manopadosassa mahattarakalibhāvaṃ sādhetvā idāni vāritavatthugāthā nāma cuddasa gāthā āha.",
  "atk-s0505a:2066_2": "Imā kira kokālikaṃ mīyamānameva ovadantenāyasmatā mahāmoggallānena vuttā,",
  "atk-s0505a:2066_3": "“mahābrahmunā”ti eke.",
  "atk-s0505a:2066_4": "Tāsaṃ iminā suttena saddhiṃ ekasaṅgahatthaṃ ayamuddeso “yo lobhaguṇe anuyutto”tiādi.",
  "atk-s0505a:2066_5": "Tattha paṭhamagāthāya tāva “guṇo”ti niddiṭṭhattā anekakkhattuṃ pavattattā vā lobhoyeva lobhaguṇo,",
  "atk-s0505a:2066_6": "taṇhāyetaṃ adhivacanaṃ.",
  "atk-s0505a:2066_7": "Avadaññūti avacanaññū buddhānampi ovādaṃ aggahaṇena.",
  "atk-s0505a:2066_8": "Maccharīti pañcavidhamacchariyena.",
  "atk-s0505a:2066_9": "Pesuṇiyaṃ anuyuttoti aggasāvakānaṃ bhedakāmatāya.",
  "atk-s0505a:2066_10": "Sesaṃ pākaṭameva.",
  "atk-s0505a:2066_11": "Idaṃ vuttaṃ hoti – yo,",
  "atk-s0505a:2066_12": "āvuso kokālika,",
  "atk-s0505a:2066_13": "tumhādiso anuyuttalobhataṇhāya lobhaguṇe anuyutto assaddho kadariyo avadaññū maccharī pesuṇiyaṃ anuyutto,",
  "atk-s0505a:2066_14": "so vacasā paribhāsati aññaṃ abhāsaneyyampi puggalaṃ.",
  "atk-s0505a:2066_15": "Tena taṃ vadāmi “mukhaduggā”ti gāthāttayaṃ.",
  "atk-s0505a:2067_0": "670.",
  "atk-s0505a:2067_1": "Tassāyaṃ anuttānapadattho –",
  "atk-s0505a:2067_2": "mukhadugga mukhavisama,",
  "atk-s0505a:2067_3": "vibhūta vigatabhūta,",
  "atk-s0505a:2067_4": "alikavādi,",
  "atk-s0505a:2067_5": "anariya asappurisa,",
  "atk-s0505a:2067_6": "bhūnahu bhūtihanaka,",
  "atk-s0505a:2067_7": "vuḍḍhināsaka,",
  "atk-s0505a:2067_8": "purisanta antimapurisa,",
  "atk-s0505a:2067_9": "kali alakkhipurisa,",
  "atk-s0505a:2067_10": "avajāta buddhassa avajātaputta.",
  "atk-s0505a:2068_0": "671.",
  "atk-s0505a:2068_1": "Rajamākirasīti kilesarajaṃ attani pakkhipasi.",
  "atk-s0505a:2068_2": "Papatanti sobbhaṃ.",
  "atk-s0505a:2068_3": "“Papāta”ntipi pāṭho,",
  "atk-s0505a:2068_4": "so evattho.",
  "atk-s0505a:2068_5": "“Papada”ntipi pāṭho,",
  "atk-s0505a:2068_6": "mahānirayanti attho.",
  "atk-s0505a:2069_0": "672.",
  "atk-s0505a:2069_1": "Eti hatanti ettha ha-",
  "atk-s0505a:2069_2": "iti nipāto,",
  "atk-s0505a:2069_3": "tanti taṃ kusalākusalakammaṃ.",
  "atk-s0505a:2069_4": "Atha vā hatanti gataṃ paṭipannaṃ,",
  "atk-s0505a:2069_5": "upacitanti attho.",
  "atk-s0505a:2069_6": "Suvāmīti sāmi tassa kammassa katattā.",
  "atk-s0505a:2069_7": "So hi taṃ kammaṃ labhateva,",
  "atk-s0505a:2069_8": "nāssa taṃ nassatīti vuttaṃ hoti.",
  "atk-s0505a:2069_9": "Yasmā ca labhati,",
  "atk-s0505a:2069_10": "tasmā dukkhaṃ mando…pe…",
  "atk-s0505a:2069_11": "kibbisakārī.",
  "atk-s0505a:2070_0": "673.",
  "atk-s0505a:2070_1": "Idāni yaṃ dukkhaṃ mando passati,",
  "atk-s0505a:2070_2": "taṃ pakāsento “ayosaṅkusamāhataṭṭhāna”ntiādimāha.",
  "atk-s0505a:2070_3": "Tattha purimaupaḍḍhagāthāya tāva attho –",
  "atk-s0505a:2070_4": "yaṃ taṃ ayosaṅkusamāhataṭṭhānaṃ sandhāya bhagavatā “tamenaṃ,",
  "atk-s0505a:2070_5": "bhikkhave,",
  "atk-s0505a:2070_6": "nirayapālā pañcavidhabandhanaṃ nāma kāraṇaṃ karontī”ti vuttaṃ,",
  "atk-s0505a:2070_7": "taṃ upeti,",
  "atk-s0505a:2070_8": "evaṃ upento ca tattheva ādittāya lohapathaviyā nipajjāpetvā nirayapālehi pañcasu ṭhānesu ākoṭiyamānaṃ tattaṃ khilasaṅkhātaṃ tiṇhadhāramayasūlamupeti,",
  "atk-s0505a:2070_9": "yaṃ sandhāya bhagavatā vuttaṃ “tattaṃ ayokhilaṃ hatthe gamentī”tiādi.",
  "atk-s0505a:2070_10": "Tato parā upaḍḍhagāthā anekāni vassasahassāni tattha paccitvā pakkāvasesānubhavanatthaṃ anupubbena khārodakanadītīraṃ",
  "atk-s0505a:2070_11": "gatassa yaṃ taṃ “tattaṃ ayoguḷaṃ mukhe pakkhipanti,",
  "atk-s0505a:2070_12": "tattaṃ tambalohaṃ mukhe āsiñcantī”ti vuttaṃ,",
  "atk-s0505a:2070_13": "taṃ sandhāya vuttaṃ.",
  "atk-s0505a:2070_14": "Tattha ayoti lohaṃ.",
  "atk-s0505a:2070_15": "Guḷasannibhanti beluvasaṇṭhānaṃ.",
  "atk-s0505a:2070_16": "Ayogahaṇena cettha tambalohaṃ,",
  "atk-s0505a:2070_17": "itarena ayoguḷaṃ veditabbaṃ.",
  "atk-s0505a:2070_18": "Patirūpanti katakammānurūpaṃ.",
  "atk-s0505a:2071_0": "674.",
  "atk-s0505a:2071_1": "Tato parāsu gāthāsu na hi vaggūti “gaṇhatha,",
  "atk-s0505a:2071_2": "paharathā”tiādīni vadantā nirayapālā madhuravācaṃ na vadanti.",
  "atk-s0505a:2071_3": "Nābhijavantīti na sumukhabhāvena abhimukhā javanti,",
  "atk-s0505a:2071_4": "na sumukhā upasaṅkamanti,",
  "atk-s0505a:2071_5": "anayabyasanamāvahantā eva upasaṅkamantīti vuttaṃ hoti.",
  "atk-s0505a:2071_6": "Na tāṇamupentīti tāṇaṃ leṇaṃ paṭisaraṇaṃ hutvā na upagacchanti,",
  "atk-s0505a:2071_7": "gaṇhantā hanantā eva upentīti vuttaṃ hoti.",
  "atk-s0505a:2071_8": "Aṅgāre santhate sayantīti aṅgārapabbataṃ āropitā samānā anekāni vassasahassāni santhate aṅgāre senti.",
  "atk-s0505a:2071_9": "Ginisampajjalitanti samantato jalitaṃ sabbadisāsu ca sampajjalitaṃ aggiṃ.",
  "atk-s0505a:2071_10": "Pavisantīti mahāniraye pakkhittā samānā ogāhanti.",
  "atk-s0505a:2071_11": "Mahānirayo nāma yo so “catukkaṇṇo”ti vutto,",
  "atk-s0505a:2071_12": "naṃ yojanasate ṭhatvā passataṃ akkhīni bhijjanti.",
  "atk-s0505a:2072_0": "675.",
  "atk-s0505a:2072_1": "Jālena ca onahiyānāti ayojālena paliveṭhetvā migaluddakā migaṃ viya hananti.",
  "atk-s0505a:2072_2": "Idaṃ devadūte avuttakammakāraṇaṃ.",
  "atk-s0505a:2072_3": "Andhaṃva timisamāyantīti andhakaraṇena andhameva bahalandhakārattā “timisa”nti saññitaṃ dhūmaroruvaṃ nāma narakaṃ gacchanti.",
  "atk-s0505a:2072_4": "Tatra kira nesaṃ kharadhūmaṃ ghāyitvā akkhīni bhijjanti,",
  "atk-s0505a:2072_5": "tena “andhaṃvā”ti vuttaṃ.",
  "atk-s0505a:2072_6": "Taṃ vitatañhi yathā mahikāyoti tañca andhatimisaṃ mahikāyo viya vitataṃ hotīti attho.",
  "atk-s0505a:2072_7": "“Vitthata”ntipi pāṭho.",
  "atk-s0505a:2072_8": "Idampi devadūte avuttakammakāraṇameva.",
  "atk-s0505a:2073_0": "676.",
  "atk-s0505a:2073_1": "Atha lohamayanti ayaṃ pana lohakumbhī pathavipariyantikā catunahutādhikāni dveyojanasatasahassāni gambhīrā samatittikā tatralohapūrā hoti.",
  "atk-s0505a:2073_2": "Paccanti hi tāsu cirarattanti tāsu kumbhīsu dīgharattaṃ paccanti.",
  "atk-s0505a:2073_3": "Agginisamāsūti aggisamāsu.",
  "atk-s0505a:2073_4": "Samuppilavāteti samuppilavantā,",
  "atk-s0505a:2073_5": "sakimpi uddhaṃ sakimpi adho gacchamānā pheṇuddehakaṃ paccantīti vuttaṃ hoti.",
  "atk-s0505a:2073_6": "Devadūte vuttanayeneva taṃ veditabbaṃ.",
  "atk-s0505a:2074_0": "677.",
  "atk-s0505a:2074_1": "Pubbalohitamisseti pubbalohitamissāya lohakumbhiyā.",
  "atk-s0505a:2074_2": "Tattha kinti tattha.",
  "atk-s0505a:2074_3": "Yaṃ yaṃ disakanti disaṃ vidisaṃ.",
  "atk-s0505a:2074_4": "Adhisetīti gacchati.",
  "atk-s0505a:2074_5": "“Abhisetī”tipi pāṭho,",
  "atk-s0505a:2074_6": "tattha yaṃ yaṃ disaṃ allīyati apassayatīti attho.",
  "atk-s0505a:2074_7": "Kilissatīti bādhīyati.",
  "atk-s0505a:2074_8": "“Kilijjatī”tipi pāṭho,",
  "atk-s0505a:2074_9": "pūti hotīti attho.",
  "atk-s0505a:2074_10": "Samphusamānoti tena pubbalohitena phuṭṭho samāno.",
  "atk-s0505a:2074_11": "Idampi devadūte avuttakammakāraṇaṃ.",
  "atk-s0505a:2075_0": "678.",
  "atk-s0505a:2075_1": "Puḷavāvasatheti puḷavānaṃ āvāse.",
  "atk-s0505a:2075_2": "Ayampi lohakumbhīyeva devadūte “gūthanirayo”ti vuttā,",
  "atk-s0505a:2075_3": "tattha patitassa sūcimukhapāṇā chaviādīni chinditvā aṭṭhimiñjaṃ khādanti.",
  "atk-s0505a:2075_4": "Gantuṃ na hi tīramapatthīti apagantuṃ na hi tīraṃ atthi.",
  "atk-s0505a:2075_5": "“Tīravamatthī”tipi pāṭho,",
  "atk-s0505a:2075_6": "soyevattho.",
  "atk-s0505a:2075_7": "Tīrameva ettha “tīrava”nti vuttaṃ.",
  "atk-s0505a:2075_8": "Sabbasamā hi samantakapallāti yasmā tassā kumbhiyā uparibhāgepi nikujjitattā sabbattha samā samantato kaṭāhā,",
  "atk-s0505a:2075_9": "tasmā apagantuṃ tīraṃ natthīti vuttaṃ hoti.",
  "atk-s0505a:2076_0": "679.",
  "atk-s0505a:2076_1": "Asipattavanaṃ devadūte vuttanayameva.",
  "atk-s0505a:2076_2": "Tañhi dūrato ramaṇīyaṃ ambavanaṃ viya dissati,",
  "atk-s0505a:2076_3": "athettha lobhena nerayikā pavisanti,",
  "atk-s0505a:2076_4": "tato nesaṃ vāteritāni pattāni patitvā aṅgapaccaṅgāni chindanti. Tenāha –",
  "atk-s0505a:2076_5": "“taṃ pavisanti samucchidagattā”ti.",
  "atk-s0505a:2076_6": "Taṃ pavisanti tato suṭṭhu chinnagattā hontīti.",
  "atk-s0505a:2076_7": "Jivhaṃ baḷisena gahetvā ārajayārajayā vihanantīti tattha asipattavane vegena dhāvitvā patitānaṃ musāvādīnaṃ",
  "atk-s0505a:2076_8": "nerayikānaṃ nirayapālā jivhaṃ baḷisena nikkaḍḍhitvā yathā manussā allacammaṃ bhūmiyaṃ pattharitvā khilehi ākoṭenti,",
  "atk-s0505a:2076_9": "evaṃ ākoṭetvā pharasūhi phāletvā phāletvā ekamekaṃ koṭiṃ chindetvā vihananti,",
  "atk-s0505a:2076_10": "chinnachinnā koṭi punappunaṃ samuṭṭhāti.",
  "atk-s0505a:2076_11": "“Āracayāracayā”tipi pāṭho,",
  "atk-s0505a:2076_12": "āviñchitvā āviñchitvāti attho.",
  "atk-s0505a:2076_13": "Etampi devadūte avuttakammakāraṇaṃ.",
  "atk-s0505a:2077_0": "680.",
  "atk-s0505a:2077_1": "Vetaraṇinti devadūte “mahatī khārodakā nadī”ti vuttanadiṃ.",
  "atk-s0505a:2077_2": "Sā kira gaṅgā viya udakabharitā dissati.",
  "atk-s0505a:2077_3": "Athettha nhāyissāma pivissāmāti nerayikā patanti.",
  "atk-s0505a:2077_4": "Tiṇhadhārakhuradhāranti tiṇhadhāraṃ khuradhāraṃ,",
  "atk-s0505a:2077_5": "tikkhadhārakhuradhāravatinti vuttaṃ hoti.",
  "atk-s0505a:2077_6": "Tassā kira nadiyā uddhamadho ubhayatīresu ca tiṇhadhārā khurā paṭipāṭiyā ṭhapitā viya tiṭṭhanti,",
  "atk-s0505a:2077_7": "tena sā “tiṇhadhārā khuradhārā”ti vuccati.",
  "atk-s0505a:2077_8": "Taṃ tiṇhadhārakhuradhāraṃ udakāsāya upenti allīyantīti attho.",
  "atk-s0505a:2077_9": "Evaṃ upentā ca pāpakammena coditā tattha mandā papatanti bālāti attho.",
  "atk-s0505a:2078_0": "681.",
  "atk-s0505a:2078_1": "Sāmā sabalāti etaṃ parato “soṇā”ti iminā yojetabbaṃ.",
  "atk-s0505a:2078_2": "Sāmavaṇṇā kammāsavaṇṇā ca soṇā khādantīti vuttaṃ hoti.",
  "atk-s0505a:2078_3": "Kākolagaṇāti kaṇhakākagaṇā.",
  "atk-s0505a:2078_4": "Paṭigiddhāti suṭṭhu sañjātagedhā hutvā,",
  "atk-s0505a:2078_5": "“mahāgijjhā”ti eke.",
  "atk-s0505a:2078_6": "Kulalāti kulalapakkhino,",
  "atk-s0505a:2078_7": "“senānametaṃ nāma”nti eke.",
  "atk-s0505a:2078_8": "Vāyasāti akaṇhakākā.",
  "atk-s0505a:2078_9": "Idampi devadūte avuttakammakāraṇaṃ.",
  "atk-s0505a:2078_10": "Tattha vuttānipi pana kānici idha na vuttāni,",
  "atk-s0505a:2078_11": "tāni etesaṃ purimapacchimabhāgattā vuttāneva hontīti veditabbāni.",
  "atk-s0505a:2079_0": "682.",
  "atk-s0505a:2079_1": "Idāni sabbamevetaṃ narakavuttiṃ dassetvā ovadanto “kicchā vatāya”nti gāthamāha.",
  "atk-s0505a:2079_2": "Tassattho –",
  "atk-s0505a:2079_3": "kicchā vata ayaṃ idha narake nānappakārakammakaraṇabhedā vutti,",
  "atk-s0505a:2079_4": "yaṃ jano phusati kibbisakārī.",
  "atk-s0505a:2079_5": "Tasmā idha jīvitasese jīvitasantatiyā vijjamānāya idha loke ṭhitoyeva samāno saraṇagamanādikusaladhammānuṭṭhānena kiccakaro naro siyā bhaveyya.",
  "atk-s0505a:2079_6": "Kiccakaro bhavantopi ca sātaccakāritāvaseneva bhaveyya,",
  "atk-s0505a:2079_7": "na pamajje muhuttampi na pamādamāpajjeyyāti ayamettha samuccayavaṇṇanā.",
  "atk-s0505a:2079_8": "Yasmā pana vuttāvasesāni padāni pubbe vuttanayattā uttānatthattā ca suviññeyyāneva,",
  "atk-s0505a:2079_9": "tasmā anupadavaṇṇanā na katāti.",
  "atk-s0505a:2080_0": "Paramatthajotikāya khuddaka-aṭṭhakathāya",
  "atk-s0505a:2081_0": "Suttanipāta-aṭṭhakathāya kokālikasuttavaṇṇanā niṭṭhitā.",
  "atk-s0505a:2082_0": "11. Nālakasuttavaṇṇanā",
  "atk-s0505a:2083_0": "685.",
  "atk-s0505a:2083_1": "Ānandajāteti nālakasuttaṃ.",
  "atk-s0505a:2083_2": "Kā uppatti?",
  "atk-s0505a:2083_3": "Padumuttarassa kira bhagavato sāvakaṃ moneyyapaṭipadaṃ paṭipannaṃ disvā tathattaṃ abhikaṅkhamāno tato",
  "atk-s0505a:2083_4": "pabhuti kappasatasahassaṃ pāramiyo pūretvā asitassa isino bhāgineyyo nālako nāma tāpaso bhagavantaṃ dhammacakkappavattitadivasato",
  "atk-s0505a:2083_5": "sattame divase “aññātameta”ntiādīhi dvīhi gāthāhi moneyyapaṭipadaṃ pucchi.",
  "atk-s0505a:2083_6": "Tassa bhagavā “moneyyaṃ te upaññissa”ntiādinā nayena taṃ byākāsi.",
  "atk-s0505a:2083_7": "Parinibbute pana bhagavati saṅgītiṃ karontenāyasmatā mahākassapena āyasmā ānando tameva moneyyapaṭipadaṃ",
  "atk-s0505a:2083_8": "puṭṭho yena yadā ca samādapito nālako bhagavantaṃ pucchi.",
  "atk-s0505a:2083_9": "Taṃ sabbaṃ pākaṭaṃ katvā dassetukāmo “ānandajāte”tiādikā vīsati vatthugāthāyo vatvā abhāsi.",
  "atk-s0505a:2083_10": "Taṃ sabbampi “nālakasutta”nti vuccati.",
  "atk-s0505a:2084_0": "Tattha ānandajāteti samiddhijāte vuddhippatte.",
  "atk-s0505a:2084_1": "Patīteti tuṭṭhe.",
  "atk-s0505a:2084_2": "Atha vā ānandajāteti pamudite.",
  "atk-s0505a:2084_3": "Patīteti somanassajāte.",
  "atk-s0505a:2084_4": "Sucivasaneti akiliṭṭhavasane.",
  "atk-s0505a:2084_5": "Devānañhi kapparukkhanibbattāni vasanāni rajaṃ vā malaṃ vā na gaṇhanti.",
  "atk-s0505a:2084_6": "Dussaṃ gahetvāti idha dussasadisattā “dussa”nti laddhavohāraṃ dibbavatthaṃ ukkhipitvā.",
  "atk-s0505a:2084_7": "Asito isīti kaṇhasarīravaṇṇattā evaṃladdhanāmo isi.",
  "atk-s0505a:2084_8": "Divāvihāreti divāvihāraṭṭhāne.",
  "atk-s0505a:2084_9": "Sesaṃ padato uttānameva.",
  "atk-s0505a:2085_0": "Sambandhato pana –",
  "atk-s0505a:2085_1": "ayaṃ kira suddhodanassa pitu sīhahanurañño purohito suddhodanassapi anabhisittakāle sippācariyo hutvā abhisittakāle purohitoyeva ahosi.",
  "atk-s0505a:2085_2": "Tassa sāyaṃ pātaṃ rājupaṭṭhānaṃ āgatassa rājā daharakāle viya nipaccakāraṃ akatvā añjalikammamattameva karoti.",
  "atk-s0505a:2085_3": "Dhammatā kiresā pattābhisekānaṃ sakyarājūnaṃ.",
  "atk-s0505a:2085_4": "Purohito tena nibbijjitvā “pabbajjāmahaṃ mahārājā”ti āha.",
  "atk-s0505a:2085_5": "Rājā tassa nicchayaṃ ñatvā “tena hi, ācariya,",
  "atk-s0505a:2085_6": "mameva uyyāne vasitabbaṃ,",
  "atk-s0505a:2085_7": "yathā te ahaṃ abhiṇhaṃ passeyya”nti yāci.",
  "atk-s0505a:2085_8": "So “evaṃ hotū”ti paṭissuṇitvā tāpasapabbajjaṃ pabbajitvā raññā upaṭṭhahiyamāno uyyāneyeva vasanto kasiṇaparikammaṃ",
  "atk-s0505a:2085_9": "katvā aṭṭha samāpattiyo pañcābhiññāyo ca nibbattesi.",
  "atk-s0505a:2085_10": "So tato pabhuti rājakule bhattakiccaṃ katvā himavantacātumahārājikabhavanādīnaṃ aññataraṃ gantvā divāvihāraṃ karoti.",
  "atk-s0505a:2085_11": "Athekadivasaṃ tāvatiṃsabhavanaṃ gantvā ratanavimānaṃ pavisitvā dibbaratanapallaṅke nisinno samādhisukhaṃ",
  "atk-s0505a:2085_12": "anubhavitvā sāyanhasamayaṃ vuṭṭhāya vimānadvāre ṭhatvā ito cito ca vilokento saṭṭhiyojanāya mahāvīthiyā",
  "atk-s0505a:2085_13": "celukkhepaṃ katvā bodhisattaguṇapasaṃsitāni thutivacanāni vatvā kīḷante sakkappamukhe deve addasa.",
  "atk-s0505a:2085_14": "Tenāha āyasmā ānando –",
  "atk-s0505a:2085_15": "“ānandajāte…pe…",
  "atk-s0505a:2085_16": "divāvihāre”ti.",
  "atk-s0505a:2086_0": "686.",
  "atk-s0505a:2086_1": "Tato so evaṃ disvāna deve…pe…",
  "atk-s0505a:2086_2": "kiṃ paṭicca.",
  "atk-s0505a:2086_3": "Tattha udaggeti abbhunnatakāye.",
  "atk-s0505a:2086_4": "Cittiṃ karitvānāti ādaraṃ katvā.",
  "atk-s0505a:2086_5": "Kalyarūpoti tuṭṭharūpo.",
  "atk-s0505a:2086_6": "Sesaṃ uttānatthameva.",
  "atk-s0505a:2087_0": "687.",
  "atk-s0505a:2087_1": "Idāni “yadāpi āsī”tiādigāthā uttānasambandhā eva.",
  "atk-s0505a:2087_2": "Padattho pana paṭhamagāthāya tāva saṅgamoti saṅgāmo.",
  "atk-s0505a:2087_3": "Jayo surānanti devānaṃ jayo.",
  "atk-s0505a:2088_0": "Tassāvibhāvatthaṃ ayamanupubbikathā veditabbā –",
  "atk-s0505a:2088_1": "sakko kira magadharaṭṭhe macalagāmavāsī tettiṃsamanussaseṭṭho magho nāma māṇavo hutvā satta vattapadāni",
  "atk-s0505a:2088_2": "pūretvā tāvatiṃsabhavane nibbatti saddhiṃ parisāya.",
  "atk-s0505a:2088_3": "Tato pubbadevā “āgantukadevaputtā āgatā,",
  "atk-s0505a:2088_4": "sakkāraṃ nesaṃ karissāmā”ti vatvā dibbapadumāni upanāmesuṃ,",
  "atk-s0505a:2088_5": "upaḍḍharajjena ca nimantesuṃ.",
  "atk-s0505a:2088_6": "Sakko upaḍḍharajjena asantuṭṭho sakaparisaṃ saññāpetvā ekadivasaṃ surāmadamatte te pāde gahetvā sinerupabbatapāde khipi.",
  "atk-s0505a:2088_7": "Tesaṃ sinerussa heṭṭhimatale dasasahassayojanaṃ asurabhavanaṃ nibbatti pāricchattakapaṭicchannabhūtāya citrapāṭaliyā upasobhitaṃ.",
  "atk-s0505a:2088_8": "Tato te satiṃ paṭilabhitvā tāvatiṃsabhavanaṃ apassantā “aho re naṭṭhā mayaṃ pānamadadosena,",
  "atk-s0505a:2088_9": "na dāni mayaṃ suraṃ pivimhā,",
  "atk-s0505a:2088_10": "asuraṃ pivimhā,",
  "atk-s0505a:2088_11": "na dānimhā surā,",
  "atk-s0505a:2088_12": "asurā dāni jātamhā”ti.",
  "atk-s0505a:2088_13": "Tato pabhuti “asurā”icceva uppannasamaññā hutvā “handa dāni devehi saddhiṃ saṅgāmemā”ti sineruṃ parito ārohiṃsu.",
  "atk-s0505a:2088_14": "Tato sakko asure yuddhena abbhuggantvā punapi samudde pakkhipitvā catūsu dvāresu attanā sadisaṃ indapaṭimaṃ māpetvā ṭhapesi.",
  "atk-s0505a:2088_15": "Tato asurā “appamatto vatāyaṃ sakko niccaṃ rakkhanto tiṭṭhatī”ti cintetvā punadeva nagaraṃ agamiṃsu.",
  "atk-s0505a:2088_16": "Tato devā attano jayaṃ ghosentā mahāvīthiyaṃ celukkhepaṃ karontā nakkhattaṃ kīḷiṃsu.",
  "atk-s0505a:2088_17": "Atha asito atītānāgate cattālīsakappe anussarituṃ samatthatāya “kiṃ nu kho imehi pubbepi evaṃ kīḷitapubba”nti",
  "atk-s0505a:2088_18": "āvajjento taṃ devāsurasaṅgāme devavijayaṃ disvā āha –",
  "atk-s0505a:2089_0": "“Yadāpi āsī asurehi saṅgamo,",
  "atk-s0505a:2090_0": "Jayo surānaṃ asurā parājitā;",
  "atk-s0505a:2091_0": "Tadāpi netādiso lomahaṃsano”ti.",
  "atk-s0505a:2092_0": "Tasmimpi kāle etādiso lomahaṃsano pamodo na āsi.",
  "atk-s0505a:2092_1": "Kimabbhutaṃ daṭṭhu marū pamoditāti ajja pana kiṃ abbhutaṃ disvā evaṃ devā pamuditāti.",
  "atk-s0505a:2093_0": "688.",
  "atk-s0505a:2093_1": "Dutiyagāthāya seḷentīti mukhena usseḷanasaddaṃ muñcanti.",
  "atk-s0505a:2093_2": "Gāyanti nānāvidhāni gītāni,",
  "atk-s0505a:2093_3": "vādayanti aṭṭhasaṭṭhi tūriyasahassāni,",
  "atk-s0505a:2093_4": "phoṭentīti apphoṭenti.",
  "atk-s0505a:2093_5": "Pucchāmi vohanti attanā āvajjetvā ñātuṃ samatthopi tesaṃ vacanaṃ sotukāmatāya pucchati.",
  "atk-s0505a:2093_6": "Merumuddhavāsineti sinerumuddhani vasante.",
  "atk-s0505a:2093_7": "Sinerussa hi heṭṭhimatale dasayojanasahassaṃ asurabhavanaṃ,",
  "atk-s0505a:2093_8": "majjhimatale dvisahassaparittadīpaparivārā cattāro mahādīpā,",
  "atk-s0505a:2093_9": "uparimatale dasayojanasahassaṃ tāvatiṃsabhavanaṃ.",
  "atk-s0505a:2093_10": "Tasmā devā “merumuddhavāsino”ti vuccanti.",
  "atk-s0505a:2093_11": "Mārisāti deve āmanteti,",
  "atk-s0505a:2093_12": "nidukkhā nirābādhāti vuttaṃ hoti.",
  "atk-s0505a:2094_0": "689.",
  "atk-s0505a:2094_1": "Athassa tamatthaṃ ārocentehi devehi vuttāya tatiyagāthāya bodhisattoti bujjhanakasatto,",
  "atk-s0505a:2094_2": "sammāsambodhiṃ gantuṃ araho satto ratanavaroti vararatanabhūto.",
  "atk-s0505a:2094_3": "Tenamha tuṭṭhāti tena kāraṇena mayaṃ tuṭṭhā.",
  "atk-s0505a:2094_4": "So hi buddhattaṃ patvā tathā dhammaṃ desessati,",
  "atk-s0505a:2094_5": "yathā mayañca aññe ca devagaṇā sekkhāsekkhabhūmiṃ pāpuṇissāma.",
  "atk-s0505a:2094_6": "Manussāpissa dhammaṃ sutvā ye na sakkhissanti parinibbātuṃ,",
  "atk-s0505a:2094_7": "te dānādīni katvā devaloke paripūressantīti ayaṃ kira nesaṃ adhippāyo.",
  "atk-s0505a:2094_8": "Tattha “tuṭṭhā kalyarūpā”ti kiñcāpi idaṃ padadvayaṃ atthato abhinnaṃ,",
  "atk-s0505a:2094_9": "tathāpi “kimabbhutaṃ daṭṭhu marū pamoditā,",
  "atk-s0505a:2094_10": "kiṃ devasaṅgho atiriva kalyarūpo”ti imassa pañhadvayassa vissajjanatthaṃ vuttanti veditabbaṃ.",
  "atk-s0505a:2095_0": "690.",
  "atk-s0505a:2095_1": "Idāni yena adhippāyena bodhisatte jāte tuṭṭhā ahesuṃ,",
  "atk-s0505a:2095_2": "taṃ āvikarontehi vuttāya catutthagāthāya sattaggahaṇena devamanussaggahaṇaṃ,",
  "atk-s0505a:2095_3": "pajāgahaṇena sesagatiggahaṇaṃ.",
  "atk-s0505a:2095_4": "Evaṃ dvīhi padehi pañcasupi gatīsu seṭṭhabhāvaṃ dasseti.",
  "atk-s0505a:2095_5": "Tiracchānāpi hi sīhādayo asantāsādiguṇayuttā,",
  "atk-s0505a:2095_6": "tepi ayameva atiseti.",
  "atk-s0505a:2095_7": "Tasmā “pajānamuttamo”ti vutto.",
  "atk-s0505a:2095_8": "Devamanussesu pana ye attahitāya paṭipannādayo cattāro puggalā,",
  "atk-s0505a:2095_9": "tesu ubhayahitapaṭipanno aggapuggalo ayaṃ,",
  "atk-s0505a:2095_10": "naresu ca usabhasadisattā narāsabho.",
  "atk-s0505a:2095_11": "Tenassa thutiṃ bhaṇantā idampi padadvayamāhaṃsu.",
  "atk-s0505a:2096_0": "691.",
  "atk-s0505a:2096_1": "Pañcamagāthāya taṃ saddanti taṃ devehi vuttavacanasaddaṃ.",
  "atk-s0505a:2096_2": "Avasarīti otari.",
  "atk-s0505a:2096_3": "Tada bhavananti tadā bhavanaṃ.",
  "atk-s0505a:2097_0": "692.",
  "atk-s0505a:2097_1": "Chaṭṭhagāthāya tatoti asitassa vacanato anantaraṃ.",
  "atk-s0505a:2097_2": "Ukkāmukhevāti ukkāmukhe eva,",
  "atk-s0505a:2097_3": "mūsāmukheti vuttaṃ hoti.",
  "atk-s0505a:2097_4": "Sukusalasampahaṭṭhanti sukusalena suvaṇṇakārena saṅghaṭṭitaṃ,",
  "atk-s0505a:2097_5": "saṅghaṭṭentena tāpitanti adhippāyo.",
  "atk-s0505a:2097_6": "Daddallamānanti vijjotamānaṃ.",
  "atk-s0505a:2097_7": "Asitavhayassāti asitanāmassa dutiyena nāmena kaṇhadevilassa isino.",
  "atk-s0505a:2098_0": "693.",
  "atk-s0505a:2098_1": "Sattamagāthāya tārāsabhaṃ vāti tārānaṃ usabhasadisaṃ,",
  "atk-s0505a:2098_2": "candanti adhippāyo.",
  "atk-s0505a:2098_3": "Visuddhanti abbhādiupakkilesarahitaṃ.",
  "atk-s0505a:2098_4": "Saradarivāti sarade iva.",
  "atk-s0505a:2098_5": "Ānandajātoti savanamatteneva uppannāya pītiyā pītijāto.",
  "atk-s0505a:2098_6": "Alattha pītinti disvā punapi pītiṃ labhi.",
  "atk-s0505a:2099_0": "694.",
  "atk-s0505a:2099_1": "Tato paraṃ bodhisattassa devehi sadā payujjamānasakkāradīpanatthaṃ vuttaaṭṭhamagāthāya anekasākhanti anekasalākaṃ.",
  "atk-s0505a:2099_2": "Sahassamaṇḍalanti rattasuvaṇṇamayasahassamaṇḍalayuttaṃ.",
  "atk-s0505a:2099_3": "Chattanti dibbasetacchattaṃ.",
  "atk-s0505a:2099_4": "Vītipatantīti sarīraṃ bījamānā patanuppatanaṃ karonti.",
  "atk-s0505a:2100_0": "695.",
  "atk-s0505a:2100_1": "Navamagāthāya jaṭīti jaṭilo.",
  "atk-s0505a:2100_2": "Kaṇhasirivhayoti kaṇhasaddena ca sirisaddena ca avhayamāno.",
  "atk-s0505a:2100_3": "Taṃ kira “sirikaṇho”tipi avhayanti āmantenti,",
  "atk-s0505a:2100_4": "ālapantīti vuttaṃ hoti.",
  "atk-s0505a:2100_5": "Paṇḍukambaleti rattakambale.",
  "atk-s0505a:2100_6": "Adhikārato cettha “kumāra”nti vattabbaṃ,",
  "atk-s0505a:2100_7": "pāṭhaseso vā kātabbo.",
  "atk-s0505a:2100_8": "Purimagāthāya ca ahatthapāsagataṃ sandhāya “disvā”ti vuttaṃ.",
  "atk-s0505a:2100_9": "Idha pana hatthapāsagataṃ paṭiggahaṇatthaṃ upanītaṃ,",
  "atk-s0505a:2100_10": "tasmā puna vacanaṃ “disvā”ti.",
  "atk-s0505a:2100_11": "Purimaṃ vā dassanapītilābhāpekkhaṃ gāthāvasāne “vipulamalattha pīti”nti vacanato,",
  "atk-s0505a:2100_12": "idaṃ paṭiggahāpekkhaṃ avasāne “sumano paṭiggahe”ti vacanato.",
  "atk-s0505a:2100_13": "Purimañca kumārasambandhameva,",
  "atk-s0505a:2100_14": "idaṃ setacchattasambandhampi.",
  "atk-s0505a:2100_15": "Disvāti satasahassagghanake gandhārarattakambale suvaṇṇanikkhaṃ viya kumāraṃ “chattaṃ marū”ti ettha vuttappakāraṃ",
  "atk-s0505a:2100_16": "setacchattaṃ dhāriyantaṃ muddhani disvā.",
  "atk-s0505a:2100_17": "Keci pana “idaṃ mānusakaṃ chattaṃ sandhāya vutta”nti bhaṇanti.",
  "atk-s0505a:2100_18": "Yatheva hi devā,",
  "atk-s0505a:2100_19": "evaṃ manussāpi chattacāmaramorahatthatālavaṇṭavāḷabījanihatthā mahāpurisaṃ upagacchantīti.",
  "atk-s0505a:2100_20": "Evaṃ santepi na tassa vacanena kocipi atisayo atthi,",
  "atk-s0505a:2100_21": "tasmā yathāvuttameva sundaraṃ.",
  "atk-s0505a:2100_22": "Paṭiggaheti ubhohi hatthehi paṭiggahesi.",
  "atk-s0505a:2100_23": "Isiṃ kira vandāpetuṃ kumāraṃ upanesuṃ.",
  "atk-s0505a:2100_24": "Athassa pādā parivattitvā isissa matthake patiṭṭhahiṃsu.",
  "atk-s0505a:2100_25": "So tampi acchariyaṃ disvā udaggacitto sumano paṭiggahesi.",
  "atk-s0505a:2101_0": "696.",
  "atk-s0505a:2101_1": "Dasamagāthāyaṃ jigīsakoti jigīsanto magganto pariyesanto,",
  "atk-s0505a:2101_2": "upaparikkhantoti vuttaṃ hoti.",
  "atk-s0505a:2101_3": "Lakkhaṇamantapāragūti lakkhaṇānaṃ vedānañca pāraṃ gato.",
  "atk-s0505a:2101_4": "Anuttarāyanti anuttaro ayaṃ.",
  "atk-s0505a:2101_5": "So kira attano abhimukhāgatesu mahāsattassa pādatalesu cakkāni disvā tadanusārena sesalakkhaṇāni jigīsanto",
  "atk-s0505a:2101_6": "sabbaṃ lakkhaṇasampattiṃ disvā “addhāyaṃ buddho bhavissatī”ti ñatvā evamāha.",
  "atk-s0505a:2102_0": "697.",
  "atk-s0505a:2102_1": "Ekādasāyaṃ athattano gamananti paṭisandhivasena arūpagamanaṃ.",
  "atk-s0505a:2102_2": "Akalyarūpo gaḷayati assukānīti taṃ attano arūpūpapattiṃ anussaritvā “na dānāhaṃ assa dhammadesanaṃ sotuṃ",
  "atk-s0505a:2102_3": "lacchāmī”ti atuṭṭharūpo balavasokābhibhavena domanassajāto hutvā assūni pāteti gaḷayati.",
  "atk-s0505a:2102_4": "“Garayatī”tipi pāṭho.",
  "atk-s0505a:2102_5": "Yadi panesa rūpabhave cittaṃ nameyya,",
  "atk-s0505a:2102_6": "kiṃ tattha na uppajjeyya,",
  "atk-s0505a:2102_7": "yenevaṃ rodatīti?",
  "atk-s0505a:2102_8": "Na na uppajjeyya,",
  "atk-s0505a:2102_9": "akusalatāya panetaṃ vidhiṃ na jānāti.",
  "atk-s0505a:2102_10": "Evaṃ santepi domanassuppattiyevassa ayuttā samāpattilābhena vikkhambhitattāti ce? Na,",
  "atk-s0505a:2102_11": "vikkhambhitattā eva.",
  "atk-s0505a:2102_12": "Maggabhāvanāya samucchinnā hi kilesā na uppajjanti,",
  "atk-s0505a:2102_13": "samāpattilābhīnaṃ pana balavapaccayena uppajjanti.",
  "atk-s0505a:2102_14": "Uppanne kilese parihīnajjhānattā kutassa arūpagamananti ce?",
  "atk-s0505a:2102_15": "Appakasirena punādhigamato.",
  "atk-s0505a:2102_16": "Samāpattilābhino hi uppanne kilese balavavītikkamaṃ anāpajjantā vūpasantamatteyeva kilesavege puna taṃ visesaṃ appakasirenevādhigacchanti,",
  "atk-s0505a:2102_17": "“parihīnavisesā ime”tipi duviññeyyā honti,",
  "atk-s0505a:2102_18": "tādiso ca eso.",
  "atk-s0505a:2102_19": "No ce kumāre bhavissati antarāyoti na bhavissati nu kho imasmiṃ kumāre antarāyo.",
  "atk-s0505a:2103_0": "698.",
  "atk-s0505a:2103_1": "Dvādasāyaṃ na orakāyanti ayaṃ orako paritto na hoti.",
  "atk-s0505a:2103_2": "Uttaragāthāya vattabbaṃ buddhabhāvaṃ sandhāyāha.",
  "atk-s0505a:2104_0": "699.",
  "atk-s0505a:2104_1": "Terasāyaṃ sambodhiyagganti sabbaññutaññāṇaṃ.",
  "atk-s0505a:2104_2": "Tañhi aviparītabhāvena sammā bujjhanato sambodhi,",
  "atk-s0505a:2104_3": "katthaci āvaraṇābhāvena sabbañāṇuttamato “agga”nti vuccati.",
  "atk-s0505a:2104_4": "Phusissatīti pāpuṇissati.",
  "atk-s0505a:2104_5": "Paramavisuddhadassīti nibbānadassī.",
  "atk-s0505a:2104_6": "Tañhi ekantavisuddhattā paramavisuddhaṃ.",
  "atk-s0505a:2104_7": "Vitthārikassāti vitthārikaṃ assa.",
  "atk-s0505a:2104_8": "Brahmacariyanti sāsanaṃ.",
  "atk-s0505a:2105_0": "700.",
  "atk-s0505a:2105_1": "Cuddasāyaṃ athantarāti antarāyeva assa,",
  "atk-s0505a:2105_2": "sambodhippattito orato evāti vuttaṃ hoti.",
  "atk-s0505a:2105_3": "Na sossanti na suṇissaṃ.",
  "atk-s0505a:2105_4": "Asamadhurassāti asamavīriyassa.",
  "atk-s0505a:2105_5": "Aṭṭoti āturo.",
  "atk-s0505a:2105_6": "Byasanaṃ gatoti sukhavināsaṃ patto.",
  "atk-s0505a:2105_7": "Aghāvīti dukkhito,",
  "atk-s0505a:2105_8": "sabbaṃ domanassuppādameva sandhāyāha.",
  "atk-s0505a:2105_9": "Domanassena hi so āturo.",
  "atk-s0505a:2105_10": "Tañcassa sukhabyasanato byasanaṃ,",
  "atk-s0505a:2105_11": "sukhavināsanatoti vuttaṃ hoti.",
  "atk-s0505a:2105_12": "Tena ca so cetasikaaghabhūtena aghāvī.",
  "atk-s0505a:2106_0": "701.",
  "atk-s0505a:2106_1": "Pannarasāyaṃ vipulaṃ janetvānāti vipulaṃ janetvā.",
  "atk-s0505a:2106_2": "Ayameva vā pāṭho.",
  "atk-s0505a:2106_3": "Niggamāti niggato.",
  "atk-s0505a:2106_4": "Evaṃ niggato ca so bhāgineyyaṃ sayanti sakaṃ bhāgineyyaṃ,",
  "atk-s0505a:2106_5": "attano bhaginiyā puttanti vuttaṃ hoti.",
  "atk-s0505a:2106_6": "Samādapesīti attano appāyukabhāvaṃ ñatvā kaniṭṭhabhaginiyā ca puttassa nālakassa māṇavakassa upacitapuññataṃ",
  "atk-s0505a:2106_7": "attano balena ñatvā “vuḍḍhippatto pamādampi āpajjeyyā”ti naṃ anukampamāno bhaginiyā gharaṃ gantvā “kahaṃ",
  "atk-s0505a:2106_8": "nālako”ti. “Bahi, bhante,",
  "atk-s0505a:2106_9": "kīḷatī”ti.",
  "atk-s0505a:2106_10": "“Ānetha na”nti āṇāpetvā taṅkhaṇaṃyeva tāpasapabbajjaṃ pabbājetvā samādapesi ovadi anusāsi. Kathaṃ?",
  "atk-s0505a:2106_11": "“Buddhoti ghosaṃ…pe…",
  "atk-s0505a:2106_12": "brahmacariya”nti soḷasamagāthamāha.",
  "atk-s0505a:2107_0": "702.",
  "atk-s0505a:2107_1": "Tattha yada paratoti yadā parato.",
  "atk-s0505a:2107_2": "Dhammamagganti paramadhammassa nibbānassa maggaṃ,",
  "atk-s0505a:2107_3": "dhammaṃ vā aggaṃ saha paṭipadāya nibbānaṃ.",
  "atk-s0505a:2107_4": "Tasminti tassa santike.",
  "atk-s0505a:2107_5": "Brahmacariyanti samaṇadhammaṃ.",
  "atk-s0505a:2108_0": "703.",
  "atk-s0505a:2108_1": "Sattarasāyaṃ tādināti tassaṇṭhitena,",
  "atk-s0505a:2108_2": "tasmiṃ samaye kilesavikkhambhane samādhilābhe ca sati vikkhambhitakilesena samāhitacittena cāti adhippāyo.",
  "atk-s0505a:2108_3": "Anāgate paramavisuddhadassināti “ayaṃ nālako anāgate kāle bhagavato santike paramavisuddhaṃ nibbānaṃ",
  "atk-s0505a:2108_4": "passissatī”ti evaṃ diṭṭhattā so isi iminā pariyāyena “anāgate paramavisuddhadassī”ti vutto.",
  "atk-s0505a:2108_5": "Tena anāgate paramavisuddhadassinā.",
  "atk-s0505a:2108_6": "Upacitapuññasañcayoti padumuttarato pabhuti katapuññasañcayo.",
  "atk-s0505a:2108_7": "Patikkhanti āgamayamāno.",
  "atk-s0505a:2108_8": "Parivasīti pabbajitvā tāpasavesena vasi.",
  "atk-s0505a:2108_9": "Rakkhitindriyoti rakkhitasotindriyo hutvā.",
  "atk-s0505a:2108_10": "So kira tato pabhuti udake na nimujji “udakaṃ pavisitvā sotindriyaṃ vināseyya,",
  "atk-s0505a:2108_11": "tato dhammassavanabāhiro bhaveyya”nti cintetvā.",
  "atk-s0505a:2109_0": "704.",
  "atk-s0505a:2109_1": "Aṭṭhārasāyaṃ sutvāna ghosanti so nālako evaṃ parivasanto anupubbena bhagavatā sambodhiṃ patvā bārāṇasiyaṃ",
  "atk-s0505a:2109_2": "dhammacakke pavattite taṃ “bhagavatā dhammacakkaṃ pavattitaṃ,",
  "atk-s0505a:2109_3": "sammāsambuddho vata so bhagavā uppanno”tiādinā nayena jinavaracakkavattane pavattaghosaṃ attano atthakāmāhi devatāhi āgantvā ārocitaṃ sutvā.",
  "atk-s0505a:2109_4": "Gantvāna disvā isinisabhanti sattāhaṃ devatāhi moneyyakolāhale kayiramāne sattame divase isipatanaṃ gantvā “nālako āgamissati,",
  "atk-s0505a:2109_5": "tassa dhammaṃ desessāmī”ti iminā ca abhisandhinā varabuddhāsane nisinnaṃ disvā nisabhasadisaṃ isinisabhaṃ bhagavantaṃ.",
  "atk-s0505a:2109_6": "Pasannoti saha dassaneneva pasannacitto hutvā.",
  "atk-s0505a:2109_7": "Moneyyaseṭṭhanti ñāṇuttamaṃ,",
  "atk-s0505a:2109_8": "maggañāṇanti vuttaṃ hoti.",
  "atk-s0505a:2109_9": "Samāgate asitāvhayassa sāsaneti asitassa isino ovādakāle anuppatte. Tena hi –",
  "atk-s0505a:2109_10": "“yadā vivarati dhammamaggaṃ,",
  "atk-s0505a:2109_11": "tadā gantvā samayaṃ paripucchamāno carassu tasmiṃ bhagavati brahmacariya”nti anusiṭṭho,",
  "atk-s0505a:2109_12": "ayañca so kālo.",
  "atk-s0505a:2109_13": "Tena vuttaṃ –",
  "atk-s0505a:2109_14": "“samāgate asitāvhayassa sāsane”ti.",
  "atk-s0505a:2109_15": "Sesamettha pākaṭameva.",
  "atk-s0505a:2110_0": "Ayaṃ tāva vatthugāthāvaṇṇanā.",
  "atk-s0505a:2111_0": "705.",
  "atk-s0505a:2111_1": "Pucchāgāthādvaye aññātametanti viditaṃ mayā etaṃ.",
  "atk-s0505a:2111_2": "Yathātathanti aviparītaṃ.",
  "atk-s0505a:2111_3": "Ko adhippāyo?",
  "atk-s0505a:2111_4": "Yaṃ asito “sambodhiyaggaṃ phusissatāyaṃ kumāro”ti ñatvā “buddhoti ghosaṃ yada parato suṇosi,",
  "atk-s0505a:2111_5": "sambodhippatto vivarati dhammamagga”nti maṃ avaca,",
  "atk-s0505a:2111_6": "tadetaṃ mayā asitassa vacanaṃ ajja bhagavantaṃ sakkhiṃ disvā “yathātathamevā”ti aññātanti.",
  "atk-s0505a:2111_7": "Taṃ tanti tasmā taṃ.",
  "atk-s0505a:2111_8": "Sabbadhammāna pāragunti hemavatasutte vuttanayena chahi ākārehi.",
  "atk-s0505a:2111_9": "Sabbadhammānaṃ pāragataṃ.",
  "atk-s0505a:2112_0": "706.",
  "atk-s0505a:2112_1": "Anagāriyupetassāti anagāriyaṃ upetassa,",
  "atk-s0505a:2112_2": "pabbajitassāti attho.",
  "atk-s0505a:2112_3": "Bhikkhācariyaṃ jigīsatoti ariyehi āciṇṇaṃ anupakkiliṭṭhaṃ bhikkhācariyaṃ pariyesamānassa.",
  "atk-s0505a:2112_4": "Moneyyanti munīnaṃ santakaṃ.",
  "atk-s0505a:2112_5": "Uttamaṃ padanti uttamapaṭipadaṃ.",
  "atk-s0505a:2112_6": "Sesamettha pākaṭameva.",
  "atk-s0505a:2113_0": "707.",
  "atk-s0505a:2113_1": "Athassa evaṃ puṭṭho bhagavā “moneyyaṃ te upaññissa”ntiādinā nayena moneyyapaṭipadaṃ byākāsi.",
  "atk-s0505a:2113_2": "Tattha upaññissanti upaññāpeyyaṃ,",
  "atk-s0505a:2113_3": "vivareyyaṃ paññāpeyyanti attho.",
  "atk-s0505a:2113_4": "Dukkaraṃ durabhisambhavanti kātuñca dukkhaṃ kayiramānañca sambhavituṃ sahituṃ dukkhanti vuttaṃ hoti.",
  "atk-s0505a:2113_5": "Ayaṃ panettha adhippāyo –",
  "atk-s0505a:2113_6": "ahaṃ te moneyyaṃ paññāpeyyaṃ,",
  "atk-s0505a:2113_7": "yadi naṃ kātuṃ vā abhisambhotuṃ vā sukhaṃ bhaveyya,",
  "atk-s0505a:2113_8": "evaṃ pana dukkaraṃ durabhisambhavaṃ puthujjanakālato pabhuti kiliṭṭhacittaṃ anuppādetvā paṭipajjitabbato.",
  "atk-s0505a:2113_9": "Tathā hi naṃ ekassa buddhassa ekova sāvako karoti ca sambhoti cāti.",
  "atk-s0505a:2114_0": "Evaṃ bhagavā moneyyassa dukkarabhāvaṃ durabhisambhavatañca dassento nālakassa ussāhaṃ janetvā tamassa vattukāmo āha “handa te naṃ pavakkhāmi,",
  "atk-s0505a:2114_1": "santhambhassu daḷho bhavā”ti.",
  "atk-s0505a:2114_2": "Tattha handāti byavasāyatthe nipāto.",
  "atk-s0505a:2114_3": "Te naṃ pavakkhāmīti tuyhaṃ taṃ moneyyaṃ pavakkhāmi.",
  "atk-s0505a:2114_4": "Santhambhassūti dukkarakaraṇasamatthena vīriyūpatthambhena attānaṃ upatthambhaya.",
  "atk-s0505a:2114_5": "Daḷho bhavāti durabhisambhavasahanasamatthāya asithilaparakkamatāya thiro hoti.",
  "atk-s0505a:2114_6": "Kiṃ vuttaṃ hoti?",
  "atk-s0505a:2114_7": "Yasmā tvaṃ upacitapuññasambhāro,",
  "atk-s0505a:2114_8": "tasmāhaṃ ekantabyavasitova hutvā evaṃ dukkaraṃ durabhisambhavampi samānaṃ tuyhaṃ taṃ moneyyaṃ pavakkhāmi,",
  "atk-s0505a:2114_9": "santhambhassu daḷho bhavāti.",
  "atk-s0505a:2115_0": "708.",
  "atk-s0505a:2115_1": "Evaṃ paramasallekhaṃ moneyyavattaṃ vattukāmo nālakaṃ santhambhane daḷhībhāve ca niyojetvā paṭhamaṃ tāva",
  "atk-s0505a:2115_2": "gāmūpanibaddhakilesappahānaṃ dassento “samānabhāga”nti upaḍḍhagāthamāha.",
  "atk-s0505a:2115_3": "Tattha samānabhāganti samabhāgaṃ ekasadisaṃ ninnānākaraṇaṃ.",
  "atk-s0505a:2115_4": "Akkuṭṭhavanditanti akkosañca vandanañca.",
  "atk-s0505a:2116_0": "Idāni yathā taṃ samānabhāgaṃ kayirati,",
  "atk-s0505a:2116_1": "taṃ upāyaṃ dassento “manopadosa”nti upaḍḍhagāthamāha.",
  "atk-s0505a:2116_2": "Tassattho –",
  "atk-s0505a:2116_3": "akkuṭṭho manopadosaṃ rakkheyya,",
  "atk-s0505a:2116_4": "vandito santo anuṇṇato care,",
  "atk-s0505a:2116_5": "raññāpi vandito samāno “maṃ vandatī”ti uddhaccaṃ nāpajjeyya.",
  "atk-s0505a:2117_0": "709.",
  "atk-s0505a:2117_1": "Idāni araññūpanibaddhakilesappahānaṃ dassento “uccāvacā”ti gāthamāha.",
  "atk-s0505a:2117_2": "Tassattho –",
  "atk-s0505a:2117_3": "araññasaññite dāyepi iṭṭhāniṭṭhavasena uccāvacā nānappakārā ārammaṇā niccharanti,",
  "atk-s0505a:2117_4": "cakkhādīnaṃ āpāthamāgacchanti,",
  "atk-s0505a:2117_5": "te ca kho aggisikhūpamā pariḷāhajanakaṭṭhena.",
  "atk-s0505a:2117_6": "Yathā vā ḍayhamāne vane aggisikhā nānappakāratāya uccāvacā niccharanti,",
  "atk-s0505a:2117_7": "sadhūmāpi,",
  "atk-s0505a:2117_8": "vidhūmāpi, nīlāpi, pītāpi, rattāpi,",
  "atk-s0505a:2117_9": "khuddakāpi,",
  "atk-s0505a:2117_10": "mahantāpi,",
  "atk-s0505a:2117_11": "evaṃ sīhabyagghamanussāmanussavividhavihaṅgavirutapupphaphalapallavādibhedavasena nānappakāratāya dāye uccāvacā ārammaṇā niccharanti bhiṃsanakāpi,",
  "atk-s0505a:2117_12": "rajanīyāpi,",
  "atk-s0505a:2117_13": "dosanīyāpi,",
  "atk-s0505a:2117_14": "mohanīyāpi. Tenāha –",
  "atk-s0505a:2117_15": "“uccāvacā niccharanti,",
  "atk-s0505a:2117_16": "dāye aggisikhūpamā”ti.",
  "atk-s0505a:2117_17": "Evaṃ niccharantesu ca uccāvacesu ārammaṇesu yā kāci uyyānavanacārikaṃ gatā samānā pakatiyā vā vanacāriniyo",
  "atk-s0505a:2117_18": "kaṭṭhahārikādayo rahogataṃ disvā hasitalapitaruditadunnivatthādīhi nāriyo muniṃ palobhenti,",
  "atk-s0505a:2117_19": "tā su taṃ mā palobhayuṃ,",
  "atk-s0505a:2117_20": "tā nāriyo taṃ mā palobhayuṃ.",
  "atk-s0505a:2117_21": "Yathā na palobhenti,",
  "atk-s0505a:2117_22": "tathā karohīti vuttaṃ hoti.",
  "atk-s0505a:2118_0": "710- 11.",
  "atk-s0505a:2118_1": "Evamassa bhagavā gāme ca araññe ca paṭipattividhiṃ dassetvā idāni sīlasaṃvaraṃ dassento “virato methunā dhammā”ti gāthādvayamāha.",
  "atk-s0505a:2118_2": "Tattha hitvā kāme paropareti methunadhammato avasesepi sundare ca asundare ca pañca kāmaguṇe hitvā.",
  "atk-s0505a:2118_3": "Tappahānena hi methunavirati susampannā hoti. Tenāha –",
  "atk-s0505a:2118_4": "“hitvā kāme paropare”ti.",
  "atk-s0505a:2118_5": "Ayamettha adhippāyo.",
  "atk-s0505a:2118_6": "“Aviruddho”tiādīni pana padāni “na haneyya,",
  "atk-s0505a:2118_7": "na ghātaye”ti ettha vuttāya pāṇātipātāveramaṇiyā sampattidassanatthaṃ vuttāni.",
  "atk-s0505a:2118_8": "Tatrāyaṃ saṅkhepavaṇṇanā –",
  "atk-s0505a:2118_9": "parapakkhiyesu pāṇesu aviruddho,",
  "atk-s0505a:2118_10": "attapakkhiyesu asāratto,",
  "atk-s0505a:2118_11": "sabbepi sataṇhanittaṇhatāya tasathāvare pāṇe jīvitukāmatāya amaritukāmatāya sukhakāmatāya dukkhapaṭikūlatāya",
  "atk-s0505a:2118_12": "ca “yathā ahaṃ tathā ete”ti attasamānatāya tesu virodhaṃ vinento teneva pakārena “yathā ete tathā aha”nti",
  "atk-s0505a:2118_13": "paresaṃ samānatāya ca attani anurodhaṃ vinento evaṃ ubhayathāpi anurodhavirodhavippahīno hutvā maraṇapaṭikūlatāya",
  "atk-s0505a:2118_14": "attānaṃ upamaṃ katvā pāṇesu ye keci tase vā thāvare vā pāṇe na haneyya sāhatthikādīhi payogehi,",
  "atk-s0505a:2118_15": "na ghātaye āṇattikādīhīti.",
  "atk-s0505a:2119_0": "712.",
  "atk-s0505a:2119_1": "Evamassa methunaviratipāṇātipātaviratimukhena saṅkhepato pātimokkhasaṃvarasīlaṃ vatvā “hitvā kāme”tiādīhi",
  "atk-s0505a:2119_2": "indriyasaṃvarañca dassetvā idāni ājīvapārisuddhiṃ dassento “hitvā icchañcā”tiādimāha.",
  "atk-s0505a:2119_3": "Tassattho –",
  "atk-s0505a:2119_4": "yāyaṃ taṇhā ekaṃ laddhā dutiyaṃ icchati,",
  "atk-s0505a:2119_5": "dve laddhā tatiyaṃ,",
  "atk-s0505a:2119_6": "satasahassaṃ laddhā taduttarimpi icchatīti evaṃ appaṭiladdhavisayaṃ icchanato “icchā”ti vuccati,",
  "atk-s0505a:2119_7": "yo cāyaṃ paṭiladdhavisayalubbhano lobho.",
  "atk-s0505a:2119_8": "Taṃ hitvā icchañca lobhañca yattha satto puthujjano,",
  "atk-s0505a:2119_9": "yasmiṃ cīvarādipaccaye tehi icchālobhehi puthujjano satto laggo paṭibaddho tiṭṭhati,",
  "atk-s0505a:2119_10": "tattha taṃ ubhayampi hitvā paccayatthaṃ ājīvapārisuddhiṃ avirodhento ñāṇacakkhunā cakkhumā hutvā imaṃ moneyyapaṭipadaṃ paṭipajjeyya.",
  "atk-s0505a:2119_11": "Evañhi paṭipanno tareyya narakaṃ imaṃ,",
  "atk-s0505a:2119_12": "duppūraṇaṭṭhena narakasaññitaṃ micchājīvahetubhūtaṃ imaṃ paccayataṇhaṃ tareyya,",
  "atk-s0505a:2119_13": "imāya vā paṭipadāya tareyyāti vuttaṃ hoti.",
  "atk-s0505a:2120_0": "713.",
  "atk-s0505a:2120_1": "Evaṃ paccayataṇhāpahānamukhena ājīvapārisuddhiṃ dassetvā idāni bhojane mattaññutāmukhena paccayaparibhogasīlaṃ tadanusārena ca yāva arahattappatti,",
  "atk-s0505a:2120_2": "tāva paṭipadaṃ dassento “ūnūdaro”ti gāthamāha.",
  "atk-s0505a:2120_3": "Tassattho –",
  "atk-s0505a:2120_4": "dhammena samena laddhesu itarītaracīvarādīsu paccayesu āhāraṃ tāva āhārento –",
  "atk-s0505a:2121_0": "“Cattāro pañca ālope, abhutvā udakaṃ pive;",
  "atk-s0505a:2122_0": "Alaṃ phāsuvihārāya, pahitattassa bhikkhuno”ti. –",
  "atk-s0505a:2123_0": "Vuttanayena ūnaudaro assa,",
  "atk-s0505a:2123_1": "na vātabharitabhastā viya uddhumātudaro,",
  "atk-s0505a:2123_2": "bhattasammadapaccayā thinamiddhaṃ parihareyyāti vuttaṃ hoti.",
  "atk-s0505a:2123_3": "Ūnūdaro hontopi ca mitāhāro assa bhojane mattaññū,",
  "atk-s0505a:2123_4": "“neva davāyā”tiādinā paccavekkhaṇena guṇato dosato ca paricchinnāhāro.",
  "atk-s0505a:2123_5": "Evaṃ mitāhāro samānopi paccayadhutaṅgapariyattiadhigamavasena catubbidhāya appicchatāya appiccho assa.",
  "atk-s0505a:2123_6": "Ekaṃsena hi moneyyapaṭipadaṃ paṭipannena bhikkhunā evaṃ appicchena bhavitabbaṃ.",
  "atk-s0505a:2123_7": "Tattha ekekasmiṃ paccaye tīhi santosehi santussanā paccayappicchatā.",
  "atk-s0505a:2123_8": "Dhutaṅgadharasseva sato “dhutavāti maṃ pare jānantū”ti anicchanatā dhutaṅgappicchatā.",
  "atk-s0505a:2123_9": "Bahussutasseva sato “bahussutoti maṃ pare jānantū”ti anicchanatā pariyattiappicchatā majjhantikattherassa viya.",
  "atk-s0505a:2123_10": "Adhigamasampannasseva sato “adhigato ayaṃ kusalaṃ dhammanti maṃ pare jānantū”ti anicchanatā adhigamappicchatā.",
  "atk-s0505a:2123_11": "Sā ca arahattādhigamato oraṃ veditabbā.",
  "atk-s0505a:2123_12": "Arahattādhigamatthañhi ayaṃ paṭipadāti.",
  "atk-s0505a:2123_13": "Evaṃ appicchopi ca arahattamaggena taṇhāloluppaṃ hitvā alolupo assa.",
  "atk-s0505a:2123_14": "Evaṃ alolupo hi sadā icchāya nicchāto aniccho hoti nibbuto,",
  "atk-s0505a:2123_15": "yāya icchāya chātā honti sattā khuppipāsāturā viya atittā,",
  "atk-s0505a:2123_16": "tāya icchāya aniccho hoti anicchattā ca nicchāto hoti anāturo paramatittippatto.",
  "atk-s0505a:2123_17": "Evaṃ nicchātattā nibbuto hoti vūpasantasabbakilesapariḷāhoti evamettha uppaṭipāṭiyā yojanā veditabbā.",
  "atk-s0505a:2124_0": "714.",
  "atk-s0505a:2124_1": "Evaṃ yāva arahattappatti,",
  "atk-s0505a:2124_2": "tāvapaṭipadaṃ kathetvā idāni taṃ paṭipadaṃ paṭipannassa bhikkhuno arahattappattiniṭṭhaṃ dhutaṅgasamādānaṃ",
  "atk-s0505a:2124_3": "senāsanavattañca kathento “sa piṇḍacāra”nti gāthādvayamāha.",
  "atk-s0505a:2124_4": "Tattha sa piṇḍacāraṃ caritvāti so bhikkhu bhikkhaṃ caritvā bhattakiccaṃ vā katvā.",
  "atk-s0505a:2124_5": "Vanantamabhihārayeti apapañcito gihipapañcena vanaṃ eva gaccheyya.",
  "atk-s0505a:2124_6": "Upaṭṭhito rukkhamūlasminti rukkhamūle ṭhito vā hutvā.",
  "atk-s0505a:2124_7": "Āsanūpagatoti āsanaṃ upagato vā hutvā,",
  "atk-s0505a:2124_8": "nisinnoti vuttaṃ hoti.",
  "atk-s0505a:2124_9": "Munīti moneyyapaṭipadaṃ paṭipanno.",
  "atk-s0505a:2124_10": "Ettha ca “piṇḍacāraṃ caritvā”ti iminā piṇḍapātikaṅgaṃ vuttaṃ.",
  "atk-s0505a:2124_11": "Yasmā pana ukkaṭṭhapiṇḍapātiko sapadānacārī ekāsaniko pattapiṇḍiko khalupacchābhattiko ca hotiyeva,",
  "atk-s0505a:2124_12": "tecīvarikapaṃsukūlampi ca samādiyateva,",
  "atk-s0505a:2124_13": "tasmā imānipi cha vuttāneva honti.",
  "atk-s0505a:2124_14": "“Vanantamabhihāraye”ti iminā pana āraññikaṅgaṃ vuttaṃ,",
  "atk-s0505a:2124_15": "“upaṭṭhito rukkhamūlasmi”nti iminā rukkhamūlikaṅgaṃ,",
  "atk-s0505a:2124_16": "“āsanūpagato”ti iminā nesajjikaṅgaṃ.",
  "atk-s0505a:2124_17": "Yathākkamaṃ pana etesaṃ anulomattā abbhokāsikayathāsanthatikasosānikaṅgāni vuttāniyeva hontīti evametāya",
  "atk-s0505a:2124_18": "gāthāya terasa dhutaṅgāni nālakattherassa kathesi.",
  "atk-s0505a:2125_0": "715.",
  "atk-s0505a:2125_1": "Sa jhānapasuto dhīroti so anuppannassa jhānassa uppādanena uppannassa āvajjanasamāpajjanādhiṭṭhānavuṭṭhānapaccavekkhaṇehi ca jhānesu pasuto anuyutto.",
  "atk-s0505a:2125_2": "Dhīroti dhitisampanno.",
  "atk-s0505a:2125_3": "Vanante ramito siyāti vane abhirato siyā,",
  "atk-s0505a:2125_4": "gāmantasenāsane nābhirameyyāti vuttaṃ hoti.",
  "atk-s0505a:2125_5": "Jhāyetha rukkhamūlasmiṃ,",
  "atk-s0505a:2125_6": "attānamabhitosayanti na kevalaṃ lokiyajjhānapasutoyeva siyā,",
  "atk-s0505a:2125_7": "apica kho tasmiṃyeva rukkhamūle sotāpattimaggādisampayuttena lokuttarajjhānenāpi attānaṃ atīva tosento jhāyetha.",
  "atk-s0505a:2125_8": "Paramassāsappattiyā hi lokuttarajjhāneneva cittaṃ atīva tussati,",
  "atk-s0505a:2125_9": "na aññena. Tenāha –",
  "atk-s0505a:2125_10": "“attānamabhitosaya”nti.",
  "atk-s0505a:2125_11": "Evamimāya gāthāya jhānapasutatāya vanantasenāsanābhiratiṃ arahattañca kathesi.",
  "atk-s0505a:2126_0": "716.",
  "atk-s0505a:2126_1": "Idāni yasmā imaṃ dhammadesanaṃ sutvā nālakatthero vanantamabhihāretvā nirāhāropi paṭipadāpūraṇe atīva ussukko ahosi,",
  "atk-s0505a:2126_2": "nirāhārena ca samaṇadhammaṃ kātuṃ na sakkā.",
  "atk-s0505a:2126_3": "Tathā karontassa hi jīvitaṃ nappavattati,",
  "atk-s0505a:2126_4": "kilese pana anuppādentena āhāro pariyesitabbo,",
  "atk-s0505a:2126_5": "ayamettha ñāyo.",
  "atk-s0505a:2126_6": "Tasmā tassa bhagavā aparāparesupi divasesu piṇḍāya caritabbaṃ,",
  "atk-s0505a:2126_7": "kilesā pana na uppādetabbāti dassanatthaṃ arahattappattiniṭṭhaṃyeva bhikkhācāravattaṃ kathento “tato ratyā vivasāne”tiādikā cha gāthāyo abhāsi.",
  "atk-s0505a:2126_8": "Tattha tatoti “sa piṇḍacāraṃ caritvā,",
  "atk-s0505a:2126_9": "vanantamabhihāraye”ti ettha vuttapiṇḍacāravanantābhihārato uttaripi.",
  "atk-s0505a:2126_10": "Ratyā vivasāneti rattisamatikkame,",
  "atk-s0505a:2126_11": "dutiyadivaseti vuttaṃ hoti.",
  "atk-s0505a:2126_12": "Gāmantamabhihārayeti ābhisamācārikavattaṃ katvā yāva bhikkhācāravelā,",
  "atk-s0505a:2126_13": "tāva vivekamanubrūhetvā gatapaccāgatavatte vuttanayena kammaṭṭhānaṃ manasi karonto gāmaṃ gaccheyya.",
  "atk-s0505a:2126_14": "Avhānaṃ nābhinandeyyāti “bhante,",
  "atk-s0505a:2126_15": "amhākaṃ ghare bhuñjitabba”nti nimantanaṃ,",
  "atk-s0505a:2126_16": "“deti nu kho na deti nu kho sundaraṃ nu kho deti asundaraṃ nu kho detī”ti evarūpaṃ vitakkaṃ bhojanañca paṭipadāpūrako bhikkhu nābhinandeyya,",
  "atk-s0505a:2126_17": "nappaṭiggaṇheyyāti vuttaṃ hoti.",
  "atk-s0505a:2126_18": "Yadi pana balakkārena pattaṃ gahetvā pūretvā denti,",
  "atk-s0505a:2126_19": "paribhuñjitvā samaṇadhammo kātabbo,",
  "atk-s0505a:2126_20": "dhutaṅgaṃ na kuppati,",
  "atk-s0505a:2126_21": "tadupādāya pana taṃ gāmaṃ na pavisitabbaṃ.",
  "atk-s0505a:2126_22": "Abhihārañca gāmatoti sace gāmaṃ paviṭṭhassa pātisatehipi bhattaṃ abhiharanti,",
  "atk-s0505a:2126_23": "tampi nābhinandeyya,",
  "atk-s0505a:2126_24": "tato ekasitthampi nappaṭiggaṇheyya,",
  "atk-s0505a:2126_25": "aññadatthu gharapaṭipāṭiyā piṇḍapātameva careyyāti.",
  "atk-s0505a:2127_0": "717.",
  "atk-s0505a:2127_1": "Na munī gāmamāgamma,",
  "atk-s0505a:2127_2": "kulesu sahasā careti so ca monatthāya paṭipannako muni gāmaṃ gato samāno kulesu sahasā na care,",
  "atk-s0505a:2127_3": "sahasokitādiananulomikaṃ gihisaṃsaggaṃ na āpajjeyyāti vuttaṃ hoti.",
  "atk-s0505a:2127_4": "Ghāsesanaṃ chinnakatho,",
  "atk-s0505a:2127_5": "na vācaṃ payutaṃ bhaṇeti chinnakatho viya hutvā obhāsaparikathānimittaviññattipayuttaṃ ghāsesanavācaṃ na bhaṇeyya.",
  "atk-s0505a:2127_6": "Sace ākaṅkheyya,",
  "atk-s0505a:2127_7": "gilāno samāno gelaññapaṭibāhanatthāya bhaṇeyya.",
  "atk-s0505a:2127_8": "Senāsanatthāya vā viññattiṃ ṭhapetvā obhāsaparikathānimittapayuttaṃ,",
  "atk-s0505a:2127_9": "avasesapaccayatthāya pana agilāno neva kiñci bhaṇeyyāti.",
  "atk-s0505a:2128_0": "718- 9.",
  "atk-s0505a:2128_1": "Alatthaṃ yadidanti imissā pana gāthāya ayamattho –",
  "atk-s0505a:2128_2": "gāmaṃ piṇḍāya paviṭṭho appamattakepi kismiñci laddhe “alatthaṃ yaṃ idaṃ sādhū”ti cintetvā aladdhe “nālatthaṃ",
  "atk-s0505a:2128_3": "kusala”nti tampi “sundara”nti cintetvā ubhayeneva lābhālābhena so tādī nibbikāro hutvā rukkhaṃvupanivattati,",
  "atk-s0505a:2128_4": "yathāpi puriso phalagavesī rukkhaṃ upagamma phalaṃ laddhāpi aladdhāpi ananunīto appaṭihato majjhattoyeva hutvā gacchati,",
  "atk-s0505a:2128_5": "evaṃ kulaṃ upagamma lābhaṃ laddhāpi aladdhāpi majjhattova hutvā gacchatīti.",
  "atk-s0505a:2128_6": "Sa pattapāṇī ti gāthā uttānatthāva.",
  "atk-s0505a:2129_0": "720.",
  "atk-s0505a:2129_1": "Uccāvacāti imissā gāthāya sambandho –",
  "atk-s0505a:2129_2": "evaṃ bhikkhācāravattasampanno hutvāpi tāvatakeneva tuṭṭhiṃ anāpajjitvā paṭipadaṃ ārodheyya.",
  "atk-s0505a:2129_3": "Paṭipattisārañhi sāsanaṃ.",
  "atk-s0505a:2129_4": "Sā cāyaṃ uccāvacā…pe… mutanti.",
  "atk-s0505a:2129_5": "Tassattho –",
  "atk-s0505a:2129_6": "sā cāyaṃ maggapaṭipadā uttamanihīnabhedato uccāvacā buddhasamaṇena pakāsitā.",
  "atk-s0505a:2129_7": "Sukhāpaṭipadā hi khippābhiññā uccā,",
  "atk-s0505a:2129_8": "dukkhāpaṭipadā dandhābhiññā avacā.",
  "atk-s0505a:2129_9": "Itarā dve ekenaṅgena uccā,",
  "atk-s0505a:2129_10": "ekena avacā.",
  "atk-s0505a:2129_11": "Paṭhamā eva vā uccā,",
  "atk-s0505a:2129_12": "itarā tissopi avacā.",
  "atk-s0505a:2129_13": "Tāya cetāya uccāya avacāya vā paṭipadāya na pāraṃ diguṇaṃ yanti.",
  "atk-s0505a:2129_14": "“Duguṇa”nti vā pāṭho,",
  "atk-s0505a:2129_15": "ekamaggena dvikkhattuṃ nibbānaṃ na yantīti attho. Kasmā?",
  "atk-s0505a:2129_16": "Yena maggena ye kilesā pahīnā,",
  "atk-s0505a:2129_17": "tesaṃ puna appahātabbato.",
  "atk-s0505a:2129_18": "Etena parihānadhammābhāvaṃ dīpeti.",
  "atk-s0505a:2129_19": "Nayidaṃ ekaguṇaṃ mutanti tañca idaṃ pāraṃ ekakkhattuṃyeva phusanārahampi na hoti. Kasmā?",
  "atk-s0505a:2129_20": "Ekena maggena sabbakilesappahānābhāvato.",
  "atk-s0505a:2129_21": "Etena ekamaggeneva arahattābhāvaṃ dīpeti.",
  "atk-s0505a:2130_0": "721.",
  "atk-s0505a:2130_1": "Idāni paṭipadānisaṃsaṃ dassento “yassa ca visatā”ti gāthamāha.",
  "atk-s0505a:2130_2": "Tassattho –",
  "atk-s0505a:2130_3": "yassa ca evaṃ paṭipannassa bhikkhuno tāya paṭipadāya pahīnattā aṭṭhasatataṇhāvicaritabhāvena visatattā visatā taṇhā natthi,",
  "atk-s0505a:2130_4": "tassa kilesasotacchedena chinnasotassa kusalākusalappahānena kiccākiccappahīnassa rāgajo vā dosajo vā appamattakopi pariḷāho na vijjatīti.",
  "atk-s0505a:2131_0": "722.",
  "atk-s0505a:2131_1": "Idāni yasmā imā gāthāyo sutvā nālakattherassa cittaṃ udapādi –",
  "atk-s0505a:2131_2": "“yadi ettakaṃ moneyyaṃ sukaraṃ na dukkaraṃ,",
  "atk-s0505a:2131_3": "sakkā appakasirena pūretu”nti,",
  "atk-s0505a:2131_4": "tasmāssa bhagavā “dukkarameva moneyya”nti dassento puna “moneyyaṃ te upaññissa”ntiādimāha.",
  "atk-s0505a:2131_5": "Tattha upaññissanti upaññāpeyyaṃ,",
  "atk-s0505a:2131_6": "kathayissanti vuttaṃ hoti.",
  "atk-s0505a:2131_7": "Khuradhārā upamā assāti khuradhārūpamo.",
  "atk-s0505a:2131_8": "Bhaveti bhaveyya.",
  "atk-s0505a:2131_9": "Ko adhippāyo?",
  "atk-s0505a:2131_10": "Moneyyaṃ paṭipanno bhikkhu khuradhāraṃ upamaṃ katvā paccayesu vatteyya.",
  "atk-s0505a:2131_11": "Yathā madhudiddhaṃ khuradhāraṃ lihanto, chedato,",
  "atk-s0505a:2131_12": "jivhaṃ rakkhati,",
  "atk-s0505a:2131_13": "evaṃ dhammena laddhe paccaye paribhuñjanto cittaṃ kilesuppattito rakkheyyāti vuttaṃ hoti.",
  "atk-s0505a:2131_14": "Paccayā hi parisuddhena ñāyena laddhuñca anavajjaparibhogena paribhuñjituñca na sukhena sakkāti bhagavā paccayanissitameva bahuso bhaṇati.",
  "atk-s0505a:2131_15": "Jivhāya tālumāhacca,",
  "atk-s0505a:2131_16": "udare saññato siyāti jivhāya tāluṃ uppīḷetvāpi rasataṇhaṃ vinodento kiliṭṭhena maggena uppannapaccaye asevanto udare saṃyato siyā.",
  "atk-s0505a:2132_0": "723.",
  "atk-s0505a:2132_1": "Alīnacitto ca siyāti niccaṃ kusalānaṃ dhammānaṃ bhāvanāya aṭṭhitakāritāya akusītacitto ca bhaveyya.",
  "atk-s0505a:2132_2": "Na cāpi bahu cintayeti ñātijanapadāmaravitakkavasena ca bahuṃ na cinteyya.",
  "atk-s0505a:2132_3": "Nirāmagandho asito,",
  "atk-s0505a:2132_4": "brahmacariyaparāyaṇoti nikkileso ca hutvā taṇhādiṭṭhīhi kismiñci bhave anissito sikkhāttayasakalasāsanabrahmacariyaparāyaṇo eva bhaveyya.",
  "atk-s0505a:2133_0": "724- 5.",
  "atk-s0505a:2133_1": "Ekāsanassāti vivittāsanassa.",
  "atk-s0505a:2133_2": "Āsanamukhena cettha sabbairiyāpathā vuttā.",
  "atk-s0505a:2133_3": "Yato sabbairiyāpathesu ekībhāvassa sikkheyyāti vuttaṃ hotīti veditabbaṃ.",
  "atk-s0505a:2133_4": "Ekāsanassāti ca sampadānavacanametaṃ.",
  "atk-s0505a:2133_5": "Samaṇūpāsanassa cāti samaṇehi upāsitabbassa aṭṭhatiṃsārammaṇabhāvanānuyogassa,",
  "atk-s0505a:2133_6": "samaṇānaṃ vā upāsanabhūtassa aṭṭhatiṃsārammaṇabhedasseva.",
  "atk-s0505a:2133_7": "Idampi sampadānavacanameva,",
  "atk-s0505a:2133_8": "upāsanatthanti vuttaṃ hoti.",
  "atk-s0505a:2133_9": "Ettha ca ekāsanena kāyaviveko,",
  "atk-s0505a:2133_10": "samaṇūpāsanena cittaviveko vutto hotīti veditabbo.",
  "atk-s0505a:2133_11": "Ekattaṃ monamakkhātanti evamidaṃ kāyacittavivekavasena “ekattaṃ mona”nti akkhātaṃ.",
  "atk-s0505a:2133_12": "Eko ce abhiramissasīti idaṃ pana uttaragāthāpekkhaṃ padaṃ,",
  "atk-s0505a:2133_13": "“atha bhāhisi dasadisā”ti iminā assa sambandho.",
  "atk-s0505a:2134_0": "Bhāhisīti bhāsissasi pakāsessasi.",
  "atk-s0505a:2134_1": "Imaṃ paṭipadaṃ bhāvento sabbadisāsu kittiyā pākaṭo bhavissasīti vuttaṃ hoti.",
  "atk-s0505a:2134_2": "Sutvā dhīrānantiādīnaṃ pana catunnaṃ padānaṃ ayamattho –",
  "atk-s0505a:2134_3": "yena ca kittighosena bhāhisi dasadisā taṃ dhīrānaṃ jhāyīnaṃ kāmacāginaṃ nighosaṃ sutvā atha tvaṃ tena",
  "atk-s0505a:2134_4": "uddhaccaṃ anāpajjitvā bhiyyo hiriñca saddhañca kareyyāsi,",
  "atk-s0505a:2134_5": "tena ghosena harāyamāno “niyyānikapaṭipadā aya”nti saddhaṃ uppādetvā uttari paṭipattimeva brūheyyāsi.",
  "atk-s0505a:2134_6": "Māmakoti evañhi sante mama sāvako hotīti.",
  "atk-s0505a:2135_0": "726.",
  "atk-s0505a:2135_1": "Taṃ nadīhīti yaṃ taṃ mayā “hiriñca saddhañca bhiyyo kubbethā”ti vadatā “uddhaccaṃ na kātabba”nti vuttaṃ,",
  "atk-s0505a:2135_2": "taṃ iminā nadīnidassanenāpi jānātha,",
  "atk-s0505a:2135_3": "tabbipariyāyañca sobbhesu ca padaresuca jānātha.",
  "atk-s0505a:2135_4": "Sobbhesūti mātikāsu.",
  "atk-s0505a:2135_5": "Padaresūti darīsu. Kathaṃ?",
  "atk-s0505a:2135_6": "Saṇantā yanti kusobbhā,",
  "atk-s0505a:2135_7": "tuṇhī yanti mahodadhīti.",
  "atk-s0505a:2135_8": "Kusobbhā hi sobbhapadarādibhedā sabbāpi kunnadiyo saṇantā saddaṃ karontā uddhatā hutvā yanti,",
  "atk-s0505a:2135_9": "gaṅgādibhedā pana mahānadiyo tuṇhī yanti,",
  "atk-s0505a:2135_10": "evaṃ “moneyyaṃ pūremī”ti uddhato hoti amāmako,",
  "atk-s0505a:2135_11": "māmako pana hiriñca saddhañca uppādetvā nīcacittova hoti.",
  "atk-s0505a:2136_0": "727- 9.",
  "atk-s0505a:2136_1": "Kiñca bhiyyo –",
  "atk-s0505a:2136_2": "yadūnakaṃ…pe…",
  "atk-s0505a:2136_3": "paṇḍitoti.",
  "atk-s0505a:2136_4": "Tattha siyā –",
  "atk-s0505a:2136_5": "sace aḍḍhakumbhūpamo bālo saṇantatāya,",
  "atk-s0505a:2136_6": "rahado pūrova paṇḍito santatāya,",
  "atk-s0505a:2136_7": "atha kasmā buddhasamaṇo evaṃ dhammadesanābyāvaṭo hutvā bahuṃ bhāsatīti iminā sambandhena “yaṃ samaṇo”ti gāthamāha.",
  "atk-s0505a:2136_8": "Tassattho –",
  "atk-s0505a:2136_9": "yaṃ buddhasamaṇo bahuṃ bhāsati upetaṃ atthasañhitaṃ,",
  "atk-s0505a:2136_10": "atthupetaṃ dhammupetañca hitena ca saṃhitaṃ,",
  "atk-s0505a:2136_11": "taṃ na uddhaccena,",
  "atk-s0505a:2136_12": "apica kho jānaṃ so dhammaṃ deseti divasampi desento nippapañcova hutvā.",
  "atk-s0505a:2136_13": "Tassa hi sabbaṃ vacīkammaṃ ñāṇānuparivatti.",
  "atk-s0505a:2136_14": "Evaṃ desento ca “idamassa hitaṃ idamassa hita”nti nānappakārato jānaṃ so bahu bhāsati,",
  "atk-s0505a:2136_15": "na kevalaṃ bahubhāṇitāya.",
  "atk-s0505a:2136_16": "Avasānagāthāya sambandho –",
  "atk-s0505a:2136_17": "evaṃ tāva sabbaññutaññāṇena samannāgato buddhasamaṇo jānaṃ so dhammaṃ deseti,",
  "atk-s0505a:2136_18": "jānaṃ so bahu bhāsati.",
  "atk-s0505a:2136_19": "Tena desitaṃ pana dhammaṃ nibbedhabhāgiyeneva ñāṇena yo ca jānaṃ saṃyatatto,",
  "atk-s0505a:2136_20": "jānaṃ na bahu bhāsati,",
  "atk-s0505a:2136_21": "sa muni monamarahati,",
  "atk-s0505a:2136_22": "sa muni monamajjhagāti.",
  "atk-s0505a:2136_23": "Tassattho –",
  "atk-s0505a:2136_24": "taṃ dhammaṃ jānanto saṃyatatto guttacitto hutvā yaṃ bhāsitaṃ sattānaṃ hitasukhāvahaṃ na hoti,",
  "atk-s0505a:2136_25": "taṃ jānaṃ na bahu bhāsati.",
  "atk-s0505a:2136_26": "So evaṃvidho monatthaṃ paṭipannako muni moneyyapaṭipadāsaṅkhātaṃ monaṃ arahati.",
  "atk-s0505a:2136_27": "Na kevalañca arahatiyeva,",
  "atk-s0505a:2136_28": "apica kho pana sa muni arahattamaggañāṇasaṅkhātaṃ monaṃ ajjhagā icceva veditabboti arahattanikūṭena desanaṃ niṭṭhāpesi.",
  "atk-s0505a:2137_0": "Taṃ sutvā nālakatthero tīsu ṭhānesu appiccho ahosi dassane savane pucchāyāti.",
  "atk-s0505a:2137_1": "So hi desanāpariyosāne pasannacitto bhagavantaṃ vanditvā vanaṃ paviṭṭho,",
  "atk-s0505a:2137_2": "puna “aho vatāhaṃ bhagavantaṃ passeyya”nti lolabhāvaṃ na janesi.",
  "atk-s0505a:2137_3": "Ayamassa dassane appicchatā.",
  "atk-s0505a:2137_4": "Tathā “aho vatāhaṃ puna dhammadesanaṃ suṇeyya”nti lolabhāvaṃ na janesi.",
  "atk-s0505a:2137_5": "Ayamassa savane appicchatā.",
  "atk-s0505a:2137_6": "Tathā “aho vatāhaṃ puna moneyyapaṭipadaṃ puccheyya”nti lolabhāvaṃ na janesi.",
  "atk-s0505a:2137_7": "Ayamassa pucchāya appicchatā.",
  "atk-s0505a:2138_0": "So evaṃ appiccho samāno pabbatapādaṃ pavisitvā ekavanasaṇḍe dve divasāni na vasi,",
  "atk-s0505a:2138_1": "ekarukkhamūle dve divasāni na nisīdi,",
  "atk-s0505a:2138_2": "ekagāme dve divasāni piṇḍāya na pāvisi.",
  "atk-s0505a:2138_3": "Iti vanato vanaṃ,",
  "atk-s0505a:2138_4": "rukkhato rukkhaṃ,",
  "atk-s0505a:2138_5": "gāmato gāmaṃ āhiṇḍanto anurūpapaṭipadaṃ paṭipajjitvā aggaphale patiṭṭhāsi.",
  "atk-s0505a:2138_6": "Atha yasmā moneyyapaṭipadaṃ ukkaṭṭhaṃ katvā pūrento bhikkhu satteva māsāni jīvati,",
  "atk-s0505a:2138_7": "majjhimaṃ katvā pūrento satta vassāni,",
  "atk-s0505a:2138_8": "mandaṃ katvā pūrento soḷasa vassāni.",
  "atk-s0505a:2138_9": "Ayañca ukkaṭṭhaṃ katvā pūresi,",
  "atk-s0505a:2138_10": "tasmā satta māse ṭhatvā attano āyusaṅkhāraparikkhayaṃ ñatvā nhāyitvā nivāsetvā kāyabandhanaṃ bandhitvā",
  "atk-s0505a:2138_11": "diguṇaṃ saṅghāṭiṃ pārupitvā dasabalābhimukho pañcapatiṭṭhitaṃ vanditvā añjaliṃ paggahetvā hiṅgulakapabbataṃ",
  "atk-s0505a:2138_12": "nissāya ṭhitakova anupādisesāya nibbānadhātuyā parinibbāyi.",
  "atk-s0505a:2138_13": "Tassa parinibbutabhāvaṃ ñatvā bhagavā bhikkhusaṅghena saddhiṃ tattha gantvā sarīrakiccaṃ katvā dhātuyo gāhāpetvā cetiyaṃ patiṭṭhāpetvā agamāsīti.",
  "atk-s0505a:2139_0": "Paramatthajotikāya khuddaka-aṭṭhakathāya",
  "atk-s0505a:2140_0": "Suttanipāta-aṭṭhakathāya nālakasuttavaṇṇanā niṭṭhitā.",
  "atk-s0505a:2141_0": "12. Dvayatānupassanāsuttavaṇṇanā",
  "atk-s0505a:2142_0": "Evaṃ me sutanti dvayatānupassanāsuttaṃ.",
  "atk-s0505a:2142_1": "Kā uppatti?",
  "atk-s0505a:2142_2": "Imassa suttassa attajjhāsayato uppatti.",
  "atk-s0505a:2142_3": "Attajjhāsayena hi bhagavā imaṃ suttaṃ desesi.",
  "atk-s0505a:2142_4": "Ayamettha saṅkhepo,",
  "atk-s0505a:2142_5": "vitthāro panassa atthavaṇṇanāyameva āvi bhavissati.",
  "atk-s0505a:2142_6": "Tattha evaṃ me sutantiādīni vuttanayāneva.",
  "atk-s0505a:2142_7": "Pubbārāmeti sāvatthinagarassa puratthimadisāyaṃ ārāme.",
  "atk-s0505a:2142_8": "Migāramātu pāsādeti ettha visākhā upāsikā attano sasurena migārena seṭṭhinā mātuṭṭhāne ṭhapitattā “migāramātā”ti vuccati.",
  "atk-s0505a:2142_9": "Tāya migāramātuyā navakoṭiagghanakaṃ mahālatāpiḷandhanaṃ vissajjetvā kārāpito pāsādo heṭṭhā ca upari",
  "atk-s0505a:2142_10": "ca pañca pañca gabbhasatāni katvā sahassakūṭāgāragabbho,",
  "atk-s0505a:2142_11": "so “migāramātupāsādo”ti vuccati.",
  "atk-s0505a:2142_12": "Tasmiṃ migāramātu pāsāde.",
  "atk-s0505a:2143_0": "Tena kho pana samayena bhagavāti yaṃ samayaṃ bhagavā sāvatthiṃ nissāya pubbārāme migāramātu pāsāde viharati,",
  "atk-s0505a:2143_1": "tena samayena.",
  "atk-s0505a:2143_2": "Tadahuposatheti tasmiṃ ahu uposathe,",
  "atk-s0505a:2143_3": "uposathadivaseti vuttaṃ hoti.",
  "atk-s0505a:2143_4": "Pannaraseti idaṃ uposathaggahaṇena sampattāvasesuposathapaṭikkhepavacanaṃ.",
  "atk-s0505a:2143_5": "Puṇṇāya puṇṇamāya rattiyāti pannarasadivasattā divasagaṇanāya abbhādiupakkilesavirahattā rattiguṇasampattiyā ca puṇṇattā puṇṇāya,",
  "atk-s0505a:2143_6": "paripuṇṇacandattā puṇṇamāya ca rattiyā.",
  "atk-s0505a:2143_7": "Bhikkhusaṅghaparivutoti bhikkhusaṅghena parivuto.",
  "atk-s0505a:2143_8": "Abbhokāse nisinno hotīti migāramātu ratanapāsādapariveṇe abbhokāse upari appaṭicchanne okāse paññattavarabuddhāsane nisinno hoti.",
  "atk-s0505a:2143_9": "Tuṇhībhūtaṃ tuṇhībhūtanti atīva tuṇhībhūtaṃ,",
  "atk-s0505a:2143_10": "yato yato vā anuviloketi,",
  "atk-s0505a:2143_11": "tato tato tuṇhībhūtaṃ,",
  "atk-s0505a:2143_12": "tuṇhībhūtaṃ vācāya,",
  "atk-s0505a:2143_13": "puna tuṇhībhūtaṃ kāyena.",
  "atk-s0505a:2143_14": "Bhikkhusaṅghaṃ anuviloketvāti taṃ parivāretvā nisinnaṃ anekasahassabhikkhuparimāṇaṃ tuṇhībhūtaṃ tuṇhībhūtaṃ bhikkhusaṅghaṃ “ettakā ettha sotāpannā,",
  "atk-s0505a:2143_15": "ettakā sakadāgāmino,",
  "atk-s0505a:2143_16": "ettakā anāgāmino ettakā āraddhavipassakā kalyāṇaputhujjanā,",
  "atk-s0505a:2143_17": "imassa bhikkhusaṅghassa kīdisī dhammadesanā sappāyā”ti sappāyadhammadesanāparicchedanatthaṃ ito cito ca viloketvā.",
  "atk-s0505a:2144_0": "Ye te,",
  "atk-s0505a:2144_1": "bhikkhave,",
  "atk-s0505a:2144_2": "kusalā dhammāti ye te ārogyaṭṭhena anavajjaṭṭhena iṭṭhaphalaṭṭhena kosallasambhūtaṭṭhena ca kusalā sattatiṃsabodhipakkhiyadhammā,",
  "atk-s0505a:2144_3": "tajjotakā vā pariyattidhammā.",
  "atk-s0505a:2144_4": "Ariyā niyyānikā sambodhagāminoti upagantabbaṭṭhena ariyā,",
  "atk-s0505a:2144_5": "lokato niyyānaṭṭhena niyyānikā,",
  "atk-s0505a:2144_6": "sambodhasaṅkhātaṃ arahattaṃ gamanaṭṭhena sambodhagāmino.",
  "atk-s0505a:2144_7": "Tesaṃ vo bhikkhave…pe… savanāya,",
  "atk-s0505a:2144_8": "tesaṃ bhikkhave kusalānaṃ…pe…",
  "atk-s0505a:2144_9": "sambodhagāmīnaṃ kā upanisā,",
  "atk-s0505a:2144_10": "kiṃ kāraṇaṃ,",
  "atk-s0505a:2144_11": "kiṃ payojanaṃ tumhākaṃ savanāya,",
  "atk-s0505a:2144_12": "kimatthaṃ tumhe te dhamme suṇāthāti vuttaṃ hoti.",
  "atk-s0505a:2144_13": "Yāvadeva dvayatānaṃ dhammānaṃ yathābhūtaṃ ñāṇāyāti ettha yāvadevāti paricchedāvadhāraṇavacanaṃ.",
  "atk-s0505a:2144_14": "Dve avayavā etesanti dvayā,",
  "atk-s0505a:2144_15": "dvayā eva dvayatā,",
  "atk-s0505a:2144_16": "tesaṃ dvayatānaṃ.",
  "atk-s0505a:2144_17": "“Dvayāna”ntipi pāṭho.",
  "atk-s0505a:2144_18": "Yathābhūtaṃ ñāṇāyāti aviparītañāṇāya.",
  "atk-s0505a:2144_19": "Kiṃ vuttaṃ hoti?",
  "atk-s0505a:2144_20": "Yadetaṃ lokiyalokuttarādibhedena dvidhā vavatthitānaṃ dhammānaṃ vipassanāsaṅkhātaṃ yathābhūtañāṇaṃ,",
  "atk-s0505a:2144_21": "etadatthāya na ito bhiyyoti,",
  "atk-s0505a:2144_22": "savanena hi ettakaṃ hoti,",
  "atk-s0505a:2144_23": "taduttari visesādhigamo bhāvanāyāti.",
  "atk-s0505a:2144_24": "Kiñca dvayataṃ vadethāti ettha pana sace,",
  "atk-s0505a:2144_25": "vo bhikkhave, siyā,",
  "atk-s0505a:2144_26": "kiñca tumhe, bhante,",
  "atk-s0505a:2144_27": "dvayataṃ vadethāti ayamadhippāyo.",
  "atk-s0505a:2144_28": "Padattho pana “kiñca dvayatābhāvaṃ vadethā”ti.",
  "atk-s0505a:2145_0": "(1) Tato bhagavā dvayataṃ dassento “idaṃ dukkha”nti evamādimāha.",
  "atk-s0505a:2145_1": "Tattha dvayatānaṃ catusaccadhammānaṃ “idaṃ dukkhaṃ,",
  "atk-s0505a:2145_2": "ayaṃ dukkhasamudayo”ti evaṃ lokiyassa ekassa avayavassa sahetukassa vā dukkhassa dassanena ayaṃ ekānupassanā,",
  "atk-s0505a:2145_3": "itarā lokuttarassa dutiyassa avayavassa saupāyassa vā nirodhassa dassanena dutiyānupassanā.",
  "atk-s0505a:2145_4": "Paṭhamā cettha tatiyacatutthavisuddhīhi hoti,",
  "atk-s0505a:2145_5": "dutiyā pañcamavisuddhiyā.",
  "atk-s0505a:2145_6": "Evaṃ sammā dvayatānupassinoti iminā vuttanayena sammā dvayadhamme anupassantassa satiyā avippavāsena appamattassa,",
  "atk-s0505a:2145_7": "kāyikacetasikavīriyātāpena ātāpino kāye ca jīvite ca nirapekkhattā,",
  "atk-s0505a:2145_8": "pahitattassa.",
  "atk-s0505a:2145_9": "Pāṭikaṅkhanti icchitabbaṃ.",
  "atk-s0505a:2145_10": "Diṭṭheva dhamme aññāti asmiṃyeva attabhāve arahattaṃ.",
  "atk-s0505a:2145_11": "Sati vā upādisese anāgāmitāti “upādisesa”nti punabbhavavasena upādātabbakkhandhasesaṃ vuccati,",
  "atk-s0505a:2145_12": "tasmiṃ vā sati anāgāmibhāvo paṭikaṅkhoti dasseti.",
  "atk-s0505a:2145_13": "Tattha kiñcāpi heṭṭhimaphalānipi evaṃ dvayatānupassinova honti,",
  "atk-s0505a:2145_14": "uparimaphalesu pana ussāhaṃ janento evamāha.",
  "atk-s0505a:2146_0": "Idamavocātiādi saṅgītikārānaṃ vacanaṃ.",
  "atk-s0505a:2146_1": "Tattha idanti “ye te,",
  "atk-s0505a:2146_2": "bhikkhave”tiādivuttanidassanaṃ.",
  "atk-s0505a:2146_3": "Etanti idāni “ye dukkha”nti evamādivattabbagāthābandhanidassanaṃ.",
  "atk-s0505a:2146_4": "Imā ca gāthā catusaccadīpakattā vuttatthadīpikā eva,",
  "atk-s0505a:2146_5": "evaṃ santepi gāthārucikānaṃ pacchā āgatānaṃ pubbe vuttaṃ asamatthatāya anuggahetvā “idāni yadi vadeyya",
  "atk-s0505a:2146_6": "sundara”nti ākaṅkhantānaṃ vikkhittacittānañca atthāya vuttā.",
  "atk-s0505a:2146_7": "Visesatthadīpikā vāti avipassake vipassake ca dassetvā tesaṃ vaṭṭavivaṭṭadassanato,",
  "atk-s0505a:2146_8": "tasmā visesatthadassanatthameva vuttā.",
  "atk-s0505a:2146_9": "Esa nayo ito parampi gāthāvacanesu.",
  "atk-s0505a:2147_0": "730.",
  "atk-s0505a:2147_1": "Tattha yattha cāti nibbānaṃ dasseti.",
  "atk-s0505a:2147_2": "Nibbāne hi dukkhaṃ sabbaso uparujjhati,",
  "atk-s0505a:2147_3": "sabbappakāraṃ uparujjhati,",
  "atk-s0505a:2147_4": "sahetukaṃ uparujjhati,",
  "atk-s0505a:2147_5": "asesañca uparujjhati.",
  "atk-s0505a:2147_6": "Tañca magganti tañca aṭṭhaṅgikaṃ maggaṃ.",
  "atk-s0505a:2148_0": "731- 3.",
  "atk-s0505a:2148_1": "Cetovimuttihīnā te,",
  "atk-s0505a:2148_2": "atho paññāvimuttiyāti ettha arahattaphalasamādhi rāgavirāgā cetovimutti,",
  "atk-s0505a:2148_3": "arahattaphalapaññā avijjāvirāgā paññāvimuttīti veditabbā.",
  "atk-s0505a:2148_4": "Taṇhācaritena vā appanājhānabalena kilese vikkhambhetvā adhigataṃ arahattaphalaṃ rāgavirāgā cetovimutti,",
  "atk-s0505a:2148_5": "diṭṭhicaritena upacārajjhānamattaṃ nibbattetvā vipassitvā adhigataṃ arahattaphalaṃ avijjāvirāgā paññāvimutti.",
  "atk-s0505a:2148_6": "Anāgāmiphalaṃ vā kāmarāgaṃ sandhāya rāgavirāgā cetovimutti,",
  "atk-s0505a:2148_7": "arahattaphalaṃ sabbappakārato avijjāvirāgā paññāvimuttīti.",
  "atk-s0505a:2148_8": "Antakiriyāyāti vaṭṭadukkhassa antakaraṇatthāya.",
  "atk-s0505a:2148_9": "Jātijarūpagāti jātijaraṃ upagatā,",
  "atk-s0505a:2148_10": "jātijarāya vā upagatā,",
  "atk-s0505a:2148_11": "na parimuccanti jātijarāyāti evaṃ veditabbā.",
  "atk-s0505a:2148_12": "Sesamettha ādito pabhuti pākaṭameva.",
  "atk-s0505a:2148_13": "Gāthāpariyosāne ca saṭṭhimattā bhikkhū taṃ desanaṃ uggahetvā vipassitvā tasmiṃyeva āsane arahattaṃ pāpuṇiṃsu.",
  "atk-s0505a:2148_14": "Yathā cettha,",
  "atk-s0505a:2148_15": "evaṃ sabbavāresu.",
  "atk-s0505a:2149_0": "(2) Ato eva bhagavā “siyā aññenapi pariyāyenā”tiādinā nayena nānappakārato dvayatānupassanaṃ āha.",
  "atk-s0505a:2149_1": "Tattha dutiyavāre upadhipaccayāti sāsavakammapaccayā.",
  "atk-s0505a:2149_2": "Sāsavakammañhi idha “upadhī”ti adhippetaṃ.",
  "atk-s0505a:2149_3": "Asesavirāganirodhāti asesaṃ virāgena nirodhā,",
  "atk-s0505a:2149_4": "asesavirāgasaṅkhātā vā nirodhā.",
  "atk-s0505a:2150_0": "734.",
  "atk-s0505a:2150_1": "Upadhinidānāti kammapaccayā.",
  "atk-s0505a:2150_2": "Dukkhassa jātippabhavānupassīti vaṭṭadukkhassa jātikāraṇaṃ “upadhī”ti anupassanto.",
  "atk-s0505a:2150_3": "Sesamettha pākaṭameva.",
  "atk-s0505a:2150_4": "Evaṃ ayampi vāro cattāri saccāni dīpetvā arahattanikūṭeneva vutto.",
  "atk-s0505a:2150_5": "Yathā cāyaṃ,",
  "atk-s0505a:2150_6": "evaṃ sabbavārā.",
  "atk-s0505a:2151_0": "(3) Tattha tatiyavāre avijjāpaccayāti bhavagāmikammasambhāraavijjāpaccayā.",
  "atk-s0505a:2151_1": "Dukkhaṃ pana sabbattha vaṭṭadukkhameva.",
  "atk-s0505a:2152_0": "735.",
  "atk-s0505a:2152_1": "Jātimaraṇasaṃsāranti khandhanibbattiṃ jātiṃ khandhabhedaṃ maraṇaṃ khandhapaṭipāṭiṃ saṃsārañca.",
  "atk-s0505a:2152_2": "Vajantīti gacchanti upenti.",
  "atk-s0505a:2152_3": "Itthabhāvaññathābhāvanti imaṃ manussabhāvaṃ ito avasesaaññanikāyabhāvañca.",
  "atk-s0505a:2152_4": "Gatīti paccayabhāvo.",
  "atk-s0505a:2153_0": "736.",
  "atk-s0505a:2153_1": "Avijjā hāyanti avijjā hi ayaṃ.",
  "atk-s0505a:2153_2": "Vijjāgatā ca ye sattāti ye ca arahattamaggavijjāya kilese vijjhitvā gatā khīṇāsavasattā.",
  "atk-s0505a:2153_3": "Sesamuttānatthameva.",
  "atk-s0505a:2154_0": "(4) Catutthavāre saṅkhārapaccayāti puññāpuññāneñjābhisaṅkhārapaccayā.",
  "atk-s0505a:2155_0": "738- 9.",
  "atk-s0505a:2155_1": "Etamādīnavaṃ ñatvāti yadidaṃ dukkhaṃ saṅkhārapaccayā,",
  "atk-s0505a:2155_2": "etaṃ ādīnavanti ñatvā.",
  "atk-s0505a:2155_3": "Sabbasaṅkhārasamathāti sabbesaṃ vuttappakārānaṃ saṅkhārānaṃ maggañāṇena samathā,",
  "atk-s0505a:2155_4": "upahatatāya phalasamatthatāyāti vuttaṃ hoti.",
  "atk-s0505a:2155_5": "Saññānanti kāmasaññādīnaṃ maggeneva uparodhanā.",
  "atk-s0505a:2155_6": "Etaṃ ñatvā yathātathanti etaṃ dukkhakkhayaṃ aviparītaṃ ñatvā.",
  "atk-s0505a:2155_7": "Sammaddasāti sammādassanā.",
  "atk-s0505a:2155_8": "Sammadaññāyāti saṅkhataṃ aniccādito,",
  "atk-s0505a:2155_9": "asaṅkhatañca niccādito ñatvā.",
  "atk-s0505a:2155_10": "Mārasaṃyoganti tebhūmakavaṭṭaṃ.",
  "atk-s0505a:2155_11": "Sesamuttānatthameva.",
  "atk-s0505a:2156_0": "(5) Pañcamavāre viññāṇapaccayāti kammasahajātaabhisaṅkhāraviññāṇapaccayā.",
  "atk-s0505a:2157_0": "741. Nicchātoti nittaṇho. Parinibbutoti kilesaparinibbānena parinibbuto hoti. Sesaṃ pākaṭameva.",
  "atk-s0505a:2158_0": "(6) Chaṭṭhavāre phassapaccayāti abhisaṅkhāraviññāṇasampayuttaphassapaccayāti attho.",
  "atk-s0505a:2158_1": "Evaṃ ettha padapaṭipāṭiyā vattabbāni nāmarūpasaḷāyatanāni avatvā phasso vutto.",
  "atk-s0505a:2158_2": "Tāni hi rūpamissakattā kammasampayuttāneva na honti,",
  "atk-s0505a:2158_3": "idañca vaṭṭadukkhaṃ kammato vā sambhaveyya kammasampayuttadhammato vāti.",
  "atk-s0505a:2159_0": "742- 3.",
  "atk-s0505a:2159_1": "Bhavasotānusārinanti taṇhānusārinaṃ.",
  "atk-s0505a:2159_2": "Pariññāyāti tīhi pariññāhi parijānitvā.",
  "atk-s0505a:2159_3": "Aññāyāti arahattamaggapaññāya ñatvā.",
  "atk-s0505a:2159_4": "Upasame ratāti phalasamāpattivasena nibbāne ratā.",
  "atk-s0505a:2159_5": "Phassābhisamayāti phassanirodhā.",
  "atk-s0505a:2159_6": "Sesaṃ pākaṭameva.",
  "atk-s0505a:2160_0": "(7) Sattamavāre vedanāpaccayāti kammasampayuttavedanāpaccayā.",
  "atk-s0505a:2161_0": "744- 5.",
  "atk-s0505a:2161_1": "Adukkhamasukhaṃ sahāti adukkhamasukhena saha.",
  "atk-s0505a:2161_2": "Etaṃ dukkhanti ñatvānāti etaṃ sabbaṃ vedayitaṃ “dukkhakāraṇa”nti ñatvā,",
  "atk-s0505a:2161_3": "vipariṇāmaṭṭhitiaññāṇadukkhatāhi vā dukkhaṃ ñatvā.",
  "atk-s0505a:2161_4": "Mosadhammanti nassanadhammaṃ.",
  "atk-s0505a:2161_5": "Palokinanti jarāmaraṇehi palujjanadhammaṃ.",
  "atk-s0505a:2161_6": "Phussa phussāti udayabbayañāṇena phusitvā phusitvā.",
  "atk-s0505a:2161_7": "Vayaṃ passanti ante bhaṅgameva passanto.",
  "atk-s0505a:2161_8": "Evaṃ tattha vijānatīti evaṃ tā vedanā vijānāti,",
  "atk-s0505a:2161_9": "tattha vā dukkhabhāvaṃ vijānāti.",
  "atk-s0505a:2161_10": "Vedanānaṃ khayāti tato paraṃ maggañāṇena kammasampayuttānaṃ vedanānaṃ khayā.",
  "atk-s0505a:2161_11": "Sesamuttānameva.",
  "atk-s0505a:2162_0": "(8) Aṭṭhamavāre taṇhāpaccayāti kammasambhārataṇhāpaccayā.",
  "atk-s0505a:2163_0": "747.",
  "atk-s0505a:2163_1": "Etamādīnavaṃ ñatvā,",
  "atk-s0505a:2163_2": "taṇhaṃ dukkhassa sambhavanti etaṃ dukkhassa sambhavaṃ taṇhāya ādīnavaṃ ñatvā.",
  "atk-s0505a:2163_3": "Sesamuttānameva.",
  "atk-s0505a:2164_0": "(9) Navamavāre upādānapaccayāti kammasambhāraupādānapaccayā.",
  "atk-s0505a:2165_0": "748- 9.",
  "atk-s0505a:2165_1": "Bhavoti vipākabhavo khandhapātubhāvo.",
  "atk-s0505a:2165_2": "Bhūto dukkhanti bhūto sambhūto vaṭṭadukkhaṃ nigacchati.",
  "atk-s0505a:2165_3": "Jātassa maraṇanti yatrāpi “bhūto sukhaṃ nigacchatī”ti bālā maññanti,",
  "atk-s0505a:2165_4": "tatrāpi dukkhameva dassento āha –",
  "atk-s0505a:2165_5": "“jātassa maraṇaṃ hotī”ti.",
  "atk-s0505a:2165_6": "Dutiyagāthāya yojanā –",
  "atk-s0505a:2165_7": "aniccādīhi sammadaññāya paṇḍitā upādānakkhayā jātikkhayaṃ nibbānaṃ abhiññāya na gacchanti punabbhavanti.",
  "atk-s0505a:2166_0": "(10) Dasamavāre ārambhapaccayāti kammasampayuttavīriyapaccayā.",
  "atk-s0505a:2167_0": "751. Anārambhe vimuttinoti anārambhe nibbāne vimuttassa. Sesamuttānameva.",
  "atk-s0505a:2168_0": "(11) Ekādasamavāre āhārapaccayāti kammasampayuttāhārapaccayā.",
  "atk-s0505a:2168_1": "Aparo nayo –",
  "atk-s0505a:2168_2": "catubbidhā sattā rūpūpagā,",
  "atk-s0505a:2168_3": "vedanūpagā,",
  "atk-s0505a:2168_4": "saññūpagā,",
  "atk-s0505a:2168_5": "saṅkhārūpagāti.",
  "atk-s0505a:2168_6": "Tattha ekādasavidhāya kāmadhātuyā sattā rūpūpagā kabaḷīkārāhārasevanato.",
  "atk-s0505a:2168_7": "Rūpadhātuyā sattā aññatra asaññehi vedanūpagā phassāhārasevanato.",
  "atk-s0505a:2168_8": "Heṭṭhā tividhāya arūpadhātuyā sattā saññūpagā saññābhinibbattamanosañcetanāhārasevanato.",
  "atk-s0505a:2168_9": "Bhavagge sattā saṅkhārūpagā saṅkhārābhinibbattaviññāṇāhārasevanatoti.",
  "atk-s0505a:2168_10": "Evampi yaṃ kiñci dukkhaṃ sambhoti,",
  "atk-s0505a:2168_11": "sabbaṃ āhārapaccayāti veditabbaṃ.",
  "atk-s0505a:2169_0": "755.",
  "atk-s0505a:2169_1": "Ārogyanti nibbānaṃ.",
  "atk-s0505a:2169_2": "Saṅkhāya sevīti cattāro paccaye paccavekkhitvā sevamāno,",
  "atk-s0505a:2169_3": "“pañcakkhandhā dvādasāyatanāni aṭṭhārasadhātuyo”ti evaṃ vā lokaṃ saṅkhāya “aniccaṃ dukkhaṃ anattā”ti ñāṇena sevamāno.",
  "atk-s0505a:2169_4": "Dhammaṭṭhoti catusaccadhamme ṭhito.",
  "atk-s0505a:2169_5": "Saṅkhyaṃ nopetīti “devo”ti vā “manusso”ti vā ādikaṃ saṅkhyaṃ na gacchati.",
  "atk-s0505a:2169_6": "Sesamuttānameva.",
  "atk-s0505a:2170_0": "(12) Dvādasamavāre iñjitapaccayāti taṇhāmānadiṭṭhikammakilesaiñjitesu yato kutoci kammasambhāriñjitapaccayā.",
  "atk-s0505a:2171_0": "757.",
  "atk-s0505a:2171_1": "Ejaṃ vossajjāti taṇhaṃ cajitvā.",
  "atk-s0505a:2171_2": "Saṅkhāre uparundhiyāti kammaṃ kammasampayutte ca saṅkhāre nirodhetvā.",
  "atk-s0505a:2171_3": "Sesamuttānameva.",
  "atk-s0505a:2172_0": "(13) Terasamavāre nissitassa calitanti taṇhāya taṇhādiṭṭhimānehi vā khandhe nissitassa sīhasutte devānaṃ viya bhayacalanaṃ hoti.",
  "atk-s0505a:2172_1": "Sesamuttānameva.",
  "atk-s0505a:2173_0": "(14) Cuddasamavāre rūpehīti rūpabhavehi rūpasamāpattīhi vā.",
  "atk-s0505a:2173_1": "Arūpāti arūpabhavā arūpasamāpattiyo vā.",
  "atk-s0505a:2173_2": "Nirodhoti nibbānaṃ.",
  "atk-s0505a:2174_0": "761.",
  "atk-s0505a:2174_1": "Maccuhāyinoti maraṇamaccu kilesamaccu devaputtamaccuhāyino,",
  "atk-s0505a:2174_2": "tividhampi taṃ maccuṃ hitvā gāminoti vuttaṃ hoti.",
  "atk-s0505a:2174_3": "Sesamuttānameva.",
  "atk-s0505a:2175_0": "(15) Pannarasamavāre yanti nāmarūpaṃ sandhāyāha.",
  "atk-s0505a:2175_1": "Tañhi lokena dhuvasubhasukhattavasena “idaṃ sacca”nti upanijjhāyitaṃ diṭṭhamālokitaṃ.",
  "atk-s0505a:2175_2": "Tadamariyānanti idaṃ ariyānaṃ,",
  "atk-s0505a:2175_3": "anunāsikaikāralopaṃ katvā vuttaṃ.",
  "atk-s0505a:2175_4": "Etaṃ musāti etaṃ dhuvādivasena gahitampi musā,",
  "atk-s0505a:2175_5": "na tādisaṃ hotīti.",
  "atk-s0505a:2175_6": "Puna yanti nibbānaṃ sandhāyāha.",
  "atk-s0505a:2175_7": "Tañhi lokena rūpavedanādīnamabhāvato “idaṃ musā natthi kiñcī”ti upanijjhāyitaṃ.",
  "atk-s0505a:2175_8": "Tadamariyānaṃ etaṃ saccanti taṃ idaṃ ariyānaṃ etaṃ nikkilesasaṅkhātā subhabhāvā,",
  "atk-s0505a:2175_9": "pavattidukkhapaṭipakkhasaṅkhātā sukhabhāvā,",
  "atk-s0505a:2175_10": "accantasantisaṅkhātā niccabhāvā ca anapagamanena paramatthato “sacca”nti yathābhūtaṃ sammappaññāya sudiṭṭhaṃ.",
  "atk-s0505a:2176_0": "762- 3.",
  "atk-s0505a:2176_1": "Anattani attamāninti anattani nāmarūpe attamāniṃ.",
  "atk-s0505a:2176_2": "Idaṃ saccanti maññatīti idaṃ nāmarūpaṃ dhuvādivasena “sacca”nti maññati.",
  "atk-s0505a:2176_3": "Yena yena hīti yena yena rūpe vā vedanāya vā “mama rūpaṃ,",
  "atk-s0505a:2176_4": "mama vedanā”tiādinā nayena maññanti.",
  "atk-s0505a:2176_5": "Tato tanti tato maññitākārā taṃ nāmarūpaṃ hoti aññathā.",
  "atk-s0505a:2176_6": "Kiṃ kāraṇaṃ?",
  "atk-s0505a:2176_7": "Tañhi tassa musā hoti,",
  "atk-s0505a:2176_8": "yasmā taṃ yathāmaññitākārā musā hoti,",
  "atk-s0505a:2176_9": "tasmā aññathā hotīti attho.",
  "atk-s0505a:2176_10": "Kasmā pana musā hotīti?",
  "atk-s0505a:2176_11": "Mosadhammañhi ittaraṃ,",
  "atk-s0505a:2176_12": "yasmā yaṃ ittaraṃ parittapaccupaṭṭhānaṃ,",
  "atk-s0505a:2176_13": "taṃ mosadhammaṃ nassanadhammaṃ hoti,",
  "atk-s0505a:2176_14": "tathārūpañca nāmarūpanti.",
  "atk-s0505a:2176_15": "Saccābhisamayāti saccāvabodhā.",
  "atk-s0505a:2176_16": "Sesamuttānameva.",
  "atk-s0505a:2177_0": "(16) Soḷasamavāre yanti chabbidhamiṭṭhārammaṇaṃ sandhāyāha.",
  "atk-s0505a:2177_1": "Tañhi lokena salabhamacchamakkaṭādīhi padīpabaḷisalepādayo viya “idaṃ sukha”nti upanijjhāyitaṃ.",
  "atk-s0505a:2177_2": "Tadamariyānaṃ etaṃ dukkhanti taṃ idaṃ ariyānaṃ “kāmā hi citrā madhurā manoramā,",
  "atk-s0505a:2177_3": "virūparūpena mathenti citta”ntiādinā nayena “etaṃ dukkha”nti yathābhūtaṃ sammappaññāya sudiṭṭhaṃ.",
  "atk-s0505a:2177_4": "Puna yanti nibbānameva sandhāyāha.",
  "atk-s0505a:2177_5": "Tañhi lokena kāmaguṇābhāvā “dukkha”nti upanijjhāyitaṃ.",
  "atk-s0505a:2177_6": "Tadamariyānanti taṃ idaṃ ariyānaṃ paramatthasukhato “etaṃ sukha”nti yathābhūtaṃ sammappaññāya sudiṭṭhaṃ.",
  "atk-s0505a:2178_0": "765- 6.",
  "atk-s0505a:2178_1": "Kevalāti anavasesā.",
  "atk-s0505a:2178_2": "Iṭṭhāti icchitā patthitā.",
  "atk-s0505a:2178_3": "Kantāti piyā.",
  "atk-s0505a:2178_4": "Manāpāti manavuḍḍhikarā.",
  "atk-s0505a:2178_5": "Yāvatatthīti vuccatīti yāvatā ete cha ārammaṇā atthīti vuccanti.",
  "atk-s0505a:2178_6": "Vacanabyattayo veditabbo.",
  "atk-s0505a:2178_7": "Ete voti ettha voti nipātamattaṃ.",
  "atk-s0505a:2179_0": "767- 8.",
  "atk-s0505a:2179_1": "Sukhanti diṭṭhamariyehi,",
  "atk-s0505a:2179_2": "sakkāyassuparodhananti “sukha”miti ariyehi pañcakkhandhanirodho diṭṭho,",
  "atk-s0505a:2179_3": "nibbānanti vuttaṃ hoti.",
  "atk-s0505a:2179_4": "Paccanīkamidaṃ hotīti paṭilomamidaṃ dassanaṃ hoti.",
  "atk-s0505a:2179_5": "Passatanti passantānaṃ,",
  "atk-s0505a:2179_6": "paṇḍitānanti vuttaṃ hoti.",
  "atk-s0505a:2179_7": "Yaṃ pareti ettha yanti vatthukāme sandhāyāha.",
  "atk-s0505a:2179_8": "Puna yaṃ pareti ettha nibbānaṃ.",
  "atk-s0505a:2180_0": "769- 71.",
  "atk-s0505a:2180_1": "Passāti sotāraṃ ālapati.",
  "atk-s0505a:2180_2": "Dhammanti nibbānadhammaṃ.",
  "atk-s0505a:2180_3": "Sampamūḷhetthaviddasūti sampamūḷhā ettha aviddasū bālā.",
  "atk-s0505a:2180_4": "Kiṃkāraṇaṃ sampamūḷhā?",
  "atk-s0505a:2180_5": "Nivutānaṃ tamo hoti,",
  "atk-s0505a:2180_6": "andhakāro apassataṃ,",
  "atk-s0505a:2180_7": "bālānaṃ avijjāya nivutānaṃ otthaṭānaṃ andhabhāvakaraṇo tamo hoti,",
  "atk-s0505a:2180_8": "yena nibbānadhammaṃ daṭṭhuṃ na sakkonti.",
  "atk-s0505a:2180_9": "Satañca vivaṭaṃ hoti,",
  "atk-s0505a:2180_10": "āloko passatāmivāti satañca sappurisānaṃ paññādassanena passataṃ ālokova vivaṭaṃ hoti nibbānaṃ.",
  "atk-s0505a:2180_11": "Santike na vijānanti,",
  "atk-s0505a:2180_12": "magā dhammassakovidāti yaṃ attano sarīre tacapañcakamattaṃ paricchinditvā anantarameva adhigantabbato,",
  "atk-s0505a:2180_13": "attano khandhānaṃ vā nirodhamattato santike nibbānaṃ,",
  "atk-s0505a:2180_14": "taṃ evaṃ santike santampi na vijānanti magabhūtā janā maggāmaggadhammassa saccadhammassa vā akovidā,",
  "atk-s0505a:2180_15": "sabbathā bhavarāga…pe…",
  "atk-s0505a:2180_16": "susambudho.",
  "atk-s0505a:2180_17": "Tattha māradheyyānupannehīti tebhūmakavaṭṭaṃ anupannehi.",
  "atk-s0505a:2181_0": "772.",
  "atk-s0505a:2181_1": "Pacchimagāthāya sambandho “evaṃ asusambudhaṃ ko nu aññatra mariyehī”ti.",
  "atk-s0505a:2181_2": "Tassattho –",
  "atk-s0505a:2181_3": "ṭhapetvā ariye ko nu añño nibbānapadaṃ jānituṃ arahati,",
  "atk-s0505a:2181_4": "yaṃ padaṃ catutthena ariyamaggena sammadaññāya anantarameva anāsavā hutvā kilesaparinibbānena parinibbanti,",
  "atk-s0505a:2181_5": "sammadaññāya vā anāsavā hutvā ante anupādisesāya nibbānadhātuyā parinibbantīti arahattanikūṭena desanaṃ niṭṭhāpesi.",
  "atk-s0505a:2182_0": "Attamanāti tuṭṭhamanā.",
  "atk-s0505a:2182_1": "Abhinandunti abhinandiṃsu.",
  "atk-s0505a:2182_2": "Imasmiñca pana veyyākaraṇasminti imasmiṃ soḷasame veyyākaraṇe.",
  "atk-s0505a:2182_3": "Bhaññamāneti bhaṇiyamāne.",
  "atk-s0505a:2182_4": "Sesaṃ pākaṭameva.",
  "atk-s0505a:2183_0": "Evaṃ sabbesupi soḷasasu veyyākaraṇesu saṭṭhimatte saṭṭhimatte katvā saṭṭhiadhikānaṃ navannaṃ bhikkhusatānaṃ anupādāya āsavehi cittāni vimucciṃsu,",
  "atk-s0505a:2183_1": "soḷasakkhattuṃ cattāri cattāri katvā catusaṭṭhi saccānettha veneyyavasena nānappakārato desitānīti.",
  "atk-s0505a:2184_0": "Paramatthajotikāya khuddaka-aṭṭhakathāya",
  "atk-s0505a:2185_0": "Suttanipāta-aṭṭhakathāya dvayatānupassanāsuttavaṇṇanā",
  "atk-s0505a:2186_0": "Niṭṭhittā.",
  "atk-s0505a:2187_0": "Niṭṭhito ca tatiyo vaggo atthavaṇṇanānayato, nāmena",
  "atk-s0505a:2188_0": "Mahāvaggoti.",
  "atk-s0505a:2189_0": "4. Aṭṭhakavaggo",
  "atk-s0505a:2190_0": "1. Kāmasuttavaṇṇanā",
  "atk-s0505a:2191_0": "773.",
  "atk-s0505a:2191_1": "Kāmaṃ kāmayamānassāti kāmasuttaṃ.",
  "atk-s0505a:2191_2": "Kā uppatti?",
  "atk-s0505a:2191_3": "Bhagavati kira sāvatthiyaṃ viharante aññataro brāhmaṇo sāvatthiyā jetavanassa ca antare aciravatīnadītīre “yavaṃ vapissāmī”ti khettaṃ kasati.",
  "atk-s0505a:2191_4": "Bhagavā bhikkhusaṅghaparivuto piṇḍāya pavisanto taṃ disvā āvajjento addasa –",
  "atk-s0505a:2191_5": "“assa brāhmaṇassa yavā vinassissantī”ti,",
  "atk-s0505a:2191_6": "puna upanissayasampattiṃ āvajjento cassa sotāpattiphalassa upanissayaṃ addasa.",
  "atk-s0505a:2191_7": "“Kadā pāpuṇeyyā”ti āvajjento “sasse vinaṭṭhe sokābhibhūto dhammadesanaṃ sutvā”ti addasa.",
  "atk-s0505a:2191_8": "Tato cintesi –",
  "atk-s0505a:2191_9": "“sacāhaṃ tadā eva brāhmaṇaṃ upasaṅkamissāmi,",
  "atk-s0505a:2191_10": "na me ovādaṃ sotabbaṃ maññissati.",
  "atk-s0505a:2191_11": "Nānārucikā hi brāhmaṇā, handa,",
  "atk-s0505a:2191_12": "naṃ ito pabhutiyeva saṅgaṇhāmi,",
  "atk-s0505a:2191_13": "evaṃ mayi muducitto hutvā tadā ovādaṃ sossatī”ti brāhmaṇaṃ upasaṅkamitvā āha – “kiṃ, brāhmaṇa,",
  "atk-s0505a:2191_14": "karosī”ti.",
  "atk-s0505a:2191_15": "Brāhmaṇo “evaṃ uccākulīno samaṇo gotamo mayā saddhiṃ paṭisanthāraṃ karotī”ti tāvatakeneva bhagavati pasannacitto hutvā “khettaṃ,",
  "atk-s0505a:2191_16": "bho gotama,",
  "atk-s0505a:2191_17": "kasāmi yavaṃ vapissāmī”ti āha.",
  "atk-s0505a:2191_18": "Atha sāriputtatthero cintesi –",
  "atk-s0505a:2191_19": "“bhagavā brāhmaṇena saddhiṃ paṭisanthāraṃ akāsi,",
  "atk-s0505a:2191_20": "na ca ahetu appaccayā tathāgatā evaṃ karonti,",
  "atk-s0505a:2191_21": "handāhampi tena saddhiṃ paṭisanthāraṃ karomī”ti brāhmaṇaṃ upasaṅkamitvā tatheva paṭisanthāramakāsi.",
  "atk-s0505a:2191_22": "Evaṃ mahāmoggallānatthero sesā ca asīti mahāsāvakā.",
  "atk-s0505a:2191_23": "Brāhmaṇo atīva attamano ahosi.",
  "atk-s0505a:2192_0": "Atha bhagavā sampajjamānepi sasse ekadivasaṃ katabhattakicco sāvatthito jetavanaṃ gacchanto maggā okkamma brāhmaṇassa santikaṃ gantvā āha –",
  "atk-s0505a:2192_1": "“sundaraṃ te, brāhmaṇa,",
  "atk-s0505a:2192_2": "yavakkhetta”nti. “Evaṃ,",
  "atk-s0505a:2192_3": "bho gotama, sundaraṃ,",
  "atk-s0505a:2192_4": "sace sampajjissati,",
  "atk-s0505a:2192_5": "tumhākampi saṃvibhāgaṃ karissāmī”ti.",
  "atk-s0505a:2192_6": "Athassa catumāsaccayena yavā nipphajjiṃsu.",
  "atk-s0505a:2192_7": "Tassa “ajja vā sve vā lāyissāmī”ti ussukkaṃ kurumānasseva mahāmegho uṭṭhahitvā sabbarattiṃ vassi.",
  "atk-s0505a:2192_8": "Aciravatī nadī pūrā āgantvā sabbaṃ yavaṃ vahi.",
  "atk-s0505a:2192_9": "Brāhmaṇo sabbarattiṃ anattamano hutvā pabhāte nadītīraṃ gato sabbaṃ sassavipattiṃ disvā “vinaṭṭhomhi,",
  "atk-s0505a:2192_10": "kathaṃ dāni jīvissāmī”ti balavasokaṃ uppādesi.",
  "atk-s0505a:2192_11": "Bhagavāpi tameva rattiṃ paccūsasamaye buddhacakkhunā lokaṃ volokento “ajja brāhmaṇassa dhammadesanākālo”ti",
  "atk-s0505a:2192_12": "ñatvā bhikkhācāravattena sāvatthiṃ pavisitvā brāhmaṇassa gharadvāre aṭṭhāsi.",
  "atk-s0505a:2192_13": "Brāhmaṇo bhagavantaṃ disvā “sokābhibhūtaṃ maṃ assāsetukāmo samaṇo gotamo āgato”ti cintetvā āsanaṃ paññāpetvā pattaṃ gahetvā bhagavantaṃ nisīdāpesi.",
  "atk-s0505a:2192_14": "Bhagavā jānantova brāhmaṇaṃ pucchi –",
  "atk-s0505a:2192_15": "“kiṃ brāhmaṇa paduṭṭhacitto vihāsī”ti? Āma,",
  "atk-s0505a:2192_16": "bho gotama,",
  "atk-s0505a:2192_17": "sabbaṃ me yavakkhettaṃ udakena vūḷhanti.",
  "atk-s0505a:2192_18": "Atha bhagavā “na, brāhmaṇa,",
  "atk-s0505a:2192_19": "vipanne domanassaṃ,",
  "atk-s0505a:2192_20": "sampanne ca somanassaṃ kātabbaṃ.",
  "atk-s0505a:2192_21": "Kāmā hi nāma sampajjantipi vipajjantipī”ti vatvā tassa brāhmaṇassa sappāyaṃ ñatvā dhammadesanāvasena imaṃ suttamabhāsi.",
  "atk-s0505a:2192_22": "Tattha saṅkhepato padatthasambandhamattameva vaṇṇayissāma,",
  "atk-s0505a:2192_23": "vitthāro pana niddese vuttanayeneva veditabbo.",
  "atk-s0505a:2192_24": "Yathā ca imasmiṃ sutte,",
  "atk-s0505a:2192_25": "evaṃ ito paraṃ sabbasuttesu.",
  "atk-s0505a:2193_0": "Tattha kāmanti manāpiyarūpāditebhūmakadhammasaṅkhātaṃ vatthukāmaṃ,",
  "atk-s0505a:2193_1": "kāmayamānassāti icchamānassa.",
  "atk-s0505a:2193_2": "Tassa ce taṃ samijjhatīti tassa kāmayamānassa sattassa taṃ kāmasaṅkhātaṃ vatthu samijjhati ce,",
  "atk-s0505a:2193_3": "sace so taṃ labhatīti vuttaṃ hoti.",
  "atk-s0505a:2193_4": "Addhā pītimano hotīti ekaṃsaṃ tuṭṭhacitto hoti.",
  "atk-s0505a:2193_5": "Laddhāti labhitvā.",
  "atk-s0505a:2193_6": "Maccoti satto.",
  "atk-s0505a:2193_7": "Yadicchatīti yaṃ icchati.",
  "atk-s0505a:2194_0": "774.",
  "atk-s0505a:2194_1": "Tassa ce kāmayānassāti tassa puggalassa kāme icchamānassa,",
  "atk-s0505a:2194_2": "kāmena vā yāyamānassa.",
  "atk-s0505a:2194_3": "Chandajātassāti jātataṇhassa.",
  "atk-s0505a:2194_4": "Jantunoti sattassa.",
  "atk-s0505a:2194_5": "Te kāmā parihāyantīti te kāmā parihāyanti ce.",
  "atk-s0505a:2194_6": "Sallaviddhova ruppatīti atha ayomayādinā sallena viddho viya pīḷīyati.",
  "atk-s0505a:2195_0": "775.",
  "atk-s0505a:2195_1": "Tatiyagāthāya saṅkhepattho –",
  "atk-s0505a:2195_2": "yo pana ime kāme tattha chandarāgavikkhambhanena vā samucchedena vā attano pādena sappassa siraṃ iva parivajjeti.",
  "atk-s0505a:2195_3": "So bhikkhu sabbaṃ lokaṃ visaritvā ṭhitattā loke visattikāsaṅkhātaṃ taṇhaṃ sato hutvā samativattatīti.",
  "atk-s0505a:2196_0": "776- 8.",
  "atk-s0505a:2196_1": "Tato parāsaṃ tissannaṃ gāthānaṃ ayaṃ saṅkhepattho –",
  "atk-s0505a:2196_2": "yo etaṃ sālikkhettādiṃ khettaṃ vā gharavatthādiṃ vatthuṃ vā kahāpaṇasaṅkhātaṃ hiraññaṃ vā goassabhedaṃ",
  "atk-s0505a:2196_3": "gavāssaṃ vā itthisaññikā thiyo vā ñātibandhavādī bandhū vā aññe vā manāpiyarūpādī puthu kāme anugijjhati,",
  "atk-s0505a:2196_4": "taṃ puggalaṃ abalasaṅkhātā kilesā balīyanti sahanti maddanti,",
  "atk-s0505a:2196_5": "saddhābalādivirahena vā abalaṃ taṃ puggalaṃ abalā kilesā balīyanti,",
  "atk-s0505a:2196_6": "abalattā balīyantīti attho.",
  "atk-s0505a:2196_7": "Atha taṃ kāmagiddhaṃ kāme rakkhantaṃ pariyesantañca sīhādayo ca pākaṭaparissayā kāyaduccaritādayo ca apākaṭaparissayā maddanti,",
  "atk-s0505a:2196_8": "tato apākaṭaparissayehi abhibhūtaṃ taṃ puggalaṃ jātiādidukkhaṃ bhinnaṃ nāvaṃ udakaṃ viya anveti.",
  "atk-s0505a:2196_9": "Tasmā kāyagatāsatiādibhāvanāya jantu sadā sato hutvā vikkhambhanasamucchedavasena rūpādīsu vatthukāmesu",
  "atk-s0505a:2196_10": "sabbappakārampi kilesakāmaṃ parivajjento kāmāni parivajjaye.",
  "atk-s0505a:2196_11": "Evaṃ te kāme pahāya tappahānakaramaggeneva catubbidhampi tare oghaṃ tareyya tarituṃ sakkuṇeyya.",
  "atk-s0505a:2196_12": "Tato yathā puriso udakagarukaṃ nāvaṃ siñcitvā lahukāya nāvāya appakasireneva pāragū bhaveyya,",
  "atk-s0505a:2196_13": "pāraṃ gaccheyya,",
  "atk-s0505a:2196_14": "evameva attabhāvanāvaṃ kilesūdakagarukaṃ siñcitvā lahukena attabhāvena pāragū bhaveyya,",
  "atk-s0505a:2196_15": "sabbadhammapāraṃ nibbānaṃ gato bhaveyya,",
  "atk-s0505a:2196_16": "arahattappattiyā gaccheyya ca,",
  "atk-s0505a:2196_17": "anupādisesāya nibbānadhātuyā parinibbātīti arahattanikūṭena desanaṃ niṭṭhāpesi.",
  "atk-s0505a:2196_18": "Desanāpariyosāne brāhmaṇo ca brāhmaṇī ca sotāpattiphale patiṭṭhahiṃsūti.",
  "atk-s0505a:2197_0": "Paramatthajotikāya khuddaka-aṭṭhakathāya",
  "atk-s0505a:2198_0": "Suttanipāta-aṭṭhakathāya kāmasuttavaṇṇanā niṭṭhitā.",
  "atk-s0505a:2199_0": "2. Guhaṭṭhakasuttavaṇṇanā",
  "atk-s0505a:2200_0": "779.",
  "atk-s0505a:2200_1": "Satto guhāyanti guhaṭṭhakasuttaṃ.",
  "atk-s0505a:2200_2": "Kā uppatti?",
  "atk-s0505a:2200_3": "Bhagavati kira sāvatthiyaṃ viharante āyasmā piṇḍolabhāradvājo kosambiyaṃ gaṃṅgātīre āvaṭṭakaṃ nāma utenassa uyyānaṃ,",
  "atk-s0505a:2200_4": "tattha agamāsi sītale padese divāvihāraṃ nisīditukāmo.",
  "atk-s0505a:2200_5": "Aññadāpi cāyaṃ gacchateva tattha pubbāsevanena yathā gavampatitthero tāvatiṃsabhavananti vuttanayametaṃ vaṅgīsasuttavaṇṇanāyaṃ.",
  "atk-s0505a:2200_6": "So tattha gaṅgātīre sītale rukkhamūle samāpattiṃ appetvā divāvihāraṃ nisīdi.",
  "atk-s0505a:2200_7": "Rājāpi kho uteno taṃ divasaṃyeva uyyānakīḷikaṃ gantvā bahudeva divasabhāgaṃ naccagītādīhi uyyāne kīḷitvā",
  "atk-s0505a:2200_8": "pānamadamatto ekissā itthiyā aṅke sīsaṃ katvā sayi.",
  "atk-s0505a:2200_9": "Sesitthiyo “sutto rājā”ti uṭṭhahitvā uyyāne pupphaphalādīni gaṇhantiyo theraṃ disvā hirottappaṃ upaṭṭhāpetvā",
  "atk-s0505a:2200_10": "“mā saddaṃ akatthā”ti aññamaññaṃ nivāretvā appasaddā upasaṅkamitvā vanditvā theraṃ samparivāretvā nisīdiṃsu.",
  "atk-s0505a:2200_11": "Thero samāpattito vuṭṭhāya tāsaṃ dhammaṃ desesi,",
  "atk-s0505a:2200_12": "tā tuṭṭhā “sādhu sādhū”ti vatvā suṇanti.",
  "atk-s0505a:2201_0": "Rañño sīsaṃ aṅkenādāya nisinnitthī “imā maṃ ohāya kīḷantī”ti tāsu issāpakatā ūruṃ cāletvā rājānaṃ pabodhesi.",
  "atk-s0505a:2201_1": "Rājā paṭibujjhitvā itthāgāraṃ apassanto “kuhiṃ imā vasaliyo”ti āha. Sā āha –",
  "atk-s0505a:2201_2": "“tumhesu abahukatā ‘samaṇaṃ ramayissāmā’ti gatā”ti.",
  "atk-s0505a:2201_3": "So kuddho therābhimukho agamāsi.",
  "atk-s0505a:2201_4": "Tā itthiyo rājānaṃ disvā ekaccā uṭṭhahiṃsu,",
  "atk-s0505a:2201_5": "ekaccā “mahārāja,",
  "atk-s0505a:2201_6": "pabbajitassa santike dhammaṃ suṇāmā”ti na uṭṭhahiṃsu.",
  "atk-s0505a:2201_7": "So tena bhiyyosomattāya kuddho theraṃ avanditvāva “kimatthaṃ āgatosī”ti āha.",
  "atk-s0505a:2201_8": "“Vivekatthaṃ mahārājā”ti.",
  "atk-s0505a:2201_9": "So “vivekatthāya āgatā evaṃ itthāgāraparivutā nisīdantī”ti vatvā “tava vivekaṃ kathehī”ti āha.",
  "atk-s0505a:2201_10": "Thero visāradopi vivekakathāya “nāyaṃ aññātukāmo pucchatī”ti tuṇhī ahosi.",
  "atk-s0505a:2201_11": "Rājā “sace na kathesi,",
  "atk-s0505a:2201_12": "tambakipillikehi taṃ khādāpessāmī”ti aññatarasmiṃ asokarukkhe tambakipillikapuṭaṃ gaṇhanto attanova upari vikiri.",
  "atk-s0505a:2201_13": "So sarīraṃ puñchitvā aññaṃ puṭaṃ gahetvā therābhimukho agamāsi.",
  "atk-s0505a:2201_14": "Thero “sacāyaṃ rājā mayi aparajjheyya,",
  "atk-s0505a:2201_15": "apāyābhimukho bhaveyyā”ti taṃ anukampamāno iddhiyā ākāsaṃ abbhuggantvā gato.",
  "atk-s0505a:2202_0": "Tato itthiyo āhaṃsu –",
  "atk-s0505a:2202_1": "“mahārāja,",
  "atk-s0505a:2202_2": "aññe rājāno īdisaṃ pabbajitaṃ disvā pupphagandhādīhi pūjenti,",
  "atk-s0505a:2202_3": "tvaṃ tambakipillikapuṭena āsādetuṃ āraddho ahosi,",
  "atk-s0505a:2202_4": "kulavaṃsaṃ nāsetuṃ uṭṭhito”ti.",
  "atk-s0505a:2202_5": "So attano dosaṃ ñatvā tuṇhī hutvā uyyānapālaṃ pucchi –",
  "atk-s0505a:2202_6": "“aññampi divasaṃ thero idhāgacchatī”ti? “Āma,",
  "atk-s0505a:2202_7": "mahārājā”ti.",
  "atk-s0505a:2202_8": "Tena hi yadā āgacchati,",
  "atk-s0505a:2202_9": "tadā me āroceyyāsīti.",
  "atk-s0505a:2202_10": "So ekadivasaṃ there āgate ārocesi.",
  "atk-s0505a:2202_11": "Rājāpi theraṃ upasaṅkamitvā pañhaṃ pucchitvā pāṇehi saraṇaṃ gato ahosi.",
  "atk-s0505a:2202_12": "Tambakipillikapuṭena āsāditadivase pana thero ākāsenāgantvā puna pathaviyaṃ nimujjitvā bhagavato gandhakuṭiyaṃ ummujji.",
  "atk-s0505a:2202_13": "Bhagavāpi kho dakkhiṇena passena sato sampajāno sīhaseyyaṃ kappayamāno theraṃ disvā “kiṃ,",
  "atk-s0505a:2202_14": "bhāradvāja,",
  "atk-s0505a:2202_15": "akāle āgatosī”ti āha.",
  "atk-s0505a:2202_16": "Thero “āma bhagavā”ti vatvā sabbaṃ taṃ pavattiṃ ārocesi.",
  "atk-s0505a:2202_17": "Taṃ sutvā bhagavā “kiṃ karissati tassa vivekakathā kāmaguṇagiddhassā”ti vatvā dakkhiṇena passena nipanno",
  "atk-s0505a:2202_18": "eva therassa dhammadesanatthaṃ imaṃ suttamabhāsi.",
  "atk-s0505a:2203_0": "Tattha sattoti laggo.",
  "atk-s0505a:2203_1": "Guhāyanti kāye.",
  "atk-s0505a:2203_2": "Kāyo hi rāgādīnaṃ vāḷānaṃ vasanokāsato “guhā”ti vuccati.",
  "atk-s0505a:2203_3": "Bahunābhichannoti bahunā rāgādikilesajālena abhicchanno.",
  "atk-s0505a:2203_4": "Etena ajjhattabandhanaṃ vuttaṃ.",
  "atk-s0505a:2203_5": "Tiṭṭhanti rāgādivasena tiṭṭhanto.",
  "atk-s0505a:2203_6": "Naroti satto.",
  "atk-s0505a:2203_7": "Mohanasmiṃ pagāḷhoti mohanaṃ vuccati kāmaguṇā.",
  "atk-s0505a:2203_8": "Ettha hi devamanussā muyhanti,",
  "atk-s0505a:2203_9": "tesu ajjhogāḷho hutvā.",
  "atk-s0505a:2203_10": "Etena bahiddhābandhanaṃ vuttaṃ.",
  "atk-s0505a:2203_11": "Dūre vivekā hi tathāvidho soti so tathārūpo naro tividhāpi kāyavivekādikā vivekā dūre anāsanne.",
  "atk-s0505a:2203_12": "Kiṃkāraṇā?",
  "atk-s0505a:2203_13": "Kāmā hi loke na hi suppahāyā,",
  "atk-s0505a:2203_14": "yasmā loke kāmā suppahāyā na hontīti vuttaṃ hoti.",
  "atk-s0505a:2204_0": "780.",
  "atk-s0505a:2204_1": "Evaṃ paṭhamagāthāya “dūre vivekā tathāvidho”ti sādhetvā puna tathāvidhānaṃ sattānaṃ dhammataṃ āvikaronto “icchānidānā”ti gāthamāha.",
  "atk-s0505a:2204_2": "Tattha icchānidānāti taṇhāhetukā.",
  "atk-s0505a:2204_3": "Bhavasātabaddhāti sukhavedanādimhi bhavasāte baddhā.",
  "atk-s0505a:2204_4": "Te duppamuñcāti te bhavasātavatthubhūtā dhammā,",
  "atk-s0505a:2204_5": "te vā tattha baddhā icchānidānā sattā duppamocayā.",
  "atk-s0505a:2204_6": "Na hi aññamokkhāti aññena ca mocetuṃ na sakkonti.",
  "atk-s0505a:2204_7": "Kāraṇavacanaṃ vā etaṃ,",
  "atk-s0505a:2204_8": "te sattā duppamuñcā. Kasmā?",
  "atk-s0505a:2204_9": "Yasmā aññena mocetabbā na honti.",
  "atk-s0505a:2204_10": "Yadi pana muñceyyuṃ,",
  "atk-s0505a:2204_11": "sakena thāmena muñceyyunti ayamassa attho.",
  "atk-s0505a:2204_12": "Pacchā pure vāpi apekkhamānāti anāgate atīte vā kāme apekkhamānā.",
  "atk-s0505a:2204_13": "Imeva kāme purimeva jappanti ime vā paccuppanne kāme purime vā duvidhepi atītānāgate balavataṇhāya patthayamānā.",
  "atk-s0505a:2204_14": "Imesañca dvinnaṃ padānaṃ “te duppamuñcā na hi aññamokkhā”ti iminā saha sambandho veditabbo,",
  "atk-s0505a:2204_15": "itarathā “apekkhamānā jappaṃ kiṃ karonti kiṃ vā katā”ti na paññāyeyyuṃ.",
  "atk-s0505a:2205_0": "781- 2.",
  "atk-s0505a:2205_1": "Evaṃ paṭhamagāthāya “dūre vivekā tathāvidho”ti sādhetvā dutiyagāthāya ca tathāvidhānaṃ sattānaṃ dhammataṃ",
  "atk-s0505a:2205_2": "āvikatvā idāni nesaṃ pāpakammakaraṇaṃ āvikaronto “kāmesu giddhā”ti gāthamāha.",
  "atk-s0505a:2205_3": "Tassattho –",
  "atk-s0505a:2205_4": "te sattā kāmesu paribhogataṇhāya giddhā pariyesanādimanuyuttattā pasutā sammohamāpannattā pamūḷhā avagamanatāya",
  "atk-s0505a:2205_5": "maccharitāya buddhādīnaṃ vacanaṃ anādiyanatāya ca avadāniyā.",
  "atk-s0505a:2205_6": "Kāyavisamādimhi visame niviṭṭhā antakāle maraṇadukkhūpanītā “kiṃsū bhavissāma ito cutāse”ti paridevayantīti.",
  "atk-s0505a:2205_7": "Yasmā etadeva,",
  "atk-s0505a:2205_8": "tasmā hi sikkhetha…pe…",
  "atk-s0505a:2205_9": "māhu dhīrāti.",
  "atk-s0505a:2205_10": "Tattha sikkhethāti tisso sikkhā āpajjeyya.",
  "atk-s0505a:2205_11": "Idhevāti imasmiṃyeva sāsane.",
  "atk-s0505a:2205_12": "Sesamuttānameva.",
  "atk-s0505a:2206_0": "783.",
  "atk-s0505a:2206_1": "Idāni ye tathā na karonti,",
  "atk-s0505a:2206_2": "tesaṃ byasanappattiṃ dassento “passāmī”ti gāthamāha.",
  "atk-s0505a:2206_3": "Tattha passāmīti maṃsacakkhuādīhi pekkhāmi.",
  "atk-s0505a:2206_4": "Loketi apāyādimhi.",
  "atk-s0505a:2206_5": "Pariphandamānanti ito cito ca phandamānaṃ.",
  "atk-s0505a:2206_6": "Pajaṃ imanti imaṃ sattakāyaṃ.",
  "atk-s0505a:2206_7": "Taṇhagatanti taṇhāya gataṃ abhibhūtaṃ,",
  "atk-s0505a:2206_8": "nipātitanti adhippāyo.",
  "atk-s0505a:2206_9": "Bhavesūti kāmabhavādīsu.",
  "atk-s0505a:2206_10": "Hīnā narāti hīnakammantā narā.",
  "atk-s0505a:2206_11": "Maccumukhe lapantīti antakāle sampatte maraṇamukhe paridevanti.",
  "atk-s0505a:2206_12": "Avītataṇhāseti avigatataṇhā.",
  "atk-s0505a:2206_13": "Bhavābhavesūti kāmabhavādīsu.",
  "atk-s0505a:2206_14": "Atha vā bhavābhavesūti bhavabhavesu,",
  "atk-s0505a:2206_15": "punappunabhavesūti vuttaṃ hoti.",
  "atk-s0505a:2207_0": "784.",
  "atk-s0505a:2207_1": "Idāni yasmā avītataṇhā evaṃ phandanti ca lapanti ca,",
  "atk-s0505a:2207_2": "tasmā taṇhāvinaye samādapento “mamāyite”ti gāthamāha.",
  "atk-s0505a:2207_3": "Tattha mamāyiteti taṇhādiṭṭhimamattehi “mama”nti pariggahite vatthusmiṃ.",
  "atk-s0505a:2207_4": "Passathāti sotāre ālapanto āha.",
  "atk-s0505a:2207_5": "Etampīti etampi ādīnavaṃ.",
  "atk-s0505a:2207_6": "Sesaṃ pākaṭameva.",
  "atk-s0505a:2208_0": "785.",
  "atk-s0505a:2208_1": "Evamettha paṭhamagāthāya assādaṃ,",
  "atk-s0505a:2208_2": "tato parāhi catūhi ādīnavañca dassetvā idāni saupāyaṃ nissaraṇaṃ nissaraṇānisaṃsañca dassetuṃ sabbāhi",
  "atk-s0505a:2208_3": "vā etāhi kāmānaṃ ādīnavaṃ okāraṃ saṃkilesañca dassetvā idāni nekkhamme ānisaṃsaṃ dassetuṃ “ubhosu antesū”ti",
  "atk-s0505a:2208_4": "gāthādvayamāha.",
  "atk-s0505a:2208_5": "Tattha ubhosu antesūti phassaphassasamudayādīsu dvīsu paricchedesu.",
  "atk-s0505a:2208_6": "Vineyya chandanti chandarāgaṃ vinetvā.",
  "atk-s0505a:2208_7": "Phassaṃ pariññāyāti cakkhusamphassādiphassaṃ,",
  "atk-s0505a:2208_8": "phassānusārena vā taṃsampayutte sabbepi arūpadhamme,",
  "atk-s0505a:2208_9": "tesaṃ vatthudvārārammaṇavasena rūpadhamme cāti sakalampi nāmarūpaṃ tīhi pariññāhi parijānitvā.",
  "atk-s0505a:2208_10": "Anānugiddhoti rūpādīsu sabbadhammesu agiddho.",
  "atk-s0505a:2208_11": "Yadattagarahī tadakubbamānoti yaṃ attanā garahati,",
  "atk-s0505a:2208_12": "taṃ akurumāno.",
  "atk-s0505a:2208_13": "Nalippatī diṭṭhasutesu dhīroti so evarūpo dhitisampanno dhīro diṭṭhesu ca sutesu ca dhammesu dvinnaṃ lepānaṃ ekenapi lepena na lippati.",
  "atk-s0505a:2208_14": "Ākāsamiva nirupalitto accantavodānappatto hoti.",
  "atk-s0505a:2209_0": "786.",
  "atk-s0505a:2209_1": "Saññaṃ pariññāti gāthāya pana ayaṃ saṅkhepattho –",
  "atk-s0505a:2209_2": "na kevalañca phassameva,",
  "atk-s0505a:2209_3": "apica kho pana kāmasaññādibhedaṃ saññampi,",
  "atk-s0505a:2209_4": "saññānusārena vā pubbe vuttanayeneva nāmarūpaṃ tīhi pariññāhi parijānitvā imāya paṭipadāya catubbidhampi vitareyya oghaṃ,",
  "atk-s0505a:2209_5": "tato so tiṇṇogho taṇhādiṭṭhipariggahesu taṇhādiṭṭhilepappahānena nopalitto khīṇāsavamuni rāgādisallānaṃ",
  "atk-s0505a:2209_6": "abbūḷhattā abbūḷhasallo sativepullappattiyā appamatto caraṃ,",
  "atk-s0505a:2209_7": "pubbabhāge vā appamatto caraṃ tena appamādacārena abbūḷhasallo hutvā sakaparattabhāvādibhedaṃ nāsīsatī lokamimaṃ parañca,",
  "atk-s0505a:2209_8": "aññadatthu carimacittanirodhā nirupādāno jātavedova parinibbātīti arahattanikūṭena desanaṃ niṭṭhāpesi dhammanettiṭṭhapanameva karonto,",
  "atk-s0505a:2209_9": "na uttariṃ imāya desanāya maggaṃ vā phalaṃ vā uppādesi khīṇāsavassa desitattāti.",
  "atk-s0505a:2210_0": "Paramatthajotikāya khuddaka-aṭṭhakathāya",
  "atk-s0505a:2211_0": "Suttanipāta-aṭṭhakathāya guhaṭṭhakasuttavaṇṇanā niṭṭhitā.",
  "atk-s0505a:2212_0": "3. Duṭṭhaṭṭhakasuttavaṇṇanā",
  "atk-s0505a:2213_0": "787.",
  "atk-s0505a:2213_1": "Vadanti ve duṭṭhamanāpīti duṭṭhaṭṭhakasuttaṃ.",
  "atk-s0505a:2213_2": "Kā uppatti?",
  "atk-s0505a:2213_3": "Ādigāthāya tāva uppatti –",
  "atk-s0505a:2213_4": "munisuttanayena bhagavato bhikkhusaṅghassa ca uppannalābhasakkāraṃ asahamānā titthiyā sundariṃ paribbājikaṃ uyyojesuṃ.",
  "atk-s0505a:2213_5": "Sā kira janapadakalyāṇī setavatthaparibbājikāva ahosi.",
  "atk-s0505a:2213_6": "Sā sunhātā sunivatthā mālāgandhavilepanavibhūsitā bhagavato dhammaṃ sutvā sāvatthivāsīnaṃ jetavanato",
  "atk-s0505a:2213_7": "nikkhamanavelāya sāvatthito nikkhamitvā jetavanābhimukhī gacchati.",
  "atk-s0505a:2213_8": "Manussehi ca “kuhiṃ gacchasī”ti pucchitā “samaṇaṃ gotamaṃ sāvake cassa ramayituṃ gacchāmī”ti vatvā jetavanadvārakoṭṭhake",
  "atk-s0505a:2213_9": "vicaritvā jetavanadvārakoṭṭhake pidahite nagaraṃ pavisitvā pabhāte puna jetavanaṃ gantvā gandhakuṭisamīpe",
  "atk-s0505a:2213_10": "pupphāni vicinantī viya carati.",
  "atk-s0505a:2213_11": "Buddhupaṭṭhānaṃ āgatehi ca manussehi “kimatthaṃ āgatāsī”ti pucchitā yaṃkiñcideva bhaṇati.",
  "atk-s0505a:2213_12": "Evaṃ aḍḍhamāsamatte vītikkante titthiyā taṃ jīvitā voropetvā parikhātaṭe nikkhipitvā pabhāte “sundariṃ",
  "atk-s0505a:2213_13": "na passāmā”ti kolāhalaṃ katvā rañño ca ārocetvā tena anuññātā jetavanaṃ pavisitvā vicinantā viya taṃ",
  "atk-s0505a:2213_14": "nikkhittaṭṭhānā uddharitvā mañcakaṃ āropetvā nagaraṃ abhiharitvā upakkosaṃ akaṃsu.",
  "atk-s0505a:2213_15": "Sabbaṃ pāḷiyaṃ āgatanayeneva veditabbaṃ.",
  "atk-s0505a:2214_0": "Bhagavā taṃ divasaṃ paccūsasamaye buddhacakkhunā lokaṃ volokento “titthiyā ajja ayasaṃ uppādessantī”ti",
  "atk-s0505a:2214_1": "ñatvā “tesaṃ saddahitvā mādise cittaṃ pakopetvā mahājano apāyābhimukho mā ahosī”ti gandhakuṭidvāraṃ pidahitvā",
  "atk-s0505a:2214_2": "antogandhakuṭiyaṃyeva acchi,",
  "atk-s0505a:2214_3": "na nagaraṃ piṇḍāya pāvisi.",
  "atk-s0505a:2214_4": "Bhikkhū pana dvāraṃ pidahitaṃ disvā pubbasadisameva pavisiṃsu.",
  "atk-s0505a:2214_5": "Manussā bhikkhū disvā nānappakārehi akkosiṃsu.",
  "atk-s0505a:2214_6": "Atha āyasmā ānando bhagavato taṃ pavattiṃ ārocetvā “titthiyehi, bhante,",
  "atk-s0505a:2214_7": "mahāayaso uppādito,",
  "atk-s0505a:2214_8": "na sakkā idha vasituṃ,",
  "atk-s0505a:2214_9": "vipulo jambudīpo,",
  "atk-s0505a:2214_10": "aññattha gacchāmā”ti āha.",
  "atk-s0505a:2214_11": "Tatthapi ayase uṭṭhite kuhiṃ gamissasi ānandāti?",
  "atk-s0505a:2214_12": "“Aññaṃ nagaraṃ bhagavā”ti.",
  "atk-s0505a:2214_13": "Atha bhagavā “āgamehi, ānanda,",
  "atk-s0505a:2214_14": "sattāhamevāyaṃ saddo bhavissati,",
  "atk-s0505a:2214_15": "sattāhaccayena yehi ayaso kato,",
  "atk-s0505a:2214_16": "tesaṃyeva upari patissatī”ti vatvā ānandattherassa dhammadesanatthaṃ “vadanti ve”ti imaṃ gāthamabhāsi.",
  "atk-s0505a:2215_0": "Tattha vadantīti bhagavantaṃ bhikkhusaṅghañca upavadanti.",
  "atk-s0505a:2215_1": "Duṭṭhamanāpi eke athopi ve saccamanāti ekacce duṭṭhacittā,",
  "atk-s0505a:2215_2": "ekacce tathasaññinopi hutvā,",
  "atk-s0505a:2215_3": "titthiyā duṭṭhacittā,",
  "atk-s0505a:2215_4": "ye tesaṃ vacanaṃ sutvā saddahiṃsu,",
  "atk-s0505a:2215_5": "te saccamanāti adhippāyo.",
  "atk-s0505a:2215_6": "Vādañca jātanti etaṃ akkosavādaṃ uppannaṃ.",
  "atk-s0505a:2215_7": "Muni no upetīti akārakatāya ca akuppanatāya ca buddhamuni na upeti.",
  "atk-s0505a:2215_8": "Tasmā munī natthi khilo kuhiñcīti tena kāraṇena ayaṃ muni rāgādikhilehi natthi khilo kuhiñcīti veditabbo.",
  "atk-s0505a:2216_0": "788.",
  "atk-s0505a:2216_1": "Imañca gāthaṃ vatvā bhagavā ānandattheraṃ pucchi,",
  "atk-s0505a:2216_2": "“evaṃ khuṃsetvā vambhetvā vuccamānā bhikkhū, ānanda,",
  "atk-s0505a:2216_3": "kiṃ vadantī”ti.",
  "atk-s0505a:2216_4": "Na kiñci bhagavāti. “Na, ānanda,",
  "atk-s0505a:2216_5": "‘ahaṃ sīlavā’ti sabbattha tuṇhī bhavitabbaṃ,",
  "atk-s0505a:2216_6": "loke hi nābhāsamānaṃ jānanti missaṃ bālehi paṇḍita”nti vatvā, “bhikkhū, ānanda,",
  "atk-s0505a:2216_7": "te manusse evaṃ paṭicodentū”ti dhammadesanatthāya “abhūtavādī nirayaṃ upetī”ti imaṃ gāthamabhāsi.",
  "atk-s0505a:2216_8": "Thero taṃ uggahetvā bhikkhū āha –",
  "atk-s0505a:2216_9": "“manussā tumhehi imāya gāthāya paṭicodetabbā”ti.",
  "atk-s0505a:2216_10": "Bhikkhū tathā akaṃsu.",
  "atk-s0505a:2216_11": "Paṇḍitamanussā tuṇhī ahesuṃ.",
  "atk-s0505a:2216_12": "Rājāpi rājapurise sabbato pesetvā yesaṃ dhuttānaṃ lañjaṃ datvā titthiyā taṃ mārāpesuṃ,",
  "atk-s0505a:2216_13": "te gahetvā niggayha taṃ pavattiṃ ñatvā titthiye paribhāsi.",
  "atk-s0505a:2216_14": "Manussāpi titthiye disvā leḍḍunā paharanti,",
  "atk-s0505a:2216_15": "paṃsunā okiranti “bhagavato ayasaṃ uppādesu”nti.",
  "atk-s0505a:2216_16": "Ānandatthero taṃ disvā bhagavato ārocesi,",
  "atk-s0505a:2216_17": "bhagavā therassa imaṃ gāthamabhāsi “sakañhi diṭṭhiṃ…pe…",
  "atk-s0505a:2216_18": "vadeyyā”ti.",
  "atk-s0505a:2217_0": "Tassattho –",
  "atk-s0505a:2217_1": "yāyaṃ diṭṭhi titthiyajanassa “sundariṃ māretvā samaṇānaṃ sakyaputtiyānaṃ avaṇṇaṃ pakāsetvā etenupāyena laddhaṃ sakkāraṃ sādiyissāmā”ti,",
  "atk-s0505a:2217_2": "so taṃ diṭṭhiṃ kathaṃ atikkameyya,",
  "atk-s0505a:2217_3": "atha kho so ayaso tameva titthiyajanaṃ paccāgato taṃ diṭṭhiṃ accetuṃ asakkontaṃ.",
  "atk-s0505a:2217_4": "Yo vā sassatādivādī,",
  "atk-s0505a:2217_5": "sopi sakaṃ diṭṭhiṃ kathaṃ accayeyya tena diṭṭhicchandena anunīto tāya ca diṭṭhiruciyā niviṭṭho,",
  "atk-s0505a:2217_6": "apica kho pana sayaṃ samattāni pakubbamāno attanāva paripuṇṇāni tāni diṭṭhigatāni karonto yathā jāneyya,",
  "atk-s0505a:2217_7": "tatheva vadeyyāti.",
  "atk-s0505a:2218_0": "789.",
  "atk-s0505a:2218_1": "Atha rājā sattāhaccayena taṃ kuṇapaṃ chaḍḍāpetvā sāyanhasamayaṃ vihāraṃ gantvā bhagavantaṃ abhivādetvā āha – “nanu, bhante,",
  "atk-s0505a:2218_2": "īdise ayase uppanne mayhampi ārocetabbaṃ siyā”ti.",
  "atk-s0505a:2218_3": "Evaṃ vutte bhagavā, “na, mahārāja,",
  "atk-s0505a:2218_4": "‘ahaṃ sīlavā guṇasampanno’ti paresaṃ ārocetuṃ ariyānaṃ patirūpa”nti vatvā tassā aṭṭhuppattiyaṃ “yo attano sīlavatānī”ti avasesagāthāyo abhāsi.",
  "atk-s0505a:2219_0": "Tattha sīlavatānīti pātimokkhādīni sīlāni āraññikādīni dhutaṅgavatāni ca.",
  "atk-s0505a:2219_1": "Anānupuṭṭhoti apucchito.",
  "atk-s0505a:2219_2": "Pāvāti vadati.",
  "atk-s0505a:2219_3": "Anariyadhammaṃ kusalā tamāhu,",
  "atk-s0505a:2219_4": "yo ātumānaṃ sayameva pāvāti yo evaṃ attānaṃ sayameva vadati,",
  "atk-s0505a:2219_5": "tassa taṃ vādaṃ “anariyadhammo eso”ti kusalā evaṃ kathenti.",
  "atk-s0505a:2220_0": "790.",
  "atk-s0505a:2220_1": "Santoti rāgādikilesavūpasamena santo,",
  "atk-s0505a:2220_2": "tathā abhinibbutatto.",
  "atk-s0505a:2220_3": "Itihanti sīlesu akatthamānoti “ahamasmi sīlasampanno”tiādinā nayena iti sīlesu akatthamāno,",
  "atk-s0505a:2220_4": "sīlanimittaṃ attūpanāyikaṃ vācaṃ abhāsamānoti vuttaṃ hoti.",
  "atk-s0505a:2220_5": "Tamariyadhammaṃ kusalā vadantīti tassa taṃ akatthanaṃ “ariyadhammo eso”ti buddhādayo khandhādikusalā vadanti.",
  "atk-s0505a:2220_6": "Yassussadā natthi kuhiñci loketi yassa khīṇāsavassa rāgādayo satta ussadā kuhiñci loke natthi,",
  "atk-s0505a:2220_7": "tassa taṃ akatthanaṃ “ariyadhammo eso”ti evaṃ kusalā vadantīti sambandho.",
  "atk-s0505a:2221_0": "791.",
  "atk-s0505a:2221_1": "Evaṃ khīṇāsavapaṭipattiṃ dassetvā idāni diṭṭhigatikānaṃ titthiyānaṃ paṭipattiṃ rañño dassento āha –",
  "atk-s0505a:2221_2": "“pakappitā saṅkhatā”ti.",
  "atk-s0505a:2221_3": "Tattha pakappitāti parikappitā.",
  "atk-s0505a:2221_4": "Saṅkhatāti paccayābhisaṅkhatā.",
  "atk-s0505a:2221_5": "Yassāti yassa kassaci diṭṭhigatikassa.",
  "atk-s0505a:2221_6": "Dhammāti diṭṭhiyo.",
  "atk-s0505a:2221_7": "Purakkhatāti purato katā.",
  "atk-s0505a:2221_8": "Santīti saṃvijjanti.",
  "atk-s0505a:2221_9": "Avīvadātāti avodātā.",
  "atk-s0505a:2221_10": "Yadattani passati ānisaṃsaṃ,",
  "atk-s0505a:2221_11": "taṃ nissito kuppapaṭiccasantinti yassete diṭṭhidhammā purakkhatā avodātā santi,",
  "atk-s0505a:2221_12": "so evaṃvidho yasmā attani tassā diṭṭhiyā diṭṭhidhammikañca sakkārādiṃ,",
  "atk-s0505a:2221_13": "samparāyikañca gativisesādiṃ ānisaṃsaṃ passati,",
  "atk-s0505a:2221_14": "tasmā tañca ānisaṃsaṃ,",
  "atk-s0505a:2221_15": "tañca kuppatāya ca paṭiccasamuppannatāya ca sammutisantitāya ca kuppapaṭiccasantisaṅkhātaṃ diṭṭhiṃ nissitova hoti,",
  "atk-s0505a:2221_16": "so tannissitattā attānaṃ vā ukkaṃseyya pare vā vambheyya abhūtehipi guṇadosehi.",
  "atk-s0505a:2222_0": "792.",
  "atk-s0505a:2222_1": "Evaṃ nissitena ca diṭṭhīnivesā…pe…",
  "atk-s0505a:2222_2": "ādiyatī ca dhammanti.",
  "atk-s0505a:2222_3": "Tattha diṭṭhīnivesāti idaṃsaccābhinivesasaṅkhātāni diṭṭhinivesanāni.",
  "atk-s0505a:2222_4": "Na hi svātivattāti sukhena ativattitabbā na honti.",
  "atk-s0505a:2222_5": "Dhammesu niccheyya samuggahītanti dvāsaṭṭhidiṭṭhidhammesu taṃ taṃ samuggahitaṃ abhiniviṭṭhaṃ dhammaṃ",
  "atk-s0505a:2222_6": "nicchinitvā pavattattā diṭṭhinivesā na hi svātivattāti vuttaṃ hoti.",
  "atk-s0505a:2222_7": "Tasmā naro tesu nivesanesu,",
  "atk-s0505a:2222_8": "nirassatī ādiyatī ca dhammanti yasmā na hi svātivattā,",
  "atk-s0505a:2222_9": "tasmā naro tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṃ",
  "atk-s0505a:2222_10": "satthāradhammakkhānagaṇādibhedañca taṃ taṃ dhammaṃ nirassati ca ādiyati ca jahati ca gaṇhāti ca vanamakkaṭo",
  "atk-s0505a:2222_11": "viya taṃ taṃ sākhanti vuttaṃ hoti.",
  "atk-s0505a:2222_12": "Evaṃ nirassanto ca ādiyanto ca anavaṭṭhitacittattā asantehipi guṇadosehi attano vā parassa vā yasāyasaṃ uppādeyya.",
  "atk-s0505a:2223_0": "793.",
  "atk-s0505a:2223_1": "Yo panāyaṃ sabbadiṭṭhigatādidosadhunanāya paññāya samannāgatattā dhono,",
  "atk-s0505a:2223_2": "tassa dhonassa hi…pe…",
  "atk-s0505a:2223_3": "anūpayo so.",
  "atk-s0505a:2223_4": "Kiṃ vuttaṃ hoti?",
  "atk-s0505a:2223_5": "Dhonadhammasamannāgamā dhonassa dhutasabbapāpassa arahato katthaci loke tesu tesu bhavesu pakappitā diṭṭhi natthi,",
  "atk-s0505a:2223_6": "so tassā diṭṭhiyā abhāvena,",
  "atk-s0505a:2223_7": "yāya ca attanā kataṃ pāpakammaṃ paṭicchādentā titthiyā māyāya mānena vā etaṃ agatiṃ gacchanti,",
  "atk-s0505a:2223_8": "tampi māyañca mānañca pahāya dhono rāgādīnaṃ dosānaṃ kena gaccheyya,",
  "atk-s0505a:2223_9": "diṭṭhadhamme samparāye vā nirayādīsu gativisesesu kena saṅkhaṃ gaccheyya,",
  "atk-s0505a:2223_10": "anūpayo so,",
  "atk-s0505a:2223_11": "so hi taṇhādiṭṭhiupayānaṃ dvinnaṃ abhāvena anūpayoti.",
  "atk-s0505a:2224_0": "794.",
  "atk-s0505a:2224_1": "Yo pana tesaṃ dvinnaṃ bhāvena upayo hoti,",
  "atk-s0505a:2224_2": "so upayo hi…pe…",
  "atk-s0505a:2224_3": "diṭṭhimidheva sabbanti.",
  "atk-s0505a:2224_4": "Tattha upayoti taṇhādiṭṭhinissito.",
  "atk-s0505a:2224_5": "Dhammesu upeti vādanti “ratto”ti vā “duṭṭho”ti vā evaṃ tesu tesu dhammesu upeti vādaṃ.",
  "atk-s0505a:2224_6": "Anūpayaṃ kena kathaṃ vadeyyāti taṇhādiṭṭhipahānena anūpayaṃ khīṇāsavaṃ kena rāgena vā dosena vā kathaṃ “ratto”ti vā “duṭṭho”ti vā vadeyya,",
  "atk-s0505a:2224_7": "evaṃ anupavajjo ca so kiṃ titthiyā viya katapaṭicchādako bhavissatīti adhippāyo.",
  "atk-s0505a:2224_8": "Attā nirattā na hi tassa atthīti tassa hi attadiṭṭhi vā ucchedadiṭṭhi vā natthi,",
  "atk-s0505a:2224_9": "gahaṇaṃ muñcanaṃ vāpi attanirattasaññitaṃ natthi.",
  "atk-s0505a:2224_10": "Kiṃkāraṇā natthīti ce?",
  "atk-s0505a:2224_11": "Adhosi so diṭṭhimidheva sabbaṃ,",
  "atk-s0505a:2224_12": "yasmā so idheva attabhāve ñāṇavātena sabbaṃ diṭṭhigataṃ adhosi, pajahi,",
  "atk-s0505a:2224_13": "vinodesīti arahattanikūṭena desanaṃ niṭṭhāpesi.",
  "atk-s0505a:2224_14": "Taṃ sutvā rājā attamano bhagavantaṃ abhivādetvā pakkāmīti.",
  "atk-s0505a:2225_0": "Paramatthajotikāya khuddaka-aṭṭhakathāya",
  "atk-s0505a:2226_0": "Suttanipāta-aṭṭhakathāya duṭṭhaṭṭhakasuttavaṇṇanā niṭṭhitā.",
  "atk-s0505a:2227_0": "4. Suddhaṭṭhakasuttavaṇṇanā",
  "atk-s0505a:2228_0": "795.",
  "atk-s0505a:2228_1": "Passāmi suddhanti suddhaṭṭhakasuttaṃ.",
  "atk-s0505a:2228_2": "Kā uppatti?",
  "atk-s0505a:2228_3": "Atīte kira kassapassa bhagavato kāle bārāṇasivāsī aññataro kuṭumbiko pañcahi sakaṭasatehi paccantajanapadaṃ agamāsi bhaṇḍaggahaṇatthaṃ.",
  "atk-s0505a:2228_4": "Tattha vanacarakena saddhiṃ mittaṃ katvā tassa paṇṇākāraṃ datvā pucchi – “kacci, te samma,",
  "atk-s0505a:2228_5": "candanasāraṃ diṭṭhapubba”nti?",
  "atk-s0505a:2228_6": "“Āma sāmī”ti ca vutte teneva saddhiṃ candanavanaṃ pavisitvā sabbasakaṭāni candanasārassa pūretvā tampi vanacarakaṃ “yadā, samma,",
  "atk-s0505a:2228_7": "bārāṇasiṃ āgacchasi,",
  "atk-s0505a:2228_8": "tadā candanasāraṃ gahetvā āgaccheyyāsī”ti vatvā bārāṇasiṃyeva agamāsi.",
  "atk-s0505a:2228_9": "Athāparena samayena sopi vanacarako candanasāraṃ gahetvā tassa gharaṃ agamāsi.",
  "atk-s0505a:2228_10": "So taṃ disvā sabbaṃ paṭisanthāraṃ katvā sāyanhasamaye candanasāraṃ pisāpetvā samuggaṃ pūretvā “gaccha, samma,",
  "atk-s0505a:2228_11": "nhāyitvā āgacchā”ti attano purisena saddhiṃ nhānatitthaṃ pesesi.",
  "atk-s0505a:2228_12": "Tena ca samayena bārāṇasiyaṃ ussavo hoti.",
  "atk-s0505a:2228_13": "Atha bārāṇasivāsino pātova dānaṃ datvā sāyaṃ suddhavatthanivatthā mālāgandhādīni gahetvā kassapassa bhagavato mahācetiyaṃ vandituṃ gacchanti.",
  "atk-s0505a:2228_14": "So vanacarako te disvā “mahājano kuhiṃ gacchatī”ti pucchi.",
  "atk-s0505a:2228_15": "“Vihāraṃ cetiyavandanatthāyā”ti ca sutvā sayampi agamāsi.",
  "atk-s0505a:2228_16": "Tattha manusse haritālamanosilādīhi nānappakārehi cetiye pūjaṃ karonte disvā kiñci citraṃ kātuṃ ajānanto",
  "atk-s0505a:2228_17": "taṃ candanaṃ gahetvā mahācetiye suvaṇṇiṭṭhakānaṃ.",
  "atk-s0505a:2228_18": "Upari kaṃsapātimattaṃ maṇḍalaṃ akāsi.",
  "atk-s0505a:2228_19": "Atha tattha sūriyuggamanavelāyaṃ sūriyarasmiyo uṭṭhahiṃsu.",
  "atk-s0505a:2228_20": "So taṃ disvā pasīdi,",
  "atk-s0505a:2228_21": "patthanañca akāsi “yattha yattha nibbattāmi,",
  "atk-s0505a:2228_22": "īdisā me rasmiyo ure uṭṭhahantū”ti.",
  "atk-s0505a:2228_23": "So kālaṃ katvā tāvatiṃsesu nibbatti.",
  "atk-s0505a:2228_24": "Tassa ure rasmiyo uṭṭhahiṃsu,",
  "atk-s0505a:2228_25": "candamaṇḍalaṃ viyassa uramaṇḍalaṃ virocati,",
  "atk-s0505a:2228_26": "“candābho devaputto”tveva ca naṃ sañjāniṃsu.",
  "atk-s0505a:2229_0": "So tāya sampattiyā chasu devalokesu anulomapaṭilomato ekaṃ buddhantaraṃ khepetvā amhākaṃ bhagavati uppanne sāvatthiyaṃ brāhmaṇamahāsālakule nibbatti,",
  "atk-s0505a:2229_1": "tathevassa ure candamaṇḍalasadisaṃ rasmimaṇḍalaṃ ahosi.",
  "atk-s0505a:2229_2": "Nāmakaraṇadivase cassa maṅgalaṃ katvā brāhmaṇā taṃ maṇḍalaṃ disvā “dhaññapuññalakkhaṇo ayaṃ kumāro”ti vimhitā “candābho” tveva nāmaṃ akaṃsu.",
  "atk-s0505a:2229_3": "Taṃ vayappattaṃ brāhmaṇā gahetvā alaṅkaritvā rattakañcukaṃ pārupāpetvā rathe āropetvā “mahābrahmā aya”nti pūjetvā “yo candābhaṃ passati,",
  "atk-s0505a:2229_4": "so yasadhanādīni labhati,",
  "atk-s0505a:2229_5": "samparāyañca saggaṃ gacchatī”ti ugghosentā gāmanigamarājadhānīsu āhiṇḍanti.",
  "atk-s0505a:2229_6": "Gatagataṭṭhāne manussā “esa kira bho candābho nāma,",
  "atk-s0505a:2229_7": "yo etaṃ passati,",
  "atk-s0505a:2229_8": "so yasadhanasaggādīni labhatī”ti uparūpari āgacchanti,",
  "atk-s0505a:2229_9": "sakalajambudīpo cali.",
  "atk-s0505a:2229_10": "Brāhmaṇā tucchahatthakānaṃ āgatānaṃ na dassenti,",
  "atk-s0505a:2229_11": "sataṃ vā sahassaṃ vā gahetvā āgatānameva dassenti.",
  "atk-s0505a:2229_12": "Evaṃ candābhaṃ gahetvā anuvicarantā brāhmaṇā kamena sāvatthiṃ anuppattā.",
  "atk-s0505a:2230_0": "Tena ca samayena bhagavā pavattitavaradhammacakko anupubbena sāvatthiṃ āgantvā sāvatthiyaṃ viharati jetavane bahujanahitāya dhammaṃ desento.",
  "atk-s0505a:2230_1": "Atha candābho sāvatthiṃ patvā samuddapakkhantakunnadī viya apākaṭo ahosi,",
  "atk-s0505a:2230_2": "candābhoti bhaṇantopi natthi.",
  "atk-s0505a:2230_3": "So sāyanhasamaye mahājanakāyaṃ mālāgandhādīni ādāya jetavanābhimukhaṃ gacchantaṃ disvā “kuhiṃ gacchathā”ti pucchi.",
  "atk-s0505a:2230_4": "“Buddho loke uppanno,",
  "atk-s0505a:2230_5": "so bahujanahitāya dhammaṃ deseti,",
  "atk-s0505a:2230_6": "taṃ sotuṃ jetavanaṃ gacchāmā”ti ca tesaṃ vacanaṃ sutvā sopi brāhmaṇagaṇaparivuto tattheva agamāsi.",
  "atk-s0505a:2230_7": "Bhagavā ca tasmiṃ samaye dhammasabhāyaṃ varabuddhāsane nisinnova hoti.",
  "atk-s0505a:2230_8": "Candābho bhagavantaṃ upasaṅkamma madhurapaṭisanthāraṃ katvā ekamantaṃ nisīdi,",
  "atk-s0505a:2230_9": "tāvadeva cassa so āloko antarahito.",
  "atk-s0505a:2230_10": "Buddhālokassa hi samīpe asītihatthabbhantare añño āloko nābhibhoti.",
  "atk-s0505a:2230_11": "So “āloko me naṭṭho”ti nisīditvāva uṭṭhāsi,",
  "atk-s0505a:2230_12": "uṭṭhahitvā ca gantumāraddho.",
  "atk-s0505a:2230_13": "Atha naṃ aññataro puriso āha –",
  "atk-s0505a:2230_14": "“kiṃ bho candābha,",
  "atk-s0505a:2230_15": "samaṇassa gotamassa bhīto gacchasī”ti.",
  "atk-s0505a:2230_16": "Nāhaṃ bhīto gacchāmi,",
  "atk-s0505a:2230_17": "apica me imassa tejena āloko na sampajjatīti punadeva bhagavato purato nisīditvā pādatalā paṭṭhāya yāva",
  "atk-s0505a:2230_18": "kesaggā rūparaṃsilakkhaṇādisampattiṃ disvā “mahesakkho samaṇo gotamo,",
  "atk-s0505a:2230_19": "mama ure appamattako āloko uṭṭhito,",
  "atk-s0505a:2230_20": "tāvatakenapi maṃ gahetvā brāhmaṇā sakalajambudīpaṃ vicaranti.",
  "atk-s0505a:2230_21": "Evaṃ varalakkhaṇasampattisamannāgatassa samaṇassa gotamassa neva māno uppanno,",
  "atk-s0505a:2230_22": "addhā ayaṃ anomaguṇasamannāgato bhavissati satthā devamanussāna”nti ativiya pasannacitto bhagavantaṃ vanditvā pabbajjaṃ yāci.",
  "atk-s0505a:2230_23": "Bhagavā aññataraṃ theraṃ āṇāpesi –",
  "atk-s0505a:2230_24": "“pabbājehi na”nti.",
  "atk-s0505a:2230_25": "So taṃ pabbājetvā tacapañcakakammaṭṭhānaṃ ācikkhi.",
  "atk-s0505a:2230_26": "So vipassanaṃ ārabhitvā na cireneva arahattaṃ patvā “candābhatthero”ti vissuto ahosi.",
  "atk-s0505a:2230_27": "Taṃ ārabbha bhikkhū kathaṃ samuṭṭhāpesuṃ “kiṃ nu kho, āvuso,",
  "atk-s0505a:2230_28": "ye candābhaṃ addasaṃsu.",
  "atk-s0505a:2230_29": "Te yasaṃ vā dhanaṃ vā labhiṃsu,",
  "atk-s0505a:2230_30": "saggaṃ vā gacchiṃsu,",
  "atk-s0505a:2230_31": "visuddhiṃ vā pāpuṇiṃsu tena cakkhudvārikarūpadassanenā”ti.",
  "atk-s0505a:2230_32": "Bhagavā tassaṃ aṭṭhuppattiyaṃ imaṃ suttamabhāsi.",
  "atk-s0505a:2231_0": "Tattha paṭhamagāthāya tāvattho – na,",
  "atk-s0505a:2231_1": "bhikkhave,",
  "atk-s0505a:2231_2": "evarūpena dassanena suddhi hoti.",
  "atk-s0505a:2231_3": "Apica kho kilesamalinattā asuddhaṃ,",
  "atk-s0505a:2231_4": "kilesarogānaṃ avigamā sarogameva candābhaṃ brāhmaṇaṃ aññaṃ vā evarūpaṃ disvā diṭṭhigatiko bālo abhijānāti “passāmi suddhaṃ paramaṃ arogaṃ,",
  "atk-s0505a:2231_5": "tena ca diṭṭhisaṅkhātena dassanena saṃsuddhi narassa hotī”ti,",
  "atk-s0505a:2231_6": "so evaṃ abhijānanto taṃ dassanaṃ “parama”nti ñatvā tasmiṃ dassane suddhānupassī samāno taṃ dassanaṃ “maggañāṇa”nti pacceti.",
  "atk-s0505a:2231_7": "Taṃ pana maggañāṇaṃ na hoti. Tenāha –",
  "atk-s0505a:2231_8": "“diṭṭhena ce suddhī”ti dutiyagāthaṃ.",
  "atk-s0505a:2232_0": "796.",
  "atk-s0505a:2232_1": "Tassattho –",
  "atk-s0505a:2232_2": "tena rūpadassanasaṅkhātena diṭṭhena yadi kilesasuddhi narassa hoti.",
  "atk-s0505a:2232_3": "Tena vā ñāṇena so yadi jātiādidukkhaṃ pajahāti.",
  "atk-s0505a:2232_4": "Evaṃ sante ariyamaggato aññena asuddhimaggeneva so sujjhati,",
  "atk-s0505a:2232_5": "rāgādīhi upadhīhi saupadhiko eva samāno sujjhatīti āpannaṃ hoti,",
  "atk-s0505a:2232_6": "na ca evaṃvidho sujjhati.",
  "atk-s0505a:2232_7": "Tasmā diṭṭhī hi naṃ pāva tathā vadānaṃ,",
  "atk-s0505a:2232_8": "sā naṃ diṭṭhiyeva “micchādiṭṭhiko aya”nti katheti diṭṭhianurūpaṃ “sassato loko”tiādinā nayena tathā tathā vadanti.",
  "atk-s0505a:2233_0": "797.",
  "atk-s0505a:2233_1": "Na brāhmaṇoti tatiyagāthā.",
  "atk-s0505a:2233_2": "Tassattho –",
  "atk-s0505a:2233_3": "yo pana bāhitapāpattā brāhmaṇo hoti,",
  "atk-s0505a:2233_4": "so maggena adhigatāsavakkhayo khīṇāsavabrāhmaṇo ariyamaggañāṇato aññena abhimaṅgalasammatarūpasaṅkhāte",
  "atk-s0505a:2233_5": "diṭṭhe tathāvidhasaddasaṅkhāte sute avītikkamasaṅkhāte sīle hatthivatādibhede vate pathaviādibhede mute",
  "atk-s0505a:2233_6": "ca uppannena micchāñāṇena suddhiṃ na āha.",
  "atk-s0505a:2233_7": "Sesamassa brāhmaṇassa vaṇṇabhaṇanatthaṃ vuttaṃ.",
  "atk-s0505a:2233_8": "So hi tedhātukapuññe sabbasmiñca pāpe anūpalitto,",
  "atk-s0505a:2233_9": "tassa pahīnattā attadiṭṭhiyā yassa kassaci vā gahaṇassa pahīnattā attañjaho,",
  "atk-s0505a:2233_10": "puññābhisaṅkhārādīnaṃ akaraṇato nayidha pakubbamānoti vuccati.",
  "atk-s0505a:2233_11": "Tasmā naṃ evaṃ pasaṃsanto āha.",
  "atk-s0505a:2233_12": "Sabbasseva cassa purimapādena sambandho veditabbo –",
  "atk-s0505a:2233_13": "puññe ca pāpe ca anūpalitto,",
  "atk-s0505a:2233_14": "attañjaho nayidha pakubbamāno,",
  "atk-s0505a:2233_15": "na brāhmaṇo aññato suddhimāhāti.",
  "atk-s0505a:2234_0": "798.",
  "atk-s0505a:2234_1": "Evaṃ na brāhmaṇo aññato suddhimāhāti vatvā idāni ye diṭṭhigatikā aññato suddhiṃ bruvanti,",
  "atk-s0505a:2234_2": "tesaṃ tassā diṭṭhiyā anibbāhakabhāvaṃ dassento “purimaṃ pahāyā”ti gāthamāha.",
  "atk-s0505a:2234_3": "Tassattho –",
  "atk-s0505a:2234_4": "te hi aññato suddhivādā samānāpi yassā diṭṭhiyā appahīnattā gahaṇamuñcanaṃ hoti.",
  "atk-s0505a:2234_5": "Tāya purimaṃ satthārādiṃ pahāya aparaṃ nissitā ejāsaṅkhātāya taṇhāya anugatā abhibhūtā rāgādibhedaṃ na taranti saṅgaṃ,",
  "atk-s0505a:2234_6": "tañca atarantā taṃ taṃ dhammaṃ uggaṇhanti ca nirassajanti ca makkaṭova sākhanti.",
  "atk-s0505a:2235_0": "799.",
  "atk-s0505a:2235_1": "Pañcamagāthāya sambandho –",
  "atk-s0505a:2235_2": "yo ca so “diṭṭhī hi naṃ pāva tathā vadāna”nti vutto,",
  "atk-s0505a:2235_3": "so sayaṃ samādāyāti.",
  "atk-s0505a:2235_4": "Tattha sayanti sāmaṃ.",
  "atk-s0505a:2235_5": "Samādāyāti gahetvā.",
  "atk-s0505a:2235_6": "Vatānīti hatthivatādīni.",
  "atk-s0505a:2235_7": "Uccāvacanti aparāparaṃ hīnapaṇītaṃ vā satthārato satthārādiṃ.",
  "atk-s0505a:2235_8": "Saññasattoti kāmasaññādīsu laggo.",
  "atk-s0505a:2235_9": "Vidvā ca vedehi samecca dhammanti paramatthavidvā ca arahā catūhi maggañāṇavedehi catusaccadhammaṃ abhisameccāti.",
  "atk-s0505a:2235_10": "Sesaṃ pākaṭameva.",
  "atk-s0505a:2236_0": "800.",
  "atk-s0505a:2236_1": "Sa sabbadhammesu visenibhūto,",
  "atk-s0505a:2236_2": "yaṃ kiñci diṭṭhaṃva sutaṃ mutaṃ vāti sobhūripañño khīṇāsavo yaṃ kiñci diṭṭhaṃ vā sutaṃ vā mutaṃ vā tesu",
  "atk-s0505a:2236_3": "sabbadhammesu mārasenaṃ vināsetvā ṭhitabhāvena visenibhūto.",
  "atk-s0505a:2236_4": "Tamevadassinti taṃ evaṃ visuddhadassiṃ.",
  "atk-s0505a:2236_5": "Vivaṭaṃ carantanti taṇhacchadanādivigamena vivaṭaṃ hutvā carantaṃ.",
  "atk-s0505a:2236_6": "Kenīdha lokasmiṃ vikappayeyyāti kena idha loke taṇhākappena vā diṭṭhikappena vā koci vikappeyya,",
  "atk-s0505a:2236_7": "tesaṃ vā pahīnattā rāgādinā pubbe vuttenāti.",
  "atk-s0505a:2237_0": "801.",
  "atk-s0505a:2237_1": "Na kappayantīti gāthāya sambandho attho ca –",
  "atk-s0505a:2237_2": "kiñca bhiyyo?",
  "atk-s0505a:2237_3": "Te hi tādisā santo dvinnaṃ kappānaṃ purekkhārānañca kenaci na kappayanti na purekkharonti,",
  "atk-s0505a:2237_4": "paramatthaaccantasuddhiadhigatattā anaccantasuddhiṃyeva akiriyasassatadiṭṭhiṃ accanta suddhīti na te vadanti.",
  "atk-s0505a:2237_5": "Ādānaganthaṃ gathitaṃ visajjāti catubbidhampi rūpādīnaṃ ādāyakattā ādānaganthaṃ attano cittasantāne gathitaṃ",
  "atk-s0505a:2237_6": "baddhaṃ ariyamaggasatthena visajja chinditvā.",
  "atk-s0505a:2237_7": "Sesaṃ pākaṭameva.",
  "atk-s0505a:2238_0": "802.",
  "atk-s0505a:2238_1": "Sīmātigoti gāthā ekapuggalādhiṭṭhānāya desanāya vuttā.",
  "atk-s0505a:2238_2": "Pubbasadiso eva panassā sambandho,",
  "atk-s0505a:2238_3": "so evaṃ atthavaṇṇanāya saddhiṃ veditabbo –",
  "atk-s0505a:2238_4": "kiñca bhiyyo so īdiso bhūripañño catunnaṃ kilesasīmānaṃ atītattā sīmātigo bāhitapāpattā ca brāhmaṇo,",
  "atk-s0505a:2238_5": "itthambhūtassa ca tassa natthi paracittapubbenivāsañāṇehi ñatvā vā maṃsacakkhudibbacakkhūhi disvā vā kiñci samuggahītaṃ,",
  "atk-s0505a:2238_6": "abhiniviṭṭhanti vuttaṃ hoti.",
  "atk-s0505a:2238_7": "So ca kāmarāgābhāvato na rāgarāgī,",
  "atk-s0505a:2238_8": "rūpārūparāgābhāvato na virāgaratto.",
  "atk-s0505a:2238_9": "Yato evaṃvidhassa “idaṃ para”nti kiñci idha uggahitaṃ natthīti arahattanikūṭena desanaṃ niṭṭhāpesi.",
  "atk-s0505a:2239_0": "Paramatthajotikāya khuddaka-aṭṭhakathāya",
  "atk-s0505a:2240_0": "Suttanipāta-aṭṭhakathāya suddhaṭṭhakasuttavaṇṇanā niṭṭhitā.",
  "atk-s0505a:2241_0": "5. Paramaṭṭhakasuttavaṇṇanā",
  "atk-s0505a:2242_0": "803.",
  "atk-s0505a:2242_1": "Paramanti diṭṭhīsūti paramaṭṭhakasuttaṃ.",
  "atk-s0505a:2242_2": "Kā uppatti?",
  "atk-s0505a:2242_3": "Bhagavati kira sāvatthiyaṃ viharante nānātitthiyā sannipatitvā attano attano diṭṭhiṃ dīpentā “idaṃ paramaṃ,",
  "atk-s0505a:2242_4": "idaṃ parama”nti kalahaṃ katvā rañño ārocesuṃ.",
  "atk-s0505a:2242_5": "Rājā sambahule jaccandhe sannipātāpetvā “imesaṃ hatthiṃ dassethā”ti āṇāpesi.",
  "atk-s0505a:2242_6": "Rājapurisā andhe sannipātāpetvā hatthiṃ purato sayāpetvā “passathā”ti āhaṃsu.",
  "atk-s0505a:2242_7": "Te hatthissa ekamekaṃ aṅgaṃ parāmasiṃsu.",
  "atk-s0505a:2242_8": "Tato raññā “kīdiso, bhaṇe,",
  "atk-s0505a:2242_9": "hatthī”ti puṭṭho yo soṇḍaṃ parāmasi,",
  "atk-s0505a:2242_10": "so “seyyathāpi, mahārāja,",
  "atk-s0505a:2242_11": "naṅgalīsā”ti bhaṇi.",
  "atk-s0505a:2242_12": "Ye dantādīni parāmasiṃsu,",
  "atk-s0505a:2242_13": "te itaraṃ “mā bho rañño purato musā bhaṇī”ti paribhāsitvā “seyyathāpi, mahārāja,",
  "atk-s0505a:2242_14": "bhittikhilo”tiādīni āhaṃsu.",
  "atk-s0505a:2242_15": "Rājā taṃ sabbaṃ sutvā “īdiso tumhākaṃ samayo”ti titthiye uyyojesi.",
  "atk-s0505a:2242_16": "Aññataro piṇḍacāriko taṃ pavattiṃ ñatvā bhagavato ārocesi.",
  "atk-s0505a:2242_17": "Bhagavā tassaṃ aṭṭhuppattiyaṃ bhikkhū āmantetvā “yathā,",
  "atk-s0505a:2242_18": "bhikkhave,",
  "atk-s0505a:2242_19": "jaccandhā hatthiṃ ajānantā taṃ taṃ aṅgaṃ parāmasitvā vivadiṃsu,",
  "atk-s0505a:2242_20": "evaṃ titthiyā vimokkhantikadhammaṃ ajānantā taṃ taṃ diṭṭhiṃ parāmasitvā vivadantī”ti vatvā dhammadesanatthaṃ imaṃ suttamabhāsi.",
  "atk-s0505a:2243_0": "Tattha paramanti diṭṭhīsu paribbasānoti “idaṃ parama”nti gahetvā sakāya sakāya diṭṭhiyā vasamāno.",
  "atk-s0505a:2243_1": "Yaduttari kuruteti yaṃ attano satthārādiṃ seṭṭhaṃ karoti.",
  "atk-s0505a:2243_2": "Hīnāti aññe tato sabbamāhāti taṃ attano satthārādiṃ ṭhapetvā tato aññe sabbe “hīnā ime”ti āha.",
  "atk-s0505a:2243_3": "Tasmā vivādāni avītivattoti tena kāraṇena so diṭṭhikalahe avītivattova hoti.",
  "atk-s0505a:2244_0": "804.",
  "atk-s0505a:2244_1": "Dutiyagāthāya attho –",
  "atk-s0505a:2244_2": "evaṃ avītivatto ca yaṃ diṭṭhe sute sīlavate muteti etesu vatthūsu uppannadiṭṭhisaṅkhāte attani pubbe vuttappakāraṃ ānisaṃsaṃ passati.",
  "atk-s0505a:2244_3": "Tadeva so tattha sakāya diṭṭhiyā ānisaṃsaṃ “idaṃ seṭṭha”nti abhinivisitvā aññaṃ sabbaṃ parasatthārādikaṃ nihīnato passati.",
  "atk-s0505a:2245_0": "805.",
  "atk-s0505a:2245_1": "Tatiyagāthāya attho –",
  "atk-s0505a:2245_2": "evaṃ passato cassa yaṃ attano satthārādiṃ nissito aññaṃ parasatthārādiṃ hīnaṃ passati taṃ pana dassanaṃ ganthameva kusalā vadanti,",
  "atk-s0505a:2245_3": "bandhananti vuttaṃ hoti.",
  "atk-s0505a:2245_4": "Yasmā etadeva,",
  "atk-s0505a:2245_5": "tasmā hi diṭṭhaṃva sutaṃ mutaṃ vā sīlabbataṃ bhikkhu na nissayeyya,",
  "atk-s0505a:2245_6": "nābhiniveseyyāti vuttaṃ hoti.",
  "atk-s0505a:2246_0": "806.",
  "atk-s0505a:2246_1": "Catutthagāthāya attho –",
  "atk-s0505a:2246_2": "na kevalaṃ diṭṭhasutādiṃ na nissayeyya,",
  "atk-s0505a:2246_3": "apica kho pana asañjātaṃ uparūpari diṭṭhimpi lokasmiṃ na kappayeyya,",
  "atk-s0505a:2246_4": "na janeyyāti vuttaṃ hoti. Kīdisaṃ?",
  "atk-s0505a:2246_5": "Ñāṇena vā sīlavatena vāpi,",
  "atk-s0505a:2246_6": "samāpattiñāṇādinā ñāṇena vā sīlavatena vā yā kappiyati,",
  "atk-s0505a:2246_7": "etaṃ diṭṭhiṃ na kappeyya.",
  "atk-s0505a:2246_8": "Na kevalañca diṭṭhiṃ na kappayeyya,",
  "atk-s0505a:2246_9": "apica kho pana mānenapi jātiādīhi vatthūhi samoti attānamanūpaneyya,",
  "atk-s0505a:2246_10": "hīno na maññetha visesi vāpīti.",
  "atk-s0505a:2247_0": "807.",
  "atk-s0505a:2247_1": "Pañcamagāthāya attho –",
  "atk-s0505a:2247_2": "evañhi diṭṭhiṃ akappento amaññamāno ca attaṃ pahāya anupādiyāno idha vā yaṃ pubbe gahitaṃ,",
  "atk-s0505a:2247_3": "taṃ pahāya aparaṃ aggaṇhanto tasmimpi vuttappakāre ñāṇe duvidhaṃ nissayaṃ no karoti.",
  "atk-s0505a:2247_4": "Akaronto ca sa ve viyattesu nānādiṭṭhivasena bhinnesu sattesu na vaggasārī chandādivasena agacchanadhammo",
  "atk-s0505a:2247_5": "hutvā dvāsaṭṭhiyā diṭṭhīsu kiñcipi diṭṭhiṃ na pacceti,",
  "atk-s0505a:2247_6": "na paccāgacchatīti vuttaṃ hoti.",
  "atk-s0505a:2248_0": "808- 10.",
  "atk-s0505a:2248_1": "Idāni yo so imāya gāthāya vutto khīṇāsavo,",
  "atk-s0505a:2248_2": "tassa vaṇṇabhaṇanatthaṃ “yassūbhayante”tiādikā tisso gāthāyo āha.",
  "atk-s0505a:2248_3": "Tattha ubhayanteti pubbe vuttaphassādibhede.",
  "atk-s0505a:2248_4": "Paṇidhīti taṇhā.",
  "atk-s0505a:2248_5": "Bhavābhavāyāti punappunabhavāya.",
  "atk-s0505a:2248_6": "Idha vā huraṃ vāti sakattabhāvādibhede idha vā parattabhāvādibhede parattha vā.",
  "atk-s0505a:2248_7": "Diṭṭhe vāti diṭṭhasuddhiyā vā.",
  "atk-s0505a:2248_8": "Esa nayo sutādīsu.",
  "atk-s0505a:2248_9": "Saññāti saññāsamuṭṭhāpikā diṭṭhi.",
  "atk-s0505a:2248_10": "Dhammāpi tesaṃ na paṭicchitāseti dvāsaṭṭhidiṭṭhigatadhammāpi tesaṃ “idameva saccaṃ moghamañña”nti evaṃ na paṭicchitā.",
  "atk-s0505a:2248_11": "Pāraṅgato na pacceti tādīti nibbānapāraṃ gato tena tena maggena pahīne kilese puna nāgacchati,",
  "atk-s0505a:2248_12": "pañcahi ca ākārehi tādī hotīti.",
  "atk-s0505a:2248_13": "Sesaṃ pākaṭamevāti.",
  "atk-s0505a:2249_0": "Paramatthajotikāya khuddaka-aṭṭhakathāya",
  "atk-s0505a:2250_0": "Suttanipāta-aṭṭhakathāya paramaṭṭhakasuttavaṇṇanā niṭṭhitā.",
  "atk-s0505a:2251_0": "6. Jarāsuttavaṇṇanā",
  "atk-s0505a:2252_0": "811.",
  "atk-s0505a:2252_1": "Appaṃ vata jīvitanti jarāsuttaṃ.",
  "atk-s0505a:2252_2": "Kā uppatti?",
  "atk-s0505a:2252_3": "Ekaṃ samayaṃ bhagavā sāvatthiyaṃ vassaṃ vasitvā yāni tāni buddhānaṃ sarīrārogyasampādanaṃ anuppannasikkhāpadapaññāpanaṃ",
  "atk-s0505a:2252_4": "veneyyadamanaṃ tathārūpāya aṭṭhuppattiyā jātakādikathanantiādīni janapadacārikānimittāni,",
  "atk-s0505a:2252_5": "tāni samavekkhitvā janapadacārikaṃ pakkāmi.",
  "atk-s0505a:2252_6": "Anupubbena cārikaṃ caramāno sāyaṃ sāketaṃ anuppatto añjanavanaṃ pāvisi.",
  "atk-s0505a:2252_7": "Sāketavāsino sutvā “akālo idāni bhagavantaṃ dassanāyā”ti vibhātāya rattiyā mālāgandhādīni gahetvā bhagavato",
  "atk-s0505a:2252_8": "santikaṃ gantvā pūjanavandanasammodanādīni katvā parivāretvā aṭṭhaṃsu yāva bhagavato gāmappavesanavelā,",
  "atk-s0505a:2252_9": "atha bhagavā bhikkhusaṅghaparivuto piṇḍāya pāvisi.",
  "atk-s0505a:2252_10": "Taṃ aññataro sāketako brāhmaṇamahāsālo nagarā nikkhanto nagaradvāre addasa.",
  "atk-s0505a:2252_11": "Disvā puttasinehaṃ uppādetvā “ciradiṭṭhosi, putta,",
  "atk-s0505a:2252_12": "mayā”ti paridevayamāno abhimukho agamāsi.",
  "atk-s0505a:2252_13": "Bhagavā bhikkhū saññāpesi – “ayaṃ,",
  "atk-s0505a:2252_14": "bhikkhave,",
  "atk-s0505a:2252_15": "brāhmaṇo yaṃ icchati,",
  "atk-s0505a:2252_16": "taṃ karotu,",
  "atk-s0505a:2252_17": "na vāretabbo”ti.",
  "atk-s0505a:2253_0": "Brāhmaṇopi vacchagiddhinīva gāvī āgantvā bhagavato kāyaṃ purato ca pacchato ca dakkhiṇato ca vāmato cāti samantā āliṅgi “ciradiṭṭhosi, putta,",
  "atk-s0505a:2253_1": "ciraṃ vinā ahosī”ti bhaṇanto.",
  "atk-s0505a:2253_2": "Yadi pana so tathā kātuṃ na labheyya,",
  "atk-s0505a:2253_3": "hadayaṃ phāletvā mareyya.",
  "atk-s0505a:2253_4": "So bhagavantaṃ avoca –",
  "atk-s0505a:2253_5": "“bhagavā tumhehi saddhiṃ āgatabhikkhūnaṃ ahameva bhikkhaṃ dātuṃ samattho,",
  "atk-s0505a:2253_6": "mameva anuggahaṃ karothā”ti.",
  "atk-s0505a:2253_7": "Adhivāsesi bhagavā tuṇhībhāvena.",
  "atk-s0505a:2253_8": "Brāhmaṇo bhagavato pattaṃ gahetvā purato gacchanto brāhmaṇiyā pesesi –",
  "atk-s0505a:2253_9": "“putto me āgato,",
  "atk-s0505a:2253_10": "āsanaṃ paññāpetabba”nti.",
  "atk-s0505a:2253_11": "Sā tathā katvā āgamanaṃ passantī ṭhitā bhagavantaṃ antaravīthiyaṃyeva disvā puttasinehaṃ uppādetvā “ciradiṭṭhosi, putta,",
  "atk-s0505a:2253_12": "mayā”ti pādesu gahetvā roditvā gharaṃ atinetvā sakkaccaṃ bhojesi.",
  "atk-s0505a:2253_13": "Bhuttāvino brāhmaṇo pattaṃ apanāmesi.",
  "atk-s0505a:2253_14": "Bhagavā tesaṃ sappāyaṃ viditvā dhammaṃ desesi,",
  "atk-s0505a:2253_15": "desanāpariyosāne ubhopi sotāpannā ahesuṃ.",
  "atk-s0505a:2253_16": "Atha bhagavantaṃ yāciṃsu – “yāva, bhante,",
  "atk-s0505a:2253_17": "bhagavā imaṃ nagaraṃ upanissāya viharati,",
  "atk-s0505a:2253_18": "amhākaṃyeva ghare bhikkhā gahetabbā”ti.",
  "atk-s0505a:2253_19": "Bhagavā “na buddhā evaṃ ekaṃ nibaddhaṭṭhānaṃyeva gacchantī”ti paṭikkhipi.",
  "atk-s0505a:2253_20": "Te āhaṃsu – “tena hi, bhante,",
  "atk-s0505a:2253_21": "bhikkhusaṅghena saddhiṃ piṇḍāya caritvāpi tumhe idheva bhattakiccaṃ katvā dhammaṃ desetvā vihāraṃ gacchathā”ti.",
  "atk-s0505a:2253_22": "Bhagavā tesaṃ anuggahatthāya tathā akāsi.",
  "atk-s0505a:2253_23": "Manussā brāhmaṇañca brāhmaṇiñca “buddhapitā buddhamātā” tveva vohariṃsu.",
  "atk-s0505a:2253_24": "Tampi kulaṃ “buddhakula”nti nāmaṃ labhi.",
  "atk-s0505a:2254_0": "Ānandatthero bhagavantaṃ pucchi –",
  "atk-s0505a:2254_1": "“ahaṃ bhagavato mātāpitaro jānāmi,",
  "atk-s0505a:2254_2": "ime pana kasmā vadanti ‘ahaṃ buddhamātā ahaṃ buddhapitā”’ti.",
  "atk-s0505a:2254_3": "Bhagavā āha –",
  "atk-s0505a:2254_4": "“nirantaraṃ me, ānanda,",
  "atk-s0505a:2254_5": "brāhmaṇī ca brāhmaṇo ca pañca jātisatāni mātāpitaro ahesuṃ,",
  "atk-s0505a:2254_6": "pañca jātisatāni mātāpitūnaṃ jeṭṭhakā,",
  "atk-s0505a:2254_7": "pañca jātisatāni kaniṭṭhakā.",
  "atk-s0505a:2254_8": "Te pubbasineheneva kathentī”ti imañca gāthamabhāsi –",
  "atk-s0505a:2255_0": "“Pubbeva sannivāsena, paccuppannahitena vā;",
  "atk-s0505a:2256_0": "Evaṃ taṃ jāyate pemaṃ, uppalaṃva yathodake”ti. ;",
  "atk-s0505a:2257_0": "Tato bhagavā sākete yathābhirantaṃ viharitvā puna cārikaṃ caramāno sāvatthimeva agamāsi.",
  "atk-s0505a:2257_1": "Sopi brāhmaṇo ca brāhmaṇī ca bhikkhū upasaṅkamitvā patirūpaṃ dhammadesanaṃ sutvā sesamagge pāpuṇitvā anupādisesāya nibbānadhātuyā parinibbāyiṃsu.",
  "atk-s0505a:2257_2": "Nagare brāhmaṇā sannipatiṃsu “amhākaṃ ñātake sakkarissāmā”ti.",
  "atk-s0505a:2257_3": "Sotāpannasakadāgāmianāgāmino upāsakāpi sannipatiṃsu upāsikāyo ca “amhākaṃ sahadhammike sakkarissāmā”ti.",
  "atk-s0505a:2257_4": "Te sabbepi kambalakūṭāgāraṃ āropetvā mālāgandhādīhi pūjentā nagarā nikkhāmesuṃ.",
  "atk-s0505a:2258_0": "Bhagavāpi taṃ divasaṃ paccūsasamaye buddhacakkhunā lokaṃ volokento tesaṃ parinibbānabhāvaṃ ñatvā “tattha",
  "atk-s0505a:2258_1": "mayi gate dhammadesanaṃ sutvā bahujanassa dhammābhisamayo bhavissatī”ti ñatvā pattacīvaramādāya sāvatthito",
  "atk-s0505a:2258_2": "āgantvā āḷāhanameva pāvisi.",
  "atk-s0505a:2258_3": "Manussā disvā “mātāpitūnaṃ sarīrakiccaṃ kātukāmo bhagavā āgato”ti vanditvā aṭṭhaṃsu.",
  "atk-s0505a:2258_4": "Nāgarāpi kūṭāgāraṃ pūjentā āḷāhanaṃ ānetvā bhagavantaṃ pucchiṃsu –",
  "atk-s0505a:2258_5": "“gahaṭṭhaariyasāvakā kathaṃ pūjetabbā”ti.",
  "atk-s0505a:2258_6": "Bhagavā “yathā asekkhā pūjiyanti,",
  "atk-s0505a:2258_7": "tathā pūjetabbā ime”ti adhippāyena tesaṃ asekkhamunibhāvaṃ dīpento imaṃ gāthamāha –",
  "atk-s0505a:2259_0": "“Ahiṃsakā ye munayo, niccaṃ kāyena saṃvutā;",
  "atk-s0505a:2260_0": "Te yanti accutaṃ ṭhānaṃ, yattha gantvā na socare”ti. ;",
  "atk-s0505a:2261_0": "Tañca parisaṃ oloketvā taṅkhaṇānurūpaṃ dhammaṃ desento imaṃ suttamabhāsi.",
  "atk-s0505a:2262_0": "Tattha appaṃ vata jīvitaṃ idanti “idaṃ vata manussānaṃ jīvitaṃ appaṃ parittaṃ ṭhitiparittatāya sarasaparittatāyā”ti sallasuttepi vuttanayametaṃ.",
  "atk-s0505a:2262_1": "Oraṃ vassasatāpi miyyatīti vassasatā oraṃ kalalādikālepi miyyati.",
  "atk-s0505a:2262_2": "Aticcāti vassasataṃ atikkamitvā.",
  "atk-s0505a:2262_3": "Jarasāpi miyyatīti jarāyapi miyyati.",
  "atk-s0505a:2263_0": "812- 6.",
  "atk-s0505a:2263_1": "Mamāyiteti mamāyitavatthukāraṇā.",
  "atk-s0505a:2263_2": "Vinābhāvasantamevidanti santavinābhāvaṃ vijjamānavinābhāvameva idaṃ,",
  "atk-s0505a:2263_3": "na sakkā avinābhāvena bhavitunti vuttaṃ hoti.",
  "atk-s0505a:2263_4": "Māmakoti mama upāsako bhikkhu vāti saṅkhaṃ gato,",
  "atk-s0505a:2263_5": "buddhādīni vā vatthūni mamāyamāno.",
  "atk-s0505a:2263_6": "Saṅgatanti samāgataṃ diṭṭhapubbaṃ vā.",
  "atk-s0505a:2263_7": "Piyāyitanti piyaṃ kataṃ.",
  "atk-s0505a:2263_8": "Nāmaṃyevāvasissati akkheyyanti sabbaṃ rūpādidhammajātaṃ pahīyati,",
  "atk-s0505a:2263_9": "nāmamattameva tu avasissati “buddharakkhito,",
  "atk-s0505a:2263_10": "dhammarakkhito”ti evaṃ saṅkhātuṃ kathetuṃ.",
  "atk-s0505a:2263_11": "Munayoti khīṇāsavamunayo.",
  "atk-s0505a:2263_12": "Khemadassinoti nibbānadassino.",
  "atk-s0505a:2264_0": "817.",
  "atk-s0505a:2264_1": "Sattamagāthā evaṃ maraṇabbhāhate loke anurūpapaṭipattidassanatthaṃ vuttā.",
  "atk-s0505a:2264_2": "Tattha patilīnacarassāti tato tato patilīnaṃ cittaṃ katvā carantassa.",
  "atk-s0505a:2264_3": "Bhikkhunoti kalyāṇaputhujjanassa sekkhassa vā.",
  "atk-s0505a:2264_4": "Sāmaggiyamāhu tassa taṃ,",
  "atk-s0505a:2264_5": "yo attānaṃ bhavane na dassayeti tassetaṃ patirūpamāhu,",
  "atk-s0505a:2264_6": "yo evaṃpaṭipanno nirayādibhede bhavane attānaṃ na dasseyya.",
  "atk-s0505a:2264_7": "Evañhi so imamhā maraṇā mucceyyāti adhippāyo.",
  "atk-s0505a:2265_0": "818- 20.",
  "atk-s0505a:2265_1": "Idāni yo “attānaṃ bhavane na dassaye”ti evaṃ khīṇāsavo vibhāvito,",
  "atk-s0505a:2265_2": "tassa vaṇṇabhaṇanatthaṃ ito parā tisso gāthāyo āha.",
  "atk-s0505a:2265_3": "Tattha sabbatthāti dvādasasu āyatanesu.",
  "atk-s0505a:2265_4": "Yadidaṃ diṭṭhasutaṃ mutesu vāti ettha pana yadidaṃ diṭṭhasutaṃ,",
  "atk-s0505a:2265_5": "ettha vā mutesu vā dhammesu evaṃ muni na upalimpatīti evaṃ sambandho veditabbo.",
  "atk-s0505a:2265_6": "Dhono na hi tena maññati,",
  "atk-s0505a:2265_7": "yadidaṃ diṭṭhasutaṃ mutesu vāti atrāpi yadidaṃ diṭṭhasuttaṃ,",
  "atk-s0505a:2265_8": "tena vatthunā na maññati,",
  "atk-s0505a:2265_9": "mutesu vā dhammesu na maññatīti evameva sambandho veditabbo.",
  "atk-s0505a:2265_10": "Na hi so rajjati no virajjatīti.",
  "atk-s0505a:2265_11": "Bālaputhujjanā viya na rajjati,",
  "atk-s0505a:2265_12": "kalyāṇaputhujjanasekkhā viya na virajjati,",
  "atk-s0505a:2265_13": "rāgassa pana khīṇattā “virāgo”tveva saṅkhaṃ gacchati.",
  "atk-s0505a:2265_14": "Sesaṃ sabbattha pākaṭamevāti.",
  "atk-s0505a:2265_15": "Desanāpariyosāne caturāsītiyā pāṇasahassānaṃ dhammābhisamayo ahosīti.",
  "atk-s0505a:2266_0": "Paramatthajotikāya khuddaka-aṭṭhakathāya",
  "atk-s0505a:2267_0": "Suttanipāta-aṭṭhakathāya jarāsuttavaṇṇanā niṭṭhitā.",
  "atk-s0505a:2268_0": "7. Tissametteyyasuttavaṇṇanā",
  "atk-s0505a:2269_0": "821.",
  "atk-s0505a:2269_1": "Methunamanuyuttassāti tissametteyyasuttaṃ.",
  "atk-s0505a:2269_2": "Kā uppatti?",
  "atk-s0505a:2269_3": "Bhagavati kira sāvatthiyaṃ viharante tissametteyyā nāma dve sahāyā sāvatthiṃ agamaṃsu.",
  "atk-s0505a:2269_4": "Te sāyanhasamayaṃ mahājanaṃ jetavanābhimukhaṃ gacchantaṃ disvā “kuhiṃ gacchathā”ti pucchiṃsu.",
  "atk-s0505a:2269_5": "Tato tehi “buddho loke uppanno,",
  "atk-s0505a:2269_6": "bahujanahitāya dhammaṃ deseti,",
  "atk-s0505a:2269_7": "taṃ sotuṃ jetavanaṃ gacchāmā”ti vutte “mayampi sossāmā”ti agamaṃsu.",
  "atk-s0505a:2269_8": "Te avañjhadhammadesakassa bhagavato dhammadesanaṃ sutvā parisantare nisinnāva cintesuṃ –",
  "atk-s0505a:2269_9": "“na sakkā agāramajjhe ṭhitenāyaṃ dhammo paripūretu”nti.",
  "atk-s0505a:2269_10": "Atha pakkante mahājane bhagavantaṃ pabbajjaṃ yāciṃsu.",
  "atk-s0505a:2269_11": "Bhagavā “ime pabbājehī”ti aññataraṃ bhikkhuṃ āṇāpesi.",
  "atk-s0505a:2269_12": "So te pabbājetvā tacapañcakakammaṭṭhānaṃ datvā araññavāsaṃ gantumāraddho.",
  "atk-s0505a:2269_13": "Metteyyo tissaṃ āha – “āvuso,",
  "atk-s0505a:2269_14": "upajjhāyo araññaṃ gacchati,",
  "atk-s0505a:2269_15": "mayampi gacchāmā”ti.",
  "atk-s0505a:2269_16": "Tisso “alaṃ āvuso,",
  "atk-s0505a:2269_17": "bhagavato dassanaṃ dhammassavanañca ahaṃ pihemi,",
  "atk-s0505a:2269_18": "gaccha tva”nti vatvā na agamāsi.",
  "atk-s0505a:2269_19": "Metteyyo upajjhāyena saha gantvā araññe samaṇadhammaṃ karonto na cirasseva arahattaṃ pāpuṇi saddhiṃ ācariyupajjhāyehi.",
  "atk-s0505a:2269_20": "Tissassāpi jeṭṭhabhātā byādhinā kālamakāsi.",
  "atk-s0505a:2269_21": "So taṃ sutvā attano gāmaṃ agamāsi,",
  "atk-s0505a:2269_22": "tatra naṃ ñātakā palobhetvā uppabbājesuṃ.",
  "atk-s0505a:2269_23": "Metteyyopi ācariyupajjhāyehi saddhiṃ sāvatthiṃ āgato.",
  "atk-s0505a:2269_24": "Atha bhagavā vutthavasso janapadacārikaṃ caramāno anupubbena taṃ gāmaṃ pāpuṇi.",
  "atk-s0505a:2269_25": "Tattha metteyyo bhagavantaṃ vanditvā “imasmiṃ, bhante,",
  "atk-s0505a:2269_26": "gāme mama gihisahāyo atthi,",
  "atk-s0505a:2269_27": "muhuttaṃ tāva āgametha anukampaṃ upādāyā”ti vatvā gāmaṃ pavisitvā taṃ bhagavato santikaṃ ānetvā ekamantaṃ",
  "atk-s0505a:2269_28": "ṭhito tassatthāya ādigāthāya bhagavantaṃ pañhaṃ pucchi.",
  "atk-s0505a:2269_29": "Tassa bhagavā byākaronto avasesagāthāyo abhāsi.",
  "atk-s0505a:2269_30": "Ayamassa suttassa uppatti.",
  "atk-s0505a:2270_0": "Tattha methunamanuyuttassāti methunadhammasamāyuttassa.",
  "atk-s0505a:2270_1": "Itīti evamāha.",
  "atk-s0505a:2270_2": "Āyasmāti piyavacanametaṃ,",
  "atk-s0505a:2270_3": "tissoti nāmaṃ tassa therassa.",
  "atk-s0505a:2270_4": "So hi tissoti nāmena.",
  "atk-s0505a:2270_5": "Metteyyoti gottaṃ,",
  "atk-s0505a:2270_6": "gottavaseneva cesa pākaṭo ahosi.",
  "atk-s0505a:2270_7": "Tasmā aṭṭhuppattiyaṃ vuttaṃ “tissametteyyā nāma dve sahāyā”ti.",
  "atk-s0505a:2270_8": "Vighātanti upaghātaṃ.",
  "atk-s0505a:2270_9": "Brūhīti ācikkha.",
  "atk-s0505a:2270_10": "Mārisāti piyavacanametaṃ,",
  "atk-s0505a:2270_11": "nidukkhāti vuttaṃ hoti.",
  "atk-s0505a:2270_12": "Sutvāna tava sāsananti tava vacanaṃ sutvā.",
  "atk-s0505a:2270_13": "Viveke sikkhissāmaseti sahāyaṃ ārabbha dhammadesanaṃ yācanto bhaṇati.",
  "atk-s0505a:2270_14": "So pana sikkhitasikkhoyeva.",
  "atk-s0505a:2271_0": "822.",
  "atk-s0505a:2271_1": "Mussate vāpi sāsananti pariyattipaṭipattito duvidhampi sāsanaṃ nassati.",
  "atk-s0505a:2271_2": "Vāpīti padapūraṇamattaṃ.",
  "atk-s0505a:2271_3": "Etaṃ tasmiṃ anāriyanti tasmiṃ puggale etaṃ anariyaṃ,",
  "atk-s0505a:2271_4": "yadidaṃ micchāpaṭipadā.",
  "atk-s0505a:2272_0": "823.",
  "atk-s0505a:2272_1": "Eko pubbe caritvānāti pabbajjāsaṅkhātena vā gaṇavossaggaṭṭhena vā pubbe eko viharitvā.",
  "atk-s0505a:2272_2": "Yānaṃ bhantaṃva taṃ loke,",
  "atk-s0505a:2272_3": "hīnamāhu puthujjananti taṃ vibbhantakaṃ puggalaṃ yathā hatthiyānādiyānaṃ adantaṃ visamaṃ ārohati,",
  "atk-s0505a:2272_4": "ārohakampi bhañjati,",
  "atk-s0505a:2272_5": "papātepi papatati.",
  "atk-s0505a:2272_6": "Evaṃ kāyaduccaritādivisamārohanena narakādīsu,",
  "atk-s0505a:2272_7": "atthabhañjanena jātipapātādīsu papatanena ca yānaṃ bhantaṃva āhu hīnaṃ puthujjanañca āhūti.",
  "atk-s0505a:2273_0": "824- 5.",
  "atk-s0505a:2273_1": "Yaso kitti cāti lābhasakkāro pasaṃsā ca.",
  "atk-s0505a:2273_2": "Pubbeti pabbajitabhāve.",
  "atk-s0505a:2273_3": "Hāyate vāpi tassa sāti tassa vibbhantakassa sato so ca yaso sā ca kitti hāyati.",
  "atk-s0505a:2273_4": "Etampi disvāti etampi pubbe yasakittīnaṃ bhāvaṃ pacchā ca hāniṃ disvā.",
  "atk-s0505a:2273_5": "Sikkhetha methunaṃ vippahātaveti tisso sikkhā sikkhetha.",
  "atk-s0505a:2273_6": "Kiṃ kāraṇaṃ?",
  "atk-s0505a:2273_7": "Methunaṃ vippahātave,",
  "atk-s0505a:2273_8": "methunappahānatthāyāti vuttaṃ hoti.",
  "atk-s0505a:2273_9": "Yo hi methunaṃ na vippajahati,",
  "atk-s0505a:2273_10": "saṅkappehi…pe…",
  "atk-s0505a:2273_11": "tathāvidho.",
  "atk-s0505a:2273_12": "Tattha paretoti samannāgato.",
  "atk-s0505a:2273_13": "Paresaṃ nigghosanti upajjhāyādīnaṃ nindāvacanaṃ.",
  "atk-s0505a:2273_14": "Maṅku hotīti dummano hoti.",
  "atk-s0505a:2274_0": "826.",
  "atk-s0505a:2274_1": "Ito parā gāthā pākaṭasambandhā eva.",
  "atk-s0505a:2274_2": "Tāsu satthānīti kāyaduccaritādīni.",
  "atk-s0505a:2274_3": "Tāni hi attano paresañca chedanaṭṭhena “satthānī”ti vuccanti.",
  "atk-s0505a:2274_4": "Tesu cāyaṃ visesato codito musāvacanasatthāneva karoti –",
  "atk-s0505a:2274_5": "“iminā kāraṇenāhaṃ vibbhanto”ti bhaṇanto.",
  "atk-s0505a:2274_6": "Tenevāha –",
  "atk-s0505a:2274_7": "“esa khvassa mahāgedho,",
  "atk-s0505a:2274_8": "mosavajjaṃ pagāhatī”ti.",
  "atk-s0505a:2274_9": "Tattha esa khvassāti esa kho assa.",
  "atk-s0505a:2274_10": "Mahāgedhoti mahābandhanaṃ.",
  "atk-s0505a:2274_11": "Katamoti ce?",
  "atk-s0505a:2274_12": "Yadidaṃ mosavajjaṃ pagāhati,",
  "atk-s0505a:2274_13": "svāssa musāvādajjhogāho mahāgedhoti veditabbo.",
  "atk-s0505a:2275_0": "827.",
  "atk-s0505a:2275_1": "Mandova parikissatīti pāṇavadhādīni karonto tatonidānañca dukkhamanubhonto bhogapariyesanarakkhanāni ca karonto momūho viya parikilissati.",
  "atk-s0505a:2276_0": "828- 9.",
  "atk-s0505a:2276_1": "“Etamādīnavaṃ ñatvā,",
  "atk-s0505a:2276_2": "muni pubbāpare idhā”ti etaṃ “yaso kitti ca yā pubbe,",
  "atk-s0505a:2276_3": "hāyatevāpi tassa sā”ti ito pabhuti vutte pubbāpare idha imasmiṃ sāsane pubbato apare samaṇabhāvato vibbhantakabhāve ādīnavaṃ muni ñatvā.",
  "atk-s0505a:2276_4": "Etadariyānamuttamanti yadidaṃ vivekacariyā,",
  "atk-s0505a:2276_5": "etaṃ buddhādīnaṃ ariyānaṃ uttamaṃ,",
  "atk-s0505a:2276_6": "tasmā vivekaññeva sikkhethāti adhippāyo.",
  "atk-s0505a:2276_7": "Na tena seṭṭho maññethāti tena ca vivekena na attānaṃ “seṭṭho aha”nti maññeyya,",
  "atk-s0505a:2276_8": "tena thaddho na bhaveyyāti vuttaṃ hoti.",
  "atk-s0505a:2277_0": "830.",
  "atk-s0505a:2277_1": "Rittassāti vivittassa kāyaduccaritādīhi virahitassa.",
  "atk-s0505a:2277_2": "Oghatiṇṇassa pihayanti,",
  "atk-s0505a:2277_3": "kāmesu gadhitā pajāti vatthukāmesu laggā sattā tassa caturoghatiṇṇassa pihayanti iṇāyikā viya āṇaṇyassāti arahattanikūṭena desanaṃ niṭṭhāpesi.",
  "atk-s0505a:2277_4": "Desanāpariyosāne tisso sotāpattiphalaṃ patvā pacchā pabbajitvā arahattaṃ sacchākāsīti.",
  "atk-s0505a:2278_0": "Paramatthajotikāya khuddaka-aṭṭhakathāya",
  "atk-s0505a:2279_0": "Suttanipāta-aṭṭhakathāya tissametteyyasuttavaṇṇanā niṭṭhitā.",
  "atk-s0505a:2280_0": "8. Pasūrasuttavaṇṇanā",
  "atk-s0505a:2281_0": "831.",
  "atk-s0505a:2281_1": "Idheva suddhīti pasūrasuttaṃ.",
  "atk-s0505a:2281_2": "Kā uppatti?",
  "atk-s0505a:2281_3": "Bhagavati kira sāvatthiyaṃ viharante pasūro nāma paribbājako mahāvādī,",
  "atk-s0505a:2281_4": "so “ahamasmi sakalajambudīpe vādena aggo,",
  "atk-s0505a:2281_5": "tasmā yathā jambudīpassa jambupaññāṇaṃ,",
  "atk-s0505a:2281_6": "evaṃ mamāpi bhavituṃ arahatī”ti jambusākhaṃ dhajaṃ katvā sakalajambudīpe paṭivādaṃ anāsādento anupubbena",
  "atk-s0505a:2281_7": "sāvatthiṃ āgantvā nagaradvāre vālikatthalaṃ katvā tattha sākhaṃ ussāpetvā “yo mayā saddhiṃ vādaṃ kātuṃ samattho,",
  "atk-s0505a:2281_8": "so imaṃ sākhaṃ bhañjatū”ti vatvā nagaraṃ pāvisi.",
  "atk-s0505a:2281_9": "Taṃ ṭhānaṃ mahājano parivāretvā aṭṭhāsi.",
  "atk-s0505a:2281_10": "Tena ca samayena āyasmā sāriputto bhattakiccaṃ katvā sāvatthito nikkhamati.",
  "atk-s0505a:2281_11": "So taṃ disvā sambahule gāmadārake pucchi –",
  "atk-s0505a:2281_12": "“kiṃ etaṃ dārakā”ti,",
  "atk-s0505a:2281_13": "te sabbaṃ ācikkhiṃsu.",
  "atk-s0505a:2281_14": "“Tena hi naṃ tumhe uddharitvā pādehi bhañjatha,",
  "atk-s0505a:2281_15": "‘vādatthiko vihāraṃ āgacchatū’ti ca bhaṇathā”ti vatvā pakkāmi.",
  "atk-s0505a:2282_0": "Paribbājako piṇḍāya caritvā katabhattakicco āgantvā uddharitvā bhaggaṃ sākhaṃ disvā “kenidaṃ kārita”nti pucchi.",
  "atk-s0505a:2282_1": "“Buddhasāvakena sāriputtenā”ti ca vutte pamudito hutvā “ajja mama jayaṃ samaṇassa ca parājayaṃ paṇḍitā",
  "atk-s0505a:2282_2": "passantū”ti pañhavīmaṃsake kāraṇike ānetuṃ sāvatthiṃ pavisitvā vīthisiṅghāṭakacaccaresu vicaranto “samaṇassa",
  "atk-s0505a:2282_3": "gotamassa aggasāvakena saha vāde paññāpaṭibhānaṃ sotukāmā bhonto nikkhamantū”ti ugghosesi.",
  "atk-s0505a:2282_4": "“Paṇḍitānaṃ vacanaṃ sossāmā”ti sāsane pasannāpi appasannāpi bahū manussā nikkhamiṃsu.",
  "atk-s0505a:2282_5": "Tato pasūro mahājanaparivuto “evaṃ vutte evaṃ bhaṇissāmī”tiādīni vitakkento vihāraṃ agamāsi.",
  "atk-s0505a:2282_6": "Thero “vihāre uccāsaddamahāsaddo janabyākulañca mā ahosī”ti jetavanadvārakoṭṭhake āsanaṃ paññāpetvā nisīdi.",
  "atk-s0505a:2283_0": "Paribbājako theraṃ upasaṅkamitvā “tvaṃ, bho,",
  "atk-s0505a:2283_1": "pabbajita,",
  "atk-s0505a:2283_2": "mayhaṃ jambudhajaṃ bhañjāpesī”ti āha.",
  "atk-s0505a:2283_3": "“Āma paribbājakā”ti ca vutte “hotu no, bho,",
  "atk-s0505a:2283_4": "kāci kathāpavattī”ti āha.",
  "atk-s0505a:2283_5": "“Hotu paribbājakā”ti ca therena sampaṭicchite “tvaṃ, samaṇa, puccha,",
  "atk-s0505a:2283_6": "ahaṃ vissajjessāmī”ti āha.",
  "atk-s0505a:2283_7": "Tato naṃ thero avaca “kiṃ,",
  "atk-s0505a:2283_8": "paribbājaka,",
  "atk-s0505a:2283_9": "dukkaraṃ pucchā,",
  "atk-s0505a:2283_10": "udāhu vissajjana”nti.",
  "atk-s0505a:2283_11": "Vissajjanaṃ bho,",
  "atk-s0505a:2283_12": "pabbajita,",
  "atk-s0505a:2283_13": "pucchāya kiṃ dukkaraṃ.",
  "atk-s0505a:2283_14": "Taṃ yo hi koci yaṃkiñci pucchatīti. “Tena hi,",
  "atk-s0505a:2283_15": "paribbājaka,",
  "atk-s0505a:2283_16": "tvaṃ puccha,",
  "atk-s0505a:2283_17": "ahaṃ vissajjessāmī”ti evaṃ vutte paribbājako “sādhurūpo bhikkhu ṭhāne sākhaṃ bhañjāpesī”ti vimhitacitto hutvā theraṃ pucchi –",
  "atk-s0505a:2283_18": "“ko purisassa kāmo”ti.",
  "atk-s0505a:2283_19": "“Saṅkapparāgo purisassa kāmo”ti thero āha.",
  "atk-s0505a:2283_20": "So taṃ sutvā there viruddhasaññī hutvā parājayaṃ āropetukāmo āha –",
  "atk-s0505a:2283_21": "“citravicitrārammaṇaṃ pana bho,",
  "atk-s0505a:2283_22": "pabbajita,",
  "atk-s0505a:2283_23": "purisassa kāmaṃ na vadesī”ti? “Āma,",
  "atk-s0505a:2283_24": "paribbājaka,",
  "atk-s0505a:2283_25": "na vademī”ti.",
  "atk-s0505a:2283_26": "Tato naṃ paribbājako yāva tikkhattuṃ paṭiññaṃ kārāpetvā “suṇantu bhonto samaṇassa vāde dosa”nti pañhavīmaṃsake ālapitvā āha – “bho,",
  "atk-s0505a:2283_27": "pabbajita,",
  "atk-s0505a:2283_28": "tumhākaṃ sabrahmacārino araññe viharantī”ti? “Āma,",
  "atk-s0505a:2283_29": "paribbājaka,",
  "atk-s0505a:2283_30": "viharantī”ti.",
  "atk-s0505a:2283_31": "“Te tattha viharantā kāmavitakkādayo vitakke vitakkentī”ti? “Āma,",
  "atk-s0505a:2283_32": "paribbājaka,",
  "atk-s0505a:2283_33": "puthujjanā sahasā vitakkentī”ti.",
  "atk-s0505a:2283_34": "“Yadi evaṃ tesaṃ samaṇabhāvo kuto?",
  "atk-s0505a:2283_35": "Nanu te agārikā kāmabhogino hontī”ti evañca pana vatvā athāparaṃ etadavoca –",
  "atk-s0505a:2284_0": "“Na te ve kāmā yāni citrāni loke,",
  "atk-s0505a:2285_0": "Saṅkapparāgañca vadesi kāmaṃ;",
  "atk-s0505a:2286_0": "Saṅkappayaṃ akusale vitakke,",
  "atk-s0505a:2287_0": "Bhikkhupi te hessati kāmabhogī”ti. ;",
  "atk-s0505a:2288_0": "Atha thero paribbājakassa vāde dosaṃ dassento āha – “kiṃ,",
  "atk-s0505a:2288_1": "paribbājaka,",
  "atk-s0505a:2288_2": "saṅkapparāgaṃ purisassa kāmaṃ na vadesi,",
  "atk-s0505a:2288_3": "citravicitrārammaṇaṃ vadesī”ti? “Āma, bho,",
  "atk-s0505a:2288_4": "pabbajitā”ti.",
  "atk-s0505a:2288_5": "Tato naṃ thero yāva tikkhattuṃ paṭiññaṃ kārāpetvā “suṇātha, āvuso,",
  "atk-s0505a:2288_6": "paribbājakassa vāde dosa”nti pañhavīmaṃsake ālapitvā āha –",
  "atk-s0505a:2288_7": "“āvuso pasūra,",
  "atk-s0505a:2288_8": "tava satthā atthī”ti? “Āma,",
  "atk-s0505a:2288_9": "pabbajita, atthī”ti.",
  "atk-s0505a:2288_10": "“So cakkhuviññeyyaṃ rūpārammaṇaṃ passati saddārammaṇādīni vā sevatī”ti? “Āma,",
  "atk-s0505a:2288_11": "pabbajita,",
  "atk-s0505a:2288_12": "sevatī”ti.",
  "atk-s0505a:2288_13": "“Yadi evaṃ tassa satthubhāvo kuto,",
  "atk-s0505a:2288_14": "nanu so agāriko kāmabhogī hotī”ti evañca pana vatvā athāparaṃ etadavoca –",
  "atk-s0505a:2289_0": "“Te ve kāmā yāni citrāni loke,",
  "atk-s0505a:2290_0": "Saṅkapparāgaṃ na vadesi kāmaṃ;",
  "atk-s0505a:2291_0": "Passanto rūpāni manoramāni,",
  "atk-s0505a:2292_0": "Suṇanto saddāni manoramāni.",
  "atk-s0505a:2293_0": "“Ghāyanto gandhāni manoramāni,",
  "atk-s0505a:2294_0": "Sāyanto rasāni manoramāni;",
  "atk-s0505a:2295_0": "Phusanto phassāni manoramāni,",
  "atk-s0505a:2296_0": "Satthāpi te hessati kāmabhogī”ti.",
  "atk-s0505a:2297_0": "Evaṃ vutte nippaṭibhāno paribbājako “ayaṃ pabbajito mahāvādī,",
  "atk-s0505a:2297_1": "imassa santike pabbajitvā vādasatthaṃ sikkhissāmī”ti sāvatthiṃ pavisitvā pattacīvaraṃ pariyesitvā jetavanaṃ",
  "atk-s0505a:2297_2": "paviṭṭho tattha lāludāyiṃ suvaṇṇavaṇṇaṃ kāyūpapannaṃ sarīrākārākappesu samantapāsādikaṃ disvā “ayaṃ bhikkhu",
  "atk-s0505a:2297_3": "mahāpañño mahāvādī”ti mantvā tassa santike pabbajitvā taṃ vādena niggahetvā saliṅgena taṃyeva titthāyatanaṃ",
  "atk-s0505a:2297_4": "pakkamitvā puna “samaṇena gotamena saddhiṃ vādaṃ karissāmī”ti sāvatthiyaṃ purimanayeneva ugghosetvā mahājanaparivuto",
  "atk-s0505a:2297_5": "“evaṃ samaṇaṃ gotamaṃ niggahessāmī”tiādīni vadanto jetavanaṃ agamāsi.",
  "atk-s0505a:2297_6": "Jetavanadvārakoṭṭhake adhivatthā devatā “ayaṃ abhājanabhūto”ti mukhabandhamassa akāsi.",
  "atk-s0505a:2297_7": "So bhagavantaṃ upasaṅkamitvā mūgo viya nisīdi.",
  "atk-s0505a:2297_8": "Manussā “idāni pucchissati,",
  "atk-s0505a:2297_9": "idāni pucchissatī”ti tassa mukhaṃ ulloketvā “vadehi,",
  "atk-s0505a:2297_10": "bho pasūra, vadehi,",
  "atk-s0505a:2297_11": "bho pasūrā”ti uccāsaddamahāsaddā ahesuṃ.",
  "atk-s0505a:2297_12": "Atha bhagavā “kiṃ pasūro vadissatī”ti vatvā tattha sampattaparisāya dhammadesanatthaṃ imaṃ suttaṃ abhāsi.",
  "atk-s0505a:2298_0": "Tattha paṭhamagāthāya tāva ayaṃ saṅkhepo –",
  "atk-s0505a:2298_1": "ime diṭṭhigatikā attano diṭṭhiṃ sandhāya idheva suddhī iti vādayanti nāññesu dhammesu visuddhimāhu.",
  "atk-s0505a:2298_2": "Evaṃ sante attano satthārādīni nissitā tattheva “esa vādo subho”ti evaṃ subhaṃ vadānā hutvā puthū samaṇabrāhmaṇā",
  "atk-s0505a:2298_3": "“sassato loko”tiādīsu paccekasaccesu niviṭṭhā.",
  "atk-s0505a:2299_0": "832.",
  "atk-s0505a:2299_1": "Evaṃ niviṭṭhā ca –",
  "atk-s0505a:2299_2": "te vādakāmāti gāthā.",
  "atk-s0505a:2299_3": "Tattha bālaṃ dahantī mithu aññamaññanti “ayaṃ bālo ayaṃ bālo”ti evaṃ dvepi janā aññamaññaṃ bālaṃ dahanti,",
  "atk-s0505a:2299_4": "bālato passanti.",
  "atk-s0505a:2299_5": "Vadanti te aññasitā kathojjanti te aññamaññaṃ satthārādiṃ nissitā kalahaṃ vadanti.",
  "atk-s0505a:2299_6": "Pasaṃsakāmā kusalā vadānāti pasaṃsatthikā ubhopi “mayaṃ kusalavādā paṇḍitavādā”ti evaṃsaññino hutvā.",
  "atk-s0505a:2300_0": "833.",
  "atk-s0505a:2300_1": "Evaṃ vadānesu ca tesu eko niyamato eva –",
  "atk-s0505a:2300_2": "yutto kathāyanti gāthā.",
  "atk-s0505a:2300_3": "Tattha yutto kathāyanti vivādakathāya ussukko.",
  "atk-s0505a:2300_4": "Pasaṃsamicchaṃ vinighāti hotīti attano pasaṃsaṃ icchanto “kathaṃ nu kho niggahessāmī”tiādinā nayena pubbeva sallāpā kathaṃkathī vinighātī hoti.",
  "atk-s0505a:2300_5": "Apāhatasminti pañhavīmaṃsakehi “atthāpagataṃ te bhaṇitaṃ,",
  "atk-s0505a:2300_6": "byañjanāpagataṃ te bhaṇita”ntiādinā nayena apahārite vāde.",
  "atk-s0505a:2300_7": "Nindāya so kuppatīti evaṃ apāhatasmiñca vāde uppannāya nindāya so kuppati.",
  "atk-s0505a:2300_8": "Randhamesīti parassa randhameva gavesanto.",
  "atk-s0505a:2301_0": "834.",
  "atk-s0505a:2301_1": "Na kevalañca kuppati,",
  "atk-s0505a:2301_2": "apica kho pana yamassa vādanti gāthā.",
  "atk-s0505a:2301_3": "Tattha parihīnamāhu apāhatanti atthabyañjanādito apāhataṃ parihīnaṃ vadanti.",
  "atk-s0505a:2301_4": "Paridevatīti tato nimittaṃ so “aññaṃ mayā āvajjita”ntiādīhi vippalapati.",
  "atk-s0505a:2301_5": "Socatīti “tassa jayo”tiādīni ārabbha socati.",
  "atk-s0505a:2301_6": "Upaccagā manti anutthunātīti “so maṃ vādena vādaṃ atikkanto”tiādinā nayena suṭṭhutaraṃ vippalapati.",
  "atk-s0505a:2302_0": "835.",
  "atk-s0505a:2302_1": "Ete vivādā samaṇesūti ettha pana samaṇā vuccanti bāhiraparibbājakā.",
  "atk-s0505a:2302_2": "Etesu ugghāti nighāti hotīti etesu vādesu jayaparājayādivasena cittassa ugghātaṃ nighātañca pāpuṇanto ugghātī nighātī ca hoti.",
  "atk-s0505a:2302_3": "Virame kathojjanti pajaheyya kalahaṃ.",
  "atk-s0505a:2302_4": "Na haññadatthatthi pasaṃsalābhāti na hi ettha pasaṃsalābhato añño attho atthi.",
  "atk-s0505a:2303_0": "836- 7.",
  "atk-s0505a:2303_1": "Chaṭṭhagāthāya attho –",
  "atk-s0505a:2303_2": "yasmā ca na haññadatthatthi pasaṃsalābhā,",
  "atk-s0505a:2303_3": "tasmā paramaṃ lābhaṃ labhantopi “sundaro aya”nti tattha diṭṭhiyā pasaṃsito vā pana hoti taṃ vādaṃ parisāya majjhe dīpetvā,",
  "atk-s0505a:2303_4": "tato so tena jayatthena tuṭṭhiṃ vā dantavidaṃsakaṃ vā āpajjanto hasati,",
  "atk-s0505a:2303_5": "mānena ca uṇṇamati.",
  "atk-s0505a:2303_6": "Kiṃ kāraṇaṃ?",
  "atk-s0505a:2303_7": "Yasmā taṃ jayatthaṃ pappuyya yathāmāno jāto,",
  "atk-s0505a:2303_8": "evaṃ uṇṇamato ca yā uṇṇatīti gāthā.",
  "atk-s0505a:2303_9": "Tattha mānātimānaṃ vadate panesoti eso pana taṃ uṇṇatiṃ “vighātabhūmī”ti abujjhamāno mānañca atimānañca vadatiyeva.",
  "atk-s0505a:2304_0": "838.",
  "atk-s0505a:2304_1": "Evaṃ vāde dosaṃ dassetvā idāni tassa vādaṃ asampaṭicchanto “sūro”ti gāthamāha.",
  "atk-s0505a:2304_2": "Tattha rājakhādāyāti rājakhādanīyena,",
  "atk-s0505a:2304_3": "bhattavetanenāti vuttaṃ hoti.",
  "atk-s0505a:2304_4": "Abhigajjameti paṭisūramicchanti yathā so paṭisūraṃ icchanto abhigajjanto eti,",
  "atk-s0505a:2304_5": "evaṃ diṭṭhigatiko diṭṭhigatikanti dasseti.",
  "atk-s0505a:2304_6": "Yeneva so,",
  "atk-s0505a:2304_7": "tena palehīti yena so tuyhaṃ paṭisūro,",
  "atk-s0505a:2304_8": "tena gaccha.",
  "atk-s0505a:2304_9": "Pubbeva natthi yadidaṃ yudhāyāti yaṃ pana idaṃ kilesajātaṃ yuddhāya siyā,",
  "atk-s0505a:2304_10": "taṃ etaṃ pubbeva natthi,",
  "atk-s0505a:2304_11": "bodhimūleyeva pahīnanti dasseti.",
  "atk-s0505a:2304_12": "Sesagāthā pākaṭasambandhāyeva.",
  "atk-s0505a:2305_0": "839- 40.",
  "atk-s0505a:2305_1": "Tattha vivādayantīti vivadanti.",
  "atk-s0505a:2305_2": "Paṭisenikattāti paṭilomakārako.",
  "atk-s0505a:2305_3": "Visenikatvāti kilesasenaṃ vināsetvā.",
  "atk-s0505a:2305_4": "Kiṃ labhethoti paṭimallaṃ kiṃ labhissasi.",
  "atk-s0505a:2305_5": "Pasūrāti taṃ paribbājakaṃ ālapati.",
  "atk-s0505a:2305_6": "Yesīdha natthīti yesaṃ idha natthi.",
  "atk-s0505a:2306_0": "841.",
  "atk-s0505a:2306_1": "Pavitakkanti “jayo nu kho me bhavissatī”ti ādīni vitakkento.",
  "atk-s0505a:2306_2": "Dhonena yugaṃ samāgamāti dhutakilesena buddhena saddhiṃ yugaggāhaṃ samāpanno.",
  "atk-s0505a:2306_3": "Na hi tvaṃ sakkhasi sampayātaveti kotthukādayo viya sīhādīhi,",
  "atk-s0505a:2306_4": "dhonena saha yugaṃ gahetvā ekapadampi sampayātuṃ yugaggāhameva vā sampādetuṃ na sakkhissasīti.",
  "atk-s0505a:2306_5": "Sesaṃ sabbattha pākaṭamevāti.",
  "atk-s0505a:2307_0": "Paramatthajotikāya khuddaka-aṭṭhakathāya",
  "atk-s0505a:2308_0": "Suttanipāta-aṭṭhakathāya pasūrasuttavaṇṇanā niṭṭhitā.",
  "atk-s0505a:2309_0": "9. Māgaṇḍiyasuttavaṇṇanā",
  "atk-s0505a:2310_0": "842.",
  "atk-s0505a:2310_1": "Disvāna taṇhanti māgaṇḍiyasuttaṃ.",
  "atk-s0505a:2310_2": "Kā uppatti?",
  "atk-s0505a:2310_3": "Ekaṃ samayaṃ bhagavā sāvatthiyaṃ viharanto paccūsasamaye buddhacakkhunā lokaṃ volokento kurūsu kammāsadhammanigamavāsino",
  "atk-s0505a:2310_4": "māgaṇḍiyassa nāma brāhmaṇassa sapajāpatikassa arahattūpanissayaṃ disvā tāvadeva sāvatthito tattha gantvā",
  "atk-s0505a:2310_5": "kammāsadhammassa avidūre aññatarasmiṃ vanasaṇḍe nisīdi suvaṇṇobhāsaṃ muñcamāno.",
  "atk-s0505a:2310_6": "Māgaṇḍiyopi taṅkhaṇaṃ tattha mukhadhovanatthaṃ gato suvaṇṇobhāsaṃ disvā “kiṃ ida”nti ito cito ca pekkhamāno bhagavantaṃ disvā attamano ahosi.",
  "atk-s0505a:2310_7": "Tassa kira dhītā suvaṇṇavaṇṇā,",
  "atk-s0505a:2310_8": "taṃ bahū khattiyakumārādayo vārayantā na labhanti.",
  "atk-s0505a:2310_9": "Brāhmaṇo evaṃladdhiko hoti “samaṇasseva naṃ suvaṇṇavaṇṇassa dassāmī”ti.",
  "atk-s0505a:2310_10": "So bhagavantaṃ disvā “ayaṃ me dhītāya samānavaṇṇo,",
  "atk-s0505a:2310_11": "imassa naṃ dassāmī”ti cittaṃ uppādesi.",
  "atk-s0505a:2310_12": "Tasmā disvāva attamano ahosi.",
  "atk-s0505a:2310_13": "So vegena gharaṃ gantvā brāhmaṇiṃ āha –",
  "atk-s0505a:2310_14": "“bhoti bhoti mayā dhītāya samānavaṇṇo puriso diṭṭho,",
  "atk-s0505a:2310_15": "alaṅkarohi dārikaṃ,",
  "atk-s0505a:2310_16": "tassa naṃ dassāmā”ti.",
  "atk-s0505a:2310_17": "Brāhmaṇiyā dārikaṃ gandhodakena nhāpetvā vatthapupphālaṅkārādīhi alaṅkarontiyā eva bhagavato bhikkhācāravelā sampattā.",
  "atk-s0505a:2310_18": "Atha bhagavā kammāsadhammaṃ piṇḍāya pāvisi.",
  "atk-s0505a:2311_0": "Tepi kho dhītaraṃ gahetvā bhagavato nisinnokāsaṃ agamaṃsu.",
  "atk-s0505a:2311_1": "Tattha bhagavantaṃ adisvā brāhmaṇī ito cito ca vilokentī bhagavato nisajjaṭṭhānaṃ tiṇasanthārakaṃ addasa.",
  "atk-s0505a:2311_2": "Buddhānañca adhiṭṭhānabalena nisinnokāso padanikkhepo ca abyākulā honti.",
  "atk-s0505a:2311_3": "Sā brāhmaṇaṃ āha – “esa, brāhmaṇa,",
  "atk-s0505a:2311_4": "tassa tiṇasanthāro”ti? “Āma, bhotī”ti. “Tena hi, brāhmaṇa,",
  "atk-s0505a:2311_5": "amhākaṃ āgamanakammaṃ na sampajjissatī”ti.",
  "atk-s0505a:2311_6": "“Kasmā bhotī”ti? “Passa, brāhmaṇa,",
  "atk-s0505a:2311_7": "abyākulo tiṇasanthāro,",
  "atk-s0505a:2311_8": "neso kāmabhogino paribhutto”ti.",
  "atk-s0505a:2311_9": "Brāhmaṇo “mā,",
  "atk-s0505a:2311_10": "bhoti maṅgale pariyesiyamāne avamaṅgalaṃ abhaṇī”ti āha.",
  "atk-s0505a:2311_11": "Punapi brāhmaṇī ito cito ca vicarantī bhagavato padanikkhepaṃ disvā brāhmaṇaṃ āha “ayaṃ tassa padanikkhepo”ti? “Āma, bhotī”ti. “Passa, brāhmaṇa,",
  "atk-s0505a:2311_12": "padanikkhepaṃ,",
  "atk-s0505a:2311_13": "nāyaṃ satto kāmesu gadhito”ti.",
  "atk-s0505a:2311_14": "“Kathaṃ tvaṃ bhoti jānāsī”ti ca vuttā attano ñāṇabalaṃ dassentī āha –",
  "atk-s0505a:2312_0": "“Rattassa hi ukkuṭikaṃ padaṃ bhave,",
  "atk-s0505a:2313_0": "Duṭṭhassa hoti anukaḍḍhitaṃ padaṃ;",
  "atk-s0505a:2314_0": "Mūḷhassa hoti sahasānupīḷitaṃ,",
  "atk-s0505a:2315_0": "Vivaṭṭacchadassa idamīdisaṃ pada”nti. ;",
  "atk-s0505a:2316_0": "Ayañcarahi tesaṃ kathā vippakatā,",
  "atk-s0505a:2316_1": "atha bhagavā katabhattakicco tameva vanasaṇḍaṃ āgato.",
  "atk-s0505a:2316_2": "Brāhmaṇī bhagavato varalakkhaṇakhacitaṃ byāmappabhāparikkhittaṃ rūpaṃ disvā brāhmaṇaṃ āha –",
  "atk-s0505a:2316_3": "“esa tayā, brāhmaṇa,",
  "atk-s0505a:2316_4": "diṭṭho”ti?",
  "atk-s0505a:2316_5": "“Āma bhotī”ti.",
  "atk-s0505a:2316_6": "“Āgatakammaṃ na sampajjissateva,",
  "atk-s0505a:2316_7": "evarūpo nāma kāme paribhuñjissatīti netaṃ ṭhānaṃ vijjatī”ti.",
  "atk-s0505a:2316_8": "Tesaṃ evaṃ vadantānaññeva bhagavā tiṇasanthārake nisīdi.",
  "atk-s0505a:2316_9": "Atha brāhmaṇo dhītaraṃ vāmena hatthena gahetvā kamaṇḍaluṃ dakkhiṇena hatthena gahetvā bhagavantaṃ upasaṅkamitvā “bho,",
  "atk-s0505a:2316_10": "pabbajita,",
  "atk-s0505a:2316_11": "tvañca suvaṇṇavaṇṇo ayañca dārikā,",
  "atk-s0505a:2316_12": "anucchavikā esā tava,",
  "atk-s0505a:2316_13": "imāhaṃ bhoto bhariyaṃ posāvanatthāya dammī”ti vatvā bhagavato santikaṃ gantvā dātukāmo aṭṭhāsi.",
  "atk-s0505a:2316_14": "Bhagavā brāhmaṇaṃ anālapitvā aññena saddhiṃ sallapamāno viya “disvāna taṇha”nti imaṃ gāthaṃ abhāsi.",
  "atk-s0505a:2317_0": "Tassattho –",
  "atk-s0505a:2317_1": "ajapālanigrodhamūle nānārūpāni nimminitvā abhikāmamāgataṃ māradhītaraṃ disvāna taṇhaṃ aratiṃ ragañca chandamattampi me methunasmiṃ nāhosi,",
  "atk-s0505a:2317_2": "kimevidaṃ imissā dārikāya muttakarīsapuṇṇaṃ rūpaṃ disvā bhavissati sabbathā pādāpi naṃ samphusituṃ na icche,",
  "atk-s0505a:2317_3": "kutonena saṃvasitunti.",
  "atk-s0505a:2318_0": "843.",
  "atk-s0505a:2318_1": "Tato māgaṇḍiyo “pabbajitā nāma mānusake kāme pahāya dibbakāmatthāya pabbajanti,",
  "atk-s0505a:2318_2": "ayañca dibbepi kāme na icchati,",
  "atk-s0505a:2318_3": "idampi itthiratanaṃ,",
  "atk-s0505a:2318_4": "kā nu assa diṭṭhī”ti pucchituṃ dutiyaṃ gāthamāha.",
  "atk-s0505a:2318_5": "Tattha etādisaṃ ce ratananti dibbitthiratanaṃ sandhāya bhaṇati,",
  "atk-s0505a:2318_6": "nārinti attano dhītaraṃ sandhāya.",
  "atk-s0505a:2318_7": "Diṭṭhigataṃ sīlavataṃ nu jīvitanti diṭṭhiñca sīlañca vatañca jīvitañca.",
  "atk-s0505a:2318_8": "Bhavūpapattiñca vadesi kīdisanti attano bhavūpapattiñca kīdisaṃ vadasīti.",
  "atk-s0505a:2319_0": "844.",
  "atk-s0505a:2319_1": "Ito parā dve gāthā visajjanapucchānayena pavattattā pākaṭasambandhāyeva.",
  "atk-s0505a:2319_2": "Tāsu paṭhamagāthāya saṅkhepattho –",
  "atk-s0505a:2319_3": "tassa mayhaṃ,",
  "atk-s0505a:2319_4": "māgaṇḍiya,",
  "atk-s0505a:2319_5": "dvāsaṭṭhidiṭṭhigatadhammesu nicchinitvā “idameva saccaṃ,",
  "atk-s0505a:2319_6": "moghamañña”nti evaṃ idaṃ vadāmīti samuggahitaṃ na hoti natthi na vijjati.",
  "atk-s0505a:2319_7": "Kiṃkāraṇā?",
  "atk-s0505a:2319_8": "Ahañhi passanto diṭṭhīsu ādīnavaṃ kañci diṭṭhiṃ aggahetvā saccāni pavicinanto ajjhattaṃ rāgādīnaṃ santibhāvena",
  "atk-s0505a:2319_9": "ajjhattasantisaṅkhātaṃ nibbānameva addasanti.",
  "atk-s0505a:2320_0": "845.",
  "atk-s0505a:2320_1": "Dutiyagāthāya saṅkhepattho –",
  "atk-s0505a:2320_2": "yānimāni diṭṭhigatāni tehi tehi sattehi vinicchinitvā gahitattā vinicchayāti ca attano paccayehi abhisaṅkhatabhāvādinā",
  "atk-s0505a:2320_3": "nayena pakappitāni cāti vuccanti.",
  "atk-s0505a:2320_4": "Te tvaṃ muni diṭṭhigatadhamme aggahetvā ajjhattasantīti yametamatthaṃ brūsi,",
  "atk-s0505a:2320_5": "ācikkha me,",
  "atk-s0505a:2320_6": "kathaṃ nu dhīrehi paveditaṃ kathaṃ pakāsitaṃ dhīrehi taṃ padanti.",
  "atk-s0505a:2321_0": "846.",
  "atk-s0505a:2321_1": "Athassa bhagavā yathā yena upāyena taṃ padaṃ dhīrehi pakāsitaṃ,",
  "atk-s0505a:2321_2": "taṃ upāyaṃ sapaṭipakkhaṃ dassento “na diṭṭhiyā”ti gāthamāha.",
  "atk-s0505a:2321_3": "Tattha “na diṭṭhiyā”tiādīhi diṭṭhisutiaṭṭhasamāpattiñāṇabāhirasīlabbatāni paṭikkhipati.",
  "atk-s0505a:2321_4": "“Suddhimāhā”ti ettha vuttaṃ āha-",
  "atk-s0505a:2321_5": "saddaṃ sabbattha nakārena saddhiṃ yojetvā purisabyattayaṃ katvā “diṭṭhiyā suddhiṃ nāhaṃ kathemī”ti evamattho veditabbo.",
  "atk-s0505a:2321_6": "Yathā cettha,",
  "atk-s0505a:2321_7": "evaṃ uttarapadesupi.",
  "atk-s0505a:2321_8": "Tattha ca adiṭṭhiyā nāhāti dasavatthukaṃ sammādiṭṭhiṃ vinā na kathemi.",
  "atk-s0505a:2321_9": "Tathā assutiyāti navaṅgaṃ savanaṃ vinā.",
  "atk-s0505a:2321_10": "Añāṇāti kammassa katasaccānulomikañāṇaṃ vinā.",
  "atk-s0505a:2321_11": "Asīlatāti pātimokkhasaṃvaraṃ vinā.",
  "atk-s0505a:2321_12": "Abbatāti dhutaṅgavataṃ vinā.",
  "atk-s0505a:2321_13": "Nopi tenāti tesu ekamekena diṭṭhiādimattenāpi no kathemīti evamattho veditabbo.",
  "atk-s0505a:2321_14": "Ete ca nissajja anuggahāyāti ete ca purime diṭṭhiādibhede kaṇhapakkhiye dhamme samugghātakaraṇena nissajja,",
  "atk-s0505a:2321_15": "pacchime adiṭṭhiādibhede sukkapakkhiye atammayatāpajjanena anuggahāya.",
  "atk-s0505a:2321_16": "Santo anissāya bhavaṃ na jappeti imāya paṭipattiyā rāgādivūpasamena santo cakkhādīsu kañci dhammaṃ anissāya",
  "atk-s0505a:2321_17": "ekampi bhavaṃ apihetuṃ apatthetuṃ samattho siyā,",
  "atk-s0505a:2321_18": "ayamassa ajjhattasantīti adhippāyo.",
  "atk-s0505a:2322_0": "847.",
  "atk-s0505a:2322_1": "Evaṃ vutte vacanatthaṃ asallakkhento māgaṇḍiyo “no ce kirā”ti gāthamāha.",
  "atk-s0505a:2322_2": "Tattha diṭṭhādīni vuttanayāneva.",
  "atk-s0505a:2322_3": "Kaṇhapakkhiyāniyeva pana sandhāya ubhayatrāpi āha. Āha-",
  "atk-s0505a:2322_4": "saddaṃ pana nocekira-",
  "atk-s0505a:2322_5": "saddena yojetvā “no ce kirāha no ce kira kathesī”ti evaṃ attho daṭṭhabbo.",
  "atk-s0505a:2322_6": "Momuhanti atimūḷhaṃ,",
  "atk-s0505a:2322_7": "mohanaṃ vā.",
  "atk-s0505a:2322_8": "Paccentīti jānanti.",
  "atk-s0505a:2323_0": "848.",
  "atk-s0505a:2323_1": "Athassa bhagavā taṃ diṭṭhiṃ nissāya pucchaṃ paṭikkhipanto “diṭṭhiñca nissāyā”ti gāthamāha.",
  "atk-s0505a:2323_2": "Tassattho – tvaṃ,",
  "atk-s0505a:2323_3": "māgaṇḍiya,",
  "atk-s0505a:2323_4": "diṭṭhiṃ nissāya punappunaṃ pucchamāno yāni te diṭṭhigatāni samuggahitāni,",
  "atk-s0505a:2323_5": "tesveva samuggahītesu evaṃ pamohaṃ āgato,",
  "atk-s0505a:2323_6": "ito ca mayā vuttaajjhattasantito paṭipattito dhammadesanato vā aṇumpi yuttasaññaṃ na passasi,",
  "atk-s0505a:2323_7": "tena kāraṇena tvaṃ imaṃ dhammaṃ momuhato passasīti.",
  "atk-s0505a:2324_0": "849.",
  "atk-s0505a:2324_1": "Evaṃ samuggahitesu pamohena māgaṇḍiyassa vivādāpattiṃ dassetvā idāni tesu aññesu ca dhammesu vigatappamohassa",
  "atk-s0505a:2324_2": "attano nibbivādataṃ dassento “samo visesī”ti gāthamāha.",
  "atk-s0505a:2324_3": "Tassattho –",
  "atk-s0505a:2324_4": "yo evaṃ tividhamānena vā diṭṭhiyā vā maññati,",
  "atk-s0505a:2324_5": "so tena mānena tāya diṭṭhiyā tena vā puggalena vivadeyya.",
  "atk-s0505a:2324_6": "Yo pana amhādiso imāsu tīsu vidhāsu avikampamāno,",
  "atk-s0505a:2324_7": "samo visesīti na tassa hoti,",
  "atk-s0505a:2324_8": "na ca hīnoti pāṭhaseso.",
  "atk-s0505a:2325_0": "850.",
  "atk-s0505a:2325_1": "Kiñca bhiyyo –",
  "atk-s0505a:2325_2": "saccanti soti gāthā.",
  "atk-s0505a:2325_3": "Tassattho –",
  "atk-s0505a:2325_4": "so evarūpo pahīnamānadiṭṭhiko mādiso bāhitapāpattādinā nayena brāhmaṇo “idameva sacca”nti kiṃ vadeyya kiṃ vatthuṃ bhaṇeyya,",
  "atk-s0505a:2325_5": "kena vā kāraṇena bhaṇeyya,",
  "atk-s0505a:2325_6": "“mayhaṃ saccaṃ,",
  "atk-s0505a:2325_7": "tuyhaṃ musā”ti vā kena mānena diṭṭhiyā puggalena vā vivadeyya?",
  "atk-s0505a:2325_8": "Yasmiṃ mādise khīṇāsave “sadisohamasmī”ti pavattiyā samaṃ vā,",
  "atk-s0505a:2325_9": "itaradvayabhāvena pavattiyā visamaṃ vā maññitaṃ natthi,",
  "atk-s0505a:2325_10": "so samānādīsu kena vādaṃ paṭisaṃyujeyya paṭipphareyyāti.",
  "atk-s0505a:2325_11": "Nanu ekaṃseneva evarūpo puggalo –",
  "atk-s0505a:2325_12": "okaṃ pahāyāti gāthā?",
  "atk-s0505a:2326_0": "851.",
  "atk-s0505a:2326_1": "Tattha okaṃ pahāyāti rūpavatthādiviññāṇassa okāsaṃ tatra chandarāgappahānena chaḍḍetvā.",
  "atk-s0505a:2326_2": "Aniketasārīti rūpanimittaniketādīni taṇhāvasena asaranto.",
  "atk-s0505a:2326_3": "Gāme akubbaṃ muni santhavānīti gāme gihisanthavāni akaronto.",
  "atk-s0505a:2326_4": "Kāmehi rittoti kāmesu chandarāgābhāvena sabbakāmehi puthubhūto.",
  "atk-s0505a:2326_5": "Apurekkharānoti āyatiṃ attabhāvaṃ anabhinibbattento.",
  "atk-s0505a:2326_6": "Kathaṃ na viggayha janena kayirāti janena saddhiṃ viggāhikakathaṃ na katheyya.",
  "atk-s0505a:2326_7": "So evarūpo –",
  "atk-s0505a:2326_8": "yehi vivittoti gāthā.",
  "atk-s0505a:2327_0": "852.",
  "atk-s0505a:2327_1": "Tattha yehīti yehi diṭṭhigatehi.",
  "atk-s0505a:2327_2": "Vivitto vicareyyāti ritto careyya.",
  "atk-s0505a:2327_3": "Na tāni uggayha vadeyya nāgoti “āguṃ na karotī”tiādinā nayena nāgo tāni diṭṭhigatāni uggahetvā na vadeyya.",
  "atk-s0505a:2327_4": "Jalambujanti jalasaññite ambumhi jātaṃ kaṇṭakanāḷaṃ vārijaṃ,",
  "atk-s0505a:2327_5": "padumanti vuttaṃ hoti.",
  "atk-s0505a:2327_6": "Yathā jalena paṅkena ca nūpalittanti taṃ padumaṃ yathā jalena ca paṅkena ca anupalittaṃ hoti,",
  "atk-s0505a:2327_7": "evaṃ muni santivādo agiddhoti evaṃ ajjhattasantivādo muni gedhābhāvena agiddho.",
  "atk-s0505a:2327_8": "Kāme ca loke ca anūpalittoti duvidhepi kāme apāyādike ca loke dvīhipi lepehi anupalitto hoti.",
  "atk-s0505a:2328_0": "853.",
  "atk-s0505a:2328_1": "Kiñca bhiyyo –",
  "atk-s0505a:2328_2": "na vedagūti gāthā.",
  "atk-s0505a:2328_3": "Tattha na vedagū diṭṭhiyāyakoti catumaggavedagū mādiso diṭṭhiyāyako na hoti,",
  "atk-s0505a:2328_4": "diṭṭhiyā gacchanto vā,",
  "atk-s0505a:2328_5": "taṃ sārato paccento vā na hoti.",
  "atk-s0505a:2328_6": "Tattha vacanattho –",
  "atk-s0505a:2328_7": "yāyatīti yāyako,",
  "atk-s0505a:2328_8": "karaṇavacanena diṭṭhiyā yātīti diṭṭhiyāyako.",
  "atk-s0505a:2328_9": "Upayogatthe sāmivacanena diṭṭhiyā yātītipi diṭṭhiyāyako.",
  "atk-s0505a:2328_10": "Na mutiyā sa mānametīti mutarūpādibhedāya mutiyāpi so mānaṃ na eti.",
  "atk-s0505a:2328_11": "Na hi tammayo soti taṇhādiṭṭhivasena tammayo hoti tapparāyaṇo,",
  "atk-s0505a:2328_12": "ayaṃ pana na tādiso.",
  "atk-s0505a:2328_13": "Na kammunā nopi sutena neyyoti puññābhisaṅkhārādinā kammunā vā sutasuddhiādinā sutena vā so netabbo na hoti.",
  "atk-s0505a:2328_14": "Anūpanīto sa nivesanesūti so dvinnampi upayānaṃ pahīnattā sabbesu taṇhādiṭṭhinivesanesu anūpanīto.",
  "atk-s0505a:2328_15": "Tassa ca evaṃvidhassa –",
  "atk-s0505a:2328_16": "saññāvirattassāti gāthā.",
  "atk-s0505a:2329_0": "854.",
  "atk-s0505a:2329_1": "Tattha saññāvirattassāti nekkhammasaññāpubbaṅgamāya bhāvanāya pahīnakāmādisaññassa.",
  "atk-s0505a:2329_2": "Iminā padena ubhatobhāgavimutto samathayāniko adhippeto.",
  "atk-s0505a:2329_3": "Paññāvimuttassāti vipassanāpubbaṅgamāya bhāvanāya sabbakilesehi vimuttassa.",
  "atk-s0505a:2329_4": "Iminā sukkhavipassako adhippeto.",
  "atk-s0505a:2329_5": "Saññañca diṭṭhiñca ye aggahesuṃ,",
  "atk-s0505a:2329_6": "te ghaṭṭayantā vicaranti loketi ye kāmasaññādikaṃ saññaṃ aggahesuṃ,",
  "atk-s0505a:2329_7": "te visesato gahaṭṭhā kāmādhikaraṇaṃ,",
  "atk-s0505a:2329_8": "ye ca diṭṭhiṃ aggahesuṃ,",
  "atk-s0505a:2329_9": "te visesato pabbajitā dhammādhikaraṇaṃ aññamaññaṃ ghaṭṭentā vicarantīti.",
  "atk-s0505a:2329_10": "Sesamettha yaṃ avuttaṃ,",
  "atk-s0505a:2329_11": "taṃ vuttānusāreneva veditabbaṃ.",
  "atk-s0505a:2329_12": "Desanāpariyosāne brāhmaṇo ca brāhmaṇī ca pabbajitvā arahattaṃ pāpuṇiṃsūti.",
  "atk-s0505a:2330_0": "Paramatthajotikāya khuddaka-aṭṭhakathāya",
  "atk-s0505a:2331_0": "Suttanipāta-aṭṭhakathāya māgaṇḍiyasuttavaṇṇanā niṭṭhitā.",
  "atk-s0505a:2332_0": "10. Purābhedasuttavaṇṇanā",
  "atk-s0505a:2333_0": "855.",
  "atk-s0505a:2333_1": "Kathaṃdassīti purābhedasuttaṃ.",
  "atk-s0505a:2333_2": "Kā uppatti?",
  "atk-s0505a:2333_3": "Imassa suttassa ito paresañca pañcannaṃ kalahavivādacūḷabyūhamahābyūhatuvaṭakaattadaṇḍasuttānaṃ sammāparibbājanīyassa",
  "atk-s0505a:2333_4": "uppattiyaṃ vuttanayeneva sāmaññato uppatti vuttā.",
  "atk-s0505a:2333_5": "Visesato pana yatheva tasmiṃ mahāsamaye rāgacaritadevatānaṃ sappāyavasena dhammaṃ desetuṃ nimmitabuddhena",
  "atk-s0505a:2333_6": "attānaṃ pucchāpetvā sammāparibbājanīyasuttamabhāsi,",
  "atk-s0505a:2333_7": "evaṃ tasmiṃyeva mahāsamaye “kiṃ nu kho purā sarīrabhedā kattabba”nti uppannacittānaṃ devatānaṃ cittaṃ",
  "atk-s0505a:2333_8": "ñatvā tāsaṃ anuggahatthaṃ aḍḍhateḷasabhikkhusataparivāraṃ nimmitabuddhaṃ ākāsena ānetvā tena attānaṃ",
  "atk-s0505a:2333_9": "pucchāpetvā imaṃ suttamabhāsi.",
  "atk-s0505a:2334_0": "Tattha pucchāya tāva so nimmito kathaṃdassīti adhipaññaṃ kathaṃsīloti adhisīlaṃ,",
  "atk-s0505a:2334_1": "upasantoti adhicittaṃ pucchati.",
  "atk-s0505a:2334_2": "Sesaṃ pākaṭameva.",
  "atk-s0505a:2335_0": "856.",
  "atk-s0505a:2335_1": "Vissajjane pana bhagavā sarūpena adhipaññādīni avissajjetvāva adhipaññādippabhāvena yesaṃ kilesānaṃ upasamā “upasanto”ti vuccati,",
  "atk-s0505a:2335_2": "nānādevatānaṃ āsayānulomena tesaṃ upasamameva dīpento “vītataṇho”tiādikā gāthāyo abhāsi.",
  "atk-s0505a:2335_3": "Tattha ādito aṭṭhannaṃ gāthānaṃ “taṃ brūmi upasanto”ti imāya gāthāya sambandho veditabbo.",
  "atk-s0505a:2335_4": "Tato parāsaṃ “sa ve santoti vuccatī”ti iminā sabbapacchimena padena.",
  "atk-s0505a:2336_0": "Anupadavaṇṇanānayena ca –",
  "atk-s0505a:2336_1": "vītataṇho purā bhedāti yo sarīrabhedā pubbameva pahīnataṇho.",
  "atk-s0505a:2336_2": "Pubbamantamanissitoti atītaddhādibhedaṃ pubbantamanissito.",
  "atk-s0505a:2336_3": "Vemajjhenupasaṅkheyyoti paccuppannepi addhani “ratto”tiādinā nayena na upasaṅkhātabbo.",
  "atk-s0505a:2336_4": "Tassa natthi purakkhatanti tassa arahato dvinnaṃ purekkhārānaṃ abhāvā anāgate addhani purakkhatampi natthi,",
  "atk-s0505a:2336_5": "taṃ brūmi upasantoti evamettha yojanā veditabbā.",
  "atk-s0505a:2336_6": "Esa nayo sabbattha.",
  "atk-s0505a:2336_7": "Ito paraṃ pana yojanaṃ adassetvā anuttānapadavaṇṇanaṃyeva karissāma.",
  "atk-s0505a:2337_0": "857.",
  "atk-s0505a:2337_1": "Asantāsīti tena tena alābhakena asantasanto.",
  "atk-s0505a:2337_2": "Avikatthīti sīlādīhi avikatthanasīlo.",
  "atk-s0505a:2337_3": "Akukkucoti hatthakukkucādivirahito.",
  "atk-s0505a:2337_4": "Mantabhāṇīti mantāya pariggahetvā vācaṃ bhāsitā.",
  "atk-s0505a:2337_5": "Anuddhatoti uddhaccavirahito.",
  "atk-s0505a:2337_6": "Sa ve vācāyatoti so vācāya yato saṃyato catudosavirahitaṃ vācaṃ bhāsitā hoti.",
  "atk-s0505a:2338_0": "858.",
  "atk-s0505a:2338_1": "Nirāsattīti nittaṇho.",
  "atk-s0505a:2338_2": "Vivekadassī phassesūti paccuppannesu cakkhusamphassādīsu attādibhāvavivekaṃ passati.",
  "atk-s0505a:2338_3": "Diṭṭhīsu ca na nīyatīti dvāsaṭṭhidiṭṭhīsu kāyaci diṭṭhiyā na nīyati.",
  "atk-s0505a:2339_0": "859.",
  "atk-s0505a:2339_1": "Patilīnoti rāgādīnaṃ pahīnattā tato apagato.",
  "atk-s0505a:2339_2": "Akuhakoti avimhāpako tīhi kuhanavatthūhi.",
  "atk-s0505a:2339_3": "Apihālūti apihanasīlo,",
  "atk-s0505a:2339_4": "patthanātaṇhāya rahitoti vuttaṃ hoti.",
  "atk-s0505a:2339_5": "Amaccharīti pañcamaccheravirahito.",
  "atk-s0505a:2339_6": "Appagabbhoti kāyapāgabbhiyādivirahito.",
  "atk-s0505a:2339_7": "Ajegucchoti sampannasīlāditāya ajegucchanīyo asecanako manāpo.",
  "atk-s0505a:2339_8": "Pesuṇeyye ca no yutoti dvīhi ākārehi upasaṃharitabbe pisuṇakamme ayutto.",
  "atk-s0505a:2340_0": "860.",
  "atk-s0505a:2340_1": "Sātiyesu anassāvīti sātavatthūsu kāmaguṇesu taṇhāsanthavavirahito.",
  "atk-s0505a:2340_2": "Saṇhoti saṇhehi kāyakammādīhi samannāgato.",
  "atk-s0505a:2340_3": "Paṭibhānavāti pariyattiparipucchādhigamapaṭibhānehi samannāgato.",
  "atk-s0505a:2340_4": "Na saddhoti sāmaṃ adhigatadhammaṃ na kassaci saddahati.",
  "atk-s0505a:2340_5": "Na virajjatīti khayā rāgassa virattattā idāni na virajjati.",
  "atk-s0505a:2341_0": "861.",
  "atk-s0505a:2341_1": "Lābhakamyā na sikkhatīti na lābhapatthanāya suttantādīni sikkhati.",
  "atk-s0505a:2341_2": "Aviruddho ca taṇhāya,",
  "atk-s0505a:2341_3": "rasesu nānugijjhatīti virodhābhāvena ca aviruddho hutvā taṇhāya mūlarasādīsu gedhaṃ nāpajjati.",
  "atk-s0505a:2342_0": "862. Upekkhakoti chaḷaṅgupekkhāya samannāgato. Satoti kāyānupassanādisatiyutto.",
  "atk-s0505a:2343_0": "863.",
  "atk-s0505a:2343_1": "Nissayanāti taṇhādiṭṭhinissayā.",
  "atk-s0505a:2343_2": "Ñatvā dhammanti aniccādīhi ākārehi dhammaṃ jānitvā.",
  "atk-s0505a:2343_3": "Anissitoti evaṃ tehi nissayehi anissito.",
  "atk-s0505a:2343_4": "Tena aññatra dhammañāṇā natthi nissayānaṃ abhāvoti dīpeti bhavāya vibhavāya vāti sassatāya ucchedāya vā.",
  "atk-s0505a:2344_0": "864.",
  "atk-s0505a:2344_1": "Taṃ brūmi upasantoti taṃ evarūpaṃ ekekagāthāya vuttaṃ upasantoti kathemi.",
  "atk-s0505a:2344_2": "Atarī so visattikanti so imaṃ visatādibhāvena visattikāsaṅkhātaṃ mahātaṇhaṃ atari.",
  "atk-s0505a:2345_0": "865.",
  "atk-s0505a:2345_1": "Idāni tameva upasantaṃ pasaṃsanto āha “na tassa puttā”ti evamādi.",
  "atk-s0505a:2345_2": "Tattha puttā atrajādayo cattāro.",
  "atk-s0505a:2345_3": "Ettha ca puttapariggahādayo puttādināmena vuttāti veditabbā.",
  "atk-s0505a:2345_4": "Te hissa na vijjanti,",
  "atk-s0505a:2345_5": "tesaṃ vā abhāvena puttādayo na vijjantīti.",
  "atk-s0505a:2346_0": "866.",
  "atk-s0505a:2346_1": "Yena naṃ vajjuṃ puthujjanā,",
  "atk-s0505a:2346_2": "atho samaṇabrāhmaṇāti yena taṃ rāgādinā vajjena puthujjanā sabbepi devamanussā ito bahiddhā samaṇabrāhmaṇā ca ratto vā duṭṭho vāti, vadeyyuṃ.",
  "atk-s0505a:2346_3": "Taṃ tassa apurakkhatanti taṃ rāgādivajjaṃ tassa arahato apurakkhataṃ tasmā vādesu nejatīti taṃ kāraṇā nindāvacanesu na kampati.",
  "atk-s0505a:2347_0": "867.",
  "atk-s0505a:2347_1": "Na ussesu vadateti visiṭṭhesu attānaṃ antokatvā “ahaṃ visiṭṭho”ti atimānavasena na vadati.",
  "atk-s0505a:2347_2": "Esa nayo itaresu dvīsu.",
  "atk-s0505a:2347_3": "Kappaṃ neti akappiyoti so evarūpo duvidhampi kappaṃ na eti. Kasmā?",
  "atk-s0505a:2347_4": "Yasmā akappiyo,",
  "atk-s0505a:2347_5": "pahīnakappoti vuttaṃ hoti.",
  "atk-s0505a:2348_0": "868.",
  "atk-s0505a:2348_1": "Sakanti mayhanti pariggahitaṃ.",
  "atk-s0505a:2348_2": "Asatā ca na socatīti avijjamānādinā asatā ca na socati.",
  "atk-s0505a:2348_3": "Dhammesu ca na gacchatīti sabbesu dhammesu chandādivasena na gacchati.",
  "atk-s0505a:2348_4": "Sa ve santoti vuccatīti so evarūpo naruttamo “santo”ti vuccatīti arahattanikūṭena desanaṃ niṭṭhāpesi.",
  "atk-s0505a:2348_5": "Desanāpariyosāne koṭisatasahassadevatānaṃ arahattappatti ahosi,",
  "atk-s0505a:2348_6": "sotāpannādīnaṃ gaṇanā natthīti.",
  "atk-s0505a:2349_0": "Paramatthajotikāya khuddaka-aṭṭhakathāya",
  "atk-s0505a:2350_0": "Suttanipāta-aṭṭhakathāya purābhedasuttavaṇṇanā niṭṭhitā.",
  "atk-s0505a:2351_0": "11. Kalahavivādasuttavaṇṇanā",
  "atk-s0505a:2352_0": "869.",
  "atk-s0505a:2352_1": "Kuto pahūtā kalahā vivādāti kalahavivādasuttaṃ.",
  "atk-s0505a:2352_2": "Kā uppatti?",
  "atk-s0505a:2352_3": "Idampi tasmiṃyeva mahāsamaye “kuto nu, kho,",
  "atk-s0505a:2352_4": "kalahādayo aṭṭha dhammā pavattantī”ti uppannacittānaṃ ekaccānaṃ devatānaṃ te dhamme āvikātuṃ purimanayeneva",
  "atk-s0505a:2352_5": "nimmitabuddhena attānaṃ pucchāpetvā vuttaṃ tattha pucchāvissajjanakkamena ṭhitattā sabbagāthā pākaṭasambandhāyeva.",
  "atk-s0505a:2353_0": "Anuttānapadavaṇṇanā panetāsaṃ evaṃ veditabbā –",
  "atk-s0505a:2353_1": "kutopahūtā kalahā vivādāti kalaho ca tassa pubbabhāgo vivādo cāti ime kuto jātā.",
  "atk-s0505a:2353_2": "Paridevasokā sahamaccharā cāti paridevasokā ca maccharā ca kutopahūtā.",
  "atk-s0505a:2353_3": "Mānātimānā sahapesuṇā cāti mānā ca atimānā ca pesuṇā ca kutopahūtā.",
  "atk-s0505a:2353_4": "Teti te sabbepi aṭṭha kilesadhammā.",
  "atk-s0505a:2353_5": "Tadiṅgha brūhīti taṃ mayā pucchitamatthaṃ brūhi yācāmi taṃ ahanti.",
  "atk-s0505a:2353_6": "Yācanattho hi iṅghāti nipāto.",
  "atk-s0505a:2354_0": "870.",
  "atk-s0505a:2354_1": "Piyappahūtāti piyavatthuto jātā.",
  "atk-s0505a:2354_2": "Yutti panettha niddese vuttā eva.",
  "atk-s0505a:2354_3": "Maccherayuttā kalahā vivādāti iminā kalahavivādādīnaṃ na kevalaṃ piyavatthumeva,",
  "atk-s0505a:2354_4": "macchariyampi paccayaṃ dasseti.",
  "atk-s0505a:2354_5": "Kalahavivādasīsena cettha sabbepi te dhammā vuttāti veditabbā.",
  "atk-s0505a:2354_6": "Yathā ca etesaṃ macchariyaṃ,",
  "atk-s0505a:2354_7": "tathā pesuṇānañca vivādaṃ. Tenāha –",
  "atk-s0505a:2354_8": "“vivādajātesu ca pesuṇānī”ti.",
  "atk-s0505a:2355_0": "871.",
  "atk-s0505a:2355_1": "Piyāsu lokasmiṃ kutonidānā ye cāpi lobhā vicaranti loketi “piyā pahūtā kalahā”ti ye ettha vuttā.",
  "atk-s0505a:2355_2": "Te piyā lokasmiṃ kutonidānā,",
  "atk-s0505a:2355_3": "na kevalañca piyā,",
  "atk-s0505a:2355_4": "ye cāpi khattiyādayo lobhā vicaranti lobhahetukā lobhenābhibhūtā vicaranti,",
  "atk-s0505a:2355_5": "tesaṃ so lobho ca kutonidānoti dve atthe ekāya pucchāya pucchati.",
  "atk-s0505a:2355_6": "Āsā ca niṭṭhā cāti āsā ca tassā āsāya samiddhi ca.",
  "atk-s0505a:2355_7": "Ye samparāyāya narassa hontīti ye narassa samparāyāya honti,",
  "atk-s0505a:2355_8": "parāyanā hontīti vuttaṃ hoti.",
  "atk-s0505a:2355_9": "Ekā evāyampi pucchā.",
  "atk-s0505a:2356_0": "872.",
  "atk-s0505a:2356_1": "Chandānidānānīti kāmacchandādichandanidānāni.",
  "atk-s0505a:2356_2": "Ye cāpi lobhā vicarantīti ye cāpi khattiyādayo lobhā vicaranti tesaṃ lobhopi chandanidānoti dvepi atthe ekato vissajjeti.",
  "atk-s0505a:2356_3": "Itonidānāti chandanidānā evāti vuttaṃ hoti.",
  "atk-s0505a:2356_4": "“Kutonidānā kutonidānā”ti etesu ca saddasiddhi sūcilomasutte vuttanayeneva veditabbā.",
  "atk-s0505a:2357_0": "873.",
  "atk-s0505a:2357_1": "Vinicchayāti taṇhādiṭṭhivinicchayā.",
  "atk-s0505a:2357_2": "Ye vāpi dhammā samaṇena vuttāti ye ca aññepi kodhādīhi sampayuttā,",
  "atk-s0505a:2357_3": "tathārūpā vā akusalā dhammā buddhasamaṇena vuttā,",
  "atk-s0505a:2357_4": "te kutopahūtāti.",
  "atk-s0505a:2358_0": "874.",
  "atk-s0505a:2358_1": "Tamūpanissāya pahoti chandoti taṃ sukhadukkhavedanaṃ.",
  "atk-s0505a:2358_2": "Tadubhayavatthusaṅkhātaṃ sātāsātaṃ upanissāya saṃyogaviyogapatthanāvasena chando pahoti.",
  "atk-s0505a:2358_3": "Ettāvatā “chando nu lokasmiṃ kutonidāno”ti ayaṃ pañho vissajjito hoti.",
  "atk-s0505a:2358_4": "Rūpesu disvā vibhavaṃ bhavañcāti rūpesu vayañca uppādañca disvā.",
  "atk-s0505a:2358_5": "Vinicchayaṃ kubbati jantu loketi apāyādike loke ayaṃ jantu bhogādhigamanatthaṃ taṇhāvinicchayaṃ “attā",
  "atk-s0505a:2358_6": "me uppanno”tiādinā nayena diṭṭhivinicchayañca kurute.",
  "atk-s0505a:2358_7": "Yutti panettha niddese vuttā eva.",
  "atk-s0505a:2358_8": "Ettāvatā “vinicchayā cāpi kutopahūtā”ti ayaṃ pañho vissajjito hoti.",
  "atk-s0505a:2359_0": "875.",
  "atk-s0505a:2359_1": "Etepi dhammā dvayameva santeti etepi kodhādayo dhammā sātāsātadvaye sante eva pahonti uppajjanti.",
  "atk-s0505a:2359_2": "Uppatti ca nesaṃ niddese vuttāyeva.",
  "atk-s0505a:2359_3": "Ettāvatā tatiyapañhopi vissajjito hoti.",
  "atk-s0505a:2359_4": "Idāni yo evaṃ vissajjitesu etesu pañhesu kathaṃkathī bhaveyya,",
  "atk-s0505a:2359_5": "tassa kathaṃkathāpahānūpāyaṃ dassento āha –",
  "atk-s0505a:2359_6": "“kathaṃkathī ñāṇapathāya sikkhe”ti,",
  "atk-s0505a:2359_7": "ñāṇadassanañāṇādhigamanatthaṃ tisso sikkhā sikkheyyāti vuttaṃ hoti.",
  "atk-s0505a:2359_8": "Kiṃ kāraṇaṃ?",
  "atk-s0505a:2359_9": "Ñatvā pavuttā samaṇena dhammā.",
  "atk-s0505a:2359_10": "Buddhasamaṇena hi ñatvāva dhammā vuttā,",
  "atk-s0505a:2359_11": "natthi tassa dhammesu aññāṇaṃ.",
  "atk-s0505a:2359_12": "Attano pana ñāṇābhāvena te ajānanto na jāneyya,",
  "atk-s0505a:2359_13": "na desanā dosena,",
  "atk-s0505a:2359_14": "tasmā kathaṃkathī ñāṇapathāya sikkhe,",
  "atk-s0505a:2359_15": "ñatvā pavuttā samaṇena dhammāti.",
  "atk-s0505a:2360_0": "876- 7.",
  "atk-s0505a:2360_1": "Sātaṃ asātañca kutonidānāti ettha sātaṃ asātanti sukhadukkhavedanā eva adhippetā.",
  "atk-s0505a:2360_2": "Na bhavanti heteti na bhavanti ete.",
  "atk-s0505a:2360_3": "Vibhavaṃ bhavañcāpi yametamatthaṃ etaṃ me pabrūhi yatonidānanti sātāsātānaṃ vibhavaṃ bhavañca etampi yaṃ atthaṃ.",
  "atk-s0505a:2360_4": "Liṅgabyattayo ettha kato.",
  "atk-s0505a:2360_5": "Idaṃ pana vuttaṃ hoti –",
  "atk-s0505a:2360_6": "sātāsātānaṃ vibhavo bhavo cāti yo esa attho,",
  "atk-s0505a:2360_7": "evaṃ me pabrūhi yatonidānanti.",
  "atk-s0505a:2360_8": "Ettha ca sātāsātānaṃ vibhavabhavavatthukā vibhavabhavadiṭṭhiyo eva vibhavabhavāti atthato veditabbā.",
  "atk-s0505a:2360_9": "Tathā hi imassa pañhassa vissajjanapakkhe “bhavadiṭṭhipi phassanidānā,",
  "atk-s0505a:2360_10": "vibhavadiṭṭhipi phassanidānā”ti niddese vuttaṃ.",
  "atk-s0505a:2360_11": "Itonidānanti phassanidānaṃ.",
  "atk-s0505a:2361_0": "878.",
  "atk-s0505a:2361_1": "Kismiṃ vibhūte na phusanti phassāti kismiṃ vītivatte cakkhusamphassādayo pañca phassā na phusanti.",
  "atk-s0505a:2362_0": "879.",
  "atk-s0505a:2362_1": "Nāmañca rūpañca paṭiccāti sampayuttakanāmaṃ vatthārammaṇarūpañca paṭicca.",
  "atk-s0505a:2362_2": "Rūpe vibhūte na phusanti phassāti rūpe vītivatte pañca phassā na phusanti.",
  "atk-s0505a:2363_0": "880.",
  "atk-s0505a:2363_1": "Kathaṃ sametassāti kathaṃ paṭipannassa.",
  "atk-s0505a:2363_2": "Vibhoti rūpanti rūpa vibhavati,",
  "atk-s0505a:2363_3": "na bhaveyya vā.",
  "atk-s0505a:2363_4": "Sukhaṃ dukhañcāti iṭṭhāniṭṭhaṃ rūpameva pucchati.",
  "atk-s0505a:2364_0": "881.",
  "atk-s0505a:2364_1": "Na saññasaññīti yathā sametassa vibhoti rūpaṃ,",
  "atk-s0505a:2364_2": "so pakatisaññāya saññīpi na hoti.",
  "atk-s0505a:2364_3": "Na visaññasaññīti visaññāyapi virūpāya saññāya saññī na hoti ummattako vā khittacitto vā.",
  "atk-s0505a:2364_4": "Nopi asaññīti saññāvirahitopi na hoti nirodhasamāpanno vā asaññasatto vā.",
  "atk-s0505a:2364_5": "Na vibhūtasaññīti “sabbaso rūpasaññāna”ntiādinā (dha sa. 265; vibha.",
  "atk-s0505a:2364_6": "602) nayena samatikkantasaññīpi na hoti arūpajjhānalābhī.",
  "atk-s0505a:2364_7": "Evaṃ sametassa vibhoti rūpanti etasmiṃ saññasaññitādibhāve aṭṭhatvā yadetaṃ vuttaṃ “so evaṃ samāhite citte…pe…",
  "atk-s0505a:2364_8": "ākāsānañcāyatanasamāpattipaṭilābhatthāya cittaṃ abhinīharatī”ti.",
  "atk-s0505a:2364_9": "Evaṃ sametassa arūpamaggasamaṅgino vibhoti rūpaṃ.",
  "atk-s0505a:2364_10": "Saññānidānā hi papañcasaṅkhāti evaṃ paṭipannassāpi yā saññā,",
  "atk-s0505a:2364_11": "tannidānā taṇhādiṭṭhipapañcā appahīnā eva hontīti dasseti.",
  "atk-s0505a:2365_0": "882- 3.",
  "atk-s0505a:2365_1": "Ettāvataggaṃ nu vadanti,",
  "atk-s0505a:2365_2": "heke yakkhassa suddhiṃ idha paṇḍitāse.",
  "atk-s0505a:2365_3": "Udāhu aññampi vadanti ettoti ettāvatā nu idha paṇḍitā samaṇabrāhmaṇā aggaṃ suddhiṃ sattassa vadanti,",
  "atk-s0505a:2365_4": "udāhu aññampi etto arūpasamāpattito adhikaṃ vadantīti pucchati.",
  "atk-s0505a:2365_5": "Ettāvataggampi vadanti heketi eke sassatavādā samaṇabrāhmaṇā paṇḍitamānino ettāvatāpi aggaṃ suddhiṃ vadanti.",
  "atk-s0505a:2365_6": "Tesaṃ paneke samayaṃ vadantīti tesaṃyeva eke ucchedavādā samayaṃ ucchedaṃ vadanti.",
  "atk-s0505a:2365_7": "Anupādisese kusalā vadānāti anupādisese kusalavādā samānā.",
  "atk-s0505a:2366_0": "884.",
  "atk-s0505a:2366_1": "Ete ca ñatvā upanissitāti ete ca diṭṭhigatike sassatucchedadiṭṭhiyo nissitāti ñatvā.",
  "atk-s0505a:2366_2": "Ñatvā munī nissaye so vimaṃsīti nissaye ca ñatvā so vīmaṃsī paṇḍito buddhamuni.",
  "atk-s0505a:2366_3": "Ñatvā vimuttoti dukkhāniccādito dhamme ñatvā vimutto.",
  "atk-s0505a:2366_4": "Bhavābhavāya na sametīti punappunaṃ upapattiyā na samāgacchatīti arahattanikūṭena desanaṃ niṭṭhāpesi.",
  "atk-s0505a:2366_5": "Desanāpariyosāne purābhedasutte vuttasadisoyevābhisamayo ahosīti.",
  "atk-s0505a:2367_0": "Paramatthajotikāya khuddaka-aṭṭhakathāya",
  "atk-s0505a:2368_0": "Suttanipāta-aṭṭhakathāya kalahavivādasuttavaṇṇanā niṭṭhitā.",
  "atk-s0505a:2369_0": "12. Cūḷabyūhasuttavaṇṇanā",
  "atk-s0505a:2370_0": "885- 6.",
  "atk-s0505a:2370_1": "Sakaṃsakaṃdiṭṭhiparibbasānāti cūḷabyūhasuttaṃ.",
  "atk-s0505a:2370_2": "Kā uppatti?",
  "atk-s0505a:2370_3": "Idampi tasmiṃyeva mahāsamaye “sabbepi ime diṭṭhigatikā ‘sādhurūpamhā’ti bhaṇanti,",
  "atk-s0505a:2370_4": "kiṃ nu kho sādhurūpāva ime attanoyeva diṭṭhiyā patiṭṭhahanti,",
  "atk-s0505a:2370_5": "udāhu aññampi diṭṭhiṃ gaṇhantī”ti uppannacittānaṃ ekaccānaṃ devatānaṃ tamatthaṃ pakāsetuṃ purimanayeneva nimmitabuddhena attānaṃ pucchāpetvā vuttaṃ.",
  "atk-s0505a:2371_0": "Tattha ādito dvepi gāthā pucchāgāthāyeva.",
  "atk-s0505a:2371_1": "Tāsu sakaṃsakaṃdiṭṭhiparibbasānāti attano attano diṭṭhiyā vasamānā.",
  "atk-s0505a:2371_2": "Viggayha nānā kusalā vadantīti diṭṭhibalaggāhaṃ gahetvā,",
  "atk-s0505a:2371_3": "tattha “kusalāmhā”ti paṭijānamānā puthu puthu vadanti ekaṃ na vadanti.",
  "atk-s0505a:2371_4": "Yo evaṃ jānāti sa vedi dhammaṃ idaṃ paṭikosamakevalī soti tañca diṭṭhiṃ sandhāya yo evaṃ jānāti,",
  "atk-s0505a:2371_5": "so dhammaṃ vedi.",
  "atk-s0505a:2371_6": "Idaṃ pana paṭikkosanto hīno hotīti vadanti.",
  "atk-s0505a:2371_7": "Bāloti hīno.",
  "atk-s0505a:2371_8": "Akkusaloti avidvā.",
  "atk-s0505a:2372_0": "887- 8.",
  "atk-s0505a:2372_1": "Idāni tisso vissajjanagāthā honti.",
  "atk-s0505a:2372_2": "Tā purimaḍḍhena vuttamatthaṃ pacchimaḍḍhena paṭibyūhitvā ṭhitā.",
  "atk-s0505a:2372_3": "Tena byūhena uttarasuttato ca appakattā idaṃ suttaṃ “cūḷabyūha”nti nāmaṃ labhati.",
  "atk-s0505a:2372_4": "Tattha parassa ce dhammanti parassa diṭṭhiṃ.",
  "atk-s0505a:2372_5": "Sabbeva bālāti evaṃ sante sabbeva ime bālā hontīti adhippāyo.",
  "atk-s0505a:2372_6": "Kiṃ kāraṇaṃ?",
  "atk-s0505a:2372_7": "Sabbevime diṭṭhiparibbasānāti sandiṭṭhiyā ceva na vīvadātā.",
  "atk-s0505a:2372_8": "Saṃsuddhapaññā kusalā mutīmāti sakāya diṭṭhiyā na vivadātā na vodātā saṃkiliṭṭhāva samānā saṃsuddhapaññā ca kusalā ca mutimanto ca te honti ce.",
  "atk-s0505a:2372_9": "Atha vā “sandiṭṭhiyā ce pana vīvadātā” tipi pāṭho.",
  "atk-s0505a:2372_10": "Tassattho –",
  "atk-s0505a:2372_11": "sakāya pana diṭṭhiyā vodātā saṃsuddhapaññā kusalā mutimanto honti ce.",
  "atk-s0505a:2372_12": "Na tesaṃ kocīti evaṃ sante tesaṃ ekopi hīnapañño na hoti.",
  "atk-s0505a:2372_13": "Kiṃkāraṇā?",
  "atk-s0505a:2372_14": "Diṭṭhī hi tesampi tathā samattā,",
  "atk-s0505a:2372_15": "yathā itaresanti.",
  "atk-s0505a:2373_0": "889.",
  "atk-s0505a:2373_1": "Na vāhametanti gāthāya saṅkhepattho –",
  "atk-s0505a:2373_2": "yaṃ te mithu dve dve janā aññamaññaṃ “bālo”ti āhu,",
  "atk-s0505a:2373_3": "ahaṃ etaṃ tathiyaṃ tacchanti neva brūmi.",
  "atk-s0505a:2373_4": "Kiṃkāraṇā?",
  "atk-s0505a:2373_5": "Yasmā sabbe te sakaṃ sakaṃ diṭṭhiṃ “idameva saccaṃ moghamañña”nti akaṃsu.",
  "atk-s0505a:2373_6": "Tena ca kāraṇena paraṃ “bālo”ti dahanti.",
  "atk-s0505a:2373_7": "Ettha ca “tathiya”nti “kathiva”nti dvepi pāṭhā.",
  "atk-s0505a:2374_0": "890. Yamāhūti pucchāgāthāya yaṃ diṭṭhisaccaṃ tathiyanti eke āhu.",
  "atk-s0505a:2375_0": "891.",
  "atk-s0505a:2375_1": "Ekañhi saccanti vissajjanagāthāya ekaṃ saccaṃ nirodho maggo vā.",
  "atk-s0505a:2375_2": "Yasmiṃ pajā no vivade pajānanti yamhi sacce pajānanto pajā no vivadeyya.",
  "atk-s0505a:2375_3": "Sayaṃ thunantīti attanā vadanti.",
  "atk-s0505a:2376_0": "892.",
  "atk-s0505a:2376_1": "Kasmā nūti pucchāgāthāya pavādiyāseti vādino.",
  "atk-s0505a:2376_2": "Udāhu te takkamanussarantīti te vādino udāhu attano takkamattaṃ anugacchanti.",
  "atk-s0505a:2377_0": "893.",
  "atk-s0505a:2377_1": "Na hevāti vissajjanagāthāya aññatra saññāya niccānīti ṭhapetvā saññāmattena niccanti gahitaggahaṇāni.",
  "atk-s0505a:2377_2": "Takkañca diṭṭhīsu pakappayitvāti attano micchāsaṅkappamattaṃ diṭṭhīsu janetvā.",
  "atk-s0505a:2377_3": "Yasmā pana diṭṭhīsu vitakkaṃ janentā diṭṭhiyopi janenti,",
  "atk-s0505a:2377_4": "tasmā niddese vuttaṃ “diṭṭhigatāni janenti sañjanentī”tiādi.",
  "atk-s0505a:2378_0": "894- 5.",
  "atk-s0505a:2378_1": "Idāni evaṃ nānāsaccesu asantesu takkamattamanussarantānaṃ diṭṭhigatikānaṃ vippaṭipattiṃ dassetuṃ “diṭṭhe sute”tiādikā gāthāyo abhāsi.",
  "atk-s0505a:2378_2": "Tattha diṭṭheti diṭṭhaṃ,",
  "atk-s0505a:2378_3": "diṭṭhasuddhinti adhippāyo.",
  "atk-s0505a:2378_4": "Esa nayo sutādīsu.",
  "atk-s0505a:2378_5": "Ete ca nissāya vimānadassīti ete diṭṭhidhamme nissayitvā suddhibhāvasaṅkhātaṃ vimānaṃ asammānaṃ passantopi.",
  "atk-s0505a:2378_6": "Vinicchaye ṭhatvā pahassamāno,",
  "atk-s0505a:2378_7": "bālo paro akkusaloti cāhāti evaṃ vimānadassīpi tasmiṃ diṭṭhivinicchaye ṭhatvā tuṭṭhijāto hāsajāto hutvā “paro hīno ca avidvā cā”ti evaṃ vadatiyeva.",
  "atk-s0505a:2378_8": "Evaṃ sante yenevāti gāthā.",
  "atk-s0505a:2378_9": "Tattha sayamattanāti sayameva attānaṃ.",
  "atk-s0505a:2378_10": "Vimānetīti garahati.",
  "atk-s0505a:2378_11": "Tadeva pāvāti tadeva vacanaṃ diṭṭhiṃ vadati,",
  "atk-s0505a:2378_12": "taṃ vā puggalaṃ.",
  "atk-s0505a:2379_0": "896.",
  "atk-s0505a:2379_1": "Atisāradiṭṭhiyāti gāthāyattho –",
  "atk-s0505a:2379_2": "so evaṃ tāya lakkhaṇātisāriniyā atisāradiṭṭhiyā samatto puṇṇo uddhumāto,",
  "atk-s0505a:2379_3": "tena ca diṭṭhimānena matto “paripuṇṇo ahaṃ kevalī”ti evaṃ paripuṇṇamānī sayameva attānaṃ manasā “ahaṃ paṇḍito”ti abhisiñcati.",
  "atk-s0505a:2379_4": "Kiṃkāraṇā?",
  "atk-s0505a:2379_5": "Diṭṭhī hi sā tassa tathā samattāti.",
  "atk-s0505a:2380_0": "897.",
  "atk-s0505a:2380_1": "Parassa ceti gāthāya sambandho attho ca –",
  "atk-s0505a:2380_2": "kiñca bhiyyo?",
  "atk-s0505a:2380_3": "Yo so vinicchaye ṭhatvā pahassamāno “bālo paro akkusalo”ti cāha.",
  "atk-s0505a:2380_4": "Tassa parassa ce hi vacasā so tena vuccamāno nihīno hoti.",
  "atk-s0505a:2380_5": "Tumo sahā hoti nihīnapañño,",
  "atk-s0505a:2380_6": "sopi teneva saha nihīnapañño hoti.",
  "atk-s0505a:2380_7": "Sopi hi naṃ “bālo”ti vadati.",
  "atk-s0505a:2380_8": "Athassa vacanaṃ appamāṇaṃ,",
  "atk-s0505a:2380_9": "so pana sayameva vedagū ca dhīro ca hoti.",
  "atk-s0505a:2380_10": "Evaṃ sante na koci bālo samaṇesu atthi.",
  "atk-s0505a:2380_11": "Sabbepi hi te attano icchāya paṇḍitā.",
  "atk-s0505a:2381_0": "898.",
  "atk-s0505a:2381_1": "Aññaṃ itoti gāthāya sambandho attho ca –",
  "atk-s0505a:2381_2": "“atha ce sayaṃ vedagū hoti dhīro,",
  "atk-s0505a:2381_3": "na koci bālo samaṇesu atthī”ti evañhi vuttepi siyā kassaci “kasmā”ti.",
  "atk-s0505a:2381_4": "Tattha vuccate –",
  "atk-s0505a:2381_5": "yasmā aññaṃ ito yābhivadanti dhammaṃ aparaddhā suddhimakevalī te,",
  "atk-s0505a:2381_6": "evampi titthiyā puthuso vadanti,",
  "atk-s0505a:2381_7": "ye ito aññaṃ diṭṭhiṃ abhivadanti,",
  "atk-s0505a:2381_8": "ye aparaddhā viraddhā suddhimaggaṃ,",
  "atk-s0505a:2381_9": "akevalino ca teti evaṃ puthutitthiyā yasmā vadantīti vuttaṃ hoti.",
  "atk-s0505a:2381_10": "Kasmā panevaṃ vadantīti ce?",
  "atk-s0505a:2381_11": "Sandiṭṭhirāgena hi te bhirattā,",
  "atk-s0505a:2381_12": "yasmā sakena diṭṭhirāgena abhirattāti vuttaṃ hoti.",
  "atk-s0505a:2382_0": "899- 900.",
  "atk-s0505a:2382_1": "Evaṃ abhirattā ca –",
  "atk-s0505a:2382_2": "idheva suddhinti gāthā.",
  "atk-s0505a:2382_3": "Tattha sakāyaneti sakamagge daḷhaṃ vadānāti daḷhavādā.",
  "atk-s0505a:2382_4": "Evañca daḷhavādesu tesu yo koci titthiyo sakāyane vāpi daḷhaṃ vadāno kamettha bāloti paraṃ daheyya,",
  "atk-s0505a:2382_5": "saṅkhepato tattha sassatucchedasaṅkhāte vitthārato vā natthikaissarakāraṇaniyatādibhede sake āyatane",
  "atk-s0505a:2382_6": "“idameva sacca”nti daḷhaṃ vadāno kaṃ paraṃ ettha diṭṭhigate “bālo”ti saha dhammena passeyya,",
  "atk-s0505a:2382_7": "nanu sabbopi tassa matena paṇḍito eva suppaṭipanno eva ca.",
  "atk-s0505a:2382_8": "Evaṃ sante ca sayameva so medhagamāvaheyya paraṃ vadaṃ bālamasuddhidhammaṃ,",
  "atk-s0505a:2382_9": "sopi paraṃ “bālo ca asuddhidhammo ca aya”nti vadanto attanāva kalahaṃ āvaheyya. Kasmā?",
  "atk-s0505a:2382_10": "Yasmā sabbopi tassa matena paṇḍito eva suppaṭipanno eva ca.",
  "atk-s0505a:2383_0": "901.",
  "atk-s0505a:2383_1": "Evaṃ sabbathāpi vinicchaye ṭhatvā sayaṃ pamāya uddhaṃsa lokasmiṃ vivādameti,",
  "atk-s0505a:2383_2": "diṭṭhiyaṃ ṭhatvā sayañca satthārādīni minitvā so bhiyyo vivādametīti.",
  "atk-s0505a:2383_3": "Evaṃ pana vinicchayesu ādīnavaṃ ñatvā ariyamaggena hitvāna sabbāni vinicchayāni na medhagaṃ kubbati jantu loketi arahattanikūṭena desanaṃ niṭṭhāpesi.",
  "atk-s0505a:2383_4": "Desanāpariyosāne purābhedasutte vuttasadiso evābhisamayo ahosīti.",
  "atk-s0505a:2384_0": "Paramatthajotikāya khuddaka-aṭṭhakathāya",
  "atk-s0505a:2385_0": "Suttanipāta-aṭṭhakathāya cūḷabyūhasuttavaṇṇanā niṭṭhitā.",
  "atk-s0505a:2386_0": "13. Mahābyūhasuttavaṇṇanā",
  "atk-s0505a:2387_0": "902.",
  "atk-s0505a:2387_1": "Ye kecimeti mahābyūhasuttaṃ.",
  "atk-s0505a:2387_2": "Kā uppatti?",
  "atk-s0505a:2387_3": "Idampi tasmiṃyeva mahāsamaye “kiṃ nu kho ime diṭṭhiparibbasānā viññūnaṃ santikā nindameva labhanti,",
  "atk-s0505a:2387_4": "udāhu pasaṃsampī”ti uppannacittānaṃ ekaccānaṃ devatānaṃ tamatthaṃ āvikātuṃ purimanayena nimmitabuddhena attānaṃ pucchāpetvā vuttaṃ.",
  "atk-s0505a:2387_5": "Tattha anvānayantīti anu ānayanti,",
  "atk-s0505a:2387_6": "punappunaṃ āharanti.",
  "atk-s0505a:2388_0": "903.",
  "atk-s0505a:2388_1": "Idāni yasmā te “idameva sacca”nti vadantā diṭṭhigatikā vādino kadāci katthaci pasaṃsampi labhanti,",
  "atk-s0505a:2388_2": "yaṃ etaṃ pasaṃsāsaṅkhātaṃ vādaphalaṃ,",
  "atk-s0505a:2388_3": "taṃ appaṃ rāgādīnaṃ samāya samatthaṃ na hoti,",
  "atk-s0505a:2388_4": "ko pana vādo dutiye nindāphale,",
  "atk-s0505a:2388_5": "tasmā etamatthaṃ dassento imaṃ tāva vissajjanagāthamāha.",
  "atk-s0505a:2388_6": "“Appañhi etaṃ na alaṃ samāya,",
  "atk-s0505a:2388_7": "duve vivādassa phalāni brūmī”tiādi.",
  "atk-s0505a:2388_8": "Tattha duve vivādassa phalānīti nindā pasaṃsā ca,",
  "atk-s0505a:2388_9": "jayaparājayādīni vā taṃsabhāgāni.",
  "atk-s0505a:2388_10": "Etampi disvāti “nindā aniṭṭhā eva,",
  "atk-s0505a:2388_11": "pasaṃsā nālaṃ samāyā”ti etampi vivādaphale ādīnavaṃ disvā.",
  "atk-s0505a:2388_12": "Khemābhipassaṃ avivādabhūminti avivādabhūmiṃ nibbānaṃ “khema”nti passamāno.",
  "atk-s0505a:2389_0": "904.",
  "atk-s0505a:2389_1": "Evañhi avivadamāno –",
  "atk-s0505a:2389_2": "yā kācimāti gāthā.",
  "atk-s0505a:2389_3": "Tattha sammutiyoti diṭṭhiyo.",
  "atk-s0505a:2389_4": "Puthujjāti puthujjanasambhavā.",
  "atk-s0505a:2389_5": "So upayaṃ kimeyyāti so upagantabbaṭṭhena upayaṃ rūpādīsu ekampi dhammaṃ kiṃ upeyya,",
  "atk-s0505a:2389_6": "kena vā kāraṇena upeyya.",
  "atk-s0505a:2389_7": "Diṭṭhe sute khantimakubbamānoti diṭṭhasutasuddhīsu pemaṃ akaronto.",
  "atk-s0505a:2390_0": "905.",
  "atk-s0505a:2390_1": "Ito bāhirā pana –",
  "atk-s0505a:2390_2": "sīluttamāti gāthā.",
  "atk-s0505a:2390_3": "Tassattho –",
  "atk-s0505a:2390_4": "sīlaṃyeva “uttama”nti maññamānā sīluttamā eke bhonto saṃyamamattena suddhiṃ vadanti,",
  "atk-s0505a:2390_5": "hatthivatādiñca vataṃ samādāya upaṭṭhitā,",
  "atk-s0505a:2390_6": "idheva diṭṭhiyaṃ assa satthuno suddhinti bhavūpanītā bhavajjhositā samānā vadanti,",
  "atk-s0505a:2390_7": "apica te kusalā vadānā “kusalā maya”nti evaṃ vādā.",
  "atk-s0505a:2391_0": "906.",
  "atk-s0505a:2391_1": "Evaṃ sīluttamesu ca tesu tathā paṭipanno yo koci –",
  "atk-s0505a:2391_2": "sace cutoti gāthā.",
  "atk-s0505a:2391_3": "Tassattho –",
  "atk-s0505a:2391_4": "sace tato sīlavatato paravicchandanena vā anabhisambhuṇanto vā cuto hoti,",
  "atk-s0505a:2391_5": "so taṃ sīlabbatādikammaṃ puññābhisaṅkhārādikammaṃ vā virādhayitvā pavedhatī.",
  "atk-s0505a:2391_6": "Na kevalañca vedhati,",
  "atk-s0505a:2391_7": "apica kho taṃ sīlabbatasuddhiṃ pajappatī ca vippalapati patthayatī ca. Kimiva?",
  "atk-s0505a:2391_8": "Satthāva hīno pavasaṃ gharamhā.",
  "atk-s0505a:2391_9": "Gharamhā pavasanto satthato hīno yathā taṃ gharaṃ vā satthaṃ vā pattheyyāti.",
  "atk-s0505a:2392_0": "907.",
  "atk-s0505a:2392_1": "Evaṃ pana sīluttamānaṃ vedhakāraṇaṃ ariyasāvako –",
  "atk-s0505a:2392_2": "sīlabbataṃ vāpi pahāya sabbanti gāthā.",
  "atk-s0505a:2392_3": "Tattha sāvajjanavajjanti sabbākusalaṃ lokiyakusalañca.",
  "atk-s0505a:2392_4": "Etaṃ suddhiṃ asuddhinti apatthayānoti pañcakāmaguṇādibhedaṃ etaṃ suddhiṃ,",
  "atk-s0505a:2392_5": "akusalādibhedaṃ asuddhiñca apatthayamāno.",
  "atk-s0505a:2392_6": "Virato careti suddhiyā asuddhiyā ca virato careyya.",
  "atk-s0505a:2392_7": "Santimanuggahāyāti diṭṭhiṃ agahetvā.",
  "atk-s0505a:2393_0": "908.",
  "atk-s0505a:2393_1": "Evaṃ ito bāhirake sīluttame saṃyamena visuddhivāde tesaṃ vighātaṃ sīlabbatappahāyino arahato ca paṭipattiṃ",
  "atk-s0505a:2393_2": "dassetvā idāni aññathāpi suddhivāde bāhirake dassento “tamūpanissāyā”ti gāthamāha.",
  "atk-s0505a:2393_3": "Tassattho –",
  "atk-s0505a:2393_4": "santaññepi samaṇabrāhmaṇā,",
  "atk-s0505a:2393_5": "te jigucchitaṃ amarantapaṃ vā diṭṭhasuddhiādīsu vā aññataraññataraṃ upanissāya akiriyadiṭṭhiyā vā uddhaṃsarā",
  "atk-s0505a:2393_6": "hutvā bhavābhavesu avītataṇhāse suddhimanutthunanti vadanti kathentīti.",
  "atk-s0505a:2394_0": "909.",
  "atk-s0505a:2394_1": "Evaṃ tesaṃ avītataṇhānaṃ suddhiṃ anutthunantānaṃ yopi suddhippattameva attānaṃ maññeyya,",
  "atk-s0505a:2394_2": "tassapi avītataṇhattā bhavābhavesu taṃ taṃ vatthuṃ patthayamānassa hi jappitāni punappunaṃ hontiyevāti adhippāyo.",
  "atk-s0505a:2394_3": "Taṇhā hi āsevitā taṇhaṃ vaḍḍhayateva.",
  "atk-s0505a:2394_4": "Na kevalañca jappitāni,",
  "atk-s0505a:2394_5": "pavedhitaṃ vāpi pakappitesu,",
  "atk-s0505a:2394_6": "taṇhādiṭṭhīhi cassa pakappitesu vatthūsu pavedhitampi hotīti vuttaṃ hoti.",
  "atk-s0505a:2394_7": "Bhavābhavesu pana vītataṇhattā āyatiṃ cutūpapāto idha yassa natthi,",
  "atk-s0505a:2394_8": "sakena vedheyya kuhiṃva jappeti ayametissā gāthāya sambandho.",
  "atk-s0505a:2394_9": "Sesaṃ niddese vuttanayameva.",
  "atk-s0505a:2395_0": "910- 11.",
  "atk-s0505a:2395_1": "Yamāhūti pucchāgāthā.",
  "atk-s0505a:2395_2": "Idāni yasmā ekopi ettha vādo sacco natthi,",
  "atk-s0505a:2395_3": "kevalaṃ diṭṭhimattakena hi te vadanti,",
  "atk-s0505a:2395_4": "tasmā tamatthaṃ dassento “sakañhī”ti imaṃ tāva vissajjanagāthamāha.",
  "atk-s0505a:2395_5": "Tattha sammutinti diṭṭhiṃ.",
  "atk-s0505a:2396_0": "912.",
  "atk-s0505a:2396_1": "Evametesu sakaṃ dhammaṃ paripuṇṇaṃ bruvantesu aññassa pana dhammaṃ “hīna”nti vadantesu yassa kassaci –",
  "atk-s0505a:2396_2": "parassa ce vambhayitena hīnoti gāthā.",
  "atk-s0505a:2396_3": "Tassattho –",
  "atk-s0505a:2396_4": "yadi parassa ninditakāraṇā hīno bhaveyya,",
  "atk-s0505a:2396_5": "na koci dhammesu visesi aggo bhaveyya.",
  "atk-s0505a:2396_6": "Kiṃ kāraṇaṃ?",
  "atk-s0505a:2396_7": "Puthū hi aññassa vadanti dhammaṃ,",
  "atk-s0505a:2396_8": "nihīnato sabbeva te samhi daḷhaṃ vadānā sakadhamme daḷhavādā eva.",
  "atk-s0505a:2397_0": "913.",
  "atk-s0505a:2397_1": "Kiñca bhiyyo –",
  "atk-s0505a:2397_2": "saddhammapūjāti gāthā.",
  "atk-s0505a:2397_3": "Tassattho –",
  "atk-s0505a:2397_4": "te ca titthiyā yathā pasaṃsanti sakāyanāni,",
  "atk-s0505a:2397_5": "saddhammapūjāpi nesaṃ tatheva vattati.",
  "atk-s0505a:2397_6": "Te hi ativiya satthārādīni sakkaronti.",
  "atk-s0505a:2397_7": "Tattha yadi te pamāṇā siyuṃ,",
  "atk-s0505a:2397_8": "evaṃ sante sabbeva vādā tathiyā bhaveyyuṃ.",
  "atk-s0505a:2397_9": "Kiṃ kāraṇaṃ?",
  "atk-s0505a:2397_10": "Suddhī hi nesaṃ paccattameva,",
  "atk-s0505a:2397_11": "na sā aññatra sijjhati,",
  "atk-s0505a:2397_12": "nāpi paramatthato.",
  "atk-s0505a:2397_13": "Attani diṭṭhigāhamattameva hi taṃ tesaṃ parapaccayaneyyabuddhīnaṃ.",
  "atk-s0505a:2398_0": "914.",
  "atk-s0505a:2398_1": "Yo vā pana viparīto bāhitapāpattā brāhmaṇo, tassa –",
  "atk-s0505a:2398_2": "na brāhmaṇassa paraneyyamatthīti gāthā.",
  "atk-s0505a:2398_3": "Tassattho –",
  "atk-s0505a:2398_4": "brāhmaṇassa hi “sabbe saṅkhārā aniccā”tiādinā nayena sudiṭṭhattā parena netabbaṃ ñāṇaṃ natthi,",
  "atk-s0505a:2398_5": "diṭṭhidhammesu “idameva sacca”nti nicchinitvā samuggahītampi natthi.",
  "atk-s0505a:2398_6": "Taṃkāraṇā so diṭṭhikalahāni atīto,",
  "atk-s0505a:2398_7": "na ca so seṭṭhato passati dhammamaññaṃ aññatra satipaṭṭhānādīhi.",
  "atk-s0505a:2399_0": "915.",
  "atk-s0505a:2399_1": "Jānāmīti gāthāya sambandho attho ca –",
  "atk-s0505a:2399_2": "evaṃ tāva paramatthabrāhmaṇo na hi seṭṭhato passati dhammamaññaṃ,",
  "atk-s0505a:2399_3": "aññe pana titthiyā paracittañāṇādīhi jānantā passantāpi “jānāmi passāmi tatheva eta”nti evaṃ vadantāpi ca diṭṭhiyā suddhiṃ paccenti. Kasmā?",
  "atk-s0505a:2399_4": "Yasmā tesu ekopi addakkhi ce addasa cepi tena paracittañāṇādinā yathābhūtaṃ atthaṃ,",
  "atk-s0505a:2399_5": "kiñhi tumassa tena tassa tena dassanena kiṃ kataṃ,",
  "atk-s0505a:2399_6": "kiṃ dukkhapariññā sādhitā,",
  "atk-s0505a:2399_7": "udāhu samudayapahānādīnaṃ aññataraṃ,",
  "atk-s0505a:2399_8": "yato sabbathāpi atikkamitvā ariyamaggaṃ te titthiyā aññeneva vadanti suddhiṃ,",
  "atk-s0505a:2399_9": "atikkamitvā vā te titthiye buddhādayo aññeneva vadanti suddhinti.",
  "atk-s0505a:2400_0": "916.",
  "atk-s0505a:2400_1": "Passaṃ naroti gāthāya sambandho attho ca.",
  "atk-s0505a:2400_2": "Kiñca bhiyyo?",
  "atk-s0505a:2400_3": "Yvāyaṃ paracittañāṇādīhi addakkhi,",
  "atk-s0505a:2400_4": "so passaṃ naro dakkhati nāmarūpaṃ,",
  "atk-s0505a:2400_5": "na tato paraṃ disvāna vā ñassati tānimeva nāmarūpāni niccato sukhato vā na aññathā.",
  "atk-s0505a:2400_6": "So evaṃ passanto kāmaṃ bahuṃ passatu appakaṃ vā nāmarūpaṃ niccato sukhato ca,",
  "atk-s0505a:2400_7": "athassa evarūpena dassanena na hi tena suddhiṃ kusalā vadantīti.",
  "atk-s0505a:2401_0": "917.",
  "atk-s0505a:2401_1": "Nivissavādīti gāthāya sambandho attho ca –",
  "atk-s0505a:2401_2": "tena ca dassanena suddhiyā asatiyāpi yo “jānāmi passāmi tatheva eta”nti evaṃ nivissavādī,",
  "atk-s0505a:2401_3": "etaṃ vā dassanaṃ paṭicca diṭṭhiyā suddhiṃ paccento “idameva sacca”nti evaṃ nivissavādī,",
  "atk-s0505a:2401_4": "so subbinayo na hoti taṃ tathā pakappitaṃ abhisaṅkhataṃ diṭṭhiṃ purekkharāno.",
  "atk-s0505a:2401_5": "So hi yaṃ satthārādiṃ nissito,",
  "atk-s0505a:2401_6": "tattheva subhaṃ vadāno suddhiṃ vado,",
  "atk-s0505a:2401_7": "“parisuddhavādo parisuddhadassano vā aha”nti attānaṃ maññamāno tattha tathaddasā so,",
  "atk-s0505a:2401_8": "tattha sakāya diṭṭhiyā aviparītameva so addasa.",
  "atk-s0505a:2401_9": "Yathā sā diṭṭhi pavattati,",
  "atk-s0505a:2401_10": "tatheva naṃ addasa,",
  "atk-s0505a:2401_11": "na aññathā passituṃ icchatīti adhippāyo.",
  "atk-s0505a:2402_0": "918.",
  "atk-s0505a:2402_1": "Evaṃ pakappitaṃ diṭṭhiṃ purekkharānesu titthiyesu –",
  "atk-s0505a:2402_2": "na brāhmaṇo kappamupeti saṅkhāti gāthā.",
  "atk-s0505a:2402_3": "Tattha saṅkhāti saṅkhāya,",
  "atk-s0505a:2402_4": "jānitvāti attho.",
  "atk-s0505a:2402_5": "Napi ñāṇabandhūti samāpattiñāṇādinā akatataṇhādiṭṭhibandhu.",
  "atk-s0505a:2402_6": "Tattha viggaho –",
  "atk-s0505a:2402_7": "nāpi assa ñāṇena kato bandhu atthīti napi ñāṇabandhu.",
  "atk-s0505a:2402_8": "Sammutiyoti diṭṭhisammutiyo.",
  "atk-s0505a:2402_9": "Puthujjāti puthujjanasambhavā.",
  "atk-s0505a:2402_10": "Uggahaṇanti maññeti uggahaṇanti aññe,",
  "atk-s0505a:2402_11": "aññe tā sammutiyo uggaṇhantīti vuttaṃ hoti.",
  "atk-s0505a:2403_0": "919.",
  "atk-s0505a:2403_1": "Kiñca bhiyyo –",
  "atk-s0505a:2403_2": "vissajja ganthānīti gāthā.",
  "atk-s0505a:2403_3": "Tattha anuggahoti uggahaṇavirahito,",
  "atk-s0505a:2403_4": "sopi nāssa uggahoti anuggaho,",
  "atk-s0505a:2403_5": "na vā uggaṇhātīti anuggaho.",
  "atk-s0505a:2404_0": "920.",
  "atk-s0505a:2404_1": "Kiñca bhiyyo –",
  "atk-s0505a:2404_2": "so evarūpo –",
  "atk-s0505a:2404_3": "pubbāsaveti gāthā.",
  "atk-s0505a:2404_4": "Tattha pubbāsaveti atītarūpādīni ārabbha uppajjamānadhamme kilese.",
  "atk-s0505a:2404_5": "Naveti paccuppannarūpādīni ārabbha uppajjamānadhamme.",
  "atk-s0505a:2404_6": "Na chandagūti chandādivasena na gacchati.",
  "atk-s0505a:2404_7": "Anattagarahīti katākatavasena attānaṃ agarahanto.",
  "atk-s0505a:2405_0": "921.",
  "atk-s0505a:2405_1": "Evaṃ anattagarahī ca –",
  "atk-s0505a:2405_2": "sa sabbadhammesūti gāthā.",
  "atk-s0505a:2405_3": "Tattha sabbadhammesūti dvāsaṭṭhidiṭṭhidhammesu “yaṃ kiñci diṭṭhaṃ vā”ti evaṃpabhedesu.",
  "atk-s0505a:2405_4": "Pannabhāroti patitabhāro.",
  "atk-s0505a:2405_5": "Na kappetīti na kappiyo,",
  "atk-s0505a:2405_6": "duvidhampi kappaṃ na karotīti attho.",
  "atk-s0505a:2405_7": "Nūparatoti puthujjanakalyāṇakasekkhā viya uparatisamaṅgīpi na hoti.",
  "atk-s0505a:2405_8": "Na patthiyoti nittaṇho.",
  "atk-s0505a:2405_9": "Taṇhā hi patthiyatīti patthiyā,",
  "atk-s0505a:2405_10": "nāssa patthiyāti na patthiyoti.",
  "atk-s0505a:2405_11": "Sesaṃ tattha tattha pākaṭamevāti na vuttaṃ.",
  "atk-s0505a:2405_12": "Evaṃ arahattanikūṭena desanaṃ niṭṭhāpesi,",
  "atk-s0505a:2405_13": "desanāpariyosāne purābhedasutte vuttasadiso evābhisamayo ahosīti.",
  "atk-s0505a:2406_0": "Paramatthajotikāya khuddaka-aṭṭhakathāya",
  "atk-s0505a:2407_0": "Suttanipāta-aṭṭhakathāya mahābyūhasuttavaṇṇanā niṭṭhitā.",
  "atk-s0505a:2408_0": "14. Tuvaṭakasuttavaṇṇanā",
  "atk-s0505a:2409_0": "922.",
  "atk-s0505a:2409_1": "Pucchāmi tanti tuvaṭakasuttaṃ.",
  "atk-s0505a:2409_2": "Kā uppatti?",
  "atk-s0505a:2409_3": "Idampi tasmiṃyeva mahāsamaye “kā nu kho arahattappattiyā paṭipattī”ti uppannacittānaṃ ekaccānaṃ devatānaṃ",
  "atk-s0505a:2409_4": "tamatthaṃ pakāsetuṃ purimanayeneva nimmitabuddhena attānaṃ pucchāpetvā vuttaṃ.",
  "atk-s0505a:2410_0": "Tattha ādigāthāya tāva pucchāmīti ettha adiṭṭhajotanādivasena pucchā vibhajitā.",
  "atk-s0505a:2410_1": "Ādiccabandhunti ādiccassa gottabandhuṃ.",
  "atk-s0505a:2410_2": "Vivekaṃ santipadañcāti vivekañca santipadañca.",
  "atk-s0505a:2410_3": "Kathaṃ disvāti kena kāraṇena disvā,",
  "atk-s0505a:2410_4": "kathaṃ pavattadassano hutvāti vuttaṃ hoti.",
  "atk-s0505a:2411_0": "923.",
  "atk-s0505a:2411_1": "Atha bhagavā yasmā yathā passanto kilese uparundhati,",
  "atk-s0505a:2411_2": "tathā pavattadassano hutvā parinibbāti,",
  "atk-s0505a:2411_3": "tasmā tamatthaṃ āvikaronto nānappakārena taṃ devaparisaṃ kilesappahāne niyojento “mūlaṃ papañcasaṅkhāyā”ti ārabhitvā pañca gāthā abhāsi.",
  "atk-s0505a:2412_0": "Tattha ādigāthāya tāva saṅkhepattho –",
  "atk-s0505a:2412_1": "papañcāti saṅkhātattā papañcā eva papañcasaṅkhā.",
  "atk-s0505a:2412_2": "Tassā avijjādayo kilesā mūlaṃ,",
  "atk-s0505a:2412_3": "taṃ papañcasaṅkhāya mūlaṃ asmīti pavattamānañca sabbaṃ mantāya uparundhe.",
  "atk-s0505a:2412_4": "Yā kāci ajjhattaṃ taṇhā upajjeyyuṃ,",
  "atk-s0505a:2412_5": "tāsaṃ vinayā sadā sato sikkhe upaṭṭhitassati hutvā sikkheyyāti.",
  "atk-s0505a:2413_0": "924.",
  "atk-s0505a:2413_1": "Evaṃ tāva paṭhamagāthāya eva tisikkhāyuttaṃ desanaṃ arahattanikūṭena desetvā puna mānappahānavasena desetuṃ “yaṃ kiñcī”ti gāthamāha.",
  "atk-s0505a:2413_2": "Tattha yaṃ kiñci dhammamabhijaññā ajjhattanti yaṃ kiñci uccākulīnatādikaṃ attano guṇaṃ jāneyya atha vāpi",
  "atk-s0505a:2413_3": "bahiddhāti atha vā bahiddhāpi ācariyupajjhāyānaṃ vā guṇaṃ jāneyya.",
  "atk-s0505a:2413_4": "Na tena thāmaṃ kubbethāti tena guṇena thāmaṃ na kareyya.",
  "atk-s0505a:2414_0": "925.",
  "atk-s0505a:2414_1": "Idānissa akaraṇavidhiṃ dassento “seyyo na tenā”ti gāthamāha.",
  "atk-s0505a:2414_2": "Tassattho –",
  "atk-s0505a:2414_3": "tena ca mānena “seyyoha”nti vā “nīcoha”nti vā “sarikkhoha”nti vāpi na maññeyya,",
  "atk-s0505a:2414_4": "tehi ca uccākulīnatādīhi guṇehi phuṭṭho anekarūpehi “ahaṃ uccākulā pabbajito”tiādinā nayena attānaṃ vikappento na tiṭṭheyya.",
  "atk-s0505a:2415_0": "926.",
  "atk-s0505a:2415_1": "Evaṃ mānappahānavasenapi desetvā idāni sabbakilesūpasamavasenapi desetuṃ “ajjhattamevā”ti gāthamāha.",
  "atk-s0505a:2415_2": "Tattha ajjhattamevupasameti attani eva rāgādisabbakilese upasameyya.",
  "atk-s0505a:2415_3": "Na aññato bhikkhu santimeseyyāti ṭhapetvā ca satipaṭṭhānādīni aññena upāyena santiṃ na pariyeseyya.",
  "atk-s0505a:2415_4": "Kuto nirattā vāti nirattā kuto eva.",
  "atk-s0505a:2416_0": "927.",
  "atk-s0505a:2416_1": "Idāni ajjhattaṃ upasantassa khīṇāsavassa tādibhāvaṃ dassento “majjhe yathā”ti gāthamāha.",
  "atk-s0505a:2416_2": "Tassattho –",
  "atk-s0505a:2416_3": "yathā mahāsamuddassa uparimaheṭṭhimabhāgānaṃ vemajjhasaṅkhāte catuyojanasahassappamāṇe majjhe pabbatantare",
  "atk-s0505a:2416_4": "ṭhitassa vā majjhe samuddassa ūmi na jāyati,",
  "atk-s0505a:2416_5": "ṭhitova so hoti avikampamāno,",
  "atk-s0505a:2416_6": "evaṃ anejo khīṇāsavo lābhādīsu ṭhito assa avikampamāno,",
  "atk-s0505a:2416_7": "so tādiso rāgādiussadaṃ bhikkhu na kareyya kuhiñcīti.",
  "atk-s0505a:2417_0": "928.",
  "atk-s0505a:2417_1": "Idāni etaṃ arahattanikūṭena desitaṃ dhammadesanaṃ abbhanumodanto tassa ca arahattassa ādipaṭipadaṃ pucchanto nimmitabuddho “akittayī”ti gāthamāha.",
  "atk-s0505a:2417_2": "Tattha akittayīti ācikkhi.",
  "atk-s0505a:2417_3": "Vivaṭacakkhūti vivaṭehi anāvaraṇehi pañcahi cakkhūhi samannāgato.",
  "atk-s0505a:2417_4": "Sakkhidhammanti sayaṃ abhiññātaṃ attapaccakkhaṃ dhammaṃ.",
  "atk-s0505a:2417_5": "Parissayavinayanti parissayavinayanaṃ.",
  "atk-s0505a:2417_6": "Paṭipadaṃ vadehīti idāni paṭipattiṃ vadehi.",
  "atk-s0505a:2417_7": "Bhaddanteti “bhaddaṃ tava atthū”ti bhagavantaṃ ālapanto āha.",
  "atk-s0505a:2417_8": "Atha vā bhaddaṃ sundaraṃ tava paṭipadaṃ vadehīti vuttaṃ hoti.",
  "atk-s0505a:2417_9": "Pātimokkhaṃ atha vāpi samādhinti tameva paṭipadaṃ bhinditvā pucchati.",
  "atk-s0505a:2417_10": "Paṭipadanti etena vā maggaṃ pucchati.",
  "atk-s0505a:2417_11": "Itarehi sīlaṃ samādhiñca pucchati.",
  "atk-s0505a:2418_0": "929- 30.",
  "atk-s0505a:2418_1": "Athassa bhagavā yasmā indriyasaṃvaro sīlassa rakkhā,",
  "atk-s0505a:2418_2": "yasmā vā iminā anukkamena desiyamānā ayaṃ desanā tāsaṃ devatānaṃ sappāyā,",
  "atk-s0505a:2418_3": "tasmā indriyasaṃvarato pabhuti paṭipadaṃ dassento “cakkhūhī”tiādimāraddho.",
  "atk-s0505a:2418_4": "Tattha cakkhūhi neva lolassāti adiṭṭhadakkhitabbādivasena cakkhūhi lolo nevassa.",
  "atk-s0505a:2418_5": "Gāmakathāya āvaraye sotanti tiracchānakathāto sotaṃ āvareyya.",
  "atk-s0505a:2418_6": "Phassenāti rogaphassena.",
  "atk-s0505a:2418_7": "Bhavañca nābhijappeyyāti tassa phassassa vinodanatthāya kāmabhavādibhavañca na pattheyya.",
  "atk-s0505a:2418_8": "Bheravesu ca na sampavedheyyāti tassa phassassa paccayabhūtesu sīhabyagghādīsu bheravesu ca na sampavedheyya,",
  "atk-s0505a:2418_9": "avasesesu vā ghānindriyamanindriyavisayesu nappavedheyya.",
  "atk-s0505a:2418_10": "Evaṃ paripūro indriyasaṃvaro vutto hoti.",
  "atk-s0505a:2418_11": "Purimehi vā indriyasaṃvaraṃ dassetvā iminā “araññe vasatā bheravaṃ disvā vā sutvā vā na vedhitabba”nti dasseti.",
  "atk-s0505a:2419_0": "931.",
  "atk-s0505a:2419_1": "Laddhā na sannidhiṃ kayirāti etesaṃ annādīnaṃ yaṃkiñci dhammena labhitvā “araññe ca senāsane vasatā sadā dullabha”nti cintetvā sannidhiṃ na kareyya.",
  "atk-s0505a:2420_0": "932.",
  "atk-s0505a:2420_1": "Jhāyī na pādalolassāti jhānābhirato ca na pādalolo assa.",
  "atk-s0505a:2420_2": "Virame kukkuccā nappamajjeyyāti hatthakukkuccādikukkuccaṃ vinodeyya.",
  "atk-s0505a:2420_3": "Sakkaccakāritāya cettha nappamajjeyya.",
  "atk-s0505a:2421_0": "933.",
  "atk-s0505a:2421_1": "Tandiṃ māyaṃ hassaṃ khiḍḍanti ālasiyañca māyañca hassañca kāyikacetasikakhiḍḍañca.",
  "atk-s0505a:2421_2": "Savibhūsanti saddhiṃ vibhūsāya.",
  "atk-s0505a:2422_0": "934- 7.",
  "atk-s0505a:2422_1": "Āthabbaṇanti āthabbaṇikamantappayogaṃ.",
  "atk-s0505a:2422_2": "Supinanti supinasatthaṃ.",
  "atk-s0505a:2422_3": "Lakkhaṇanti maṇilakkhaṇādiṃ.",
  "atk-s0505a:2422_4": "No vidaheti nappayojeyya.",
  "atk-s0505a:2422_5": "Virutanti migādīnaṃ vassitaṃ.",
  "atk-s0505a:2422_6": "Pesuṇiyanti pesuññaṃ.",
  "atk-s0505a:2422_7": "Kayavikkayeti pañcahi sahadhammikehi saddhiṃ vañcanāvasena vā udayapatthanāvasena vā na tiṭṭheyya.",
  "atk-s0505a:2422_8": "Upavādaṃ bhikkhu na kareyyāti upavādakare kilese anibbattento attani parehi samaṇabrāhmaṇehi upavādaṃ na janeyya.",
  "atk-s0505a:2422_9": "Gāme ca nābhisajjeyyāti gāme ca gihisaṃsaggādīhi nābhisajjeyya.",
  "atk-s0505a:2422_10": "Lābhakamyā janaṃ na lapayeyyāti lābhakāmatāya janaṃ nālapayeyya.",
  "atk-s0505a:2422_11": "Payuttanti cīvarādīhi sampayuttaṃ,",
  "atk-s0505a:2422_12": "tadatthaṃ vā payojitaṃ.",
  "atk-s0505a:2423_0": "938- 9.",
  "atk-s0505a:2423_1": "Mosavajje na nīyethāti musāvāde na nīyetha.",
  "atk-s0505a:2423_2": "Jīvitenāti jīvikāya.",
  "atk-s0505a:2423_3": "Sutvā rusito bahuṃ vācaṃ,",
  "atk-s0505a:2423_4": "samaṇānaṃ vā puthujanānanti rusito ghaṭṭito parehi tesa samaṇānaṃ vā khattiyādibhedānaṃ vā aññesaṃ puthujanānaṃ bahumpi aniṭṭhavācaṃ sutvā.",
  "atk-s0505a:2423_5": "Na paṭivajjāti na paṭivadeyya.",
  "atk-s0505a:2423_6": "Kiṃ kāraṇaṃ?",
  "atk-s0505a:2423_7": "Na hi santo paṭisenikaronti.",
  "atk-s0505a:2424_0": "940.",
  "atk-s0505a:2424_1": "Etañca dhammamaññāyāti sabbametaṃ yathāvuttaṃ dhammaṃ ñatvā.",
  "atk-s0505a:2424_2": "Vicinanti vicinanto.",
  "atk-s0505a:2424_3": "Santīti nibbutiṃ ñatvāti nibbutiṃ rāgādīnaṃ santīti ñatvā.",
  "atk-s0505a:2425_0": "941.",
  "atk-s0505a:2425_1": "Kiṃkāraṇā nappamajjeiti ce –",
  "atk-s0505a:2425_2": "abhibhū hi soti gāthā.",
  "atk-s0505a:2425_3": "Tattha abhibhūti rūpādīnaṃ abhibhavitā.",
  "atk-s0505a:2425_4": "Anabhibhūtoti tehi anabhibhūto.",
  "atk-s0505a:2425_5": "Sakkhidhammamanītihamadassīti paccakkhameva anītihaṃ dhammamaddakkhi.",
  "atk-s0505a:2425_6": "Sadā namassamanusikkheti sadā namassanto tisso sikkhāyo sikkheyya.",
  "atk-s0505a:2425_7": "Sesaṃ sabbattha pākaṭameva.",
  "atk-s0505a:2426_0": "Kevalaṃ pana ettha “cakkhūhi neva lolo”tiādīhi indriyasaṃvaro,",
  "atk-s0505a:2426_1": "“annānamatho pānāna”ntiādīhi sannidhipaṭikkhepamukhena paccayapaṭisevanasīlaṃ,",
  "atk-s0505a:2426_2": "methunamosavajjapesuṇiyādīhi pātimokkhasaṃvarasīlaṃ,",
  "atk-s0505a:2426_3": "“āthabbaṇaṃ supinaṃ lakkhaṇa”ntiādīhi ājīvapārisuddhisīlaṃ,",
  "atk-s0505a:2426_4": "“jhāyī assā”ti iminā samādhi,",
  "atk-s0505a:2426_5": "“vicinaṃ bhikkhū”ti iminā paññā,",
  "atk-s0505a:2426_6": "“sadā sato sikkhe”ti iminā puna saṅkhepato tissopi sikkhā,",
  "atk-s0505a:2426_7": "“atha āsanesu sayanesu,",
  "atk-s0505a:2426_8": "appasaddesu bhikkhu vihareyya,",
  "atk-s0505a:2426_9": "niddaṃ na bahulīkareyyā”tiādīhi sīlasamādhipaññānaṃ upakārāpakārasaṅgaṇhanavinodanāni vuttānīti.",
  "atk-s0505a:2426_10": "Evaṃ bhagavā nimmitassa paripuṇṇapaṭipadaṃ vatvā arahattanikūṭena desanaṃ niṭṭhāpesi,",
  "atk-s0505a:2426_11": "desanāpariyosāne purābhedasutte vuttasadisoyevābhisamayo ahosīti.",
  "atk-s0505a:2427_0": "Paramatthajotikāya khuddaka-aṭṭhakathāya",
  "atk-s0505a:2428_0": "Suttanipāta-aṭṭhakathāya tuvaṭakasuttavaṇṇanā niṭṭhitā.",
  "atk-s0505a:2429_0": "15. Attadaṇḍasuttavaṇṇanā",
  "atk-s0505a:2430_0": "942.",
  "atk-s0505a:2430_1": "Attadaṇḍā bhayaṃ jātanti attadaṇḍasuttaṃ.",
  "atk-s0505a:2430_2": "Kā uppatti?",
  "atk-s0505a:2430_3": "Yo so sammāparibbājanīyasuttassa uppattiyaṃ vuccamānāya sākiyakoliyānaṃ udakaṃ paṭicca kalaho vaṇṇito,",
  "atk-s0505a:2430_4": "taṃ ñatvā bhagavā “ñātakā kalahaṃ karonti,",
  "atk-s0505a:2430_5": "handa ne vāressāmī”ti dvinnaṃ senānaṃ majjhe ṭhatvā imaṃ suttamabhāsi.",
  "atk-s0505a:2431_0": "Tattha paṭhamagāthāyattho –",
  "atk-s0505a:2431_1": "yaṃ lokassa diṭṭhadhammikaṃ vā samparāyikaṃ vā bhayaṃ jātaṃ,",
  "atk-s0505a:2431_2": "taṃ sabbaṃ attadaṇḍā bhayaṃ jātaṃ attano duccaritakāraṇā jātaṃ,",
  "atk-s0505a:2431_3": "evaṃ santepi janaṃ passatha medhagaṃ,",
  "atk-s0505a:2431_4": "imaṃ sākiyādijanaṃ passatha aññamaññaṃ medhagaṃ hiṃsakaṃ bādhakanti.",
  "atk-s0505a:2431_5": "Evaṃ taṃ paṭiviruddhaṃ vippaṭipannaṃ janaṃ paribhāsitvā attano sammāpaṭipattidassanena tassa saṃvegaṃ janetuṃ āha “saṃvegaṃ kittayissāmi,",
  "atk-s0505a:2431_6": "yathā saṃvijitaṃ mayā”ti,",
  "atk-s0505a:2431_7": "pubbe bodhisatteneva satāti adhippāyo.",
  "atk-s0505a:2432_0": "943.",
  "atk-s0505a:2432_1": "Idāni yathānena saṃvijitaṃ,",
  "atk-s0505a:2432_2": "taṃ pakāraṃ dassento “phandamāna”ntiādimāha.",
  "atk-s0505a:2432_3": "Tattha phandamānanti taṇhādīhi kampamānaṃ.",
  "atk-s0505a:2432_4": "Appodaketi appaudake.",
  "atk-s0505a:2432_5": "Aññamaññehi byāruddhe disvāti nānāsatte ca aññamaññehi saddhiṃ viruddhe disvā.",
  "atk-s0505a:2432_6": "Maṃ bhayamāvisīti maṃ bhayaṃ paviṭṭhaṃ.",
  "atk-s0505a:2433_0": "944.",
  "atk-s0505a:2433_1": "Samantamasāro lokoti nirayaṃ ādiṃ katvā samantato loko asāro niccasārādirahito.",
  "atk-s0505a:2433_2": "Disā sabbā sameritāti sabbā disā aniccatāya kampitā.",
  "atk-s0505a:2433_3": "Icchaṃ bhavanamattanoti attano tāṇaṃ icchanto.",
  "atk-s0505a:2433_4": "Nāddasāsiṃ anositanti kiñci ṭhānaṃ jarādīhi anajjhāvutthaṃ nāddakkhiṃ.",
  "atk-s0505a:2434_0": "945.",
  "atk-s0505a:2434_1": "Osānetveva byāruddhe,",
  "atk-s0505a:2434_2": "disvā me aratī ahūti yobbaññādīnaṃ osāne eva antagamake eva vināsake eva jarādīhi byāruddhe āhatacitte satte disvā arati me ahosi.",
  "atk-s0505a:2434_3": "Athettha sallanti atha etesu sattesu rāgādisallaṃ.",
  "atk-s0505a:2434_4": "Hadayanissitanti cittanissitaṃ.",
  "atk-s0505a:2435_0": "946.",
  "atk-s0505a:2435_1": "“Kathaṃānubhāvaṃ salla”nti ce –",
  "atk-s0505a:2435_2": "yena sallena otiṇṇoti gāthā.",
  "atk-s0505a:2435_3": "Tattha disā sabbā vidhāvatīti sabbā duccaritadisāpi puratthimādidisāvidisāpi dhāvati.",
  "atk-s0505a:2435_4": "Tameva sallamabbuyha,",
  "atk-s0505a:2435_5": "na dhāvati na sīdatīti tameva sallaṃ uddharitvā tā ca disā na dhāvati,",
  "atk-s0505a:2435_6": "caturoghe ca na sīdatīti.",
  "atk-s0505a:2436_0": "947.",
  "atk-s0505a:2436_1": "Evaṃmahānubhāvena sallena otiṇṇesvapi ca sattesu –",
  "atk-s0505a:2436_2": "tattha sikkhānugīyanti,",
  "atk-s0505a:2436_3": "yāni loke gadhitānīti gāthā.",
  "atk-s0505a:2436_4": "Tassattho –",
  "atk-s0505a:2436_5": "ye loke pañca kāmaguṇā paṭilābhāya gijjhantīti katvā “gadhitānī”ti vuccanti,",
  "atk-s0505a:2436_6": "cirakālāsevitattā vā “gadhitānī”ti vuccanti,",
  "atk-s0505a:2436_7": "tattha taṃ nimittaṃ hatthisikkhādikā anekā sikkhā kathīyanti uggayhanti vā.",
  "atk-s0505a:2436_8": "Passatha yāva pamatto vāyaṃ loko,",
  "atk-s0505a:2436_9": "yato paṇḍito kulaputto tesu vā gadhitesu tāsu vā sikkhāsu adhimutto na siyā,",
  "atk-s0505a:2436_10": "aññadatthu aniccādidassanena nibbijjha sabbaso kāme attano nibbānameva sikkheti.",
  "atk-s0505a:2437_0": "948.",
  "atk-s0505a:2437_1": "Idāni yathā nibbānāya sikkhitabbaṃ,",
  "atk-s0505a:2437_2": "taṃ dassento “sacco siyā”tiādimāha.",
  "atk-s0505a:2437_3": "Tattha saccoti vācāsaccena ñāṇasaccena maggasaccena ca samannāgato.",
  "atk-s0505a:2437_4": "Rittapesuṇoti pahīnapesuṇo.",
  "atk-s0505a:2437_5": "Vevicchanti macchariyaṃ.",
  "atk-s0505a:2438_0": "949.",
  "atk-s0505a:2438_1": "Niddaṃ tandiṃ sahe thīnanti pacalāyikañca kāyālasiyañca cittālasiyañcāti ime tayo dhamme abhibhaveyya.",
  "atk-s0505a:2438_2": "Nibbānamanasoti nibbānaninnacitto.",
  "atk-s0505a:2439_0": "950- 51.",
  "atk-s0505a:2439_1": "Sāhasāti rattassa rāgacariyādibhedā sāhasakaraṇā.",
  "atk-s0505a:2439_2": "Purāṇaṃ nābhinandeyyāti atītarūpādiṃ nābhinandeyya.",
  "atk-s0505a:2439_3": "Naveti paccuppanne.",
  "atk-s0505a:2439_4": "Hiyyamāneti vinassamāne.",
  "atk-s0505a:2439_5": "Ākāsaṃ na sito siyāti taṇhānissito na bhaveyya.",
  "atk-s0505a:2439_6": "Taṇhā hi rūpādīnaṃ ākāsanato “ākāso”ti vuccati.",
  "atk-s0505a:2440_0": "952.",
  "atk-s0505a:2440_1": "“Kiṃkāraṇā ākāsaṃ na sito siyā”ti ce –",
  "atk-s0505a:2440_2": "“gedhaṃ brūmī”ti gāthā.",
  "atk-s0505a:2440_3": "Tassattho –",
  "atk-s0505a:2440_4": "ahañhi imaṃ ākāsasaṅkhātaṃ taṇhaṃ rūpādīsu gijjhanato gedhaṃ brūmi “gedho”ti vadāmi.",
  "atk-s0505a:2440_5": "Kiñca bhiyyo –",
  "atk-s0505a:2440_6": "avahananaṭṭhena “ogho”ti ca ājavanaṭṭhena “ājava”nti ca “idaṃ mayhaṃ,",
  "atk-s0505a:2440_7": "idaṃ mayha”nti jappakāraṇato “jappana”nti ca dummuñcanaṭṭhena “ārammaṇa”nti ca kampakaraṇena “pakampana”nti ca brūmi,",
  "atk-s0505a:2440_8": "esā ca lokassa palibodhaṭṭhena duratikkamanīyaṭṭhena ca kāmapaṅko duraccayoti.",
  "atk-s0505a:2440_9": "“Ākāsaṃ na sito siyā”ti evaṃ vutte vā “kimetaṃ ākāsa”nti ce?",
  "atk-s0505a:2440_10": "Gedhaṃ brūmīti.",
  "atk-s0505a:2440_11": "Evampi tassā gāthāya sambandho veditabbo.",
  "atk-s0505a:2440_12": "Tattha padayojanā –",
  "atk-s0505a:2440_13": "ākāsanti gedhaṃ brūmīti.",
  "atk-s0505a:2440_14": "Tathā yvāyaṃ mahoghoti vuccati.",
  "atk-s0505a:2440_15": "Taṃ brūmi,",
  "atk-s0505a:2440_16": "ājavaṃ brūmi,",
  "atk-s0505a:2440_17": "jappanaṃ brūmi,",
  "atk-s0505a:2440_18": "pakampanaṃ brūmi,",
  "atk-s0505a:2440_19": "yvāyaṃ sadevake loke kāmapaṅko duraccayo,",
  "atk-s0505a:2440_20": "taṃ brūmīti.",
  "atk-s0505a:2441_0": "953.",
  "atk-s0505a:2441_1": "Evametaṃ gedhādipariyāyaṃ ākāsaṃ anissito –",
  "atk-s0505a:2441_2": "saccā avokkammāti gāthā.",
  "atk-s0505a:2441_3": "Tassattho –",
  "atk-s0505a:2441_4": "pubbe vuttā tividhāpi saccā avokkamma moneyyappattiyā munīti saṅkhyaṃ gato nibbānatthale tiṭṭhati brāhmaṇo,",
  "atk-s0505a:2441_5": "sa ve evarūpo sabbāni āyatanāni nissajjitvā “santo”ti vuccatīti.",
  "atk-s0505a:2442_0": "954.",
  "atk-s0505a:2442_1": "Kiñca bhiyyo –",
  "atk-s0505a:2442_2": "sa ve vidvāti gāthā.",
  "atk-s0505a:2442_3": "Tattha ñatvā dhammanti aniccādinayena saṅkhatadhammaṃ ñatvā.",
  "atk-s0505a:2442_4": "Sammā so loke iriyānoti asammāiriyanakarānaṃ kilesānaṃ pahānā sammā so loke iriyamāno.",
  "atk-s0505a:2443_0": "955.",
  "atk-s0505a:2443_1": "Evaṃ apihento ca –",
  "atk-s0505a:2443_2": "yodha kāmeti gāthā.",
  "atk-s0505a:2443_3": "Tattha saṅganti sattavidhaṃ saṅgañca yo accatari nājjhetīti nābhijjhāyati.",
  "atk-s0505a:2444_0": "956.",
  "atk-s0505a:2444_1": "Tasmā tumhesupi yo evarūpo hotumicchati,",
  "atk-s0505a:2444_2": "taṃ vadāmi –",
  "atk-s0505a:2444_3": "yaṃ pubbeti gāthā.",
  "atk-s0505a:2444_4": "Tattha yaṃ pubbeti atīte saṅkhāre ārabbha uppajjanadhammaṃ kilesajātaṃ atītakammañca.",
  "atk-s0505a:2444_5": "Pacchā te māhu kiñcananti anāgatepi saṅkhāre ārabbha uppajjanadhammaṃ rāgādikiñcanaṃ māhu.",
  "atk-s0505a:2444_6": "Majjhe ce no gahessasīti paccuppanne rūpādidhammepi na gahessasi ce.",
  "atk-s0505a:2445_0": "957.",
  "atk-s0505a:2445_1": "Evaṃ “upasanto carissasī”ti arahattappattiṃ dassetvā idāni arahato thutivasena ito parā gāthāyo abhāsi.",
  "atk-s0505a:2445_2": "Tattha sabbasoti gāthāya mamāyitanti mamattakaraṇaṃ,",
  "atk-s0505a:2445_3": "“mama ida”nti gahitaṃ vā vatthu.",
  "atk-s0505a:2445_4": "Asatā ca na socatīti avijjamānakāraṇā asantakāraṇā na socati.",
  "atk-s0505a:2445_5": "Na jīyatīti jānimpi na gacchati.",
  "atk-s0505a:2446_0": "958- 9.",
  "atk-s0505a:2446_1": "Kiñca bhiyyo –",
  "atk-s0505a:2446_2": "yassa natthīti gāthā.",
  "atk-s0505a:2446_3": "Tattha kiñcananti kiñci rūpādidhammajātaṃ.",
  "atk-s0505a:2446_4": "Kiñca bhiyyo –",
  "atk-s0505a:2446_5": "aniṭṭhurīti gāthā.",
  "atk-s0505a:2446_6": "Tattha aniṭṭhurīti anissukī.",
  "atk-s0505a:2446_7": "“Aniddhurī”tipi keci paṭhanti.",
  "atk-s0505a:2446_8": "Sabbadhī samoti sabbattha samo,",
  "atk-s0505a:2446_9": "upekkhakoti adhippāyo.",
  "atk-s0505a:2446_10": "Kiṃ vuttaṃ hoti?",
  "atk-s0505a:2446_11": "Yo so “natthi me”ti na socati,",
  "atk-s0505a:2446_12": "tamahaṃ avikampinaṃ puggalaṃ puṭṭho samāno aniṭṭhurī ananugiddho anejo sabbadhi samoti imaṃ tasmiṃ puggale catubbidhamānisaṃsaṃ brūmīti.",
  "atk-s0505a:2447_0": "960.",
  "atk-s0505a:2447_1": "Kiñca bhiyyo –",
  "atk-s0505a:2447_2": "anejassāti gāthā.",
  "atk-s0505a:2447_3": "Tattha nisaṅkhatīti puññābhisaṅkhārādīsu yo koci saṅkhāro.",
  "atk-s0505a:2447_4": "So hi yasmā nisaṅkhariyati nisaṅkharoti vā,",
  "atk-s0505a:2447_5": "tasmā “nisaṅkhatī”ti vuccati.",
  "atk-s0505a:2447_6": "Viyārambhāti vividhā puññābhisaṅkhārādikā ārambhā.",
  "atk-s0505a:2447_7": "Khemaṃ passati sabbadhīti sabbattha abhayameva passati.",
  "atk-s0505a:2448_0": "961.",
  "atk-s0505a:2448_1": "Evaṃ passanto na samesūti gāthā.",
  "atk-s0505a:2448_2": "Tattha na vadateti “sadisohamasmī”tiādinā mānavasena samesupi attānaṃ na vadati omesupi ussesupi.",
  "atk-s0505a:2448_3": "Nādeti na nirassatīti rūpādīsu kañci dhammaṃ na gaṇhāti;",
  "atk-s0505a:2448_4": "na nissajjati.",
  "atk-s0505a:2448_5": "Sesaṃ sabbattha pākaṭameva.",
  "atk-s0505a:2448_6": "Evaṃ arahattanikūṭena desanaṃ niṭṭhāpesi,",
  "atk-s0505a:2448_7": "desanāpariyosāne pañcasatā sākiyakumārā ca koliyakumārā ca ehibhikkhupabbajjāya pabbajitā,",
  "atk-s0505a:2448_8": "te gahetvā bhagavā mahāvanaṃ pāvisīti.",
  "atk-s0505a:2449_0": "Paramatthajotikāya khuddaka-aṭṭhakathāya",
  "atk-s0505a:2450_0": "Suttanipāta-aṭṭhakathāya attadaṇḍasuttavaṇṇanā niṭṭhitā.",
  "atk-s0505a:2451_0": "16. Sāriputtasuttavaṇṇanā",
  "atk-s0505a:2452_0": "962.",
  "atk-s0505a:2452_1": "Na me diṭṭhoti sāriputtasuttaṃ,",
  "atk-s0505a:2452_2": "“therapañhasutta”ntipi vuccati.",
  "atk-s0505a:2452_3": "Kā uppatti?",
  "atk-s0505a:2452_4": "Imassa suttassa uppatti –",
  "atk-s0505a:2452_5": "rājagahakassa seṭṭhissa candanaghaṭikāya paṭilābhaṃ ādiṃ katvā tāya candanaghaṭikāya katassa pattassa",
  "atk-s0505a:2452_6": "ākāse ussāpanaṃ āyasmato piṇḍolabhāradvājassa iddhiyā pattaggahaṇaṃ,",
  "atk-s0505a:2452_7": "tasmiṃ vatthusmiṃ sāvakānaṃ iddhipaṭikkhepo,",
  "atk-s0505a:2452_8": "titthiyānaṃ bhagavatā saddhiṃ pāṭihāriyaṃ kattukāmatā,",
  "atk-s0505a:2452_9": "pāṭihāriyakaraṇaṃ,",
  "atk-s0505a:2452_10": "bhagavato sāvatthigamanaṃ,",
  "atk-s0505a:2452_11": "titthiyānubandhanaṃ,",
  "atk-s0505a:2452_12": "sāvatthiyaṃ pasenadino buddhūpagamanaṃ kaṇḍambapātubhāvo,",
  "atk-s0505a:2452_13": "catunnaṃ parisānaṃ titthiyajayatthaṃ pāṭihāriyakaraṇussukkanivāraṇaṃ,",
  "atk-s0505a:2452_14": "yamakapāṭihāriyakaraṇaṃ,",
  "atk-s0505a:2452_15": "katapāṭihāriyassa bhagavato tāvatiṃsabhavanagamanaṃ,",
  "atk-s0505a:2452_16": "tattha temāsaṃ dhammadesanā,",
  "atk-s0505a:2452_17": "āyasmatā mahāmoggallānattherena yācitassa devalokato saṅkassanagare orohaṇanti imāni vatthūni antarantare",
  "atk-s0505a:2452_18": "ca jātakāni vitthāretvā yāva dasasahassacakkavāḷadevatāhi pūjiyamāno bhagavā majjhe maṇimayena sopānena",
  "atk-s0505a:2452_19": "saṅkassanagare oruyha sopānakaḷevare aṭṭhāsi –",
  "atk-s0505a:2453_0": "“Ye jhānappasutā dhīrā, nekkhammūpasame ratā;",
  "atk-s0505a:2454_0": "Devāpi tesaṃ pihayanti, sambuddhānaṃ satīmata”nti. –",
  "atk-s0505a:2455_0": "Imissā dhammapadagāthāya vuccamānāya vuttā.",
  "atk-s0505a:2455_1": "Sopānakaḷevare ṭhitaṃ pana bhagavantaṃ sabbapaṭhamaṃ āyasmā sāriputto vandi,",
  "atk-s0505a:2455_2": "tato uppalavaṇṇā bhikkhunī,",
  "atk-s0505a:2455_3": "athāparo janakāyo.",
  "atk-s0505a:2455_4": "Tatra bhagavā cintesi –",
  "atk-s0505a:2455_5": "“imissaṃ parisati moggallāno iddhiyā aggoti pākaṭo,",
  "atk-s0505a:2455_6": "anuruddho dibbacakkhunā,",
  "atk-s0505a:2455_7": "puṇṇo dhammakathikattena,",
  "atk-s0505a:2455_8": "sāriputtaṃ panāyaṃ parisā na kenaci guṇena evaṃ aggoti jānāti,",
  "atk-s0505a:2455_9": "yaṃnūnāhaṃ sāriputtaṃ paññāguṇena pakāseyya”nti.",
  "atk-s0505a:2455_10": "Atha theraṃ pañhaṃ pucchi.",
  "atk-s0505a:2455_11": "Thero bhagavatā pucchitaṃ pucchitaṃ puthujjanapañhaṃ,",
  "atk-s0505a:2455_12": "sekkhapañhaṃ,",
  "atk-s0505a:2455_13": "asekkhapañhañca,",
  "atk-s0505a:2455_14": "sabbaṃ vissajjesi.",
  "atk-s0505a:2455_15": "Tadā naṃ jano “paññāya aggo”ti aññāsi.",
  "atk-s0505a:2455_16": "Atha bhagavā “sāriputto na idāneva paññāya aggo,",
  "atk-s0505a:2455_17": "atītepi paññāya aggo”ti jātakaṃ ānesi.",
  "atk-s0505a:2456_0": "Atīte parosahassā isayo vanamūlaphalāhārā pabbatapāde vasanti.",
  "atk-s0505a:2456_1": "Tesaṃ ācariyassa ābādho uppajji,",
  "atk-s0505a:2456_2": "upaṭṭhānāni vattanti.",
  "atk-s0505a:2456_3": "Jeṭṭhantevāsī “sappāyabhesajjaṃ āharissāmi,",
  "atk-s0505a:2456_4": "ācariyaṃ appamattā upaṭṭhahathā”ti vatvā manussapathaṃ agamāsi.",
  "atk-s0505a:2456_5": "Tasmiṃ anāgateyeva ācariyo kālamakāsi.",
  "atk-s0505a:2456_6": "Taṃ “idāni kālaṃ karissatī”ti antevāsikā samāpattimārabbha pucchiṃsu.",
  "atk-s0505a:2456_7": "So ākiñcaññāyatanasamāpattiṃ sandhāyāha –",
  "atk-s0505a:2456_8": "“natthi kiñcī”ti,",
  "atk-s0505a:2456_9": "antevāsino “natthi ācariyassa adhigamo”ti aggahesuṃ.",
  "atk-s0505a:2456_10": "Atha jeṭṭhantevāsī bhesajjaṃ ādāya āgantvā taṃ kālakataṃ disvā ācariyaṃ “kiñci pucchitthā”ti āha.",
  "atk-s0505a:2456_11": "Āma pucchimhā,",
  "atk-s0505a:2456_12": "“natthi kiñcī”ti āha,",
  "atk-s0505a:2456_13": "na kiñci ācariyena adhigatanti.",
  "atk-s0505a:2456_14": "Natthi kiñcīti vadanto ācariyo ākiñcaññāyatanaṃ pavedesi,",
  "atk-s0505a:2456_15": "sakkātabbo ācariyoti.",
  "atk-s0505a:2457_0": "“Parosahassampi samāgatānaṃ,",
  "atk-s0505a:2458_0": "Kandeyyuṃ te vassasataṃ apaññā;",
  "atk-s0505a:2459_0": "Ekopi seyyo puriso sapañño,",
  "atk-s0505a:2460_0": "Yo bhāsitassa vijānāti attha”nti. ;",
  "atk-s0505a:2461_0": "Kathite ca pana bhagavatā jātake āyasmā sāriputto attano saddhivihārikānaṃ pañcannaṃ bhikkhusatānamatthāya",
  "atk-s0505a:2461_1": "sappāyasenāsanagocarasīlavatādīni pucchituṃ “na me diṭṭho ito pubbe”ti imaṃ thutigāthaṃ ādiṃ katvā aṭṭha",
  "atk-s0505a:2461_2": "gāthāyo abhāsi.",
  "atk-s0505a:2461_3": "Tamatthaṃ vissajjento bhagavā tato parā sesagāthāti.",
  "atk-s0505a:2462_0": "Tattha ito pubbeti ito saṅkassanagare otaraṇato pubbe.",
  "atk-s0505a:2462_1": "Vagguvadoti sundaravado.",
  "atk-s0505a:2462_2": "Tusitā gaṇimāgatoti tusitakāyā cavitvā mātukucchiṃ āgatattā tusitā āgato,",
  "atk-s0505a:2462_3": "gaṇācariyattā gaṇī.",
  "atk-s0505a:2462_4": "Santuṭṭhaṭṭhena vā tusitasaṅkhātā devalokā gaṇiṃ āgato tusitānaṃ vā arahantānaṃ gaṇiṃ āgatoti.",
  "atk-s0505a:2463_0": "963.",
  "atk-s0505a:2463_1": "Dutiyagāthāya sadevakassa lokassa yathā dissatīti sadevakassa lokassa viya manussānampi dissati.",
  "atk-s0505a:2463_2": "Yathā vā dissatīti tacchato aviparītato dissati cakkhumāti uttamacakkhu.",
  "atk-s0505a:2463_3": "Ekoti pabbajjāsaṅkhātādīhi eko.",
  "atk-s0505a:2463_4": "Ratinti nekkhammaratiādiṃ.",
  "atk-s0505a:2464_0": "964.",
  "atk-s0505a:2464_1": "Tatiyagāthāya bahūnamidha baddhānanti idha bahūnaṃ khattiyādīnaṃ sissānaṃ.",
  "atk-s0505a:2464_2": "Sissā hi ācariye paṭibaddhavuttittā “baddhā”ti vuccanti atthi pañhena āgamanti atthiko pañhena āgatomhi,",
  "atk-s0505a:2464_3": "atthikānaṃ vā pañhena āgamanaṃ,",
  "atk-s0505a:2464_4": "pañhena atthi āgamanaṃ vāti.",
  "atk-s0505a:2465_0": "965.",
  "atk-s0505a:2465_1": "Catutthagāthāya vijigucchatoti jātiādīhi aṭṭīyato rittamāsananti vivittaṃ mañcapīṭhaṃ.",
  "atk-s0505a:2465_2": "Pabbatānaṃ guhāsu vāti pabbataguhāsu vā rittamāsanaṃ bhajatoti sambandhitabbaṃ.",
  "atk-s0505a:2466_0": "966.",
  "atk-s0505a:2466_1": "Pañcamagāthāya uccāvacesūti hīnapaṇītesu.",
  "atk-s0505a:2466_2": "Sayanesūti vihārādīsu senāsanesu.",
  "atk-s0505a:2466_3": "Kīvanto tattha bheravāti kittakā tattha bhayakāraṇā.",
  "atk-s0505a:2466_4": "“Kuvanto”tipi pāṭho,",
  "atk-s0505a:2466_5": "kūjantoti cassa attho.",
  "atk-s0505a:2466_6": "Na pana pubbenāparaṃ sandhiyati.",
  "atk-s0505a:2467_0": "967.",
  "atk-s0505a:2467_1": "Chaṭṭhagāthāya katī parissayāti kittakā upaddavā.",
  "atk-s0505a:2467_2": "Agataṃ disanti nibbānaṃ.",
  "atk-s0505a:2467_3": "Tañhi agatapubbattā agataṃ tathā niddisitabbato disā cāti.",
  "atk-s0505a:2467_4": "Tena vuttaṃ “agataṃ disa”nti.",
  "atk-s0505a:2467_5": "Abhisambhaveti abhibhaveyya.",
  "atk-s0505a:2467_6": "Pantamhīti pariyante.",
  "atk-s0505a:2468_0": "968- 9.",
  "atk-s0505a:2468_1": "Sattamagāthāya kyāssa byappathayo assūti kīdisāni tassa vacanāni assu.",
  "atk-s0505a:2468_2": "Aṭṭhamagāthāya ekodi nipakoti ekaggacitto paṇḍito.",
  "atk-s0505a:2469_0": "970.",
  "atk-s0505a:2469_1": "Evaṃ āyasmatā sāriputtena tīhi gāthāhi bhagavantaṃ thometvā pañcahi gāthāhi –",
  "atk-s0505a:2469_2": "pañcasatānaṃ sissānamatthāya senāsanagocarasīlavatādīni pucchito bhagavā tamatthaṃ pakāsetuṃ “vijigucchamānassā”tiādinā nayena vissajjanamāraddho.",
  "atk-s0505a:2469_3": "Tattha paṭhamagāthāya tāvattho –",
  "atk-s0505a:2469_4": "jātiādīhi vijigucchamānassa rittāsanaṃ sayanaṃ sevato ce sambodhikāmassa sāriputta,",
  "atk-s0505a:2469_5": "bhikkhuno yadidaṃ phāsu yo phāsuvihāro yathānudhammaṃ yo ca anudhammo,",
  "atk-s0505a:2469_6": "taṃ te pavakkhāmi yathā pajānaṃ yathā pajānanto vadeyya,",
  "atk-s0505a:2469_7": "evaṃ vadāmīti.",
  "atk-s0505a:2470_0": "971.",
  "atk-s0505a:2470_1": "Dutiyagāthāya pariyantacārīti sīlādīsu catūsu pariyantesu caramāno.",
  "atk-s0505a:2470_2": "Ḍaṃsādhipātānanti piṅgalamakkhikānañca sesamakkhikānañca.",
  "atk-s0505a:2470_3": "Sesamakkhikā hi tato tato adhipatitvā khādanti,",
  "atk-s0505a:2470_4": "tasmā “adhipātā”ti vuccanti.",
  "atk-s0505a:2470_5": "Manussaphassānanti corādiphassānaṃ.",
  "atk-s0505a:2471_0": "972.",
  "atk-s0505a:2471_1": "Tatiyagāthāya paradhammikā nāma satta sahadhammikavajjā sabbepi bāhirakā.",
  "atk-s0505a:2471_2": "Kusalānuesīti kusaladhamme anvesamāno.",
  "atk-s0505a:2472_0": "973.",
  "atk-s0505a:2472_1": "Catutthagāthāya ātaṅkaphassenāti rogaphassena.",
  "atk-s0505a:2472_2": "Sītaṃ atuṇhanti sītañca uṇhañca.",
  "atk-s0505a:2472_3": "So tehi phuṭṭho bahudhāti so tehi ātaṅkādīhi anekehi ākārehi phuṭṭho samānopi.",
  "atk-s0505a:2472_4": "Anokoti abhisaṅkhāraviññāṇādīnaṃ anokāsabhūto.",
  "atk-s0505a:2473_0": "974.",
  "atk-s0505a:2473_1": "Evaṃ “bhikkhuno vijigucchato”tiādīhi tīhi gāthāhi puṭṭhamatthaṃ vissajjetvā idāni “kyāssa byappathayo”tiādinā",
  "atk-s0505a:2473_2": "nayena puṭṭhaṃ vissajjento “theyyaṃ na kāre”tiādimāha.",
  "atk-s0505a:2473_3": "Tattha phasseti phareyya.",
  "atk-s0505a:2473_4": "Yadāvilattaṃ manaso vijaññāti yaṃ cittassa āvilattaṃ vijāneyya,",
  "atk-s0505a:2473_5": "taṃ sabbaṃ “kaṇhassa pakkho”ti vinodayeyya.",
  "atk-s0505a:2474_0": "975.",
  "atk-s0505a:2474_1": "Mūlampi tesaṃ palikhañña tiṭṭheti tesaṃ kodhātimānānaṃ yaṃ avijjādikaṃ mūlaṃ,",
  "atk-s0505a:2474_2": "tampi palikhaṇitvā tiṭṭheyya.",
  "atk-s0505a:2474_3": "Addhā bhavanto abhisambhaveyyāti evaṃ piyappiyaṃ abhibhavanto ekaṃseneva abhibhaveyya,",
  "atk-s0505a:2474_4": "na tatra sithilaṃ parakkameyyāti adhippāyo.",
  "atk-s0505a:2475_0": "976.",
  "atk-s0505a:2475_1": "Paññaṃ purakkhatvāti paññaṃ pubbaṅgamaṃ katvā.",
  "atk-s0505a:2475_2": "Kalyāṇapītīti kalyāṇāya pītiyā samannāgato.",
  "atk-s0505a:2475_3": "Caturo sahetha paridevadhammeti anantaragāthāya vuccamāne paridevanīyadhamme saheyya.",
  "atk-s0505a:2476_0": "977.",
  "atk-s0505a:2476_1": "Kiṃsū asissāmīti kiṃ bhuñjissāmi.",
  "atk-s0505a:2476_2": "Kuvaṃ vā asissanti kuhiṃ vā asissāmi.",
  "atk-s0505a:2476_3": "Dukkhaṃ vata settha kvajja sessanti imaṃ rattiṃ dukkhaṃ sayiṃ,",
  "atk-s0505a:2476_4": "ajja āgamanarattiṃ kattha sayissaṃ.",
  "atk-s0505a:2476_5": "Ete vitakketi ete piṇḍapātanissite dve,",
  "atk-s0505a:2476_6": "senāsananissite dveti cattāro vitakke.",
  "atk-s0505a:2476_7": "Aniketacārīti apalibodhacārī nittaṇhacārī.",
  "atk-s0505a:2477_0": "978.",
  "atk-s0505a:2477_1": "Kāleti piṇḍapātakāle piṇḍapātasaṅkhātaṃ annaṃ vā cīvarakāle cīvarasaṅkhātaṃ vasanaṃ vā laddhā dhammena samenāti adhippāyo.",
  "atk-s0505a:2477_2": "Mattaṃ so jaññāti paṭiggahaṇe ca paribhoge ca so pamāṇaṃ jāneyya.",
  "atk-s0505a:2477_3": "Idhāti sāsane,",
  "atk-s0505a:2477_4": "nipātamattameva vā etaṃ.",
  "atk-s0505a:2477_5": "Tosanatthanti santosatthaṃ,",
  "atk-s0505a:2477_6": "etadatthaṃ mattaṃ jāneyyāti vuttaṃ hoti.",
  "atk-s0505a:2477_7": "So tesu guttoti so bhikkhu tesu paccayesu gutto.",
  "atk-s0505a:2477_8": "Yatacārīti saṃyatavihāro,",
  "atk-s0505a:2477_9": "rakkhitiriyāpatho rakkhitakāyavacīmanodvāro cāti vuttaṃ hoti.",
  "atk-s0505a:2477_10": "“Yaticārī”tipi pāṭho,",
  "atk-s0505a:2477_11": "soyevattho.",
  "atk-s0505a:2477_12": "Rusitoti rosito,",
  "atk-s0505a:2477_13": "ghaṭṭitoti vuttaṃ hoti.",
  "atk-s0505a:2478_0": "979.",
  "atk-s0505a:2478_1": "Jhānānuyuttoti anupannuppādanena uppannāsevanena ca jhāne anuyutto.",
  "atk-s0505a:2478_2": "Upekkhamārabbha samāhitattoti catutthajjhānupekkhaṃ uppādetvā samāhitacitto.",
  "atk-s0505a:2478_3": "Takkāsayaṃ kukkucciyūpachindeti kāmavitakkādiṃ takkañca,",
  "atk-s0505a:2478_4": "kāmasaññādiṃ tassa takkassa āsayañca,",
  "atk-s0505a:2478_5": "hatthakukkuccādiṃ kukkucciyañca upacchindeyya.",
  "atk-s0505a:2479_0": "980.",
  "atk-s0505a:2479_1": "Cudito vacībhi satimābhinandeti upajjhāyādīhi vācāhi codito samāno satimā hutvā taṃ codanaṃ abhinandeyya.",
  "atk-s0505a:2479_2": "Vācaṃ pamuñce kusalanti ñāṇasamuṭṭhitaṃ vācaṃ pamuñceyya.",
  "atk-s0505a:2479_3": "Nātivelanti ativelaṃ pana vācaṃ kālavelañca sīlavelañca atikkantaṃ nappamuñceyya.",
  "atk-s0505a:2479_4": "Janavādadhammāyāti janavādakathāya.",
  "atk-s0505a:2479_5": "Na cetayeyyāti cetanaṃ na uppādeyya.",
  "atk-s0505a:2480_0": "981.",
  "atk-s0505a:2480_1": "Athāparanti atha idāni ito parampi.",
  "atk-s0505a:2480_2": "Pañca rajānīti rūparāgādīni pañca rajāni.",
  "atk-s0505a:2480_3": "Yesaṃ satīmā vinayāya sikkheti yesaṃ upaṭṭhitassati hutvā vinayanatthaṃ tisso sikkhā sikkheyya.",
  "atk-s0505a:2480_4": "Evaṃ sikkhanto hi rūpesu…pe…",
  "atk-s0505a:2480_5": "phassesu sahetha rāgaṃ,",
  "atk-s0505a:2480_6": "na aññeti.",
  "atk-s0505a:2481_0": "982.",
  "atk-s0505a:2481_1": "Tato so tesaṃ vinayāya sikkhanto anukkamena –",
  "atk-s0505a:2481_2": "etesu dhammesūti gāthā.",
  "atk-s0505a:2481_3": "Tattha etesūti rūpādīsu.",
  "atk-s0505a:2481_4": "Kālena so sammā dhammaṃ parivīmaṃsamānoti so bhikkhu yvāyaṃ “uddhate citte samādhissa kālo”tiādinā nayena kālo vutto,",
  "atk-s0505a:2481_5": "tena kālena sabbaṃ saṅkhatadhammaṃ aniccādinayena parivīmaṃsamāno.",
  "atk-s0505a:2481_6": "Ekodibhūto vihane tamaṃ soti so ekaggacitto sabbaṃ mohāditamaṃ vihaneyya.",
  "atk-s0505a:2481_7": "Natthi ettha saṃsayo.",
  "atk-s0505a:2481_8": "Sesaṃ sabbattha pākaṭameva.",
  "atk-s0505a:2482_0": "Evaṃ bhagavā arahattanikūṭena desanaṃ niṭṭhāpesi.",
  "atk-s0505a:2482_1": "Desanāpariyosāne pañcasatā bhikkhū arahattaṃ pattā,",
  "atk-s0505a:2482_2": "tiṃsakoṭisaṅkhyānañca devamanussānaṃ dhammābhisamayo ahosīti.",
  "atk-s0505a:2483_0": "Paramatthajotikāya khuddaka-aṭṭhakathāya",
  "atk-s0505a:2484_0": "Suttanipāta-aṭṭhakathāya sāriputtasuttavaṇṇanā niṭṭhitā.",
  "atk-s0505a:2485_0": "Niṭṭhito ca catuttho vaggo atthavaṇṇanānayato, nāmena",
  "atk-s0505a:2486_0": "Aṭṭhakavaggoti.",
  "atk-s0505a:2487_0": "5. Pārāyanavaggo",
  "atk-s0505a:2488_0": "Vatthugāthāvaṇṇanā",
  "atk-s0505a:2489_0": "983.",
  "atk-s0505a:2489_1": "Kosalānaṃ purā rammāti pārāyanavaggassa vatthugāthā.",
  "atk-s0505a:2489_2": "Tāsaṃ uppatti –",
  "atk-s0505a:2489_3": "atīte kira bārāṇasivāsī eko rukkhavaḍḍhakī sake ācariyake adutiyo,",
  "atk-s0505a:2489_4": "tassa soḷasa sissā,",
  "atk-s0505a:2489_5": "ekamekassa sahassaṃ antevāsikā.",
  "atk-s0505a:2489_6": "Evaṃ te sattarasādhikasoḷasasahassā ācariyantevāsino sabbepi bārāṇasiṃ upanissāya jīvikaṃ kappentā pabbatasamīpaṃ",
  "atk-s0505a:2489_7": "gantvā rukkhe gahetvā tattheva nānāpāsādavikatiyo niṭṭhāpetvā kullaṃ bandhitvā gaṅgāya bārāṇasiṃ ānetvā",
  "atk-s0505a:2489_8": "sace rājā atthiko hoti, rañño,",
  "atk-s0505a:2489_9": "ekabhūmikaṃ vā…pe…",
  "atk-s0505a:2489_10": "sattabhūmikaṃ vā pāsādaṃ yojetvā denti. No ce,",
  "atk-s0505a:2489_11": "aññesampi vikiṇitvā puttadāraṃ posenti.",
  "atk-s0505a:2489_12": "Atha nesaṃ ekadivasaṃ ācariyo “na sakkā vaḍḍhakikammena niccaṃ jīvikaṃ kappetuṃ,",
  "atk-s0505a:2489_13": "dukkarañhi jarākāle etaṃ kamma”nti cintetvā antevāsike āmantesi – “tātā,",
  "atk-s0505a:2489_14": "udumbarādayo,",
  "atk-s0505a:2489_15": "appasārarukkhe ānethā”ti.",
  "atk-s0505a:2489_16": "Te “sādhū”ti paṭissuṇitvā ānayiṃsu.",
  "atk-s0505a:2489_17": "So tehi kaṭṭhasakuṇaṃ katvā tassa abbhantaraṃ pavisitvā yantaṃ pūresi.",
  "atk-s0505a:2489_18": "Kaṭṭhasakuṇo supaṇṇarājā viya ākāsaṃ laṅghitvā vanassa upari caritvā antevāsīnaṃ purato oruhi.",
  "atk-s0505a:2489_19": "Atha ācariyo sisse āha – “tātā,",
  "atk-s0505a:2489_20": "īdisāni kaṭṭhavāhanāni katvā sakkā sakalajambudīpe rajjaṃ gahetuṃ, tumhepi, tātā,",
  "atk-s0505a:2489_21": "etāni karotha,",
  "atk-s0505a:2489_22": "rajjaṃ gahetvā jīvissāma,",
  "atk-s0505a:2489_23": "dukkhaṃ vaḍḍhakisippena jīvitu”nti.",
  "atk-s0505a:2489_24": "Te tathā katvā ācariyassa paṭivedesuṃ.",
  "atk-s0505a:2489_25": "Tato ne ācariyo āha – “katamaṃ, tātā,",
  "atk-s0505a:2489_26": "rajjaṃ gaṇhāmā”ti?",
  "atk-s0505a:2489_27": "“Bārāṇasirajjaṃ ācariyā”ti. “Alaṃ, tātā,",
  "atk-s0505a:2489_28": "mā etaṃ rucci,",
  "atk-s0505a:2489_29": "mayañhi taṃ gahetvāpi ‘vaḍḍhakirājā vaḍḍhakiyuvarājā’ti vaḍḍhakivādā na muccissāma,",
  "atk-s0505a:2489_30": "mahanto jambudīpo,",
  "atk-s0505a:2489_31": "aññattha gacchāmā”ti.",
  "atk-s0505a:2490_0": "Tato saputtadārā kaṭṭhavāhanāni,",
  "atk-s0505a:2490_1": "abhiruhitvā sajjāvudhā hutvā himavantābhimukhā gantvā himavati aññataraṃ nagaraṃ pavisitvā rañño nivesaneyeva paccuṭṭhahaṃsu.",
  "atk-s0505a:2490_2": "Te tattha rajjaṃ gahetvā ācariyaṃ rajje abhisiñciṃsu.",
  "atk-s0505a:2490_3": "So “kaṭṭhavāhano rājā”ti pākaṭo ahosi.",
  "atk-s0505a:2490_4": "Tampi nagaraṃ tena gahitattā “kaṭṭhavāhananagara”ntveva nāmaṃ labhi,",
  "atk-s0505a:2490_5": "tathā sakalaraṭṭhampi.",
  "atk-s0505a:2490_6": "Kaṭṭhavāhano rājā dhammiko ahosi,",
  "atk-s0505a:2490_7": "tathā yuvarājā amaccaṭṭhānesu ca ṭhapitā soḷasa sissā.",
  "atk-s0505a:2490_8": "Taṃ raṭṭhaṃ raññā catūhi saṅgahavatthūhi saṅgayhamānaṃ ativiya iddhaṃ phītaṃ nirupaddavañca ahosi.",
  "atk-s0505a:2490_9": "Nāgarā jānapadā rājānañca rājaparisañca ativiya mamāyiṃsu “bhaddako no rājā laddho,",
  "atk-s0505a:2490_10": "bhaddikā rājaparisā”ti.",
  "atk-s0505a:2491_0": "Athekadivasaṃ majjhimadesato vāṇijā bhaṇḍaṃ gahetvā kaṭṭhavāhananagaraṃ āgamaṃsu paṇṇākārañca gahetvā rājānaṃ passiṃsu.",
  "atk-s0505a:2491_1": "Rājā “kuto āgatatthā”ti sabbaṃ pucchi.",
  "atk-s0505a:2491_2": "“Bārāṇasito devā”ti.",
  "atk-s0505a:2491_3": "So tattha sabbaṃ pavattiṃ pucchitvā –",
  "atk-s0505a:2491_4": "“tumhākaṃ raññā saddhiṃ mama mittabhāvaṃ karothā”ti āha.",
  "atk-s0505a:2491_5": "Te “sādhū”ti sampaṭicchiṃsu.",
  "atk-s0505a:2491_6": "So tesaṃ paribbayaṃ datvā gamanakāle sampatte puna ādarena vatvā vissajjesi.",
  "atk-s0505a:2491_7": "Te bārāṇasiṃ gantvā tassa rañño ārocesuṃ.",
  "atk-s0505a:2491_8": "Rājā “kaṭṭhavāhanaraṭṭhā āgatānaṃ vāṇijakānaṃ ajjatagge suṅkaṃ muñcāmī”ti bheriṃ carāpetvā “atthu me kaṭṭhavāhano mitto”ti dvepi adiṭṭhamittā ahesuṃ.",
  "atk-s0505a:2491_9": "Kaṭṭhavāhanopi ca sakanagare bheriṃ carāpesi –",
  "atk-s0505a:2491_10": "“ajjatagge bārāṇasito āgatānaṃ vāṇijakānaṃ suṅkaṃ muñcāmi,",
  "atk-s0505a:2491_11": "paribbayo ca nesaṃ dātabbo”ti.",
  "atk-s0505a:2491_12": "Tato bārāṇasirājā kaṭṭhavāhanassa lekhaṃ pesesi “sace tasmiṃ janapade daṭṭhuṃ vā sotuṃ vā araharūpaṃ kiñci acchariyaṃ uppajjati,",
  "atk-s0505a:2491_13": "amhepi dakkhāpetu ca sāvetu cā”ti.",
  "atk-s0505a:2491_14": "Sopissa tatheva paṭilekhaṃ pesesi.",
  "atk-s0505a:2491_15": "Evaṃ tesaṃ katikaṃ katvā vasantānaṃ kadāci kaṭṭhavāhanassa atimahagghā accantasukhumā kambalā uppajjiṃsu bālasūriyarasmisadisā vaṇṇena.",
  "atk-s0505a:2491_16": "Te disvā rājā “mama sahāyassa pesemī”ti dantakārehi aṭṭha dantakaraṇḍake likhāpetvā tesu karaṇḍakesu",
  "atk-s0505a:2491_17": "te kambale pakkhipitvā lākhācariyehi bahi lākhāgoḷakasadise kārāpetvā aṭṭhapi lākhāgoḷake samugge pakkhipitvā",
  "atk-s0505a:2491_18": "vatthena veṭhetvā rājamuddikāya lañchetvā “bārāṇasirañño dethā”ti amacce pesesi.",
  "atk-s0505a:2491_19": "Lekhañca adāsi “ayaṃ paṇṇākāro nagaramajjhe amaccaparivutena pekkhitabbo”ti.",
  "atk-s0505a:2492_0": "Te gantvā bārāṇasirañño adaṃsu.",
  "atk-s0505a:2492_1": "So lekhaṃ vācetvā amacce sannipātetvā nagaramajjhe rājaṅgaṇe lañchanaṃ bhinditvā paliveṭhanaṃ apanetvā",
  "atk-s0505a:2492_2": "samuggaṃ vivaritvā aṭṭha lākhāgoḷake disvā “mama sahāyo lākhāgoḷakehi kīḷanakabālakānaṃ viya mayhaṃ lākhāgoḷake",
  "atk-s0505a:2492_3": "pesesī”ti maṅku hutvā ekaṃ lākhāgoḷakaṃ attano nisinnāsane pahari.",
  "atk-s0505a:2492_4": "Tāvadeva lākhā paripati,",
  "atk-s0505a:2492_5": "dantakaraṇḍako vivaraṃ datvā dvebhāgo ahosi.",
  "atk-s0505a:2492_6": "So abbhantare kambalaṃ disvā itarepi vivari sabbattha tatheva ahosi.",
  "atk-s0505a:2492_7": "Ekameko kambalo dīghato soḷasahattho vitthārato aṭṭhahattho.",
  "atk-s0505a:2492_8": "Pasārite kambale rājaṅgaṇaṃ sūriyappabhāya obhāsitamiva ahosi.",
  "atk-s0505a:2492_9": "Taṃ disvā mahājano aṅguliyo vidhuni,",
  "atk-s0505a:2492_10": "celukkhepañca akāsi,",
  "atk-s0505a:2492_11": "“amhākaṃ rañño adiṭṭhasahāyo kaṭṭhavāhanarājā evarūpaṃ paṇṇākāraṃ pesesi,",
  "atk-s0505a:2492_12": "yuttaṃ evarūpaṃ mittaṃ kātu”nti attamano ahosi.",
  "atk-s0505a:2492_13": "Rājā vohārike pakkosāpetvā ekamekaṃ kambalaṃ agghāpesi,",
  "atk-s0505a:2492_14": "sabbepi anagghā ahesuṃ.",
  "atk-s0505a:2492_15": "Tato cintesi –",
  "atk-s0505a:2492_16": "“pacchā pesentena paṭhamaṃ pesitapaṇṇākārato atirekaṃ pesetuṃ vaṭṭati,",
  "atk-s0505a:2492_17": "sahāyena ca me anaggho paṇṇākāro pesito, kiṃ nu, kho,",
  "atk-s0505a:2492_18": "ahaṃ sahāyassa peseyya”nti?",
  "atk-s0505a:2492_19": "Tena ca samayena kassapo bhagavā uppajjitvā bārāṇasiyaṃ viharati.",
  "atk-s0505a:2492_20": "Atha rañño etadahosi –",
  "atk-s0505a:2492_21": "“vatthuttayaratanato aññaṃ uttamaratanaṃ natthi,",
  "atk-s0505a:2492_22": "handāhaṃ vatthuttayaratanassa uppannabhāvaṃ sahāyassa pesemī”ti. So –",
  "atk-s0505a:2493_0": "“Buddho loke samuppanno, hitāya sabbapāṇinaṃ;",
  "atk-s0505a:2494_0": "Dhammo loke samuppanno, sukhāya sabbapāṇinaṃ;",
  "atk-s0505a:2495_0": "Saṅgho loke samuppanno, puññakkhettaṃ anuttara”nti. –",
  "atk-s0505a:2496_0": "Imaṃ gāthaṃ,",
  "atk-s0505a:2496_1": "yāva arahattaṃ,",
  "atk-s0505a:2496_2": "tāva ekabhikkhussa paṭipattiñca suvaṇṇapaṭṭe jātihiṅgulakena likhāpetvā sattaratanamaye samugge pakkhipitvā taṃ samuggaṃ maṇimaye samugge,",
  "atk-s0505a:2496_3": "maṇimayaṃ masāragallamaye,",
  "atk-s0505a:2496_4": "masāragallamayaṃ lohitaṅgamaye,",
  "atk-s0505a:2496_5": "lohitaṅgamayaṃ,",
  "atk-s0505a:2496_6": "suvaṇṇamaye,",
  "atk-s0505a:2496_7": "suvaṇṇamayaṃ rajatamaye,",
  "atk-s0505a:2496_8": "rajatamayaṃ dantamaye,",
  "atk-s0505a:2496_9": "dantamayaṃ sāramaye,",
  "atk-s0505a:2496_10": "sāramayaṃ samuggaṃ peḷāya pakkhipitvā peḷaṃ dussena veṭhetvā lañchetvā mattavaravāraṇaṃ sovaṇṇaddhajaṃ",
  "atk-s0505a:2496_11": "sovaṇṇālaṅkāra hemajālasañchannaṃ kāretvā tassupari pallaṅkaṃ paññāpetvā pallaṅke peḷaṃ āropetvā setacchattena",
  "atk-s0505a:2496_12": "dhāriyamānena sabbagandhapupphādīhi pūjāya kariyamānāya sabbatāḷāvacarehi thutisatāni gāyamānehi yāva",
  "atk-s0505a:2496_13": "attano rajjasīmā,",
  "atk-s0505a:2496_14": "tāva maggaṃ alaṅkārāpetvā sayameva nesi.",
  "atk-s0505a:2496_15": "Tatra ca ṭhatvā sāmantarājūnaṃ paṇṇākāraṃ pesesi –",
  "atk-s0505a:2496_16": "“evaṃ sakkarontehi ayaṃ paṇṇākāro pesetabbo”ti.",
  "atk-s0505a:2496_17": "Taṃ sutvā te te rājāno paṭimaggaṃ āgantvā yāva kaṭṭhavāhanassa rajjasīmā,",
  "atk-s0505a:2496_18": "tāva nayiṃsu.",
  "atk-s0505a:2497_0": "Kaṭṭhavāhanopi sutvā paṭimaggaṃ āgantvā tatheva pūjento nagaraṃ pavesetvā amacce ca nāgare ca sannipātāpetvā",
  "atk-s0505a:2497_1": "rājaṅgaṇe paliveṭhanadussaṃ apanetvā peḷaṃ vivaritvā peḷāya samuggaṃ passitvā anupubbena sabbasamugge",
  "atk-s0505a:2497_2": "vivaritvā suvaṇṇapaṭṭe lekhaṃ passitvā “kappasatasahassehi atidullabhaṃ mama sahāyo paṇṇākāraratanaṃ",
  "atk-s0505a:2497_3": "pesesī”ti attamano hutvā “asutapubbaṃ vata suṇimhā ‘buddho loke uppanno’ti,",
  "atk-s0505a:2497_4": "yaṃnūnāhaṃ gantvā buddhañca passeyyaṃ dhammañca suṇeyya”nti cintetvā amacce āmantesi –",
  "atk-s0505a:2497_5": "“buddhadhammasaṅgharatanāni kira loke uppannāni,",
  "atk-s0505a:2497_6": "kiṃ kātabbaṃ maññathā”ti.",
  "atk-s0505a:2497_7": "Te āhaṃsu –",
  "atk-s0505a:2497_8": "“idheva tumhe, mahārāja, hotha,",
  "atk-s0505a:2497_9": "mayaṃ gantvā pavattiṃ jānissāmā”ti.",
  "atk-s0505a:2498_0": "Tato soḷasasahassaparivārā soḷasa amaccā rājānaṃ abhivādetvā “yadi buddho loke uppanno puna dassanaṃ natthi,",
  "atk-s0505a:2498_1": "yadi na uppanno,",
  "atk-s0505a:2498_2": "āgamissāmā”ti niggatā.",
  "atk-s0505a:2498_3": "Rañño pana bhāgineyyo pacchā rājānaṃ vanditvā “ahampi gacchāmī”ti āha. Tāta,",
  "atk-s0505a:2498_4": "tvaṃ tattha buddhuppādaṃ ñatvā puna āgantvā mama ārocehīti.",
  "atk-s0505a:2498_5": "So “sādhū”ti sampaṭicchitvā agamāsi.",
  "atk-s0505a:2498_6": "Te sabbepi sabbattha ekarattivāsena gantvā bārāṇasiṃ pattā.",
  "atk-s0505a:2498_7": "Asampattesveva ca tesu bhagavā parinibbāyi.",
  "atk-s0505a:2498_8": "Te “ko buddho,",
  "atk-s0505a:2498_9": "kuhiṃ buddho”ti sakalavihāraṃ āhiṇḍantā sammukhasāvake disvā pucchiṃsu.",
  "atk-s0505a:2498_10": "Te nesaṃ “buddho parinibbuto”ti ācikkhiṃsu.",
  "atk-s0505a:2498_11": "Te “aho dūraddhānaṃ āgantvā dassanamattampi na labhimhā”ti paridevamānā “kiṃ, bhante,",
  "atk-s0505a:2498_12": "koci bhagavatā dinnaovādo atthī”ti pucchiṃsu. Āma,",
  "atk-s0505a:2498_13": "upāsakā atthi,",
  "atk-s0505a:2498_14": "saraṇattaye patiṭṭhātabbaṃ,",
  "atk-s0505a:2498_15": "pañcasīlāni samādātabbāni,",
  "atk-s0505a:2498_16": "aṭṭhaṅgasamannāgato uposatho upavasitabbo,",
  "atk-s0505a:2498_17": "dānaṃ dātabbaṃ,",
  "atk-s0505a:2498_18": "pabbajitabbanti.",
  "atk-s0505a:2498_19": "Te sutvā taṃ bhāgineyyaṃ amaccaṃ ṭhapetvā sabbe pabbajiṃsu.",
  "atk-s0505a:2498_20": "Bhāgineyyo paribhogadhātuṃ gahetvā kaṭṭhavāhanaraṭṭhābhimukho pakkāmi.",
  "atk-s0505a:2498_21": "Paribhogadhātu nāma bodhirukkhapattacīvarādīni.",
  "atk-s0505a:2498_22": "Ayaṃ pana bhagavato dhammakaraṇaṃ dhammadharaṃ vinayadharamekaṃ therañca gahetvā pakkāmi,",
  "atk-s0505a:2498_23": "anupubbena ca nagaraṃ gantvā “buddho loke uppanno ca parinibbutto cā”ti rañño ārocetvā bhagavatā dinnovādaṃ ācikkhi.",
  "atk-s0505a:2498_24": "Rājā theraṃ upasaṅkamitvā dhammaṃ sutvā vihāraṃ kārāpetvā cetiyaṃ patiṭṭhāpetvā bodhirukkhaṃ ropetvā",
  "atk-s0505a:2498_25": "saraṇattaye pañcasu ca niccasīlesu patiṭṭhāya aṭṭhaṅgupetaṃ uposathaṃ upavasanto dānādīni dento yāvatāyukaṃ",
  "atk-s0505a:2498_26": "ṭhatvā kāmāvacaradevaloke nibbatti.",
  "atk-s0505a:2498_27": "Tepi soḷasasahassā pabbajitvā puthujjanakālakiriyaṃ katvā tasseva rañño parivārā sampajjiṃsu.",
  "atk-s0505a:2499_0": "Te ekaṃ buddhantaraṃ devaloke khepetvā amhākaṃ bhagavati anuppanneyeva devalokato cavitvā ācariyo pasenadirañño",
  "atk-s0505a:2499_1": "pitu purohitassa putto jāto nāmena “bāvarī”ti,",
  "atk-s0505a:2499_2": "tīhi mahāpurisalakkhaṇehi samannāgato tiṇṇaṃ vedānaṃ pāragū,",
  "atk-s0505a:2499_3": "pituno ca accayena purohitaṭṭhāne aṭṭhāsi.",
  "atk-s0505a:2499_4": "Avasesāpi soḷasādhikasoḷasasahassā tattheva sāvatthiyā brāhmaṇakule nibbattā.",
  "atk-s0505a:2499_5": "Tesu soḷasa jeṭṭhantevāsino bāvarissa santike sippaṃ uggahesuṃ,",
  "atk-s0505a:2499_6": "itare soḷasasahassā tesaṃyeva santiketi evaṃ te punapi sabbe samāgacchiṃsu.",
  "atk-s0505a:2499_7": "Mahākosalarājāpi kālamakāsi,",
  "atk-s0505a:2499_8": "tato pasenadiṃ rajje abhisiñciṃsu.",
  "atk-s0505a:2499_9": "Bāvarī tassāpi purohito ahosi.",
  "atk-s0505a:2499_10": "Rājā pitarā dinnañca aññañca bhogaṃ bāvarissa adāsi.",
  "atk-s0505a:2499_11": "So hi daharakāle tasseva santike sippaṃ uggahesi.",
  "atk-s0505a:2499_12": "Tato bāvarī rañño ārocesi –",
  "atk-s0505a:2499_13": "“pabbajissāmahaṃ,",
  "atk-s0505a:2499_14": "mahārājā”ti. “Ācariya,",
  "atk-s0505a:2499_15": "tumhesu ṭhitesu mama pitā ṭhito viya hoti,",
  "atk-s0505a:2499_16": "mā pabbajitthā”ti. “Alaṃ, mahārāja,",
  "atk-s0505a:2499_17": "pabbajissāmī”ti.",
  "atk-s0505a:2499_18": "Rājā vāretuṃ asakkonto “sāyaṃ pātaṃ mama dassanaṭṭhāne rājuyyāne pabbajathā”ti yāci.",
  "atk-s0505a:2499_19": "Ācariyo soḷasasahassaparivārehi soḷasahi sissehi saddhiṃ tāpasapabbajjaṃ pabbajitvā rājuyyāne vasi,",
  "atk-s0505a:2499_20": "rājā catūhi paccayehi upaṭṭhahati.",
  "atk-s0505a:2499_21": "Sāyaṃ pātañcassa upaṭṭhānaṃ gacchati.",
  "atk-s0505a:2500_0": "Athekadivasaṃ antevāsino ācariyaṃ āhaṃsu –",
  "atk-s0505a:2500_1": "“nagarasamīpe vāso nāma mahāpalibodho,",
  "atk-s0505a:2500_2": "vijanasampātaṃ ācariya okāsaṃ gacchāma,",
  "atk-s0505a:2500_3": "pantasenāsanavāso nāma bahūpakāro pabbajitāna”nti.",
  "atk-s0505a:2500_4": "Ācariyo “sādhū”ti sampaṭicchitvā rañño ārocesi.",
  "atk-s0505a:2500_5": "Rājā tikkhattuṃ vāretvā vāretuṃ asakkonto dvesatasahassāni kahāpaṇāni datvā dve amacce āṇāpesi “yattha isigaṇo vāsaṃ icchati,",
  "atk-s0505a:2500_6": "tattha assamaṃ katvā dethā”ti.",
  "atk-s0505a:2500_7": "Tato ācariyo soḷasādhikasoḷasasahassajaṭilaparivuto amaccehi anuggahamāno uttarajanapadā dakkhiṇajanapadābhimukho agamāsi.",
  "atk-s0505a:2500_8": "Tamatthaṃ gahetvā āyasmā ānando saṅgītikāle pārāyanavaggassa nidānaṃ āropento imā gāthāyo abhāsi.",
  "atk-s0505a:2501_0": "Tattha kosalānaṃ purāti kosalaraṭṭhassa nagarā,",
  "atk-s0505a:2501_1": "sāvatthitoti vuttaṃ hoti.",
  "atk-s0505a:2501_2": "Ākiñcaññanti akiñcanabhāvaṃ,",
  "atk-s0505a:2501_3": "pariggahūpakaraṇavivekanti vuttaṃ hoti.",
  "atk-s0505a:2502_0": "984.",
  "atk-s0505a:2502_1": "So assakassa visaye,",
  "atk-s0505a:2502_2": "aḷakassa samāsaneti so brāhmaṇo assakassa ca aḷakassa cāti dvinnampi rājūnaṃ samāsanne visaye āsanne raṭṭhe,",
  "atk-s0505a:2502_3": "dvinnampi raṭṭhānaṃ majjheti adhippāyo.",
  "atk-s0505a:2502_4": "Godhāvarī kūleti godhāvariyā nadiyā kūle.",
  "atk-s0505a:2502_5": "Yattha godhāvarī dvidhā bhijjitvā tiyojanappamāṇaṃ antaradīpamakāsi sabbaṃ kapiṭṭhavanasañchannaṃ,",
  "atk-s0505a:2502_6": "yattha pubbesarabhaṅgādayo vasiṃsu,",
  "atk-s0505a:2502_7": "tasmiṃ deseti adhippāyo.",
  "atk-s0505a:2502_8": "So kira taṃ padesaṃ disvā “ayaṃ pubbasamaṇālayo pabbajitasāruppa”nti amaccānaṃ nivedesi.",
  "atk-s0505a:2502_9": "Amaccā bhūmiggahaṇatthaṃ assakarañño satasahassaṃ,",
  "atk-s0505a:2502_10": "aḷakarañño satasahassaṃ adaṃsu.",
  "atk-s0505a:2502_11": "Te tañca padesaṃ aññañca dviyojanamattanti sabbampi pañcayojanamattaṃ padesaṃ adaṃsu.",
  "atk-s0505a:2502_12": "Tesaṃ kira rajjasīmantare so padeso hoti.",
  "atk-s0505a:2502_13": "Amaccā tattha assamaṃ kāretvā sāvatthito ca aññampi dhanaṃ āharāpetvā gocaragāmaṃ nivesetvā agamaṃsu.",
  "atk-s0505a:2502_14": "Uñche na ca phalena cāti uñchācariyāya ca vanamūlaphalena ca.",
  "atk-s0505a:2502_15": "Tasmā vuttaṃ “tasseva upanissāya,",
  "atk-s0505a:2502_16": "gāmo ca vipulo ahū”ti.",
  "atk-s0505a:2503_0": "985.",
  "atk-s0505a:2503_1": "Tattha tassāti tassa godhāvarīkūlassa,",
  "atk-s0505a:2503_2": "tassa vā brāhmaṇassa upayogatthe cetaṃ sāmivacanaṃ,",
  "atk-s0505a:2503_3": "taṃ upanissāyāti attho.",
  "atk-s0505a:2503_4": "Tato jātena āyena,",
  "atk-s0505a:2503_5": "mahāyaññamakappayīti tasmiṃ gāme kasikammādinā satasahassaṃ āyo uppajji,",
  "atk-s0505a:2503_6": "taṃ gahetvā kuṭumbikā rañño assakassa santikaṃ agamaṃsu “sādiyatu devo āya”nti.",
  "atk-s0505a:2503_7": "So “nāhaṃ sādiyāmi,",
  "atk-s0505a:2503_8": "ācariyasseva upanethā”ti āha.",
  "atk-s0505a:2503_9": "Ācariyopi taṃ attano aggahetvā dānayaññaṃ akappayi.",
  "atk-s0505a:2503_10": "Evaṃ so saṃvacchare saṃvacchare dānamadāsi.",
  "atk-s0505a:2504_0": "986.",
  "atk-s0505a:2504_1": "Mahāyaññanti gāthāyattho –",
  "atk-s0505a:2504_2": "so evaṃ saṃvacchare saṃvacchare dānayaññaṃ yajanto ekasmiṃ saṃvacchare taṃ mahāyaññaṃ yajitvā tato gāmā nikkhamma puna pāvisi assamaṃ.",
  "atk-s0505a:2504_3": "Paviṭṭho ca paṇṇasālaṃ pavisitvā “suṭṭhu dinna”nti dānaṃ anumajjanto nisīdi.",
  "atk-s0505a:2504_4": "Evaṃ tasmiṃ paṭipaviṭṭhamhi taruṇāya brāhmaṇiyā ghare kammaṃ akātukāmāya “eso, brāhmaṇa,",
  "atk-s0505a:2504_5": "bāvarī godhāvarītīre anusaṃvaccharaṃ satasahassaṃ vissajjeti,",
  "atk-s0505a:2504_6": "gaccha tato pañcasatāni yācitvā dāsiṃ me ānehī”ti pesito añño āgañchi brāhmaṇoti.",
  "atk-s0505a:2505_0": "987- 8.",
  "atk-s0505a:2505_1": "Ugghaṭṭapādoti maggagamanena ghaṭṭapādatalo,",
  "atk-s0505a:2505_2": "paṇhikāya vā paṇhikaṃ,",
  "atk-s0505a:2505_3": "gopphakena vā gopphakaṃ,",
  "atk-s0505a:2505_4": "jaṇṇukena vā jaṇṇukaṃ āhacca ghaṭṭapādo.",
  "atk-s0505a:2505_5": "Sukhañca kusalaṃ pucchīti sukhañca kusalañca pucchi “kacci te, brāhmaṇa, sukhaṃ,",
  "atk-s0505a:2505_6": "kacci kusala”nti.",
  "atk-s0505a:2506_0": "989- 91.",
  "atk-s0505a:2506_1": "Anujānāhīti anumaññāhi saddahāhi.",
  "atk-s0505a:2506_2": "Sattadhāti sattavidhena.",
  "atk-s0505a:2506_3": "Abhisaṅkharitvāti gomayavanapupphakusatiṇādīni ādāya sīghaṃ sīghaṃ bāvarissa assamadvāraṃ gantvā gomayena",
  "atk-s0505a:2506_4": "bhūmiṃ upalimpitvā pupphāni vikiritvā tiṇāni santharitvā vāmapādaṃ kamaṇḍalūdakena dhovitvā sattapādamattaṃ",
  "atk-s0505a:2506_5": "gantvā attano pādatale parāmasanto evarūpaṃ kuhanaṃ katvāti vuttaṃ hoti.",
  "atk-s0505a:2506_6": "Bheravaṃ so akittayīti bhayajanakaṃ vacanaṃ akittayi,",
  "atk-s0505a:2506_7": "“sace me yācamānassā”ti imaṃ gāthamabhāsīti adhippāyo.",
  "atk-s0505a:2506_8": "Dukkhitoti domanassajāto.",
  "atk-s0505a:2507_0": "992- 4.",
  "atk-s0505a:2507_1": "Ussussatīti tassa taṃ vacanaṃ kadāci saccaṃ bhaveyyāti maññamāno sussati.",
  "atk-s0505a:2507_2": "Devatāti assame adhivatthā devatā eva.",
  "atk-s0505a:2507_3": "Muddhani muddhapāte vāti muddhe vā muddhapāte vā.",
  "atk-s0505a:2508_0": "995- 6.",
  "atk-s0505a:2508_1": "Bhotī carahi jānātīti bhotī ce jānāti.",
  "atk-s0505a:2508_2": "Muddhādhipātañcāti muddhapātañca.",
  "atk-s0505a:2508_3": "Ñāṇametthāti ñāṇaṃ me ettha.",
  "atk-s0505a:2509_0": "998.",
  "atk-s0505a:2509_1": "Purāti ekūnatiṃsavassavayakāle.",
  "atk-s0505a:2509_2": "Bāvaribrāhmaṇe pana godhāvarītīre vasamāne aṭṭhannaṃ vassānaṃ accayena buddho loke udapādi.",
  "atk-s0505a:2509_3": "Apaccoti anuvaṃso.",
  "atk-s0505a:2510_0": "999.",
  "atk-s0505a:2510_1": "Sabbābhiññābalappattoti sabbābhiññāya balappatto,",
  "atk-s0505a:2510_2": "sabbā vā abhiññāyo ca balāni ca patto.",
  "atk-s0505a:2510_3": "Vimuttoti ārammaṇaṃ katvā pavattiyā vimuttacitto.",
  "atk-s0505a:2511_0": "1001- 3.",
  "atk-s0505a:2511_1": "Sokassāti soko assa.",
  "atk-s0505a:2511_2": "Pahūtapaññoti mahāpañño.",
  "atk-s0505a:2511_3": "Varabhūrimedhasoti uttamavipulapañño bhūte abhiratavarapañño vā.",
  "atk-s0505a:2511_4": "Vidhuroti vigatadhuro,",
  "atk-s0505a:2511_5": "appaṭimoti vuttaṃ hoti.",
  "atk-s0505a:2512_0": "1004- 9.",
  "atk-s0505a:2512_1": "Mantapārageti vedapārage.",
  "atk-s0505a:2512_2": "Passavhoti passatha ajānatanti ajānantānaṃ.",
  "atk-s0505a:2512_3": "Lakkhaṇāti lakkhaṇāni.",
  "atk-s0505a:2512_4": "Byākkhātāti kathitāni,",
  "atk-s0505a:2512_5": "vitthāritānīti vuttaṃ hoti.",
  "atk-s0505a:2512_6": "Samattāti samattāni,",
  "atk-s0505a:2512_7": "paripuṇṇānīti vuttaṃ hoti.",
  "atk-s0505a:2512_8": "Dhammena manusāsatīti dhammena anusāsati.",
  "atk-s0505a:2513_0": "1011.",
  "atk-s0505a:2513_1": "Jātiṃ gottañca lakkhaṇanti “kīva ciraṃ jāto”ti mama jātiñca gottañca lakkhaṇañca.",
  "atk-s0505a:2513_2": "Mante sisseti mayā paricitavede ca mama sisse ca.",
  "atk-s0505a:2513_3": "Manasāyeva pucchathāti ime satta pañhe citteneva pucchatha.",
  "atk-s0505a:2514_0": "1013- 8.",
  "atk-s0505a:2514_1": "Tissametteyyoti ekoyeva esa nāmagottavasena vutto.",
  "atk-s0505a:2514_2": "Dubhayoti ubho.",
  "atk-s0505a:2514_3": "Paccekagaṇinoti visuṃ visuṃ gaṇavanto.",
  "atk-s0505a:2514_4": "Pubbavāsanavāsitāti pubbe kassapassa bhagavato sāsane pabbajitvā.",
  "atk-s0505a:2514_5": "Gatapaccāgatavattapuññavāsanāya vāsitacittā.",
  "atk-s0505a:2514_6": "Puramāhissatinti māhissatināmikaṃ puraṃ,",
  "atk-s0505a:2514_7": "nagaranti vuttaṃ hoti.",
  "atk-s0505a:2514_8": "Tañca nagaraṃ paviṭṭhāti adhippāyo,",
  "atk-s0505a:2514_9": "evaṃ sabbattha.",
  "atk-s0505a:2514_10": "Gonaddhanti godhapurassa nāmaṃ.",
  "atk-s0505a:2514_11": "Vanasavhayanti pavananagaraṃ vuccati,",
  "atk-s0505a:2514_12": "“vanasāvatthi”nti eke.",
  "atk-s0505a:2514_13": "Evaṃ vanasāvatthito kosambiṃ,",
  "atk-s0505a:2514_14": "kosambito ca sāketaṃ anuppattānaṃ kira tesaṃ soḷasannaṃ jaṭilānaṃ chayojanamattā parisā ahosi.",
  "atk-s0505a:2515_0": "1019.",
  "atk-s0505a:2515_1": "Atha bhagavā “bāvarissa jaṭilā mahājanaṃ saṃvaḍḍhentā āgacchanti,",
  "atk-s0505a:2515_2": "na ca tāva nesaṃ indriyāni paripākaṃ gacchanti,",
  "atk-s0505a:2515_3": "nāpi ayaṃ deso sappāyo,",
  "atk-s0505a:2515_4": "magadhakhette pana tesaṃ pāsāṇakacetiyaṃ sappāyaṃ.",
  "atk-s0505a:2515_5": "Tatra hi mayi dhammaṃ desente mahājanassa dhammābhisamayo bhavissati,",
  "atk-s0505a:2515_6": "sabbanagarāni ca pavisitvā āgacchantā bahutarena janena āgamissantī”ti bhikkhusaṅghaparivuto sāvatthito rājagahābhimukho agamāsi.",
  "atk-s0505a:2515_7": "Tepi jaṭilā sāvatthiṃ āgantvā vihāraṃ pavisitvā “ko buddho,",
  "atk-s0505a:2515_8": "kuhiṃ buddho”ti vicinantā gandhakuṭimūlaṃ gantvā bhagavato padanikkhepaṃ disvā “rattassa hi ukkuṭikaṃ padaṃ bhave…pe…",
  "atk-s0505a:2515_9": "vivaṭṭacchadassa idamīdisaṃ pada”nti “sabbaññu buddho”ti niṭṭhaṃ gatā.",
  "atk-s0505a:2515_10": "Bhagavāpi anupubbena setabyakapilavatthuādīni nagarāni pavisitvā mahājanaṃ saṃvaḍḍhento pāsāṇakacetiyaṃ gato.",
  "atk-s0505a:2515_11": "Jaṭilāpi tāvadeva sāvatthito nikkhamitvā sabbāni tāni nagarāni pavisitvā pāsāṇakacetiyameva agamaṃsu.",
  "atk-s0505a:2515_12": "Tena vuttaṃ “kosambiñcāpi sāketaṃ,",
  "atk-s0505a:2515_13": "sāvatthiñca puruttamaṃ.",
  "atk-s0505a:2515_14": "Setabyaṃ kapilavatthu”ntiādi.",
  "atk-s0505a:2516_0": "1020.",
  "atk-s0505a:2516_1": "Tattha māgadhaṃ puranti magadhapuraṃ rājagahanti adhippāyo.",
  "atk-s0505a:2516_2": "Pāsāṇakaṃ cetiyanti mahato pāsāṇassa upari pubbe devaṭṭhānaṃ ahosi.",
  "atk-s0505a:2516_3": "Uppanne pana bhagavati vihāro jāto.",
  "atk-s0505a:2516_4": "So teneva purimavohārena “pāsāṇakaṃ cetiya”nti vuccati.",
  "atk-s0505a:2517_0": "1021.",
  "atk-s0505a:2517_1": "Tasitovudakanti te hi jaṭilā vegasā bhagavantaṃ anubandhamānā sāyaṃ gatamaggaṃ pāto,",
  "atk-s0505a:2517_2": "pāto gatamaggañca sāyaṃ gacchantā “ettha bhagavā”ti sutvā ativiya pītipāmojjajātā taṃ cetiyaṃ abhiruhiṃsu.",
  "atk-s0505a:2517_3": "Tena vuttaṃ “turitā pabbatamāruhu”nti.",
  "atk-s0505a:2518_0": "1024.",
  "atk-s0505a:2518_1": "Ekamantaṃ ṭhito haṭṭhoti tasmiṃ pāsāṇake cetiye sakkena māpitamahāmaṇḍape nisinnaṃ bhagavantaṃ disvā",
  "atk-s0505a:2518_2": "“kacci isayo khamanīya”ntiādinā nayena bhagavatā paṭisammodanīye kate “khamanīyaṃ bho gotamā”tiādīhi",
  "atk-s0505a:2518_3": "sayampi paṭisanthāraṃ katvā ajito jeṭṭhantevāsī ekamantaṃ ṭhito haṭṭhacitto hutvā manopañhe pucchi.",
  "atk-s0505a:2519_0": "1025.",
  "atk-s0505a:2519_1": "Tattha ādissāti “kativasso”ti evaṃ uddissa.",
  "atk-s0505a:2519_2": "Jammananti “amhākaṃ ācariyassa jātiṃ brūhī”ti pucchati.",
  "atk-s0505a:2519_3": "Pāraminti niṭṭhāgamanaṃ.",
  "atk-s0505a:2520_0": "1026- 7.",
  "atk-s0505a:2520_1": "Vīsaṃ vassasatanti vīsativassādhikaṃ vassasataṃ.",
  "atk-s0505a:2520_2": "Lakkhaṇeti mahāpurisalakkhaṇe.",
  "atk-s0505a:2520_3": "Etasmiṃ ito paresu ca itihāsādīsu anavayoti adhippāyo parapadaṃ vā ānetvā tesu pāramiṃ gatoti yojetabbaṃ.",
  "atk-s0505a:2520_4": "Pañcasatāni vācetīti pakatialasadummedhamāṇavakānaṃ pañcasatāni sayaṃ mante vāceti.",
  "atk-s0505a:2520_5": "Sadhammeti eke brāhmaṇadhamme,",
  "atk-s0505a:2520_6": "tevijjake pāvacaneti vuttaṃ hoti.",
  "atk-s0505a:2521_0": "1028.",
  "atk-s0505a:2521_1": "Lakkhaṇānaṃ pavicayanti lakkhaṇānaṃ vitthāraṃ,",
  "atk-s0505a:2521_2": "“katamāni tānissa gatte tīṇi lakkhaṇānī”ti pucchati.",
  "atk-s0505a:2522_0": "1030- 31.",
  "atk-s0505a:2522_1": "Pucchañhīti pucchamānaṃ kametaṃ paṭibhāsatīti devādīsu kaṃ puggalaṃ etaṃ pañhavacanaṃ paṭibhāsatīti.",
  "atk-s0505a:2523_0": "1032- 33.",
  "atk-s0505a:2523_1": "Evaṃ brāhmaṇo pañcannaṃ pañhānaṃ veyyākaraṇaṃ sutvā avasese dve pucchanto “muddhaṃ muddhādhipātañcā”ti āha.",
  "atk-s0505a:2523_2": "Athassa bhagavā te byākaronto “avijjā muddhā”ti gāthamāha.",
  "atk-s0505a:2523_3": "Tattha yasmā catūsu saccesu aññāṇabhūtā avijjā saṃsārassa sīsaṃ,",
  "atk-s0505a:2523_4": "tasmā “avijjā muddhā”ti āha.",
  "atk-s0505a:2523_5": "Yasmā ca arahattamaggavijjā attanā sahajātehi saddhāsatisamādhikattukamyatāchandavīriyehi samannāgatā",
  "atk-s0505a:2523_6": "indriyānaṃ ekarasaṭṭhabhāvamupagatattā taṃ muddhaṃ adhipāteti,",
  "atk-s0505a:2523_7": "tasmā “dhijjā muddhādhipātinī”tiādimāha.",
  "atk-s0505a:2524_0": "1034- 8.",
  "atk-s0505a:2524_1": "Tato vedena mahatāti atha imaṃ pañhaveyyākaraṇaṃ sutvā uppannāya mahāpītiyā santhambhitvā alīnabhāvaṃ,",
  "atk-s0505a:2524_2": "kāyacittānaṃ udaggaṃ patvāti attho.",
  "atk-s0505a:2524_3": "Patitvā ca “bāvarī”ti imaṃ gāthamāha.",
  "atk-s0505a:2524_4": "Atha naṃ anukampamāno bhagavā “sukhito”ti gāthamāha.",
  "atk-s0505a:2524_5": "Vatvā ca “bāvarissa cā”ti sabbaññupavāraṇaṃ pavāresi.",
  "atk-s0505a:2524_6": "Tattha sabbesanti anavasesānaṃ soḷasasahassānaṃ.",
  "atk-s0505a:2524_7": "Tattha pucchi tathāgatanti tattha pāsāṇake cetiye,",
  "atk-s0505a:2524_8": "tattha vā parisāya,",
  "atk-s0505a:2524_9": "tesu vā pavāritesu ajito paṭhamaṃ pañhaṃ pucchīti.",
  "atk-s0505a:2524_10": "Sesaṃ sabbagāthāsu pākaṭamevāti.",
  "atk-s0505a:2525_0": "Paramatthajotikāya khuddaka-aṭṭhakathāya",
  "atk-s0505a:2526_0": "Suttanipāta-aṭṭhakathāya vatthugāthāvaṇṇanā niṭṭhitā.",
  "atk-s0505a:2527_0": "1. Ajitasuttavaṇṇanā",
  "atk-s0505a:2528_0": "1039.",
  "atk-s0505a:2528_1": "Tasmiṃ pana pañhe nivutoti paṭicchādito.",
  "atk-s0505a:2528_2": "Kissābhilepanaṃ brūsīti kiṃ assa lokassa abhilepanaṃ vadesi.",
  "atk-s0505a:2529_0": "1040.",
  "atk-s0505a:2529_1": "Vevicchā pamādā nappakāsatīti macchariyahetu ca pamādahetu ca nappakāsati.",
  "atk-s0505a:2529_2": "Macchariyaṃ hissa dānādiguṇehi pakāsituṃ na deti,",
  "atk-s0505a:2529_3": "pamādo sīlādīhi.",
  "atk-s0505a:2529_4": "Jappābhilepananti taṇhā assa lokassa makkaṭalepo viya makkaṭassa abhilepanaṃ.",
  "atk-s0505a:2529_5": "Dukkhanti jātiādikaṃ dukkhaṃ.",
  "atk-s0505a:2530_0": "1041.",
  "atk-s0505a:2530_1": "Savanti sabbadhi sotāti sabbesu rūpādiāyatanesu taṇhādikā sotā sandanti.",
  "atk-s0505a:2530_2": "Kiṃ nivāraṇanti tesaṃ kiṃ āvaraṇaṃ kā rakkhāti?",
  "atk-s0505a:2530_3": "Saṃvaraṃ brūhīti taṃ tesaṃ nivāraṇasaṅkhātaṃ saṃvaraṃ brūhi.",
  "atk-s0505a:2530_4": "Etena sāvasesappahānaṃ pucchati.",
  "atk-s0505a:2530_5": "Kena sotā pidhiyyareti kena dhammena ete sotā pidhiyyanti pacchijjanti.",
  "atk-s0505a:2530_6": "Etena anavasesappahānaṃ pucchati.",
  "atk-s0505a:2531_0": "1042.",
  "atk-s0505a:2531_1": "Sati tesaṃ nivāraṇanti vipassanāyuttā.",
  "atk-s0505a:2531_2": "Kusalānaṃ dhammānaṃ gatiyo samannesamānā sati tesaṃ sotānaṃ nivāraṇaṃ.",
  "atk-s0505a:2531_3": "Sotānaṃ saṃvaraṃ brūmīti tamevāhaṃ satiṃ sotānaṃ saṃvaraṃ brūmīti adhippāyo.",
  "atk-s0505a:2531_4": "Paññāyete pidhiyyareti rūpādīsu pana aniccatādipaṭivedhasādhikāya maggapaññāya ete sotā sabbaso pidhiyyantīti.",
  "atk-s0505a:2532_0": "1043.",
  "atk-s0505a:2532_1": "Paññā cevāti pañhagāthāya,",
  "atk-s0505a:2532_2": "yā cāyaṃ tayā vuttā paññā yā ca sati,",
  "atk-s0505a:2532_3": "yañca tadavasesaṃ nāmarūpaṃ,",
  "atk-s0505a:2532_4": "etaṃ sabbampi kattha nirujjhati,",
  "atk-s0505a:2532_5": "etaṃ me pañhaṃ puṭṭho brūhīti evaṃ saṅkhepattho veditabbo.",
  "atk-s0505a:2533_0": "1044.",
  "atk-s0505a:2533_1": "Vissajjanagāthāya panassa yasmā paññāsatiyo nāmeneva saṅgahaṃ gacchanti,",
  "atk-s0505a:2533_2": "tasmā tā visuṃ na vuttā.",
  "atk-s0505a:2533_3": "Ayamettha saṅkhepattho –",
  "atk-s0505a:2533_4": "yaṃ maṃ tvaṃ, ajita,",
  "atk-s0505a:2533_5": "etaṃ pañhaṃ apucchi “katthetaṃ uparujjhatī”ti,",
  "atk-s0505a:2533_6": "taṃ te yattha nāmañca rūpañca asesaṃ uparujjhati,",
  "atk-s0505a:2533_7": "taṃ vadanto vadāmi, tassa,",
  "atk-s0505a:2533_8": "tassa hi viññāṇassa nirodhena saheva apubbaṃ acarimaṃ etthetaṃ uparujjhati.",
  "atk-s0505a:2533_9": "Ettheva viññāṇanirodhe nirujjhati etaṃ,",
  "atk-s0505a:2533_10": "viññāṇanirodhā tassa nirodho hoti.",
  "atk-s0505a:2533_11": "Taṃ nātivattatīti vuttaṃ hoti.",
  "atk-s0505a:2534_0": "1045.",
  "atk-s0505a:2534_1": "Ettāvatā ca “dukkhamassa mahabbhaya”nti iminā pakāsitaṃ dukkhasaccaṃ,",
  "atk-s0505a:2534_2": "“yāni sotānī”ti iminā samudayasaccaṃ paññāyete pidhiyyareti iminā maggasaccaṃ,",
  "atk-s0505a:2534_3": "“asesaṃ uparujjhatī”ti iminā nirodhasaccanti evaṃ cattāri saccāni sutvāpi ariyabhūmiṃ anadhigato puna",
  "atk-s0505a:2534_4": "sekhāsekhapaṭipadaṃ pucchanto “ye ca saṅkhātadhammāse”ti gāthamāha.",
  "atk-s0505a:2534_5": "Tattha saṅkhātadhammāti aniccādivasena parivīmaṃsitadhammā,",
  "atk-s0505a:2534_6": "arahataṃ etaṃ adhivacanaṃ.",
  "atk-s0505a:2534_7": "Sekhāti sīlādīni sikkhamānā avasesā ariyapuggalā.",
  "atk-s0505a:2534_8": "Puthūti bahū sattajanā.",
  "atk-s0505a:2534_9": "Tesaṃ me nipako iriyaṃ puṭṭho pabrūhīti tesaṃ me sekhāsekhānaṃ nipako paṇḍito tvaṃ puṭṭho paṭipattiṃ brūhīti.",
  "atk-s0505a:2535_0": "1046.",
  "atk-s0505a:2535_1": "Athassa bhagavā yasmā sekhena kāmacchandanīvaraṇaṃ ādiṃ katvā sabbakilesā pahātabbā eva,",
  "atk-s0505a:2535_2": "tasmā “kāmesū”ti upaḍḍhagāthāya sekhapaṭipadaṃ dasseti.",
  "atk-s0505a:2535_3": "Tassattho –",
  "atk-s0505a:2535_4": "vatthu “kāmesu” kilesakāmena nābhigijjheyya kāyaduccaritādayo ca manaso āvilabhāvakare dhamme pajahanto manasā nāvilo siyāti.",
  "atk-s0505a:2535_5": "Yasmā pana asekho aniccādivasena sabbasaṅkhārādīnaṃ paritulitattā kusalo sabbadhammesu kāyānupassanāsatiādīhi",
  "atk-s0505a:2535_6": "ca sato sakkāyadiṭṭhiādīnaṃ bhinnattā bhikkhubhāvaṃ patto ca hutvā sabbiriyāpathesu paribbajati,",
  "atk-s0505a:2535_7": "tasmā “kusalo”ti upaḍḍhagāthāya asekhapaṭipadaṃ dasseti.",
  "atk-s0505a:2535_8": "Sesaṃ sabbattha pākaṭameva.",
  "atk-s0505a:2536_0": "Evaṃ bhagavā arahattanikūṭena desanaṃ niṭṭhāpesi,",
  "atk-s0505a:2536_1": "desanāpariyosāne ajito arahatte patiṭṭhāsi saddhiṃ antevāsisahassena,",
  "atk-s0505a:2536_2": "aññesañca anekasahassānaṃ dhammacakkhuṃ udapādi.",
  "atk-s0505a:2536_3": "Saha arahattappattiyā ca āyasmato ajitassa antevāsisahassassa ca ajinajaṭāvākacīrādīni antaradhāyiṃsu.",
  "atk-s0505a:2536_4": "Sabbeva iddhimayapattacīvaradharā,",
  "atk-s0505a:2536_5": "dvaṅgulakesā ehibhikkhū hutvā bhagavantaṃ namassamānā pañjalikā nisīdiṃsūti.",
  "atk-s0505a:2537_0": "Paramatthajotikāya khuddaka-aṭṭhakathāya",
  "atk-s0505a:2538_0": "Suttanipāta-aṭṭhakathāya ajitasuttavaṇṇanā niṭṭhitā.",
  "atk-s0505a:2539_0": "2. Tissametteyyasuttavaṇṇanā",
  "atk-s0505a:2540_0": "1047.",
  "atk-s0505a:2540_1": "Kodha santussitoti tissametteyyasuttaṃ.",
  "atk-s0505a:2540_2": "Kā uppatti?",
  "atk-s0505a:2540_3": "Sabbasuttānaṃ pucchāvasikā eva uppatti.",
  "atk-s0505a:2540_4": "Te hi brāhmaṇā “katāvakāsā pucchavho”ti bhagavatā pavāritattā attano attano saṃsayaṃ pucchiṃsu.",
  "atk-s0505a:2540_5": "Puṭṭho puṭṭho ca tesaṃ bhagavā byākāsi.",
  "atk-s0505a:2540_6": "Evaṃ pucchāvasikānevetāni suttānīti veditabbāni.",
  "atk-s0505a:2541_0": "Niṭṭhite pana ajitapañhe “kathaṃ lokaṃ avekkhantaṃ,",
  "atk-s0505a:2541_1": "maccurājā na passatī”ti evaṃ mogharājā pucchituṃ ārabhi.",
  "atk-s0505a:2541_2": "Taṃ “na tāvassa indriyāni paripākaṃ gatānī”ti ñatvā bhagavā “tiṭṭha tvaṃ,",
  "atk-s0505a:2541_3": "mogharāja,",
  "atk-s0505a:2541_4": "añño pucchatū”ti paṭikkhipi.",
  "atk-s0505a:2541_5": "Tato tissametteyyo attano saṃsayaṃ pucchanto “kodhā”ti gāthamāha.",
  "atk-s0505a:2541_6": "Tattha kodha santussitoti ko idha tuṭṭho.",
  "atk-s0505a:2541_7": "Iñjitāti taṇhādiṭṭhivipphanditāni.",
  "atk-s0505a:2541_8": "Ubhantamabhiññāyāti ubho ante abhijānitvā.",
  "atk-s0505a:2541_9": "Mantā na lippatīti paññāya na lippati.",
  "atk-s0505a:2542_0": "1048- 9.",
  "atk-s0505a:2542_1": "Tassetamatthaṃ byākaronto bhagavā “kāmesū”ti gāthādvayamāha.",
  "atk-s0505a:2542_2": "Tattha kāmesu brahmacariyavāti kāmanimittaṃ brahmacariyavā,",
  "atk-s0505a:2542_3": "kāmesu ādīnavaṃ disvā maggabrahmacariyena samannāgatoti vuttaṃ hoti.",
  "atk-s0505a:2542_4": "Ettāvatā santusitaṃ dasseti,",
  "atk-s0505a:2542_5": "“vītataṇho”tiādīhi aniñjitaṃ.",
  "atk-s0505a:2542_6": "Tattha saṅkhāya nibbutoti aniccādivasena dhamme vīmaṃsitvā rāgādinibbānena nibbuto.",
  "atk-s0505a:2542_7": "Sesaṃ tattha tattha vuttanayattā pākaṭameva.",
  "atk-s0505a:2543_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2543_1": "Desanāpariyosāne ayampi brāhmaṇo arahatte patiṭṭhāsi saddhiṃ antevāsisahassena,",
  "atk-s0505a:2543_2": "aññesañca anekasahassānaṃ dhammacakkhuṃ udapādi.",
  "atk-s0505a:2543_3": "Sesaṃ pubbasadisamevāti.",
  "atk-s0505a:2544_0": "Paramatthajotikāya khuddaka-aṭṭhakathāya",
  "atk-s0505a:2545_0": "Suttanipāta-aṭṭhakathāya tissametteyyasuttavaṇṇanā niṭṭhitā.",
  "atk-s0505a:2546_0": "3. Puṇṇakasuttavaṇṇanā",
  "atk-s0505a:2547_0": "1050.",
  "atk-s0505a:2547_1": "Anejanti puṇṇakasuttaṃ.",
  "atk-s0505a:2547_2": "Imampi purimanayeneva mogharājānaṃ paṭikkhipitvā vuttaṃ.",
  "atk-s0505a:2547_3": "Tattha mūladassāvinti akusalamūlādidassāviṃ.",
  "atk-s0505a:2547_4": "Isayoti isināmakā jaṭilā.",
  "atk-s0505a:2547_5": "Yaññanti deyyadhammaṃ.",
  "atk-s0505a:2547_6": "Akappayiṃsūti pariyesanti.",
  "atk-s0505a:2548_0": "1051.",
  "atk-s0505a:2548_1": "Āsīsamānāti rūpādīni patthayamānā.",
  "atk-s0505a:2548_2": "Itthattanti itthabhāvañca patthayamānā,",
  "atk-s0505a:2548_3": "manussādibhāvaṃ icchantāti vuttaṃ hoti.",
  "atk-s0505a:2548_4": "Jaraṃ sitāti jaraṃ nissitā.",
  "atk-s0505a:2548_5": "Jarāmukhena cettha sabbavaṭṭadukkhaṃ vuttaṃ.",
  "atk-s0505a:2548_6": "Tena vaṭṭadukkhanissitā tato aparimuccamānā eva kappayiṃsūti dīpeti.",
  "atk-s0505a:2549_0": "1052.",
  "atk-s0505a:2549_1": "Kaccissu te bhagavā yaññapathe appamattā,",
  "atk-s0505a:2549_2": "atāruṃ jātiñca jarañca mārisāti ettha yaññoyeva yaññapatho.",
  "atk-s0505a:2549_3": "Idaṃ vuttaṃ hoti –",
  "atk-s0505a:2549_4": "kacci te yaññe appamattā hutvā yaññaṃ kappayantā vaṭṭadukkhamatariṃsūti.",
  "atk-s0505a:2550_0": "1053.",
  "atk-s0505a:2550_1": "Āsīsantīti rūpapaṭilābhādayo patthenti.",
  "atk-s0505a:2550_2": "Thomayantīti “suyiṭṭhaṃ suci dinna”ntiādinā nayena yaññādīni pasaṃsanti.",
  "atk-s0505a:2550_3": "Abhijappantīti rūpādipaṭilābhāya vācaṃ bhindanti.",
  "atk-s0505a:2550_4": "Juhantīti denti.",
  "atk-s0505a:2550_5": "Kāmābhijappanti paṭicca lābhanti rūpādipaṭilābhaṃ paṭicca punappunaṃ kāme eva abhijappanti,",
  "atk-s0505a:2550_6": "“aho vata amhākaṃ siyu”nti vadanti,",
  "atk-s0505a:2550_7": "taṇhañca tattha vaḍḍhentīti vuttaṃ hoti.",
  "atk-s0505a:2550_8": "Yājayogāti yāgādhimuttā.",
  "atk-s0505a:2550_9": "Bhavarāgarattāti evamimehi āsīsanādīhi bhavarāgeneva rattā,",
  "atk-s0505a:2550_10": "bhavarāgarattā vā hutvā etāni āsīsanādīni karontā nātariṃsu jātiādivaṭṭadukkhaṃ na uttariṃsūti.",
  "atk-s0505a:2551_0": "1054- 5.",
  "atk-s0505a:2551_1": "Athakocarahīti atha idāni ko añño atārīti.",
  "atk-s0505a:2551_2": "Saṅkhāyāti ñāṇena vīmaṃsitvā.",
  "atk-s0505a:2551_3": "Paroparānīti parāni ca orāni ca,",
  "atk-s0505a:2551_4": "parattabhāvasakattabhāvādīni parāni ca orāni cāti vuttaṃ hoti.",
  "atk-s0505a:2551_5": "Vidhūmoti kāyaduccaritādidhūmavirahito.",
  "atk-s0505a:2551_6": "Anīghoti rāgādiīghavirahito.",
  "atk-s0505a:2551_7": "Atāri soti so evarūpo arahā jātijaraṃ atāri.",
  "atk-s0505a:2551_8": "Sesamettha pākaṭameva.",
  "atk-s0505a:2552_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2552_1": "Desanāpariyosāne ayampi brāhmaṇo arahatte patiṭṭhāsi saddhiṃ antevāsisahassena,",
  "atk-s0505a:2552_2": "aññesañca anekasatānaṃ dhammacakkhuṃ udapādi.",
  "atk-s0505a:2552_3": "Sesaṃ vuttasadisamevāti.",
  "atk-s0505a:2553_0": "Paramatthajotikāya khuddaka-aṭṭhakathāya",
  "atk-s0505a:2554_0": "Suttanipāta-aṭṭhakathāya puṇṇakasuttavaṇṇanā niṭṭhitā.",
  "atk-s0505a:2555_0": "4. Mettagūsuttavaṇṇanā",
  "atk-s0505a:2556_0": "1056.",
  "atk-s0505a:2556_1": "Pucchāmi tanti mettagusuttaṃ.",
  "atk-s0505a:2556_2": "Tattha maññāmi taṃ vedaguṃ bhāvitattanti “ayaṃ vedagū”ti ca “bhāvitatto”ti ca evaṃ taṃ maññāmi.",
  "atk-s0505a:2557_0": "1057.",
  "atk-s0505a:2557_1": "Apucchasīti ettha a-",
  "atk-s0505a:2557_2": "iti padapūraṇamatte nipāto,",
  "atk-s0505a:2557_3": "pucchasicceva attho.",
  "atk-s0505a:2557_4": "Pavakkhāmi yathā pajānanti yathā pajānanto ācikkhati,",
  "atk-s0505a:2557_5": "evaṃ ācikkhissāmi.",
  "atk-s0505a:2557_6": "Upadhinidānā pabhavanti dukkhāti taṇhādiupadhinidānā jātiādidukkhavisesā pabhavanti.",
  "atk-s0505a:2558_0": "1058.",
  "atk-s0505a:2558_1": "Evaṃ upadhinidānato pabhavantesu dukkhesu –",
  "atk-s0505a:2558_2": "yo ve avidvāti gāthā.",
  "atk-s0505a:2558_3": "Tattha pajānanti saṅkhāre aniccādivasena jānanto.",
  "atk-s0505a:2558_4": "Dukkhassa jātippabhavānupassīti vaṭṭadukkhassa jātikāraṇaṃ “upadhī”ti anupassanto.",
  "atk-s0505a:2559_0": "1059.",
  "atk-s0505a:2559_1": "Sokapariddavañcāti sokañca paridevañca.",
  "atk-s0505a:2559_2": "Tathā hi te vidito esa dhammoti yathā yathā sattā jānanti,",
  "atk-s0505a:2559_3": "tathā tathā paññāpanavasena vidito esa dhammoti.",
  "atk-s0505a:2560_0": "1060- 61.",
  "atk-s0505a:2560_1": "Kittayissāmi te dhammanti nibbānadhammaṃ nibbānagāminipaṭipadādhammañca te desayissāmi.",
  "atk-s0505a:2560_2": "Diṭṭhe dhammeti diṭṭhe dukkhādidhamme,",
  "atk-s0505a:2560_3": "imasmiṃyeva vā attabhāve.",
  "atk-s0505a:2560_4": "Anītihanti attapaccakkhaṃ.",
  "atk-s0505a:2560_5": "Yaṃ viditvāti yaṃ dhammaṃ “sabbe saṅkhārā aniccā”tiādinā nayena sammasanto viditvā.",
  "atk-s0505a:2560_6": "Tañcāhaṃ abhinandāmīti taṃ vuttapakāradhammajotakaṃ tava vacanaṃ ahaṃ patthayāmi.",
  "atk-s0505a:2560_7": "Dhammamuttamanti tañca dhammamuttamaṃ abhinandāmīti.",
  "atk-s0505a:2561_0": "1062.",
  "atk-s0505a:2561_1": "Uddhaṃ adho tiriyañcāpi majjheti ettha uddhanti anāgataddhā vuccati,",
  "atk-s0505a:2561_2": "adhoti atītaddhā,",
  "atk-s0505a:2561_3": "tiriyañcāpi majjheti paccuppannaddhā.",
  "atk-s0505a:2561_4": "Etesu nandiñca nivesanañca,",
  "atk-s0505a:2561_5": "panujja viññāṇanti etesu uddhādīsu taṇhañca diṭṭhinivesanañca abhisaṅkhāraviññāṇañca panudehi,",
  "atk-s0505a:2561_6": "panuditvā ca bhave na tiṭṭhe,",
  "atk-s0505a:2561_7": "evaṃ sante duvidhepi bhave na tiṭṭheyya.",
  "atk-s0505a:2561_8": "Evaṃ tāva panujjasaddassa panudehīti imasmiṃ atthavikappe sambandho,",
  "atk-s0505a:2561_9": "panuditvāti etasmiṃ pana atthavikappe bhave na tiṭṭheti ayameva sambandho.",
  "atk-s0505a:2561_10": "Etāni nandinivesanaviññāṇāni panuditvā duvidhepi bhave na tiṭṭheyyāti vuttaṃ hoti.",
  "atk-s0505a:2562_0": "1063- 4.",
  "atk-s0505a:2562_1": "Etāni vinodetvā bhave atiṭṭhanto eso –",
  "atk-s0505a:2562_2": "evaṃvihārīti gāthā.",
  "atk-s0505a:2562_3": "Tattha idhevāti imasmiṃyeva sāsane,",
  "atk-s0505a:2562_4": "imasmiṃyeva vā attabhāve.",
  "atk-s0505a:2562_5": "Sukittitaṃ gotamanūpadhīkanti ettha anupadhikanti nibbānaṃ.",
  "atk-s0505a:2562_6": "Taṃ sandhāya bhagavantaṃ ālapanto āha –",
  "atk-s0505a:2562_7": "“sukittitaṃ gotamanūpadhīka”nti.",
  "atk-s0505a:2563_0": "1065.",
  "atk-s0505a:2563_1": "Na kevalaṃ dukkhameva pahāsi –",
  "atk-s0505a:2563_2": "te cāpīti gāthā.",
  "atk-s0505a:2563_3": "Tattha aṭṭhitanti sakkaccaṃ, sadā vā.",
  "atk-s0505a:2563_4": "Taṃ taṃ namassāmīti tasmā taṃ namassāmi.",
  "atk-s0505a:2563_5": "Sameccāti upagantvā.",
  "atk-s0505a:2563_6": "Nāgāti bhagavantaṃ ālapanto āha.",
  "atk-s0505a:2564_0": "1066.",
  "atk-s0505a:2564_1": "Idāni taṃ bhagavā “addhā hi bhagavā pahāsi dukkha”nti evaṃ tena brāhmaṇena viditopi attānaṃ anupanetvāva",
  "atk-s0505a:2564_2": "pahīnadukkhena puggalena ovadanto “yaṃ brāhmaṇa”nti gāthamāha.",
  "atk-s0505a:2564_3": "Tassattho –",
  "atk-s0505a:2564_4": "yaṃ tvaṃ abhijānanto “ayaṃ bāhitapāpattā brāhmaṇo,",
  "atk-s0505a:2564_5": "vedehi gatattā vedagū,",
  "atk-s0505a:2564_6": "kiñcanābhāvena akiñcano,",
  "atk-s0505a:2564_7": "kāmesu ca bhavesu ca asattattā kāmabhave asatto”ti jaññā jāneyyāsi.",
  "atk-s0505a:2564_8": "Addhā hi so imaṃ oghaṃ atāri,",
  "atk-s0505a:2564_9": "tiṇṇo ca pāraṃ akhilo akaṅkho.",
  "atk-s0505a:2565_0": "1067.",
  "atk-s0505a:2565_1": "Kiñca bhiyyo –",
  "atk-s0505a:2565_2": "vidvā ca yoti gāthā.",
  "atk-s0505a:2565_3": "Tattha idhāti imasmiṃ sāsane,",
  "atk-s0505a:2565_4": "attabhāve vā.",
  "atk-s0505a:2565_5": "Visajjāti vossajjitvā.",
  "atk-s0505a:2565_6": "Sesaṃ sabbattha pākaṭameva.",
  "atk-s0505a:2566_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2566_1": "Desanāpariyosāne ca vuttasadiso eva dhammābhisamayo ahosīti.",
  "atk-s0505a:2567_0": "Paramatthajotikāya khuddaka-aṭṭhakathāya",
  "atk-s0505a:2568_0": "Suttanipāta-aṭṭhakathāya mettagūsuttavaṇṇanā niṭṭhitā.",
  "atk-s0505a:2569_0": "5. Dhotakasuttavaṇṇanā",
  "atk-s0505a:2570_0": "1068- 9.",
  "atk-s0505a:2570_1": "Pucchāmi tanti dhotakasuttaṃ.",
  "atk-s0505a:2570_2": "Tattha vācābhikaṅkhāmīti vācaṃ abhikaṅkhāmi.",
  "atk-s0505a:2570_3": "Sikkhe nibbānamattanoti attano rāgādīnaṃ nibbānatthāya adhisīlādīni sikkheyya.",
  "atk-s0505a:2570_4": "Itoti mama mukhato.",
  "atk-s0505a:2571_0": "1070.",
  "atk-s0505a:2571_1": "Evaṃ vutte attamano dhotako bhagavantaṃ abhitthavamāno kathaṃkathāpamokkhaṃ yācanto “passāmaha”nti gāthamāha.",
  "atk-s0505a:2571_2": "Tattha passāmahaṃ devamanussaloketi passāmi ahaṃ devamanussaloke.",
  "atk-s0505a:2571_3": "Taṃ taṃ namassāmīti taṃ evarūpaṃ namassāmi.",
  "atk-s0505a:2571_4": "Pamuñcāti pamocehi.",
  "atk-s0505a:2572_0": "1071.",
  "atk-s0505a:2572_1": "Athassa bhagavā attādhīnameva kathaṃkathāpamokkhaṃ oghataraṇamukhena dassento “nāha”nti gāthamāha.",
  "atk-s0505a:2572_2": "Tattha nāhaṃ sahissāmīti ahaṃ na sahissāmi na sakkhissāmi,",
  "atk-s0505a:2572_3": "na vāyamissāmīti vuttaṃ hoti.",
  "atk-s0505a:2572_4": "Pamocanāyāti pamācetuṃ.",
  "atk-s0505a:2572_5": "Kathaṃkathinti sakaṅkhaṃ.",
  "atk-s0505a:2572_6": "Taresīti tareyyāsi.",
  "atk-s0505a:2573_0": "1072- 5.",
  "atk-s0505a:2573_1": "Evaṃ vutte attamanataro dhotako bhagavantaṃ abhitthavamāno anusāsaniṃ yācanto “anusāsa brahme”ti gāthamāha.",
  "atk-s0505a:2573_2": "Tattha brahmāti seṭṭhavacanametaṃ.",
  "atk-s0505a:2573_3": "Tena bhagavantaṃ āmantayamāno āha –",
  "atk-s0505a:2573_4": "“anusāsa brahme”ti.",
  "atk-s0505a:2573_5": "Vivekadhammanti sabbasaṅkhāravivekanibbānadhammaṃ.",
  "atk-s0505a:2573_6": "Abyāpajjamānoti nānappakārataṃ anāpajjamāno.",
  "atk-s0505a:2573_7": "Idheva santoti idheva samāno.",
  "atk-s0505a:2573_8": "Asitoti anissito.",
  "atk-s0505a:2573_9": "Ito parā dve gāthā mettagusutte vuttanayā eva.",
  "atk-s0505a:2573_10": "Kevalañhi tattha dhammaṃ,",
  "atk-s0505a:2573_11": "idha santinti ayaṃ viseso.",
  "atk-s0505a:2573_12": "Tatiyagāthāyapi pubbaḍḍhaṃ tattha vutanayameva aparaḍḍhe saṅgoti sajjanaṭṭhānaṃ,",
  "atk-s0505a:2573_13": "laggananti vuttaṃ hoti.",
  "atk-s0505a:2573_14": "Sesaṃ sabbattha pākaṭameva.",
  "atk-s0505a:2574_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2574_1": "Desanāpariyosāne ca vuttasadiso eva dhammābhisamayo ahosīti.",
  "atk-s0505a:2575_0": "Paramatthajotikāya khuddaka-aṭṭhakathāya",
  "atk-s0505a:2576_0": "Suttanipāta-aṭṭhakathāya dhotakasuttavaṇṇanā niṭṭhitā.",
  "atk-s0505a:2577_0": "6. Upasīvasuttavaṇṇanā",
  "atk-s0505a:2578_0": "1076.",
  "atk-s0505a:2578_1": "Eko ahanti upasīvasuttaṃ.",
  "atk-s0505a:2578_2": "Tattha mahantamoghanti mahantaṃ oghaṃ.",
  "atk-s0505a:2578_3": "Anissitoti puggalaṃ vā dhammaṃ vā anissito.",
  "atk-s0505a:2578_4": "No visahāmīti na sakkomi.",
  "atk-s0505a:2578_5": "Ārammaṇanti nissayaṃ.",
  "atk-s0505a:2578_6": "Yaṃ nissitoti yaṃ puggalaṃ vā dhammaṃ vā nissito.",
  "atk-s0505a:2579_0": "1077.",
  "atk-s0505a:2579_1": "Idāni yasmā so brāhmaṇo ākiñcaññāyatanalābhī tañca santampi nissayaṃ na jānāti,",
  "atk-s0505a:2579_2": "tenassa bhagavā tañca nissayaṃ uttari ca niyyānapathaṃ dassento “ākiñcañña”nti gāthamāha.",
  "atk-s0505a:2579_3": "Tattha pekkhamānoti taṃ ākiñcaññāyatanasamāpattiṃ sato samāpajjitvā vuṭṭhahitvā ca aniccādivasena passamāno.",
  "atk-s0505a:2579_4": "Natthīti nissāyāti taṃ “natthi kiñcī”ti pavattasamāpattiṃ ārammaṇaṃ katvā.",
  "atk-s0505a:2579_5": "Tarassu oghanti tato pabhuti pavattāya vipassanāya yathānurūpaṃ catubbidhampi oghaṃ tarassu.",
  "atk-s0505a:2579_6": "Kathāhīti kathaṃkathāhi.",
  "atk-s0505a:2579_7": "Taṇhakkhayaṃ nattamahābhipassāti rattindivaṃ nibbānaṃ vibhūtaṃ katvā passa.",
  "atk-s0505a:2579_8": "Etenassa diṭṭhadhammasukhavihāraṃ katheti.",
  "atk-s0505a:2580_0": "1078- 9.",
  "atk-s0505a:2580_1": "Idāni “kāme pahāyā”ti sutvā vikkhambhanavasena attanā pahīne kāme sampassamāno “sabbesū”ti gāthamāha.",
  "atk-s0505a:2580_2": "Tattha hitvā maññanti aññaṃ tato heṭṭhā chabbidhampi samāpattiṃ hitvā.",
  "atk-s0505a:2580_3": "Saññāvimokkhe parameti sattasu saññāvimokkhesu uttame ākiñcaññāyatane.",
  "atk-s0505a:2580_4": "Tiṭṭhe nu so tattha anānuyāyīti so puggalo tattha ākiñcaññāyatanabrahmaloke avigacchamāno tiṭṭheyya nūti pucchati.",
  "atk-s0505a:2580_5": "Athassa bhagavā saṭṭhikappasahassamattaṃyeva ṭhānaṃ anujānanto tatiyagāthamāha.",
  "atk-s0505a:2581_0": "1080.",
  "atk-s0505a:2581_1": "Evaṃ tassa tattha ṭhānaṃ sutvā idānissa sassatucchedabhāvaṃ pucchanto “tiṭṭhe ce”ti gāthamāha.",
  "atk-s0505a:2581_2": "Tattha pūgampi vassānanti anekasaṅkhyampi vassānaṃ,",
  "atk-s0505a:2581_3": "gaṇarāsinti attho.",
  "atk-s0505a:2581_4": "“Pūgampi vassānī”tipi pāṭho,",
  "atk-s0505a:2581_5": "tattha vibhattibyattayena sāmivacanassa paccattavacanaṃ kattabbaṃ,",
  "atk-s0505a:2581_6": "pūganti vā etassa bahūnīti attho vattabbo.",
  "atk-s0505a:2581_7": "“Pūgānī”ti vāpi paṭhanti,",
  "atk-s0505a:2581_8": "purimapāṭhoyeva sabbasundaro.",
  "atk-s0505a:2581_9": "Tattheva so sīti siyā vimuttoti so puggalo tatthevākiñcaññāyatane nānādukkhehi vimutto sītibhāvappatto bhaveyya,",
  "atk-s0505a:2581_10": "nibbānappatto sassato hutvā tiṭṭheyyāti adhippāyo.",
  "atk-s0505a:2581_11": "Cavetha viññāṇaṃ tathāvidhassāti udāhu tathāvidhassa viññāṇaṃ anupādāya parinibbāyeyyāti ucchedaṃ pucchati,",
  "atk-s0505a:2581_12": "paṭisandhiggahaṇatthaṃ vāpi bhaveyyāti paṭisandhimpi tassa pucchati.",
  "atk-s0505a:2582_0": "1081.",
  "atk-s0505a:2582_1": "Athassa bhagavā ucchedasassataṃ anupagamma tattha uppannassa ariyasāvakassa anupādāya parinibbānaṃ dassento “accī yathā”ti gāthamāha.",
  "atk-s0505a:2582_2": "Tattha atthaṃ paletīti atthaṃ gacchati.",
  "atk-s0505a:2582_3": "Na upeti saṅkhanti “asukaṃ nāma disaṃ gato”ti vohāraṃ na gacchati.",
  "atk-s0505a:2582_4": "Evaṃ munī nāmakāyā vimuttoti evaṃ tattha uppanno sekkhamuni pakatiyā pubbeva rūpakāyā vimutto tattha",
  "atk-s0505a:2582_5": "catutthamaggaṃ nibbattetvā dhammakāyassa pariññātattā puna nāmakāyāpi vimutto ubhatobhāgavimutto khīṇāsavo",
  "atk-s0505a:2582_6": "hutvā anupādāparinibbānasaṅkhātaṃ atthaṃ paleti,",
  "atk-s0505a:2582_7": "na upeti saṅkhaṃ “khattiyo vā brāhmaṇo vā”ti evamādikaṃ.",
  "atk-s0505a:2583_0": "1082.",
  "atk-s0505a:2583_1": "Idāni “atthaṃ paletī”ti sutvā tassa yoniso atthaṃ asallakkhento “atthaṅgato so”ti gāthamāha.",
  "atk-s0505a:2583_2": "Tassattho –",
  "atk-s0505a:2583_3": "so atthaṅgato udāhu natthi,",
  "atk-s0505a:2583_4": "udāhu ve sassatiyā sassatabhāvena arogo avipariṇāmadhammo soti evaṃ taṃ me munī sādhu viyākarohi.",
  "atk-s0505a:2583_5": "Kiṃ kāraṇaṃ?",
  "atk-s0505a:2583_6": "Tathā hi te vidito esa dhammoti.",
  "atk-s0505a:2584_0": "1083.",
  "atk-s0505a:2584_1": "Athassa bhagavā tathā avattabbataṃ dassento “atthaṅgatassā”ti gāthamāha.",
  "atk-s0505a:2584_2": "Tattha atthaṅgatassāti anupādāparinibbutassa.",
  "atk-s0505a:2584_3": "Na pamāṇamatthīti rūpādippamāṇaṃ natthi.",
  "atk-s0505a:2584_4": "Yena naṃ vajjunti yena rāgādinā naṃ vadeyyuṃ.",
  "atk-s0505a:2584_5": "Sabbesu dhammesūti sabbesu khandhādidhammesu.",
  "atk-s0505a:2584_6": "Sesaṃ sabbattha pākaṭameva.",
  "atk-s0505a:2585_0": "Evaṃ bhagavā imaṃ suttaṃ arahattanikūṭeneva desesi.",
  "atk-s0505a:2585_1": "Desanāpariyosāne ca vuttasadiso eva dhammābhisamayo ahosīti.",
  "atk-s0505a:2586_0": "Paramatthajotikāya khuddaka-aṭṭhakathāya",
  "atk-s0505a:2587_0": "Suttanipāta-aṭṭhakathāya upasīvasuttavaṇṇanā niṭṭhitā.",
  "atk-s0505a:2588_0": "7. Nandasuttavaṇṇanā",
  "atk-s0505a:2589_0": "1084- 5.",
  "atk-s0505a:2589_1": "Santi loketi nandasuttaṃ.",
  "atk-s0505a:2589_2": "Tattha paṭhamagāthāya attho –",
  "atk-s0505a:2589_3": "loke khattiyādayo janā ājīvakanigaṇṭhādike sandhāya “santi munayo”ti vadanti,",
  "atk-s0505a:2589_4": "tayidaṃ kathaṃsūti kiṃ nu kho te samāpattiñāṇādinā ñāṇena uppannattā ñāṇūpapannaṃ no muniṃ vadanti,",
  "atk-s0505a:2589_5": "evaṃvidhaṃ nu vadanti,",
  "atk-s0505a:2589_6": "udāhu ve nānappakārakena lūkhajīvitasaṅkhātena jīvitenūpapannanti athassa bhagavā tadubhayaṃ paṭikkhipitvā muniṃ dassento “na diṭṭhiyā”ti gāthamāha.",
  "atk-s0505a:2590_0": "1086- 7.",
  "atk-s0505a:2590_1": "Idāni “diṭṭhādīhi suddhī”ti vadantānaṃ vāde kaṅkhāpahānatthaṃ “ye kecime”ti pucchati.",
  "atk-s0505a:2590_2": "Tattha anekarūpenāti kotūhalamaṅgalādinā.",
  "atk-s0505a:2590_3": "Tattha yatā carantāti tattha sakāya diṭṭhiyā guttā viharantā.",
  "atk-s0505a:2590_4": "Athassa tathā suddhiabhāvaṃ dīpento bhagavā dutiyaṃ gāthamāha.",
  "atk-s0505a:2591_0": "1088- 90.",
  "atk-s0505a:2591_1": "Evaṃ “nātariṃsū”ti sutvā idāni yo atari,",
  "atk-s0505a:2591_2": "taṃ sotukāmo “ye kecime”ti pucchati.",
  "atk-s0505a:2591_3": "Athassa bhagavā oghatiṇṇamukhena jātijarātiṇṇe dassento tatiyaṃ gāthamāha.",
  "atk-s0505a:2591_4": "Tattha nivutāti ovuṭā pariyonaddhā.",
  "atk-s0505a:2591_5": "Yesīdhāti yesu idha.",
  "atk-s0505a:2591_6": "Ettha ca su-",
  "atk-s0505a:2591_7": "iti nipātamattaṃ.",
  "atk-s0505a:2591_8": "Taṇhaṃ pariññāyāti tīhi pariññāhi taṇhaṃ parijānitvā.",
  "atk-s0505a:2591_9": "Sesaṃ sabbattha pubbe vuttanayattā pākaṭameva.",
  "atk-s0505a:2592_0": "Evaṃ bhagavā arahattanikūṭeneva desanaṃ niṭṭhāpesi,",
  "atk-s0505a:2592_1": "desanāpariyosāne pana nando bhagavato bhāsitaṃ abhinandamāno “etābhinandāmī”ti gāthamāha.",
  "atk-s0505a:2592_2": "Idhāpi ca pubbe vuttasadiso eva dhammābhisamayo ahosīti.",
  "atk-s0505a:2593_0": "Paramatthajotikāya khuddaka-aṭṭhakathāya",
  "atk-s0505a:2594_0": "Suttanipāta-aṭṭhakathāya nandasuttavaṇṇanā niṭṭhitā.",
  "atk-s0505a:2595_0": "8. Hemakasuttavaṇṇanā",
  "atk-s0505a:2596_0": "1091- 4.",
  "atk-s0505a:2596_1": "Ye me pubbeti hemakasuttaṃ.",
  "atk-s0505a:2596_2": "Tattha ye me pubbe viyākaṃsūti ye bāvariādayo pubbe mayhaṃ sakaṃ laddhiṃ viyākaṃsu.",
  "atk-s0505a:2596_3": "Huraṃ gotamasāsanāti gotamasāsanā pubbataraṃ.",
  "atk-s0505a:2596_4": "Sabbaṃ taṃ takkavaḍḍhananti sabbaṃ taṃ kāmavitakkādivaḍḍhanaṃ.",
  "atk-s0505a:2596_5": "Taṇhānigghātananti taṇhāvināsanaṃ.",
  "atk-s0505a:2596_6": "Athassa bhagavā taṃ dhammaṃ ācikkhanto “idhā”ti gāthādvayamāha.",
  "atk-s0505a:2596_7": "Tattha etadaññāya ye satāti etaṃ nibbānapadamaccutaṃ “sabbe saṅkhārā aniccā”tiādinā nayena vipassantā",
  "atk-s0505a:2596_8": "anupubbena jānitvā ye kāyānupassanāsatiādīhi satā.",
  "atk-s0505a:2596_9": "Diṭṭhadhammābhinibbutāti viditadhammattā,",
  "atk-s0505a:2596_10": "diṭṭhadhammattā,",
  "atk-s0505a:2596_11": "rāgādinibbānena ca abhinibbutā.",
  "atk-s0505a:2596_12": "Sesaṃ sabbattha pākaṭameva.",
  "atk-s0505a:2597_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2597_1": "Desanāpariyosāne ca pubbasadiso eva dhammābhisamayo ahosīti.",
  "atk-s0505a:2598_0": "Paramatthajotikāya khuddaka-aṭṭhakathāya",
  "atk-s0505a:2599_0": "Suttanipāta-aṭṭhakathāya hemakasuttavaṇṇanā niṭṭhitā.",
  "atk-s0505a:2600_0": "9. Todeyyasuttavaṇṇanā",
  "atk-s0505a:2601_0": "1095.",
  "atk-s0505a:2601_1": "Yasmiṃ kāmāti todeyyasuttaṃ.",
  "atk-s0505a:2601_2": "Tattha vimokkho tassa kīdisoti tassa kīdiso vimokkho icchitabboti pucchati.",
  "atk-s0505a:2601_3": "Idāni tassa aññavimokkhābhāvaṃ dassento bhagavā dutiyaṃ gāthamāha.",
  "atk-s0505a:2601_4": "Tattha vimokkho tassa nāparoti tassa añño vimokkho natthi.",
  "atk-s0505a:2602_0": "1097- 8.",
  "atk-s0505a:2602_1": "Evaṃ “taṇhakkhayo eva vimokkho”ti vuttepi tamatthaṃ asallakkhento “nirāsaso so uda āsasāno”ti puna pucchati.",
  "atk-s0505a:2602_2": "Tattha uda paññakappīti udāhu samāpattiñāṇādinā ñāṇena taṇhākappaṃ vā diṭṭhikappaṃ vā kappayati.",
  "atk-s0505a:2602_3": "Athassa bhagavā taṃ ācikkhanto dutiyaṃ gāthamāha.",
  "atk-s0505a:2602_4": "Tattha kāmabhaveti kāme ca bhave ca.",
  "atk-s0505a:2602_5": "Sesaṃ sabbattha pākaṭameva.",
  "atk-s0505a:2603_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2603_1": "Desanāpariyosāne ca pubbasadiso eva dhammābhisamayo ahosīti.",
  "atk-s0505a:2604_0": "Paramatthajotikāya khuddaka-aṭṭhakathāya",
  "atk-s0505a:2605_0": "Suttanipāta-aṭṭhakathāya todeyyasuttavaṇṇanā niṭṭhitā.",
  "atk-s0505a:2606_0": "10. Kappasuttavaṇṇanā",
  "atk-s0505a:2607_0": "1099.",
  "atk-s0505a:2607_1": "Majjhe sarasminti kappasuttaṃ.",
  "atk-s0505a:2607_2": "Tattha majjhe sarasminti purimapacchimakoṭipaññāṇābhāvato majjhabhūte saṃsāreti vuttaṃ hoti.",
  "atk-s0505a:2607_3": "Tiṭṭhatanti tiṭṭhamānānaṃ.",
  "atk-s0505a:2607_4": "Yathāyidaṃ nāparaṃ siyāti yathā idaṃ dukkhaṃ puna na bhaveyya.",
  "atk-s0505a:2608_0": "1101- 2.",
  "atk-s0505a:2608_1": "Athassa bhagavā tamatthaṃ byākaronto tisso gāthāyo abhāsi.",
  "atk-s0505a:2608_2": "Tattha akiñcananti kiñcanapaṭipakkhaṃ.",
  "atk-s0505a:2608_3": "Anādānanti ādānapaṭipakkhaṃ,",
  "atk-s0505a:2608_4": "kiñcanādānavūpasamanti vuttaṃ hoti.",
  "atk-s0505a:2608_5": "Anāparanti aparapaṭibhāgadīpavirahitaṃ,",
  "atk-s0505a:2608_6": "seṭṭhanti vuttaṃ hoti.",
  "atk-s0505a:2608_7": "Na te mārassa paddhagūti te mārassa paddhacarā paricārakā sissā na honti.",
  "atk-s0505a:2608_8": "Sesaṃ sabbattha pākaṭameva.",
  "atk-s0505a:2609_0": "Evaṃ bhagavā imampi suttaṃ arahattanikūṭeneva desesi desanāpariyosāne ca pubbasadiso eva dhammābhisamayo ahosīti.",
  "atk-s0505a:2610_0": "Paramatthajotikāya khuddaka-aṭṭhakathāya",
  "atk-s0505a:2611_0": "Suttanipāta-aṭṭhakathāya kappasuttavaṇṇanā niṭṭhitā.",
  "atk-s0505a:2612_0": "11. Jatukaṇṇisuttavaṇṇanā",
  "atk-s0505a:2613_0": "1103- 4.",
  "atk-s0505a:2613_1": "Sutvānahanti jatukaṇṇisuttaṃ.",
  "atk-s0505a:2613_2": "Tattha sutvānahaṃ vīramakāmakāminti ahaṃ “itipi so bhagavā”tiādinā nayena vīraṃ kāmānaṃ akāmanato akāmakāmiṃ buddhaṃ sutvā.",
  "atk-s0505a:2613_3": "Akāmamāgamanti nikkāmaṃ bhagavantaṃ pucchituṃ āgatomhi.",
  "atk-s0505a:2613_4": "Sahajanettāti sahajātasabbaññutaññāṇacakkhu.",
  "atk-s0505a:2613_5": "Yathātacchanti yathātathaṃ.",
  "atk-s0505a:2613_6": "Brūhi meti puna yācanto bhaṇati.",
  "atk-s0505a:2613_7": "Yācanto hi sahassakkhattumpi bhaṇeyya,",
  "atk-s0505a:2613_8": "ko pana vādo dvikkhattuṃ.",
  "atk-s0505a:2613_9": "Tejī tejasāti tejena samannāgato tejasā abhibhuyya.",
  "atk-s0505a:2613_10": "Yamahaṃ vijaññaṃ jātijarāya idha vippahānanti yamahaṃ jātijarānaṃ pahānabhūtaṃ dhammaṃ idheva jāneyyaṃ.",
  "atk-s0505a:2614_0": "1105- 7.",
  "atk-s0505a:2614_1": "Athassa bhagavā taṃ dhammamācikkhanto tisso gāthāyo abhāsi.",
  "atk-s0505a:2614_2": "Tattha nekkhammaṃ daṭṭhu khematoti nibbānañca nibbānagāminiñca paṭipadaṃ “khema”nti disvā.",
  "atk-s0505a:2614_3": "Uggahitanti taṇhādiṭṭhivasena gahitaṃ.",
  "atk-s0505a:2614_4": "Nirattaṃ vāti nirassitabbaṃ vā,",
  "atk-s0505a:2614_5": "muñcitabbanti vuttaṃ hoti.",
  "atk-s0505a:2614_6": "Mā te vijjitthāti mā te ahosi.",
  "atk-s0505a:2614_7": "Kiñcananti rāgādikiñcanaṃ vāpi te mā vijjittha.",
  "atk-s0505a:2614_8": "Pubbeti atīte saṅkhāre ārabbha uppannakilesā.",
  "atk-s0505a:2614_9": "Brāhmaṇāti bhagavā jatukaṇṇiṃ ālapati.",
  "atk-s0505a:2614_10": "Sesaṃ sabbattha pākaṭameva.",
  "atk-s0505a:2615_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2615_1": "Desanāpariyosāne ca pubbasadiso eva dhammābhisamayo ahosīti.",
  "atk-s0505a:2616_0": "Paramatthajotikāya khuddaka-aṭṭhakathāya",
  "atk-s0505a:2617_0": "Suttanipāta-aṭṭhakathāya jatukaṇṇisuttavaṇṇanā niṭṭhitā.",
  "atk-s0505a:2618_0": "12. Bhadrāvudhasuttavaṇṇanā",
  "atk-s0505a:2619_0": "1108- 9.",
  "atk-s0505a:2619_1": "Okañjahanti bhadrāvudhasuttaṃ.",
  "atk-s0505a:2619_2": "Tattha okañjahanti ālayaṃ jahaṃ.",
  "atk-s0505a:2619_3": "Taṇhacchidanti chataṇhākāyacchidaṃ.",
  "atk-s0505a:2619_4": "Anejanti lokadhammesu nikkampaṃ.",
  "atk-s0505a:2619_5": "Nandiñjahanti anāgatarūpādipatthanājahaṃ.",
  "atk-s0505a:2619_6": "Ekā eva hi taṇhā thutivasena idha nānappakārato vuttā.",
  "atk-s0505a:2619_7": "Kappañjahanti duvidhakappajahaṃ.",
  "atk-s0505a:2619_8": "Abhiyāceti ativiya yācāmi.",
  "atk-s0505a:2619_9": "Sutvāna nāgassa apanamissanti itoti nāgassa tava bhagavā vacanaṃ sutvā ito pāsāṇakacetiyato bahū janā pakkamissantīti adhippāyo.",
  "atk-s0505a:2619_10": "Janapadehi saṅgatāti aṅgādīhi janapadehi idha samāgatā.",
  "atk-s0505a:2619_11": "Viyākarohīti dhammaṃ desehi.",
  "atk-s0505a:2620_0": "1110.",
  "atk-s0505a:2620_1": "Athassa āsayānulomena dhammaṃ desento bhagavā dve gāthāyo abhāsi.",
  "atk-s0505a:2620_2": "Tattha ādānataṇhanti rūpādīnaṃ ādāyikaṃ gahaṇataṇhaṃ,",
  "atk-s0505a:2620_3": "taṇhupādānanti vuttaṃ hoti.",
  "atk-s0505a:2620_4": "Yaṃ yañhi lokasmimupādiyantīti etesu uddhādibhedesu yaṃ yaṃ gaṇhanti.",
  "atk-s0505a:2620_5": "Teneva māro anveti jantunti teneva upādānapaccayanibbattakammābhisaṅkhāranibbattavasena paṭisandhikkhandhamāro taṃ sattaṃ anugacchati.",
  "atk-s0505a:2621_0": "1111.",
  "atk-s0505a:2621_1": "Tasmā pajānanti tasmā etamādīnavaṃ aniccādivasena vā saṅkhāre jānanto.",
  "atk-s0505a:2621_2": "Ādānasatte iti pekkhamāno,",
  "atk-s0505a:2621_3": "pajaṃ imaṃ maccudheyye visattanti ādātabbaṭṭhena ādānesu rūpādīsu satte sabbaloke imaṃ pajaṃ maccudheyye laggaṃ pekkhamāno.",
  "atk-s0505a:2621_4": "Ādānasatte vā ādānābhiniviṭṭhe puggale ādānasaṅgahetuñca imaṃ pajaṃ maccudheyye laggaṃ tato vītikkamituṃ",
  "atk-s0505a:2621_5": "asamatthaṃ iti pekkhamāno kiñcanaṃ sabbaloke na uppādiyethāti sesaṃ sabbattha pākaṭameva.",
  "atk-s0505a:2622_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2622_1": "Desanāpariyosāne ca pubbasadiso eva dhammābhisamayo ahosīti.",
  "atk-s0505a:2623_0": "Paramatthajotikāya khuddaka-aṭṭhakathāya",
  "atk-s0505a:2624_0": "Suttanipāta-aṭṭhakathāya bhadrāvudhasuttavaṇṇanā niṭṭhitā.",
  "atk-s0505a:2625_0": "13. Udayasuttavaṇṇanā",
  "atk-s0505a:2626_0": "1112- 3.",
  "atk-s0505a:2626_1": "Jhāyinti udayasuttaṃ.",
  "atk-s0505a:2626_2": "Tattha aññāvimokkhanti paññānubhāvanijjhātaṃ vimokkhaṃ pucchati.",
  "atk-s0505a:2626_3": "Atha bhagavā yasmā udayo catutthajjhānalābhī,",
  "atk-s0505a:2626_4": "tasmāssa paṭiladdhajjhānavasena nānappakārato aññāvimokkhaṃ dassento gāthādvayamāha.",
  "atk-s0505a:2626_5": "Tattha pahānaṃ kāmacchandānanti yamidaṃ paṭhamajjhānaṃ nibbattentassa kāmacchandappahānaṃ,",
  "atk-s0505a:2626_6": "tampi aññāvimokkhaṃ pabrūmi.",
  "atk-s0505a:2626_7": "Evaṃ sabbapadāni yojetabbāni.",
  "atk-s0505a:2627_0": "1114.",
  "atk-s0505a:2627_1": "Upekkhāsatisaṃsuddhanti catutthajjhānaupekkhāsatīhi saṃsuddhaṃ.",
  "atk-s0505a:2627_2": "Dhammatakkapurejavanti iminā tasmiṃ catutthajjhānavimokkhe ṭhatvā jhānaṅgāni vipassitvā adhigataṃ arahattavimokkhaṃ vadati.",
  "atk-s0505a:2627_3": "Arahattavimokkhassa hi maggasampayuttasammāsaṅkappādibhedo dhammatakko purejavo hoti. Tenāha –",
  "atk-s0505a:2627_4": "“dhammatakkapurejava”nti.",
  "atk-s0505a:2627_5": "Avijjāya pabhedananti etameva ca aññāvimokkhaṃ avijjāpabhedanasaṅkhātaṃ nibbānaṃ nissāya jātattā kāraṇopacārena “avijjāya pabhedana”nti pabrūmīti.",
  "atk-s0505a:2628_0": "1115- 6.",
  "atk-s0505a:2628_1": "Evaṃ avijjāpabhedanavacanena vuttaṃ nibbānaṃ sutvā “taṃ kissa vippahānena vuccatī”ti pucchanto “kiṃsu saṃyojano”ti gāthamāha.",
  "atk-s0505a:2628_2": "Tattha kiṃsu saṃyojanoti kiṃ saṃyojano.",
  "atk-s0505a:2628_3": "Vicāraṇanti vicaraṇakāraṇaṃ.",
  "atk-s0505a:2628_4": "Kissassa vippahānenāti kiṃ nāmakassa assa dhammassa vippahānena.",
  "atk-s0505a:2628_5": "Athassa bhagavā tamatthaṃ byākaronto “nandisaṃyojano”ti gāthamāha.",
  "atk-s0505a:2628_6": "Tattha vitakkassāti kāmavitakkādiko vitakko assa.",
  "atk-s0505a:2629_0": "1117- 8.",
  "atk-s0505a:2629_1": "Idāni tassa nibbānassa maggaṃ pucchanto “kathaṃ satassā”ti gāthamāha.",
  "atk-s0505a:2629_2": "Tattha viññāṇanti abhisaṅkhāraviññāṇaṃ.",
  "atk-s0505a:2629_3": "Athassa maggaṃ kathento bhagavā “ajjhattañcā”ti gāthamāha.",
  "atk-s0505a:2629_4": "Tattha evaṃ satassāti evaṃ satassa sampajānassa.",
  "atk-s0505a:2629_5": "Sesaṃ sabbattha pākaṭameva.",
  "atk-s0505a:2630_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2630_1": "Desanāpariyosāne ca pubbasadiso eva dhammābhisamayo ahosīti.",
  "atk-s0505a:2631_0": "Paramatthajotikāya khuddaka-aṭṭhakathāya",
  "atk-s0505a:2632_0": "Suttanipāta-aṭṭhakathāya udayasuttavaṇṇanā niṭṭhitā.",
  "atk-s0505a:2633_0": "14. Posālasuttavaṇṇanā",
  "atk-s0505a:2634_0": "1119- 20.",
  "atk-s0505a:2634_1": "Yo atītanti posālasuttaṃ.",
  "atk-s0505a:2634_2": "Tattha yo atītaṃ ādisatīti yo bhagavā attano ca paresañca “ekampi jāti”ntiādibhedaṃ atītaṃ ādisati.",
  "atk-s0505a:2634_3": "Vibhūtarūpasaññissāti samatikkantarūpasaññissa.",
  "atk-s0505a:2634_4": "Sabbakāyappahāyinoti tadaṅgavikkhambhanavasena sabbarūpakāyappahāyino,",
  "atk-s0505a:2634_5": "pahīnarūpabhavapaṭisandhikassāti adhippāyo.",
  "atk-s0505a:2634_6": "Natthi kiñcīti passatoti viññāṇābhāvavipassanena “natthi kiñcī”ti passato,",
  "atk-s0505a:2634_7": "ākiñcaññāyatanalābhinoti vuttaṃ hoti.",
  "atk-s0505a:2634_8": "Ñāṇaṃ sakkānupucchāmīti sakkāti bhagavantaṃ ālapanto āha.",
  "atk-s0505a:2634_9": "Tassa puggalassa ñāṇaṃ pucchāmi,",
  "atk-s0505a:2634_10": "kīdisaṃ pucchitabbanti.",
  "atk-s0505a:2634_11": "Kathaṃ neyyoti kathaṃ so netabbo,",
  "atk-s0505a:2634_12": "kathamassa uttariñāṇaṃ uppādetabbanti.",
  "atk-s0505a:2635_0": "1121.",
  "atk-s0505a:2635_1": "Athassa bhagavā tādise puggale attano appaṭihatañāṇataṃ pakāsetvā taṃ ñāṇaṃ byākātuṃ gāthādvayamāha.",
  "atk-s0505a:2635_2": "Tattha viññāṇaṭṭhitiyo sabbā,",
  "atk-s0505a:2635_3": "abhijānaṃ tathāgatoti abhisaṅkhāravasena catasso paṭisandhivasena sattāti evaṃ sabbā viññāṇaṭṭhitiyo abhijānanto tathāgato.",
  "atk-s0505a:2635_4": "Tiṭṭhantamenaṃ jānātīti kammābhisaṅkhāravasena tiṭṭhantaṃ etaṃ puggalaṃ jānāti “āyatiṃ ayaṃ evaṃgatiko bhavissatī”ti.",
  "atk-s0505a:2635_5": "Vimuttanti ākiñcaññāyatanādīsu adhimuttaṃ.",
  "atk-s0505a:2635_6": "Tapparāyaṇanti tammayaṃ.",
  "atk-s0505a:2636_0": "1122.",
  "atk-s0505a:2636_1": "Ākiñcaññasambhavaṃ ñatvāti ākiñcaññāyatanajanakaṃ kammābhisaṅkhāraṃ ñatvā “kinti palibodho aya”nti.",
  "atk-s0505a:2636_2": "Nandī saṃyojanaṃ itīti yā ca tattha arūparāgasaṅkhātā nandī,",
  "atk-s0505a:2636_3": "tañca saṃyojanaṃ iti ñatvā.",
  "atk-s0505a:2636_4": "Tato tattha vipassatīti tato ākiñcaññāyatanasamāpattito vuṭṭhahitvā taṃ samāpattiṃ aniccādivasena vipassati.",
  "atk-s0505a:2636_5": "Etaṃ ñāṇaṃ tathaṃ tassāti etaṃ tassa puggalassa evaṃ vipassato anukkameneva uppannaṃ arahattañāṇaṃ aviparītaṃ.",
  "atk-s0505a:2636_6": "Vusīmatoti vusitavantassa.",
  "atk-s0505a:2636_7": "Sesaṃ sabbattha pākaṭameva.",
  "atk-s0505a:2637_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2637_1": "Desanāpariyosāne ca pubbasadiso eva dhammābhisamayo ahosīti.",
  "atk-s0505a:2638_0": "Paramatthajotikāya khuddaka-aṭṭhakathāya",
  "atk-s0505a:2639_0": "Suttanipāta-aṭṭhakathāya posālasuttavaṇṇanā niṭṭhitā.",
  "atk-s0505a:2640_0": "15. Mogharājasuttavaṇṇanā",
  "atk-s0505a:2641_0": "1123.",
  "atk-s0505a:2641_1": "Dvāhaṃ sakkanti mogharājasuttaṃ.",
  "atk-s0505a:2641_2": "Tattha dvāhanti dve vāre ahaṃ.",
  "atk-s0505a:2641_3": "So hi pubbe ajitasuttassa ca tissametteyyasuttassa ca avasāne dvikkhattuṃ bhagavantaṃ pucchi.",
  "atk-s0505a:2641_4": "Bhagavā panassa indriyaparipākaṃ āgamayamāno na byākāsi. Tenāha –",
  "atk-s0505a:2641_5": "“dvāhaṃ sakkaṃ apucchissa”nti.",
  "atk-s0505a:2641_6": "Yāvatatiyañca devīsi,",
  "atk-s0505a:2641_7": "byākarotīti me sutanti yāvatatiyañca sahadhammikaṃ puṭṭho visuddhidevabhūto isi bhagavā sammāsambuddho byākarotīti evaṃ me sutaṃ.",
  "atk-s0505a:2641_8": "Godhāvarītīreyeva kira so evamassosi. Tenāha –",
  "atk-s0505a:2641_9": "“byākarotīti me suta”nti.",
  "atk-s0505a:2642_0": "1124.",
  "atk-s0505a:2642_1": "Ayaṃ lokoti manussaloko.",
  "atk-s0505a:2642_2": "Paro lokoti taṃ ṭhapetvā avaseso.",
  "atk-s0505a:2642_3": "Sadevakoti brahmalokaṃ ṭhapetvā avaseso upapattidevasammutidevayutto,",
  "atk-s0505a:2642_4": "“brahmaloko sadevako”ti etaṃ vā “sadevake loke”tiādinayanidassanamattaṃ,",
  "atk-s0505a:2642_5": "tena sabbopi tathāvuttappakāro loko veditabbo.",
  "atk-s0505a:2643_0": "1125.",
  "atk-s0505a:2643_1": "Evaṃ abhikkantadassāvinti evaṃ aggadassāviṃ,",
  "atk-s0505a:2643_2": "sadevakassa lokassa ajjhāsayādhimuttigatiparāyaṇādīni passituṃ samatthanti dasseti.",
  "atk-s0505a:2644_0": "1126.",
  "atk-s0505a:2644_1": "Suññato lokaṃ avekkhassūti avasiyapavattasallakkhaṇavasena vā tucchasaṅkhārasamanupassanāvasena vāti dvīhi kāraṇehi suññato lokaṃ passa.",
  "atk-s0505a:2644_2": "Attānudiṭṭhiṃ ūhaccāti sakkāyadiṭṭhiṃ uddharitvā.",
  "atk-s0505a:2644_3": "Sesaṃ sabbattha pākaṭameva.",
  "atk-s0505a:2645_0": "Evaṃ bhagavā imampi suttaṃ arahattanikūṭeneva desesi.",
  "atk-s0505a:2645_1": "Desanāpariyosāne ca vuttasadiso eva dhammābhisamayo ahosīti.",
  "atk-s0505a:2646_0": "Paramatthajotikāya khuddaka-aṭṭhakathāya",
  "atk-s0505a:2647_0": "Suttanipāta-aṭṭhakathāya mogharājasuttavaṇṇanā niṭṭhitā.",
  "atk-s0505a:2648_0": "16. Piṅgiyasuttavaṇṇanā",
  "atk-s0505a:2649_0": "1127.",
  "atk-s0505a:2649_1": "Jiṇṇohamasmīti piṅgiyasuttaṃ.",
  "atk-s0505a:2649_2": "Tattha jiṇṇohamasmi abalo vītavaṇṇoti so kira brāhmaṇo jarābhibhūto vīsavassasatiko jātiyā,",
  "atk-s0505a:2649_3": "dubbalo ca “idha padaṃ karissāmī”ti aññattheva karoti,",
  "atk-s0505a:2649_4": "vinaṭṭhapurimacchavivaṇṇo ca. Tenāha –",
  "atk-s0505a:2649_5": "“jiṇṇohamasmi abalo vītavaṇṇo”ti.",
  "atk-s0505a:2649_6": "Māhaṃ nassaṃ momuho antarāvāti māhaṃ tuyhaṃ dhammaṃ asacchikatvā antarāyeva avidvā hutvā anassiṃ.",
  "atk-s0505a:2649_7": "Jātijarāya idha vippahānanti idheva tava pādamūle pāsāṇake vā cetiya jātijarāya vippahānaṃ nibbānadhammaṃ yamahaṃ vijaññaṃ,",
  "atk-s0505a:2649_8": "taṃ me ācikkha.",
  "atk-s0505a:2650_0": "1128.",
  "atk-s0505a:2650_1": "Idāni yasmā piṅgiyo kāye sāpekkhatāya “jiṇṇohamasmī”ti gāthamāha tenassa bhagavā kāye sinehappahānatthaṃ “disvāna rūpesu vihaññamāne”ti gāthamāha.",
  "atk-s0505a:2650_2": "Tattha rūpesūti rūpahetu rūpapaccayā.",
  "atk-s0505a:2650_3": "Vihaññamāneti kammakāraṇādīhi upahaññamāne.",
  "atk-s0505a:2650_4": "Ruppanti rūpesūti cakkhurogādīhi ca rūpahetuyeva janā ruppanti bādhīyanti.",
  "atk-s0505a:2651_0": "1129- 30.",
  "atk-s0505a:2651_1": "Evaṃ bhagavatā yāva arahattaṃ tāva kathitaṃ paṭipattiṃ sutvāpi piṅgiyo jarādubbalatāya visesaṃ anadhigantvāva",
  "atk-s0505a:2651_2": "puna “disā catasso”ti imāya gāthāya bhagavantaṃ thomento desanaṃ yācati.",
  "atk-s0505a:2651_3": "Athassa bhagavā punapi yāva arahattaṃ,",
  "atk-s0505a:2651_4": "tāva paṭipadaṃ dassento “taṇhādhipanne”ti gāthamāha.",
  "atk-s0505a:2651_5": "Sesaṃ sabbattha pākaṭameva.",
  "atk-s0505a:2652_0": "Imampi suttaṃ bhagavā arahattanikūṭeneva desesi.",
  "atk-s0505a:2652_1": "Desanāpariyosāne ca piṅgiyo anāgāmiphale patiṭṭhāsi.",
  "atk-s0505a:2652_2": "So kira antarantarā cintesi –",
  "atk-s0505a:2652_3": "“evaṃ vicitrapaṭibhānaṃ nāma desanaṃ na labhi mayhaṃ mātulo bāvarī savanāyā”ti.",
  "atk-s0505a:2652_4": "Tena sinehavikkhepena arahattaṃ pāpuṇituṃ nāsakkhi.",
  "atk-s0505a:2652_5": "Antevāsino panassa sahassajaṭilā arahattaṃ pāpuṇiṃsu.",
  "atk-s0505a:2652_6": "Sabbeva iddhimayapattacīvaradharā ehibhikkhavo ahesunti.",
  "atk-s0505a:2653_0": "Paramatthajotikāya khuddaka-aṭṭhakathāya",
  "atk-s0505a:2654_0": "Suttanipāta-aṭṭhakathāya piṅgiyasuttavaṇṇanā niṭṭhitā.",
  "atk-s0505a:2655_0": "Pārāyanatthutigāthāvaṇṇanā",
  "atk-s0505a:2656_0": "Ito paraṃ saṅgītikārā desanaṃ thomentā “idamavoca bhagavā”tiādimāhaṃsu.",
  "atk-s0505a:2656_1": "Tattha idamavocāti idaṃ parāyanaṃ avoca.",
  "atk-s0505a:2656_2": "Paricārakasoḷasānanti bāvarissa paricārakena piṅgiyena saha soḷasannaṃ buddhassa vā bhagavato paricārakānaṃ soḷasannanti paricārakasoḷasannaṃ.",
  "atk-s0505a:2656_3": "Te eva ca brāhmaṇā.",
  "atk-s0505a:2656_4": "Tattha soḷasaparisā pana purato ca pacchato ca vāmapassato ca dakkhiṇapassato ca cha cha yojanāni nisinnā ujukena dvādasayojanikā ahosi.",
  "atk-s0505a:2656_5": "Ajjhiṭṭhoti yācito atthamaññāyāti pāḷiatthamaññāya.",
  "atk-s0505a:2656_6": "Dhammamaññāyāti pāḷimaññāya.",
  "atk-s0505a:2656_7": "Pārāyananti evaṃ imassa dhammapariyāyassa adhivacanaṃ āropetvā tesaṃ brāhmaṇānaṃ nāmāni kittayantā “ajito tissametteyyo…pe…",
  "atk-s0505a:2656_8": "buddhaseṭṭhaṃ upāgamu”nti āhaṃsu.",
  "atk-s0505a:2657_0": "1131- 7.",
  "atk-s0505a:2657_1": "Tattha sampannacaraṇanti nibbānapadaṭṭhānabhūtena pātimokkhasīlādinā sampannaṃ.",
  "atk-s0505a:2657_2": "Isinti mahesiṃ.",
  "atk-s0505a:2657_3": "Sesaṃ pākaṭameva.",
  "atk-s0505a:2657_4": "Tato paraṃ brahmacariyamacariṃsūti maggabrahmacariyaṃ acariṃsu.",
  "atk-s0505a:2657_5": "Tasmā pārāyananti tassa pārabhūtassa nibbānassa ayananti vuttaṃ hoti.",
  "atk-s0505a:2658_0": "Pārāyanānugītigāthāvaṇṇanā",
  "atk-s0505a:2659_0": "1138.",
  "atk-s0505a:2659_1": "Pārāyanamanugāyissanti assa ayaṃ sambandho –",
  "atk-s0505a:2659_2": "bhagavatā hi pārāyane desite soḷasasahassā jaṭilā arahattaṃ pāpuṇiṃsu,",
  "atk-s0505a:2659_3": "avasesānañca cuddasakoṭisaṅkhānaṃ devamanussānaṃ dhammābhisamayo ahosi.",
  "atk-s0505a:2659_4": "Vuttañhetaṃ porāṇehi –",
  "atk-s0505a:2660_0": "“Tato pāsāṇake ramme, pārāyanasamāgame;",
  "atk-s0505a:2661_0": "Amataṃ pāpayī buddho, cuddasa pāṇakoṭiyo”ti.",
  "atk-s0505a:2662_0": "Niṭṭhitāya pana dhammadesanāya tato tato āgatā manussā bhagavato ānubhāvena attano attano gāmanigamādīsveva pāturahesuṃ.",
  "atk-s0505a:2662_1": "Bhagavāpi sāvatthimeva agamāsi paricārakasoḷasādīhi anekehi bhikkhusahassehi parivuto.",
  "atk-s0505a:2662_2": "Tattha piṅgiyo bhagavantaṃ vanditvā āha –",
  "atk-s0505a:2662_3": "“gacchāmahaṃ, bhante,",
  "atk-s0505a:2662_4": "bāvarissa buddhuppādaṃ ārocetuṃ,",
  "atk-s0505a:2662_5": "paṭissutañhi tassa mayā”ti.",
  "atk-s0505a:2662_6": "Atha bhagavatā anuññāto ñāṇagamaneneva godhāvarītīraṃ gantvā pādagamanena assamābhimukho agamāsi.",
  "atk-s0505a:2662_7": "Tamenaṃ bāvarī brāhmaṇo maggaṃ olokento nisinno dūratova khārijaṭādivirahitaṃ bhikkhuvesena āgacchantaṃ disvā “buddho loke uppanno”ti niṭṭhaṃ agamāsi.",
  "atk-s0505a:2662_8": "Sampattañcāpi naṃ pucchi – “kiṃ, piṅgiya,",
  "atk-s0505a:2662_9": "buddho loke uppanno”ti. “Āma, brāhmaṇa, uppanno,",
  "atk-s0505a:2662_10": "pāsāṇake cetiye nisinno amhākaṃ dhammaṃ desesi,",
  "atk-s0505a:2662_11": "tamahaṃ tuyhaṃ desessāmī”ti.",
  "atk-s0505a:2662_12": "Tato bāvarī mahatā sakkārena sapariso taṃ pūjetvā āsanaṃ paññāpesi.",
  "atk-s0505a:2662_13": "Tattha nisīditvā piṅgiyo “pārāyanamanugāyissa”ntiādimāha.",
  "atk-s0505a:2663_0": "Tattha anugāyissanti bhagavatā gītaṃ anugāyissaṃ.",
  "atk-s0505a:2663_1": "Yathāddakkhīti yathā sāmaṃ saccābhisambodhena asādhāraṇañāṇena ca addakkhi.",
  "atk-s0505a:2663_2": "Nikkāmoti pahīnakāmo.",
  "atk-s0505a:2663_3": "“Nikkamo”tipi pāṭho,",
  "atk-s0505a:2663_4": "vīriyavāti attho nikkhanto vā akusalapakkhā.",
  "atk-s0505a:2663_5": "Nibbanoti kilesavanavirahito,",
  "atk-s0505a:2663_6": "taṇhāvirahito eva vā.",
  "atk-s0505a:2663_7": "Kissa hetu musā bhaṇeti yehi kilesehi musā bhaṇeyya,",
  "atk-s0505a:2663_8": "ete tassa pahīnāti dasseti.",
  "atk-s0505a:2663_9": "Etena brāhmaṇassa savane ussāhaṃ janeti.",
  "atk-s0505a:2664_0": "1139- 41.",
  "atk-s0505a:2664_1": "Vaṇṇūpasañhitanti guṇūpasañhitaṃ.",
  "atk-s0505a:2664_2": "Saccavhayoti “buddho”ti sacceneva avhānena nāmena yutto.",
  "atk-s0505a:2664_3": "Brahmeti taṃ brāhmaṇaṃ ālapati.",
  "atk-s0505a:2664_4": "Kubbanakanti parittavanaṃ.",
  "atk-s0505a:2664_5": "Bahupphalaṃ kānanamāvaseyyāti anekaphalādivikatibharitaṃ kānanaṃ āgamma vaseyya.",
  "atk-s0505a:2664_6": "Appadasseti bāvaripabhutike parittapaññe.",
  "atk-s0505a:2664_7": "Mahodadhinti anotattādiṃ mahantaṃ udakarāsiṃ.",
  "atk-s0505a:2665_0": "1142- 4.",
  "atk-s0505a:2665_1": "Yeme pubbeti ye ime pubbe.",
  "atk-s0505a:2665_2": "Tamanudāsinoti tamonudo āsino.",
  "atk-s0505a:2665_3": "Bhūripaññāṇoti ñāṇadhajo.",
  "atk-s0505a:2665_4": "Bhūrimedhasoti vipulapañño.",
  "atk-s0505a:2665_5": "Sandiṭṭhikamakālikanti sāmaṃ passitabbaphalaṃ,",
  "atk-s0505a:2665_6": "na ca kālantare pattabbaphalaṃ.",
  "atk-s0505a:2665_7": "Anītikanti kilesaītivirahitaṃ.",
  "atk-s0505a:2666_0": "1145- 50.",
  "atk-s0505a:2666_1": "Atha naṃ bāvarī āha “kiṃ nu tamhā”ti dve gāthā.",
  "atk-s0505a:2666_2": "Tato piṅgiyo bhagavato santikā avippavāsameva dīpento “nāhaṃ tamhā”tiādimāha.",
  "atk-s0505a:2666_3": "Passāmi naṃ manasā cakkhunāvāti taṃ buddhaṃ ahaṃ cakkhunā viya manasā passāmi.",
  "atk-s0505a:2666_4": "Namassamāno vivasemi rattinti namassamānova rattiṃ atināmemi.",
  "atk-s0505a:2666_5": "Tena teneva natoti yena disābhāgena buddho,",
  "atk-s0505a:2666_6": "tena tenevāhampi nato tanninno tappoṇoti dasseti.",
  "atk-s0505a:2667_0": "1151.",
  "atk-s0505a:2667_1": "Dubbalathāmakassāti appathāmakassa,",
  "atk-s0505a:2667_2": "atha vā dubbalassa dutthāmakassa ca balavīriyahīnassāti vuttaṃ hoti.",
  "atk-s0505a:2667_3": "Teneva kāyo na paletīti teneva dubbalathāmakattena kāyo na gacchati,",
  "atk-s0505a:2667_4": "yena vā buddho,",
  "atk-s0505a:2667_5": "tena na gacchati.",
  "atk-s0505a:2667_6": "“Na paretī”tipi pāṭho,",
  "atk-s0505a:2667_7": "so evattho.",
  "atk-s0505a:2667_8": "Tatthāti buddhassa santike.",
  "atk-s0505a:2667_9": "Saṅkappayantāyāti saṅkappagamanena.",
  "atk-s0505a:2667_10": "Tena yuttoti yena buddho,",
  "atk-s0505a:2667_11": "tena yutto payutto anuyuttoti dasseti.",
  "atk-s0505a:2668_0": "1152.",
  "atk-s0505a:2668_1": "Paṅke sayānoti kāmakaddame sayamāno.",
  "atk-s0505a:2668_2": "Dīpā dīpaṃ upaplavinti satthārādito satthārādiṃ abhigacchiṃ.",
  "atk-s0505a:2668_3": "Athaddasāsiṃ sambuddhanti sohaṃ evaṃ duddiṭṭhiṃ gahetvā anvāhiṇḍanto atha pāsāṇake cetiye buddhamaddakkhiṃ.",
  "atk-s0505a:2669_0": "1153.",
  "atk-s0505a:2669_1": "Imissā gāthāya avasāne piṅgiyassa ca bāvarissa ca indriyaparipākaṃ viditvā bhagavā sāvatthiyaṃ ṭhitoyeva suvaṇṇobhāsaṃ muñci.",
  "atk-s0505a:2669_2": "Piṅgiyo bāvarissa buddhaguṇe vaṇṇayanto nisinno eva taṃ obhāsaṃ disvā “kiṃ ida”nti vilokento bhagavantaṃ",
  "atk-s0505a:2669_3": "attano purato ṭhitaṃ viya disvā bāvaribrāhmaṇassa “buddho āgato”ti ārocesi,",
  "atk-s0505a:2669_4": "brāhmaṇo uṭṭhāyāsanā añjaliṃ paggahetvā aṭṭhāsi.",
  "atk-s0505a:2669_5": "Bhagavāpi obhāsaṃ pharitvā brāhmaṇassa attānaṃ dassento ubhinnampi sappāyaṃ viditvā piṅgiyameva ālapamāno “yathā ahū vakkalī”ti imaṃ gāthamabhāsi.",
  "atk-s0505a:2670_0": "Tassattho –",
  "atk-s0505a:2670_1": "yathā vakkalitthero saddhādhimutto ahosi,",
  "atk-s0505a:2670_2": "saddhādhurena ca arahattaṃ pāpuṇi.",
  "atk-s0505a:2670_3": "Yathā ca soḷasannaṃ eko bhadrāvudho nāma yathā ca āḷavi gotamo,",
  "atk-s0505a:2670_4": "evameva tvampi pamuñcassu saddhaṃ.",
  "atk-s0505a:2670_5": "Tato saddhāya adhimuccanto “sabbe saṅkhārā aniccā”tiādinā nayena vipassanaṃ ārabhitvā maccudheyyassa",
  "atk-s0505a:2670_6": "pāraṃ nibbānaṃ gamissasīti arahattanikūṭeneva desanaṃ niṭṭhāpesi.",
  "atk-s0505a:2670_7": "Desanāpariyosāne piṅgiyo arahatte bāvarī anāgāmiphale patiṭṭhahi.",
  "atk-s0505a:2670_8": "Bāvaribrāhmaṇassa sissā pana pañcasatā sotāpannā ahesuṃ.",
  "atk-s0505a:2671_0": "1154- 5.",
  "atk-s0505a:2671_1": "Idāni piṅgiyo attano pasādaṃ pavedento “esa bhiyyo”tiādimāha.",
  "atk-s0505a:2671_2": "Tattha paṭibhānavāti paṭibhānapaṭisambhidāya upeto.",
  "atk-s0505a:2671_3": "Adhideve abhiññāyāti adhidevakare dhamme ñatvā.",
  "atk-s0505a:2671_4": "Parovaranti hīnapaṇītaṃ,",
  "atk-s0505a:2671_5": "attano ca parassa ca adhidevattakaraṃ sabbaṃ dhammajātaṃ vedīti vuttaṃ hoti.",
  "atk-s0505a:2671_6": "Kaṅkhīnaṃ paṭijānatanti kaṅkhīnaṃyeva sataṃ “nikkaṅkhamhā”ti paṭijānantānaṃ.",
  "atk-s0505a:2672_0": "1156.",
  "atk-s0505a:2672_1": "Asaṃhīranti rāgādīhi asaṃhāriyaṃ.",
  "atk-s0505a:2672_2": "Asaṃkuppanti akuppaṃ avipariṇāmadhammaṃ.",
  "atk-s0505a:2672_3": "Dvīhipi padehi nibbānaṃ bhaṇati.",
  "atk-s0505a:2672_4": "Addhā gamissāmīti ekaṃseneva taṃ anupādisesaṃ nibbānadhātuṃ gamissāmi.",
  "atk-s0505a:2672_5": "Na mettha kaṅkhāti natthi me ettha nibbāne kaṅkhā.",
  "atk-s0505a:2672_6": "Evaṃ maṃ dhārehi adhimuttacittanti piṅgiyo “evameva tvampi pamuñcassu saddha”nti.",
  "atk-s0505a:2672_7": "Iminā bhagavato ovādena attani saddhaṃ uppādetvā saddhādhureneva ca vimuñcitvā taṃ saddhādhimuttataṃ pakāsento bhagavantaṃ āha –",
  "atk-s0505a:2672_8": "“evaṃ maṃ dhārehi adhimuttacitta”nti.",
  "atk-s0505a:2672_9": "Ayamettha adhippāyo “yathā maṃ tvaṃ avaca,",
  "atk-s0505a:2672_10": "evameva adhimuttaṃ dhārehī”ti.",
  "atk-s0505a:2673_0": "Iti paramatthajotikāya khuddaka-aṭṭhakathāya",
  "atk-s0505a:2674_0": "Suttanipāta-aṭṭhakathāya soḷasabrāhmaṇasuttavaṇṇanā niṭṭhitā.",
  "atk-s0505a:2675_0": "Niṭṭhito ca pañcamo vaggo atthavaṇṇanānayato, nāmena",
  "atk-s0505a:2676_0": "Pārāyanavaggoti.",
  "atk-s0505a:2677_0": "Nigamanakathā",
  "atk-s0505a:2678_0": "Ettāvatā ca yaṃ vuttaṃ –",
  "atk-s0505a:2679_0": "“Uttamaṃ vandaneyyānaṃ, vanditvā ratanattayaṃ;",
  "atk-s0505a:2680_0": "Yo khuddakanikāyamhi, khuddācārappahāyinā.",
  "atk-s0505a:2681_0": "“Desito lokanāthena, lokanittharaṇesinā;",
  "atk-s0505a:2682_0": "Tassa suttanipātassa, karissāmatthavaṇṇana”nti.",
  "atk-s0505a:2683_0": "Ettha uragavaggādipañcavaggasaṅgahitassa uragasuttādisattatisuttappabhedassa suttanipātassa atthavaṇṇanā katā hoti.",
  "atk-s0505a:2683_1": "Tenetaṃ vuccati –",
  "atk-s0505a:2684_0": "“Imaṃ suttanipātassa, karontenatthavaṇṇanaṃ;",
  "atk-s0505a:2685_0": "Saddhammaṭṭhitikāmena, yaṃ pattaṃ kusalaṃ mayā.",
  "atk-s0505a:2686_0": "“Tassānubhāvato khippaṃ, dhamme ariyappavedite;",
  "atk-s0505a:2687_0": "Vuḍḍhiṃ virūḷhiṃ vepullaṃ, pāpuṇātu ayaṃ jano”ti.",
  "atk-s0505a:2688_0": "(Pariyattippamāṇato catucattālīsamattā bhāṇavārā.)",
  "atk-s0505a:2689_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-s0505a:2689_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "atk-s0505a:2689_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-s0505a:2689_3": "vādīvarena mahākavinā chaḷabhiññāpaṭisambhidādippabhedaguṇapaṭimaṇḍite uttarimanussadhamme suppatiṭṭhitabuddhīnaṃ",
  "atk-s0505a:2689_4": "theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā buddhaghosoti",
  "atk-s0505a:2689_5": "garūhi gahitanāmadheyyena therena katā ayaṃ paramatthajotikā nāma suttanipāta-",
  "atk-s0505a:2689_6": "aṭṭhakathā –",
  "atk-s0505a:2690_0": "Tāva tiṭṭhatu lokasmiṃ, lokanittharaṇesinaṃ;",
  "atk-s0505a:2691_0": "Dassentī kulaputtānaṃ, nayaṃ paññāvisuddhiyā.",
  "atk-s0505a:2692_0": "Yāva buddhoti nāmampi, suddhacittassa tādino;",
  "atk-s0505a:2693_0": "Lokamhi lokajeṭṭhassa, pavattati mahesinoti.",
  "atk-s0505a:2694_0": "Suttanipāta-atthavaṇṇanā niṭṭhitā."
}