{
  "tika-s0304t0:0_0": "Namo tassa bhagavato arahato sammāsambuddhassa",
  "tika-s0304t0:1_0": "Saṃyuttanikāye",
  "tika-s0304t0:2_0": "1. Aniccavaggo",
  "tika-s0304t0:3_0": "1. Ajjhattāniccasuttavaṇṇanā",
  "tika-s0304t0:4_0": "1.",
  "tika-s0304t0:4_1": "Cakkhatīti cakkhu, ñāṇaṃ,",
  "tika-s0304t0:4_2": "yathāsabhāvato ārammaṇassa jānanena samavisamaṃ ācikkhantaṃ viya pavattatīti attho.",
  "tika-s0304t0:4_3": "Tathā maṃsacakkhu.",
  "tika-s0304t0:4_4": "Tampi hi rūpadassane cakkhatīti cakkhu.",
  "tika-s0304t0:4_5": "Buddhānaṃyeva cakkhūti buddhacakkhu,",
  "tika-s0304t0:4_6": "asādhāraṇato hi sattasantānesu sassatucchedadiṭṭhi anulomikañāṇayathābhūtañāṇānañceva kāmarāgānusayādīnañca",
  "tika-s0304t0:4_7": "yāthāvato vibhāvitañāṇaṃ āsayānusayañāṇaṃ indriyaparopariyattañāṇañca.",
  "tika-s0304t0:4_8": "Heṭṭhimā tayo maggā catusaccadhammesu vuttākārena pavattiyā dhamme cakkhūti dhammacakkhu,",
  "tika-s0304t0:4_9": "tathā tesaṃ phalāni taṃtaṃpaṭipakkhesu paṭippassaddhipahānavasena pavattanato.",
  "tika-s0304t0:4_10": "Samantato sabbadhammesu cakkhukiccasādhanato samantacakkhu,",
  "tika-s0304t0:4_11": "sabbaññutaññāṇaṃ.",
  "tika-s0304t0:4_12": "Dibbavihārasannissayena laddhabbato devānaṃ dibbacakkhu viyāti taṃ dibbacakkhu,",
  "tika-s0304t0:4_13": "abhiññāviseso.",
  "tika-s0304t0:4_14": "Ālokaṃ vaḍḍhetvā rūpadassanato “ālokapharaṇenā”ti vuttaṃ.",
  "tika-s0304t0:4_15": "“Idaṃ dukkhaṃ ariyasaccanti me,",
  "tika-s0304t0:4_16": "bhikkhave,",
  "tika-s0304t0:4_17": "pubbe ananussutesu dhammesu cakkhuṃ udapādī”tiādinā nayena āgatattā catusaccaparicchedakañāṇaṃ “paññācakkhū”ti vuttaṃ.",
  "tika-s0304t0:4_18": "Tadidaṃ “vipassanāñāṇa”nti vadanti,",
  "tika-s0304t0:4_19": "“vipassanāmaggaphalapaccavekkhaṇañāṇānī”ti apare.",
  "tika-s0304t0:5_0": "Paccayabhūtehi etehi abhisambharīyantīti sambhārā,",
  "tika-s0304t0:5_1": "upatthambhabhūtā catusamuṭṭhānikarūpā.",
  "tika-s0304t0:5_2": "Saha sambhārehīti sasambhāraṃ.",
  "tika-s0304t0:5_3": "Mahābhūtānaṃ upādāya pasīdatīti pasādo.",
  "tika-s0304t0:5_4": "Akkhikūpake akkhipaṭalehīti ubhohi akkhidalehi.",
  "tika-s0304t0:5_5": "Sambhavoti āpodhātumeva sambhavabhūtamāha.",
  "tika-s0304t0:5_6": "Idha “terasa sambhārā”ti vuttaṃ.",
  "tika-s0304t0:5_7": "Aṭṭhasāliniyaṃ pana saṇṭhānena saddhiṃ “cuddasa sambhārā”ti āgataṃ.",
  "tika-s0304t0:5_8": "Tattha saṇṭhānanti vaṇṇāyatanameva parimaṇḍalādisaṇṭhānabhūtaṃ.",
  "tika-s0304t0:5_9": "Visuṃ vacanaṃ pana nesaṃ tathābhūtānaṃ atathābhūtānañca āpodhātuvaṇṇāyatanānaṃ yathāvutte maṃsapiṇḍe vijjamānattā.",
  "tika-s0304t0:5_10": "Sambhavassa catudhātunissitehi saha vuttassa dhātuttayanissitatā yojetabbā.",
  "tika-s0304t0:5_11": "Diṭṭhimaṇḍaleti abhimukhaṃ ṭhitānaṃ paṭibimbapaññāyanaṭṭhānabhūte cakkhusaññitāya diṭṭhiyā pavattiṭṭhānabhūte maṇḍale.",
  "tika-s0304t0:5_12": "Sanniviṭṭhanti etena cakkhupasādassa anekakalāpagatabhāvo dassito.",
  "tika-s0304t0:5_13": "Tathā hi so satta akkhipaṭalāni abhibyāpetvā vattati.",
  "tika-s0304t0:5_14": "Yasmā so satta akkhipaṭalāni byāpetvā ṭhitehi attano nissayabhūtehi katūpakāraṃ taṃnissiteheva āyuvaṇṇādīhi",
  "tika-s0304t0:5_15": "anupālitaparivāritaṃ tisantatirūpasamuṭṭhāpakehi utucittāhārehi upatthambhiyamānaṃ hutvā tiṭṭhati.",
  "tika-s0304t0:5_16": "Rūpadassanasamatthanti attānaṃ nissāya pavattaviññāṇassa vasena rūpāyatanadassanasamatthaṃ.",
  "tika-s0304t0:5_17": "Vitthārakathāti tassa cakkhuno sotādīnañca hetupaccayādivasena ceva lakkhaṇādivasena ca vitthārakathā.",
  "tika-s0304t0:6_0": "Sammasanacāracittanti vipassanāya pavattiṭṭhānabhūtaṃ vipassitabbaṃ cittaṃ.",
  "tika-s0304t0:6_1": "Keci “vipassanupagatakiriyamayacitta”nti vadanti,",
  "tika-s0304t0:6_2": "taṃ tesaṃ matimattaṃ.",
  "tika-s0304t0:6_3": "Tīṇi lakkhaṇāni dassetvā vipassanaṃ ussukkāpetvā arahattassa pāpanavasena desanāya pavattattā.",
  "tika-s0304t0:7_0": "Ajjhattāniccasuttavaṇṇanā niṭṭhitā.",
  "tika-s0304t0:8_0": "2-3. Ajjhattadukkhasuttādivaṇṇanā",
  "tika-s0304t0:9_0": "2- 3.",
  "tika-s0304t0:9_1": "Dve lakkhaṇānīti dukkhānattalakkhaṇāni.",
  "tika-s0304t0:9_2": "Ekaṃ lakkhaṇanti anattalakkhaṇaṃ.",
  "tika-s0304t0:9_3": "Sesānīti vuttāvasesāni lakkhaṇāni.",
  "tika-s0304t0:9_4": "Tehīti yehi dutiyatatiyāni suttāni desitāni, tehi.",
  "tika-s0304t0:9_5": "Sallakkhitānīti sammadeva upadhāritāni.",
  "tika-s0304t0:9_6": "Ettakenāti dvinnaṃ ekasseva vā lakkhaṇassa kathanena.",
  "tika-s0304t0:10_0": "Ajjhattadukkhasuttādivaṇṇanā niṭṭhitā.",
  "tika-s0304t0:11_0": "4-6. Bāhirāniccasuttādivaṇṇanā",
  "tika-s0304t0:12_0": "4-6. Vuttasadisovāti “dve lakkhaṇānī”tiādinā vuttasadiso eva. Nayoti atidesanayo.",
  "tika-s0304t0:13_0": "Bāhirāniccasuttādivaṇṇanā niṭṭhitā.",
  "tika-s0304t0:14_0": "7-12. Ajjhattāniccātītānāgatasuttādivaṇṇanā",
  "tika-s0304t0:15_0": "7- 12.",
  "tika-s0304t0:15_1": "Sallakkhetvāti atītānāgatānaṃ avijjamānattā gāhassa daḷhatāya sallakkhetvā.",
  "tika-s0304t0:15_2": "Paccuppannesu vijjamānattā balavatā taṇhādigāhena vipassanāvīthiṃ paṭipādetuṃ kilamantānaṃ vineyyānaṃ vasena.",
  "tika-s0304t0:16_0": "Ajjhattāniccātītānāgatasuttādivaṇṇanā niṭṭhitā.",
  "tika-s0304t0:17_0": "Aniccavaggavaṇṇanā niṭṭhitā.",
  "tika-s0304t0:18_0": "2. Yamakavaggo",
  "tika-s0304t0:19_0": "1-4. Paṭhamapubbesambodhasuttādivaṇṇanā",
  "tika-s0304t0:20_0": "13- 16.",
  "tika-s0304t0:20_1": "Dvīsupi suttesu āyatanānaṃ vasena desanā ekarasāvāti “paṭhamadutiyesū”ti ekajjhaṃ paduddhāro kato.",
  "tika-s0304t0:20_2": "Āhito ahaṃmāno etthāti attā,",
  "tika-s0304t0:20_3": "attabhāvo.",
  "tika-s0304t0:20_4": "Attānamadhi ajjhattaṃ,",
  "tika-s0304t0:20_5": "tappariyāpannattā tattha bhavāni ajjhattikāni,",
  "tika-s0304t0:20_6": "tesaṃ ajjhattikānaṃ.",
  "tika-s0304t0:20_7": "Ajjhattañca nāma ajjhattajjhattaṃ,",
  "tika-s0304t0:20_8": "niyakajjhattaṃ,",
  "tika-s0304t0:20_9": "gocarajjhattaṃ,",
  "tika-s0304t0:20_10": "visayajjhattanti catubbidhaṃ.",
  "tika-s0304t0:20_11": "Tattha ajjhattajjhattaṃ ajjhatte bhavanti ajjhattikanti āha “ajjhattajjhattavasena ajjhattikāna”nti.",
  "tika-s0304t0:20_12": "Tesaṃ cakkhādīnaṃ ajjhattesupi ajjhattikabhāvo adhikasinehavatthutāyāti āha “chandarāgassa adhimattabalavatāyā”ti.",
  "tika-s0304t0:20_13": "Idāni tattha tamatthaṃ paṭiyoginā saddhiṃ udāharaṇavasena dassento “manussānaṃ hī”tiādimāha.",
  "tika-s0304t0:20_14": "Taṃ uttānameva.",
  "tika-s0304t0:20_15": "Bāhirānīti ajjhattikato bahi bhavāni.",
  "tika-s0304t0:21_0": "Paṭhamapubbesambodhasuttādivaṇṇanā niṭṭhitā.",
  "tika-s0304t0:22_0": "5-6. Paṭhamanoceassādasuttādivaṇṇanā",
  "tika-s0304t0:23_0": "17- 18.",
  "tika-s0304t0:23_1": "Nikkhantāti lokato nikkhantā.",
  "tika-s0304t0:23_2": "Visaṃyuttā saṃyogahetūnaṃ kilesānaṃ pahīnattā no saṃyuttā.",
  "tika-s0304t0:23_3": "No adhimuttāti na ussukkajātā.",
  "tika-s0304t0:23_4": "Vimariyādī…pe…",
  "tika-s0304t0:23_5": "cetasāti vigatakilesavaṭṭamariyādatāya nimmariyādīkatena cittena.",
  "tika-s0304t0:23_6": "Catusaccameva kathitaṃ cakkhādīnaṃ assādādino kathitattā.",
  "tika-s0304t0:24_0": "Paṭhamanoceassādasuttādivaṇṇanā niṭṭhitā.",
  "tika-s0304t0:25_0": "7-10. Paṭhamābhinandasuttādivaṇṇanā",
  "tika-s0304t0:26_0": "19- 22.",
  "tika-s0304t0:26_1": "Vaṭṭavivaṭṭameva kathitaṃ abhinandanānaṃ uppādanirodhānañca vasena desanāya pavattattā.",
  "tika-s0304t0:26_2": "Anupubbakathāti ādito paṭṭhāya padatthavaṇṇanā.",
  "tika-s0304t0:26_3": "Nesanti suttānaṃ.",
  "tika-s0304t0:27_0": "Paṭhamābhinandasuttādivaṇṇanā niṭṭhitā.",
  "tika-s0304t0:28_0": "Yamakavaggavaṇṇanā niṭṭhitā.",
  "tika-s0304t0:29_0": "3. Sabbavaggo",
  "tika-s0304t0:30_0": "1. Sabbasuttavaṇṇanā",
  "tika-s0304t0:31_0": "23. Sabba-",
  "tika-s0304t0:31_1": "saddo pakaraṇavasena katthaci sappadesepi pavattatīti tato nivattanatthaṃ anavasesavisayena sabba-",
  "tika-s0304t0:31_2": "saddena visesetvā vuttaṃ “sabbasabba”nti,",
  "tika-s0304t0:31_3": "sabbameva hutvā sabbanti attho.",
  "tika-s0304t0:31_4": "Āyatanabhāvaṃ sabbaṃ āyatanasabbaṃ,",
  "tika-s0304t0:31_5": "sesadvayepi eseva nayo.",
  "tika-s0304t0:32_0": "Tassa avisayābhāvato na addiṭṭhamidhatthi kiñcīti.",
  "tika-s0304t0:32_1": "Idhāti nipātamattaṃ,",
  "tika-s0304t0:32_2": "idha vā sadevake loke,",
  "tika-s0304t0:32_3": "dassanabhūtena ñāṇena adiṭṭhaṃ nāma kiñci natthīti attho.",
  "tika-s0304t0:32_4": "Yadi evaṃ anumānavisayaṃ nu kho kathanti āha “atho aviññāta”nti.",
  "tika-s0304t0:32_5": "Aññesaṃ apaccakkhampi aviññātaṃ tassa kiñci natthīti adiṭṭhaṃ aviññātaṃ natthi.",
  "tika-s0304t0:32_6": "Paccuppannaṃ atītameva ñeyyaṃ gahitaṃ,",
  "tika-s0304t0:32_7": "anāgataṃ nu kho kathanti āha –",
  "tika-s0304t0:32_8": "“ajānitabba”nti,",
  "tika-s0304t0:32_9": "tassa kiñci natthīti ānetvā sambandho.",
  "tika-s0304t0:32_10": "Jānituṃ ñātuṃ asakkuṇeyyaṃ nāma tassa kiñci natthīti dassento āha “sabbaṃ abhiññāsī”tiādi.",
  "tika-s0304t0:33_0": "Sakalassa sakkāyadhammassa pariggahitattā sakkāyasabbaṃ.",
  "tika-s0304t0:33_1": "Sabbadhammesūti pañcannaṃ dvārānaṃ ārammaṇabhūtesu sabbesu dhammesu.",
  "tika-s0304t0:33_2": "Yasmā chasupi ārammaṇesu gahitesu padesasabbaṃ nāma na hoti,",
  "tika-s0304t0:33_3": "tasmā “pañcārammaṇamatta”nti vuttaṃ.",
  "tika-s0304t0:33_4": "Padesasabbaṃ sakkāyasabbaṃ na pāpuṇāti tassa tebhūmakadhammesu ekadesassa asaṅgaṇhanato.",
  "tika-s0304t0:33_5": "Sakkāyasabbaṃ āyatanasabbaṃ na pāpuṇāti lokuttaradhammānaṃ asaṅgaṇhanato.",
  "tika-s0304t0:33_6": "Āyatanasabbaṃ sabbasabbaṃ na pāpuṇāti.",
  "tika-s0304t0:33_7": "Yasmā āyatanasabbena catubhūmakadhammāva pariggahitā,",
  "tika-s0304t0:33_8": "na lakkhaṇapaññattiyo,",
  "tika-s0304t0:33_9": "yasmā sabbasabbaṃ dassentena buddhañāṇavisayo dassito,",
  "tika-s0304t0:33_10": "tasmā “sabbasabbaṃ na pāpuṇātī”ti etthāpi “kasmā…pe…",
  "tika-s0304t0:33_11": "natthitāyā”ti sabbaṃ ñātārammaṇeneva pucchāvissajjanaṃ kataṃ.",
  "tika-s0304t0:33_12": "“Āyatanasabbepi idha vipassanupagadhammāva gahetabbā abhiññeyyaniddesavasenapi sammasanacārasseva icchitattā”ti vadanti.",
  "tika-s0304t0:34_0": "Paṭikkhipitvāti “idaṃ sabbaṃ nāma na hotī”ti evaṃ paṭikkhipitvā.",
  "tika-s0304t0:34_1": "Tassāti “aññaṃ sabbaṃ paññāpessāmī”ti vadantassa.",
  "tika-s0304t0:34_2": "Vācāya vattabbavatthumattakamevāti vañjhāputtagaganakusumādivācā viya etassa vācāya kevalaṃ vattabbavatthukameva bhaveyya, na attho,",
  "tika-s0304t0:34_3": "vacanamattakamevāti attho.",
  "tika-s0304t0:34_4": "Atikkamitvāti anāmasitvā aggahetvā.",
  "tika-s0304t0:34_5": "Taṃ kissa hetūti vighātāpajjanaṃ kena hetunā.",
  "tika-s0304t0:34_6": "Yathā taṃ avisayasminti yathā aññopi koci avisaye vāyamanto,",
  "tika-s0304t0:34_7": "evanti attho.",
  "tika-s0304t0:34_8": "Aṭṭhakathāyaṃ pana yasmā pāḷiyaṃ “taṃ kissa hetū”ti vuttakāraṇameva upanayanavasena dassetuṃ “yathā ta”ntiādi vuttaṃ.",
  "tika-s0304t0:34_9": "Kāraṇopanayanañca kāraṇamevāti “yathāti kāraṇavacana”nti vuttanti daṭṭhabbaṃ.",
  "tika-s0304t0:34_10": "Tenevāha “evaṃ imasmimpi avisaye”tiādi.",
  "tika-s0304t0:35_0": "Sabbasuttavaṇṇanā niṭṭhitā.",
  "tika-s0304t0:36_0": "2. Pahānasuttavaṇṇanā",
  "tika-s0304t0:37_0": "24.",
  "tika-s0304t0:37_1": "Sabbassāti dvārārammaṇehi saddhiṃ dvārappavattassa.",
  "tika-s0304t0:37_2": "Pahānāyāti tappaṭibaddhachandarāgapahānavasena pajahanāya.",
  "tika-s0304t0:37_3": "Cakkhusamphassanti cakkhusannissitaphassaṃ.",
  "tika-s0304t0:37_4": "Mūlapaccayanti mūlabhūtaṃ paccayaṃ katvā,",
  "tika-s0304t0:37_5": "sahajātavedanāya cakkhusamphassapaccayabhāve vattabbameva natthi.",
  "tika-s0304t0:37_6": "Eseva nayoti apadesena “sotasamphassaṃ mūlapaccayaṃ katvā”tiādinā vattabbanti dasseti.",
  "tika-s0304t0:37_7": "Manoti bhavaṅgacittaṃ manodvārassa adhippetattā.",
  "tika-s0304t0:37_8": "Ārammaṇanti dhammārammaṇaṃ.",
  "tika-s0304t0:37_9": "Sahāvajjanakajavananti sahamanodvārāvajjanakaṃ javanaṃ.",
  "tika-s0304t0:37_10": "Taṃpubbakattā manoviññāṇaphassavedanānaṃ mūlapaccayabhūtā sabbesveva cakkhudvārādīsu vuttittā tadanurūpato “bhavaṅgasahajāto samphasso”ti vuttaṃ.",
  "tika-s0304t0:37_11": "Sahāvajjanavedanāya javanavedanā “vedayita”nti adhippetā,",
  "tika-s0304t0:37_12": "bhavaṅgasampayuttāya pana vedanāya gahaṇe vattabbameva natthi.",
  "tika-s0304t0:37_13": "Bhavaṅgato amocetvā bhavaṅgacittena saddhiṃyeva āvajjanaṃ gahetvā manodvārāvajjanaṃ bhavaṅgaṃ daṭṭhabbaṃ.",
  "tika-s0304t0:37_14": "Yā panettha desanāti yā ettha “pahānāyā”tiādinā pavattadesanā satthu anasiṭṭhi āṇā.",
  "tika-s0304t0:37_15": "Ayaṃ paṇṇatti nāma tassa tassa atthassa pakārato ñāpanato.",
  "tika-s0304t0:37_16": "Ettha sabbaggahaṇena sabbe sabhāvadhammā gahitā,",
  "tika-s0304t0:37_17": "paññatti pana katamāti vicāraṇāya taṃ dassetuṃ “yā panetthā”tiādi vuttanti daṭṭhabbaṃ.",
  "tika-s0304t0:38_0": "Pahānasuttavaṇṇanā niṭṭhitā.",
  "tika-s0304t0:39_0": "3. Abhiññāpariññāpahānasuttavaṇṇanā",
  "tika-s0304t0:40_0": "25.",
  "tika-s0304t0:40_1": "Abhiññāti abhiññāya. Ya-",
  "tika-s0304t0:40_2": "kāralopavasenāyaṃ niddeso “sayaṃ abhiññā”tiādīsu viya,",
  "tika-s0304t0:40_3": "tathā “pariññā”ti etthāpi.",
  "tika-s0304t0:40_4": "Sabbanti āyatanasabbaṃ.",
  "tika-s0304t0:40_5": "Tañhi abhiññeyyaṃ.",
  "tika-s0304t0:40_6": "Abhijānitvāti abhiññāya jānitvā.",
  "tika-s0304t0:40_7": "Parijānitvāti tīraṇapariññāya aniccādito parijānitvā.",
  "tika-s0304t0:40_8": "Pajahanatthāyāti pahānapariññāya anavasesato pajahanāya.",
  "tika-s0304t0:41_0": "Abhiññāpariññāpahānasuttavaṇṇanā niṭṭhitā.",
  "tika-s0304t0:42_0": "4. Paṭhamaaparijānanasuttavaṇṇanā",
  "tika-s0304t0:43_0": "26.",
  "tika-s0304t0:43_1": "“Abhijāna”ntiādinā ettha bhagavā paṭhamaṃ kaṇhapakkhaṃ dassetvā sukkapakkhaṃ dasseti veneyyajjhāsayavasena.",
  "tika-s0304t0:43_2": "Tenettha vaṭṭavivaṭṭaṃ kathitaṃ.",
  "tika-s0304t0:44_0": "Paṭhamaaparijānanasuttavaṇṇanā niṭṭhitā.",
  "tika-s0304t0:45_0": "5. Dutiyaaparijānanasuttavaṇṇanā",
  "tika-s0304t0:46_0": "27.",
  "tika-s0304t0:46_1": "Cakkhuviññāṇaviññātabbadhammo nāma rūpāyatanamevāti āha “heṭṭhā gahitarūpamevā”ti.",
  "tika-s0304t0:46_2": "Idha anāpāthagataṃ “cakkhuviññāṇaviññātabbā dhammā”ti vuttattā.",
  "tika-s0304t0:46_3": "Heṭṭhā āpāthagatampi anāpāthagatampi gahitameva “ye ca rūpā”ti anavasesato vuttattā.",
  "tika-s0304t0:46_4": "Te hi vedanāsaññāsaṅkhārakkhandhā saha cakkhuviññāṇena viññātabbattā.",
  "tika-s0304t0:46_5": "Tathā hi cakkhuviññāṇaṃ tehi ekuppādaṃ ekavatthukaṃ ekanirodhaṃ ekārammaṇameva.",
  "tika-s0304t0:46_6": "Sesapadesūti sesesu “yañca sotaṃ ye ca saddā”tiādinā āgatesu kaṇhapakkhe pañcasu,",
  "tika-s0304t0:46_7": "sukkapakkhe chasupi padesu.",
  "tika-s0304t0:46_8": "Eseva nayoti yvāyaṃ “heṭṭhā gahitarūpameva gaṇhitvā”ti attho vutto.",
  "tika-s0304t0:46_9": "Eso eva tatthapi atthavaṇṇanānayo.",
  "tika-s0304t0:47_0": "Dutiyaaparijānanasuttavaṇṇanā niṭṭhitā.",
  "tika-s0304t0:48_0": "6. Ādittasuttavaṇṇanā",
  "tika-s0304t0:49_0": "28.",
  "tika-s0304t0:49_1": "Gayānāmikāya nadiyā avidūre pavatto gāmo gayā nāma,",
  "tika-s0304t0:49_2": "tassaṃ gayāyaṃ viharatīti samīpatthe cetaṃ bhummavacanaṃ.",
  "tika-s0304t0:49_3": "Gayāgāmassa hi āsanne gayāsīsanāmake piṭṭhipāsāṇe bhagavā tadā vihāsi.",
  "tika-s0304t0:49_4": "Tenāha “bhagavā tattha viharatī”ti.",
  "tika-s0304t0:50_0": "Tatrāti “bhikkhū āmantesī”ti ye bhikkhū āmantesi,",
  "tika-s0304t0:50_1": "yathā cāyaṃ desanā tesaṃ sappāyā jātā,",
  "tika-s0304t0:50_2": "tatra tasmiṃ atthadvaye vibhāvetabbe ayaṃ anupubbikathā samudāgamato paṭṭhāya anupaṭipāṭikathā.",
  "tika-s0304t0:50_3": "Itoti imasmā kappato.",
  "tika-s0304t0:50_4": "Kirāti anussavanatthe nipāto.",
  "tika-s0304t0:50_5": "Pāramitāparibhāvanāya paripākagate.",
  "tika-s0304t0:50_6": "Ñāṇeti bodhiñāṇe.",
  "tika-s0304t0:50_7": "Kaniṭṭhaputto vemātikabhātā bhagavato.",
  "tika-s0304t0:50_8": "Veḷubhittikuṭikāhi parikkhipitvā bahiddhā,",
  "tika-s0304t0:50_9": "anto pana paṭasāṇīhi.",
  "tika-s0304t0:51_0": "Sabbesaṃ sattānaṃ.",
  "tika-s0304t0:51_1": "Puññacetanaṃ anto abbhantare paveseti.",
  "tika-s0304t0:51_2": "Bhagavāpi tassa puttoti katvā “aññe tayo puttā”ti vuttaṃ.",
  "tika-s0304t0:51_3": "Avippakiritvāti parājayena avippakiriya apalāyitvā.",
  "tika-s0304t0:51_4": "Pidahīti dātuṃ na sakkomīti tathā akāsi.",
  "tika-s0304t0:51_5": "Saccavāditāya gaṇhiṃsūti rājakulassa saccavāditāya attano varaṃ gaṇhiṃsu.",
  "tika-s0304t0:52_0": "Vinivattitunti paṭiññāya nivattituṃ.",
  "tika-s0304t0:52_1": "Antarāti tumhehi paricchinnakālassa antarā eva matā.",
  "tika-s0304t0:52_2": "Aṭṭhavīsatihatthaṭṭhānaṃ usabhaṃ nāma.",
  "tika-s0304t0:52_3": "Usabhe aṭṭhavīsatihatthappamāṇe ṭhāne.",
  "tika-s0304t0:52_4": "Dānagge byāvaṭoti pasuto.",
  "tika-s0304t0:53_0": "Soti bhagavā.",
  "tika-s0304t0:53_1": "Tathārūpañhi buddhānaṃ desanāpāṭihāriyaṃ,",
  "tika-s0304t0:53_2": "yathā desanāya gahito attho paccakkhato vibhūto hutvā upaṭṭhāti.",
  "tika-s0304t0:53_3": "Tenāha “imesaṃ…pe…",
  "tika-s0304t0:53_4": "desessāmī”ti.",
  "tika-s0304t0:53_5": "Sanniṭṭhānanti cirakālaparicitādittaaggikānaṃ ādittapariyāyadesanāva sappāyāti nicchayamakāsi.",
  "tika-s0304t0:53_6": "Padittanti padīpitaṃ ekādasahi aggīhi ekajālībhūtaṃ.",
  "tika-s0304t0:53_7": "Tenāha “sampajjalita”nti.",
  "tika-s0304t0:53_8": "Dukkhalakkhaṇaṃ kathitaṃ cakkhādīnaṃ ekādasahi aggīhi ādittabhāvena dukkhamatāya dukkhassa kathitattā.",
  "tika-s0304t0:54_0": "Ādittasuttavaṇṇanā niṭṭhitā.",
  "tika-s0304t0:55_0": "7. Addhabhūtasuttavaṇṇanā",
  "tika-s0304t0:56_0": "29. Adhisaddena samānattho addhasaddoti āha “addhabhūtanti adhibhūta”ntiādi. Sesaṃ vuttanayameva.",
  "tika-s0304t0:57_0": "Addhabhūtasuttavaṇṇanā niṭṭhitā.",
  "tika-s0304t0:58_0": "8. Samugghātasāruppasuttavaṇṇanā",
  "tika-s0304t0:59_0": "30.",
  "tika-s0304t0:59_1": "Maññitaṃ nāma taṇhāmānadiṭṭhīhi gahetabbaṃ maññitaṃ.",
  "tika-s0304t0:59_2": "Sabbasmiṃ maññitanti sabbamaññitaṃ,",
  "tika-s0304t0:59_3": "tassa samugghāto setughāto,",
  "tika-s0304t0:59_4": "tadāvahaṃ sabbamaññitasamugghātasāruppaṃ.",
  "tika-s0304t0:59_5": "Aṭṭhakathāyaṃ pana “maññitaṃ nāma cakkhādīsu eva uppajjati,",
  "tika-s0304t0:59_6": "nāññasmi”nti dutiyanayo vutto.",
  "tika-s0304t0:59_7": "Anucchavikanti anurūpaṃ avilomaṃ.",
  "tika-s0304t0:59_8": "Idhāti idheva sāsane aññattha tadabhāvato. “Taṇhā-",
  "tika-s0304t0:59_9": "mānadiṭṭhimaññitāna”nti vuttaṃ maññitattayaṃ saparasantānesu paṭipakkhavasena yojetvā dassetuṃ “cakkhuṃ ahanti vā”tiādi vuttaṃ.",
  "tika-s0304t0:59_10": "Tattha “cakkhuṃ aha”nti iminā ajjhattavisayaṃ diṭṭhimaññitañca dasseti attābhinivesāhaṃkāradīpanato.",
  "tika-s0304t0:59_11": "“Mama”nti iminā taṇhāmaññitaṃ mānamaññitampi vā,",
  "tika-s0304t0:59_12": "pariggahamukhenapi seyyādito mānuppajjanato.",
  "tika-s0304t0:59_13": "Sesapadadvayepi iminā nayena maññitavibhāgo veditabbo.",
  "tika-s0304t0:59_14": "Ahanti attāva,",
  "tika-s0304t0:59_15": "so ca cakkhusmiṃ tadadhīnavuttittā “paro”ti na maññati.",
  "tika-s0304t0:59_16": "Mama kiñcanapalibodho cakkhusmiṃ sati labbhanato,",
  "tika-s0304t0:59_17": "asati na maññati tathāmaññitassa paccayaghātato.",
  "tika-s0304t0:59_18": "Sesapadadvayepi eseva nayo.",
  "tika-s0304t0:60_0": "Ahaṃ cakkhuto niggatoti “aha”nti vattabbo ayaṃ satto cakkhuto niggato tattha sukhumākārena upalabbhanato.",
  "tika-s0304t0:60_1": "Mama kiñcanapalibodho cakkhuto niggato tasmiṃ sati eva upalabbhanato.",
  "tika-s0304t0:60_2": "Sesadvayepi eseva nayo.",
  "tika-s0304t0:60_3": "Tattha paroti paro satto.",
  "tika-s0304t0:60_4": "Mama cakkhūti na maññati yassa taṃ cakkhu,",
  "tika-s0304t0:60_5": "tassa “aha”nti vattabbasseva abhāvato.",
  "tika-s0304t0:60_6": "Mamattabhūtanti mama kāraṇaṃ.",
  "tika-s0304t0:60_7": "Sesaṃ uttānameva.",
  "tika-s0304t0:60_8": "Evametasmiṃ sutte cakkhurūpa-",
  "tika-s0304t0:60_9": "cakkhuviññāṇa-",
  "tika-s0304t0:60_10": "cakkhusamphassa-",
  "tika-s0304t0:60_11": "sukhadukkhādukkhamasukhavasena satta vārā cakkhudvāre,",
  "tika-s0304t0:60_12": "tathā sotadvārādīsūti cha sattakā dvecattālīsa.",
  "tika-s0304t0:60_13": "Puna sakkāyavasena “sabbaṃ na maññatī”tiādinā vuttaṃ,",
  "tika-s0304t0:60_14": "tena tecattālīsa.",
  "tika-s0304t0:60_15": "Puna tebhūmakavaṭṭaṃ “loko”ti gahetvā “na kiñci loke upādiyatī”ti vuttaṃ,",
  "tika-s0304t0:60_16": "tena catucattālīsa honti.",
  "tika-s0304t0:60_17": "Evaṃ sabbathāpi catucattālīsāya ṭhānesu arahattaṃ pāpetvā vipassanā kathitāti veditabbā.",
  "tika-s0304t0:60_18": "“Catucattālīsādhikasatesū”ti kesuci potthakesu likhanti,",
  "tika-s0304t0:60_19": "sā ca pamādalekhā.",
  "tika-s0304t0:61_0": "Samugghātasāruppasuttavaṇṇanā niṭṭhitā.",
  "tika-s0304t0:62_0": "9. Paṭhamasamugghātasappāyasuttavaṇṇanā",
  "tika-s0304t0:63_0": "31.",
  "tika-s0304t0:63_1": "Upakārabhūtā tadāvahattā.",
  "tika-s0304t0:63_2": "Tatoti maññitākārato.",
  "tika-s0304t0:63_3": "Tanti maññanāvatthuṃ.",
  "tika-s0304t0:63_4": "Aññenākārenāti yathā maññati aniccādiākārato,",
  "tika-s0304t0:63_5": "aññena aniccādinā ākārena hoti.",
  "tika-s0304t0:63_6": "Aññathābhāvaṃ vipariṇāmanti uppādavayatāya aññathābhāvaṃ jarāya maraṇena ca dvedhā vipariṇāmetabbaṃ.",
  "tika-s0304t0:63_7": "Taṃ upagamanena aññathābhāvī,",
  "tika-s0304t0:63_8": "evaṃbhūto hutvāpi jīraṇabhijjanasabhāvesu.",
  "tika-s0304t0:63_9": "Bhavesu satto loko uparipi bhavaṃyeva abhinandati.",
  "tika-s0304t0:63_10": "Heṭṭhā gahitameva saṅkaḍḍhitvāti “cakkhuṃ na maññatī”tiādinā heṭṭhā gahitameva khandhadhātuāyatanāti",
  "tika-s0304t0:63_11": "khandhādipariyāyena ekato gahetvā punapi maññanāvatthuṃ dasseti.",
  "tika-s0304t0:63_12": "Avasāne “tato taṃ hotī”ti vuttapadena saddhiṃ sabbavāresu aṭṭha aṭṭha hontīti “aṭṭhacattālīsāya ṭhānesū”ti vuttaṃ.",
  "tika-s0304t0:64_0": "Paṭhamasamugghātasappāyasuttavaṇṇanā niṭṭhitā.",
  "tika-s0304t0:65_0": "10. Dutiyasamugghātasappāyasuttavaṇṇanā",
  "tika-s0304t0:66_0": "32.",
  "tika-s0304t0:66_1": "Dassetvāti ettha lakkhaṇe ayaṃ tvā- saddo,",
  "tika-s0304t0:66_2": "hetumhi vā.",
  "tika-s0304t0:66_3": "Anādisattasantānagatagāhattayalakkhitā hi satthu,",
  "tika-s0304t0:66_4": "tiparivaṭṭadesanā taṃnimittaṃ yāvadeva tappahānāya pavattitabhāvato.",
  "tika-s0304t0:66_5": "Arahattaṃ pāpetvā vipassanā kathitāti aṭṭhakathāyaṃ vuttaṃ “saha vipassanāya cattāropi maggā kathitā”ti.",
  "tika-s0304t0:67_0": "Dutiyasamugghātasappāyasuttavaṇṇanā niṭṭhitā.",
  "tika-s0304t0:68_0": "Sabbavaggavaṇṇanā niṭṭhitā.",
  "tika-s0304t0:69_0": "4. Jātidhammavaggavaṇṇanā",
  "tika-s0304t0:70_0": "33- 42.",
  "tika-s0304t0:70_1": "Nibbattanasabhāvanti hetupaccayehi uppajjanasabhāvaṃ.",
  "tika-s0304t0:70_2": "Uppādānantaraṃ buddhippattiyā jīraṇasabhāvaṃ.",
  "tika-s0304t0:70_3": "Yattha cakkhādayo,",
  "tika-s0304t0:70_4": "tattheva visabhāgasamuṭṭhānalakkhaṇena byādhino uppattipaccayabhāvena byādhisabhāvaṃ.",
  "tika-s0304t0:70_5": "Maraṇasabhāvanti vināsasabhāvaṃ.",
  "tika-s0304t0:70_6": "Sokasabhāvanti ñātibyasanādinā ḍayhamānadukkhasabhāvaṃ.",
  "tika-s0304t0:70_7": "Saṃkilesikasabhāvanti taṇhādivasena saṃkilissanasabhāvaṃ.",
  "tika-s0304t0:71_0": "Jātidhammavaggavaṇṇanā niṭṭhitā.",
  "tika-s0304t0:72_0": "5. Sabbaaniccavaggavaṇṇanā",
  "tika-s0304t0:73_0": "43- 52.",
  "tika-s0304t0:73_1": "Ñātapariññā āgatā visayavasena tabbisayassa dhammassa jotitattā.",
  "tika-s0304t0:73_2": "Itarā dve tīraṇapahānapariññāpi āgatā evāti veditabbā,",
  "tika-s0304t0:73_3": "tāsaṃ abhiññeyyadhammavisayattā ñāṇassa ca tīraṇapahānapariññāsambhavato.",
  "tika-s0304t0:73_4": "Pariññeyyapade tīraṇapariññāva āgatā,",
  "tika-s0304t0:73_5": "pahātabbapade pahānapariññāva āgatāti yojanā.",
  "tika-s0304t0:73_6": "Itarāpi dve gahitāyeva tāhi vinā atthasiddhiyā abhāvato.",
  "tika-s0304t0:73_7": "Paccakkhaṃ kātabbaṃ ārammaṇato asammohato paṭivijjhanena.",
  "tika-s0304t0:73_8": "Avuttāpi gahitāyeva parijānanassa yāvadeva pahānatthattā.",
  "tika-s0304t0:73_9": "Ekasabhāvena vinābhāvo anekaggaṭṭho.",
  "tika-s0304t0:73_10": "Upasaṭṭharogena viya anto eva abhihatasabbatā upahataṭṭho.",
  "tika-s0304t0:74_0": "Sabbaaniccavaggavaṇṇanā niṭṭhitā.",
  "tika-s0304t0:75_0": "Paṭhamo paṇṇāsako.",
  "tika-s0304t0:76_0": "6. Avijjāvaggavaṇṇanā",
  "tika-s0304t0:77_0": "53- 62.",
  "tika-s0304t0:77_1": "Catūsu saccesu aññāṇaṃ tappaṭicchādakasammoho.",
  "tika-s0304t0:77_2": "Avindiyaṃ vindati,",
  "tika-s0304t0:77_3": "vindiyaṃ na vindatīti katvā vijjāya paṭipakkhova avijjā.",
  "tika-s0304t0:77_4": "Vijjāya uppannāya anavasesato avijjā pahīyati,",
  "tika-s0304t0:77_5": "taṃ dassento “vijjāti arahattamaggavijjā”ti āha.",
  "tika-s0304t0:77_6": "Na kevalaṃ aniccānupassanāvaseneva maggavuṭṭhānaṃ,",
  "tika-s0304t0:77_7": "atha kho itarānupassanāvasenapīti dassento “dukkhā…pe…",
  "tika-s0304t0:77_8": "pahīyatiyevā”ti āha.",
  "tika-s0304t0:77_9": "Sabbatthāti uparisuttante sandhāyāha.",
  "tika-s0304t0:77_10": "Tato aparepi taṃatthalakkhaṇavasena kathitasuttantepi.",
  "tika-s0304t0:77_11": "Tānipi hi tathā bujjhanakapuggalānamajjhāsayena vuttānīti.",
  "tika-s0304t0:78_0": "Avijjāvaggavaṇṇanā niṭṭhitā.",
  "tika-s0304t0:79_0": "7. Migajālavaggo",
  "tika-s0304t0:80_0": "1. Paṭhamamigajālasuttavaṇṇanā",
  "tika-s0304t0:81_0": "63.",
  "tika-s0304t0:81_1": "Cakkhuviññāṇaṃ dassanakiccanti vuttacakkhuviññāṇena passitabbanti āha “iṭṭhārammaṇabhūtā”ti.",
  "tika-s0304t0:81_2": "Kamanīyāti kāmetabbā.",
  "tika-s0304t0:81_3": "Manaṃ appāyantīti manāpāti āha “manavaḍḍhanakā”ti.",
  "tika-s0304t0:81_4": "Piyāyitabbasabhāvā piyarūpā.",
  "tika-s0304t0:81_5": "Kāmūpasaṃhitāti kāmapaṭisaṃyuttā.",
  "tika-s0304t0:81_6": "Ālambitabbatā eva cettha upasaṃhitatāti “ārammaṇaṃ katvā”tiādimāha.",
  "tika-s0304t0:81_7": "Taṇhāsaṅkhātā nandī taṇhānandī,",
  "tika-s0304t0:81_8": "na tuṭṭhinandīyeva “nandiṃ caratī”tiādīsu viya.",
  "tika-s0304t0:81_9": "Gāmantanti gāmasamīpaṃ.",
  "tika-s0304t0:81_10": "“Anupacāraṭṭhāna”nti vatvā taṃ dasseti “yatthā”tiādinā.",
  "tika-s0304t0:82_0": "Etthāti yathānīhate pāṭhe.",
  "tika-s0304t0:82_1": "“Imaṃ ekaṃ pariyāyaṃ ṭhapetvā”ti vuttaṃ tassa “pantānī”tipadena saṅgahitattā.",
  "tika-s0304t0:82_2": "Appasaddāni appanigghosānīti ettha appa-",
  "tika-s0304t0:82_3": "saddo abhāvattho.",
  "tika-s0304t0:83_0": "Paṭhamamigajālasuttavaṇṇanā niṭṭhitā.",
  "tika-s0304t0:84_0": "6. Samiddhilokapañhāsuttavaṇṇanā",
  "tika-s0304t0:85_0": "68.",
  "tika-s0304t0:85_1": "Āyācanasuttato paṭṭhāyāti migajālavagge dutiyasuttato paṭṭhāya.",
  "tika-s0304t0:85_2": "Paṭhamasutte pana dutiyakavihārādibhāvo vuttoti.",
  "tika-s0304t0:86_0": "Samiddhilokapañhāsuttavaṇṇanā niṭṭhitā.",
  "tika-s0304t0:87_0": "7. Upasenaāsīvisasuttavaṇṇanā",
  "tika-s0304t0:88_0": "69.",
  "tika-s0304t0:88_1": "Gahetvāti pārupanassa sithilakaraṇena vīmaṃsato mocetvā.",
  "tika-s0304t0:88_2": "Leṇacchāyāyāti purimadisāya leṇacchāyāyaṃ.",
  "tika-s0304t0:88_3": "Patitvāti leṇacchadanato bhassitvā.",
  "tika-s0304t0:88_4": "Phuṭṭhavisoti catūsu āsīvisesu so phuṭṭhaviso.",
  "tika-s0304t0:88_5": "Tenāha “tasmā”tiādi.",
  "tika-s0304t0:88_6": "Pariyādiyamānamevāti khepentameva,",
  "tika-s0304t0:88_7": "vināsentamevāti attho.",
  "tika-s0304t0:88_8": "Yathāparicchedenāti attano visaparicchedānurūpaṃ.",
  "tika-s0304t0:88_9": "Aññathābhāvanti vaḍḍhabhāvādipakatijahanaṃ.",
  "tika-s0304t0:88_10": "Sabhāvavigamoti vināso.",
  "tika-s0304t0:89_0": "Upasenaāsīvisasuttavaṇṇanā niṭṭhitā.",
  "tika-s0304t0:90_0": "8. Upavāṇasandiṭṭhikasuttavaṇṇanā",
  "tika-s0304t0:91_0": "70.",
  "tika-s0304t0:91_1": "Rūpaṃ paṭisaṃviditaṃ karoti ñātapariññāvasena.",
  "tika-s0304t0:91_2": "Rūparāganti nīlādibhede rūpadhamme rāgaṃ.",
  "tika-s0304t0:91_3": "Paṭisaṃviditaṃ karoti “ayaṃ me rāgo appahīno”ti.",
  "tika-s0304t0:91_4": "Etena sekkhānaṃ paccavekkhaṇā kathitā.",
  "tika-s0304t0:91_5": "Tena vuttaṃ “evampi kho, upavāṇa,",
  "tika-s0304t0:91_6": "sandiṭṭhiko dhammo hotī”tiādi.",
  "tika-s0304t0:91_7": "Rūparāgaṃ paṭisaṃviditaṃ karoti “natthi me ajjhattaṃ rūpesu rāgo”ti pajānāti.",
  "tika-s0304t0:91_8": "Asekkhānaṃ hāyaṃ paccavekkhaṇā.",
  "tika-s0304t0:92_0": "Upavāṇasandiṭṭhikasuttavaṇṇanā niṭṭhitā.",
  "tika-s0304t0:93_0": "9. Paṭhamachaphassāyatanasuttavaṇṇanā",
  "tika-s0304t0:94_0": "71.",
  "tika-s0304t0:94_1": "Phassākarānanti channaṃ phassānaṃ ākarānaṃ uppattiṭṭhānānaṃ,",
  "tika-s0304t0:94_2": "cakkhādīnanti attho.",
  "tika-s0304t0:94_3": "Naṭṭho nāma ahanti vadati,",
  "tika-s0304t0:94_4": "yo channaṃ phassāyatanānaṃ samudayādiṃ yathābhūtaṃ pajānāti,",
  "tika-s0304t0:94_5": "so vusitavā,",
  "tika-s0304t0:94_6": "itaro avusitavā ahañca tādisoti.",
  "tika-s0304t0:94_7": "Ayamevāti ayaṃ cakkhusmiṃ “netaṃ mamā”tiādinā tiṇṇaṃ gāhānaṃ abhāvo eva.",
  "tika-s0304t0:95_0": "Paṭhamachaphassāyatanasuttavaṇṇanā niṭṭhitā.",
  "tika-s0304t0:96_0": "10. Dutiyachaphassāyatanasuttavaṇṇanā",
  "tika-s0304t0:97_0": "72. Apunabbhavoti punabbhavābhāvo.",
  "tika-s0304t0:98_0": "11. Tatiyachaphassāyatanasuttavaṇṇanā",
  "tika-s0304t0:99_0": "73. Panassasanti ekaṃsena naṭṭhoti ayamettha atthoti āha “atinaṭṭho”ti, dhurato eva naṭṭhoti attho.",
  "tika-s0304t0:100_0": "Tatiyachaphassāyatanasuttavaṇṇanā niṭṭhitā.",
  "tika-s0304t0:101_0": "Migajālavaggavaṇṇanā niṭṭhitā.",
  "tika-s0304t0:102_0": "8. Gilānavaggo",
  "tika-s0304t0:103_0": "1-5. Paṭhamagilānasuttādivaṇṇanā",
  "tika-s0304t0:104_0": "74- 78.",
  "tika-s0304t0:104_1": "Appaññātoti nāmagottato ceva sīlādiguṇehi ca appaññāto avissuto.",
  "tika-s0304t0:104_2": "Theramajjhimabhāvaṃ appattatāya navo.",
  "tika-s0304t0:105_0": "Paṭhamagilānasuttādivaṇṇanā niṭṭhitā.",
  "tika-s0304t0:106_0": "7. Dutiyaavijjāpahānasuttavaṇṇanā",
  "tika-s0304t0:107_0": "80.",
  "tika-s0304t0:107_1": "Aniccādivasena abhinivisanaṃ abhiniveso,",
  "tika-s0304t0:107_2": "so eva dhammasabhāvaṃ atikkamitvā parato āmasanato parāmāso,",
  "tika-s0304t0:107_3": "so eva gāho.",
  "tika-s0304t0:107_4": "Tena abhinivesaparāmāsaggāhena gaṇhituṃ na yuttā aniccādisabhāvattā.",
  "tika-s0304t0:107_5": "Saṅkhārā eva pavattiyā kāraṇabhāvato saṅkhāranimittāni.",
  "tika-s0304t0:107_6": "Yo saṅkhāresu apariññātābhinivesena passitabbo attākāro,",
  "tika-s0304t0:107_7": "so na hotīti añño anattākāro,",
  "tika-s0304t0:107_8": "tato aññato passati.",
  "tika-s0304t0:107_9": "Pariññātābhinivesoti tīraṇapariññāya paricchijja ñātamicchābhiniveso.",
  "tika-s0304t0:107_10": "Pariññātābhinivesoti vā pariññātavipassanābhiniveso.",
  "tika-s0304t0:107_11": "Vipassanāti arūpasattakavasena vipassanāya parijānitabbā.",
  "tika-s0304t0:108_0": "Dutiyaavijjāpahānasuttavaṇṇanā niṭṭhitā.",
  "tika-s0304t0:109_0": "8. Sambahulabhikkhusuttavaṇṇanā",
  "tika-s0304t0:110_0": "81. Kevalanti itaralakkhaṇehi avomissaṃ.",
  "tika-s0304t0:111_0": "10. Phaggunapañhāsuttavaṇṇanā",
  "tika-s0304t0:112_0": "83.",
  "tika-s0304t0:112_1": "Taṇhāya pahīnāya diṭṭhimānāpi pahīnā evāti “taṇhāpapañcassa chinnattā chinnapapañce”ti vuttaṃ.",
  "tika-s0304t0:112_2": "Dutiyapadepi eseva nayo.",
  "tika-s0304t0:112_3": "Idha sattavohāro cakkhādīsu vijjamānesu eva hoti,",
  "tika-s0304t0:112_4": "tasmā parinibbutānañca vohāro cakkhādīsu sannissayeneva,",
  "tika-s0304t0:112_5": "nāññathāti atikkantabuddhehi pariharitāni cakkhusotādīni pucchāmīti pucchati “atthi nu kho bhante”tiādinā.",
  "tika-s0304t0:112_6": "Cakkhusotādivaṭṭaṃ vaṭṭe pavatteyya.",
  "tika-s0304t0:113_0": "Phaggunapañhāsuttavaṇṇanā niṭṭhitā.",
  "tika-s0304t0:114_0": "Gilānavaggavaṇṇanā niṭṭhitā.",
  "tika-s0304t0:115_0": "9. Channavaggo",
  "tika-s0304t0:116_0": "1. Palokadhammasuttavaṇṇanā",
  "tika-s0304t0:117_0": "84.",
  "tika-s0304t0:117_1": "Aniccalakkhaṇameva kathitaṃ,",
  "tika-s0304t0:117_2": "tañca pariyāyena,",
  "tika-s0304t0:117_3": "aniccalakkhaṇe kathite itaralakkhaṇāni kathitāneva honti byabhicārabhāvato.",
  "tika-s0304t0:118_0": "2. Suññatalokasuttavaṇṇanā",
  "tika-s0304t0:119_0": "85. Attano idanti attaniyanti āha “attano santakenā”ti.",
  "tika-s0304t0:120_0": "3. Saṃkhittadhammasuttavaṇṇanā",
  "tika-s0304t0:121_0": "86.",
  "tika-s0304t0:121_1": "Vuttanayeneva veditabbanti khandhiyavagge khandhavasena āgataṃ,",
  "tika-s0304t0:121_2": "idha āyatanavasenāti ayameva viseso.",
  "tika-s0304t0:122_0": "4. Channasuttavaṇṇanā",
  "tika-s0304t0:123_0": "87.",
  "tika-s0304t0:123_1": "Sabbanimittehi paṭisallīyati etenāti paṭisallānaṃ,",
  "tika-s0304t0:123_2": "phalasamāpatti.",
  "tika-s0304t0:123_3": "Jīvitahārakasatthaṃ jīvitassa haraṇato,",
  "tika-s0304t0:123_4": "sattānañca sasanato hiṃsanato.",
  "tika-s0304t0:123_5": "Paricaritoti payirupāsito.",
  "tika-s0304t0:123_6": "Tena yathānusiṭṭhaṃ paṭipajjinti dīpeti.",
  "tika-s0304t0:124_0": "Anupavajjanti parehi na upavaditabbaṃ.",
  "tika-s0304t0:124_1": "Taṃ panettha āyatiṃ appaṭisandhibhāvato hotīti āha “appavattika”nti.",
  "tika-s0304t0:124_2": "“Netaṃ mamā”tiādīni vadanto arahatte pakkhipitvā kathesi.",
  "tika-s0304t0:124_3": "Puthujjanabhāvameva dīpento vadati akatakiccabhāvadīpanena.",
  "tika-s0304t0:124_4": "Kiñcāpi thero pucchitaṃ pañhaṃ arahatte pakkhipitvā kathesi,",
  "tika-s0304t0:124_5": "“na samanupassāmī”ti pana vadanto kiñci nipphattiṃ na kathesi,",
  "tika-s0304t0:124_6": "tasmā “idampi manasi kātabba”nti idaṃ ānetvā sambandho.",
  "tika-s0304t0:125_0": "Kilesapassaddhīti kilesapariḷāhavūpasamo.",
  "tika-s0304t0:125_1": "Bhavatthāya puna bhavatthāya.",
  "tika-s0304t0:125_2": "Ālayanikanti pariyuṭṭhāneti bhavantare apekkhāsaññite ālaye nikantiyā ca pariyuṭṭhānappattiyā.",
  "tika-s0304t0:125_3": "Asati avijjamānāya.",
  "tika-s0304t0:125_4": "Paṭisandhivasena aññabhavato idhāgamanaṃ āgati nāma.",
  "tika-s0304t0:125_5": "Cutivasena gamananti cavanavasena ito gati.",
  "tika-s0304t0:125_6": "Anurūpagamanaṃ gati nāma tadubhayaṃ na hoti.",
  "tika-s0304t0:125_7": "Cutūpapāto aparāparabhavanavasena cuti,",
  "tika-s0304t0:125_8": "upapajjanavasena upapāto,",
  "tika-s0304t0:125_9": "tadubhayampi na hoti.",
  "tika-s0304t0:125_10": "Evaṃ pana cutūpapāte asati nevidha na idha loke.",
  "tika-s0304t0:125_11": "Na huraṃ na paraloke hoti.",
  "tika-s0304t0:125_12": "Tato eva na ubhayattha hoti.",
  "tika-s0304t0:125_13": "Ayameva anto ayaṃ idhaloke paraloke ca abhāvoyeva dukkhassa pariyosānaṃ.",
  "tika-s0304t0:125_14": "Ayamevāti yathāvutto eva –",
  "tika-s0304t0:125_15": "ettha etasmiṃ pāṭhe paramparāgato pamāṇabhūto attho.",
  "tika-s0304t0:126_0": "Ye panāti sammavādino sandhāya vadati.",
  "tika-s0304t0:126_1": "Antarābhavaṃ icchanti “evaṃ bhavena bhavantarasambandho yujjeyyā”ti.",
  "tika-s0304t0:126_2": "Niratthakaṃ antarābhavassa nāma kassaci abhāvato.",
  "tika-s0304t0:126_3": "Cutikkhandhānantarañhi paṭisandhikkhandhānaṃyeva pātubhāvo.",
  "tika-s0304t0:126_4": "Tenāha “antarābhavassa…pe…",
  "tika-s0304t0:126_5": "paṭikkhittoyevā”ti.",
  "tika-s0304t0:126_6": "Tattha bhāvoti atthitā.",
  "tika-s0304t0:126_7": "Abhidhamme kathāvatthuppakaraṇe paṭikkhittoyeva.",
  "tika-s0304t0:126_8": "Yadi evaṃ “antarenā”ti idaṃ kathanti āha “antarenā”tiādi.",
  "tika-s0304t0:126_9": "Vikappato aññaṃ vikappantaraṃ,",
  "tika-s0304t0:126_10": "tassa dīpanaṃ “antarenā”ti vacanaṃ.",
  "tika-s0304t0:126_11": "Na antarābhavadīpanaṃ tādisassa anupalabbhanato payojanābhāvato ca.",
  "tika-s0304t0:126_12": "Yattha hi vipākaviññāṇassa paccayo,",
  "tika-s0304t0:126_13": "tatthassa nissayabhūtassa vatthussa sahabhāvīnañca khandhānaṃ sambhavoti saddhiṃ attano nissayena viññāṇaṃ",
  "tika-s0304t0:126_14": "uppajjatevāti nāssa uppattiyā desadūratā veditabbā.",
  "tika-s0304t0:126_15": "“Neva idha na hura”nti vuttadvayato aparaṃ vikappena “na ubhaya”nti,",
  "tika-s0304t0:126_16": "tatthapi na hotiyevāti adhippāyo.",
  "tika-s0304t0:126_17": "“Antarenā”ti vā “vinā”ti iminā samānattho nipāto,",
  "tika-s0304t0:126_18": "tasmā nevidha, na huraṃ,",
  "tika-s0304t0:126_19": "ubhayaṃ vināpi nevāti attho.",
  "tika-s0304t0:127_0": "Āharīti chinnavasena gaṇhi.",
  "tika-s0304t0:127_1": "Tenāha “kaṇṭhanāḷaṃ chindī”ti.",
  "tika-s0304t0:127_2": "Pariggaṇhantoti sammasanto.",
  "tika-s0304t0:127_3": "Parinibbuto dīgharattaṃ vipassanāyaṃ yuttapayuttabhāvato.",
  "tika-s0304t0:127_4": "“Anupavajjaṃ channena bhikkhunā satthaṃ āharita”nti,",
  "tika-s0304t0:127_5": "kathesīti asekkhakāle byākaraṇaṃ viya katvā kathesi.",
  "tika-s0304t0:128_0": "Imināti “upavajjakulānī”ti iminā vacanena.",
  "tika-s0304t0:128_1": "Theroti sāriputtatthero.",
  "tika-s0304t0:128_2": "Evanti evaṃ pubbakālesu saṃsaṭṭhavihārī hutvā ṭhito pacchā arahattaṃ pāpuṇissatīti āsaṅkanto pucchati.",
  "tika-s0304t0:128_3": "Sesaṃ uttānameva.",
  "tika-s0304t0:129_0": "Channasuttavaṇṇanā niṭṭhitā.",
  "tika-s0304t0:130_0": "5-6. Puṇṇasuttādivaṇṇanā",
  "tika-s0304t0:131_0": "88- 89.",
  "tika-s0304t0:131_1": "Tanti cakkhurūpadvayaṃ.",
  "tika-s0304t0:131_2": "Tenāha “cakkhuñceva rūpañcā”ti.",
  "tika-s0304t0:131_3": "Nandisamudayāti nandiyā samudayataṇhāya sesakāraṇehi nandiyā samuditi samodhānaṃ nandisamudayo,",
  "tika-s0304t0:131_4": "tasmā nandisamudayā.",
  "tika-s0304t0:131_5": "Tenāha “taṇhāya samodhānenā”ti.",
  "tika-s0304t0:131_6": "Pañcakkhandhasaṅkhātassa dukkhassa samodhānena samuditi pavattiyevāti saha samudayena dukkhassa dassitattā “vaṭṭaṃ matthakaṃ pāpetvā”ti vuttaṃ.",
  "tika-s0304t0:131_7": "Nirodhūpāyena saddhiṃ nirodhassa dassitattā “vivaṭṭaṃ matthakaṃ pāpetvā”ti.",
  "tika-s0304t0:131_8": "Pucchānusandhiādīsu aññataro na hotīti āha –",
  "tika-s0304t0:131_9": "“pāṭiyekko anusandhī”ti.",
  "tika-s0304t0:132_0": "Caṇḍāti kodhanā.",
  "tika-s0304t0:132_1": "Duṭṭhāti dosavantoti attho.",
  "tika-s0304t0:132_2": "Kibbisāti pāpā.",
  "tika-s0304t0:132_3": "Kakkhaḷāti dāruṇā.",
  "tika-s0304t0:132_4": "Ghaṭikamuggarenāti ekasmiṃ pakkhe ghaṭikaṃ dassetvā katena rassadaṇḍena.",
  "tika-s0304t0:132_5": "Sattānaṃ sasanato satthaṃ,",
  "tika-s0304t0:132_6": "tato eva jīvitassa haraṇato hārakañcāti satthahārakaṃ.",
  "tika-s0304t0:132_7": "Indriyasaṃvaro “damo”ti vutto manacchaṭṭhānaṃ indriyānaṃ damanato.",
  "tika-s0304t0:132_8": "Paññā “damo”ti vuttā kilesavisevitānaṃ damanato vūpasamanato.",
  "tika-s0304t0:132_9": "Uposathakammaṃ “damo”ti vuttaṃ kāyadvārādīhi uppajjanakaasamassa damanato.",
  "tika-s0304t0:132_10": "Khanti “damo”ti veditabbā akkhantiyā damanato vūpasamanato.",
  "tika-s0304t0:132_11": "Tenāha “upasamoti tasseva vevacana”nti.",
  "tika-s0304t0:133_0": "Etthāti sunāparantajanapade.",
  "tika-s0304t0:133_1": "Ete dveti ayaṃ puṇṇatthero tassa kaniṭṭhoti ete dve bhātaro.",
  "tika-s0304t0:133_2": "Āhacca aṭṭhāsi uḷāraṃ buddhārammaṇaṃ pītiṃ uppādetvā.",
  "tika-s0304t0:133_3": "Satta sīhanāde naditvāti mammacchedakānampi akkosaparibhāsānaṃ khamane santosābhāvadīpanaṃ,",
  "tika-s0304t0:133_4": "pāṇippahārassa,",
  "tika-s0304t0:133_5": "leḍḍuppahārassa,",
  "tika-s0304t0:133_6": "daṇḍappahārassa,",
  "tika-s0304t0:133_7": "satthappahārassa,",
  "tika-s0304t0:133_8": "jīvitavoropanassa,",
  "tika-s0304t0:133_9": "khamane santosābhāvadīpanañcāti evaṃ satta sīhanāde naditvā.",
  "tika-s0304t0:133_10": "Catūsu ṭhānesu vasitattā pāḷiyaṃ vasanaṭṭhānaṃ anuddesikaṃ katvā “sunāparantasmiṃ janapade viharati”icceva vuttaṃ.",
  "tika-s0304t0:134_0": "Catūsu ṭhānesūti abbuhatthapabbate,",
  "tika-s0304t0:134_1": "samuddagirivihāre,",
  "tika-s0304t0:134_2": "mātulagirimhi,",
  "tika-s0304t0:134_3": "makuḷakārāmavihāreti imesu catūsu ṭhānesu.",
  "tika-s0304t0:134_4": "Tanti caṅkamaṃ āruyha koci bhikkhu caṅkamituṃ samattho natthi mahatā samuddaparissayena bhāvanāmanasikārassa anabhisambhuṇanato.",
  "tika-s0304t0:134_5": "Uppātikanti uppātakaraṃ mahāsaṅkhobhaṃ uṭṭhapetvā.",
  "tika-s0304t0:134_6": "Sammukheti anilapadese.",
  "tika-s0304t0:134_7": "Paṭivedesunti pavedesuṃ.",
  "tika-s0304t0:135_0": "Āraddhakālato paṭṭhāyāti maṇḍalamāḷassa kātuṃ pathavīmitakālato pabhuti.",
  "tika-s0304t0:135_1": "Saccabandhena pañcasatāni paripūretuṃ “ekūnapañcasatāna”nti vuttaṃ.",
  "tika-s0304t0:135_2": "Gandhakuṭinti jetavanamahāvihāre mahāgandhakuṭiṃ.",
  "tika-s0304t0:136_0": "Saccabandhanāmoti saccabandhe pabbate ciranivāsitāya “saccabandho”tveva laddhanāmo.",
  "tika-s0304t0:136_1": "Arahattaṃ pāpuṇīti pañcābhiññāparivāraṃ arahattaṃ adhigacchi.",
  "tika-s0304t0:136_2": "Tenāha “maggenevassa abhiññā āgatā”ti.",
  "tika-s0304t0:137_0": "Tasmiṃ sannipatitā mahājanā keci sotāpannā,",
  "tika-s0304t0:137_1": "keci sakadāgāmino,",
  "tika-s0304t0:137_2": "keci anāgāmino,",
  "tika-s0304t0:137_3": "keci arahanto ahesuṃ.",
  "tika-s0304t0:137_4": "Tatthāpi keci tevijjā,",
  "tika-s0304t0:137_5": "keci chaḷabhiññā,",
  "tika-s0304t0:137_6": "keci paṭisambhidappattā ahesuṃ.",
  "tika-s0304t0:137_7": "Taṃ sandhāya vuttaṃ “mahājanassa bandhanamokkho jāto”ti.",
  "tika-s0304t0:137_8": "Ye pana tattha saraṇagamanapañcasīladasasīlasamādānena laddhānuggahā,",
  "tika-s0304t0:137_9": "tesaṃ devatānañca vasena “mahantaṃ buddhakolāhalaṃ ahosī”ti vuttaṃ.",
  "tika-s0304t0:138_0": "Aruṇaṃ pana mahāgandhakuṭiyaṃyeva uṭṭhapesi devatānuggahatthañceva kulānudayāya ca.",
  "tika-s0304t0:138_1": "Apāyamagge otārito “koci lokassa sajitā atthi,",
  "tika-s0304t0:138_2": "tassa vasena pavattisaṃhārā honti,",
  "tika-s0304t0:138_3": "tenevāyaṃ pajā sanāthā hoti,",
  "tika-s0304t0:138_4": "taṃ yuñjati ca tasmiṃ tasmiṃ kamme”ti micchāgāhehi.",
  "tika-s0304t0:138_5": "Paricaritabbaṃ yāci “ettha mayā ciraṃ vasitabba”nti.",
  "tika-s0304t0:139_0": "Chaṭṭhanti bāhiyasuttaṃ. Taṃ uttānameva heṭṭhā vuttanayattā.",
  "tika-s0304t0:140_0": "Puṇṇasuttādivaṇṇanā niṭṭhitā.",
  "tika-s0304t0:141_0": "7-8. Paṭhamaejāsuttādivaṇṇanā",
  "tika-s0304t0:142_0": "90- 91.",
  "tika-s0304t0:142_1": "Ejati chaḷārammaṇanimittaṃ kampatīti ejā.",
  "tika-s0304t0:142_2": "Tenāha “calanaṭṭhenā”ti.",
  "tika-s0304t0:142_3": "Ābādhanaṭṭhena pīḷanaṭṭhena.",
  "tika-s0304t0:142_4": "Anto dosanaṭṭhenāti antocitte eva padussanaṭṭhena.",
  "tika-s0304t0:142_5": "Nikantanaṭṭhenāti chindanaṭṭhena.",
  "tika-s0304t0:142_6": "Heṭṭhā gahitamevāti heṭṭhā maññitasamugghātasāruppasutte āgatameva.",
  "tika-s0304t0:142_7": "Vuttanayameva maññitasamugghātasutte.",
  "tika-s0304t0:143_0": "Paṭhamaejāsuttādivaṇṇanā niṭṭhitā.",
  "tika-s0304t0:144_0": "9-10. Paṭhamadvayasuttādivaṇṇanā",
  "tika-s0304t0:145_0": "92- 93.",
  "tika-s0304t0:145_1": "Dvayanti dukaṃ.",
  "tika-s0304t0:145_2": "Pāḷiyaṃ āmeḍitalopena niddesoti āha “dve dve koṭṭhāse”ti.",
  "tika-s0304t0:145_3": "Evametanti evaṃ aniccādibhāvena etaṃ cakkhurūpañcāti dvayaṃ.",
  "tika-s0304t0:145_4": "Calatīti anavaṭṭhānena pacalati.",
  "tika-s0304t0:145_5": "Byathatīti jarāya maraṇena ca pavedhati.",
  "tika-s0304t0:145_6": "Hetu ceva uppattinimittattā.",
  "tika-s0304t0:145_7": "Sahagatīti sahappavatti,",
  "tika-s0304t0:145_8": "tāya gahetabbattā “saṅgatī”ti phasso vutto.",
  "tika-s0304t0:145_9": "Esa nayo sesapadadvayepi.",
  "tika-s0304t0:145_10": "Yasmā ca saṃgacchamānadhammavimuttā saṅgati nāma natthi,",
  "tika-s0304t0:145_11": "tathā sannipātasamavāyā,",
  "tika-s0304t0:145_12": "tesaṃ vasena nibbatto phasso tathā vuccatīti.",
  "tika-s0304t0:145_13": "Tenāha “iminā”tiādi.",
  "tika-s0304t0:146_0": "Vatthūti cakkhu nissayapaccayādibhāvena.",
  "tika-s0304t0:146_1": "Ārammaṇanti rūpaṃ ārammaṇapaccayādibhāvena.",
  "tika-s0304t0:146_2": "Sahajātā tayo khandhā vedanādayo,",
  "tika-s0304t0:146_3": "te sahajātādipaccayabhāvena.",
  "tika-s0304t0:146_4": "Ayaṃ hetūti ayaṃ tividho hetū.",
  "tika-s0304t0:146_5": "Phassenātiādīsu ayaṃ saṅkhepattho –",
  "tika-s0304t0:146_6": "yasmā rūpārammaṇe phasse attano phusanakiccaṃ karonte evaṃ vedanā anubhavanakiccaṃ,",
  "tika-s0304t0:146_7": "saññā sañjānanakiccaṃ karoti,",
  "tika-s0304t0:146_8": "tasmā “phassena phuṭṭhamevā”tiādivuttameva atthaṃ idāni puggalādhiṭṭhānena dassetuṃ “phuṭṭho”tiādi vuttaṃ.",
  "tika-s0304t0:146_9": "Pañceva khandhā bhagavatā samatiṃsāya ākārehi vuttā.",
  "tika-s0304t0:146_10": "Kasmāti āha “katha”ntiādi.",
  "tika-s0304t0:146_11": "Rukkhasākhāsu rukkhavohāro viya ekekadhammepi khandhavohāro hotiyeva.",
  "tika-s0304t0:146_12": "Tenāha bhagavā –",
  "tika-s0304t0:146_13": "“viññāṇaṃ viññāṇakkhandho”ti.",
  "tika-s0304t0:147_0": "Paṭhamadvayasuttādivaṇṇanā niṭṭhitā.",
  "tika-s0304t0:148_0": "Channavaggavaṇṇanā niṭṭhitā.",
  "tika-s0304t0:149_0": "10. Saḷavaggo",
  "tika-s0304t0:150_0": "1. Adantaaguttasuttavaṇṇanā",
  "tika-s0304t0:151_0": "94.",
  "tika-s0304t0:151_1": "Adamitāti damaṃ nibbisevanabhāvaṃ anītā.",
  "tika-s0304t0:151_2": "Agopitāti satisaṅkhātāya vatiyā na rakkhitā.",
  "tika-s0304t0:151_3": "Apihitāti satikavāṭena na pihitā.",
  "tika-s0304t0:151_4": "Catūhipi padehi indriyānaṃ anāvaraṇamevāha.",
  "tika-s0304t0:151_5": "Adhikaṃ vahantīti adhivāhā,",
  "tika-s0304t0:151_6": "dukkhassa adhivāhā dukkhādhivāhā.",
  "tika-s0304t0:151_7": "Nirayesu uppajjanakaṃ nerayikaṃ. Ādi-",
  "tika-s0304t0:151_8": "saddena sesapāḷiṃ saṅgaṇhāti.",
  "tika-s0304t0:152_0": "Saḷevāti cha-",
  "tika-s0304t0:152_1": "kārassa sa- kāro, ḷa-",
  "tika-s0304t0:152_2": "kāro padasandhikaro.",
  "tika-s0304t0:152_3": "Yatthāti nimittatthe bhummaṃ.",
  "tika-s0304t0:152_4": "Anavassutā atintāti rāgena atemitā.",
  "tika-s0304t0:153_0": "Assāditanti assādaṃ itaṃ upagataṃ.",
  "tika-s0304t0:153_1": "Tenāha “assādavanta”nti.",
  "tika-s0304t0:153_2": "Sukhadukkhanti iṭṭhāniṭṭhaṃ.",
  "tika-s0304t0:153_3": "Anvayatīti anvayo, hetu.",
  "tika-s0304t0:153_4": "Phassoti anvayo etassāti phassanvayanti āha –",
  "tika-s0304t0:153_5": "“phassahetuka”nti.",
  "tika-s0304t0:153_6": "“Aviruddha”iti vibhattilopena niddeso.",
  "tika-s0304t0:154_0": "Papañcasaññāti taṇhādisamadhūpasaṃhatasaññā.",
  "tika-s0304t0:154_1": "Tenāha “kilesasaññāya papañcasaññā nāma hutvā”ti.",
  "tika-s0304t0:154_2": "Papañcasaññā etesaṃ atthīti papañcasaññā,",
  "tika-s0304t0:154_3": "itarītarā narā.",
  "tika-s0304t0:154_4": "Papañcayantāti saṃsāre papañcaṃ cirāyanaṃ karontā.",
  "tika-s0304t0:154_5": "Saññinoti gehassitasaññāya saññāvanto.",
  "tika-s0304t0:154_6": "Manomayaṃ vitakkanti kevalaṃ manasā sambhāvitaṃ micchāvitakkaṃ.",
  "tika-s0304t0:154_7": "Irīyatīti iriyaṃ paṭipattiṃ irīyati paṭipajjati.",
  "tika-s0304t0:155_0": "Suṭṭhu bhāvitoti suṭṭhubhāvaṃ subhāvanaṃ ito bhāvitabhāvito.",
  "tika-s0304t0:155_1": "Phuṭṭhassa cittanti tena yathāvuttaphassena phuṭṭhaṃ assa cittaṃ.",
  "tika-s0304t0:155_2": "Na vikampate kvacīti kismiñci iṭṭhāniṭṭhārammaṇe na kampati.",
  "tika-s0304t0:155_3": "Pāragāti pāragāmino bhavatha.",
  "tika-s0304t0:156_0": "Adantaaguttasuttavaṇṇanā niṭṭhitā.",
  "tika-s0304t0:157_0": "2. Mālukyaputtasuttavaṇṇanā",
  "tika-s0304t0:158_0": "95.",
  "tika-s0304t0:158_1": "Apasādetīti tajjeti.",
  "tika-s0304t0:158_2": "Ussādetīti ukkaṃseti.",
  "tika-s0304t0:158_3": "Ayaṃ kira thero mālukyaputto.",
  "tika-s0304t0:158_4": "Pamajjitvāti yonisomanasikārassa ananuyujjanena pamajjitvā.",
  "tika-s0304t0:159_0": "Yatrāti paccattaṃ vacanālaṅkāre.",
  "tika-s0304t0:159_1": "Nāmāti asambhāvane apasādanapakkhe,",
  "tika-s0304t0:159_2": "ussādanapakkhe pana sambhāvane.",
  "tika-s0304t0:159_3": "Kiṃ jātanti kiṃ tena mahallakabhāvena jātanti mahallakabhāvaṃ tiṇāyapi amaññamāno vadati.",
  "tika-s0304t0:159_4": "Tenāha “yadi…pe…",
  "tika-s0304t0:159_5": "anuggaṇhanto”ti.",
  "tika-s0304t0:159_6": "Anuggaṇhantoti acintento.",
  "tika-s0304t0:159_7": "Mādisānaṃ bhagavato ovādo upakārāvahoti etarahi ovādañca pasaṃsanto.",
  "tika-s0304t0:160_0": "“Adiṭṭhā adiṭṭhapubbā”tiādinā parikappavasena vuttanidassanaṃ “yathā etesu chandādayo na honti,",
  "tika-s0304t0:160_1": "evamitaresupi pariññātesū”ti nayapaṭipajjanatthaṃ,",
  "tika-s0304t0:160_2": "tesampi imehi samānetabbattā.",
  "tika-s0304t0:160_3": "Tena vuttaṃ “supinakūpamā kāmā”ti.",
  "tika-s0304t0:161_0": "Cakkhuviññāṇena diṭṭhe diṭṭhamattanti cakkhuviññāṇassa rūpāyatanaṃ yattako gahaṇākāro, tattakaṃ.",
  "tika-s0304t0:161_1": "Kittakaṃ pamāṇanti attasaṃvediyaṃ parassa na disitabbaṃ,",
  "tika-s0304t0:161_2": "kappanāmattaṃ rūpaṃ.",
  "tika-s0304t0:161_3": "Tenāha “cakkhuviññāṇaṃ hī”tiādi.",
  "tika-s0304t0:161_4": "Rūpeti rūpāyatane.",
  "tika-s0304t0:161_5": "Rūpamattamevāti nīlādibhedaṃ rūpāyatanamattaṃ,",
  "tika-s0304t0:161_6": "na nīlādi.",
  "tika-s0304t0:161_7": "Visesanivattanattho hi ayaṃ matta- saddo.",
  "tika-s0304t0:161_8": "Yadi evaṃ, eva-",
  "tika-s0304t0:161_9": "kāro kimatthiyo?",
  "tika-s0304t0:161_10": "Cakkhuviññāṇañhi rūpāyatane labbhamānampi nīlādivisesaṃ “idaṃ nīlaṃ nāma,",
  "tika-s0304t0:161_11": "idaṃ pītaṃ nāmā”ti na gaṇhāti.",
  "tika-s0304t0:161_12": "Kuto niccāniccādisabhāvatthanti saṃhitassapi nivattanatthaṃ evakāraggahaṇaṃ.",
  "tika-s0304t0:161_13": "Tenāha “na niccādisabhāva”nti.",
  "tika-s0304t0:161_14": "Sesaviññāṇehipīti javanaviññāṇehipi.",
  "tika-s0304t0:162_0": "Diṭṭhaṃ nāma cakkhuviññāṇaṃ rūpāyatanassa dassananti katvā.",
  "tika-s0304t0:162_1": "Tenāha “rūpe rūpavijānana”nti.",
  "tika-s0304t0:162_2": "Cakkhuviññāṇamattamevāti yattakaṃ cakkhuviññāṇaṃ rūpāyatane gahaṇamattaṃ,",
  "tika-s0304t0:162_3": "taṃmattameva me sabbaṃ cittaṃ bhavissatīti attho.",
  "tika-s0304t0:162_4": "“Rāgādirahenā”ti vā pāṭho.",
  "tika-s0304t0:162_5": "Diṭṭhaṃ nāma padatthato cakkhuviññāṇena diṭṭhaṃ rūpaṃ.",
  "tika-s0304t0:162_6": "Tatthevāti cakkhuviññāṇena diṭṭhamatte rūpe.",
  "tika-s0304t0:162_7": "Cittattayaṃ diṭṭhamattaṃ nāma cakkhuviññāṇaṃ viya rāgādivirahena pavattanato.",
  "tika-s0304t0:162_8": "Tenāha “yathā ta”nti ādi.",
  "tika-s0304t0:163_0": "Manodvārāvajjanena viññātārammaṇaṃ viññātanti adhippetaṃ rāgādivirahena viññeyyato.",
  "tika-s0304t0:163_1": "Tenāha “yathā āvajjanenā”tiādi.",
  "tika-s0304t0:164_0": "Tadāti tasmiṃ kāle,",
  "tika-s0304t0:164_1": "na tato paṭṭhāyāti ayamettha atthoti dasseti.",
  "tika-s0304t0:164_2": "“Diṭṭhamatta”ntiādinā yesaṃ rāgādīnaṃ nivattanaṃ adhippetaṃ,",
  "tika-s0304t0:164_3": "te “tenā”ti ettha ta-",
  "tika-s0304t0:164_4": "saddena paccāmasīyantīti “tena rāgena vā ratto”tiādi vuttaṃ.",
  "tika-s0304t0:164_5": "Tatthāti visaye bhummaṃ,",
  "tika-s0304t0:164_6": "visayabhāvo ca visayinā sambandhavasena icchitabboti vuttaṃ “paṭibaddho”tiādi.",
  "tika-s0304t0:165_0": "Satīti rūpassa yathāsabhāvasallakkhaṇā sati muṭṭhā piyanimittamanasikārena anuppajjanato na dissati nappavattati.",
  "tika-s0304t0:165_1": "Ajjhosāti ajjhosāya.",
  "tika-s0304t0:165_2": "Gilitvā pariniṭṭhapetvā attaniyakaraṇena.",
  "tika-s0304t0:166_0": "Abhijjhā ca vihesā cāti karaṇatthe paccattavacananti āha –",
  "tika-s0304t0:166_1": "“abhijjhāya ca vihesāya cā”ti.",
  "tika-s0304t0:166_2": "Atthavasena vibhattipariṇāmoti āha –",
  "tika-s0304t0:166_3": "“abhijjhāvihesāhī”ti.",
  "tika-s0304t0:166_4": "Ācinantassāti vaḍḍhentassa.",
  "tika-s0304t0:166_5": "Paṭissatoti patissato sabbattha satiyā yutto.",
  "tika-s0304t0:166_6": "Sevato cāpīti ettha ca-",
  "tika-s0304t0:166_7": "saddo api-",
  "tika-s0304t0:166_8": "saddo ca nipātamattanti “sevantassa”icceva attho vutto.",
  "tika-s0304t0:167_0": "Mālukyaputtasuttavaṇṇanā niṭṭhitā.",
  "tika-s0304t0:168_0": "3. Parihānasuttavaṇṇanā",
  "tika-s0304t0:169_0": "96.",
  "tika-s0304t0:169_1": "Parihānasabhāvanti anavajjadhammehi parihāyanasabhāvaṃ.",
  "tika-s0304t0:169_2": "Abhibhavitānīti abhibhūtāni nibbisevanabhāvākārena.",
  "tika-s0304t0:169_3": "Sarasaṅkappāti tasmiṃ tasmiṃ visaye anavaṭṭhitabhāvena saṅkappā.",
  "tika-s0304t0:169_4": "Saṃyojaniyāti saṃyojetabbā.",
  "tika-s0304t0:169_5": "Saṃyojanānañhi punappunaṃ uppattiyā okāsaṃ dento kilesajātaṃ adhivāseti nāma.",
  "tika-s0304t0:169_6": "Kileso eva kilesajātaṃ.",
  "tika-s0304t0:169_7": "Ārammaṇaṃ pana citte karonto adhivāseti nāma.",
  "tika-s0304t0:169_8": "Chandarāgappahānena na pajahati ārammaṇaṃ,",
  "tika-s0304t0:169_9": "kilesaṃ pana anuppattidhammatāpādanena eva.",
  "tika-s0304t0:169_10": "Abhibhavitaṃ āyatananti kathitaṃ adhivāsanādinā.",
  "tika-s0304t0:169_11": "“Kathañca,",
  "tika-s0304t0:169_12": "bhikkhave,",
  "tika-s0304t0:169_13": "parihānadhammo hotī”ti dhammaṃ pucchitvā taṃ vibhajantena bhagavatā “tañce bhikkhu adhivāsetī”tiādinā puggalena puggalādhiṭṭhānena dhammo dassito.",
  "tika-s0304t0:170_0": "Parihānasuttavaṇṇanā niṭṭhitā.",
  "tika-s0304t0:171_0": "4. Pamādavihārīsuttavaṇṇanā",
  "tika-s0304t0:172_0": "97.",
  "tika-s0304t0:172_1": "Na pidahitvā cakkhundriyaṃ na pidahitvā sañchāditvā ṭhitassa.",
  "tika-s0304t0:172_2": "Byāsiñcatīti kilesehi visesena āsiñcati.",
  "tika-s0304t0:172_3": "Kilesatintanti kilesehi avassutaṃ.",
  "tika-s0304t0:172_4": "Dubbalapīti taruṇā na balappattā.",
  "tika-s0304t0:172_5": "Balavapīti ubbegā pharaṇappattā ca pīti.",
  "tika-s0304t0:172_6": "Darathappassaddhīti kāyacittadarathavūpasamalakkhaṇā passaddhi.",
  "tika-s0304t0:172_7": "Na uppajjanti paccayaparamparāya asiddhattā.",
  "tika-s0304t0:172_8": "“Kathañca,",
  "tika-s0304t0:172_9": "bhikkhave,",
  "tika-s0304t0:172_10": "pamādavihārī hotī”tiādinā puggalaṃ pucchitvā “pāmojjaṃ na hoti,",
  "tika-s0304t0:172_11": "pāmojjaṃ jāyatī”tiādinā ca,",
  "tika-s0304t0:172_12": "dhammena “pamādavihārī appamādavihārī”ti ca puggalo dassito.",
  "tika-s0304t0:173_0": "Pamādavihārīsuttavaṇṇanā niṭṭhitā.",
  "tika-s0304t0:174_0": "5. Saṃvarasuttavaṇṇanā",
  "tika-s0304t0:175_0": "98.",
  "tika-s0304t0:175_1": "Idanti “kathañca,",
  "tika-s0304t0:175_2": "bhikkhave,",
  "tika-s0304t0:175_3": "asaṃvaro”ti?",
  "tika-s0304t0:175_4": "Idaṃ vacanaṃ.",
  "tika-s0304t0:175_5": "Pahātabbadhammakkhānavasenāti pahātabbadhammasseva kathanaṃ vuttaṃ.",
  "tika-s0304t0:175_6": "“Kathañca,",
  "tika-s0304t0:175_7": "bhikkhave,",
  "tika-s0304t0:175_8": "asaṃvaro hotī”ti dhammaṃ pucchitvā “santi,",
  "tika-s0304t0:175_9": "bhikkhave,",
  "tika-s0304t0:175_10": "cakkhuviññeyyā rūpā”tiādinā dhammova vibhatto.",
  "tika-s0304t0:176_0": "Saṃvarasuttavaṇṇanā niṭṭhitā.",
  "tika-s0304t0:177_0": "6. Samādhisuttavaṇṇanā",
  "tika-s0304t0:178_0": "99.",
  "tika-s0304t0:178_1": "Cittekaggatāyāti samathavasena cittekaggatāya.",
  "tika-s0304t0:178_2": "Parihāyamāneti tassa alābhena parihāyamāne.",
  "tika-s0304t0:178_3": "Kammaṭṭhānanti vipassanākammaṭṭhānaṃ,",
  "tika-s0304t0:178_4": "samathameva vā.",
  "tika-s0304t0:179_0": "7. Paṭisallānasuttavaṇṇanā",
  "tika-s0304t0:180_0": "100. Kammaṭṭhānanti samathavipassanākammaṭṭhānaṃ.",
  "tika-s0304t0:181_0": "8-9. Paṭhamanatumhākaṃsuttādivaṇṇanā",
  "tika-s0304t0:182_0": "101-102. Upamaṃ parivāretvāti upamaṃ pariharitvā. Suddhikavasenāti upamāya vinā kevalameva.",
  "tika-s0304t0:183_0": "10. Udakasuttavaṇṇanā",
  "tika-s0304t0:184_0": "103.",
  "tika-s0304t0:184_1": "Udakoti tassa nāmaṃ.",
  "tika-s0304t0:184_2": "Vedaṃ ñāṇaṃ.",
  "tika-s0304t0:184_3": "Sabbaṃ jitavāti sabbaji.",
  "tika-s0304t0:184_4": "Avakhatanti nikhataṃ.",
  "tika-s0304t0:184_5": "Ucchādanadhammoti ucchādetabbasabhāvo.",
  "tika-s0304t0:184_6": "Parimaddanadhammoti parimadditabbasabhāvo.",
  "tika-s0304t0:184_7": "Parihatoti pariharito.",
  "tika-s0304t0:184_8": "Odanakummāsūpacayucchādanaparimaddanapadehīti vattabbaṃ.",
  "tika-s0304t0:184_9": "Ucchādanaṃ vā parimaddanamattamevāti katvā na gahitaṃ.",
  "tika-s0304t0:185_0": "Udakasuttavaṇṇanā niṭṭhitā.",
  "tika-s0304t0:186_0": "Saḷavaggavaṇṇanā niṭṭhitā.",
  "tika-s0304t0:187_0": "Dutiyo paṇṇāsako.",
  "tika-s0304t0:188_0": "11. Yogakkhemivaggo",
  "tika-s0304t0:189_0": "1. Yogakkhemisuttavaṇṇanā",
  "tika-s0304t0:190_0": "104.",
  "tika-s0304t0:190_1": "Catūhi yogehīti kāmayogādīhi catūhi yogehi.",
  "tika-s0304t0:190_2": "Kheminoti khemavato kusalino.",
  "tika-s0304t0:190_3": "Kāraṇabhūtanti kattabbaupāyassa kāraṇabhūtaṃ.",
  "tika-s0304t0:190_4": "Pariyāyati pavattiṃ nivattiñca ñāpetīti pariyāyo,",
  "tika-s0304t0:190_5": "dhammo ca so pariyattidhammattā pariyāyo cāti dhammapariyāyo,",
  "tika-s0304t0:190_6": "taṃ dhammapariyāyaṃ.",
  "tika-s0304t0:190_7": "Yasmā pana so tassādhigamassa kāraṇaṃ hoti,",
  "tika-s0304t0:190_8": "tasmā vuttaṃ “dhammakāraṇa”nti.",
  "tika-s0304t0:190_9": "Yuttinti samathavipassanādhammānīti vā catusaccadhammānīti vā.",
  "tika-s0304t0:190_10": "“Tasmā”ti padaṃ uddharitvā –",
  "tika-s0304t0:190_11": "“kasmā”ti kāraṇaṃ pucchanto “kiṃ akkhātattā,",
  "tika-s0304t0:190_12": "udāhu pahīnattā”ti vibhajitvā pucchi.",
  "tika-s0304t0:190_13": "Yasmā pana chandarāgappahānaṃ yogakkhemibhāvassa kāraṇaṃ,",
  "tika-s0304t0:190_14": "na kathanaṃ,",
  "tika-s0304t0:190_15": "tasmā “pahīnattā”tiādi vuttaṃ.",
  "tika-s0304t0:191_0": "Yogakkhemisuttavaṇṇanā niṭṭhitā.",
  "tika-s0304t0:192_0": "2-10. Upādāyasuttādivaṇṇanā",
  "tika-s0304t0:193_0": "105- 113.",
  "tika-s0304t0:193_1": "Vedanāsukhadukkhanti vedanāsaṅkhātaṃ sukhañca dukkhañca kathitaṃ.",
  "tika-s0304t0:193_2": "“Ajjhattaṃ sukhaṃ dukkha”nti vuttattā vimuttisukhassa ca saḷāyatanadukkhassa ca kathitattā vivaṭṭasukhaṃ cettha kathitamevāti sakkā viññātuṃ.",
  "tika-s0304t0:193_3": "Kāmaṃ khandhiyavagge khandhavasena desanā āgatā,",
  "tika-s0304t0:193_4": "na āyatanavasena.",
  "tika-s0304t0:193_5": "Ettha pana vattabbaṃ atthajātaṃ khandhiyavagge vuttanayamevāti.",
  "tika-s0304t0:194_0": "Upādāyasuttādivaṇṇanā niṭṭhitā.",
  "tika-s0304t0:195_0": "Yogakkhemivaggavaṇṇanā niṭṭhitā.",
  "tika-s0304t0:196_0": "12. Lokakāmaguṇavaggo",
  "tika-s0304t0:197_0": "1-2. Paṭhamamārapāsasuttādivaṇṇanā",
  "tika-s0304t0:198_0": "114- 115.",
  "tika-s0304t0:198_1": "Āvasati ettha kilesamāroti āvāso.",
  "tika-s0304t0:198_2": "Kāmaguṇaajjhattikabāhirāni āyatanāni.",
  "tika-s0304t0:198_3": "Kilesamārassa āvāsaṃ gato vasaṃ gato.",
  "tika-s0304t0:198_4": "Tividhassāti papañcasaññāsaṅkhātassa tividhassapi mārassa.",
  "tika-s0304t0:198_5": "Tato eva devaputtamārassapi vasaṃ gatoti sakkā viññātuṃ.",
  "tika-s0304t0:199_0": "Paṭhamamārapāsasuttādivaṇṇanā niṭṭhitā.",
  "tika-s0304t0:200_0": "3. Lokantagamanasuttavaṇṇanā",
  "tika-s0304t0:201_0": "116.",
  "tika-s0304t0:201_1": "Lokiyanti ettha sattakāyabhūtagāmādīti loko,",
  "tika-s0304t0:201_2": "cakkavāḷo.",
  "tika-s0304t0:201_3": "Saṅkhāro pana lujjanapalujjanaṭṭhena loko.",
  "tika-s0304t0:201_4": "Antanti osānaṃ.",
  "tika-s0304t0:201_5": "Sabbaññutaññāṇena saṃsanditvāti sabbaññutaññāṇagatiyā samānetvā avirodhetvā.",
  "tika-s0304t0:201_6": "Thomessāmīti pasaṃsissāmi.",
  "tika-s0304t0:202_0": "Evaṃsampattikanti evaṃsampajjanakaṃ evaṃpassitabbaṃ idaṃ mama ajjhesanaṃ.",
  "tika-s0304t0:202_1": "Tenāha “īdisanti attho”ti.",
  "tika-s0304t0:202_2": "Jānaṃ jānātīti sabbaññutaññāṇena jānitabbaṃ jānāti eva.",
  "tika-s0304t0:202_3": "Na hi padesaññāṇe ṭhito jānitabbaṃ sabbaṃ jānāti.",
  "tika-s0304t0:202_4": "Ukkaṭṭhaniddesena hi avisesaggahaṇena ca “jāna”nti iminā niravasesaṃ ñeyyajātaṃ pariggayhatīti tabbisayāya",
  "tika-s0304t0:202_5": "jānanakiriyāya sabbaññutaññāṇameva karaṇaṃ bhavituṃ yuttaṃ.",
  "tika-s0304t0:202_6": "Pakaraṇavasena “bhagavā”ti padasannidhānena ca ayamattho vibhāvetabbo.",
  "tika-s0304t0:202_7": "Passitabbameva passatīti dibbacakkhu-",
  "tika-s0304t0:202_8": "paññācakkhu-",
  "tika-s0304t0:202_9": "dhammacakkhu-",
  "tika-s0304t0:202_10": "buddhacakkhu-",
  "tika-s0304t0:202_11": "samantacakkhu-",
  "tika-s0304t0:202_12": "saṅkhātehi ñāṇacakkhūhi passitabbaṃ passati eva.",
  "tika-s0304t0:202_13": "Atha vā jānaṃ jānātīti yathā aññe savipallāsā kāmarūpapariññāvādino jānantāpi vipallāsavasena jānanti,",
  "tika-s0304t0:202_14": "na evaṃ bhagavā.",
  "tika-s0304t0:202_15": "Bhagavā pana pahīnavipallāsattā jānanto jānāti eva,",
  "tika-s0304t0:202_16": "diṭṭhidassanassa abhāvā passanto passati evāti attho.",
  "tika-s0304t0:203_0": "Dassanapariṇāyakaṭṭhenāti yathā cakkhu sattānaṃ dassanatthaṃ pariṇeti sādheti,",
  "tika-s0304t0:203_1": "evaṃ lokassa yāthāvadassanasādhanatopi dassanakiccapariṇāyakaṭṭhena cakkhubhūto,",
  "tika-s0304t0:203_2": "paññācakkhumayattā vā sayambhūñāṇena paññācakkhuṃ bhūto pattoti vā cakkhubhūto.",
  "tika-s0304t0:203_3": "Ñāṇabhūtoti etassa ca evameva attho daṭṭhabbo.",
  "tika-s0304t0:203_4": "Dhammā vā bodhipakkhiyā,",
  "tika-s0304t0:203_5": "tehi uppannattā lokassa ca taduppādanato anaññasādhāraṇaṃ vā dhammaṃ patto adhigatoti dhammabhūto.",
  "tika-s0304t0:203_6": "“Brahmā”vuccati seṭṭhaṭṭhena maggañāṇaṃ,",
  "tika-s0304t0:203_7": "tena uppannattā lokassa ca taduppādanato tañca sayambhūñāṇena pattoti brahmabhūto.",
  "tika-s0304t0:203_8": "Catusaccadhammaṃ vadatīti vattā.",
  "tika-s0304t0:203_9": "Ciraṃ saccapaṭivedhaṃ pavattento vadatīti pavattā.",
  "tika-s0304t0:203_10": "Atthaṃ nīharitvāti dukkhādiatthaṃ uddharitvā.",
  "tika-s0304t0:203_11": "Paramatthaṃ vā nibbānaṃ pāpayitā.",
  "tika-s0304t0:203_12": "Amatasacchikiriyaṃ sattesu uppādento amataṃ dadātīti amatassa dātā.",
  "tika-s0304t0:203_13": "Bodhipakkhiyadhammānaṃ tadāyattabhāvato dhammassāmī.",
  "tika-s0304t0:203_14": "Punappunaṃ yācāpento bhāriyaṃ karonto garuṃ karoti nāma,",
  "tika-s0304t0:203_15": "tathā duviññeyyaṃ katvā kathentopi.",
  "tika-s0304t0:204_0": "Cakkhunā vijjamānena lokasaññī hoti,",
  "tika-s0304t0:204_1": "na tasmiṃ asati.",
  "tika-s0304t0:204_2": "Na hi ajjhattikāyatanavirahena lokasamaññā atthi.",
  "tika-s0304t0:204_3": "Tenāha “cakkhuñhi loko”tiādi.",
  "tika-s0304t0:204_4": "Appahīnadiṭṭhīti asamūhatasakkāyadiṭṭhiko ghanavinibbhogaṃ kātuṃ asakkonto samudāyaṃ viya avayavaṃ “loko”ti sañjānāti ceva maññati ca.",
  "tika-s0304t0:204_5": "Tathāti iminā “lokoti sañjānāti ceva maññati cā”ti padattayaṃ ākaḍḍhati.",
  "tika-s0304t0:204_6": "Tassāti puthujjanassa,",
  "tika-s0304t0:204_7": "cakkavāḷalokassa vā.",
  "tika-s0304t0:204_8": "Cakkhādimeva hi sahokāsena “cakkavāḷo”ti puthujjano sañjānāti.",
  "tika-s0304t0:204_9": "Gamanenāti padasā gamanena.",
  "tika-s0304t0:204_10": "Na sakkā tesaṃ anantattā.",
  "tika-s0304t0:204_11": "Lujjanaṭṭhenāti abhisaṅkhāralokavasena lokassa antaṃ dassetuṃ vuttaṃ.",
  "tika-s0304t0:204_12": "Tassa anto nāma nibbānaṃ.",
  "tika-s0304t0:204_13": "Taṃ pattuṃ sakkā sammāpaṭipattiyā pattabbattā.",
  "tika-s0304t0:204_14": "Cakkavāḷalokassa pana anto nāma,",
  "tika-s0304t0:204_15": "natthi tassa gamanena appattabbattā.",
  "tika-s0304t0:205_0": "Imehi padehīti imehi vākyavibhāgehi padehi.",
  "tika-s0304t0:205_1": "Tāni pana akkharasamudāyalakkhaṇānīti āha “akkharasampiṇḍanehī”ti.",
  "tika-s0304t0:205_2": "Pāṭiyekkaakkharehīti tasmiṃ tasmiṃ pade paṭiniyatasannivesehi visuṃ visuṃ cittena gayhamānehi akkharehīti attho.",
  "tika-s0304t0:206_0": "Gamanaṭṭhena “paṇḍā” vuccati paññā,",
  "tika-s0304t0:206_1": "tāya ito gato pattoti paṇḍito, paññavā.",
  "tika-s0304t0:206_2": "Mahāpaññatā nāma paṭisambhidāvasena veditabbāti āha “mahante atthe”tiādi.",
  "tika-s0304t0:206_3": "Yathā tanti ettha tanti nipātamattaṃ paṭhamavikappe,",
  "tika-s0304t0:206_4": "dutiyavikappe pana paccāmasananti āha “taṃ byākata”nti.",
  "tika-s0304t0:207_0": "Lokantagamanasuttavaṇṇanā niṭṭhitā.",
  "tika-s0304t0:208_0": "4. Kāmaguṇasuttavaṇṇanā",
  "tika-s0304t0:209_0": "117.",
  "tika-s0304t0:209_1": "Cetasoti karaṇe sāmivacanaṃ.",
  "tika-s0304t0:209_2": "Cittena saṃphusanaṃ nāma anubhavoti āha “cittena anubhūtapubbā”ti.",
  "tika-s0304t0:209_3": "Ututtayānurūpatāvasena pāsādattayaṃ,",
  "tika-s0304t0:209_4": "taṃ vasena tividhanāṭakabhedo.",
  "tika-s0304t0:209_5": "Manorammatāmattena kāmaguṇaṃ katvā dassitaṃ,",
  "tika-s0304t0:209_6": "na kāmavasena.",
  "tika-s0304t0:209_7": "Na hi abhinikkhamanato uddhaṃ bodhisattassa kāmavitakkā bhūtapubbā.",
  "tika-s0304t0:209_8": "Tenāha māro pāpimā –",
  "tika-s0304t0:210_0": "“Satta vassāni bhagavantaṃ, anubandhiṃ padāpadaṃ;",
  "tika-s0304t0:211_0": "Otāraṃ nādhigacchissaṃ, sambuddhassa satīmato”ti. ;",
  "tika-s0304t0:212_0": "Metteyyo nāmātiādi anāgatārammaṇadassanamattaṃ,",
  "tika-s0304t0:212_1": "na bodhisattassa evaṃ uppajjatīti.",
  "tika-s0304t0:212_2": "Attā piyāyitabbarūpo etassāti attarūpo,",
  "tika-s0304t0:212_3": "uttarapade purimapadalopenāti “attano hitakāmajātikenā”ti attho vutto.",
  "tika-s0304t0:212_4": "Attarūpenāti vā pītisomanassehi gahitasabhāvena tuṭṭhapahaṭṭhena udaggudaggena.",
  "tika-s0304t0:212_5": "Appamādoti appamajjanaṃ kusaladhammesu akhaṇḍakāritāti āha “sātaccakiriyā”ti.",
  "tika-s0304t0:212_6": "Avossaggoti cittassa kāmaguṇesu avossajjanaṃ pakkhandituṃ appadānaṃ.",
  "tika-s0304t0:212_7": "Purimo vikappo kusalānaṃ dhammānaṃ karaṇavasena dassito,",
  "tika-s0304t0:212_8": "pacchimo akusalānaṃ akaraṇavasena.",
  "tika-s0304t0:212_9": "Dve dhammāti appamādo satīti dve dhammā.",
  "tika-s0304t0:212_10": "Appamādo sati ca tathā pavattā cattāro kusaladhammakkhandhā veditabbā.",
  "tika-s0304t0:212_11": "Kattabbāti pavattetabbā.",
  "tika-s0304t0:213_0": "Tasmiṃ āyataneti tasmiṃ nibbānasaññite kāraṇe paṭivedhe.",
  "tika-s0304t0:213_1": "Taṃ kāraṇanti channaṃ āyatanānaṃ kāraṇaṃ.",
  "tika-s0304t0:213_2": "Saḷāyatanaṃ nirujjhati etthāti saḷāyatananirodho vuccati nibbānaṃ.",
  "tika-s0304t0:213_3": "Tenāha “nibbānaṃ.",
  "tika-s0304t0:213_4": "Taṃ sandhāyā”tiādi.",
  "tika-s0304t0:213_5": "Nibbānasminti nibbānamhi.",
  "tika-s0304t0:214_0": "Kāmaguṇasuttavaṇṇanā niṭṭhitā.",
  "tika-s0304t0:215_0": "5-6. Sakkapañhasuttādivaṇṇanā",
  "tika-s0304t0:216_0": "118- 119.",
  "tika-s0304t0:216_1": "Diṭṭheti paccakkhabhūte.",
  "tika-s0304t0:216_2": "Dhammeti upādānakkhandhadhamme.",
  "tika-s0304t0:216_3": "Tattha hi attāti bhavati saññā diṭṭhi cāti attabhāvasaññā. Tenāha –",
  "tika-s0304t0:216_4": "“diṭṭheva dhammeti imasmiṃyeva attabhāve”ti.",
  "tika-s0304t0:216_5": "“Tannissita”nti ettha taṃ-",
  "tika-s0304t0:216_6": "saddena heṭṭhā abhinandanādipariyāyena vuttā taṇhā paccāmaṭṭhāti āha –",
  "tika-s0304t0:216_7": "“taṇhānissita”nti.",
  "tika-s0304t0:216_8": "Taṃ upādānaṃ etassāti tadupādānaṃ. Tenāha –",
  "tika-s0304t0:216_9": "“taṃgahaṇa”ntiādi.",
  "tika-s0304t0:216_10": "Taṇhupādānasaṅkhātaṃ gahaṇaṃ etassāti taṃgahaṇaṃ.",
  "tika-s0304t0:216_11": "Chaṭṭhaṃ uttānameva pañcame vuttanayattā.",
  "tika-s0304t0:217_0": "Sakkapañhasuttādivaṇṇanā niṭṭhitā.",
  "tika-s0304t0:218_0": "7. Sāriputtasaddhivihārikasuttavaṇṇanā",
  "tika-s0304t0:219_0": "120.",
  "tika-s0304t0:219_1": "Ghaṭessatīti pubbenāparaṃ ghaṭitaṃ sambandhaṃ karissati.",
  "tika-s0304t0:219_2": "Vicchedanti brahmacariyassa virodhipaccayasamuppattiyā ucchedaṃ.",
  "tika-s0304t0:220_0": "8. Rāhulovādasuttavaṇṇanā",
  "tika-s0304t0:221_0": "121.",
  "tika-s0304t0:221_1": "Ye dhammā sammadeva bhāvitā bahulīkatā vimuttiyā arahattassa sacchikiriyāya saṃvattanti,",
  "tika-s0304t0:221_2": "te saddhādayo sambhārā vimuttiparipācaniyāti adhippetā.",
  "tika-s0304t0:221_3": "Paripācentīti paripākaṃ pariṇāmaṃ gamenti.",
  "tika-s0304t0:221_4": "Dhammāti kāraṇabhūtā dhammā.",
  "tika-s0304t0:221_5": "Visuddhikāraṇavasenāti visuddhikāraṇatāvasena,",
  "tika-s0304t0:221_6": "sā pana saddhindriyādīnaṃ kāraṇato visuddhi.",
  "tika-s0304t0:221_7": "Yathā nāma jātisampannassa khattiyakumārassa vipakkhavigamena pakkhasaṅgahena pavattiṭṭhānasampattiyā ca parisuddhi hoti,",
  "tika-s0304t0:221_8": "evamevaṃ daṭṭhabbāti dassento “vuttaṃ heta”ntiādimāha.",
  "tika-s0304t0:222_0": "Assaddhādayopi puggalā saddhādīnaṃ yāvadeva parihānāya honti,",
  "tika-s0304t0:222_1": "saddhādayo pāripūriyāva,",
  "tika-s0304t0:222_2": "tathā pasādaniyasuttantādipaccavekkhaṇā,",
  "tika-s0304t0:222_3": "pasādaniyasuttantā nāma sampasādanīyasuttādayo.",
  "tika-s0304t0:222_4": "Sammappadhāneti sammappadhānasuttante.",
  "tika-s0304t0:222_5": "Satipaṭṭhāneti cattāro satipaṭṭhāne.",
  "tika-s0304t0:222_6": "Jhānavimokkheti jhānāni ceva vimokkhe ca uddissa pavattasuttante.",
  "tika-s0304t0:222_7": "Gambhīrañāṇacariyeti khandhāyatanadhātupaṭiccasamuppādapaṭisaṃyuttasuttante.",
  "tika-s0304t0:223_0": "Kalyāṇamittatādayoti kalyāṇamittatā sīlasaṃvaro abhisallekhakathā vīriyārambho nibbedhikapaññāti ime kalyāṇamittādayo pañca dhammā, ye “idha, meghiya,",
  "tika-s0304t0:223_1": "bhikkhu kalyāṇamitto hotī”tiādinā udāne kathitā.",
  "tika-s0304t0:223_2": "Lokaṃ volokentassāti āyasmato rāhulassa tāsañca devatānaṃ indriyaparipākaṃ passantassa.",
  "tika-s0304t0:223_3": "Tato yena andhavanaṃ,",
  "tika-s0304t0:223_4": "tattha divāvihārāya mahāsamāgamo bhavissatīti.",
  "tika-s0304t0:223_5": "Tathā hi vakkhati “ettakāti gaṇanāvasena paricchedo natthī”ti.",
  "tika-s0304t0:224_0": "Rukkhapabbatanissitā bhūmaṭṭhakā,",
  "tika-s0304t0:224_1": "ākāsacārivimānavāsino antalikkhaṭṭhakā.",
  "tika-s0304t0:224_2": "Dhammacakkhunti veditabbāni catusaccadhammānaṃ dassanaṭṭhena.",
  "tika-s0304t0:225_0": "Rāhulovādasuttavaṇṇanā niṭṭhitā.",
  "tika-s0304t0:226_0": "Lokakāmaguṇavaggavaṇṇanā niṭṭhitā.",
  "tika-s0304t0:227_0": "13. Gahapativaggo",
  "tika-s0304t0:228_0": "1-3. Vesālīsuttādivaṇṇanā",
  "tika-s0304t0:229_0": "124- 126.",
  "tika-s0304t0:229_1": "Dvīsūti imasmiṃ gahapativagge paṭhamadutiyesu tatiye ca vuttatthameva pāṭhajātaṃ apubbaṃ natthīti attho.",
  "tika-s0304t0:230_0": "4-5. Bhāradvājasuttādivaṇṇanā",
  "tika-s0304t0:231_0": "127- 128.",
  "tika-s0304t0:231_1": "Kāmaṃ aññepi pabbajitā yuttakāle piṇḍaṃ ulamānā carantiyeva,",
  "tika-s0304t0:231_2": "ayaṃ pana odarito,",
  "tika-s0304t0:231_3": "teneva kāraṇena pabbajitoti dassento “piṇḍaṃ ulamāno”tiādimāha.",
  "tika-s0304t0:231_4": "Ghaṃsantovāti bhūmiyaṃ ghaṃsanto eva pattaṃ ṭhapeti.",
  "tika-s0304t0:231_5": "Parikkhīṇanti samantato parikkhīṇaṃ.",
  "tika-s0304t0:231_6": "Nāḷiko …pe… jātaṃ,",
  "tika-s0304t0:231_7": "atirekapattaṭṭhapanassa paṭikkhittattā aññaṃ na gaṇhāti.",
  "tika-s0304t0:231_8": "“Indriyabhāvananti cakkhādipañcindriyabhāvana”nti keci vadanti,",
  "tika-s0304t0:231_9": "tathā vipassanābhinivesaṃ katvā uparivipassanaṃ vaḍḍhitvāti adhippāyo.",
  "tika-s0304t0:231_10": "Apare pana “saddhāpañcamānaṃ indriyānaṃ vasena vipassanābhinivesaṃ katvā tena sukhena abhiññāpahānānaṃ sampādanavasena indriyaṃ bhāvetvā”ti vadanti.",
  "tika-s0304t0:232_0": "Upasaṅkamatīti ettha yathā so rājā upasaṅkami,",
  "tika-s0304t0:232_1": "taṃ āgamanato paṭṭhāya dassetuṃ “thero kirā”tiādi āraddhaṃ.",
  "tika-s0304t0:232_2": "Mahāpānaṃ nāma aññaṃ kammaṃ akatvā pānapasuto hutvā sattāhaṃ tadanurūpaparijanassa surāpivanaṃ.",
  "tika-s0304t0:232_3": "Tenāha “mahāpānaṃ nāma pivitvā”ti.",
  "tika-s0304t0:232_4": "Sālithusehīti rattasālithusehi.",
  "tika-s0304t0:232_5": "Ḍayhamānaṃ viya kipillikadaṃsanajātāhi dukkhavedanāhi.",
  "tika-s0304t0:232_6": "Mukhasattīhi vijjhiṃsu vallabhatāya.",
  "tika-s0304t0:232_7": "Itthilolo hi so rājā.",
  "tika-s0304t0:233_0": "Paveṇinti tesaṃ samādānapaveṇiṃ brahmacariyapabandhaṃ.",
  "tika-s0304t0:233_1": "Paṭipādentīti sampādenti.",
  "tika-s0304t0:233_2": "Garukārammaṇanti garukātabbaārammaṇaṃ,",
  "tika-s0304t0:233_3": "avītikkamitabbārammaṇanti attho.",
  "tika-s0304t0:233_4": "Assāti rañño.",
  "tika-s0304t0:233_5": "Cittaṃ anotarantanti pasādavīthiṃ anotarantaṃ anupagacchantaṃ.",
  "tika-s0304t0:233_6": "Viheṭhetunti vibādhituṃ.",
  "tika-s0304t0:234_0": "Lobhassa aparāparuppattiyā bahuvacanavasena “lobhadhammā”ti vuttaṃ.",
  "tika-s0304t0:234_1": "Uppajjantītipi attho yeva,",
  "tika-s0304t0:234_2": "yasmā uppajjamāno lobhadhammo attano hetupaccaye pariggahāpento jānāpento viya sahati pavattatīti.",
  "tika-s0304t0:234_3": "Imameva kāyanti ettha samūhatthe eva kāya-",
  "tika-s0304t0:234_4": "saddo gabbhāsayādiṭṭhānesu uppajjanadhammasamūhavisayattā,",
  "tika-s0304t0:234_5": "itare pana kāyūpalakkhitatāya “kāyo”ti veditabbā.",
  "tika-s0304t0:234_6": "Uttānameva heṭṭhā vuttanayattā.",
  "tika-s0304t0:235_0": "Bhāradvājasuttādivaṇṇanā niṭṭhitā.",
  "tika-s0304t0:236_0": "6. Ghositasuttavaṇṇanā",
  "tika-s0304t0:237_0": "129.",
  "tika-s0304t0:237_1": "Rūpā ca manāpāti nīlādibhedā rūpadhammā ca manasā manuññā piyarūpā saṃvijjanti,",
  "tika-s0304t0:237_2": "idañca sukhavedanīyassa phassassa sabhāvadassanatthaṃ.",
  "tika-s0304t0:237_3": "Evaṃ “rūpā ca manāpā upekkhāvedaniyā”ti etthāpi yathārahaṃ vattabbaṃ.",
  "tika-s0304t0:237_4": "Cakkhuviññāṇa…pe…",
  "tika-s0304t0:237_5": "phassanti vuttaṃ.",
  "tika-s0304t0:237_6": "Upanissayakoṭiyā hi cakkhuviññāṇasampayuttaphasso sukhavedanīyo,",
  "tika-s0304t0:237_7": "na sahajātakoṭiyā. Tenāha –",
  "tika-s0304t0:237_8": "“ekaṃ phassaṃ paṭicca javanavasena sukhavedanā uppajjatī”ti.",
  "tika-s0304t0:237_9": "Sesapadesūti “saṃvijjati kho, gahapati,",
  "tika-s0304t0:237_10": "sotadhātū”ti āgatesu pañcasu koṭṭhāsesu.",
  "tika-s0304t0:238_0": "Tevīsati dhātuyo kathitā channaṃ dvārānaṃ vasena vibhajjagahaṇena.",
  "tika-s0304t0:238_1": "Vatthunissitanti hadayavatthunissitaṃ.",
  "tika-s0304t0:238_2": "Pañcadvāre vīsati,",
  "tika-s0304t0:238_3": "manodvāre tisso evaṃ tevīsati.",
  "tika-s0304t0:239_0": "Ghositasuttavaṇṇanā niṭṭhitā.",
  "tika-s0304t0:240_0": "7-8. Hāliddikānisuttādivaṇṇanā",
  "tika-s0304t0:241_0": "130- 131.",
  "tika-s0304t0:241_1": "Taṃ itthetanti cakkhunā yaṃ rūpaṃ diṭṭhaṃ,",
  "tika-s0304t0:241_2": "taṃ itthanti attho.",
  "tika-s0304t0:241_3": "Taṃ sukhavedaniyanti taṃ sukhavedanāya upanissayakoṭiyā paccayabhūtaṃ cakkhuviññāṇañceva,",
  "tika-s0304t0:241_4": "yo ca yathārahaṃ upanissayakoṭiyā vā,",
  "tika-s0304t0:241_5": "anantaro ce anantarakoṭiyā vā,",
  "tika-s0304t0:241_6": "sahajāto ce sampayuttakoṭiyā vā,",
  "tika-s0304t0:241_7": "sukhavedanāya paccayo phasso.",
  "tika-s0304t0:241_8": "Taṃ sukhavedaniyañca phassaṃ paṭicca uppajjati sukhavedanāti yojanā.",
  "tika-s0304t0:241_9": "Esa nayo sabbattha sabbesu sesesu sattasu vāresu.",
  "tika-s0304t0:241_10": "Manodhātuyeva vā samānāti abhidhammanayena.",
  "tika-s0304t0:241_11": "Suttantanayena pana suññataṭṭhena nissattanijjīvaṭṭhena ca manodhātusamaññaṃ labhateva.",
  "tika-s0304t0:241_12": "Aṭṭhamaṃ uttānameva heṭṭhā vuttanayattā.",
  "tika-s0304t0:242_0": "Hāliddikānisuttādivaṇṇanā niṭṭhitā.",
  "tika-s0304t0:243_0": "9. Lohiccasuttavaṇṇanā",
  "tika-s0304t0:244_0": "132.",
  "tika-s0304t0:244_1": "Tepi māṇavakātveva vuttā,",
  "tika-s0304t0:244_2": "na brāhmaṇakumārā eva.",
  "tika-s0304t0:244_3": "Seleyyakānīti aññamaññaṃ silissanalaṅghanakīḷanāni.",
  "tika-s0304t0:245_0": "Upaṭṭhānavasena ibhaṃ harantīti ibbhā,",
  "tika-s0304t0:245_1": "hatthigopakā.",
  "tika-s0304t0:245_2": "Te pana nihīnakuṭumbassa bhoggaṃ upādāya gahapatibhāvaṃ upādāya “gahapatikā”tipi vuccantīti āha “gahapatikā”ti.",
  "tika-s0304t0:245_3": "Kaṇhāti kaṇhābhijātikā.",
  "tika-s0304t0:245_4": "Raṭṭhaṃ bharantīti yasmiṃ raṭṭhe vasanti,",
  "tika-s0304t0:245_5": "tassa raṭṭhassa baliṃ bharaṇena,",
  "tika-s0304t0:245_6": "attano vā kuṭumbassa bharaṇena bharatā.",
  "tika-s0304t0:245_7": "Pariyāyantāti parito saṃcarantā kīḷanti.",
  "tika-s0304t0:246_0": "Sīlajeṭṭhakāti sīlappadhānā. Ye purāṇaṃ saranti, te sīluttamā ahesuṃ. Dvārāni cakkhādidvārāni.",
  "tika-s0304t0:247_0": "Apakkamitvā apetā virahitā hutvā.",
  "tika-s0304t0:247_1": "Visamānīti vigatasamāni duccaritasabhāvāni.",
  "tika-s0304t0:247_2": "Nānāvidhadaṇḍā nānāvidhadaṇḍanipātā.",
  "tika-s0304t0:248_0": "Anāhārakāti kiñci abhuñjanakā.",
  "tika-s0304t0:248_1": "Paṅko viya paṅko, malaṃ.",
  "tika-s0304t0:248_2": "Dantapaṅko purimapadalopena paṅkoti vuttoti “paṅko nāma dantamala”nti vuttaṃ.",
  "tika-s0304t0:248_3": "Ajehi kātabbakānaṃ akopetvā karaṇaṃ samādānavasena vataṃ.",
  "tika-s0304t0:248_4": "Esa nayo sesesupi.",
  "tika-s0304t0:248_5": "Kohaññaṃ nāma attani vijjamānadosaṃ paṭicchādetvā asantaguṇapakāsanāti āha –",
  "tika-s0304t0:248_6": "“paṭicchanna…pe…",
  "tika-s0304t0:248_7": "kohaññañcevā”ti.",
  "tika-s0304t0:248_8": "Parikkhārabhaṇḍakavaṇṇāti parikkhārabhaṇḍā kappakāti.",
  "tika-s0304t0:248_9": "Te ca kho attano jīvikatthāya āmisakiñjakkhassa attanibandhanatthāya amocanatthāya katā.",
  "tika-s0304t0:249_0": "Akhilanti cetokhilarahitaṃ brahmavihāravasena. Tenāha “mudu athaddha”nti.",
  "tika-s0304t0:250_0": "Adhimuttoti abhirativasena yuttapayutto.",
  "tika-s0304t0:250_1": "Parittacittoti parito khaṇḍitacitto.",
  "tika-s0304t0:250_2": "Appamāṇacittoti ettha “ko aya”nti paṭikkhituṃ sakkuṇeyyacitto.",
  "tika-s0304t0:251_0": "Lohiccasuttavaṇṇanā niṭṭhitā.",
  "tika-s0304t0:252_0": "10. Verahaccānisuttavaṇṇanā",
  "tika-s0304t0:253_0": "133.",
  "tika-s0304t0:253_1": "Brāhmaṇiṃ dhammasavanāya codento māṇavako “yagghe”ti avoca.",
  "tika-s0304t0:253_2": "Tenāha “yaggheti codanatthe nipāto”ti.",
  "tika-s0304t0:254_0": "Verahaccānisuttavaṇṇanā niṭṭhitā.",
  "tika-s0304t0:255_0": "Gahapativaggavaṇṇanā niṭṭhitā.",
  "tika-s0304t0:256_0": "14. Devadahavaggo",
  "tika-s0304t0:257_0": "1. Devadahasuttavaṇṇanā",
  "tika-s0304t0:258_0": "134. Manaṃ ramayantāti āpāthagatā manassa ramaṇavasena piyāyitabbatāvasena pavattantā.",
  "tika-s0304t0:259_0": "2. Khaṇasuttavaṇṇanā",
  "tika-s0304t0:260_0": "135.",
  "tika-s0304t0:260_1": "Chaphassāyatanikāti chahi phassāyatanehi aniṭṭhasaṃvedaniyā.",
  "tika-s0304t0:260_2": "Chadvāraphassapaṭiviññattīti chahipi dvārehi ārammaṇassa paṭisaṃvedanā hotiyeva sabbaso dukkhānubhavanatthaṃ.",
  "tika-s0304t0:260_3": "Tāvatiṃsapuranti sudassanamahānagaraṃ.",
  "tika-s0304t0:260_4": "Abhāvo nāma natthi sabbathā sukhānubhavanato.",
  "tika-s0304t0:260_5": "Nirayeti iminā duggati bhavasāmaññena itarāpāyāpi gahitā eva.",
  "tika-s0304t0:260_6": "Maggabrahmacariyavāsaṃ vasituṃ na sakkāti iminā pana sabbesampi acchindikaṭṭhānānaṃ gahaṇaṃ daṭṭhabbaṃ.",
  "tika-s0304t0:260_7": "Imevāti imasmiṃ manussaloke eva.",
  "tika-s0304t0:260_8": "Apāyopi paññāyati apāyadukkhasadisassa dukkhassa kadāci paṭisaṃvedanato.",
  "tika-s0304t0:260_9": "Saggopi paññāyati devabhogasadisasampattiyā kadāci paṭilabhitabbato.",
  "tika-s0304t0:261_0": "Ayaṃ kammabhūmīti ayaṃ manussaloko purisathāmakaraṇāya kammabhūmi nāma tāsaṃ yogyaṭṭhānabhāvato.",
  "tika-s0304t0:261_1": "Tattha padhānakammaṃ dassento “idha maggabhāvanā”ti āha.",
  "tika-s0304t0:261_2": "Ṭhānānīti kāraṇāni.",
  "tika-s0304t0:261_3": "Saṃvejaniyānīti saṃvegajananāni bahūni jātiādīni.",
  "tika-s0304t0:261_4": "Tathā hi jāti, jarā, byādhi, maraṇaṃ,",
  "tika-s0304t0:261_5": "apāyabhavaṃ,",
  "tika-s0304t0:261_6": "tatthapi nirayūpapattihetukaṃ,",
  "tika-s0304t0:261_7": "tiracchānupapattihetukaṃ,",
  "tika-s0304t0:261_8": "asūrakāyūpapattihetukaṃ,",
  "tika-s0304t0:261_9": "atīte vaṭṭamūlakaṃ,",
  "tika-s0304t0:261_10": "anāgate vaṭṭamūlakaṃ,",
  "tika-s0304t0:261_11": "paccuppanne āhārapariyeṭṭhimūlakanti bahūni saṃvegavatthūni paccavekkhitvā saṃvegajāto sañjātasaṃvego yoniso padhānamanuyuñjassu.",
  "tika-s0304t0:261_12": "Saṃvegāti saṃvegamāpajjassu.",
  "tika-s0304t0:262_0": "Khaṇasuttavaṇṇanā niṭṭhitā.",
  "tika-s0304t0:263_0": "3. Paṭhamarūpārāmasuttavaṇṇanā",
  "tika-s0304t0:264_0": "136.",
  "tika-s0304t0:264_1": "Sammuditā sammodappattā,",
  "tika-s0304t0:264_2": "pamoditā sañjātapamodā.",
  "tika-s0304t0:264_3": "Dukkhāti dukkhavanto sañjātadukkhā.",
  "tika-s0304t0:264_4": "Tenāha “dukkhitā”ti.",
  "tika-s0304t0:264_5": "Sukhaṃ etassa atthīti sukho, sukhī.",
  "tika-s0304t0:264_6": "Tenāha “sukhito”ti.",
  "tika-s0304t0:264_7": "Yattakā rūpādayo dhammā loke atthīti vuccati.",
  "tika-s0304t0:264_8": "Passantānanti saccapaṭivedhena sammadeva passantānaṃ.",
  "tika-s0304t0:264_9": "“Paccanīkaṃ hotī”ti vatvā taṃ paccanīkabhāvaṃ dassetuṃ “loko hī”tiādi vuttaṃ.",
  "tika-s0304t0:264_10": "Asubhāti “āhū”tipadaṃ ānetvā sambandho.",
  "tika-s0304t0:264_11": "Sabbametanti “sukhaṃ diṭṭhamariyebhi…pe…",
  "tika-s0304t0:264_12": "tadariyā sukhato vidū”ti ca vuttaṃ.",
  "tika-s0304t0:264_13": "Sabbametaṃ nibbānameva sandhāya vuttaṃ.",
  "tika-s0304t0:264_14": "Nibbānameva hi ekantato sukhaṃ nāma.",
  "tika-s0304t0:265_0": "Pañcanavutipāsaṇḍino tesañca pāsaṇḍibhāvo papañcasūdaniṭṭhakathāyaṃ pakāsito eva.",
  "tika-s0304t0:265_1": "Kilesanīvaraṇena nivutānanti kilesakhandhā kilesanīvaraṇaṃ,",
  "tika-s0304t0:265_2": "tena nivāritānaṃ.",
  "tika-s0304t0:265_3": "Nibbānadassanaṃ nāma ariyamaggo,",
  "tika-s0304t0:265_4": "tena tassa paṭivijjhanañca kāḷameghaavacchāditaṃ viya candamaṇḍalaṃ.",
  "tika-s0304t0:266_0": "Paricchinditvāti asubhabhāvaparicchindanena sammāviññāṇadassanena ca paricchinditvā.",
  "tika-s0304t0:266_1": "Maggadhammassāti ariyamaggadhammassa.",
  "tika-s0304t0:267_0": "Anupannehīti anu anu avihāya paṭipannehi. Ko nu añño jānituṃ arahati, añño na jānātīti dasseti.",
  "tika-s0304t0:268_0": "Paṭhamarūpārāmasuttavaṇṇanā niṭṭhitā.",
  "tika-s0304t0:269_0": "4-12. Dutiyarūpārāmasuttādivaṇṇanā",
  "tika-s0304t0:270_0": "137- 145.",
  "tika-s0304t0:270_1": "Suddhikaṃ katvā gāthābandhanena vinā kevalaṃ cuṇṇiyapadavaseneva.",
  "tika-s0304t0:270_2": "Tathā tathāti ajjhattikāni bāhirāni ca āyatanāni aniccalakkhaṇena dukkhānattalakkhaṇehi ca yojetvā dassanavasena.",
  "tika-s0304t0:271_0": "Dutiyarūpārāmasuttādivaṇṇanā niṭṭhitā.",
  "tika-s0304t0:272_0": "Devadahavaggavaṇṇanā niṭṭhitā.",
  "tika-s0304t0:273_0": "15. Navapurāṇavaggo",
  "tika-s0304t0:274_0": "1. Kammanirodhasuttavaṇṇanā",
  "tika-s0304t0:275_0": "146.",
  "tika-s0304t0:275_1": "Sampati vijjamānassa cakkhussa taṃnibbattassa kammassa ca adhippetattā “na cakkhu purāṇaṃ,",
  "tika-s0304t0:275_2": "kammameva purāṇa”nti vatvā yathā tassa cakkhussa purāṇapariyāyo vutto,",
  "tika-s0304t0:275_3": "taṃ dassento āha –",
  "tika-s0304t0:275_4": "“kammato panā”tiādi.",
  "tika-s0304t0:275_5": "Paccayanāmenāti purimajātisaṃsiddhattā “purāṇa”nti vattabbassa paccayabhūtassa kammassa nāmena.",
  "tika-s0304t0:275_6": "Evaṃ vuttanti “purāṇakamma”nti evaṃ vuttaṃ.",
  "tika-s0304t0:275_7": "Paccayehi abhisamāgantvā katanti taṇhāvijjādipaccayehi abhimukhabhāvena samāgantvā samecca nibbattitaṃ.",
  "tika-s0304t0:275_8": "Cetanāyāti kammacetanāya.",
  "tika-s0304t0:275_9": "Pakappitanti abhisamīhitaṃ.",
  "tika-s0304t0:275_10": "Vedanāyāti attānaṃ nissāya ārammaṇaṃ katvā pavattāya vedanāya.",
  "tika-s0304t0:275_11": "Vatthūti nibbattikāraṇaṃ pavattaṭṭhānanti vipassanāpaññāya passitabbaṃ.",
  "tika-s0304t0:275_12": "Kammassa nirodhenāti kilesānaṃ anuppādanirodhasiddhena kammassa nirodhena.",
  "tika-s0304t0:275_13": "Vimuttiṃ phusatīti arahattaphalavimuttiṃ pāpuṇāti.",
  "tika-s0304t0:275_14": "Ārammaṇabhūto nirodho nibbānaṃ “kammanirodho”ti vuccati,",
  "tika-s0304t0:275_15": "“kammaṃ nirujjhati etthā”ti katvā.",
  "tika-s0304t0:275_16": "“Jhāyatha,",
  "tika-s0304t0:275_17": "bhikkhave,",
  "tika-s0304t0:275_18": "mā pamādatthā”ti vuttattā “pubbabhāgavipassanā kathitā”ti vuttaṃ.",
  "tika-s0304t0:276_0": "Kammanirodhasuttavaṇṇanā niṭṭhitā.",
  "tika-s0304t0:277_0": "2-5. Aniccanibbānasappāyasuttādivaṇṇanā",
  "tika-s0304t0:278_0": "147- 150.",
  "tika-s0304t0:278_1": "Nibbānassāti nibbānādhigamassa,",
  "tika-s0304t0:278_2": "kilesanibbānasseva vā.",
  "tika-s0304t0:278_3": "Upakārapaṭipadanti upakārāvahaṃ paṭipadaṃ.",
  "tika-s0304t0:278_4": "Catūsūti dutiyādīsu catūsu.",
  "tika-s0304t0:278_5": "Nibbānasappāyā paṭipadā desitāti katvā “saha vipassanāya cattāro maggā kathitā”ti vuttaṃ.",
  "tika-s0304t0:279_0": "Aniccanibbānasappāyasuttādivaṇṇanā niṭṭhitā.",
  "tika-s0304t0:280_0": "6-7. Antevāsikasuttādivaṇṇanā",
  "tika-s0304t0:281_0": "151- 152. Anta-",
  "tika-s0304t0:281_1": "saddo samīpatthe vattati “udakantaṃ vananta”ntiādīsu,",
  "tika-s0304t0:281_2": "kileso pana atiāsanne vasati abbhantaravuttitāyāti “antevāsika”nti vutto vibhattialopena yathā “vanekusalo,",
  "tika-s0304t0:281_3": "kūlerukkhā”ti. Tenāha –",
  "tika-s0304t0:281_4": "“anantevāsikanti antovasanakilesavirahita”nti.",
  "tika-s0304t0:281_5": "Ācaraṇakakilesavirahitanti samudācaraṇakilesarahitaṃ.",
  "tika-s0304t0:281_6": "Anto assa vasantīti assa puggalassa anto abbhantare citte vasanti pavattanti.",
  "tika-s0304t0:281_7": "Te etaṃ adhibhavantīti te kilesā etaṃ puggalaṃ abhibhavitvā attano vase vattenti. Tenāha –",
  "tika-s0304t0:281_8": "“ajjhottharanti sikkhāpenti vā”ti.",
  "tika-s0304t0:281_9": "Tehi ācariyehīti tehi kilesasaṅkhātehi satte attano gatiyaṃ ṭhapentehi ācariyehi.",
  "tika-s0304t0:281_10": "Sattamaṃ heṭṭhā kathitanayamevāti yasmā heṭṭhā khandhavasena desanā āgatā,",
  "tika-s0304t0:281_11": "idha āyatanavasenāti ayameva viseso.",
  "tika-s0304t0:282_0": "Antevāsikasuttādivaṇṇanā niṭṭhitā.",
  "tika-s0304t0:283_0": "8. Atthinukhopariyāyasuttavaṇṇanā",
  "tika-s0304t0:284_0": "153.",
  "tika-s0304t0:284_1": "Pariyāyati parigacchati phalaṃ etassāti pariyāyo hetūti āha –",
  "tika-s0304t0:284_2": "“yaṃ pariyāyanti yaṃ kāraṇa”nti.",
  "tika-s0304t0:284_3": "Paccakkhadiṭṭhe aviparīte atthe pavattasaddhā paccakkhasaddhā yathā “sammāsambuddho bhagavā,",
  "tika-s0304t0:284_4": "svākhāto dhammo”ti ca.",
  "tika-s0304t0:284_5": "Evaṃ kirāti iti kirāya uppanno saddahanākāro saddhāpatirūpako.",
  "tika-s0304t0:284_6": "Etanti “aññatreva saddhāyā”ti etaṃ vacanaṃ.",
  "tika-s0304t0:284_7": "Rucāpetvāti kiñci atthaṃ attano matiyā rocetvā.",
  "tika-s0304t0:284_8": "Khamāpetvāti tasseva vevacanaṃ,",
  "tika-s0304t0:284_9": "cittaṃ tathā khamāpetvā. Tenāha –",
  "tika-s0304t0:284_10": "“atthetanti gahaṇākāro”ti.",
  "tika-s0304t0:284_11": "Paramparāgatassa atthassa evaṃ kirassāti anussavanaṃ.",
  "tika-s0304t0:284_12": "Kāraṇaṃ cintentassāti yuttiṃ cintentassa.",
  "tika-s0304t0:284_13": "Kāraṇaṃ upaṭṭhātīti “sādhū”ti attano cittassa upatiṭṭhati.",
  "tika-s0304t0:284_14": "Atthetanti “etaṃ kāraṇaṃ evamayamattho yujjatī”ti cittena gahaṇaṃ.",
  "tika-s0304t0:284_15": "Ākāraparivitakkoti yuttiparikappanā.",
  "tika-s0304t0:284_16": "Laddhīti nicchayena gahaṇaṃ,",
  "tika-s0304t0:284_17": "sā ca kho diṭṭhi ayāthāvaggahaṇena aññāṇamevāti daṭṭhabbaṃ.",
  "tika-s0304t0:284_18": "Tanti laddhiṃ.",
  "tika-s0304t0:284_19": "Atthesāti esā laddhi mama uppannā atthi yuttarūpā hutvā upalabbhati.",
  "tika-s0304t0:284_20": "Evaṃ gahaṇākāro diṭṭhinijjhānakkhanti nāma,",
  "tika-s0304t0:284_21": "paṭhamuppannaladdhisaṅkhātāya diṭṭhiyā nijjhānaṃ khamanākāro diṭṭhinijjhānakkhanti nāma.",
  "tika-s0304t0:284_22": "Pañca ṭhānānīti yathāvuttāni saddhādīni pañca kāraṇāni.",
  "tika-s0304t0:284_23": "Muñcitvā aggahetvā.",
  "tika-s0304t0:284_24": "Heṭṭhimamaggavajjhānaṃ rāgādīnaṃ abhāvaṃ sandhāya “natthi me ajjhattaṃ rāgadosamoho”ti ayaṃ sekkhānaṃ paccavekkhaṇā,",
  "tika-s0304t0:284_25": "sabbaso abhāvaṃ sandhāya asekkhānanti āha –",
  "tika-s0304t0:284_26": "“sekkhāsekkhānaṃ paccavekkhaṇā kathitā”ti.",
  "tika-s0304t0:284_27": "“Santaṃ vā ajjhatta”ntiādinā sekkhānaṃ,",
  "tika-s0304t0:284_28": "“asantaṃ vā ajjhatta”ntiādinā asekkhānaṃ paccavekkhaṇā kathitāti daṭṭhabbaṃ.",
  "tika-s0304t0:285_0": "Atthinukhopariyāyasuttavaṇṇanā niṭṭhitā.",
  "tika-s0304t0:286_0": "9-10. Indriyasampannasuttādivaṇṇanā",
  "tika-s0304t0:287_0": "154- 155.",
  "tika-s0304t0:287_1": "“Sampannasīlā,",
  "tika-s0304t0:287_2": "bhikkhave,",
  "tika-s0304t0:287_3": "viharathā”tiādīsu viya paripuṇṇattho idha sampanna-",
  "tika-s0304t0:287_4": "saddoti āha “paripuṇṇindriyo”ti.",
  "tika-s0304t0:287_5": "Indriyehi samannāgatattā paripuṇṇindriyo nāma hotīti sambandho.",
  "tika-s0304t0:287_6": "Evaṃ sati samannāgamasampatti vuttā hotīti āsaṅkanto “cakkhādīni vā”tiādimāha.",
  "tika-s0304t0:287_7": "Taṃ sandhāyāti dutiyavikappena vuttamatthaṃ sandhāya.",
  "tika-s0304t0:287_8": "Heṭṭhā khandhiyavagge khandhavasena desanā āgatā,",
  "tika-s0304t0:287_9": "idha āyatanavasenāti āha “vuttanayamevā”ti.",
  "tika-s0304t0:288_0": "Indriyasampannasuttādivaṇṇanā niṭṭhitā.",
  "tika-s0304t0:289_0": "Navapurāṇavaggavaṇṇanā niṭṭhitā.",
  "tika-s0304t0:290_0": "Tatiyo paṇṇāsako.",
  "tika-s0304t0:291_0": "16. Nandikkhayavaggo",
  "tika-s0304t0:292_0": "1-4. Ajjhattanandikkhayasuttādivaṇṇanā",
  "tika-s0304t0:293_0": "156- 159.",
  "tika-s0304t0:293_1": "Atthatoti sabhāvato.",
  "tika-s0304t0:293_2": "Ñāṇena ariyato ñātabbato attho,",
  "tika-s0304t0:293_3": "sabhāvoti.",
  "tika-s0304t0:293_4": "Evañhi abhijjanasabhāvo nandanaṭṭhena nandī,",
  "tika-s0304t0:293_5": "rañjanaṭṭhena rāgo.",
  "tika-s0304t0:293_6": "Vimuttivasenāti vimuttiyā adhigamavasena.",
  "tika-s0304t0:293_7": "Etthāti imasmiṃ paṭhamasutte.",
  "tika-s0304t0:293_8": "Dutiyādīsūti dutiyatatiyacatutthesu.",
  "tika-s0304t0:293_9": "Uttānameva heṭṭhā vuttanayattā.",
  "tika-s0304t0:294_0": "Ajjhattanandikkhayasuttādivaṇṇanā niṭṭhitā.",
  "tika-s0304t0:295_0": "5-6. Jīvakambavanasamādhisuttādivaṇṇanā",
  "tika-s0304t0:296_0": "160- 161.",
  "tika-s0304t0:296_1": "Samādhivikalānaṃ cittekaggataṃ labhantānaṃ,",
  "tika-s0304t0:296_2": "paṭisallānavikalānaṃ kāyavivekañca cittekaggatañca labhantānanti yojanā.",
  "tika-s0304t0:296_3": "Pākaṭaṃ hotīti vibhūtaṃ hutvā upaṭṭhāti.",
  "tika-s0304t0:296_4": "Okkhāyati paccakkhāyatīti catusaccadhammānaṃ vibhūtabhāvena upaṭṭhānassa kathitattā vuttaṃ –",
  "tika-s0304t0:296_5": "“dvīsupi…pe…",
  "tika-s0304t0:296_6": "kathitā”ti.",
  "tika-s0304t0:297_0": "Jīvakambavanasamādhisuttādivaṇṇanā niṭṭhitā.",
  "tika-s0304t0:298_0": "7-9. Koṭṭhikaaniccasuttādivaṇṇanā",
  "tika-s0304t0:299_0": "162- 164.",
  "tika-s0304t0:299_1": "Aniccānupassanādayo eva vimuttiparipācaniyā dhammā nāma.",
  "tika-s0304t0:299_2": "Therassa tadā saddhādīni indriyāni na paripākaṃ upagatāni,",
  "tika-s0304t0:299_3": "thero imāhi desanāhi indriyaparipākamagamāsi.",
  "tika-s0304t0:300_0": "Koṭṭhikaaniccasuttādivaṇṇanā niṭṭhitā.",
  "tika-s0304t0:301_0": "10-12. Micchādiṭṭhipahānasuttādivaṇṇanā",
  "tika-s0304t0:302_0": "165- 167.",
  "tika-s0304t0:302_1": "Pāṭiyekkanti visuṃ visuṃ.",
  "tika-s0304t0:302_2": "Vuttanayenevāti heṭṭhā vuttanayeneva apubbassa vattabbassa abhāvā.",
  "tika-s0304t0:303_0": "Micchādiṭṭhipahānasuttādivaṇṇanā niṭṭhitā.",
  "tika-s0304t0:304_0": "Nandikkhayavaggavaṇṇanā niṭṭhitā.",
  "tika-s0304t0:305_0": "17. Saṭṭhipeyyālavaggo",
  "tika-s0304t0:306_0": "1-60. Ajjhattaaniccachandasuttādivaṇṇanā",
  "tika-s0304t0:307_0": "168- 227. “Yaṃ,",
  "tika-s0304t0:307_1": "bhikkhave, aniccaṃ,",
  "tika-s0304t0:307_2": "tatra vo chando pahātabbo”tiādinā tesaṃ tesaṃ puggalānaṃ ajjhāsayavasena saṭṭhi suttāni kathitāni,",
  "tika-s0304t0:307_3": "tāni ca peyyālanayena desanaṃ āruḷhānīti “saṭṭhipeyyālo nāma hotī”ti vuttaṃ.",
  "tika-s0304t0:307_4": "Tenāha “yāni panetthā”tiādi.",
  "tika-s0304t0:308_0": "Ajjhattaaniccachandasuttādivaṇṇanā niṭṭhitā.",
  "tika-s0304t0:309_0": "Saṭṭhipeyyālavaggavaṇṇanā niṭṭhitā.",
  "tika-s0304t0:310_0": "18. Samuddavaggo",
  "tika-s0304t0:311_0": "1. Paṭhamasamuddasuttavaṇṇanā",
  "tika-s0304t0:312_0": "228.",
  "tika-s0304t0:312_1": "Yadi “duppūraṇaṭṭhena samuddanaṭṭhenā”ti iminā atthadvayena sāgaro “samuddo”ti vuccati,",
  "tika-s0304t0:312_2": "cakkhussevetaṃ nippariyāyato yujjatīti dassetuṃ “yadī”tiādi vuttaṃ.",
  "tika-s0304t0:312_3": "Tattha duppūraṇaṭṭhenāti pūretuṃ asakkuṇeyyabhāvena.",
  "tika-s0304t0:312_4": "Samuddanaṭṭhenāti sabbaso uparūparipakkhittagamanena.",
  "tika-s0304t0:312_5": "Mahāgaṅgādimahānadīnaṃ mahatā udakoghena anusaṃvaccharaṃ anupakkhandamānopi hi samuddo pāripūriṃ na gacchati,",
  "tika-s0304t0:312_6": "yañca bhūmipadesaṃ ottharati,",
  "tika-s0304t0:312_7": "taṃ samuddabhāvaṃ neti,",
  "tika-s0304t0:312_8": "abhāvaṃ vā pāpuṇāti apayāte samuddodake,",
  "tika-s0304t0:312_9": "taṃ vā anudakabhāvapattiyā atathameva hoti.",
  "tika-s0304t0:312_10": "Kāmañcesa duppūraṇaṭṭho samuddanaṭṭho sāgare labbhati,",
  "tika-s0304t0:312_11": "tathāpi taṃ dvayaṃ cakkhusmiṃyeva visesato labbhatīti dassento “tassa hī”tiādimāha.",
  "tika-s0304t0:312_12": "Samosarantanti sabbaso nīlādibhāgehi osarantaṃ,",
  "tika-s0304t0:312_13": "āpāthaṃ āgacchantanti attho.",
  "tika-s0304t0:312_14": "Kātuṃ na sakkoti duppūraṇīyattā.",
  "tika-s0304t0:312_15": "Sadosagamanena gacchati sattasantānassa dussanato.",
  "tika-s0304t0:312_16": "Dussanaṭṭhatā cassa cakkhudvārikataṇhāvasena veditabbā.",
  "tika-s0304t0:312_17": "Yathā samudde aparāparaṃ parivattamāno ūmiyā vego samuddassāti vuccati,",
  "tika-s0304t0:312_18": "evaṃ cakkhusamuddassa purato aparāparaṃ parivattamānaṃ nīlādibhedaṃ rūpārammaṇaṃ cakkhussāti vattabbataṃ",
  "tika-s0304t0:312_19": "arahati anaññasādhāraṇattāti vuttaṃ “rūpamayo vego”ti.",
  "tika-s0304t0:312_20": "Asamapekkhiteti sammādassane rūpe manāpabhāvaṃ amanāpabhāvañca gahetvā,",
  "tika-s0304t0:312_21": "“idaṃ nāma mayā diṭṭha”nti anupadhārentassa kevalaṃ samūhaghanavasena gaṇhantassa gahaṇaṃ asamapekkhanaṃ.",
  "tika-s0304t0:312_22": "Sahatīti adhibhavati,",
  "tika-s0304t0:312_23": "taṃnimittaṃ kañci vikāraṃ nāpajjati.",
  "tika-s0304t0:313_0": "Ūmīti vīciyo.",
  "tika-s0304t0:313_1": "Āvaṭṭo āvaṭṭanavasena pavattaṃ udakaṃ.",
  "tika-s0304t0:313_2": "Gāharakkhasamakarādayo gāharakkhaso.",
  "tika-s0304t0:313_3": "Yathā samudde ūmiyo uparūpari vattamānā attani patitapuggalaṃ ajjhottharitvā anayabyasanaṃ āpādenti,",
  "tika-s0304t0:313_4": "tathā āvaṭṭagāharakkhasā.",
  "tika-s0304t0:313_5": "Evamete rāgādayo kilesā sayaṃ uppannakasatte ajjhottharitvā anayabyasanaṃ āpādenti,",
  "tika-s0304t0:313_6": "kilesuppattinimittatāya sattānaṃ anayabyasanāpattihetubhūtassa ūmibhayassa ārammaṇavasena cakkhusamuddo “saūmisāvaṭṭo sagāho sarakkhaso”ti vutto.",
  "tika-s0304t0:314_0": "Ūmibhayanti ettha bhāyati etasmāti bhayaṃ,",
  "tika-s0304t0:314_1": "ūmīva bhayaṃ ūmibhayaṃ.",
  "tika-s0304t0:314_2": "Kujjhanaṭṭhena kodho.",
  "tika-s0304t0:314_3": "Sveva cittassa ca abhimaddanavasenuppādanatthena daḷhaṃ āyāsanaṭṭhena upāyāso.",
  "tika-s0304t0:314_4": "Ettha ca anekavāraṃ pavattitvā satte ajjhottharitvā sīsaṃ ukkhipituṃ adatvā anayabyasananipphādanena kodhūpāyāsassa ūmisadisatā daṭṭhabbā.",
  "tika-s0304t0:314_5": "Tathā kāmaguṇā kilesābhibhūte satte māne viya rūpādivisayasaṅkhāte attani saṃsāretvā yathā tato bahibhūte nekkhamme cittampi na uppajjati,",
  "tika-s0304t0:314_6": "evaṃ āvaṭṭetvā byasanāpādanena āvaṭṭasadisatā daṭṭhabbā.",
  "tika-s0304t0:314_7": "Yadā pana gāharakkhaso ārakkharahitaṃ attano gocarabhūmigataṃ purisaṃ abhibhuyya gahetvā agocare ṭhitampi",
  "tika-s0304t0:314_8": "gocaraṃ netvā bheravarūpadassanādinā attano upakkamaṃ kātuṃ asamatthaṃ katvā anvāvisitvā vaṇṇabalabhogaāyusukhehi",
  "tika-s0304t0:314_9": "viyojetvā mahantaṃ anayabyasanaṃ āpādeti,",
  "tika-s0304t0:314_10": "evaṃ mātugāmopi yonisomanasikārarahitaṃ avīrapurisaṃ attano rūpādīhi palobhanavasena abhibhuyya gahetvā",
  "tika-s0304t0:314_11": "vā vīrajātiyampi itthikuttabhūtehi attano hāvabhāvavilāsehi itthimāyāya anvāvisitvā vā avasaṃ attano",
  "tika-s0304t0:314_12": "upakāradhamme sīlādayo sampādetuṃ asamatthaṃ karonto guṇavaṇṇādīhi viyojetvā mahantaṃ anayabyasanaṃ āpādeti,",
  "tika-s0304t0:314_13": "evaṃ mātugāmassa gāharakkhasasadisatā daṭṭhabbā.",
  "tika-s0304t0:314_14": "Ūmibhayanti lakkhaṇavacanaṃ.",
  "tika-s0304t0:314_15": "Yathā hi ūmi bhāyitabbaṭṭhena bhayaṃ,",
  "tika-s0304t0:314_16": "evaṃ āvaṭṭagāharakkhasāpīti ūmiādibhayena sabhayanti attho veditabbo.",
  "tika-s0304t0:314_17": "Antaṃ avasānaṃ gato,",
  "tika-s0304t0:314_18": "evaṃ pāraṃ nibbānaṃ gatoti vuccati.",
  "tika-s0304t0:315_0": "Paṭhamasamuddasuttavaṇṇanā niṭṭhitā.",
  "tika-s0304t0:316_0": "2-3. Dutiyasamuddasuttādivaṇṇanā",
  "tika-s0304t0:317_0": "229- 230.",
  "tika-s0304t0:317_1": "Kilesānaṃ allabhāvūpanayananti āha “temanaṭṭhenā”ti.",
  "tika-s0304t0:317_2": "Ariyasāvaketi anāgāmino.",
  "tika-s0304t0:317_3": "Te hi kāmabhavavasena atintatāya na samunnā.",
  "tika-s0304t0:317_4": "Tayo maccūti kilesābhisaṅkhāradevaputtamāre.",
  "tika-s0304t0:317_5": "Tīhi upadhīhīti kilesābhisaṅkhārakāmaguṇānaṃ vasena tīhi upadhīhi.",
  "tika-s0304t0:317_6": "Khandhupadhinā pana so na nirūpadhi saupādisesasseva nibbānassa adhigatattā.",
  "tika-s0304t0:317_7": "Gatoti paṭipattigamanena gato.",
  "tika-s0304t0:318_0": "Dutiyasamuddasuttādivaṇṇanā niṭṭhitā.",
  "tika-s0304t0:319_0": "4-6. Khīrarukkhopamasuttādivaṇṇanā",
  "tika-s0304t0:320_0": "231- 233.",
  "tika-s0304t0:320_1": "Appahīnaṭṭhenāti maggena asamugghāṭitabhāvena.",
  "tika-s0304t0:320_2": "Atthīti vijjati.",
  "tika-s0304t0:320_3": "Sati paccaye vijjamānakiccakaraṇato pariyuṭṭhānaṃ appakaṃ mūsikāvisaṃ viya parittaṃ nāma hoti appānubhāvattā.",
  "tika-s0304t0:320_4": "Evarūpāpīti appakāpi.",
  "tika-s0304t0:320_5": "Assāti appahīnakilesassa.",
  "tika-s0304t0:320_6": "Adhimattānanti iṭṭhānaṃ rajanīyānaṃ,",
  "tika-s0304t0:320_7": "vatthuvasena parittakampi iṭṭhārammaṇaṃ adhimattameva.",
  "tika-s0304t0:320_8": "Tenāha “nakhapiṭṭhippamāṇampī”tiādi.",
  "tika-s0304t0:320_9": "Daharotiādīni tīṇipi padāni.",
  "tika-s0304t0:320_10": "Ābhindeyyāti bhindeyya.",
  "tika-s0304t0:320_11": "Taṃ ubhayanti taṃ cakkhurūpanti ubhayampi āyatanaṃ.",
  "tika-s0304t0:321_0": "Khīrarukkhopamasuttādivaṇṇanā niṭṭhitā.",
  "tika-s0304t0:322_0": "7. Udāyīsuttavaṇṇanā",
  "tika-s0304t0:323_0": "234.",
  "tika-s0304t0:323_1": "Itipīti imināpi kāraṇena.",
  "tika-s0304t0:323_2": "Aniccenāti aniccabhāvena anattalakkhaṇaṃ kathitaṃ.",
  "tika-s0304t0:323_3": "Yasmā hetupaccayā viññāṇassa uppatti sati ca uppāde nirodhena bhavitabbaṃ,",
  "tika-s0304t0:323_4": "uppādavayavantatāya aniccaṃ viññāṇaṃ,",
  "tika-s0304t0:323_5": "yadi ca attā siyā paccayehi vinā sijjheyya,",
  "tika-s0304t0:323_6": "na ca tathāssa siddhi,",
  "tika-s0304t0:323_7": "tasmā “viññāṇaṃ anattā”ti aniccatāya anattatā kathitā.",
  "tika-s0304t0:324_0": "Udāyīsuttavaṇṇanā niṭṭhitā.",
  "tika-s0304t0:325_0": "8. Ādittapariyāyasuttavaṇṇanā",
  "tika-s0304t0:326_0": "235.",
  "tika-s0304t0:326_1": "Kilesānaṃ anu anu byañjanato paribyattiyā uppattipaccayabhāvato anubyañjanaṃ,",
  "tika-s0304t0:326_2": "hatthapādādiavayavāti āha –",
  "tika-s0304t0:326_3": "“hatthā sobhanā”tiādi.",
  "tika-s0304t0:326_4": "Nimittaggāhoti kilesuppattiyā nimittabhūto gāho.",
  "tika-s0304t0:326_5": "Saṃsandetvā gahaṇanti avayave samodhānetvā “itthipuriso”tiādinā ekajjhaṃ gahaṇaṃ.",
  "tika-s0304t0:326_6": "Vibhattigahaṇanti vibhāgena anavasesaggahaṇaṃ.",
  "tika-s0304t0:326_7": "Kumbhīlasadisoti kumbhīlagāhasadiso. Tenāha –",
  "tika-s0304t0:326_8": "“sabbameva gaṇhātī”ti hatthapādādīsu taṃ taṃ koṭṭhāsaṃ vibhajitvā gahaṇaṃ rattapāsadiso jalūkagāhasadiso.",
  "tika-s0304t0:326_9": "Ekajavanavārepi labbhantīti idaṃ cakkhudvārānusārena uppannamanodvārikajavanaṃ sandhāya vuttaṃ.",
  "tika-s0304t0:327_0": "Nimittassādena ganthitanti yathāvutte nimitte assādagāhena ganthitaṃ sambaddhaṃ.",
  "tika-s0304t0:327_1": "Bhavaṅgenevāti mūlabhavaṅgeneva.",
  "tika-s0304t0:327_2": "Kilesabhayaṃ dassentoti tathā kilesuppattiyā sati akusalacittena antaritaṃ ce maraṇacittaṃ bhaveyya,",
  "tika-s0304t0:327_3": "ekantato niraye vā tiracchānayoniyā vā uppatti siyāti kilesānaṃ bhāyitabbaṃ dassento.",
  "tika-s0304t0:327_4": "“Samayavasena vā evaṃ vutta”nti vatvā tamatthaṃ vivaranto “cakkhudvārasmiñhī”tiādimāha.",
  "tika-s0304t0:327_5": "Rattacittaṃ vāti rāgavasena rattacittaṃ vā.",
  "tika-s0304t0:327_6": "Duṭṭhacittena kathaṃ ārammaṇarasānubhavananti?",
  "tika-s0304t0:327_7": "Domanassavedanuppatti eva tassa ārammaṇarasānubhavanaṃ daṭṭhabbaṃ.",
  "tika-s0304t0:327_8": "Imassa samayassāti maraṇasamayassa.",
  "tika-s0304t0:328_0": "Ubhinnaṃ nāsacchiddānaṃ majjhe ṭhita-",
  "tika-s0304t0:328_1": "aṭṭhitudanaṃ saha khuraṭṭhena chindanaṃ.",
  "tika-s0304t0:328_2": "Daṇḍakavāsīti dīghadaṇḍakā mahāvāsi.",
  "tika-s0304t0:328_3": "Nipajjitvā niddokkamananti iminā pacalāyikaniddaṃ paṭikkhipati.",
  "tika-s0304t0:328_4": "Tattha hi kadāci antarā micchāvitakkānaṃ sallakānaṃ avasaro siyā,",
  "tika-s0304t0:328_5": "nattheva nipajjitvā mahāniddaṃ okkantakāle.",
  "tika-s0304t0:328_6": "Vitakkānanti micchāvitakkānaṃ.",
  "tika-s0304t0:329_0": "Ādittapariyāyasuttavaṇṇanā niṭṭhitā.",
  "tika-s0304t0:330_0": "9-10. Paṭhamahatthapādopamasuttādivaṇṇanā",
  "tika-s0304t0:331_0": "236- 237.",
  "tika-s0304t0:331_1": "Navamaṃ “paññāyatī”ti vuccamāne bujjhanakānaṃ ajjhāsayavasena vuttanti āha –",
  "tika-s0304t0:331_2": "“dasame na hotīti vuccamāne”tiādi.",
  "tika-s0304t0:331_3": "Ettakameva hi dvinnaṃ suttānaṃ visesoti.",
  "tika-s0304t0:332_0": "Paṭhamahatthapādopamasuttādivaṇṇanā niṭṭhitā.",
  "tika-s0304t0:333_0": "Samuddavaggavaṇṇanā niṭṭhitā.",
  "tika-s0304t0:334_0": "19. Āsīvisavaggo",
  "tika-s0304t0:335_0": "1. Āsīvisopamasuttavaṇṇanā",
  "tika-s0304t0:336_0": "238.",
  "tika-s0304t0:336_1": "Ye bhikkhū tadā bhagavantaṃ parivāretvā nisinnā,",
  "tika-s0304t0:336_2": "tesu keci ekavihārino,",
  "tika-s0304t0:336_3": "keci attadutiyā,",
  "tika-s0304t0:336_4": "keci attatatiyā,",
  "tika-s0304t0:336_5": "keci attacatutthā,",
  "tika-s0304t0:336_6": "keci attapañcamā hutvā araññāyatanesu viharantīti vuttaṃ –",
  "tika-s0304t0:336_7": "“ekacārika…pe…",
  "tika-s0304t0:336_8": "pañcacārike”ti.",
  "tika-s0304t0:336_9": "Samānajjhāsayatā sabhāgavuttino.",
  "tika-s0304t0:336_10": "Kammaṭṭhānānuyuñjanassa kārake.",
  "tika-s0304t0:336_11": "Tato eva tattha yuttapayutte.",
  "tika-s0304t0:336_12": "Puggalajjhāsayena kāraṇabhūtena.",
  "tika-s0304t0:336_13": "Paccayabhūtanti apassayabhūtaṃ.",
  "tika-s0304t0:336_14": "“Seyyathāpi,",
  "tika-s0304t0:336_15": "bhikkhave”ti ārabhitvā yāva “tiṇṇo pāraṅgato thale tiṭṭhati brāhmaṇo”ti ayaṃ mātikānikkhepo.",
  "tika-s0304t0:336_16": "Tesaṃ mātikāya vitthārabhājanaṃ.",
  "tika-s0304t0:336_17": "Vāsanā bhavissatīti vāsanāvahaṃ bhavissati.",
  "tika-s0304t0:336_18": "Sineruṃ ukkhipanto viyātiādi imissā desanāya anaññasādhāraṇatāya sudukkarabhāvadassanaṃ.",
  "tika-s0304t0:337_0": "Mañcaṭṭhesu mañcasamaññā viya mukhaṭṭhaṃ visaṃ “mukha”nti adhippetaṃ.",
  "tika-s0304t0:337_1": "Sukkhakaṭṭhasadisabhāvāpādanato “kaṭṭha”nti vuccatīti kaṭṭhaṃ mukhaṃ etassāti kaṭṭhamukho,",
  "tika-s0304t0:337_2": "daṃsanādinā kaṭṭhasadisabhāvakaro sappo.",
  "tika-s0304t0:337_3": "Atha vā kaṭṭhasadisabhāvāpādanato kaṭṭhaṃ visaṃ vā mukhe etassāti kaṭṭhamukho.",
  "tika-s0304t0:337_4": "Iminā nayena sesapadesupi attho veditabbo.",
  "tika-s0304t0:337_5": "Ime cattāroti ime visakiccabhedena cattāro.",
  "tika-s0304t0:337_6": "Idāni taṃ nesaṃ visakiccabhedaṃ dassetuṃ “tesū”tiādi vuttaṃ.",
  "tika-s0304t0:337_7": "Ayasūlasamappitaṃ viyāti abbhantare ayasūlaṃ anuppavesitaṃ viya.",
  "tika-s0304t0:337_8": "Pakkapūtipanasaṃ viyāti paccitvā kālātikkame kuthitapanasaphalaṃ viya.",
  "tika-s0304t0:337_9": "Caṅgavāreti rajakānaṃ khāraparissāvane surāparissāvane vā.",
  "tika-s0304t0:337_10": "Anavasesaṃ chijjanena asanipātaṭṭhānaṃ viya.",
  "tika-s0304t0:337_11": "Mahānikhādanenāti mahantena nikhādanena.",
  "tika-s0304t0:338_0": "Visavegavikārenāti visavegagatena vikārena.",
  "tika-s0304t0:338_1": "Vātenāti tassa sappassa sarīraṃ phusitvā uggatavātena.",
  "tika-s0304t0:338_2": "Nāsavāte pana vattabbameva natthi.",
  "tika-s0304t0:338_3": "Puggalapaṇṇattivasenāti tesaṃyeva soḷasannaṃ sappānaṃ āgatavisotiādipuggalanāmassa vasena catusaṭṭhi honti paccekaṃ catubbidhabhāvato.",
  "tika-s0304t0:338_4": "Āgatavisoti āgacchaviso,",
  "tika-s0304t0:338_5": "sīghataraṃ abhiruhanavisoti attho.",
  "tika-s0304t0:338_6": "Ghoravisoti kakkhaḷaviso,",
  "tika-s0304t0:338_7": "duttikicchaviso.",
  "tika-s0304t0:338_8": "Ayaṃ sītaudakaṃ viya hoti gāḷhadubbinimmocayabhāvena.",
  "tika-s0304t0:338_9": "Udakasappo hi ghoraviso hoti yevāti vuttaṃ –",
  "tika-s0304t0:338_10": "“udakasappādīnaṃ visaṃ viyā”ti.",
  "tika-s0304t0:338_11": "Paññāyatīti gaṇḍapiḷakādivasena paññāyati.",
  "tika-s0304t0:338_12": "Aneḷakasappo nāma mahāāsīviso.",
  "tika-s0304t0:338_13": "Nīlasappo nāma sākhavaṇṇo rukkhaggādīsu vicaraṇakasappo.",
  "tika-s0304t0:338_14": "Iminā upāyenāti yoyaṃ kaṭṭhamukhesu daṭṭhavisānaṃyeva “āgataviso no ghoraviso”tiādinā catubbidhabhāvo vutto,",
  "tika-s0304t0:338_15": "iminā upāyena.",
  "tika-s0304t0:338_16": "Kaṭṭhamukhe daṭṭhavisādayoti kaṭṭhamukhesu daṭṭhaviso,",
  "tika-s0304t0:338_17": "phuṭṭhaviso,",
  "tika-s0304t0:338_18": "vātavibhoti tayo,",
  "tika-s0304t0:338_19": "pūtimukhādīsu ca daṭṭhavisādayo cattāro cattāro veditabbo.",
  "tika-s0304t0:339_0": "Ekekanti catusaṭṭhiyo ekekaṃ.",
  "tika-s0304t0:339_1": "Catudhāti aṇḍajādivibhāgena catudhā vibhajitvā.",
  "tika-s0304t0:339_2": "Chapaṇṇāsānīti chapaṇṇāsādhikāni.",
  "tika-s0304t0:339_3": "Gatamaggassāti yathāvuttasaṅkhyāgatamaggassa paṭilomato saṃkhippamānā anukkamena cattārova honti.",
  "tika-s0304t0:339_4": "Kulavasenāti kaṭṭhamukhādijātivasena.",
  "tika-s0304t0:340_0": "Sakalakāye āsiñcitvā viya ṭhapitavisāti hi tesaṃ phuṭṭhavisatā,",
  "tika-s0304t0:340_1": "vātavisatā vuccati.",
  "tika-s0304t0:340_2": "Evanti “āsittavisā”tiādinā.",
  "tika-s0304t0:340_3": "Etthāti āsīvisasadde vacanattho niruttinayena veditabbo.",
  "tika-s0304t0:340_4": "Uggatatejāti udaggatejā,",
  "tika-s0304t0:340_5": "attano visatejena nesaṃ kurūradabbatā vā.",
  "tika-s0304t0:340_6": "Dunnimmaddanavisāti mantāgadehi animmaddanīyavisā.",
  "tika-s0304t0:340_7": "Cattāro āsīvisāti ettha iti-",
  "tika-s0304t0:340_8": "saddo ādiattho.",
  "tika-s0304t0:340_9": "Tenettha avasesapāḷiṃ saṅgaṇhāti.",
  "tika-s0304t0:341_0": "Āsīvisesūti ime āsīvisā daṭṭhavisā evāti veditabbā.",
  "tika-s0304t0:341_1": "Sarīraṭṭhakesuyevāti tena purisena tesaṃ kassaci aniṭṭhassa akatattā āyusesassa ca vijjamānattā naṃ na daṃsiṃsūti daṭṭhabbaṃ.",
  "tika-s0304t0:341_2": "Pucchi yathābhūtaṃ pavedetukāmo.",
  "tika-s0304t0:341_3": "Durupaṭṭhāhāti durupaṭṭhānā.",
  "tika-s0304t0:341_4": "Sotthimaggoti sotthibhāvassa upāyo.",
  "tika-s0304t0:342_0": "Antaracaroti antaraṃ caro sukhasattu vissāsaghātī.",
  "tika-s0304t0:342_1": "Tenāha “vadhako”ti.",
  "tika-s0304t0:342_2": "Idāni tāsaṃ pesane kāraṇaṃ dassetuṃ “paṭhama”ntiādi vuttaṃ.",
  "tika-s0304t0:342_3": "Abhimukhagataṃ viya abhimukhagataṃ.",
  "tika-s0304t0:342_4": "Īdisīpi hi vacoyutti loke nirūpīyati santiyaṃ purisaṃ ṭhapetīti viya.",
  "tika-s0304t0:342_5": "Tasmā abhimukhagatanti abhimukhaṃ tena sampattanti attho.",
  "tika-s0304t0:342_6": "Vaṅkasaṇṭhānaṃ phalakaṃ rukkhamūle āgatāgatānaṃ nisīdanatthāya atthataṃ.",
  "tika-s0304t0:343_0": "Arittahattho puriso santāreti etāyāti santāraṇī.",
  "tika-s0304t0:343_1": "Orimatīrato uttaraṇāya setu uttarasetu.",
  "tika-s0304t0:343_2": "Ekena dvīhi vā gantabbo rukkhamayo setu rukkhasetu.",
  "tika-s0304t0:343_3": "Jaṅghasatthena gamanayoggo setu jaṅghasetu.",
  "tika-s0304t0:343_4": "Sakaṭena gantuṃ sakkuṇeyyo sakaṭasetu.",
  "tika-s0304t0:343_5": "Na kho esa brāhmaṇo paramatthato.",
  "tika-s0304t0:343_6": "Tadattho pana ekadesena sambhavatīti tathā vuttanti dassento “ettakānaṃ paccatthikānaṃ bāhitattā”ti āha.",
  "tika-s0304t0:343_7": "Desananti uddesadesanaṃ.",
  "tika-s0304t0:343_8": "Vinivattentoti paṭisaṃharanto.",
  "tika-s0304t0:343_9": "Na laddho vatāsīti na laddho vata āsi.",
  "tika-s0304t0:344_0": "Rājā viya kammaṃ sattesu issariyassa vattāpanato. Rājā…pe…",
  "tika-s0304t0:344_1": "puthujjano vaṭṭadukkhasaṅkhātāparādhatāya.",
  "tika-s0304t0:344_2": "Ñāṇapalāyanenāti mahābhūtehi nibbinditvā virajjitvā vimuccitukāmatāvasena uppannañāṇapalāyane maggādhigamasiddheneva ñāṇapalāyanena.",
  "tika-s0304t0:344_3": "Evañhettha upamāsaṃsandanaṃ matthakaṃ pāpitameva hoti.",
  "tika-s0304t0:345_0": "Yatheva hītiādinā ekadesanāsamudāyassa nidassanaṃ āraddhaṃ.",
  "tika-s0304t0:345_1": "Yathāvuttavacanaṃ aṭṭhakathācariyānaṃ vacanena samattheti “patthaddho bhavatī”tiādinā.",
  "tika-s0304t0:345_2": "Tattha kaṭṭhamukhena vāti vā-",
  "tika-s0304t0:345_3": "saddo upamattho.",
  "tika-s0304t0:345_4": "Yathā kaṭṭhamukhena sappena daṭṭho patthaddho hoti,",
  "tika-s0304t0:345_5": "evaṃ pathavīdhātuppakopena so kāyo kaṭṭhamukheva hoti,",
  "tika-s0304t0:345_6": "kaṭṭhamukhagato viya patthaddho hotīti attho.",
  "tika-s0304t0:345_7": "Atha vā vā-",
  "tika-s0304t0:345_8": "saddo avadhāraṇattho.",
  "tika-s0304t0:345_9": "So “pathavīdhātupakopena vā”ti evaṃ ānetvā sambandhitabbo.",
  "tika-s0304t0:345_10": "Ayañhettha attho –",
  "tika-s0304t0:345_11": "kaṭṭhamukhena daṭṭhopi kāyo pathavīdhātuppakopeneva patthaddho hoti,",
  "tika-s0304t0:345_12": "tasmā pathavīdhātuyā aviyutto so kāyo sabbadā kaṭṭhamukhagato viya hotīti. Vā-",
  "tika-s0304t0:345_13": "saddo vā aniyamattho.",
  "tika-s0304t0:345_14": "Tatrāyamattho –",
  "tika-s0304t0:345_15": "kaṭṭhamukhena daṭṭho kāyo patthaddho hoti vā,",
  "tika-s0304t0:345_16": "na vā mantāgadavasena.",
  "tika-s0304t0:345_17": "Pathavīdhātuppakopena pana mantāgadarahito so kāyo kaṭṭhamukhagato viya hoti ekantapatthaddhoti.",
  "tika-s0304t0:345_18": "Tattha kāyoti pakatikāyo.",
  "tika-s0304t0:345_19": "Pūtikoti kuthito.",
  "tika-s0304t0:345_20": "Santattoti sabbaso tatto mahādāhappatto.",
  "tika-s0304t0:345_21": "Sañchinnoti sabbaso chinno cuṇṇavicuṇṇabhūto.",
  "tika-s0304t0:345_22": "Yadā kāyo patthaddhādibhāvappatto hoti,",
  "tika-s0304t0:345_23": "tadā puriso kaṭṭhamukhādisappassa mukhe vattamāno viya hotīti attho.",
  "tika-s0304t0:346_0": "Visesatoti kaṭṭhamukhādivisesato ca pathavīādivisesato ca.",
  "tika-s0304t0:346_1": "Anatthaggahaṇatotiādi acetanesupi bhūtesu sacetanesu viya anatthādīnaṃ paccakkhatāya nibbedajananatthaṃ āraddhaṃ.",
  "tika-s0304t0:346_2": "Tattha āsayatoti pavattiṭṭhānato.",
  "tika-s0304t0:346_3": "Etesanti mahābhūtānaṃ.",
  "tika-s0304t0:346_4": "Sadisatāti vammikāsayasusiragahanasaṅkāraṭṭhānāsayatāya ca sadisatā.",
  "tika-s0304t0:347_0": "Paccattalakkhaṇavasenāti visuṃ visuṃ lakkhaṇavasena.",
  "tika-s0304t0:347_1": "Pathavīādīnaṃ kakkhaḷabhāvādi,",
  "tika-s0304t0:347_2": "taṃsamaṅgino puggalassa kakkhaḷabhāvāpādanādinā vikāruppādanato visavegavikārato sadisatā veditabbā.",
  "tika-s0304t0:348_0": "Anatthāti byasanā.",
  "tika-s0304t0:348_1": "Byādhinti kuṭṭhādibyādhiṃ.",
  "tika-s0304t0:348_2": "Bhave jātābhinandinoti bhavesu jātiyā abhinandanasīlā.",
  "tika-s0304t0:348_3": "Pañcavokāre hi jātiyā abhinandanā nāma mahābhūtābhinandanā eva.",
  "tika-s0304t0:349_0": "Durupaṭṭhānatarānīti duppaṭikāratarāni.",
  "tika-s0304t0:349_1": "Durāsadāti durupasaṅkamanā.",
  "tika-s0304t0:349_2": "“Upaṭṭhāmī”ti upasaṅkamituṃ na sakkonti.",
  "tika-s0304t0:349_3": "Parijānāma kammanāmāni,",
  "tika-s0304t0:349_4": "upakārā nāma natthi.",
  "tika-s0304t0:349_5": "Anantadosūpaddavatoti aparimāṇadosūpaddavahetuto.",
  "tika-s0304t0:349_6": "Ekapakkhalanti ekadukkhaṃ.",
  "tika-s0304t0:350_0": "Rūpakkhandho bhijjamāno cattāro arūpakkhandhe gahetvāva bhijjati arūpakkhandhānaṃ ekanirodhattā.",
  "tika-s0304t0:350_1": "Vatthurūpampi gahetvāva bhijjanti pañcavokāre arūpakkhandhesu bhinnesu rūpakkhandhassa avaṭṭhānābhāvato.",
  "tika-s0304t0:350_2": "Ettāvatāti lobhuppādanamattena.",
  "tika-s0304t0:350_3": "Paññā nāma attabhāve uttamaṅgaṃ paññuttarattā kusaladhammānaṃ,",
  "tika-s0304t0:350_4": "sati ca kilesuppattiyaṃ paññāya anuppajjanato vuttaṃ –",
  "tika-s0304t0:350_5": "“ettāvatā paññāsīsaṃ patitaṃ nāma hotī”ti.",
  "tika-s0304t0:350_6": "Yoniyo upaneti tadupagassa kammapaccayassa bhāve.",
  "tika-s0304t0:350_7": "“Jātibhayaṃ,",
  "tika-s0304t0:350_8": "jarābhayaṃ,",
  "tika-s0304t0:350_9": "maraṇabhayaṃ,",
  "tika-s0304t0:350_10": "corabhaya”ntiādinā āgatāni pañcavīsati mahābhayāni,",
  "tika-s0304t0:350_11": "“hatthampi chindatī”tiādinā āgatāni dvattiṃsa kammakāraṇāni āgatāneva honti kāraṇassa samavaṭṭhitattā.",
  "tika-s0304t0:350_12": "Nandīrāgo saṅkhārakkhandhoti saṅkhārakkhandhapariyāpannattā vuttaṃ.",
  "tika-s0304t0:351_0": "Pāḷiyaṃyeva āgatā “cakkhuto cepi naṃ,",
  "tika-s0304t0:351_1": "bhikkhave”tiādinā.",
  "tika-s0304t0:351_2": "Kiñci alabhitvāti tasmiṃ suññagāme corānaṃ gayhūpagassa alābhavacaneneva tassa purisassa attano paṭisaraṇassa alābho vutto eva hotīti na uddhaṭo,",
  "tika-s0304t0:351_3": "purisaṭṭhāniyo bhikkhu,",
  "tika-s0304t0:351_4": "corā pana bāhirāyatanaṭṭhāniyā.",
  "tika-s0304t0:351_5": "Abhinivisitvāti vipassanābhinivesaṃ katvā.",
  "tika-s0304t0:351_6": "Ajjhattikāyatanavasena desanāya āgatattā vuttaṃ “upādārūpakammaṭṭhānavasenā”ti.",
  "tika-s0304t0:352_0": "Bāhirānanti bāhirāyatanānaṃ.",
  "tika-s0304t0:352_1": "Pañca kiccānīti corehi tadā kātabbāni pañca kiccāni.",
  "tika-s0304t0:352_2": "Hatthasāranti attano santake hatthehi gahetabbasārabhaṇḍaṃ.",
  "tika-s0304t0:352_3": "Pātanādivasena hatthaparāmāsaṃ karonti.",
  "tika-s0304t0:352_4": "Pahāraṭhāneti pahaṭaṭṭhāne.",
  "tika-s0304t0:352_5": "Ṭhānaso tasmiṃ eva khaṇeti vadanti.",
  "tika-s0304t0:352_6": "Attano sukhāvahaṃ kusaladhammaṃ pahāya dukkhāvahena akusalena samaṅgitā sukhāvahaṃ bhaṇḍaṃ pahāya bahi",
  "tika-s0304t0:352_7": "nikkhamanaṃ viyāti vuttaṃ sukhanissayattā tassa.",
  "tika-s0304t0:352_8": "Hatthaparā…pe…",
  "tika-s0304t0:352_9": "āpajjanakālo guṇasarīrassa tadā pamādena bādhitattā.",
  "tika-s0304t0:352_10": "Pahāra…pe…",
  "tika-s0304t0:352_11": "kālo tato daḷhataraṃ guṇasarīrassa bādhitattā.",
  "tika-s0304t0:352_12": "Pahāraṃ…pe…",
  "tika-s0304t0:352_13": "assamaṇakālo guṇasarīrassa maraṇappattisadisattā.",
  "tika-s0304t0:352_14": "Avasesajanassa dāsaparibhogena paribhuñjitabbatā aññathattappattigihibhāvāpattiyā nidassanabhāvena vuttā.",
  "tika-s0304t0:352_15": "Yaṃ “chasu dvāresu ārammaṇe āpāthagate”ti vuttaṃ,",
  "tika-s0304t0:352_16": "tameva ārammaṇaṃ nissāya samparāyiko dukkhakkhandho veditabboti yojanā.",
  "tika-s0304t0:353_0": "Rūpādīnīti rūpasaddagandharasāni.",
  "tika-s0304t0:353_1": "Tesanti yathāvuttabhūtupādārūpānaṃ.",
  "tika-s0304t0:353_2": "Lahutādivasenāti tesaṃ lahutādivasena.",
  "tika-s0304t0:353_3": "Duruttaraṇaṭṭhoti uttarituṃ asakkuṇeyyabhāvo oghaṭṭho.",
  "tika-s0304t0:353_4": "Vuttanayenāti “sampayuttā vedanā vedanākkhandho”tiādinā vuttanayena.",
  "tika-s0304t0:353_5": "Catumahābhūtādīhīti ādisaddena upādānakkhandhādīnaṃ gahaṇaṃ.",
  "tika-s0304t0:353_6": "Cittakiriyadassanatthanti cittapayogadassanatthaṃ.",
  "tika-s0304t0:353_7": "Vuttavāyāmamevāti “sammāvāyāmo”ti yo ariyamagge vutto.",
  "tika-s0304t0:353_8": "Bhaddekarattādīnīti “ajjeva kiccaṃ ātappa”ntiādinā vuttāni bhaddekarattasuttādīni.",
  "tika-s0304t0:354_0": "Kuṇṭhapādoti chinnapādova hutvā gativikalo.",
  "tika-s0304t0:354_1": "Mānasaṃ bandhatīti tasmiṃ citte kiccaṃ nibandhati.",
  "tika-s0304t0:354_2": "“Ayaṃ ariyamaggo mayhaṃ oghuttaranupāyo”ti tattha cittassa sanniṭṭhānaṃ puna tattha pavattanaṃ vīriyārambho cittabandhanaṃ.",
  "tika-s0304t0:355_0": "Tassa nāmarūpassa ime nandīrāgādayo taṇhāvijjādayoti katvā paccayo dhammāyatanekadeso.",
  "tika-s0304t0:355_1": "Ariyamagganibbānataṇhāvajjo idha dhammāyatanekadesoti ca.",
  "tika-s0304t0:355_2": "Soḷasahākārehīti pīḷanādīhi soḷasahi ākārehi.",
  "tika-s0304t0:355_3": "Satipaṭṭhānavibhaṅge āgatanayena saṭṭhinayasahassehi.",
  "tika-s0304t0:355_4": "Desanāpariyosāne…pe…",
  "tika-s0304t0:355_5": "patiṭṭhahiṃsūti vipañcitaññū evettha gahaṇavasena adhigatavisesā paricchinditā.",
  "tika-s0304t0:355_6": "Te hi tadā dhammapaṭiggāhakabhāvena satthu santike sannisinnā.",
  "tika-s0304t0:355_7": "Ugghaṭitaññūnaṃ pana neyyānañca visesādhigamo aṭṭhakathāyaṃ na ruḷhoti idha na gahitoti.",
  "tika-s0304t0:356_0": "Āsīvisopamasuttavaṇṇanā niṭṭhitā.",
  "tika-s0304t0:357_0": "2. Rathopamasuttavaṇṇanā",
  "tika-s0304t0:358_0": "239.",
  "tika-s0304t0:358_1": "Susaṃvutindriyassa bhojane mattaññuno satassa sampajānassa viharato kilesanimittaṃ dukkhaṃ anavasaranti sukhasomanassabahulatā vuttā.",
  "tika-s0304t0:358_2": "Yavati tena phalaṃ missitaṃ viya hotīti yoni,",
  "tika-s0304t0:358_3": "ekantikaṃ kāraṇaṃ.",
  "tika-s0304t0:358_4": "Assāti bhikkhuno.",
  "tika-s0304t0:358_5": "Paripuṇṇanti avikalaṃ.",
  "tika-s0304t0:358_6": "Anavasesaṃ āsave khepetīti āsavakkhayo,",
  "tika-s0304t0:358_7": "aggamaggo.",
  "tika-s0304t0:358_8": "Yaṃ yanti dandhaṃ majjhaṃ javoti javādīsu yaṃ yaṃ gamanaṃ.",
  "tika-s0304t0:358_9": "Rakkhaṇatthāyāti kilesacorehi rakkhaṇatthāya.",
  "tika-s0304t0:358_10": "Veganiggahaṇatthāyāti kilesahetukassa indriyavegassa niggaṇhanatthāya.",
  "tika-s0304t0:358_11": "Nibbisevanatthāyāti visevanassa vipphanditassa nirodhanāya.",
  "tika-s0304t0:358_12": "Kilesūpasamatthāyāti kilesānaṃ uparūpari samanatthāya vūpasamanatthāya.",
  "tika-s0304t0:359_0": "Samaṇarati nāma samathavipassanāmaggaphalasukhāni.",
  "tika-s0304t0:359_1": "Dantānampi sindhavānaṃ sārathino payogena siyā kāci visevanamattāti tadabhāvaṃ dassento “nibbisevane katvā pesento”ti vuttaṃ.",
  "tika-s0304t0:359_2": "Ñāṇaṃ gacchatīti asaṅgamanaṃ pavattati pageva indriyabhāvanāya katattā,",
  "tika-s0304t0:359_3": "kilesaniggahassa sukheneva siddhattā.",
  "tika-s0304t0:359_4": "Dāyakassa ajjhāsayo vaso uḷāro lāmako.",
  "tika-s0304t0:359_5": "Deyyadhammassa pamāṇaṃ vaso appakaṃ bahukañca.",
  "tika-s0304t0:360_0": "Mahāmaṇḍapaṭṭhānaṃ nāma lohapāsādassa purato eva mahābhikkhusaṅghassa sannipātakāle tesaṃ pahonakavasena mahāmaṇḍapassa kattabbaṭṭhānaṃ.",
  "tika-s0304t0:360_1": "Gahaṇamānanti parivisagahaṇabhājanaṃ.",
  "tika-s0304t0:361_0": "Pakatiyā bhattakārakicce adhigato upaṭṭhākupāsako.",
  "tika-s0304t0:361_1": "Mudusamakharasaññitehi,",
  "tika-s0304t0:361_2": "dahanapacanabhajjanasaññitehi vā tīhi pākehi.",
  "tika-s0304t0:362_0": "Parisodhetvāti rañño anucchavikabhāvaṃ parisodhetvā.",
  "tika-s0304t0:362_1": "Bhūmiyaṃ chaḍḍesi “bhikkhūnaṃ adatvā mayā mukhe pakkhitta”nti.",
  "tika-s0304t0:362_2": "Mukhena gaṇhi tassa niddosabhāvaṃ dassetuṃ.",
  "tika-s0304t0:362_3": "Mattaṃ jānāpetuṃ pamajji.",
  "tika-s0304t0:362_4": "“Tvaṃ kuto āgato”ti pucchane pamādaṃ āpajji.",
  "tika-s0304t0:362_5": "Anubhāgoti avasiṭṭhabhāgo.",
  "tika-s0304t0:362_6": "Idamatthiyanti idaṃ payojanaṃ.",
  "tika-s0304t0:362_7": "Itaranti pāḷiyaṃ anāgatampi āhāre pamāṇajānanaṃ.",
  "tika-s0304t0:363_0": "Sayanaṃ seyyā,",
  "tika-s0304t0:363_1": "kāmabhogīnaṃ seyyā kāmabhogiseyyā.",
  "tika-s0304t0:363_2": "Dakkhiṇapassena sayāno nāma natthi dakkhiṇahatthena kātabbakiccakaraṇato.",
  "tika-s0304t0:363_3": "Tejussadattāti idaṃ anutrāsasseva sīhassa sayananti dassetuṃ vuttaṃ.",
  "tika-s0304t0:363_4": "Dve purimapāde ekasmiṃ,",
  "tika-s0304t0:363_5": "pacchimapāde ekasmiṃ ṭhāne ṭhapetvāti hi idaṃ pādānaṃ avikkhittabhāvakaraṇadassanaṃ.",
  "tika-s0304t0:364_0": "Catutthajjhānaseyyāti catutthajjhānikaṃ phalasamāpattiṃ vadati.",
  "tika-s0304t0:364_1": "Yebhuyyena hi tathāgatā phalasamāpattiṃ samāpajjitvāva sayanti.",
  "tika-s0304t0:364_2": "Sā ca nesaṃ catutthajjhānato vuṭṭhāya,",
  "tika-s0304t0:364_3": "kilesaparinibbānassa ca katattāti vadanti.",
  "tika-s0304t0:364_4": "Idha sīhaseyyā āgatā pādaṃ accādhāya pubbenāparaṃ ajahitasaṃlakkhaṇā seyyāti katvā.",
  "tika-s0304t0:364_5": "Tenāha “ayaṃ hī”tiādi.",
  "tika-s0304t0:364_6": "Evanti “dakkhiṇena passenā”tiādinā vuttākārena seyyaṃ kappeti.",
  "tika-s0304t0:365_0": "Kathaṃ niddāyanto sato sampajāno hoti?",
  "tika-s0304t0:365_1": "Bhavaṅgacittena hi niddūpagamananti adhippāyo.",
  "tika-s0304t0:365_2": "Appahānenāti tadadhimuttatāya tadappahānaṃ daṭṭhabbaṃ.",
  "tika-s0304t0:365_3": "Tathā tesu niddokkamanassa ādipariyosānesu ajahitasatisampajaññaṃ hoti. Tenāha –",
  "tika-s0304t0:365_4": "“niddaṃ okkamantopi sato sampajāno hotī”ti.",
  "tika-s0304t0:365_5": "Etaṃ panāti “niddaṃ okkamantopi sato sampajāno hotī”ti vuttanayaṃ vadati.",
  "tika-s0304t0:365_6": "Ñāṇadhātukanti na rocayiṃsūti niddokkamanepi jāgaraṇe pavattañāṇasabhāvamevāti na rocayiṃsu porāṇā.",
  "tika-s0304t0:365_7": "Nirantaraṃ bhavaṅgacittesu vattamānesu satisampajaññāsambhavoti adhippāyo.",
  "tika-s0304t0:365_8": "Purimasmiñhi naye satisampajaññassa asaṃvaro,",
  "tika-s0304t0:365_9": "na bhavaṅgassa.",
  "tika-s0304t0:365_10": "Indriyasaṃvaro,",
  "tika-s0304t0:365_11": "bhojane mattaññutā,",
  "tika-s0304t0:365_12": "jāgariyānuyogoti imehi tivaṅgikā,",
  "tika-s0304t0:365_13": "nimittānubyañjanaparivajjanādi sabbaṃ vipassanāpakkhikamevāti adhippāyo.",
  "tika-s0304t0:366_0": "Tānevāti vipassanākkhaṇe pavattāni indriyādīni.",
  "tika-s0304t0:366_1": "Yāva arahattā desanā vitthārato kathetabbā.",
  "tika-s0304t0:366_2": "Pāḷiyaṃ pana “yoni cassa āraddhā hoti āsavānaṃ khayāyā”ti saṅkhepena kathitā.",
  "tika-s0304t0:367_0": "Rathopamasuttavaṇṇanā niṭṭhitā.",
  "tika-s0304t0:368_0": "3. Kummopamasuttavaṇṇanā",
  "tika-s0304t0:369_0": "240.",
  "tika-s0304t0:369_1": "Aṭṭhikummoti piṭṭhiyaṃ tikhiṇaṭṭhiko kummo.",
  "tika-s0304t0:369_2": "Tantibandhoti byāvaṭo.",
  "tika-s0304t0:369_3": "Samugge viya attano kapāle pakkhipitvā.",
  "tika-s0304t0:369_4": "Samodahanto sammā odahanto ajjhattameva dahanto.",
  "tika-s0304t0:369_5": "Ārammaṇakapāleti ārammaṇakaṭāhe.",
  "tika-s0304t0:369_6": "Samodahantoti diṭṭhamattasseva ca gahaṇato manovitakke tattheva sammadeva odahanto.",
  "tika-s0304t0:369_7": "Tañhi visayavasena pavattituṃ adento.",
  "tika-s0304t0:369_8": "Pañca dhammeti “kālena vakkhāmī”tiādinā vuccamāne.",
  "tika-s0304t0:370_0": "Kummopamasuttavaṇṇanā niṭṭhitā.",
  "tika-s0304t0:371_0": "4. Paṭhamadārukkhandhopamasuttavaṇṇanā",
  "tika-s0304t0:372_0": "241.",
  "tika-s0304t0:372_1": "Vilāsamāno viya sāgaraṃ patvā.",
  "tika-s0304t0:372_2": "Antosākhoti gaṅgāya tīrassa anto onatasākho.",
  "tika-s0304t0:372_3": "Temetīti tinto hoti.",
  "tika-s0304t0:372_4": "Tiriyaṃ patito daṇḍasetu viya ṭhitattā mahājanassa paccayo jāto,",
  "tika-s0304t0:372_5": "tathā mahantabhāvena gaṅgāsotaṃ otaraṇādi natthi.",
  "tika-s0304t0:373_0": "Ayaṃ hīti anantaraṃ vuttapuggalo.",
  "tika-s0304t0:373_1": "Ariyamaggaṃ oruyhāti catubbidhaṃ ariyamaggavīthiṃ otaritvā.",
  "tika-s0304t0:373_2": "“Cittaṃ nāmeta”ntiādinā cintetvā gihibandhanaṃ na vissajjetīti sambandho.",
  "tika-s0304t0:373_3": "Attano bhajamānaketi attano bhajante.",
  "tika-s0304t0:373_4": "Jīvikatthāya payujjitabbato payogo,",
  "tika-s0304t0:373_5": "khettavatthādi.",
  "tika-s0304t0:373_6": "Tato payogato uṭṭhitaṃ āyaṃ.",
  "tika-s0304t0:373_7": "Kiñcāpi bhikkhūnaṃ kāyasāmaggiṃ deti bhikkhatthāya.",
  "tika-s0304t0:374_0": "Muṇḍaghaṭanti bhinnoṭṭhaṃ ghaṭaṃ.",
  "tika-s0304t0:374_1": "Khandheti aṃse.",
  "tika-s0304t0:374_2": "Saṅghabhoganti saṅghasantakaṃ bhogagāmaṃ gantvā.",
  "tika-s0304t0:374_3": "Atthato evaṃ vadantīti tathā atthassa sambhavato evaṃ vadantā viya honti.",
  "tika-s0304t0:374_4": "Yāgumattake yāgunti yāguṃ pivitvā tāya aparipakkāya eva aññaṃ yāguṃ ajjhoharitvāti sambandho.",
  "tika-s0304t0:375_0": "Kilesānurañjitovāti yonisomanasikārassa abhāvena kilesānugatacitto eva.",
  "tika-s0304t0:375_1": "Akkhīni nīharitvāti kodhavasena akkhike karonto akkhīni nīharitvā vicarissati.",
  "tika-s0304t0:375_2": "Uddhato hoti avūpasanto.",
  "tika-s0304t0:376_0": "Diṭṭhigatikoti sāsaniko evaṃ ayoniso ummujjitvā sāsanaṃ uddhammaṃ ubbinayaṃ katvā dīpento ariṭṭhasadiso.",
  "tika-s0304t0:376_1": "Tenāha “so hī”tiādi.",
  "tika-s0304t0:376_2": "Arūpabhave rūpaṃ atthi,",
  "tika-s0304t0:376_3": "aññathā tato cutassa kuto rūpakkhandhassa sambhavo.",
  "tika-s0304t0:376_4": "Asaññībhave cittaṃ atthīti etthāpi eseva nayo.",
  "tika-s0304t0:376_5": "Bahucittakkhaṇiko lokuttaramaggo “yo ime cattāro satipaṭṭhāne bhāveyya sattavassānī”tiādivacanato.",
  "tika-s0304t0:376_6": "Anusayo cittavippayutto,",
  "tika-s0304t0:376_7": "aññathā sāvajjānavajjadhammānaṃ ekajjhaṃ uppatti siyā.",
  "tika-s0304t0:376_8": "Te ca sattā sandhāvanti saṃsaranti,",
  "tika-s0304t0:376_9": "aññathā kammaphalānaṃ sambandho na siyāti.",
  "tika-s0304t0:376_10": "Iti vadanto evaṃ micchāvādaṃ paggayha vadanto.",
  "tika-s0304t0:377_0": "Temanarukkho viya…pe…",
  "tika-s0304t0:377_1": "dullabhadhammassavano ca puggalo saddhāsinehena atemanato.",
  "tika-s0304t0:377_2": "Katavinayo sikkhitavinayo yathā “katavijjo”ti.",
  "tika-s0304t0:377_3": "Dhammakathikānaṃ vicārethāti idaṃ deyyadhammaṃ dhammakathikānaṃ ayyānaṃ tassa tassa yuttavasena vicārethāti niyyātanavasena vatvā.",
  "tika-s0304t0:377_4": "Divākathiko sarabhāṇako sāyanhe katheti,",
  "tika-s0304t0:377_5": "purimayāmaṃ kathento rattikathiko bhāṇakapuggalo.",
  "tika-s0304t0:378_0": "Nandanavanābhirāmeti nandanavanaṃ viya manorame.",
  "tika-s0304t0:378_1": "Assa bhārahārabhikkhūti assa kiccavāhakabhikkhū upajjhāyādayo.",
  "tika-s0304t0:378_2": "Sukhanisinnakathanti paṭisanthārakathāpubbakaṃ upanisinnakathaṃ sutvā.",
  "tika-s0304t0:379_0": "Ṭhitasaṇṭhāneneva ṭhitākāreneva ṭhitaṃ,",
  "tika-s0304t0:379_1": "nappayuttanti attho.",
  "tika-s0304t0:379_2": "Cittakammamūlādīni ṭhitasaṇṭhāneneva ṭhitāti yojanā.",
  "tika-s0304t0:379_3": "Mudutāyāti muduhadayatāya sāpekkhatāya.",
  "tika-s0304t0:380_0": "Paṭipadanti samathavipassanāpaṭipattiṃ.",
  "tika-s0304t0:380_1": "Dīpetvā pakāsetvā pākaṭaṃ katvā.",
  "tika-s0304t0:380_2": "Tatruppādoti tatra uppajjanakaāyuppādo.",
  "tika-s0304t0:380_3": "Khettaṃ sandhāya vadati. Tela…pe…",
  "tika-s0304t0:380_4": "hatthāti telaghaṭa-",
  "tika-s0304t0:380_5": "madhughaṭaphāṇitaghaṭādihatthā.",
  "tika-s0304t0:380_6": "Apakkamiṃsu dubbicāritattā.",
  "tika-s0304t0:380_7": "Pūresīti heṭṭhā ca tattha tattha atītāni kālavacanāni porāṇaṭṭhakathāya āgatattā kira vuttāni.",
  "tika-s0304t0:381_0": "Upagamanānupagamanādīni orimassa pārimassa ca upagamanānupagamanāni ceva majjhe saṃsīdanāni ca.",
  "tika-s0304t0:381_1": "Paṭivijjhitunti jānituṃ.",
  "tika-s0304t0:381_2": "Etanti yathāvuttaṃ cakkhusabhāvaṃ.",
  "tika-s0304t0:381_3": "Domanassanti tasseva mandabhāvapaccayaṃ domanassaṃ.",
  "tika-s0304t0:381_4": "Āpajjantopi upagacchati nāma tannimittasaṃkilesassa uppāditattā.",
  "tika-s0304t0:381_5": "Tiṇṇaṃ lakkhaṇānanti hutvā abhāvato ādiantavantato tāvakālikato niccapaṭikkhepatotiādīnaṃ tiṇṇaṃ lakkhaṇānaṃ sallakkhaṇavasena.",
  "tika-s0304t0:382_0": "Vāmatoti micchā.",
  "tika-s0304t0:382_1": "Dakkhiṇatoti sammā.",
  "tika-s0304t0:382_2": "Yathā tassa tassa sattassa orabhāvattā ajjhattikāni āyatanāni orimaṃ tīraṃ katvā vuttāni,",
  "tika-s0304t0:382_3": "evaṃ nesaṃ parabhāvattā bāhirāni āyatanāni pārimaṃ vuttāni.",
  "tika-s0304t0:382_4": "Apāyamajjhe saṃsaraṇahetutāya nandīrāgova “majjhe saṃsādo”ti vutto.",
  "tika-s0304t0:383_0": "Unnatoti “seyyohamasmī”tiādinā unnatiṃ upagato.",
  "tika-s0304t0:383_1": "Attukkaṃsane paṃsukūlikabhāvena attānaṃ dahanato aññākāratāgahetabbo.",
  "tika-s0304t0:383_2": "Pāsāṇo nu kho esa khāṇukoti gahetabbadārukkhandhasadiso vutto.",
  "tika-s0304t0:384_0": "Cuṇṇavicuṇṇaṃ hoti āvaṭṭavegassa balavabhāvato.",
  "tika-s0304t0:384_1": "Catūsu apāyesūti pañcakāmaguṇāvaṭṭe patitapuggalo manussalokepi guṇasarīrabhedanena dīgharattaṃ cuṇṇavicuṇṇaṃ āpajjatiyeva,",
  "tika-s0304t0:384_2": "tassa tathā āpannattā.",
  "tika-s0304t0:384_3": "Evañhi so apāyesu tādisesu jāyati.",
  "tika-s0304t0:385_0": "Sīlassa duṭṭhaṃ nāma natthi,",
  "tika-s0304t0:385_1": "tasmā abhāvattho idha du-",
  "tika-s0304t0:385_2": "saddoti āha “nissīlo”ti.",
  "tika-s0304t0:385_3": "“Pāpaṃ pāpena sukara”ntiādīsu viya pāpa-",
  "tika-s0304t0:385_4": "saddo nihīnapariyāyoti āha “lāmakadhammo”ti.",
  "tika-s0304t0:385_5": "Na sucīti kāyavācācittehi na suci.",
  "tika-s0304t0:385_6": "Saṅkāya vāti attano vā saṅkāya paresaṃ samācārakiriyaṃ sarati āsaṅkati.",
  "tika-s0304t0:385_7": "Tenāha “tassa hī”tiādi.",
  "tika-s0304t0:385_8": "Tāni kammāni pavisatīti tāni kammāni karontānaṃ antare pavisati.",
  "tika-s0304t0:385_9": "Guṇānaṃ pūtibhāvenāti guṇabhāvena gahitānaṃ sīladhammānaṃ saṃkiliṭṭhabhāvappattiyā.",
  "tika-s0304t0:385_10": "Kacavarajātoti abbhantaraṃ sañjātakacavaro,",
  "tika-s0304t0:385_11": "kacavarabhūto vā.",
  "tika-s0304t0:386_0": "Aṇaṇā pabbajjāti aṇaṇasseva pabbajjā.",
  "tika-s0304t0:386_1": "Orimatīrādīnaṃ upagamanānupagamanādīnaṃ jotitattā vaṭṭavivaṭṭaṃ kathitaṃ.",
  "tika-s0304t0:387_0": "Paṭhamadārukkhandhopamasuttavaṇṇanā niṭṭhitā.",
  "tika-s0304t0:388_0": "5. Dutiyadārukkhandhopamasuttavaṇṇanā",
  "tika-s0304t0:389_0": "242.",
  "tika-s0304t0:389_1": "Yā āpatti vuṭṭhānagāminī desanāgāminī,",
  "tika-s0304t0:389_2": "taṃ paṭicchāditakālato paṭṭhāya saṃkiliṭṭhā nāma antarāyikabhāvato.",
  "tika-s0304t0:389_3": "Āvīkatā pana anāpattiṭṭhāne tiṭṭhatīti asaṃkiliṭṭhā nāma. Tenāha –",
  "tika-s0304t0:389_4": "“āvīkatā hissa phāsu hotī”ti.",
  "tika-s0304t0:389_5": "Evarūpaṃ saṃkiliṭṭhanti paṭicchāditatāya vā duṭṭhullabhāvena vā saṃkiliṭṭhaṃ.",
  "tika-s0304t0:390_0": "Dutiyadārukkhandhopamasuttavaṇṇanā niṭṭhitā.",
  "tika-s0304t0:391_0": "6. Avassutapariyāyasuttavaṇṇanā",
  "tika-s0304t0:392_0": "243.",
  "tika-s0304t0:392_1": "Santhāgāranti saññāpanāgāraṃ.",
  "tika-s0304t0:392_2": "Tenāha “uyyogakālādīsū”tiādi. Ādi-",
  "tika-s0304t0:392_3": "saddena maṅgalamahādīnaṃ saṅgaho daṭṭhabbo.",
  "tika-s0304t0:392_4": "Santharantīti vissamanti,",
  "tika-s0304t0:392_5": "parissamaṃ vinodentīti attho.",
  "tika-s0304t0:392_6": "Sahāti sannipātavasena ekajjhaṃ.",
  "tika-s0304t0:392_7": "Saha atthānusāsanaṃ agāranti tasmiṃ atthe ttha-",
  "tika-s0304t0:392_8": "kārassa ntha-",
  "tika-s0304t0:392_9": "kāraṃ katvā “santhāgāra”nti vuccatīti daṭṭhabbaṃ,",
  "tika-s0304t0:392_10": "paṭhamaṃ tattha sammantanavasena santharanti vicārentīti attho.",
  "tika-s0304t0:393_0": "Tepiṭakaṃ buddhavacanaṃ āgatameva bhavissatīti buddhavacanassa āgamanasīsena ariyaphaladhammānampi āgamanaṃ vuttameva.",
  "tika-s0304t0:393_1": "Tiyāmarattiṃ tattha vasantānaṃ phalasamāpattivaḷañjanaṃ hotīti.",
  "tika-s0304t0:393_2": "Tasmiñca bhikkhusaṅghe kalyāṇadhammā kalyāṇaputhujjanā vipassanaṃ ussukkāpentā hontīti ariyamaggadhammānampi tattha āgamanaṃ hotiyeva.",
  "tika-s0304t0:394_0": "Allagomayenāti acchena allagomayarasena.",
  "tika-s0304t0:394_1": "Opuñjāpetvāti vilimpetvā.",
  "tika-s0304t0:394_2": "Catujjātiyagandhehīti kuṅkumaturukkhayavanapupphatamālapattagandhehi.",
  "tika-s0304t0:394_3": "Nānāvaṇṇeti nīlādivasena nānāvaṇṇe,",
  "tika-s0304t0:394_4": "bhittivisesavasena nānāsaṇṭhānarūpe.",
  "tika-s0304t0:394_5": "“Mahāpiṭṭhikakojaveti hatthipiṭṭhiādīsu attharitabbatāya ‘mahāpiṭṭhikā’ti laddhasamaññe kojave”ti vadanti.",
  "tika-s0304t0:394_6": "Kuttake pana sandhāyetaṃ vuttaṃ,",
  "tika-s0304t0:394_7": "“caturaṅgulādhikapupphā mahāpiṭṭhikakojavā”tipi vadanti.",
  "tika-s0304t0:394_8": "Hatthattharaassattharā hatthiassapiṭṭhīsu attharitabbā hatthiassarūpavicittā ca attharakā.",
  "tika-s0304t0:394_9": "Sīhattharakādayo pana sīharūpādivicittā eva attharakā.",
  "tika-s0304t0:394_10": "Cittattharakaṃ nānāvidharūpehi ceva nānāvidhamālākammādīhi ca vicittaṃ attharakaṃ.",
  "tika-s0304t0:395_0": "Upadhānanti apassayanaṃ.",
  "tika-s0304t0:395_1": "Upadahitvāti apassayayoggabhāvena ṭhapetvā.",
  "tika-s0304t0:395_2": "Gandhehi katamālā gandhadāmaṃ.",
  "tika-s0304t0:395_3": "Tamālapattādīhi katamālā pattadāmaṃ. Ādi-",
  "tika-s0304t0:395_4": "saddena hiṅgulatakkolajātiphalajātipupphādīhi katadāmaṃ saṅgaṇhāti.",
  "tika-s0304t0:395_5": "Pallaṅkākārena katapīṭhaṃ pallaṅkapīṭhaṃ.",
  "tika-s0304t0:395_6": "Tīsu passesu ekapasse eva vā saupassayaṃ apassayapīṭhaṃ.",
  "tika-s0304t0:395_7": "Anapassayaṃ muṇḍapīṭhaṃ.",
  "tika-s0304t0:395_8": "Yojanāvaṭṭeti yojanaparikkhepokāse.",
  "tika-s0304t0:396_0": "Saṃvidhāyāti antaravāsakassa koṇapadesaṃ itarapadesañca samaṃ katvā vidhāya. Tenāha –",
  "tika-s0304t0:396_1": "“kattariyā padumaṃ kantento viyā”ti,",
  "tika-s0304t0:396_2": "“timaṇḍalaṃ paṭicchādento”ti ca.",
  "tika-s0304t0:396_3": "Yasmā buddhānaṃ rūpasampadā viya ākappasampadāpi paramukkaṃsataṃ gatā,",
  "tika-s0304t0:396_4": "tasmā tadā bhagavā evaṃ sobheyyāti dassento “suvaṇṇapāmaṅgenā”tiādimāha.",
  "tika-s0304t0:396_5": "Tattha “asamena buddhavesenā”tiādinā tadā bhagavā buddhānubhāvassa niguhane kāraṇābhāvato tattha sannipatitadevamanussanāgayakkhagandhabbādīnaṃ",
  "tika-s0304t0:396_6": "pasādajananatthaṃ attano sabhāvapakatiyāva kapilavatthuṃ pāvisīti dasseti.",
  "tika-s0304t0:396_7": "Buddhānaṃ kāyapabhā nāma pakatiyā asītihatthamattapadesaṃ visaratīti āha “asītihatthaṭṭhānaṃ aggahesī”ti.",
  "tika-s0304t0:396_8": "Nīlapītalohitodātamañjiṭṭhapabhassarānaṃ vasena chabbaṇṇā buddharasmiyo.",
  "tika-s0304t0:397_0": "Sabbapāliphulloti mūlato paṭṭhāya yāva sākhaggā samantato phullo vikasito.",
  "tika-s0304t0:397_1": "Paṭipāṭiyā ṭhapitānantiādi parikappūpamā,",
  "tika-s0304t0:397_2": "yathā taṃ…pe…",
  "tika-s0304t0:397_3": "alaṅkataṃ aññaṃ virocati,",
  "tika-s0304t0:397_4": "evaṃ virocittha,",
  "tika-s0304t0:397_5": "samatiṃsāya pāramitāhi abhisaṅkhatattā evaṃ virocitthāti vuttaṃ hoti.",
  "tika-s0304t0:397_6": "“Pañcavīsatiyā gaṅgānanti satamukhā hutvā samuddaṃ paviṭṭhāya mahāgaṅgāya mahantamahantānaṃ gaṅgānaṃ pañcavīsatī”ti vadanti.",
  "tika-s0304t0:397_7": "Papañcasūdaniyaṃ “pañcavīsatiyā nadīna”nti vuttaṃ,",
  "tika-s0304t0:397_8": "gaṅgādīnaṃ candabhāgāpariyosānānaṃ pañcavīsatiyā mahānadīnanti attho.",
  "tika-s0304t0:397_9": "Parikappavacanañhetaṃ.",
  "tika-s0304t0:397_10": "Sambhijjāti sambhedaṃ missībhāvaṃ patvā mukhadvāreti samuddaṃ paviṭṭhaṭṭhāne.",
  "tika-s0304t0:398_0": "Nāgasupaṇṇagandhabbayakkhādīnantiādi parikappavasena vuttaṃ.",
  "tika-s0304t0:398_1": "Sahassenāti padasahassena,",
  "tika-s0304t0:398_2": "bhāṇavārappamāṇena ganthenāti attho.",
  "tika-s0304t0:399_0": "Kampayanto vasundharanti attano guṇavisesehi pathavīkammaṃ unnādento,",
  "tika-s0304t0:399_1": "evaṃbhūtopi aheṭhayanto pāṇāni.",
  "tika-s0304t0:399_2": "Sabbapadakkhiṇattā buddhānaṃ dakkhiṇaṃ paṭhamaṃ pādaṃ uddharanto.",
  "tika-s0304t0:399_3": "Samaṃ samphusate bhūmiṃ suppatiṭṭhitapādatāya.",
  "tika-s0304t0:399_4": "Yadipi bhūmiṃ samaṃ phusati,",
  "tika-s0304t0:399_5": "rajasā nupalippati sukhumattā chaviyā.",
  "tika-s0304t0:399_6": "Ninnaṭṭhānaṃ unnamatītiādi buddhānaṃ suppatiṭṭhitapādatāsaṅkhātamahāpurisalakkhaṇapaṭilābhassa nissandaphalaṃ.",
  "tika-s0304t0:399_7": "Nātidūre uddharatīti atidūre ṭhapetuṃ na uddharati.",
  "tika-s0304t0:399_8": "Naccāsanne ca nikkhipanti accāsanne ca ṭhāne anikkhipanto niyyāti.",
  "tika-s0304t0:399_9": "Hāsayanto sadevake loke tosento.",
  "tika-s0304t0:399_10": "Catūhi pādehi caratīti catucārī.",
  "tika-s0304t0:400_0": "Buddhānubhāvassa pakāsanavasena gatattā vaṇṇakālo nāma esa.",
  "tika-s0304t0:400_1": "Sarīravaṇṇe vā guṇavaṇṇe vā kathiyamāne dukkathitanti na vattabbaṃ. Kasmā?",
  "tika-s0304t0:400_2": "Appamāṇavaṇṇā hi buddhā bhagavanto,",
  "tika-s0304t0:400_3": "buddhaguṇasaṃvaṇṇanā jānantassa yathāraddhasaṃvaṇṇanaṃyeva anupavisati.",
  "tika-s0304t0:400_4": "Dukūlacumbaṭakenāti ganthitvā gahitadukūlavatthena.",
  "tika-s0304t0:401_0": "Nāgavikkantacāraṇoti hatthināgasadisapadanikkhepo.",
  "tika-s0304t0:401_1": "Satapuññalakkhaṇoti anekasatapuññābhinibbattamahāpurisalakkhaṇo.",
  "tika-s0304t0:401_2": "Maṇiverocano yathāti caturāsītisahassamaṇiparivārito ativiya virocamāno vijjotamāno maṇi viya.",
  "tika-s0304t0:401_3": "“Verocano nāma eko maṇī”ti keci.",
  "tika-s0304t0:401_4": "Mahāsālovāti mahanto sālarukkho viya,",
  "tika-s0304t0:401_5": "suddhaṭṭhito koviḷārādi mahārukkho viya vā.",
  "tika-s0304t0:401_6": "Padumo kokanado yathāti kokanadasaṅkhātaṃ mahāpadumaṃ viya,",
  "tika-s0304t0:401_7": "vikasamānapadumaṃ viya vā.",
  "tika-s0304t0:402_0": "Ākāsagaṅgaṃ otārento viyātiādi tassā pakiṇṇakakathāya aññesaṃ sudukkarabhāvadassanañceva suṇantānaṃ accantasukhāvahabhāvadassanañca.",
  "tika-s0304t0:402_1": "Pathavojaṃ ākaḍḍhanto viyāti nāḷiyantaṃ yojetvā mahāpathaviyā heṭṭhimatale pappaṭakojaṃ uddhaṃ mukhaṃ katvā ākaḍḍhanto viya.",
  "tika-s0304t0:402_2": "Yojanikanti yojanapamāṇaṃ.",
  "tika-s0304t0:402_3": "Madhubhaṇḍanti madhupaṭalaṃ.",
  "tika-s0304t0:403_0": "Mahantanti vipulaṃ uḷārapuññaṃ.",
  "tika-s0304t0:403_1": "Sabbadānaṃ dinnameva hotīti sabbameva paccayajātaṃ āvāsadāyakena dinnameva hoti.",
  "tika-s0304t0:403_2": "Tathā hi dve tayo gāme piṇḍāya caritvā kiñci aladdhā āgatassapi chāyūdakasampannaṃ ārāmaṃ pavisitvā nhāyitvā",
  "tika-s0304t0:403_3": "paṭissaye muhuttaṃ nipajjitvā uṭṭhāya nisinnassa kāye balaṃ āharitvā pakkhittaṃ viya hoti.",
  "tika-s0304t0:403_4": "Bahi vicarantassa ca kāye vaṇṇadhātu vātātapehi kilamati,",
  "tika-s0304t0:403_5": "paṭissayaṃ pavisitvā dvāraṃ pidhāya muhuttaṃ nisinnassa visabhāgasantati vūpasammati,",
  "tika-s0304t0:403_6": "sabhāgasantati patiṭṭhāti,",
  "tika-s0304t0:403_7": "vaṇṇadhātu āharitvā pakkhittā viya hoti,",
  "tika-s0304t0:403_8": "bahi vicarantassa ca pāde kaṇṭakā vijjhanti,",
  "tika-s0304t0:403_9": "khāṇu paharati,",
  "tika-s0304t0:403_10": "sarīsapādiparissayā ceva corabhayañca uppajjati,",
  "tika-s0304t0:403_11": "paṭissayaṃ pavisitvā dvāraṃ pidhāya nisinnassa pana sabbepete parissayā na honti.",
  "tika-s0304t0:403_12": "Sajjhāyantassa dhammapītisukhaṃ,",
  "tika-s0304t0:403_13": "kammaṭṭhānaṃ manasikarontassa upasamasukhaṃ uppajjati bahiddhā vikkhepābhāvato.",
  "tika-s0304t0:403_14": "Bahi vicarantassa ca kāye sedā muccanti,",
  "tika-s0304t0:403_15": "akkhīni phandanti,",
  "tika-s0304t0:403_16": "senāsanaṃ pavisanakkhaṇe mañcapīṭhādīni na paññāyanti,",
  "tika-s0304t0:403_17": "muhuttaṃ nisinnassa pana akkhipasādo āharitvā pakkhitto viya hoti,",
  "tika-s0304t0:403_18": "dvāravātapānamañcapīṭhādīni paññāyanti.",
  "tika-s0304t0:403_19": "Etasmiñca āvāse vasantaṃ disvā manussā catūhi paccayehi sakkaccaṃ upaṭṭhahanti.",
  "tika-s0304t0:403_20": "Tena vuttaṃ –",
  "tika-s0304t0:403_21": "“āvāsadānasmiñhi dinne sabbadānaṃ dinnameva hotī”ti.",
  "tika-s0304t0:403_22": "Bhūmaṭṭhaka…pe…",
  "tika-s0304t0:403_23": "na sakkāti ayamattho mahāsudassanavatthunā dīpetabbo.",
  "tika-s0304t0:403_24": "Mātukucchi asambādhova hotīti ayamattho antimabhavikānaṃ mahābodhisattānaṃ paṭisandhivasena dīpetabbo.",
  "tika-s0304t0:404_0": "Sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.",
  "tika-s0304t0:404_1": "Uṇhanti aggisantāpaṃ,",
  "tika-s0304t0:404_2": "tassa ca davadāhādīsu sambhavo daṭṭhabbo.",
  "tika-s0304t0:404_3": "Paṭihantīti paṭihanati.",
  "tika-s0304t0:404_4": "Yathā tadubhayavasena kāyacittānaṃ ābādho na hanati,",
  "tika-s0304t0:404_5": "evaṃ karoti.",
  "tika-s0304t0:404_6": "Sītuṇhabbhāhate hi sarīre vikkhittacitto bhikkhu yoniso padahituṃ na sakkoti.",
  "tika-s0304t0:404_7": "Vāḷamigānīti sīhabyagghādivāḷamige.",
  "tika-s0304t0:404_8": "Guttasenāsanañhi pavisitvā dvāraṃ pidhāya nisinnassa te parissayā na honti.",
  "tika-s0304t0:404_9": "Sarīsapeti ye keci sarantā gacchante dīghajātike sappādike aññe ca tathārūpe.",
  "tika-s0304t0:404_10": "Makaseti nidassanamattametaṃ,",
  "tika-s0304t0:404_11": "ḍaṃsādīnaṃ eteneva saṅgaho daṭṭhabbo.",
  "tika-s0304t0:404_12": "Sisireti sītakālavasena sattāhavaddalikādivasena ca uppanne sisirasamphasse.",
  "tika-s0304t0:404_13": "Vuṭṭhiyoti yadā tadā uppannā vassavuṭṭhiyo paṭihanatīti yojanā.",
  "tika-s0304t0:405_0": "Vātātapo ghoroti rukkhagacchādīnaṃ ubbahanabhañjanādivasena pavattiyā ghoro sarajaarajādibhedo vāto ceva",
  "tika-s0304t0:405_1": "gimhapariḷāhasamayesu uppattiyā ghoro sūriyātapo ca.",
  "tika-s0304t0:405_2": "Paṭihaññatīti paṭibāhīyati.",
  "tika-s0304t0:405_3": "Leṇatthanti nānārammaṇato cittaṃ nivattitvā paṭisallāṇārāmatthaṃ.",
  "tika-s0304t0:405_4": "Sukhatthanti vuttaparissayābhāvena phāsuvihāratthaṃ.",
  "tika-s0304t0:405_5": "Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā samādahanavasena jhāyituṃ.",
  "tika-s0304t0:405_6": "Vipassitunti aniccādivasena saṅkhāre sammasituṃ.",
  "tika-s0304t0:406_0": "Vihāreti paṭissaye.",
  "tika-s0304t0:406_1": "Kārayeti kārāpeyya.",
  "tika-s0304t0:406_2": "Rammeti manorame.",
  "tika-s0304t0:406_3": "Vāsayettha bahussuteti kāretvā pana ettha vihāresu bahussute sīlavante kalyāṇadhamme nivāseyya.",
  "tika-s0304t0:406_4": "Te nivāsento pana tesaṃ bahussutānaṃ yathā paccayehi kilamatho na hoti.",
  "tika-s0304t0:406_5": "Evaṃ annañca pānañca vatthasenāsanāni ca dadeyya ujubhūtesu ajjhāsayasampannesu kammaphalānaṃ ratanattayaguṇānañca saddahanena vippasannena cetasā.",
  "tika-s0304t0:406_6": "Idāni gahaṭṭhapabbajitānaṃ aññamaññūpakārataṃ dassetuṃ “te tassā”ti gāthamāha.",
  "tika-s0304t0:406_7": "Tattha teti bahussutā.",
  "tika-s0304t0:406_8": "Tassāti upāsakassa.",
  "tika-s0304t0:406_9": "Dhammaṃ desentīti sakalavaṭṭadukkhapanūdanaṃ niyyānikaṃ dhammaṃ kathenti.",
  "tika-s0304t0:406_10": "Yaṃ so dhammaṃ idhaññāyāti so puggalo yaṃ saddhammaṃ imasmiṃ sāsane sammāpaṭipajjanena jānitvā aggamaggādhigamena anāsavo hutvā parinibbāyati.",
  "tika-s0304t0:407_0": "Āvāseti āvāsadāne.",
  "tika-s0304t0:407_1": "Ānisaṃsoti udrayo.",
  "tika-s0304t0:407_2": "Pūjāsakkāravasena paṭhamayāmo khepito,",
  "tika-s0304t0:407_3": "satthu dhammadesanāya appāvaseso majjhimayāmo gatoti pāḷiyaṃ “bahudeva ratti”nti vuttanti āha “atirekataraṃ diyaḍḍhayāma”nti.",
  "tika-s0304t0:407_4": "Saṅgahaṃ nārohati vipulavitthārabhāvato.",
  "tika-s0304t0:407_5": "Buddhānañhi bhattānumodanāpi thokaṃ vaḍḍhetvā vuccamānā dīghamajjhimapamāṇāpi hoti.",
  "tika-s0304t0:407_6": "Tathā hi suphusitaṃ dantāvaraṇaṃ,",
  "tika-s0304t0:407_7": "jivhā tanukā,",
  "tika-s0304t0:407_8": "bhavaṅgaparivāso paritto,",
  "tika-s0304t0:407_9": "natthi vegāyitaṃ,",
  "tika-s0304t0:407_10": "natthi vitthāyitaṃ,",
  "tika-s0304t0:407_11": "natthi abyāvaṭamano,",
  "tika-s0304t0:407_12": "sabbaññutaññāṇaṃ samupabyūḷhaṃ,",
  "tika-s0304t0:407_13": "aparikkhayā paṭisambhidā.",
  "tika-s0304t0:408_0": "Sandassetvātiādīsu sandassetvā āvāsadānapaṭisaṃyuttaṃ dhammiṃ kathaṃ katvā.",
  "tika-s0304t0:408_1": "Tato paraṃ, mahārāja,",
  "tika-s0304t0:408_2": "itipi sīlaṃ,",
  "tika-s0304t0:408_3": "itipi samādhi,",
  "tika-s0304t0:408_4": "itipi paññāti sīlādiguṇe tesaṃ sammā dassetvā hatthena gahetvā viya paccakkhato pakāsetvā.",
  "tika-s0304t0:408_5": "Samādapetvāti evaṃ sīlaṃ samādātabbaṃ,",
  "tika-s0304t0:408_6": "sīle patiṭṭhitena evaṃ samādhipaññā bhāvetabbāti yathā te sīlādiguṇe sammā ādiyanti,",
  "tika-s0304t0:408_7": "tathā gaṇhāpetvā.",
  "tika-s0304t0:408_8": "Samuttejetvāti yathāsamādinnaṃ sīlaṃ suvisuddhaṃ hoti,",
  "tika-s0304t0:408_9": "samathavipassanā ca bhāviyamānā yathā suṭṭhu visodhitā uparūpari visesāvahā honti,",
  "tika-s0304t0:408_10": "evaṃ samuttejetvā nisāmanavasena vodāpetvā.",
  "tika-s0304t0:408_11": "Sampahaṃsetvāti yathānusiṭṭhaṃ ṭhitasīlādiguṇehi sampati paṭiladdhaguṇānisaṃsehi ceva upariladdhabbaphalavisesehi",
  "tika-s0304t0:408_12": "ca cittaṃ sampahaṃsetvā laddhassāsavasena suṭṭhu tosetvā.",
  "tika-s0304t0:408_13": "Evametesaṃ padānaṃ attho veditabbo.",
  "tika-s0304t0:408_14": "Sakyarājāno yebhuyyena bhagavato dhammadesanāya sāsane laddhassādā laddhappatiṭṭhā ca.",
  "tika-s0304t0:409_0": "Upasaggasaddānaṃ anekatthattā abhi-",
  "tika-s0304t0:409_1": "saddo ati-",
  "tika-s0304t0:409_2": "saddena samānatthopi hotīti vuttaṃ “abhikkantāti atikkantā”ti.",
  "tika-s0304t0:410_0": "Tatra kirātiādi kecivādoti baddhopi na hoti.",
  "tika-s0304t0:410_1": "Tenāha “akāraṇameta”ntiādi.",
  "tika-s0304t0:410_2": "Kāyacittalahutādayo uppajjantīti idaṃ kāyikacetasikaaññathābhāvassa kāraṇavacanaṃ,",
  "tika-s0304t0:410_3": "lahutādiuppanne savanānuttariyapaṭilābhena laddhabbadhammatthavedasamadhigamato.",
  "tika-s0304t0:410_4": "Vuttañhetaṃ –",
  "tika-s0304t0:411_0": "“Yathā,",
  "tika-s0304t0:411_1": "yathāvuso,",
  "tika-s0304t0:411_2": "bhikkhuno satthā vā dhammaṃ deseti aññataro vā garuṭṭhāniko sabrahmacārī,",
  "tika-s0304t0:411_3": "tathā tathā so tasmiṃ dhamme labhati atthavedaṃ,",
  "tika-s0304t0:411_4": "labhati dhammavedaṃ,",
  "tika-s0304t0:411_5": "labhati dhammūpasaṃhitaṃ pāmojja”ntiādi.",
  "tika-s0304t0:412_0": "Piṭṭhivāto uppajji upādinnasarīrassa tathārūpattā saṅkhārānañca aniccatāya dukkhānubandhattā.",
  "tika-s0304t0:412_1": "Akāraṇaṃ vā etanti yenādhippāyena vuttaṃ,",
  "tika-s0304t0:412_2": "tameva adhippāyaṃ vivarituṃ “pahotī”tiādi vuttaṃ.",
  "tika-s0304t0:412_3": "Ekapallaṅkena nisīdituṃ pahoti yathā taṃ veluvagāmake.",
  "tika-s0304t0:412_4": "Ettake ṭhāneti ettake ṭhāne ṭhānaṃ nipphannanti yojanā.",
  "tika-s0304t0:412_5": "Tañca khoti vuṭṭhānasaññaṃ citte ṭhapanaṃ.",
  "tika-s0304t0:412_6": "Dhammakathaṃ suṇamāno dhammagāravena.",
  "tika-s0304t0:413_0": "Avassutassāti avassutabhāvassa rāgādivasena.",
  "tika-s0304t0:413_1": "Avassutassa kāraṇanti tintabhāvakāraṇaṃ.",
  "tika-s0304t0:413_2": "Kilesādhimuccanenāti kilesavasena paripphanditavasena.",
  "tika-s0304t0:413_3": "Nibbāpanaṃ viyāti vūpasamo viya.",
  "tika-s0304t0:413_4": "Nibbisevanānanti paripphandanarahitānaṃ.",
  "tika-s0304t0:414_0": "Avassutapariyāyasuttavaṇṇanā niṭṭhitā.",
  "tika-s0304t0:415_0": "7. Dukkhadhammasuttavaṇṇanā",
  "tika-s0304t0:416_0": "244.",
  "tika-s0304t0:416_1": "Dukkhadhammānanti dukkhakāraṇānaṃ.",
  "tika-s0304t0:416_2": "Tenāha “dukkhasambhavadhammāna”ntiādi.",
  "tika-s0304t0:416_3": "Tattha kiṃ dukkhaṃ,",
  "tika-s0304t0:416_4": "kā dukkhadhammāti tadubhayaṃ dassetuṃ “pañcasu hī”ti vuttaṃ.",
  "tika-s0304t0:416_5": "Teti pañcakkhandhā.",
  "tika-s0304t0:416_6": "Dukkhasambhavadhammattāti dukkhuppattikāraṇattā.",
  "tika-s0304t0:416_7": "Assāti tena.",
  "tika-s0304t0:416_8": "Karaṇe hetaṃ sāmivacanaṃ.",
  "tika-s0304t0:416_9": "Kāmeti vatthukāme kilesakāme ca.",
  "tika-s0304t0:416_10": "Puna assāti sāmiatthe eva sāmivacanaṃ.",
  "tika-s0304t0:416_11": "Cāranti cittācāraṃ.",
  "tika-s0304t0:416_12": "Vihāranti pañcadvārappavatticāravihāraṃ.",
  "tika-s0304t0:416_13": "“Ekaṭṭhā”ti ca vadanti.",
  "tika-s0304t0:416_14": "Teneva hi “anubandhitvā carantaṃ”icceva vuttaṃ.",
  "tika-s0304t0:416_15": "Anubandhitvāti ca vīthicittappavattito paṭṭhāya yāva tatiyajavanavārā anu anu bandhitvā.",
  "tika-s0304t0:416_16": "Pakkhandanādīti ādi-",
  "tika-s0304t0:416_17": "saddena kasigorakkhādivasenapi kāmānaṃ pariyesanadukkhaṃ saṅgaṇhāti.",
  "tika-s0304t0:417_0": "Dāyatīti dāyo, vanaṃ.",
  "tika-s0304t0:417_1": "Tenāha “aṭavi”nti.",
  "tika-s0304t0:417_2": "Kaṇṭakagabbhanti ovarakasadisaṃ vanaṃ.",
  "tika-s0304t0:417_3": "Nāmapadaṃ nāma kiriyāpadāpekkhanti “vijjhī”ti vacanasesena kiriyāpadaṃ gaṇhāti.",
  "tika-s0304t0:418_0": "Dandhāyitattaṃ uppannakilesānaṃ avaṭṭhānaṃ.",
  "tika-s0304t0:418_1": "Tenāha “uppannamattāyā”tiādi.",
  "tika-s0304t0:418_2": "Tāyāti satiyā.",
  "tika-s0304t0:418_3": "Kāci kilesāti cuddasavidhe cittassa kicce javanakicce eva cittakilesānaṃ uppattiṃ katvā tathā vuttaṃ.",
  "tika-s0304t0:418_4": "Niggahitāva honti pavattituṃ appadānavasena.",
  "tika-s0304t0:418_5": "Tenāha “na saṇṭhātuṃ sakkontī”ti.",
  "tika-s0304t0:418_6": "Cakkhudvārasminti pāḷiyaṃ tassa paṭhamaṃ gahitatāya vuttaṃ,",
  "tika-s0304t0:418_7": "tena nayena sesadvārānipi gahitāneva honti.",
  "tika-s0304t0:418_8": "Rāgādīsu uppannesu paṭhamajavanavāre.",
  "tika-s0304t0:418_9": "Satisammosena “kilesā me uppannā”ti ñatvā tathā paccāmāsasatiyā labbhanato. Tenāha –",
  "tika-s0304t0:418_10": "“anacchariyaṃ ceta”nti.",
  "tika-s0304t0:418_11": "Āvaṭṭetvāti ayoniso āvaṭṭetvā.",
  "tika-s0304t0:418_12": "Āvajjanādīsūti tato eva ayoniso āvajjanādīsu uppannesu iṭṭhārammaṇassa laddhattā paccayasiddhiyā sampattaṃ pavattanārahaṃ.",
  "tika-s0304t0:418_13": "Nivattetvāti dutiyajavanavārepi kilesuppattiṃ nivattetvā.",
  "tika-s0304t0:418_14": "Kathaṃ panassa evaṃ laddhuṃ sakkāti āha “āraddhavipassakānaṃ hī”tiādi.",
  "tika-s0304t0:418_15": "Bhāvanāpaṭisaṅkhāneti bhāvanāyaṃ paṭisaṅkhāne ca yogino patiṭṭhitabhāvo.",
  "tika-s0304t0:418_16": "Tassa ayamānisaṃso –",
  "tika-s0304t0:418_17": "yaṃ paccayalābhena uppajjituṃ laddhokāsāpi kilesā pubbe pavattabhāvanānubhāvena vikkhambhitā tathā tathā niggahitā eva hutvā nivattanti,",
  "tika-s0304t0:418_18": "kusalā dhammāva laddhokāsā uparūpari vaḍḍhanti.",
  "tika-s0304t0:419_0": "Abhihaṭṭhunti abhiharitvā.",
  "tika-s0304t0:419_1": "Anudahantīti anudahantā viya honti.",
  "tika-s0304t0:419_2": "Anusentīti etthāpi eseva nayo.",
  "tika-s0304t0:419_3": "Anāvaṭṭanteti anivattante sāmaññatoti adhippāyo.",
  "tika-s0304t0:419_4": "Vipassanābalameva dīpitaṃ maggaphalādhigamassa ajotitattā.",
  "tika-s0304t0:420_0": "Dukkhadhammasuttavaṇṇanā niṭṭhitā.",
  "tika-s0304t0:421_0": "8. Kiṃsukopamasuttavaṇṇanā",
  "tika-s0304t0:422_0": "245.",
  "tika-s0304t0:422_1": "Catunnaṃ ariyasaccānaṃ pariññābhisamayādivasena vividhadassananti kiccavasena nānādassanaṃ hotīti vuttaṃ,",
  "tika-s0304t0:422_2": "“dassananti paṭhamamaggassetaṃ adhivacana”nti.",
  "tika-s0304t0:422_3": "Tayidaṃ uparimaggesu bhāvanāpariyāyassa niruḷhattā paṭhamamaggassa paṭhamaṃ nibbānadassanato.",
  "tika-s0304t0:422_4": "Tenāha “paṭhamamaggo hī”tiādi.",
  "tika-s0304t0:422_5": "Koci yathāvuttaṃ aviparītaṃ atthaṃ ajānanto ñāṇadassanaṃ nāma ārammaṇakaraṇassa vasena atippasaṅgaṃ āsaṅkeyyāti",
  "tika-s0304t0:422_6": "taṃ nivattetuṃ “gotrabhū panā”tiādi vuttaṃ.",
  "tika-s0304t0:422_7": "Na dassananti vuccatīti ettha rājadassanaṃ udāharanti.",
  "tika-s0304t0:422_8": "Cattāropi maggā dassanameva yathāvuttenatthena,",
  "tika-s0304t0:422_9": "bhāvanāpariyāyo pana upari tiṇṇaṃ maggānaṃ paṭhamamaggaupāyassa bhāvanākārena pavattanato.",
  "tika-s0304t0:422_10": "Dassanaṃ visuddhi etthāti dassanavisuddhikaṃ, nibbānaṃ.",
  "tika-s0304t0:422_11": "Phassāyatanaṃ kammaṭṭhānaṃ assa atthīti phassāyatanakammaṭṭhāniko.",
  "tika-s0304t0:422_12": "Esa nayo sesesupi padesu.",
  "tika-s0304t0:423_0": "Padesasaṅkhāresūti saṅkhārekadesesu.",
  "tika-s0304t0:423_1": "Heṭṭhimaparicchedena pathaviādike dhammamatte diṭṭhe rūpapariggaho,",
  "tika-s0304t0:423_2": "cakkhuviññāṇādike taṃsahagatadhammamatte diṭṭhe arūpapariggaho ca sijjhatīti vadanti.",
  "tika-s0304t0:424_0": "Adhigatamaggameva kathesīti yena mukhena vipassanābhinivesaṃ akāsi,",
  "tika-s0304t0:424_1": "tamevassa mukhaṃ kathesi.",
  "tika-s0304t0:424_2": "Ayaṃ panāti kammaṭṭhānaṃ pucchanto bhikkhu.",
  "tika-s0304t0:424_3": "Imesanti phassāyatanakammaṭṭhānikapañcakkhandhakammaṭṭhānikānaṃ vacanaṃ.",
  "tika-s0304t0:424_4": "“Aññamaññaṃ na sametī”ti vatvā tamevatthaṃ pākaṭaṃ karoti “paṭhamenā”tiādinā.",
  "tika-s0304t0:424_5": "Pañcakkhandhavimuttassa saṅkhārassa abhāvā “nippadesesū”ti vuttaṃ.",
  "tika-s0304t0:424_6": "Tathevāti yatheva phassāyatanakammaṭṭhānikaṃ,",
  "tika-s0304t0:424_7": "tatheva taṃ pañcakkhandhakammaṭṭhānikaṃ pucchitvā.",
  "tika-s0304t0:425_0": "Samappavattā dhātuyoti rasādayo sarīradhātuyo samappavattā,",
  "tika-s0304t0:425_1": "na visamākārasaṇṭhitā ahesuṃ.",
  "tika-s0304t0:425_2": "Tenāha “kallasarīraṃ balappatta”nti.",
  "tika-s0304t0:425_3": "“Atītā saṅkhārā”tiādi vipassanābhinivesavasena vuttaṃ.",
  "tika-s0304t0:425_4": "Sammasanaṃ sabbatthakameva icchitabbaṃ.",
  "tika-s0304t0:425_5": "Cāribhūminti gocaraṭṭhānaṃ.",
  "tika-s0304t0:426_0": "Kārakabhāvanti bhāvanānuyuñjanabhāvaṃ.",
  "tika-s0304t0:426_1": "Paṇḍurogapurisoti paṇḍurogī puriso.",
  "tika-s0304t0:426_2": "Ariṭṭhanti suttaṃ.",
  "tika-s0304t0:426_3": "Bhesajjaṃ katvāti bhesajjapayogaṃ katvā.",
  "tika-s0304t0:426_4": "Karissāmīti bhesajjaṃ karissāmi.",
  "tika-s0304t0:426_5": "Jhāmathuṇo viyāti daḍḍhathuṇo viya khārakajālanaddhattā taruṇamakulasantānasañchannattā.",
  "tika-s0304t0:427_0": "Dakkhiṇadvāragāmeti dakkhiṇadvārasamīpe gāme.",
  "tika-s0304t0:427_1": "Lohitakoti lohitavaṇṇo.",
  "tika-s0304t0:427_2": "Ocirakajātoti jātaolambamānacirako viya.",
  "tika-s0304t0:427_3": "Ādinnasipāṭikoti gahitaphalapotako.",
  "tika-s0304t0:427_4": "Sandacchāyoti bahalacchāyo.",
  "tika-s0304t0:427_5": "Yasmā tassa rukkhassa sākhā aviraḷā ghanappattā aññamaññaṃ saṃsanditvā ṭhitā,",
  "tika-s0304t0:427_6": "tasmā chāyāpissa tādisīti vuttaṃ “sandacchāyo nāma saṃsanditvā ṭhitacchāyo”ti,",
  "tika-s0304t0:427_7": "ghanacchāyoti attho.",
  "tika-s0304t0:427_8": "Tatthātiādi upamāsaṃsandanaṃ.",
  "tika-s0304t0:428_0": "Yena yenākārena adhimuttānanti chaphassāyatanādimukhena yena yena vipassanābhinivesena vipassantānaṃ nibbānañca adhimuttānaṃ.",
  "tika-s0304t0:428_1": "Suṭṭhu visuddhaṃ pariññātisamayādisiddhiyā.",
  "tika-s0304t0:428_2": "Tena tenevākārenāti attanādhimuttākārena.",
  "tika-s0304t0:428_3": "Idāni taṃ taṃ ākāraṃ upamāya saddhiṃ yojetvā dassetuṃ “yathā hī”tiādi āraddhaṃ.",
  "tika-s0304t0:428_4": "Taṃ suviññeyyameva.",
  "tika-s0304t0:429_0": "Idanti nagaropamaṃ.",
  "tika-s0304t0:429_1": "Taṃ sallakkhitanti kiṃsukopamadīpitaṃ atthajātaṃ sace sallakkhitaṃ.",
  "tika-s0304t0:429_2": "Assa bhikkhuno.",
  "tika-s0304t0:429_3": "Dhammadesanatthanti yathāsallakkhitassa atthassa vasena laddhavisesassa upabrūhanāya.",
  "tika-s0304t0:429_4": "Tassevatthassāti tassa dassanavisuddhisaṅkhātassa atthassa.",
  "tika-s0304t0:429_5": "Corāsaṅkā na honti majjhimadesarajjassa pasannabhāvato.",
  "tika-s0304t0:429_6": "Tipurisubbedhānīti ubbedhena tipurisappamāṇāni nānābhittivicittāni thambhānaṃ upari vividhamālākammādivicittadhanurākāralakkhitāni manoramāni.",
  "tika-s0304t0:429_7": "Tenāha “nagarassa alaṅkārattha”nti.",
  "tika-s0304t0:429_8": "Nagaradvārassa thirabhāvāpādanavasena ṭhapetabbattā vuttaṃ “coranivāraṇatthānipi hontiyevā”ti.",
  "tika-s0304t0:429_9": "Piṭṭhasaṅghātassāti dvārabāhassa.",
  "tika-s0304t0:429_10": "“Ime āvāsikā,",
  "tika-s0304t0:429_11": "ime āgantukā,",
  "tika-s0304t0:429_12": "tatthāpi ca imehi nagarassa nagarasāmikassa ca attho.",
  "tika-s0304t0:429_13": "Imesaṃ vasena anattho siyā”ti jānanañāṇasaṅkhātena paṇḍiccena samannāgato.",
  "tika-s0304t0:429_14": "Aññātanivāraṇe paṭubhāvasaṅkhātena veyyattiyena samannāgato.",
  "tika-s0304t0:429_15": "Ṭhānuppattikapaññāsaṅkhātāyāti tasmiṃ tasmiṃ atthakicce taṅkhaṇuppajjanakapaṭibhānasaṅkhātāya.",
  "tika-s0304t0:430_0": "Raññā āyutto niyojito rājāyutto,",
  "tika-s0304t0:430_1": "tattha tattha rañño kātabbakicce ṭhapitapuriso.",
  "tika-s0304t0:430_2": "Katipāheyevāti katipayadivaseyeva akiccakaraṇena tassa ṭhānaṃ vibbhamo jātoti katvā vuttaṃ –",
  "tika-s0304t0:430_3": "“sabbāni vinicchayaṭṭhānādīni hāretvā”ti.",
  "tika-s0304t0:431_0": "Sīsamassa chindāhīti sīsabhūtaṃ uttamaṅgaṭṭhāniyaṃ tattha tassa rājakiccaṃ chindāti attho.",
  "tika-s0304t0:431_1": "Aññathā tassa pākatike atthe gayhamāne pāṇātipāto āṇatto nāma siyā.",
  "tika-s0304t0:431_2": "Na hi cakkavattirājā tādisaṃ āṇāpeti,",
  "tika-s0304t0:431_3": "aññesampi tato nivārakattā.",
  "tika-s0304t0:431_4": "Atha vā chindāhīti mama āṇāya assa sīsaṃ chindanto viya attānaṃ dassehi,",
  "tika-s0304t0:431_5": "evaṃ so tatthovādapaṭikarattapatto odameyyāti,",
  "tika-s0304t0:431_6": "tathā ceva upari paṭipatti āgatā.",
  "tika-s0304t0:431_7": "Tatthāti etasmiṃ paccantimanagare.",
  "tika-s0304t0:432_0": "Uppannenāti samathakammaṭṭhāne uppannena.",
  "tika-s0304t0:433_0": "Tassevāti sakkāyasaṅkhātassa nagarassa “dvārānī”ti vuttānīti ānetvā sambandho.",
  "tika-s0304t0:433_1": "“Sīghaṃ dūtayuga”nti vuttāti yojanā.",
  "tika-s0304t0:433_2": "Hadayavatthurūpassa majjhe siṅghāṭakabhāvena gahitattā “hadayavatthussa nissayabhūtānaṃ mahābhūtāna”nti vuttaṃ.",
  "tika-s0304t0:433_3": "Yadi evaṃ vatthurūpameva gahetabbaṃ,",
  "tika-s0304t0:433_4": "tadevettha aggahetvā kasmā mahābhūtaggahaṇanti āha “vatthurūpassa hī”tiādi.",
  "tika-s0304t0:433_5": "Yādisoti sammādiṭṭhiādīnaṃ vasena yādiso eva pubbe āgatavipassanāmaggo.",
  "tika-s0304t0:433_6": "“Ayampi aṭṭhaṅgasamannāgatattā tādiso evā”ti vatvā ariyamaggo “yathāgatamaggo”ti vutto.",
  "tika-s0304t0:433_7": "Idaṃ tāvetthāti ettha etasmiṃ sutte dhammadesanatthaṃ ābhatāya yathāvuttaupamāya idaṃ saṃsandanaṃ.",
  "tika-s0304t0:434_0": "Idaṃ saṃsandananti idāni vakkhamānaṃ upamāya saṃsandanaṃ.",
  "tika-s0304t0:434_1": "Nagarasāmiupamā pañcakkhandhavasena dassanavisuddhipattaṃ khīṇāsavaṃ dassetuṃ ābhatā.",
  "tika-s0304t0:434_2": "Siṅghāṭakūpamā catumahābhūtavasena dassanavisuddhipattaṃ khīṇāsavaṃ dassetuṃ ābhatāti yojanā.",
  "tika-s0304t0:434_3": "“Catusaccameva kathita”nti vatvā tāni saccāni niddhāretvā dassetuṃ “sakalenapi hī”tiādi vuttaṃ.",
  "tika-s0304t0:434_4": "Idha nagarasambhāro chadvārādayo.",
  "tika-s0304t0:434_5": "Tena hi chaphassāyatanādayo upamitā.",
  "tika-s0304t0:434_6": "Te pana dukkhasaccapariyāpannāti vuttaṃ “nagarasambhārena dukkhasaccameva kathita”nti.",
  "tika-s0304t0:435_0": "Kiṃsukopamasuttavaṇṇanā niṭṭhitā.",
  "tika-s0304t0:436_0": "9. Vīṇopamasuttavaṇṇanā",
  "tika-s0304t0:437_0": "246.",
  "tika-s0304t0:437_1": "Bhikkhussa vā bhikkhuniyā vāti kāmaṃ pāḷiyaṃ parisādvayameva gahitaṃ,",
  "tika-s0304t0:437_2": "sesaparisānaṃ pana tadaññesampi devamanussānanti sabbasādhāraṇovāyaṃ dhammasaṅgahoti imamatthaṃ upamāpubbakaṃ",
  "tika-s0304t0:437_3": "katvā dassetuṃ “yathā nāmā”tiādi āraddhaṃ.",
  "tika-s0304t0:437_4": "Yajantoti dadanto.",
  "tika-s0304t0:437_5": "Vinditabboti laddhabbo,",
  "tika-s0304t0:437_6": "adhigantabboti attho.",
  "tika-s0304t0:438_0": "Chandoti taṇhāchando. Tenāha –",
  "tika-s0304t0:438_1": "“dubbalataṇhā so rañjetuṃ na sakkotī”ti.",
  "tika-s0304t0:438_2": "Pubbuppattikā ekasmiṃ ārammaṇe paṭhamaṃ uppannā.",
  "tika-s0304t0:438_3": "Sā hi anāsevanattā mandā.",
  "tika-s0304t0:438_4": "Soti chando.",
  "tika-s0304t0:438_5": "Rañjetuṃ na sakkoti laddhāsevanattā.",
  "tika-s0304t0:438_6": "Doso nāma cittadūsanattā.",
  "tika-s0304t0:438_7": "Tānīti daṇḍādānādīni.",
  "tika-s0304t0:438_8": "Tammūlakāti lobhamūlakā tāva māyāsāṭheyyamānātimānadiṭṭhicāpalādayo,",
  "tika-s0304t0:438_9": "dosamūlakā upanāhamakkhapalāsaissāmacchariyathambhasārambhādayo,",
  "tika-s0304t0:438_10": "mohamūlakā ahirika-",
  "tika-s0304t0:438_11": "anottappa-",
  "tika-s0304t0:438_12": "thinamiddhavicikicchuddhacca-",
  "tika-s0304t0:438_13": "viparītamanasikārādayo,",
  "tika-s0304t0:438_14": "saṃkilesadhammā gahitāva honti taṃmūlakattā.",
  "tika-s0304t0:438_15": "Yasmā pana sabbepi saṃkilesadhammā dvādasākusalacittuppādapariyāpannā eva,",
  "tika-s0304t0:438_16": "tasmā tesampettha gahitabhāvaṃ dassetuṃ “chando rāgoti vā”ti vuttaṃ.",
  "tika-s0304t0:439_0": "Bhāyitabbaṭṭhena sabhayo.",
  "tika-s0304t0:439_1": "Bheravaṭṭhena sappaṭibhayo.",
  "tika-s0304t0:439_2": "Kusalapakkhassa vikkhambhanaṭṭhena sakaṇṭako.",
  "tika-s0304t0:439_3": "Kusalaanavajjadhammehi duravagāhaṭṭhena sagahano.",
  "tika-s0304t0:439_4": "Bhavasampattibhavanibbānānaṃ appadānabhāvato ummaggo.",
  "tika-s0304t0:439_5": "Duggatigāmimaggattā kummaggo.",
  "tika-s0304t0:439_6": "Iriyanāti vattanā paṭipajjanā.",
  "tika-s0304t0:439_7": "Duggatigāmitāya kileso eva kilesamaggo.",
  "tika-s0304t0:439_8": "Na sakkā sampattibhavaṃ gantuṃ kuto nibbānagamananti adhippāyo.",
  "tika-s0304t0:440_0": "Asubhāvajjanādīhīti ādi-",
  "tika-s0304t0:440_1": "saddena aniccamanasikārādīnampi saṅgaho daṭṭhabbo.",
  "tika-s0304t0:440_2": "Cittaṃ nivattati sarāgacittaṃ na uppajjati paṭipakkhamanasikārena vinoditattā.",
  "tika-s0304t0:440_3": "Majjhattārammaṇeti aññāṇupekkhaṭṭhāniye ārammaṇe.",
  "tika-s0304t0:440_4": "Uddesa…pe…",
  "tika-s0304t0:440_5": "āvajjantassāti uddisāpanavasena uddesaṃ,",
  "tika-s0304t0:440_6": "paripucchāpanavasena paripucchaṃ,",
  "tika-s0304t0:440_7": "garūnaṃ santike vasanavasena garuvāsaṃ āvajjantassa.",
  "tika-s0304t0:440_8": "Cittanti gambhīrañāṇacariya-",
  "tika-s0304t0:440_9": "paccavekkhaṇa-",
  "tika-s0304t0:440_10": "paññavanta-",
  "tika-s0304t0:440_11": "puggalasevanavasena tadadhimuttisiddhiyā aññāṇacittaṃ nivattati.",
  "tika-s0304t0:441_0": "Yathā “pujjabhavaphalaṃ puñña”nti vuttaṃ “evamidaṃ puññaṃ pavaḍḍhatī”ti,",
  "tika-s0304t0:441_1": "evaṃ kiṭṭhasambhavattā “kiṭṭha”nti vuttanti āha “kiṭṭhanti kiṭṭhaṭṭhāne uppannasassa”nti.",
  "tika-s0304t0:442_0": "Ghaṭāti siṅgayugaṃ idhādhippetanti āha “dvinnaṃ siṅgānaṃ antare”ti.",
  "tika-s0304t0:442_1": "Ghaṭāti goṇādīnaṃ siṅgantaraṭṭhassa samaññāti vadanti.",
  "tika-s0304t0:442_2": "Nāsārajjuketi nāsārajjupātaṭṭhāne.",
  "tika-s0304t0:443_0": "Dameti puthuttārammaṇato nivāreti.",
  "tika-s0304t0:443_1": "Nanti cittaṃ.",
  "tika-s0304t0:443_2": "Yaṃ suttaṃ subhāsitaṃ mayā.",
  "tika-s0304t0:443_3": "Tadassāti tadā assa bhikkhuno.",
  "tika-s0304t0:443_4": "Ārammaṇeti kammaṭṭhānārammaṇe.",
  "tika-s0304t0:444_0": "Sudujitanti nibbisevanabhāvakaraṇena jitaṃ.",
  "tika-s0304t0:444_1": "Sutajjitanti suṭṭhu dūrakaraṇena jitaṃ,",
  "tika-s0304t0:444_2": "tathābhūtañca tajjitaṃ nāma hotīti tathā vuttaṃ.",
  "tika-s0304t0:444_3": "Gocarajjhattanti ajjhattabhūto gocaro.",
  "tika-s0304t0:444_4": "Kammaṭṭhānārammaṇañhi bahiddhārūpādiārammaṇavidhuratāya ajjhattanti vuccati.",
  "tika-s0304t0:444_5": "Samatho anurakkhaṇaṃ etassāti samathānurakkhaṇaṃ.",
  "tika-s0304t0:444_6": "Yathā indriyasaṃvarasīlaṃ samathānurakkhaṇaṃ hoti,",
  "tika-s0304t0:444_7": "tathā kathitanti attho.",
  "tika-s0304t0:444_8": "Yathā hi indriyasaṃvarasīlaṃ samathassa paccayo,",
  "tika-s0304t0:444_9": "evaṃ samathopi tassa paccayoti.",
  "tika-s0304t0:445_0": "Vādiyamānāya vīṇāya.",
  "tika-s0304t0:445_1": "Cittaṃ rañjetīti rajjanena.",
  "tika-s0304t0:445_2": "Avissajjanīyatāya cittaṃ bandhatīti bandhanīyo.",
  "tika-s0304t0:445_3": "Veṭṭhaketi tantīnaṃ āsajjanaveṭṭhake.",
  "tika-s0304t0:445_4": "Koṇanti kavaṇato vīṇāya saddakaraṇato koṇanti laddhanāmaṃ dārudaṇḍaṃ siṅgādīsu yena kenaci kataṃ ghaṭikaṃ.",
  "tika-s0304t0:445_5": "Tenāha “caturassaṃ sāradaṇḍaka”nti.",
  "tika-s0304t0:446_0": "Yasmā so rājā rājamahāmatto vā saddaṃ yathāsabhāvato na aññāsi,",
  "tika-s0304t0:446_1": "tasmiṃ tassa ajānanākārameva dassetuṃ “saddaṃ passissāmī”tiādi vuttaṃ.",
  "tika-s0304t0:447_0": "Asatī kirāyanti pāḷiyaṃ liṅgavipallāsena vuttanti yathāliṅgameva vadanto “asā”ti āha.",
  "tika-s0304t0:447_1": "“Asatīti lāmakādhivacana”nti vatvā tattha payogaṃ dassetuṃ “asā lokitthiyo nāmā”ti vuttaṃ,",
  "tika-s0304t0:447_2": "loke itthiyo nāma asatiyoti attho,",
  "tika-s0304t0:447_3": "tattha kāraṇamāha “velā tāsaṃ na vijjatī”ti.",
  "tika-s0304t0:447_4": "Pakatiyā loke jeṭṭhabhātā kaniṭṭhabhātā mātulotiādikā velā mariyādā tāsaṃ na vijjati. Kasmā?",
  "tika-s0304t0:447_5": "Sārattā ca pagabbā ca sabbesampi sambhogavasena viniyogaṃ gacchanti. Kathaṃ?",
  "tika-s0304t0:447_6": "Sikhī sabbaghaso yathā.",
  "tika-s0304t0:447_7": "Tenevāha –",
  "tika-s0304t0:448_0": "“Sabbā nadī vaṅkagatī, sabbe kaṭṭhamayā vanā;",
  "tika-s0304t0:449_0": "Sabbitthiyo kare pāpaṃ, labhamāne nivātake”ti. ;",
  "tika-s0304t0:450_0": "Aññampi tantibaddhaṃ caturassaambaṇavāditādīni.",
  "tika-s0304t0:450_1": "Vīṇā viya pañcakkhandhā anekadhammasamūhabhāvato.",
  "tika-s0304t0:450_2": "Rājā viya yogāvacaro tappaṭibaddhadhammagavesakattā.",
  "tika-s0304t0:450_3": "Assāti yogāvacarassa.",
  "tika-s0304t0:451_0": "Nirayādito aññasmimpi gati-",
  "tika-s0304t0:451_1": "saddo vattati.",
  "tika-s0304t0:451_2": "Tato visesanatthaṃ “gatigatī”ti vuttaṃ “dukkhadukkhaṃ,",
  "tika-s0304t0:451_3": "rūparūpa”nti ca yathā,",
  "tika-s0304t0:451_4": "gatisaññitaṃ pavattiṭṭhānanti attho. Tenāha –",
  "tika-s0304t0:451_5": "“etthantare saṃsarati vattatī”ti.",
  "tika-s0304t0:451_6": "Sañjāyanapadeso eva gatīti sañjātigati.",
  "tika-s0304t0:452_0": "Taṃ pana gatiṃ sattānaṃ saṃvegavatthubhūtassa paccakkhassa gabbhāsayassa vasena dassetuṃ “ayamassa kāyo”tiādi vuttaṃ.",
  "tika-s0304t0:452_1": "Rūpadhammassa salakkhaṇaṃ gati niṭṭhā,",
  "tika-s0304t0:452_2": "tato paraṃ aññaṃ kiñci natthīti salakkhaṇagati.",
  "tika-s0304t0:452_3": "Abhāvo accantābhāvo.",
  "tika-s0304t0:452_4": "Santānavicchedo vibhavagati taṃniṭṭhānabhāvā.",
  "tika-s0304t0:452_5": "Bhedoti khaṇanirodho,",
  "tika-s0304t0:452_6": "idhāpi taṃniṭṭhānatāyeva pariyāyo.",
  "tika-s0304t0:452_7": "Yāva bhavaggāti yāva sabbabhavaggā.",
  "tika-s0304t0:452_8": "Salakkhaṇavibhavagatibhedagatiyo “eseva nayo”ti imināva pakāsitāti na gahitā.",
  "tika-s0304t0:452_9": "Tassa khīṇāsavassa na hoti aggamaggena samucchinnattā.",
  "tika-s0304t0:453_0": "Sīlaṃ kathitaṃ rūpādīsu chandādinivāraṇassa kathitattā.",
  "tika-s0304t0:453_1": "Majjhe samādhibhāvanā kathitā “ajjhattameva santiṭṭhati…pe…",
  "tika-s0304t0:453_2": "samādhiyatī”ti jotitattā.",
  "tika-s0304t0:453_3": "Pariyosāne ca nibbānaṃ kathitaṃ “yampissa…pe…",
  "tika-s0304t0:453_4": "na hotī”ti vacanato.",
  "tika-s0304t0:454_0": "Vīṇopamasuttavaṇṇanā niṭṭhitā.",
  "tika-s0304t0:455_0": "10. Chappāṇakopamasuttavaṇṇanā",
  "tika-s0304t0:456_0": "247.",
  "tika-s0304t0:456_1": "Vaṇasarīroti vaṇitasarīro.",
  "tika-s0304t0:456_2": "Pakkattāti kuthitattā.",
  "tika-s0304t0:456_3": "Saradaṇḍesu sarasamaññāti kaṇḍa-",
  "tika-s0304t0:456_4": "saddo sarapariyāyoti āha –",
  "tika-s0304t0:456_5": "“saravananti kaṇḍavana”nti.",
  "tika-s0304t0:456_6": "Arugatto…pe…",
  "tika-s0304t0:456_7": "veditabbo guṇasarīrassa khaṇḍachiddasīlādīhi heṭṭhā majjhe uparibhāge ca bhedavisamacchinnavikāradosattā.",
  "tika-s0304t0:456_8": "Ettha kusā “kaṇṭakā”ti adhippetā kaṇṭakasadisattā,",
  "tika-s0304t0:456_9": "kusatiṇānaṃ eva vā vuttākārapadeso “kusakaṇṭako”ti vutto.",
  "tika-s0304t0:457_0": "Gāmavāsīnaṃ vijjhanaṭṭhenāti nārahova hutvā tesaṃ kārānaṃ paṭiggahaṇavasena pīḷanaṭṭhena.",
  "tika-s0304t0:458_0": "Pakkhinti hatthiliṅgasakuṇaṃ.",
  "tika-s0304t0:458_1": "Tassa kira hatthisoṇḍasadisaṃ mukhaṃ,",
  "tika-s0304t0:458_2": "tasmā “hatthisoṇḍasakuṇa”nti vuttaṃ.",
  "tika-s0304t0:458_3": "Vissajjeyyāti rajjuyā yathābaddhaṃ eva vissajjeyya.",
  "tika-s0304t0:459_0": "Bhogehīti attano sarīrabhogehi.",
  "tika-s0304t0:459_1": "Maṇḍalaṃ bandhitvāti yathā sarīraṃ maṇḍalākārena tiṭṭhati,",
  "tika-s0304t0:459_2": "evaṃ katvā.",
  "tika-s0304t0:459_3": "Supissāmīti niddaṃ okkamissāmi.",
  "tika-s0304t0:459_4": "Ḍetukāmoti uppatitukāmo.",
  "tika-s0304t0:459_5": "Disā disanti disato disaṃ.",
  "tika-s0304t0:460_0": "Cha pāṇakā viya cha āyatanāni nānajjhāsayattā,",
  "tika-s0304t0:460_1": "nānajjhāsayatā ca nesaṃ nānāvisayaninnatāya daṭṭhabbā.",
  "tika-s0304t0:460_2": "Daḷharajju viya taṇhā tesaṃ bandhanato.",
  "tika-s0304t0:460_3": "Majjhe gaṇṭhi viya avijjā bandhanassa dubbinimmocanahetuto.",
  "tika-s0304t0:460_4": "Ārammaṇaṃ balavaṃ hoti manuññabhāvena ceva tattha taṇhābhinivesassa daḷhabhāvena ca.",
  "tika-s0304t0:461_0": "Sarikkhakena vā upamāya āharaṇapakkhe.",
  "tika-s0304t0:461_1": "Appanāti saṃsandanā.",
  "tika-s0304t0:461_2": "Pāḷiyaṃyeva appitā upamā “evameva kho”tiādinā.",
  "tika-s0304t0:461_3": "Rūpacittādivisamaninnattā cakkhussa visamajjhāsayatā.",
  "tika-s0304t0:461_4": "Esa nayo sesesupi.",
  "tika-s0304t0:462_0": "Kaṇṇacchiddakūpaketi kaṇṇacchiddasaññite āvāṭe.",
  "tika-s0304t0:462_1": "Tassāti sotassa.",
  "tika-s0304t0:462_2": "Paccayo hotīti upanissayo hoti tena vinā saddaggahaṇassa abhāvato.",
  "tika-s0304t0:462_3": "“Ajaṭākāsopi vaṭṭati evā”ti vatvā tassa paccayabhāvaṃ dassetuṃ “antoleṇasmi”ntiādi vuttaṃ.",
  "tika-s0304t0:462_4": "Dhātuparamparā ghaṭṭentoti bhūtaparamparāsaṅghaṭṭento.",
  "tika-s0304t0:463_0": "Evaṃ santeti evaṃ bhūtaparamparāvasena sadde sotapathamāgacchante.",
  "tika-s0304t0:463_1": "Sampattagocaratā hoti sotassa.",
  "tika-s0304t0:463_2": "Ghānādīnaṃ viya “dūre saddo”ti jānanaṃ na sambhaveyya sampattagāhibhāvato.",
  "tika-s0304t0:463_3": "Tathā tathā jānanākāro hoti manoviññāṇassa gahaṇākāravisesato.",
  "tika-s0304t0:463_4": "Sotaviññāṇappavatti pana ubhayattha samānāva.",
  "tika-s0304t0:463_5": "Dūre ṭhitopi saddo tādise ṭhāne paṭighosādīnaṃ paccayo hoti ayokanto viya ayocalanassāti daṭṭhabbaṃ.",
  "tika-s0304t0:463_6": "Dhammatāti dhammasabhāvo,",
  "tika-s0304t0:463_7": "saddassa so sabhāvoti attho.",
  "tika-s0304t0:463_8": "Tato tato savanaṃ hoti ākāsasaññitassa upanissayassa labbhanato.",
  "tika-s0304t0:463_9": "Yadi pana sotaṃ sampattagāhī siyā,",
  "tika-s0304t0:463_10": "cittasamuṭṭhānasaddo sotaviññāṇassa ārammaṇapaccayo na siyā.",
  "tika-s0304t0:463_11": "Paṭṭhāne ca avisesena “saddāyatanaṃ sotaviññāṇassa ārammaṇapaccayena paccayo”ti vutto,",
  "tika-s0304t0:463_12": "bahiddhā ca cittajassa saddassa sambhavo natthi.",
  "tika-s0304t0:463_13": "Atha vā cittajo saddo dhātuparamparāya sotapasādaṃ ghaṭṭeti,",
  "tika-s0304t0:463_14": "na so cittajo saddo,",
  "tika-s0304t0:463_15": "yo paramparāya pavatto.",
  "tika-s0304t0:463_16": "Utujo hi so,",
  "tika-s0304t0:463_17": "tasmā yathuppanno saddo,",
  "tika-s0304t0:463_18": "tattha ṭhitova sotapasādassa āpāthaṃ āgacchatīti niṭṭhamettha gantabbaṃ.",
  "tika-s0304t0:463_19": "Tena vuttaṃ “asampattagocarameveta”nti.",
  "tika-s0304t0:464_0": "Tadā ekaggacittataṃ āpajjati parissayānaṃ abhāvato.",
  "tika-s0304t0:464_1": "Nāsacchiddasaṅkhātaākāsasannissaye vattanato ghānaṃ ākāsajjhāsayaṃ vuttaṃ.",
  "tika-s0304t0:464_2": "Vātena vinā gandhagahaṇassa asambhavato vātūpanissayagandhagocaraṃ.",
  "tika-s0304t0:464_3": "Tenāha “tathā hī”tiādi.",
  "tika-s0304t0:465_0": "Gāmato laddhabbaṃ āhāraṃ gāmaṃ,",
  "tika-s0304t0:465_1": "tanninnatāya gāmajjhāsayatā vuttā.",
  "tika-s0304t0:465_2": "Tathā hi jīvitanimittaṃ raso jīvitaṃ,",
  "tika-s0304t0:465_3": "tasmiṃ ninnatāya taṃ avhāyatīti jivhā.",
  "tika-s0304t0:465_4": "Na sakkā kheḷena atemitassa rasaṃ jānituṃ,",
  "tika-s0304t0:465_5": "tasmā āposannissitarasārammaṇā jivhāti.",
  "tika-s0304t0:466_0": "Āmakasusānato bahi.",
  "tika-s0304t0:466_1": "Upādiṇṇakajjhāsayoti upādiṇṇakaninno.",
  "tika-s0304t0:466_2": "Kāyapasādasannissayabhūtāya pathaviyā phoṭṭhabbārammaṇe ghaṭite eva tattha viññāṇuppatti,",
  "tika-s0304t0:466_3": "na aññathāti vuttaṃ “pathavīsannissitaphoṭṭhabbārammaṇo”ti.",
  "tika-s0304t0:466_4": "Tathā hītiādi kāyassa upādiṇṇakajjhāsayatāya sādhakaṃ.",
  "tika-s0304t0:466_5": "Ajjhattikabāhirāti ajjhattikā bāhirā vā.",
  "tika-s0304t0:466_6": "Assāti kāyassa.",
  "tika-s0304t0:466_7": "Susanthatassātiādi tassa pathaviyā paccayabhāvadassanaṃ.",
  "tika-s0304t0:467_0": "Nānajjhāsayoti nānārammaṇaninno.",
  "tika-s0304t0:467_1": "Tena manassa makkaṭassa viya anavaṭṭhitataṃ dasseti.",
  "tika-s0304t0:467_2": "Tenāha “diṭṭhapubbepī”tiādi.",
  "tika-s0304t0:467_3": "Mūlabhavaṅgaggahaṇena piṭṭhibhavaṅgaṃ nivatteti.",
  "tika-s0304t0:467_4": "Assāti manassa.",
  "tika-s0304t0:467_5": "Evaṃ kiriyamayaṃ viññāṇaṃ daṭṭhabbaṃ.",
  "tika-s0304t0:467_6": "Nānattanti bhedo.",
  "tika-s0304t0:468_0": "Yathārucippavattiyā nivāraṇavasena baddhānaṃ.",
  "tika-s0304t0:468_1": "Nibbisevanabhāvanti lolatāsaṅkhātaparipphandassa abhāvaṃ.",
  "tika-s0304t0:468_2": "Nākaḍḍhatīti savisaye rūpārammaṇe cittasantānaṃ,",
  "tika-s0304t0:468_3": "taṃsamaṅginaṃ vā puggalaṃ nākaḍḍhati.",
  "tika-s0304t0:468_4": "Pubbabhāgavipassanāva kathitā āyatanamukhena “evañhi vo,",
  "tika-s0304t0:468_5": "bhikkhave,",
  "tika-s0304t0:468_6": "sikkhitabba”nti vuttattā.",
  "tika-s0304t0:469_0": "Chappāṇakopamasuttavaṇṇanā niṭṭhitā.",
  "tika-s0304t0:470_0": "11. Yavakalāpisuttavaṇṇanā",
  "tika-s0304t0:471_0": "248.",
  "tika-s0304t0:471_1": "Yavapuñjo suparipakkayavasamudāyo.",
  "tika-s0304t0:471_2": "Kājahatthāti daṇḍahatthā.",
  "tika-s0304t0:471_3": "Potheyyunti yathā yavasaṅkhātaṃ dhaññaṃ vaṇṭato muccati,",
  "tika-s0304t0:471_4": "evaṃ potheyyuṃ.",
  "tika-s0304t0:471_5": "Yave sāvetvāti yavasīsato yave pothanena mocetvā vivecetvā.",
  "tika-s0304t0:472_0": "Catumahāpatho viya cha āyatanāni ārammaṇadaṇḍakehi hananaṭṭhānattā.",
  "tika-s0304t0:472_1": "Yavakalāpī viya satto tehi haññamānattā.",
  "tika-s0304t0:472_2": "Cha byābhaṅgiyo viya sabhāvato chadhāpi paccekaṃ iṭṭhāniṭṭhamajjhattavasena aṭṭhārasa ārammaṇāni yavakalāpaṭṭhāniyassa sattassa hananato.",
  "tika-s0304t0:472_3": "Bhavapatthanāya aparāparuppattiṃ sandhāya “bhavapatthanā kilesā”ti bahuvacananiddeso.",
  "tika-s0304t0:472_4": "Bhavapatthanā ca tassa paccayabhūtā kilesā cāti bhavapatthanākilesāti evaṃ vā ettha attho daṭṭhabbo.",
  "tika-s0304t0:472_5": "Yasmā sattānaṃ vaṭṭadukkhaṃ nāma sabbampi taṃ bhavapatthanāmūlakaṃ,",
  "tika-s0304t0:472_6": "tasmā vuttaṃ “evaṃ sattā”tiādi.",
  "tika-s0304t0:472_7": "Bhavapatthanakilesāti ca bhavapatthanāmūlakaṃ kilesaṃ.",
  "tika-s0304t0:473_0": "Bhummanti samīpatthe bhummaṃ.",
  "tika-s0304t0:473_1": "Tenāha “sudhammāya dvāre”ti.",
  "tika-s0304t0:473_2": "Na katanti dukkhuppādanaṃ na kataṃ.",
  "tika-s0304t0:473_3": "Navagūthasūkaraṃ viyāti navagūthabhakkhasūkaraṃ viya.",
  "tika-s0304t0:473_4": "Cittenevāti yo bajjhati,",
  "tika-s0304t0:473_5": "tassa citteneva.",
  "tika-s0304t0:473_6": "Tasmāti yasmā vepacittibandhanassa bandhanamuccanaṃ viya,",
  "tika-s0304t0:473_7": "tasmā “vepacittibandhana”nti vuttaṃ.",
  "tika-s0304t0:473_8": "Ñāṇamokkhaṃ bandhananti ñāṇena muccanaṃ bandhanaṃ.",
  "tika-s0304t0:474_0": "Maññamānoti parikappitataṇhāvasena “etaṃ mamā”ti,",
  "tika-s0304t0:474_1": "diṭṭhivasena “eso me attā”ti,",
  "tika-s0304t0:474_2": "mānavasena “esohamasmī”ti maññanto.",
  "tika-s0304t0:474_3": "Khandhavinimuttassa maññamānavatthuno abhāvā “khandhe maññanto”ti vuttaṃ.",
  "tika-s0304t0:474_4": "Etanti “mārassā”ti etaṃ sāmivacanaṃ.",
  "tika-s0304t0:474_5": "Kilesamārena baddhoti kilesamārena teneva kilesabandhanena baddho.",
  "tika-s0304t0:474_6": "Muttoti etthāpi eseva nayo.",
  "tika-s0304t0:475_0": "Taṇhāmaññanāya sati diṭṭhimānamaññanānaṃ pasaṅgo eva natthīti yathā “asmī”ti padena diṭṭhimānamaññanā vuttā honti,",
  "tika-s0304t0:475_1": "evaṃ taṇhāmaññitāpīti vuttaṃ “asmīti padena taṇhāmaññitaṃ vutta”nti.",
  "tika-s0304t0:475_2": "Ayamahamasmīti padena diṭṭhimaññitanti etarahi labbhamānadiṭṭhivatthuvaseneva.",
  "tika-s0304t0:475_3": "Bhavissanti anāgatadiṭṭhivatthuparikappanavaseneva diṭṭhimaññitaṃ.",
  "tika-s0304t0:475_4": "Yebhuyyena hi anāgatāliṅganā sassatadiṭṭhi.",
  "tika-s0304t0:475_5": "Ucchedavasena diṭṭhimaññitamevāti ānetvā sambandho.",
  "tika-s0304t0:475_6": "Rūpītiādīni padāni.",
  "tika-s0304t0:475_7": "Sassatassevāti sassatagāhasseva pabhedadīpanāni.",
  "tika-s0304t0:475_8": "Yasmā maññitaṃ ābādhavasena rogo,",
  "tika-s0304t0:475_9": "antodosavasena gaṇḍo,",
  "tika-s0304t0:475_10": "aṅganikantavasena sallaṃ,",
  "tika-s0304t0:475_11": "tasmā imehi taṇhādīhi kilesehi pākaṭacalanavasena iñjanti ceva,",
  "tika-s0304t0:475_12": "apākaṭasañcalanavasena phandanti ca.",
  "tika-s0304t0:475_13": "Papañcitaṃ saṃsāre cirāyanaṃ daṭṭhabbaṃ,",
  "tika-s0304t0:475_14": "khandhasantānassa vā vitthāraṇaṃ.",
  "tika-s0304t0:475_15": "Pamattākārappattā mucchanākārappattā.",
  "tika-s0304t0:475_16": "Tesanti taṇhādiṭṭhikilesānaṃ.",
  "tika-s0304t0:475_17": "Ākāradassanatthanti pavattiākāradassanatthaṃ.",
  "tika-s0304t0:476_0": "Māno nāma “seyyohamasmī”tiādinā majjanākārappavatti.",
  "tika-s0304t0:476_1": "Taṇhāya sampayuttamānavasenāti kasmā vuttaṃ?",
  "tika-s0304t0:476_2": "Nanu sabbo māno taṇhāsampayutto?",
  "tika-s0304t0:476_3": "Sati hi byabhicāre visesanaṃ icchitabbanti.",
  "tika-s0304t0:476_4": "Saccametaṃ,",
  "tika-s0304t0:476_5": "taṇhā pana atthi mānassa paccayabhūtā,",
  "tika-s0304t0:476_6": "atthi mānassa appaccayabhūtā,",
  "tika-s0304t0:476_7": "yato māno aniyato vuccati.",
  "tika-s0304t0:476_8": "Tathā hi paṭṭhāne “saṃyojanaṃ dhammaṃ paṭicca saṃyojano dhammo uppajjati hetupaccayā”ti ettha saṃyojanāni",
  "tika-s0304t0:476_9": "saṃyojanehi yathālābhaṃ yojetvā dassitayojanāya “kāmarāgasaṃyojanaṃ paṭicca mānasaṃyojanaṃ avijjāsaṃyojana”nti",
  "tika-s0304t0:476_10": "vatvā “kāmarāgasaṃyojanaṃ paṭicca avijjāsaṃyojana”nti,",
  "tika-s0304t0:476_11": "“mānasaṃyojanaṃ paṭicca bhavarāgasaṃyojanaṃ avijjāsaṃyojana”nti ca vatvā “bhavarāgasaṃyojanaṃ paṭicca avijjāsaṃyojana”nti vuttaṃ.",
  "tika-s0304t0:476_12": "Ettha ca kāmarāgabhavarāgasaṃyojanehi mānassa aniyatabhāvo pakāsito.",
  "tika-s0304t0:476_13": "Tattha yā taṇhā balavatī,",
  "tika-s0304t0:476_14": "taṃ sandhāya idaṃ vuttaṃ “taṇhāya sampayuttamānavasenā”ti.",
  "tika-s0304t0:476_15": "Balavataṇhāsampayutto hi māno sayampi balavā hutvā asmīti savisesaṃ majjanavasena pavattatīti.",
  "tika-s0304t0:477_0": "Diṭṭhivasenāti mānamūlakadiṭṭhivasena.",
  "tika-s0304t0:477_1": "“Seyyohamasmī”tiādinā hi bahulamānupetassa puggalassa rūpādīsu ekaṃ uddissa ayamahamasmīti diṭṭhiyā uppannāya",
  "tika-s0304t0:477_2": "mānassa appahīnattā mānopi tattha tattheva uppajjati.",
  "tika-s0304t0:477_3": "Iti mānamūlakaṃ diṭṭhiṃ sandhāyāha “ayamahamasmīti diṭṭhivasena vutta”nti.",
  "tika-s0304t0:477_4": "Codako pana imamatthaṃ ajānanto anupalabbhamānameva sampayogatthaṃ gahetvā “nanu cā”tiādinā codeti.",
  "tika-s0304t0:477_5": "Itaro “āma natthī”ti tamatthaṃ sampaṭicchitvā “mānassa panā”tiādinā parihāramāha.",
  "tika-s0304t0:477_6": "Tassattho vutto eva.",
  "tika-s0304t0:478_0": "Yavakalāpisuttavaṇṇanā niṭṭhitā.",
  "tika-s0304t0:479_0": "Āsīvisavaggavaṇṇanā niṭṭhitā.",
  "tika-s0304t0:480_0": "Catuttho paṇṇāsako.",
  "tika-s0304t0:481_0": "1. Sagāthāvaggo",
  "tika-s0304t0:482_0": "1. Samādhisuttavaṇṇanā",
  "tika-s0304t0:483_0": "249.",
  "tika-s0304t0:483_1": "Vedanā ca pajānātīti saccābhisambodhavasena vuccamānavedanānaṃ pajānanaṃ sātisayasamādhānapubbakanti",
  "tika-s0304t0:483_2": "bhagavatā “samāhito”ti vuttanti āha “upacārena vā appanāya vā samāhito”ti.",
  "tika-s0304t0:483_3": "Vedanāti tissopi vedanā.",
  "tika-s0304t0:483_4": "Dukkhasaccavasenāti dukkhasaccabhāvena,",
  "tika-s0304t0:483_5": "parijānanavasenāti attho.",
  "tika-s0304t0:483_6": "Sambhavanti samudayaṃ taṇhāvijjākammaphassādippabhedaṃ uppattikāraṇaṃ.",
  "tika-s0304t0:483_7": "Tenāha “samudayasaccavasena pajānātī”ti.",
  "tika-s0304t0:483_8": "Yatthāti yaṃnimittaṃ,",
  "tika-s0304t0:483_9": "yaṃ āgamma kāmataṇhāvijjādinirodhā vedanānirodho,",
  "tika-s0304t0:483_10": "tesaṃ ayaṃ nirodho.",
  "tika-s0304t0:483_11": "Nibbānaṃ ārabbha ariyamaggappavattiyā hi nibbānaṃ vedanānirodhoti vutto.",
  "tika-s0304t0:483_12": "Khayaṃ gametīti khayagāmī,",
  "tika-s0304t0:483_13": "taṃ khayagāminaṃ.",
  "tika-s0304t0:483_14": "Chātaṃ vuccati taṇhā kāmānaṃ pātukāmatāvasena pavattanato,",
  "tika-s0304t0:483_15": "accantameva samucchinnattā natthi etasmiṃ chātanti nicchāto.",
  "tika-s0304t0:483_16": "Tenāha “nittaṇho”ti.",
  "tika-s0304t0:483_17": "Sammasanacāravedanāti sammasanūpacāravedanā.",
  "tika-s0304t0:483_18": "Dvīhi padehīti “samāhito sampajāno”ti imehi dvīhi.",
  "tika-s0304t0:483_19": "“Sato”ti pana idaṃ sampajānapadasseva upabrūhananti adhippāyo.",
  "tika-s0304t0:483_20": "Sesehi catūhi catusaccaṃ kathitaṃ,",
  "tika-s0304t0:483_21": "itarehi pana dvīhi catusaccabujjhanameva kathitaṃ.",
  "tika-s0304t0:483_22": "Sabbasaṅgāhikoti sabbasabhāvadhammānaṃ saṅgaṇhanako.",
  "tika-s0304t0:483_23": "Tenāha “catubhūmakadhammaparicchedo vutto”ti.",
  "tika-s0304t0:484_0": "Samādhisuttavaṇṇanā niṭṭhitā.",
  "tika-s0304t0:485_0": "2. Sukhasuttavaṇṇanā",
  "tika-s0304t0:486_0": "250.",
  "tika-s0304t0:486_1": "Dukkhaṃ na hotīti adukkhaṃ,",
  "tika-s0304t0:486_2": "sukhaṃ na hotīti asukhaṃ, ma-",
  "tika-s0304t0:486_3": "kāro padasandhikaro.",
  "tika-s0304t0:486_4": "Adukkhamasukhanti vedayitasaddāpekkhāya napuṃsakaniddeso.",
  "tika-s0304t0:486_5": "Saparasantānagate sandhāya ajjhattabahiddhāgahaṇanti āha “attano ca parassa cā”ti.",
  "tika-s0304t0:486_6": "Tena sabbampi vedayitaṃ gahitanti daṭṭhabbaṃ.",
  "tika-s0304t0:486_7": "Nassanasabhāvanti ittarakhaṇatāya bhaṅgato uddhaṃ apassitabbasabhāvaṃ.",
  "tika-s0304t0:486_8": "Paloko bhedo etassa atthīti palokinaṃ.",
  "tika-s0304t0:486_9": "Tenāha “bhijjanasabhāva”nti.",
  "tika-s0304t0:486_10": "Ñāṇena phusitvā phusitvāti pubbabhāge vipassanāñāṇena aniccā pabhaṅgunoti ārammaṇato,",
  "tika-s0304t0:486_11": "uttarakālaṃ asammohato maggaparamparāya phusitvā phusitvā vayaṃ passanto.",
  "tika-s0304t0:486_12": "Virajjatīti maggavirāgena virajjati.",
  "tika-s0304t0:486_13": "Sammasanacāravedanā kathitā āraddhavipassakānaṃ vasena desanāti.",
  "tika-s0304t0:486_14": "Lokiyalokuttarehi ñāṇehi yāthāvato parijānanaṃ paṭivijjhanaṃ ñāṇaphusanaṃ.",
  "tika-s0304t0:487_0": "Sukhasuttavaṇṇanā niṭṭhitā.",
  "tika-s0304t0:488_0": "3. Pahānasuttavaṇṇanā",
  "tika-s0304t0:489_0": "251.",
  "tika-s0304t0:489_1": "Sabbampi aṭṭhasatapabhedaṃ taṇhaṃ chindi samucchedapahānavasena pajahi.",
  "tika-s0304t0:489_2": "Tenāha “samucchindī”ti.",
  "tika-s0304t0:489_3": "Yadaggena taṇhā sabbaso samucchinnā,",
  "tika-s0304t0:489_4": "tadaggena sabbānipi saññojanānīti āha “dasavidhampī”tiādi.",
  "tika-s0304t0:489_5": "Sammāti suṭṭhu.",
  "tika-s0304t0:489_6": "Pahānañca nāma upāyena ñāyena pahānanti āha “hetunā kāraṇenā”ti.",
  "tika-s0304t0:489_7": "Dassanābhisamayāti asammohapaṭivedhā.",
  "tika-s0304t0:489_8": "Arahattamaggo hi uppajjamānova sabhāvapaṭicchādakaṃ mohaṃ viddhaṃsento eva pavattati,",
  "tika-s0304t0:489_9": "tena māno yāthāvato diṭṭho nāma hoti,",
  "tika-s0304t0:489_10": "ayamassa dassanābhisamayo.",
  "tika-s0304t0:489_11": "Yathā hi sūriye uṭṭhite andhakāro viddhaṃsiyamāno vihato,",
  "tika-s0304t0:489_12": "evaṃ arahattamagge uppajjamāne so sabbaso pahīno eva hoti,",
  "tika-s0304t0:489_13": "na tasmiṃ santāne patiṭṭhaṃ labhati,",
  "tika-s0304t0:489_14": "ayamassa pahānābhisamayo.",
  "tika-s0304t0:489_15": "Tena vuttaṃ “arahattamaggo hī”tiādi.",
  "tika-s0304t0:489_16": "Kiccavasenāti asammohapaṭivedhasaṅkhātassa dassanakiccassa anipphādanavasena.",
  "tika-s0304t0:490_0": "Ye ime cattāro antāti sambandho.",
  "tika-s0304t0:490_1": "Mariyādantoti mariyādasaṅkhāto anto.",
  "tika-s0304t0:490_2": "Esa nayo sesattayepi.",
  "tika-s0304t0:490_3": "Tesūti catūsu antesu.",
  "tika-s0304t0:490_4": "Aduṃ catutthakoṭisaṅkhātaṃ sabbasseva vaṭṭadukkhassa antaṃ paricchedaṃ arahattamaggena mānassa diṭṭhattā pahīnattā ca akāsīti yojanā.",
  "tika-s0304t0:490_5": "Samussayo attabhāvo.",
  "tika-s0304t0:491_0": "Na riñcatīti na viveceti na vissajjeti.",
  "tika-s0304t0:491_1": "Tenāha “sampajaññaṃ na jahatī”ti,",
  "tika-s0304t0:491_2": "sampajaññaṃ na pariccajatīti attho.",
  "tika-s0304t0:491_3": "Saṅkhyaṃ nopetīti imassa “diṭṭhadhamme anāsavo”ti imassa vasena atthaṃ vadanto “ratto duṭṭho”ti avoca saupādisesanibbānavasena.",
  "tika-s0304t0:491_4": "Saṅkhyaṃ nopetīti vā diṭṭhe-",
  "tika-s0304t0:491_5": "dhamme anāsavo dhammaṭṭho vedagū kāyassa bhedā manusso devoti vā paññattiṃ na upetīti anupādisesanibbānavasenapi attho vattabbo.",
  "tika-s0304t0:491_6": "Ettha ca sukhādīsu vedanāsu yathākkamaṃ rāgānusayādayo kathitāti āha –",
  "tika-s0304t0:491_7": "“imasmiṃ sutte ārammaṇānusayo kathito”ti.",
  "tika-s0304t0:491_8": "Yo hi rāgādi paccayasamavāye atiiṭṭhādīsu uppajjanāraho maggena appahīno,",
  "tika-s0304t0:491_9": "so “rāgānusayo”tiādinā vutto,",
  "tika-s0304t0:491_10": "appahīnattho so maggena pahātabbo,",
  "tika-s0304t0:491_11": "na pariyuṭṭhānābhibhavatthoti.",
  "tika-s0304t0:492_0": "Pahānasuttavaṇṇanā niṭṭhitā.",
  "tika-s0304t0:493_0": "4. Pātālasuttavaṇṇanā",
  "tika-s0304t0:494_0": "252.",
  "tika-s0304t0:494_1": "Yattha patiṭṭhā natthi ekantikāti ekantikassa mahato pātassa alanti ayamettha attho adhippetoti āha “natthi ettha patiṭṭhā”ti.",
  "tika-s0304t0:494_2": "Asambhūtatthanti na sambhūtatthaṃ,",
  "tika-s0304t0:494_3": "musāti attho.",
  "tika-s0304t0:494_4": "Soti assutavā puthujjano.",
  "tika-s0304t0:494_5": "Yaṃ taṃ udakaṃ patatīti yojanā.",
  "tika-s0304t0:494_6": "Yasmā samuddapiṭṭhe antarantarā verambhavātasadiso mahāvāto uṭṭhahitvā mahāsamudde udakaṃ uggacchāpeti,",
  "tika-s0304t0:494_7": "taṃ kadāci cakkavāḷābhimukhaṃ,",
  "tika-s0304t0:494_8": "kadāci sinerupādābhimukhaṃ gantvā taṃ patihanati,",
  "tika-s0304t0:494_9": "tasmā vuttaṃ “balavāmukhaṃ mahāsamuddassā”tiādi.",
  "tika-s0304t0:494_10": "Vegena pakkhanditvāti mahatā vātavegena samuddhataṃ teneva vegena pakkhandantañca hutvā.",
  "tika-s0304t0:494_11": "Mahānarakapapāto viyāti yojanāyāmavitthāragambhīrasobbhapapāto viya hoti.",
  "tika-s0304t0:494_12": "Tathārūpānanti tattha vasituṃ samatthānaṃ.",
  "tika-s0304t0:494_13": "Asantanti abhūtaṃ.",
  "tika-s0304t0:494_14": "Atthavasena hi vācā abhūtaṃ nāma.",
  "tika-s0304t0:495_0": "Na patiṭṭhāsīti patiṭṭhaṃ na labhi.",
  "tika-s0304t0:495_1": "Anibaddhanti anibandhanatthaṃ yaṃkiñci.",
  "tika-s0304t0:495_2": "Dubbalañāṇoti ñāṇabalarahito.",
  "tika-s0304t0:495_3": "“Assutavā puthujjano”ti vatvā “sutavā ariyasāvako”ti vuttattā “sotāpanno dhura”nti vuttaṃ.",
  "tika-s0304t0:495_4": "Itaresu ariyasāvakesu vattabbameva natthi.",
  "tika-s0304t0:495_5": "Tesañhi vedanā supariññātā.",
  "tika-s0304t0:495_6": "Balavavipassako…pe…",
  "tika-s0304t0:495_7": "yogāvacaropi vaṭṭati mattaso vedanānaṃ pariññātattā.",
  "tika-s0304t0:496_0": "Pātālasuttavaṇṇanā niṭṭhitā.",
  "tika-s0304t0:497_0": "5. Daṭṭhabbasuttavaṇṇanā",
  "tika-s0304t0:498_0": "253.",
  "tika-s0304t0:498_1": "Vipariṇāmanavasena dukkhato daṭṭhabbāti kiñcāpi sukhā,",
  "tika-s0304t0:498_2": "pariṇāmadukkhatā pana sukhavedanāya ekantikāti.",
  "tika-s0304t0:498_3": "Vinivijjhanaṭṭhenāti pīḷanavasena attabhāvassa vijjhanaṭṭhena.",
  "tika-s0304t0:498_4": "Hutvāti paccayasamāgamena uppajjitvā.",
  "tika-s0304t0:498_5": "Tena pākabhāvapubbako attalābho vutto.",
  "tika-s0304t0:498_6": "Abhāvākārenāti bhaṅgupagamanākārena.",
  "tika-s0304t0:498_7": "Tena viddhaṃsabhāvo vutto.",
  "tika-s0304t0:498_8": "Ubhayena udayabbayaparicchinnatāya sikhappattaṃ aniccataṃ dasseti.",
  "tika-s0304t0:498_9": "Svāyaṃ hutvā abhāvākāro itarāsupi vedanāsu labbhateva,",
  "tika-s0304t0:498_10": "adhiko ca pana dvinnaṃ dukkhasabhāvo.",
  "tika-s0304t0:498_11": "Dukkhatāvasena purimānaṃ vedanānaṃ daṭṭhabbatāya dassitattā pacchimāya vedanāya evaṃ daṭṭhabbatā dassitā.",
  "tika-s0304t0:498_12": "Addāti ñāṇagatiyā sacchikatvā adakkhi.",
  "tika-s0304t0:498_13": "Ñāṇagamanañhetaṃ,",
  "tika-s0304t0:498_14": "yadidaṃ dukkhato dassanaṃ.",
  "tika-s0304t0:498_15": "Santasabhāvaṃ sukhadukkhato upasantarūpattā.",
  "tika-s0304t0:499_0": "Daṭṭhabbasuttavaṇṇanā niṭṭhitā.",
  "tika-s0304t0:500_0": "6. Sallasuttavaṇṇanā",
  "tika-s0304t0:501_0": "254.",
  "tika-s0304t0:501_1": "Dvīsu janesūti sutavantaassutavantesu dvīsu janesu.",
  "tika-s0304t0:501_2": "Anugatavedhanti pubbe pavattavedhassa anugatavedhaṃ.",
  "tika-s0304t0:501_3": "Balavatarā diguṇā viya hutvā daḷhatarapavattiyā.",
  "tika-s0304t0:501_4": "Evamevāti yathā viddhassa purisassa anuvedhanā balavatarā, evameva.",
  "tika-s0304t0:501_5": "Samādhimaggaphalāni nissaraṇaṃ vikkhambhanasamucchedapaṭippassaddhivasena.",
  "tika-s0304t0:501_6": "Samādhisīsena hettha jhānañca gahitaṃ.",
  "tika-s0304t0:501_7": "So na jānāti anadhigatattā.",
  "tika-s0304t0:501_8": "Nissaraṇanti jānāti anissaraṇameva.",
  "tika-s0304t0:501_9": "Tāsaṃ samadhigatānaṃ sukhadukkhavedanānaṃ.",
  "tika-s0304t0:501_10": "Na vippayutto appahīnakilesattā.",
  "tika-s0304t0:501_11": "Saṅkhātadhammassāti saṅkhāya paññāya pariññātacatukkhandhassa.",
  "tika-s0304t0:501_12": "Tenāha “tulitadhammassā”ti.",
  "tika-s0304t0:501_13": "Imasmimpi sutte purimasutte viya ārammaṇānusayova kathito,",
  "tika-s0304t0:501_14": "so pana tattha vuttanayeneva veditabbo.",
  "tika-s0304t0:501_15": "Anurodhavirodhapahānassa vuttattā khīṇāsavo dhuraṃ.",
  "tika-s0304t0:501_16": "Anāgāmīpi vaṭṭati,",
  "tika-s0304t0:501_17": "tassa virodhappahānaṃ labbhati.",
  "tika-s0304t0:502_0": "Sallasuttavaṇṇanā niṭṭhitā.",
  "tika-s0304t0:503_0": "7. Paṭhamagelaññasuttavaṇṇanā",
  "tika-s0304t0:504_0": "255.",
  "tika-s0304t0:504_1": "Saddahitvā gilāne upaṭṭhātabbe maññissantīti yojanā.",
  "tika-s0304t0:504_2": "Tatthāti tasmiṃ ṭhāne.",
  "tika-s0304t0:504_3": "Kammaṭṭhānānuyogo sappāyo yesaṃ te kammaṭṭhānasappāyā,",
  "tika-s0304t0:504_4": "satipaṭṭhānaratāti attho.",
  "tika-s0304t0:504_5": "Aniccataṃ anupassantoti kāyaṃ paṭicca uppannāya vedanāya ca aniccataṃ anupassanto.",
  "tika-s0304t0:504_6": "Vayaṃ anupassantotiādīsupi eseva nayo.",
  "tika-s0304t0:504_7": "Vayanti pana tāya eva khayasaṅkhātaṃ.",
  "tika-s0304t0:504_8": "Virāganti virajjanaṃ.",
  "tika-s0304t0:504_9": "Paṭinissagganti pariccāgapaṭinissaggaṃ,",
  "tika-s0304t0:504_10": "pakkhandanapaṭinissaggampi vā.",
  "tika-s0304t0:505_0": "Āgamanīyapaṭipadāti ariyamaggassa āgamanaṭṭhāniyā pubbabhāgapaṭipadā.",
  "tika-s0304t0:505_1": "Pubbabhāgāyeva na lokuttarā.",
  "tika-s0304t0:505_2": "Sampajaññaṃ pubbabhāgiyameva.",
  "tika-s0304t0:505_3": "Tisso anupassanā pubbabhāgāyeva vipassanāpariyāpannattā.",
  "tika-s0304t0:505_4": "Missakāti lokiyalokuttaramissakā.",
  "tika-s0304t0:505_5": "Bhāvanākālo dassito “nirodhānupassino viharato,",
  "tika-s0304t0:505_6": "paṭinissaggānupassino viharato rāgānusayo pahīyatī”ti vuttattā.",
  "tika-s0304t0:506_0": "Paṭhamagelaññasuttavaṇṇanā niṭṭhitā.",
  "tika-s0304t0:507_0": "8-9. Dutiyagelaññasuttādivaṇṇanā",
  "tika-s0304t0:508_0": "256- 257.",
  "tika-s0304t0:508_1": "Phassaṃ paṭiccāti ettha phassasīsena phassāyatanānaṃ gahaṇaṃ.",
  "tika-s0304t0:508_2": "Na hi phassāyatanehi vinā phassassa sambhavo.",
  "tika-s0304t0:508_3": "Tenāha “kāyova hi ettha phassoti vutto”ti,",
  "tika-s0304t0:508_4": "phassasīsena vuttoti adhippāyo.",
  "tika-s0304t0:508_5": "Navamaṃ uttānameva heṭṭhā vuttanayattā.",
  "tika-s0304t0:509_0": "Dutiyagelaññasuttādivaṇṇanā niṭṭhitā.",
  "tika-s0304t0:510_0": "10. Phassamūlakasuttavaṇṇanā",
  "tika-s0304t0:511_0": "258.",
  "tika-s0304t0:511_1": "Sukhavedanāya hitaṃ sukhavedaniyaṃ.",
  "tika-s0304t0:511_2": "So panesa hitabhāvo paccayabhāvenāti āha “sukhavedanāya paccayabhūta”nti.",
  "tika-s0304t0:511_3": "Imasmimpi suttadvayeti imasmiṃ navame dasame ca suttepi.",
  "tika-s0304t0:511_4": "Sammasanacāravedanāti sammasanīyavedanā eva kathitā,",
  "tika-s0304t0:511_5": "na lokuttarāti adhippāyo.",
  "tika-s0304t0:512_0": "Phassamūlakasuttavaṇṇanā niṭṭhitā.",
  "tika-s0304t0:513_0": "Sagāthāvaggavaṇṇanā niṭṭhitā.",
  "tika-s0304t0:514_0": "2. Rahogatavaggo",
  "tika-s0304t0:515_0": "1. Rahogatasuttavaṇṇanā",
  "tika-s0304t0:516_0": "259.",
  "tika-s0304t0:516_1": "Yaṃkiñci vedayitanti “sukhaṃ dukkhaṃ adukkhamasukha”nti vuttaṃ vedayitaṃ dukkhasmiṃ antogadhaṃ,",
  "tika-s0304t0:516_2": "dukkhanti vattabbataṃ labhati pariyāyenāti attho.",
  "tika-s0304t0:516_3": "Tenāha “taṃ sabbaṃ dukkhanti attho”ti.",
  "tika-s0304t0:516_4": "Yā esātiādīsu yo saṅkhārānaṃ aniccatāsaṅkhāto hutvā abhāvākāro,",
  "tika-s0304t0:516_5": "yā khayasabhāvatā vinassanasabhāvatā jarāya maraṇena cāti dvidhā vipariṇāmanasabhāvatā,",
  "tika-s0304t0:516_6": "etaṃ sandhāya uddissa sabbaṃ vedayitaṃ dukkhanti mayā vuttanti ayaṃ saṅkhepattho.",
  "tika-s0304t0:516_7": "Sāti saṅkhārānaṃ aniccatā.",
  "tika-s0304t0:516_8": "Vedanānampi aniccatā eva saṅkhārasabhāvattā.",
  "tika-s0304t0:516_9": "Tāsaṃ aniccatā ca nāma maraṇaṃ bhaṅgoti katvā tato uttari dukkhaṃ nāma natthīti sabbā vedanā “dukkhā”ti vuttā,",
  "tika-s0304t0:516_10": "yathā “yadaniccaṃ taṃ dukkha”nti ca,",
  "tika-s0304t0:516_11": "“pañcupādānakkhandhā dukkhā”ti ca vuttaṃ.",
  "tika-s0304t0:516_12": "Idaṃ suttapadaṃ.",
  "tika-s0304t0:516_13": "Cattāro āruppāti catasso arūpasamāpattiyo.",
  "tika-s0304t0:516_14": "Etthāti ca etasmiṃ paṭippassaddhivāre.",
  "tika-s0304t0:517_0": "Rahogatasuttavaṇṇanā niṭṭhitā.",
  "tika-s0304t0:518_0": "4. Agārasuttavaṇṇanā",
  "tika-s0304t0:519_0": "262.",
  "tika-s0304t0:519_1": "Puratthimāti vibhattilopena niddeso,",
  "tika-s0304t0:519_2": "nissakke vā etaṃ paccattavacanaṃ.",
  "tika-s0304t0:519_3": "Paṭhamajjhānādivasenāti paṭhamadutiyajjhānavasena.",
  "tika-s0304t0:519_4": "Anussativasenāti nidassanamattaṃ aññassapi upacārajjhānaggahitassa savitakkacārassa nirāmisassa sukhassa labbhanato.",
  "tika-s0304t0:519_5": "Tassapi vā paṭhamajjhānādīti ettha ādi-",
  "tika-s0304t0:519_6": "saddena saṅgaho daṭṭhabbo.",
  "tika-s0304t0:519_7": "Kāmahetu dukkhappattānaṃ dukkhavedanā kāmāmisena sāmisā vedanā.",
  "tika-s0304t0:519_8": "Anuttaravimokkhā nāma arahattaphalaṃ.",
  "tika-s0304t0:519_9": "“Kudāssu nāmāhaṃ tadāyatanaṃ upasampajja viharissāmī”ti evaṃ pihaṃ upaṭṭhāpayato tasmiṃ anijjhamāne pihappaccayā uppannadomanassavedanā.",
  "tika-s0304t0:519_10": "Nekkhammanissitā upekkhāvedanā nirāmisā adukkhamasukhā nāma.",
  "tika-s0304t0:519_11": "Savisesaṃ pana dassetuṃ “catutthajjhānavasena uppannā adukkhamasukhavedanā”ti vuttaṃ.",
  "tika-s0304t0:520_0": "Agārasuttavaṇṇanā niṭṭhitā.",
  "tika-s0304t0:521_0": "5-8. Paṭhamaānandasuttādivaṇṇanā",
  "tika-s0304t0:522_0": "263- 266.",
  "tika-s0304t0:522_1": "Heṭṭhā kathitanayāneva,",
  "tika-s0304t0:522_2": "veneyyajjhāsayato pana tesaṃ desanāti daṭṭhabbaṃ.",
  "tika-s0304t0:522_3": "Etthāti etesu catūsu suttesu.",
  "tika-s0304t0:522_4": "Purimāni dve “paṭhamaṃ jhānaṃ samāpannassa vācā paṭippassaddhā hotī”tiādinā nayena yāva khīṇāsavassa kilesapaṭippassaddhi,",
  "tika-s0304t0:522_5": "tāva desanāya pavattattā “paripuṇṇapassaddhikānī”ti vuttāni.",
  "tika-s0304t0:522_6": "Tāva paripūraṃ katvā adesitattā “pacchimāni upaḍḍhapassaddhikāni,",
  "tika-s0304t0:522_7": "desanāyā”tiādi vuttaṃ.",
  "tika-s0304t0:523_0": "Paṭhamaānandasuttādivaṇṇanā niṭṭhitā.",
  "tika-s0304t0:524_0": "9-10. Pañcakaṅgasuttādivaṇṇanā",
  "tika-s0304t0:525_0": "267- 268.",
  "tika-s0304t0:525_1": "Daṇḍamuggaraṃ aggasoṇḍamuggaraṃ.",
  "tika-s0304t0:525_2": "Kāḷasuttapakkhipanaṃ kāḷasuttanāḷi.",
  "tika-s0304t0:525_3": "Vāsiādīni pañca aṅgāni assāti pañcakaṅgo.",
  "tika-s0304t0:525_4": "Vatthuvijjāya vuttavidhinā kattabbanissayāni ṭhapetīti thapati.",
  "tika-s0304t0:525_5": "Paṇḍitaudāyitthero,",
  "tika-s0304t0:525_6": "na lāḷudāyitthero.",
  "tika-s0304t0:525_7": "Dvepānandāti aṭṭhakathāya paduddhāro kato –",
  "tika-s0304t0:525_8": "“dvepi mayā ānandā”ti pana pāḷiyaṃ.",
  "tika-s0304t0:525_9": "Pasādakāyasannissitā kāyikā,",
  "tika-s0304t0:525_10": "cetosannissitā cetasikā.",
  "tika-s0304t0:525_11": "Ādhipaccaṭṭhena sukhameva indriyanti sukhindriyaṃ.",
  "tika-s0304t0:525_12": "Upavicāravasenāti rūpādīni upecca vicaraṇavasena.",
  "tika-s0304t0:525_13": "Atīte ārammaṇe.",
  "tika-s0304t0:525_14": "Paccuppanneti addhāpaccuppanne.",
  "tika-s0304t0:525_15": "Evaṃ aṭṭhādhikaṃ sataṃ aṭṭhasataṃ.",
  "tika-s0304t0:526_0": "Pāṭiyekko anusandhīti pucchānusandhiādīhi visuṃ tehi asammisso eko anusandhi.",
  "tika-s0304t0:526_1": "Ekāpi vedanā kathitā “tatra,",
  "tika-s0304t0:526_2": "bhikkhave,",
  "tika-s0304t0:526_3": "sutavā ariyasāvako”ti āharitvā “phassapaccayā vedanā”ti.",
  "tika-s0304t0:526_4": "Yasmā bhagavā catutthajjhānupekkhāvedanaṃ vatvā –",
  "tika-s0304t0:526_5": "“atthānanda,",
  "tika-s0304t0:526_6": "etasmā sukhā aññaṃ sukha”ntiādiṃ vadanto thapatino vādaṃ upatthambheti nāma.",
  "tika-s0304t0:526_7": "Tena hi upekkhāvedanā “sukha”nteva vuttā santasabhāvattā.",
  "tika-s0304t0:526_8": "Abhikkantataranti ativiya kantataraṃ manoramataraṃ.",
  "tika-s0304t0:526_9": "Tenāha “sundaratara”nti.",
  "tika-s0304t0:526_10": "Paṇītataranti padhānabhāvaṃ nītatāya uḷārataraṃ.",
  "tika-s0304t0:526_11": "Tenāha “atappakatara”nti.",
  "tika-s0304t0:526_12": "Sukhanti vuttā paṭipakkhassa suṭṭhu khādanena,",
  "tika-s0304t0:526_13": "sukaraṃ okāsadānamassāti vā.",
  "tika-s0304t0:526_14": "Nirodho sukhaṃ nāma sabbaso udayabbayābhāvato.",
  "tika-s0304t0:526_15": "Tenāha “niddukkhabhāvasaṅkhātena sukhaṭṭhenā”ti.",
  "tika-s0304t0:527_0": "Sukhasmiṃyevāti sukhamicceva paññapeti.",
  "tika-s0304t0:527_1": "Nirodhasamāpattiṃ sīsaṃ katvāti nirodhasamāpattidesanāya sīsaṃ uttamaṃ katvā.",
  "tika-s0304t0:527_2": "Desanāya uddesādhimutte uṭṭhāpetvā vitthāritattā “neyyapuggalassa vasenā”ti vuttaṃ.",
  "tika-s0304t0:527_3": "Dasamaṃ anantarasutte vuttanayattā uttānatthameva.",
  "tika-s0304t0:528_0": "Pañcakaṅgasuttādivaṇṇanā niṭṭhitā.",
  "tika-s0304t0:529_0": "Rahogatavaggavaṇṇanā niṭṭhitā.",
  "tika-s0304t0:530_0": "3. Aṭṭhasatapariyāyavaggo",
  "tika-s0304t0:531_0": "1. Sīvakasuttavaṇṇanā",
  "tika-s0304t0:532_0": "269.",
  "tika-s0304t0:532_1": "Cūḷā pana assa mahatī atthi savisesā,",
  "tika-s0304t0:532_2": "tasmā “moḷiyasīvako”ti vuccati.",
  "tika-s0304t0:532_3": "Channaparibbājakoti kambalādinā kopīnapaṭicchādakaparibbājako.",
  "tika-s0304t0:532_4": "Pittapaccayānīti pittahetukāni.",
  "tika-s0304t0:532_5": "“Tisso vedanā”ti vatvā tāsaṃ sambhavaṃ dassetuṃ “katha”ntiādi vuttaṃ.",
  "tika-s0304t0:532_6": "Kusalavedanā uppajjati pittapaccayā.",
  "tika-s0304t0:532_7": "Pittabhesajjaṃ karissāmīti bhesajjasambharaṇatthañceva tadatthaṃ āmisakiñjakkhasambharaṇatthañca pāṇaṃ hanatīti yojanā.",
  "tika-s0304t0:532_8": "Majjhatto bhesajjakaraṇe udāsīno.",
  "tika-s0304t0:533_0": "Tasmāti yasmā pittādipaccayahetukanti attano ca lokassa ca paccakkhaṃ atidhāvanti ye samaṇā vā brāhmaṇā vā,",
  "tika-s0304t0:533_1": "tasmā tesaṃ micchā.",
  "tika-s0304t0:533_2": "Pittādīnaṃ tiṇṇampi samodhānasannipāte jātāni sannipātikāni.",
  "tika-s0304t0:533_3": "Purimautuno visadiso utuvipariṇāmoti āha “visabhāgaututo jātānī”ti.",
  "tika-s0304t0:533_4": "Anudako thaddhalūkhabhūmivibhāgo jaṅgaladeso,",
  "tika-s0304t0:533_5": "vuttavipariyāyena anupadeso veditabbo.",
  "tika-s0304t0:533_6": "Malayaṃ himasītabahulo,",
  "tika-s0304t0:533_7": "itaro uṇhabahulo.",
  "tika-s0304t0:534_0": "Attano pakaticariyānaṃ visamaṃ kāyassa pariharaṇavasena,",
  "tika-s0304t0:534_1": "jātāni pana asayhasahanaadesaakālacaraṇādinā veditabbānīti āha “mahābhāravahanā”tiādi.",
  "tika-s0304t0:534_2": "Parassa upakkamato nibbattāni opakkamikānīti āha –",
  "tika-s0304t0:534_3": "“ayaṃ coro vā”tiādi.",
  "tika-s0304t0:534_4": "Kevalanti bāhirapaccayaṃ anapekkhitvā kevalaṃ teneva.",
  "tika-s0304t0:534_5": "Tenāha “kammavipākatova jātānī”ti.",
  "tika-s0304t0:534_6": "Sakkā paṭibāhituṃ patīkārena.",
  "tika-s0304t0:534_7": "Lokavohāro nāma kathito pittasamuṭṭhānādisamaññāya lokasiddhattā.",
  "tika-s0304t0:534_8": "Kāmaṃ sarīrasannissitā vedanā kammanibbattāva,",
  "tika-s0304t0:534_9": "tassā pana paccuppannapaccayavasena evamayaṃ lokavohāroti vuttañceva gahetvā paravādapaṭisedho katoti daṭṭhabbaṃ.",
  "tika-s0304t0:535_0": "Sīvakasuttavaṇṇanā niṭṭhitā.",
  "tika-s0304t0:536_0": "2-10. Aṭṭhasatasuttādivaṇṇanā",
  "tika-s0304t0:537_0": "270- 278.",
  "tika-s0304t0:537_1": "Vedanānaṃ aṭṭhādhikaṃ sataṃ,",
  "tika-s0304t0:537_2": "tassa aṭṭhasatassa tabbhāvassa pariyāyo kāraṇaṃ ettha atthīti aṭṭhasatapariyāyo, suttaṃ.",
  "tika-s0304t0:537_3": "Tenāha “aṭṭhasatassa kāraṇabhūta”nti.",
  "tika-s0304t0:537_4": "Dhammakāraṇanti pariyattidhammabhūtaṃ kāraṇaṃ.",
  "tika-s0304t0:537_5": "Kāyikāti pañcadvārakāyikā.",
  "tika-s0304t0:537_6": "Tenāha “kāmāvacareyeva labbhantī”ti,",
  "tika-s0304t0:537_7": "kāmabhūmikāti attho.",
  "tika-s0304t0:537_8": "Arūpāvacare natthi,",
  "tika-s0304t0:537_9": "tibhūmikāti attho. Tenāha –",
  "tika-s0304t0:537_10": "“arūpe tikacatukkajjhānaṃ uppajjati,",
  "tika-s0304t0:537_11": "tañca kho lokuttaraṃ,",
  "tika-s0304t0:537_12": "na lokiya”nti.",
  "tika-s0304t0:537_13": "Itarā upekkhāvedanā.",
  "tika-s0304t0:537_14": "Upavicaranti upecca pajjantīti attho.",
  "tika-s0304t0:537_15": "Taṃsampayuttānanti vicārasampayuttānaṃ.",
  "tika-s0304t0:538_0": "Paṭilābhatoti paṭiladdhabhāvato.",
  "tika-s0304t0:538_1": "Samanupassatoti paccavekkhato passato.",
  "tika-s0304t0:538_2": "Atītaṃ khaṇattayātikkamena atikkantaṃ,",
  "tika-s0304t0:538_3": "niruddhappattiyā niruddhaṃ,",
  "tika-s0304t0:538_4": "pakativijahanena vipariṇataṃ.",
  "tika-s0304t0:538_5": "Samanussaratoti cintayato.",
  "tika-s0304t0:538_6": "Gehassitanti kāmaguṇanissitaṃ.",
  "tika-s0304t0:538_7": "Kāmaguṇā hi idha gehanissitadhammena gehapariyāyena vuttā.",
  "tika-s0304t0:539_0": "Vipariṇāmavirāganirodhanti vipariṇāmanaṃ virajjanalakkhaṇaṃ nirujjhanañca viditvā.",
  "tika-s0304t0:539_1": "Pubbeti atīte.",
  "tika-s0304t0:539_2": "Etarahīti idāni vattamānā.",
  "tika-s0304t0:539_3": "Sammappaññāya passatoti vipassanāpaññāya ceva maggapaññāya ca yāthāvato passato.",
  "tika-s0304t0:539_4": "Ussukkāpetunti vipassanaṃ paṭṭhapetvā maggapaṭivedhaṃ pāpetuṃ.",
  "tika-s0304t0:539_5": "Nibbānaṃ uddissa pavattitattā nekkhammassitasomanassāni nāma.",
  "tika-s0304t0:539_6": "Lokāmisapaṭisaṃyuttānanti kāmaguṇanissitānaṃ.",
  "tika-s0304t0:539_7": "Tadāyatananti taṃ āyatanaṃ taṃ kāraṇaṃ arahattaṃ.",
  "tika-s0304t0:539_8": "Anuttaresu vimokkhesūti ariyaphaladhammesu.",
  "tika-s0304t0:539_9": "Pihanti adhigamicchaṃ.",
  "tika-s0304t0:540_0": "Upekkhāti somanassarahitaaññāṇupekkhā.",
  "tika-s0304t0:540_1": "Bālyayogato bālassa,",
  "tika-s0304t0:540_2": "tato eva mūḷhassa puthujjanassa.",
  "tika-s0304t0:540_3": "Kilesodhīnaṃ maggodhīhi ajitattā anodhijinassa.",
  "tika-s0304t0:540_4": "Sattamabhavādito uddhaṃ pavattanavipākassa ajitattā avipākajinassa.",
  "tika-s0304t0:540_5": "Anekādīnave vaṭṭe ādīnavassa ajānanena anādīnavadassāvino.",
  "tika-s0304t0:540_6": "Paṭipattipaṭivedhabāhusaccābhāvena assutavato puthujjanassa.",
  "tika-s0304t0:540_7": "Rūpaṃ sā nātivattati na atikkamati ñāṇasampayuttābhāvato.",
  "tika-s0304t0:540_8": "Sabbasaṅgāhakoti sabbadhamme saṅgaṇhanako.",
  "tika-s0304t0:540_9": "Tatiyādīni yāva dasamā heṭṭhā vuttanayattā uttānatthāneva.",
  "tika-s0304t0:541_0": "Aṭṭhasatasuttādivaṇṇanā niṭṭhitā.",
  "tika-s0304t0:542_0": "11. Nirāmisasuttavaṇṇanā",
  "tika-s0304t0:543_0": "279.",
  "tika-s0304t0:543_1": "Ārammaṇato sampayogato ca kilesāmisena sāmisā.",
  "tika-s0304t0:543_2": "Nirāmisāyāti nissakkavacanaṃ.",
  "tika-s0304t0:543_3": "Nirāmisatarāvāti ekaṃsavacanaṃ tassā tathā nissametabbatāya.",
  "tika-s0304t0:543_4": "Sā hi pīti sabbaso santakilesāmise santāne pavattiyā accantasabhāvadhammārammaṇavisayatāya sayampi sātisayaṃ",
  "tika-s0304t0:543_5": "santasabhāvākārena pavattiyā nirāmisāyapi nirāmisatarā vuttā.",
  "tika-s0304t0:543_6": "Tenāha “nanu cā”tiādi.",
  "tika-s0304t0:543_7": "Idāni tamatthaṃ upamāya sādhetuṃ “yathā hī”tiādimāha.",
  "tika-s0304t0:543_8": "Appaṭihārikanti paṭiharaṇarahitaṃ appaṭihāraṃ,",
  "tika-s0304t0:543_9": "kenaci anāvaṭanti attho.",
  "tika-s0304t0:543_10": "Sesavāresūti sukhavāraupekkhāvāresu.",
  "tika-s0304t0:544_0": "Vimokkhavāro pana na atidiṭṭho itarehi visadisattā.",
  "tika-s0304t0:544_1": "Tenāha “vimokkhavāre panā”tiādi.",
  "tika-s0304t0:544_2": "Rūpapaṭisaṃyuttoti bhāvitarūpapaṭisaṃyutto.",
  "tika-s0304t0:544_3": "Sāmiso nāma yasmā sāmisarūpapaṭibaddhavutti ceva sāmisarūpapaṭibhāgañca,",
  "tika-s0304t0:544_4": "tasmā “rūpāmisa”nti vuccati,",
  "tika-s0304t0:544_5": "tena rūpāmisena sāmiso nāma.",
  "tika-s0304t0:544_6": "Arūpāmisassa abhāvato arūpapaṭisaṃyutto vimokkho nirāmiso nāma.",
  "tika-s0304t0:545_0": "Nirāmisasuttavaṇṇanā niṭṭhitā.",
  "tika-s0304t0:546_0": "Aṭṭhasatapariyāyavaggavaṇṇanā niṭṭhitā.",
  "tika-s0304t0:547_0": "1. Paṭhamapeyyālavaggo",
  "tika-s0304t0:548_0": "1-2. Mātugāmasuttādivaṇṇanā",
  "tika-s0304t0:549_0": "280- 281.",
  "tika-s0304t0:549_1": "Aguṇaṅgehīti aguṇakoṭṭhāsehi.",
  "tika-s0304t0:549_2": "Rūpayatīti rūpaṃ,",
  "tika-s0304t0:549_3": "sarīrarūpaṃ.",
  "tika-s0304t0:549_4": "Sarīrarūpaṃ pāsaṃsaṃ etassa atthīti rūpavā,",
  "tika-s0304t0:549_5": "tappaṭikkhepena na ca rūpavā,",
  "tika-s0304t0:549_6": "sampannarūpo na hotīti attho.",
  "tika-s0304t0:549_7": "Ñātikulato aññato vā āgatāya bhogasampadāya abhāvena na bhogasampanno.",
  "tika-s0304t0:549_8": "Dussīloti nissīlo.",
  "tika-s0304t0:549_9": "Nissīlatāya eva cassā pubbuṭṭhāyitādiācārābhāvo vutto.",
  "tika-s0304t0:549_10": "Ālasiyoti ālasiyatāya yutto.",
  "tika-s0304t0:549_11": "Pajañcassa na labhatīti pajābhāvasīsena tassā parivārahāni vuttā.",
  "tika-s0304t0:549_12": "Parivattetabbanti purisavasena parivattetabbaṃ.",
  "tika-s0304t0:550_0": "Mātugāmasuttādivaṇṇanā niṭṭhitā.",
  "tika-s0304t0:551_0": "3. Āveṇikadukkhasuttavaṇṇanā",
  "tika-s0304t0:552_0": "282.",
  "tika-s0304t0:552_1": "Āveṇitabbato mariyādāya visuṃ asādhāraṇato passitabbato āveṇikāni.",
  "tika-s0304t0:552_2": "Paṭipacceke puggale niyuttānīti pāṭipuggalikāni.",
  "tika-s0304t0:552_3": "Paricārikabhāvanti upaṭṭhāyikabhāvaṃ.",
  "tika-s0304t0:553_0": "Āveṇikadukkhasuttavaṇṇanā niṭṭhitā.",
  "tika-s0304t0:554_0": "4. Tīhidhammehisuttādivaṇṇanā",
  "tika-s0304t0:555_0": "283- 303.",
  "tika-s0304t0:555_1": "Maccheramalapariyuṭṭhitenāti macchariyamalena abhibhūtena.",
  "tika-s0304t0:555_2": "Tenāti kassaci kiñci adānena ca.",
  "tika-s0304t0:555_3": "Etaṃ “maccheramalapariyuṭṭhitenā”tiādi vuttaṃ.",
  "tika-s0304t0:555_4": "Vilokento vicarati issāpakatacittatāya.",
  "tika-s0304t0:555_5": "Pañcamādīni yāva ekādasamā uttānatthāneva.",
  "tika-s0304t0:556_0": "Tīhidhammehisuttādivaṇṇanā niṭṭhitā.",
  "tika-s0304t0:557_0": "3. Balavaggo",
  "tika-s0304t0:558_0": "1. Visāradasuttavaṇṇanā",
  "tika-s0304t0:559_0": "304.",
  "tika-s0304t0:559_1": "Rūpasampatti rūpabalaṃ taṃsamaṅgino upatthambhakabhāvato.",
  "tika-s0304t0:559_2": "Esa nayo sesesupi.",
  "tika-s0304t0:559_3": "Balāni hi sattānaṃ vuḍḍhiyā upatthambhakapaccayo hoti,",
  "tika-s0304t0:559_4": "yathā taṃ āhāro. Tenāha –",
  "tika-s0304t0:559_5": "“imānī”tiādi.",
  "tika-s0304t0:560_0": "Visāradasuttavaṇṇanā niṭṭhitā.",
  "tika-s0304t0:561_0": "2-10. Pasayhasuttādivaṇṇanā",
  "tika-s0304t0:562_0": "305- 313.",
  "tika-s0304t0:562_1": "Abhibhavitvā sabbaṃ antojanaṃ sāmikañca.",
  "tika-s0304t0:562_2": "Nāsentīti nāsanaṃ adassanaṃ nenti nīharantīti attho.",
  "tika-s0304t0:563_0": "Pasayhasuttādivaṇṇanā niṭṭhitā.",
  "tika-s0304t0:564_0": "1. Nibbānapañhasuttavaṇṇanā",
  "tika-s0304t0:565_0": "314.",
  "tika-s0304t0:565_1": "Nibbānaṃ āgammāti ettha āgammāti sabbasaṅkhārehi nibbinnassa visaṅkhāraninnassa gotrabhunā vivaṭṭitamānasassa maggena sacchikaraṇenāti attho.",
  "tika-s0304t0:565_2": "Sacchikiriyamānañhi taṃ adhigantvā ārammaṇapaccayabhūtañca paṭicca adhipatipaccayabhūte ca tasmiṃ paramassāsabhāvena",
  "tika-s0304t0:565_3": "vimuttasaṅkhārassa paramagatibhāvena ca patiṭṭhānabhūte patiṭṭhāya khayasaṅkhāto maggo rāgādike khepetīti",
  "tika-s0304t0:565_4": "taṃsacchikaraṇābhāve rāgādīnaṃ anuppattinirodhagamanābhāvato “nibbānaṃ āgamma rāgo khīyatī”ti vuttaṃ.",
  "tika-s0304t0:566_0": "Imināva suttenāti imināva jambukhādakasuttena.",
  "tika-s0304t0:566_1": "Kilesakkhayamattaṃ nibbānanti vadeyya “rāgakkhayo”tiādinā sutte āgatattā.",
  "tika-s0304t0:566_2": "“Kilesakkhayamatta”nti avisesena vuttattā āha “kassā”tiādi.",
  "tika-s0304t0:566_3": "Addhā attanoti vakkhati “parassa kilesakkhayena parassa nibbānasampatti na yuttā”ti.",
  "tika-s0304t0:566_4": "Nibbānārammaṇakaraṇena gotrabhukkhaṇe kilesakkhayappattitā ca āpannāti āha –",
  "tika-s0304t0:566_5": "“kiṃ pana tesu akhīṇesuyevā”tiādi.",
  "tika-s0304t0:566_6": "Nanu ārammaṇakaraṇamattena kilesakkhayo anuppattoti na sakkā vattuṃ.",
  "tika-s0304t0:566_7": "Cittañhi atītānāgatādisabbaṃ ālambanaṃ karoti,",
  "tika-s0304t0:566_8": "na nipphannamevāti.",
  "tika-s0304t0:566_9": "Gotrabhūpi maggena yā kilesānaṃ anuppattidhammatā kātabbā,",
  "tika-s0304t0:566_10": "taṃ ārabbha pavattissatīti? Na,",
  "tika-s0304t0:566_11": "appattanibbānassa nibbānārammaṇañāṇābhāvato.",
  "tika-s0304t0:566_12": "Na hi aññe dhammā viya nibbānaṃ,",
  "tika-s0304t0:566_13": "taṃ pana atigambhīrattā appattena ālambituṃ na sakkā,",
  "tika-s0304t0:566_14": "tasmā tena gotrabhunā pattabbena tikālikasabhāvātikkantagambhīrabhāvena bhavitabbaṃ,",
  "tika-s0304t0:566_15": "kilesakkhayamattataṃ vā icchato gotrabhuto puretaraṃ nipphannena kilesakkhayena bhavitabbaṃ.",
  "tika-s0304t0:566_16": "Appattakilesakkhayārammaṇakaraṇe hi sati gotrabhuto puretaracittānipi ālambeyyunti.",
  "tika-s0304t0:567_0": "Tasmātiādi vuttasseva atthassa nigamanaṃ.",
  "tika-s0304t0:567_1": "Taṃ panetaṃ nibbānaṃ.",
  "tika-s0304t0:567_2": "Rūpino dhammā arūpino dhammātiādīsūti ādisaddena lokuttaraanāsavādīnaṃ saṅgaho daṭṭhabbo.",
  "tika-s0304t0:567_3": "Arūpadhammādibhāvaggahaṇena cassa parinipphannatā dīpitā.",
  "tika-s0304t0:567_4": "Tenāha “na kilesakkhayamattamevā”ti.",
  "tika-s0304t0:567_5": "Kilesakkhayamattatāya hi sati nibbānassa bahutā āpajjati “yattakā kilesā khīyanti,",
  "tika-s0304t0:567_6": "tattakāni nibbānānī”ti.",
  "tika-s0304t0:567_7": "Abhāvassabhāvato gambhīrādibhāvo asaṅkhatādibhāvo ca na siyā,",
  "tika-s0304t0:567_8": "vutto ca so nibbānassa,",
  "tika-s0304t0:567_9": "tasmāssa paccetabbo parinipphannabhāvo.",
  "tika-s0304t0:567_10": "Yasmā ca sammutisaccārammaṇaṃ saṅkhatadhammārammaṇaṃ vā samucchedavasena kilese pajahituṃ na sakkoti,",
  "tika-s0304t0:567_11": "yato mahaggatañāṇaṃ vipassanāñāṇaṃ vā kilesavikkhambhanavasena tadaṅgavasena vā pajahati,",
  "tika-s0304t0:567_12": "tasmā ariyamaggañāṇassa sammutisaccasaṅkhatadhammārammaṇehi viparītasabhāvena ārammaṇena bhavitabbaṃ.",
  "tika-s0304t0:567_13": "Tathā hi taṃ samucchedavasena kilese pajahīti evaṃ parinipphannāsaṅkhatasabhāvaṃ nibbānanti niṭṭhamettha gantabbanti.",
  "tika-s0304t0:568_0": "Nibbānapañhasuttavaṇṇanā niṭṭhitā.",
  "tika-s0304t0:569_0": "3-15. Dhammavādīpañhasuttādivaṇṇanā",
  "tika-s0304t0:570_0": "316- 328.",
  "tika-s0304t0:570_1": "Pahāya gatattāti ariyamaggena jahitvā ñāṇagamanena gatattā.",
  "tika-s0304t0:570_2": "Suṭṭhu gatāti sammā gatā paṭipannāti sugatā.",
  "tika-s0304t0:570_3": "Parijānanatthanti tīhi pariññāhi parijānanatthaṃ.",
  "tika-s0304t0:570_4": "Dukkhasaṅkhātoti “dukkha”nti saṅkhātabbo viditabbo ca dukkhasabhāvo dhammo dukkhadukkhatā.",
  "tika-s0304t0:570_5": "Yasmā dukkhavedanāvinimuttasaṅkhatadhamme sukhavedanāya ca yathā idha saṅkhāradukkhatā vipariṇāmadukkhatāti dukkhapariyāyo niruppateva,",
  "tika-s0304t0:570_6": "tasmā dukkhasabhāvo dhammo ekena dukkhasaddena visesetvā vutto “dukkhadukkhatā”ti.",
  "tika-s0304t0:570_7": "Sesapadadvayeti saṅkhāradukkhatā vipariṇāmadukkhatāti etasmiṃ padadvaye.",
  "tika-s0304t0:570_8": "Saṅkhārabhāvena dukkhasabhāvo saṅkhāradukkhatā.",
  "tika-s0304t0:570_9": "Sukhassa vipariṇāmanena dukkhasabhāvo vipariṇāmadukkhatā.",
  "tika-s0304t0:571_0": "Dhammavādīpañhasuttādivaṇṇanā niṭṭhitā.",
  "tika-s0304t0:572_0": "16. Dukkarapañhasuttavaṇṇanā",
  "tika-s0304t0:573_0": "329.",
  "tika-s0304t0:573_1": "Pabbajjāyāti pabbajitapaṭipattiyaṃ.",
  "tika-s0304t0:573_2": "Dhammānudhammappaṭipanno bhikkhūti dhammānudhammaṃ paṭipajjamāno bhikkhu.",
  "tika-s0304t0:573_3": "Pātanti pāto.",
  "tika-s0304t0:573_4": "Nacirassanti khippameva.",
  "tika-s0304t0:573_5": "Tenāha “lahuyevā”ti.",
  "tika-s0304t0:574_0": "Dukkarapañhasuttavaṇṇanā niṭṭhitā.",
  "tika-s0304t0:575_0": "330- 331.",
  "tika-s0304t0:575_1": "Imināva nayenāti yo jambukhādakasaṃyutte atthanayo,",
  "tika-s0304t0:575_2": "imināva nayena.",
  "tika-s0304t0:575_3": "Iminā hi dve saṃyuttāni pāḷito atthato ca aññamaññaṃ sadisānevāti dasseti.",
  "tika-s0304t0:576_0": "1-8. Paṭhamajjhānapañhasuttādivaṇṇanā",
  "tika-s0304t0:577_0": "332- 339.",
  "tika-s0304t0:577_1": "Kāmasahagatesu saññāmanasikāresu upaṭṭhahantesu byāpādādisahagatāpi saññāmanasikārā yathāpaccayaṃ upaṭṭhahantiyevāti",
  "tika-s0304t0:577_2": "vuttaṃ “kāmasahagatāti pañcanīvaraṇasahagatā”ti.",
  "tika-s0304t0:577_3": "Nīvaraṇānañhettha nidassanamattametaṃ,",
  "tika-s0304t0:577_4": "yadidaṃ kāmaggahaṇaṃ.",
  "tika-s0304t0:577_5": "Pahīnāvasesā cettha nīvaraṇā veditabbā,",
  "tika-s0304t0:577_6": "tasmā pañcaggahaṇaṃ na kattabbaṃ.",
  "tika-s0304t0:577_7": "Tassāti mahāmoggallānattherassa santato upaṭṭhahiṃsu aciṇṇavasitāya.",
  "tika-s0304t0:577_8": "Tenāha “hānabhāgiyaṃ nāma ahosī”ti.",
  "tika-s0304t0:577_9": "Ārammaṇa…pe…",
  "tika-s0304t0:577_10": "sahagatanti vuttaṃ itaresaṃ abhāvato.",
  "tika-s0304t0:578_0": "Paṭhamajjhānapañhasuttādivaṇṇanā niṭṭhitā.",
  "tika-s0304t0:579_0": "9. Animittapañhasuttavaṇṇanā",
  "tika-s0304t0:580_0": "340.",
  "tika-s0304t0:580_1": "Vipassanāsamādhiṃyeva,",
  "tika-s0304t0:580_2": "na phalasamādhiṃ.",
  "tika-s0304t0:580_3": "Chejjakiccaṃ na nipphajjati avicchedavasena appavattanato.",
  "tika-s0304t0:580_4": "Nikantīti vipassanaṃ assādentī pavattataṇhā.",
  "tika-s0304t0:580_5": "Sādhetuṃ nāsakkhi upakkiliṭṭhattā.",
  "tika-s0304t0:580_6": "Nimittānusārīti niccasukhaattanimittānaṃ apūraṇato rāgadosamohanimittānipettha nimittāneva.",
  "tika-s0304t0:580_7": "Vuṭṭhāna…pe…",
  "tika-s0304t0:580_8": "samādhinti etena yāva maggo nādhigato,",
  "tika-s0304t0:580_9": "tāva vuṭṭhānagāminivipassanamanuyuñjantopi yathārahaṃ animittaṃ appaṇihitaṃ suññataṃ cetosamādhiṃ anuyutto viharatīti vattabbataṃ arahatīti dasseti.",
  "tika-s0304t0:580_10": "Vipassanāsampayuttanti vipassanāsaṅkhātañāṇasampayuttaṃ.",
  "tika-s0304t0:580_11": "Cetosamādhinti cittasīsena vipassanāsamādhimāha.",
  "tika-s0304t0:580_12": "Uparimaggaphalasamādhinti paṭhamamaggasamādhissa pageva adhigatattā.",
  "tika-s0304t0:581_0": "Animittapañhasuttavaṇṇanā niṭṭhitā.",
  "tika-s0304t0:582_0": "10-11. Sakkasuttādivaṇṇanā",
  "tika-s0304t0:583_0": "341- 342.",
  "tika-s0304t0:583_1": "Aveccappasādenāti vatthuttayaṃ yāthāvato ñatvā uppannapasādena,",
  "tika-s0304t0:583_2": "maggenāgatapasādenāti attho.",
  "tika-s0304t0:583_3": "So pana kenaci asaṃhāriyo asampavedhīti āha “acalappasādenā”ti.",
  "tika-s0304t0:583_4": "Abhibhavanti attano puññānubhāvena.",
  "tika-s0304t0:584_0": "Sakkasuttādivaṇṇanā niṭṭhitā.",
  "tika-s0304t0:585_0": "1. Saṃyojanasuttavaṇṇanā",
  "tika-s0304t0:586_0": "343. Bhogagāmanti bhoguppattigāmaṃ. Pavattatīti appaṭihataṃ hutvā pavattati paṭisambhidappattiyā.",
  "tika-s0304t0:587_0": "Saṃyojanasuttavaṇṇanā niṭṭhitā.",
  "tika-s0304t0:588_0": "2. Paṭhamaisidattasuttavaṇṇanā",
  "tika-s0304t0:589_0": "344.",
  "tika-s0304t0:589_1": "Avisāradattāti pañhaṃ byākātuṃ veyyattiyābhāvena asamatthattā.",
  "tika-s0304t0:589_2": "Upāsako theresu byākātuṃ asakkontesu sayaṃ byākātukāmo pucchati,",
  "tika-s0304t0:589_3": "na vihesādhippāyo.",
  "tika-s0304t0:589_4": "Paṭhamavacanena abyākaronte disvāva punappunaṃ pucchitaṃ viheso viya hotīti katvā vuttaṃ “vihesetī”ti.",
  "tika-s0304t0:590_0": "Paṭhamaisidattasuttavaṇṇanā niṭṭhitā.",
  "tika-s0304t0:591_0": "3. Dutiyaisidattasuttavaṇṇanā",
  "tika-s0304t0:592_0": "345.",
  "tika-s0304t0:592_1": "Avantiyāti avantiraṭṭhe,",
  "tika-s0304t0:592_2": "taṃ pana majjhimapadesato dakkhiṇadisāyaṃ.",
  "tika-s0304t0:592_3": "Tenāha “dakkhiṇāpathe”ti.",
  "tika-s0304t0:592_4": "Adhippāyenāti tassa vacanassa anumodanādhippāyena vadati,",
  "tika-s0304t0:592_5": "na pana tato kiñci gahetukāmatādhippāyena.",
  "tika-s0304t0:593_0": "Dutiyaisidattasuttavaṇṇanā niṭṭhitā.",
  "tika-s0304t0:594_0": "4. Mahakapāṭihāriyasuttavaṇṇanā",
  "tika-s0304t0:595_0": "346.",
  "tika-s0304t0:595_1": "Tesaṃ anujānantoti tesaṃ dāsakammakarānaṃ sesake yathāruci vicāraṇaṃ anujānanto.",
  "tika-s0304t0:595_2": "Kudhitanti balavatā sūriyasantāpena saṅkuthitaṃ.",
  "tika-s0304t0:595_3": "Tenāha “heṭṭhā”tiādi.",
  "tika-s0304t0:595_4": "Atitikhiṇanti ativiya tikkhadhātukaṃ.",
  "tika-s0304t0:595_5": "Asambhinnapadanti aññattha anāgatattā tipiṭake avomissakapadaṃ,",
  "tika-s0304t0:595_6": "idheva āgatapadanti attho.",
  "tika-s0304t0:595_7": "Paṭilīyamānenāti paṭikaṃsena visesanena vilīyamānena kāyena.",
  "tika-s0304t0:596_0": "Ettha cāti etasmiṃ adhiṭṭhāniddhikaraṇe.",
  "tika-s0304t0:596_1": "Abbhamaṇḍapaṃ katvāti samantato chādanavasena maṇḍapaṃ viya meghapaṭalaṃ uppādetvā.",
  "tika-s0304t0:596_2": "Devoti megho.",
  "tika-s0304t0:596_3": "Ekamekaṃ phusitakaṃ phusāyatu jālavinaddhaṃ viya vassatu.",
  "tika-s0304t0:596_4": "Evaṃ vuttappakārena nānāparikammaṃ nānādhiṭṭhānaṃ ekato parikammaṃ ekato adhiṭṭhānanti catukkamettha sambhavatīti dasseti “ettha cā”tiādinā.",
  "tika-s0304t0:596_5": "Yathā tathāti yathāvuttesu catūsu pakāresu yena vā tena vā pakārena karontassa.",
  "tika-s0304t0:596_6": "Kataparikammassāti “evaṃ vā evaṃ vā hotū”ti pavattitaparikammacittassa.",
  "tika-s0304t0:596_7": "“Parikammānantarenāti adhiṭṭhānacittuppādanatthaṃ samāpannapādakajjhānato vuṭṭhāya adhiṭṭhānacittassa",
  "tika-s0304t0:596_8": "ekāvajjanavīthiyaṃ pavattaparikammaṃ sandhāya vutta”nti vadanti.",
  "tika-s0304t0:597_0": "Mahakapāṭihāriyasuttavaṇṇanā niṭṭhitā.",
  "tika-s0304t0:598_0": "5. Paṭhamakāmabhūsuttavaṇṇanā",
  "tika-s0304t0:599_0": "347.",
  "tika-s0304t0:599_1": "Elaṃ vuccati doso,",
  "tika-s0304t0:599_2": "taṃ etassa natthīti nelaṃ,",
  "tika-s0304t0:599_3": "taṃ aṅgaṃ etassāti nelaṅgo,",
  "tika-s0304t0:599_4": "suvisuddhasīlaguṇo.",
  "tika-s0304t0:599_5": "Tenāha “nelaṅganti kho, bhante,",
  "tika-s0304t0:599_6": "sīlānametaṃ adhivacana”nti.",
  "tika-s0304t0:599_7": "Aṭṭhakathāyaṃ pana dosābhāvameva dassetuṃ “nelaṅgoti niddoso”ti vuttaṃ.",
  "tika-s0304t0:599_8": "Etaṃ bhikkhuṃ āgacchantanti mahākappinattheraṃ sandhāya vuttaṃ.",
  "tika-s0304t0:599_9": "Attano diṭṭhena kathesīti attano sabbaññutaññāṇena paccakkhato upalakkhitena atthena kathesi.",
  "tika-s0304t0:599_10": "Ayaṃ pana nayaggāhenāti ayaṃ pana gahapati asutvā kevalaṃ nayaggāhena āha.",
  "tika-s0304t0:600_0": "Paṭhamakāmabhūsuttavaṇṇanā niṭṭhitā.",
  "tika-s0304t0:601_0": "6. Dutiyakāmabhūsuttavaṇṇanā",
  "tika-s0304t0:602_0": "348.",
  "tika-s0304t0:602_1": "Nirodhaṃ valañjeti anāgāmibhāvato.",
  "tika-s0304t0:602_2": "Ime saṅkhārāti ime “kāyasaṅkhāro,",
  "tika-s0304t0:602_3": "vacīsaṅkhāro,",
  "tika-s0304t0:602_4": "cittasaṅkhāro”ti vuccamānā tayo saṅkhārā.",
  "tika-s0304t0:602_5": "Saddatopi,",
  "tika-s0304t0:602_6": "atthatopi aññamaññaṃ missā,",
  "tika-s0304t0:602_7": "tato eva āluḷitā ākulā,",
  "tika-s0304t0:602_8": "avibhūtā dubbibhāvanā,",
  "tika-s0304t0:602_9": "duddīpanā asaṅkarato dīpetuṃ dukkarā.",
  "tika-s0304t0:602_10": "Tathā hi kusalacetanā eva “kāyasaṅkhāro”tipi vuccati,",
  "tika-s0304t0:602_11": "“vacīsaṅkhāro”tipi,",
  "tika-s0304t0:602_12": "“cittasaṅkhāro”tipi.",
  "tika-s0304t0:602_13": "Assāsapassāsāpi katthaci “kāyasaṅkhāro”ti,",
  "tika-s0304t0:602_14": "vitakkavicārāpi “vacīsaṅkhāro”ti vuccanti,",
  "tika-s0304t0:602_15": "saññāvedanāpi “cittasaṅkhāro”ti vuccanti.",
  "tika-s0304t0:602_16": "Tena vuttaṃ “tathā hī”tiādi.",
  "tika-s0304t0:602_17": "Tattha ākaḍḍhitvā gahaṇaṃ ādānaṃ,",
  "tika-s0304t0:602_18": "sampattassa hatthe karaṇaṃ gahaṇaṃ,",
  "tika-s0304t0:602_19": "gahitassa vissajjanaṃ muñcanaṃ,",
  "tika-s0304t0:602_20": "phandanaṃ copanaṃ pāpetvā nipphādetvā.",
  "tika-s0304t0:602_21": "Hanusañcopananti kāyaviññattivasena pubbabhāge hanusañcopanaṃ katvā.",
  "tika-s0304t0:602_22": "Evañhi vacībhedakaraṇaṃ.",
  "tika-s0304t0:602_23": "Evaṃ imetiādi yathāvuttassa atthassa nigamanaṃ.",
  "tika-s0304t0:603_0": "Padatthaṃ pucchati itarasaṅkhārehi padatthato visesaṃ kathāpessāmīti.",
  "tika-s0304t0:603_1": "Kāyanissitāti ettha kāyanissitatā ca nesaṃ tabbhāvabhāvitāya veditabbā,",
  "tika-s0304t0:603_2": "na kāyassa nissayapaccayatāvasenāti dassento “kāye sati honti,",
  "tika-s0304t0:603_3": "asati na hontī”ti āha.",
  "tika-s0304t0:603_4": "Kāyoti cettha karajakāyo daṭṭhabbo.",
  "tika-s0304t0:603_5": "Cittanissitāti cittaṃ nissāya taṃ nissayapaccayabhūtaṃ labhitvā uppannā.",
  "tika-s0304t0:604_0": "“Samāpajjāmī”ti padassa samīpe vuccamānaṃ “samāpajjissa”nti padaṃ āsannānāgatakālavācī eva bhavituṃ yuttaṃ,",
  "tika-s0304t0:604_1": "na itaranti āha –",
  "tika-s0304t0:604_2": "“padadvayena nevasaññānāsaññāyatanasamāpattikālo kathito”ti.",
  "tika-s0304t0:604_3": "Tayidaṃ tassa tathā vattabbatāya vuttaṃ,",
  "tika-s0304t0:604_4": "na pana tassa tathā cittapavattisambhavato.",
  "tika-s0304t0:604_5": "Samāpannepi eseva nayo.",
  "tika-s0304t0:604_6": "Purimehīti “samāpajjissaṃ samāpajjāmī”ti dvīhi padehi.",
  "tika-s0304t0:604_7": "Pacchimenāti “samāpanno”ti padena.",
  "tika-s0304t0:605_0": "Bhāvitaṃ hoti uppāditaṃ hoti nirodhasamāpannatthāya.",
  "tika-s0304t0:605_1": "Anupubbasamāpattisamāpajjanasaṅkhātāya nirodhabhāvanāya taṃ cittaṃ bhāvitaṃ hoti.",
  "tika-s0304t0:605_2": "Tenāha “yaṃ ta”ntiādi.",
  "tika-s0304t0:605_3": "Dutiyajjhāneyevāti dutiyajjhānakkhaṇe nirujjhati.",
  "tika-s0304t0:605_4": "Tattha anuppajjanato anuppādanato heṭṭhā nirodhoti adhippeto.",
  "tika-s0304t0:605_5": "Catunnaṃ arūpakkhandhānaṃ tajjā parikammasiddhā yā appavatti,",
  "tika-s0304t0:605_6": "tattha “nirodhasamāpattisaññā”ti,",
  "tika-s0304t0:605_7": "yā nesaṃ tathā appavatti.",
  "tika-s0304t0:605_8": "Sā “antonirodhe nirujjhatī”ti vuttā.",
  "tika-s0304t0:606_0": "“Cittasaṅkhāro niruddho”ti vacanato tadaññesaṃ anirodhaṃ icchantānaṃ vādaṃ dassento “cittasaṅkhāro niruddhoti",
  "tika-s0304t0:606_1": "vacanato”tiādiṃ vatvā tattha atippasaṅgadassanamukhena taṃ vādaṃ nisedhetuṃ “te vattabbā”tiādimāha.",
  "tika-s0304t0:606_2": "Abhinivesaṃ akatvāti yathāgate byañjanamatte abhinivesaṃ akatvā.",
  "tika-s0304t0:606_3": "Ācariyānaṃ nayeti ācariyānaṃ paramparāgate dhammanaye dhammanettiyaṃ ṭhatvā.",
  "tika-s0304t0:607_0": "Kiriyamayapavattasminti parittabhūmakakusalākusaladhammapabandhe vattamāne.",
  "tika-s0304t0:607_1": "Tasmiñhi vattamāne kāyika- vācasika-",
  "tika-s0304t0:607_2": "kiriyasampavatti hoti, dassana-",
  "tika-s0304t0:607_3": "savanādivasena ārammaṇaggahaṇe pavattamāneti attho. Tenāha –",
  "tika-s0304t0:607_4": "“bahiddhārammaṇesu pasāde ghaṭṭentesū”ti.",
  "tika-s0304t0:607_5": "Makkhitāni viyāti puñchitāni viya honti ghaṭṭanāya vibādhitattā.",
  "tika-s0304t0:607_6": "Etenāyaṃ ghaṭṭanā pañcadvārikaviññāṇānaṃ vegasā uppajjanāya na ārammaṇanti dasseti.",
  "tika-s0304t0:607_7": "Tenevāha –",
  "tika-s0304t0:607_8": "“antonirodhe pañca pasādā ativiya virocantī”ti.",
  "tika-s0304t0:608_0": "Tato paraṃ sacittako bhavissāmīti idaṃ atthato āpannaṃ gahetvā vuttaṃ –",
  "tika-s0304t0:608_1": "“ettakaṃ kālaṃ acittako bhavissāmī”ti eteneva tassa atthassa siddhattā.",
  "tika-s0304t0:608_2": "Yaṃ evaṃ bhāvitanti ettha visuṃ cittassa bhāvanā nāma natthi,",
  "tika-s0304t0:608_3": "addhānaparicchedaṃ pana katvā nirodhasamāpattatthāya kātabbaparikammabhāvanāya eva tassa sijjhanato.",
  "tika-s0304t0:609_0": "Sā panesā nirodhakathā.",
  "tika-s0304t0:609_1": "Dvīhi balehīti samathavipassanābalehi.",
  "tika-s0304t0:609_2": "Tayo ca saṅkhārānanti tiṇṇaṃ kāyavacīcittasaṅkhārānaṃ paṭippassaddhiyā.",
  "tika-s0304t0:609_3": "Soḷasahi ñāṇacariyāhīti aniccānupassanādīnaṃ aṭṭhannaṃ anupassanāñāṇānaṃ,",
  "tika-s0304t0:609_4": "aṭṭhannañca maggaphalañāṇānaṃ vasena imāhi soḷasahi ñāṇappavattīhi.",
  "tika-s0304t0:609_5": "Navahi samādhicariyāhīti aṭṭha samāpattiyo aṭṭha samādhicariyā,",
  "tika-s0304t0:609_6": "tāsaṃ upacārasamādhi samādhibhāvasāmaññena ekā samādhicariyāti evaṃ navahi samādhicariyāhi.",
  "tika-s0304t0:609_7": "Vasībhāvatāpaññāti vasībhāvatāsaṅkhātā paññā.",
  "tika-s0304t0:609_8": "Sabbākārena visuddhimagge kathitā,",
  "tika-s0304t0:609_9": "te tāva ākārā tiṭṭhantu,",
  "tika-s0304t0:609_10": "sarūpamattassa panassa vattabbanti āha –",
  "tika-s0304t0:609_11": "“ko panāyaṃ nirodho nāmā”ti.",
  "tika-s0304t0:609_12": "Yadi khandhānaṃ appavatti,",
  "tika-s0304t0:609_13": "atha kimatthametaṃ jhānasukhādiṃ viya samāpajjantīti āha “saṅkhārāna”ntiādi.",
  "tika-s0304t0:610_0": "Phalasamāpatticittanti arahattaṃ anāgāmiphalacittaṃ.",
  "tika-s0304t0:610_1": "“Tato paraṃ bhavaṅgasamaye”ti vuttattā āha “kiṃ pana…pe…",
  "tika-s0304t0:610_2": "na samuṭṭhāpetī”ti.",
  "tika-s0304t0:610_3": "Samuṭṭhāpeti rūpasamuppādakattā.",
  "tika-s0304t0:610_4": "Imassāti nirodhaṃ samāpannabhikkhuno.",
  "tika-s0304t0:610_5": "Sā na samuṭṭhāpetīti sā catutthajjhānikā phalasamāpatti na samuṭṭhāpeti assāsapassāse.",
  "tika-s0304t0:610_6": "Phalasamāpattiyā catutthajjhānikabhāvo kathaṃ nicchitoti āha –",
  "tika-s0304t0:610_7": "“kiṃ vā etenā”tiādi.",
  "tika-s0304t0:610_8": "Vakkhamānākārenapi parihāro hotīti.",
  "tika-s0304t0:610_9": "Santasamāpattitoti nirodhasamāpattimeva sandhāya vadati.",
  "tika-s0304t0:610_10": "Abbohārikā honti atisukhumasabhāvattā,",
  "tika-s0304t0:610_11": "sañjīvattherassa pubbe samāpattikkhaṇe assāsapassāsā abbohārikabhāvaṃ gacchanti.",
  "tika-s0304t0:610_12": "Tena vuttaṃ “bhavaṅgasamayenevetaṃ kathita”nti.",
  "tika-s0304t0:611_0": "Kiriyamaya …pe…",
  "tika-s0304t0:611_1": "uppajjatīti kasmā vuttaṃ?",
  "tika-s0304t0:611_2": "Nanu bhavaṅguppattikālampi vitakkavicārā uppajjantevāti?",
  "tika-s0304t0:611_3": "Kiñcāpi uppajjanti,",
  "tika-s0304t0:611_4": "vacīsaṅkhāralakkhaṇappattā pana na hontīti imamatthaṃ dassetuṃ “kiṃ bhavaṅga”ntiādi vuttaṃ.",
  "tika-s0304t0:612_0": "Suññato phassotiādayo saguṇenapi ārammaṇenāti ārammaṇabhūtametaṃ.",
  "tika-s0304t0:612_1": "Suññatā nāma phalasamāpatti niccasukhaattasabhāvato suññattā.",
  "tika-s0304t0:612_2": "“Suññato phasso”ti vuttaṃ vuttanayena suññasabhāvattā.",
  "tika-s0304t0:612_3": "Animittā nāma phalasamāpatti rāganimittādīnaṃ abhāvato.",
  "tika-s0304t0:612_4": "Appaṇihitā nāma phalasamāpatti rāgapaṇidhiādīnamabhāvato.",
  "tika-s0304t0:612_5": "Sesaṃ vuttanayameva.",
  "tika-s0304t0:612_6": "Tenāha “animittappaṇihitesupi eseva nayo”ti.",
  "tika-s0304t0:612_7": "Rāganimittādīnanti ettha ādi-",
  "tika-s0304t0:612_8": "saddena saṅkhāranimittassapi saṅgaho daṭṭhabbo.",
  "tika-s0304t0:612_9": "Yadaggena phalasamāpattisamphasso suññato nāma,",
  "tika-s0304t0:612_10": "tadaggena phalasamāpattipi suññatā nāma,",
  "tika-s0304t0:612_11": "phassasīsena pana desanā āgatāti tathā vuttaṃ.",
  "tika-s0304t0:612_12": "Animittappaṇihitesupi eseva nayo.",
  "tika-s0304t0:613_0": "Āgamanaṃ ettha,",
  "tika-s0304t0:613_1": "etāyāti vā āgamanikā,",
  "tika-s0304t0:613_2": "sā eva āgamaniyā ka-",
  "tika-s0304t0:613_3": "kārassa ya-",
  "tika-s0304t0:613_4": "kāraṃ katvā.",
  "tika-s0304t0:613_5": "Vuṭṭhāti nimittato maggassa uppādanena.",
  "tika-s0304t0:613_6": "Animittā nāma niccanimittassa ugghāṭanato.",
  "tika-s0304t0:613_7": "Ettha ca vuṭṭhānameva pamāṇaṃ,",
  "tika-s0304t0:613_8": "na pariggahadassanāni.",
  "tika-s0304t0:613_9": "Appaṇihitā nāma sukhapaṇidhiyā paṭipakkhato.",
  "tika-s0304t0:613_10": "Suññatā nāma attadiṭṭhiyā ujupaṭipakkhattā sattasuññatāya sudiṭṭhattā.",
  "tika-s0304t0:613_11": "Maggo animitto nāma vipassanāgamanato.",
  "tika-s0304t0:613_12": "Phalaṃ animittaṃ nāma maggāgamanato.",
  "tika-s0304t0:613_13": "Vikappo āpajjeyya āgamanassa vavatthānassa abhāvena,",
  "tika-s0304t0:613_14": "vipassanāya animittādināmalābho avavatthitoti adhippāyo.",
  "tika-s0304t0:613_15": "Tena vuttaṃ “tasmā”tiādi.",
  "tika-s0304t0:613_16": "Yasmā pana sā maggavuṭṭhānakāle evarūpāpi hotīti tassa vasena maggaphalānaṃ viya phassassapi pavattirūpattā yathāvutto vikappo anavasaroti daṭṭhabbaṃ.",
  "tika-s0304t0:613_17": "Tayo phassā phusantīti puggalabhedavasena vuttaṃ.",
  "tika-s0304t0:613_18": "Na hi ekaṃyeva puggalaṃ etasmiṃ khaṇe tayo phassā phusanti.",
  "tika-s0304t0:613_19": "“Tividho phasso phusatī”ti vā bhavitabbaṃ.",
  "tika-s0304t0:613_20": "Yasmā pana “nirodhaphalasamāpattiyā vuṭṭhitassā”tiādi yassa yathāvuttā tayo eva phassā sambhavanti,",
  "tika-s0304t0:613_21": "tassa anavasesaggahaṇavaseneva vuttaṃ “tayo phassā phusantī”ti.",
  "tika-s0304t0:614_0": "Nibbānaṃ viveko nāma sabbasaṅkhāravivittabhāvato.",
  "tika-s0304t0:614_1": "Tasmiṃ viveke ekanteneva ninnapoṇattā eva hi te paṭippassaddhasabbussukkā uttamapurisā catunnaṃ khandhānaṃ",
  "tika-s0304t0:614_2": "appavattiṃ anavasesaggahaṇalakkhaṇaṃ nirodhasamāpattiṃ samāpajjantīti.",
  "tika-s0304t0:615_0": "Dutiyakāmabhūsuttavaṇṇanā niṭṭhitā.",
  "tika-s0304t0:616_0": "7. Godattasuttavaṇṇanā",
  "tika-s0304t0:617_0": "349.",
  "tika-s0304t0:617_1": "Nesanti appamāṇacetovimutti-",
  "tika-s0304t0:617_2": "ākiñcaññacetovimuttisaññitānaṃ jhānānaṃ.",
  "tika-s0304t0:617_3": "Atthopi nānāti ānetvā yojanā.",
  "tika-s0304t0:617_4": "Pharaṇaappamāṇatāya “appamāṇā cetovimuttī”ti laddhanāmaṃ brahmavihārajjhānanti āha “bhūmantarato”tiādi.",
  "tika-s0304t0:617_5": "Ākiñcaññā cetovimuttīti ākiñcaññāyatanajjhānanti āha “bhūmantarato”tiādi.",
  "tika-s0304t0:617_6": "Vipassanāti aniccānupassanā,",
  "tika-s0304t0:617_7": "sabbāpi vā.",
  "tika-s0304t0:617_8": "Pamāṇakaraṇo nāma yassa sayaṃ uppajjati,",
  "tika-s0304t0:617_9": "tassa guṇābhāvadassanavasena pamāṇakaraṇato.",
  "tika-s0304t0:618_0": "Pharaṇaappamāṇatāyāti pharaṇavasena appamāṇagocaratāya.",
  "tika-s0304t0:618_1": "Nibbānampi appamāṇameva pamāṇagocarānaṃ kilesānaṃ ārammaṇabhāvassapi anāgamanato.",
  "tika-s0304t0:618_2": "Khalanti khale pasāritasālisīsādibhaṇḍaṃ.",
  "tika-s0304t0:618_3": "Kiñcehīti maddassu.",
  "tika-s0304t0:618_4": "Tenāha “maddanaṭṭho”ti.",
  "tika-s0304t0:618_5": "Ārammaṇabhūtaṃ,",
  "tika-s0304t0:618_6": "palibuddhakaṃ vā natthi etassa kiñcananti akiñcanaṃ,",
  "tika-s0304t0:618_7": "akiñcanameva ākiñcaññaṃ.",
  "tika-s0304t0:619_0": "Rūpanimittassāti kasiṇarūpanimittassa.",
  "tika-s0304t0:619_1": "Na gahitāti sarūpato na gahitā,",
  "tika-s0304t0:619_2": "atthato pana gahitā eva. Tenāha –",
  "tika-s0304t0:619_3": "“sā suññā rāgenātiādivacanato sabbattha anupavitthāvā”ti.",
  "tika-s0304t0:620_0": "Nānāti saddavasena.",
  "tika-s0304t0:620_1": "Ekatthāti ārammaṇavasena ārammaṇabhāvena ekasabhāvā.",
  "tika-s0304t0:620_2": "Tenāha “appamāṇaṃ…pe…",
  "tika-s0304t0:620_3": "ekatthā”ti.",
  "tika-s0304t0:620_4": "Ārammaṇavasenāti ārammaṇassa vasena.",
  "tika-s0304t0:620_5": "Cattāro hi maggā,",
  "tika-s0304t0:620_6": "cattāri phalāni ārammaṇavasena nibbānapaviṭṭhatāya ekatthā ekārammaṇā.",
  "tika-s0304t0:620_7": "Aññasmiṃ pana ṭhāneti idaṃ visuṃ visuṃ gahetvā vuttaṃ appamāṇādi pariyāyavuttaṃ,",
  "tika-s0304t0:620_8": "nibbānaṃ ārabbha pavattanato.",
  "tika-s0304t0:620_9": "Tasmā “aññasmi”nti idaṃ tena tena pariyāyena tattha tattha āgatabhāvaṃ sandhāya vuttaṃ.",
  "tika-s0304t0:621_0": "Godattasuttavaṇṇanā niṭṭhitā.",
  "tika-s0304t0:622_0": "8. Nigaṇṭhanāṭaputtasuttavaṇṇanā",
  "tika-s0304t0:623_0": "350.",
  "tika-s0304t0:623_1": "Āgatāgamoti vācuggatapariyattidhammo.",
  "tika-s0304t0:623_2": "Viññātasāsanoti paṭividdhasatthusāsano.",
  "tika-s0304t0:623_3": "Tenāha “anāgāmī”tiādi.",
  "tika-s0304t0:623_4": "Naggabhogganti avasanabhāvena naggaṃ,",
  "tika-s0304t0:623_5": "kuṭilajjhāsayatāya bhoggaṃ,",
  "tika-s0304t0:623_6": "tato eva nissirikaṃ.",
  "tika-s0304t0:623_7": "Naggatāya hi so rūpena nissiriko,",
  "tika-s0304t0:623_8": "bhoggatāya cittena.",
  "tika-s0304t0:623_9": "Bhagavato saddhāyāti bhagavati saddhāya.",
  "tika-s0304t0:623_10": "Tasmiṃ saddahanā okappanā tassa saddhātipi vattabbataṃ labhati.",
  "tika-s0304t0:623_11": "Gacchāmīti āgacchāmi,",
  "tika-s0304t0:623_12": "bujjhāmīti attho.",
  "tika-s0304t0:623_13": "Etaṃ nigaṇṭhena pucchitamatthamāha.",
  "tika-s0304t0:624_0": "Kāyaṃ unnāmetvāti kāyaṃ abbhunnāmetvā.",
  "tika-s0304t0:624_1": "Kucchiṃ nīharitvāti piṭṭhiyā ninnamanena kucchiṃ purato nīharitvā.",
  "tika-s0304t0:624_2": "Gīvaṃ pasāraṇavasena paggayha paggahetvā sabbaṃ disaṃ pekkhamāno.",
  "tika-s0304t0:624_3": "Sabbamidaṃ nigaṇṭhassa pahaṭṭhākāradassanatthaṃ “idāni samaṇassa gotamassa upari vādaṃ āropetuṃ labbhatī”ti.",
  "tika-s0304t0:624_4": "Tenāha “vātaṃ vā so”tiādi.",
  "tika-s0304t0:624_5": "Sakāraṇāti yuttisahitā.",
  "tika-s0304t0:624_6": "Pañhamaggoti pañhasaṅkhāto vīmaṃsā,",
  "tika-s0304t0:624_7": "evaṃ bhavitabbanti citteneva parivīmaṃsā pañhā.",
  "tika-s0304t0:624_8": "Eko uddesoti ekaṃ uddisanaṃ atthassa saṃkhittavacanaṃ.",
  "tika-s0304t0:624_9": "Veyyākaraṇanti niddisanaṃ atthassa vicāretvā kathanaṃ.",
  "tika-s0304t0:624_10": "Evanti iminā nayena.",
  "tika-s0304t0:624_11": "Sabbatthāti sabbesu pañhuddesaveyyākaraṇesu attho vitthārato veditabbo.",
  "tika-s0304t0:625_0": "Nigaṇṭhanāṭaputtasuttavaṇṇanā niṭṭhitā.",
  "tika-s0304t0:626_0": "9. Acelakassapasuttavaṇṇanā",
  "tika-s0304t0:627_0": "351.",
  "tika-s0304t0:627_1": "Alaṃ samattho ariyabhāvāyāti alamariyo.",
  "tika-s0304t0:627_2": "Ñeyyajānanaṭṭhena ñāṇameva paccakkhato dassanaṭṭhena ñāṇadassanaṃ,",
  "tika-s0304t0:627_3": "soyeva atisayaṭṭhena ñāṇadassanaviseso.",
  "tika-s0304t0:627_4": "Pāvaḷā vuccati ānisadapadeso,",
  "tika-s0304t0:627_5": "taṃ pāvaḷaṃ rajoharaṇatthaṃ nipphoṭīyati etāyāti pāvaḷanipphoṭanā,",
  "tika-s0304t0:627_6": "morapiñchavatti.",
  "tika-s0304t0:628_0": "Acelakassapasuttavaṇṇanā niṭṭhitā.",
  "tika-s0304t0:629_0": "10. Gilānadassanasuttavaṇṇanā",
  "tika-s0304t0:630_0": "352.",
  "tika-s0304t0:630_1": "Mattarājā nāma eko bhummadevo bhūtādhipati surāpotalarukkhanivāsī.",
  "tika-s0304t0:630_2": "Tena vuttaṃ “mattarājakāle”ti.",
  "tika-s0304t0:630_3": "“Osadhitiṇavanappatīsū”ti vatvā te yathākkamaṃ dassento “harītakā…pe…",
  "tika-s0304t0:630_4": "rukkhesu cā”ti āha.",
  "tika-s0304t0:630_5": "Patthanāvasena cittaṃ ṭhapehi.",
  "tika-s0304t0:630_6": "Samijjhissatīti yathādhippāyaṃ samijjhissati.",
  "tika-s0304t0:630_7": "Tena hīti yasmā taṃ devāpi āsannamaraṇaṃ maññanti,",
  "tika-s0304t0:630_8": "tasmā sā varameva bhavissati,",
  "tika-s0304t0:630_9": "taṃ tumhākaṃ dīgharattaṃ hitāya sukhāya bhavissatīti adhippāyo.",
  "tika-s0304t0:631_0": "Gilānadassanasuttavaṇṇanā niṭṭhitā.",
  "tika-s0304t0:632_0": "1. Caṇḍasuttavaṇṇanā",
  "tika-s0304t0:633_0": "353.",
  "tika-s0304t0:633_1": "“Yena midhekacco caṇḍo caṇḍotveva saṅkhaṃ gacchatī”ti evaṃ pañhapucchanena dhammasaṅgāhakattherehi caṇḍoti gahitanāmo.",
  "tika-s0304t0:633_2": "Pākaṭaṃ karotīti dasseti attano caṇḍabhāvaṃ.",
  "tika-s0304t0:634_0": "Caṇḍasuttavaṇṇanā niṭṭhitā.",
  "tika-s0304t0:635_0": "2. Tālapuṭasuttavaṇṇanā",
  "tika-s0304t0:636_0": "354.",
  "tika-s0304t0:636_1": "Vāloti vuccati tālo,",
  "tika-s0304t0:636_2": "tassa tālapuṭaṃ nāma.",
  "tika-s0304t0:636_3": "Yathā āmalakīphalasamānakaṃ,",
  "tika-s0304t0:636_4": "so pana tālasadisamukhavaṇṇattā tālapuṭoti evaṃnāmako.",
  "tika-s0304t0:636_5": "Tenāha “tassa kirā”tiādi.",
  "tika-s0304t0:636_6": "Abhinīhārasampanno anekesu kappesu sambhatasāvakabodhisambhāro.",
  "tika-s0304t0:636_7": "Tathā hesa asītiyā mahāsāvakesu abbhantaro jāto.",
  "tika-s0304t0:636_8": "Sahassaṃ denti naccaṃ passitukāmā.",
  "tika-s0304t0:636_9": "Samajjavesanti nepaccavesaṃ.",
  "tika-s0304t0:636_10": "Kīḷaṃ katvāti naccakīḷitaṃ kīḷitvā,",
  "tika-s0304t0:636_11": "naccitvāti attho.",
  "tika-s0304t0:637_0": "Pubbe tathāpavattavuttantadassane saccena,",
  "tika-s0304t0:637_1": "tabbipariyāye alikena.",
  "tika-s0304t0:637_2": "Rāgapaccayāti rāguppattiyā kāraṇabhūtā.",
  "tika-s0304t0:637_3": "Mukhato…pe…",
  "tika-s0304t0:637_4": "dassanādayoti ādi-",
  "tika-s0304t0:637_5": "saddena mukhato aggijālanikkhamadassanādike saṅgaṇhāti.",
  "tika-s0304t0:637_6": "Aññe ca…pe…",
  "tika-s0304t0:637_7": "abhinayāti kāmassādasaṃyuttānaṃ siṅgārahassaabbhutarasānañceva “aññe cā”ti vuttasantabībhaccharasānañca dassanakā abhinayā.",
  "tika-s0304t0:637_8": "Dosapaccayāti dosuppattiyā kāraṇabhūtā.",
  "tika-s0304t0:637_9": "Hatthapādacchedādīti ādi-",
  "tika-s0304t0:637_10": "saddena saṅgahitānaṃ ruddavīrabhayānakarasānaṃ dassanakā abhinayā.",
  "tika-s0304t0:637_11": "Mohapaccayāti mohuppattiyā kāraṇabhūtā.",
  "tika-s0304t0:637_12": "Evamādayoti ādi-",
  "tika-s0304t0:637_13": "saddena saṅgahitānaṃ karuṇāsantabhayānakarasānaṃ dassanakā abhinayā.",
  "tika-s0304t0:637_14": "Te hi rase sandhāya pāḷiyaṃ “ye dhammā rajanīyā,",
  "tika-s0304t0:637_15": "ye dhammā dosanīyā,",
  "tika-s0304t0:637_16": "ye dhammā mohanīyā”ti ca vuttaṃ.",
  "tika-s0304t0:638_0": "Naṭavesaṃ gahetvāva paccanti kammasarikkhavipākavasena.",
  "tika-s0304t0:638_1": "Taṃ sandhāyāti taṃ yathāvuttaṃ niraye paccanaṃ sandhāya.",
  "tika-s0304t0:638_2": "Etaṃ “pahāso nāma nirayo,",
  "tika-s0304t0:638_3": "tattha upapajjatī”ti vuttaṃ.",
  "tika-s0304t0:638_4": "Yathā loke atthavisesavasena sakammakānipi padāni akammakāni bhavanti “vimuccati puriso”ti,",
  "tika-s0304t0:638_5": "evaṃ idha atthavisesavasena akammakaṃ sakammakaṃ katvā vuttaṃ – “nāhaṃ, bhante,",
  "tika-s0304t0:638_6": "etaṃ rodāmī”ti.",
  "tika-s0304t0:638_7": "Ko pana so atthaviseso?",
  "tika-s0304t0:638_8": "Asahanaṃ akkhamanaṃ,",
  "tika-s0304t0:638_9": "tasmā na rodāmi na sahāmi,",
  "tika-s0304t0:638_10": "na akkhamāmīti attho.",
  "tika-s0304t0:638_11": "Rodanakāraṇañhi asahanto tena abhibhūto rodati.",
  "tika-s0304t0:638_12": "Tamevassa sakammakabhāvassa kāraṇabhūtaṃ atthavisesaṃ “na assuvimocanamattenā”ti vuttaṃ. Mataṃ vā, amma,",
  "tika-s0304t0:638_13": "rodantīti etthāpi mataṃ rodanti,",
  "tika-s0304t0:638_14": "tassa maraṇaṃ na sahanti,",
  "tika-s0304t0:638_15": "nakkhamantīti pākaṭoyamatthoti.",
  "tika-s0304t0:639_0": "Tālapuṭasuttavaṇṇanā niṭṭhitā.",
  "tika-s0304t0:640_0": "3-5. Yodhājīvasuttādivaṇṇanā",
  "tika-s0304t0:641_0": "355- 357.",
  "tika-s0304t0:641_1": "Yujjhanaṃ yodho,",
  "tika-s0304t0:641_2": "so ājīvo etassāti yodhājīvo. Tenāha –",
  "tika-s0304t0:641_3": "“yuddhena jīvikaṃ kappanako”ti,",
  "tika-s0304t0:641_4": "ussāhaṃ vāyāmaṃ karotīti yujjhanavasena ussāhaṃ vāyāmaṃ karoti.",
  "tika-s0304t0:641_5": "Pariyāpādentīti maraṇapariyantikaṃ āpadaṃ pāpenti.",
  "tika-s0304t0:641_6": "Tenāha “maraṇaṃ paṭipajjāpentī”ti.",
  "tika-s0304t0:641_7": "Duṭṭhu ṭhapitanti duṭṭhākārena attano paresañca atthāvahabhāvaṃ na gataṃ paṭipannaṃ.",
  "tika-s0304t0:641_8": "Parehi saṅgāme jitā hatā ettha jāyantīti parajito nāma nirayo.",
  "tika-s0304t0:641_9": "Asidhanugadāyasaṅkucakkāni pañcāvudhāni.",
  "tika-s0304t0:641_10": "Taṃ sandhāyāti taṃ yodhājīvaṃ puggalaṃ sandhāya.",
  "tika-s0304t0:641_11": "Etaṃ “yo so”tiādi vuttaṃ.",
  "tika-s0304t0:641_12": "Catutthapañcamesūti hatthārohaassārohasuttesu.",
  "tika-s0304t0:641_13": "Eseva nayoti eso tatiye vutto eva atthato visesābhāvato.",
  "tika-s0304t0:642_0": "Yodhājīvasuttādivaṇṇanā niṭṭhitā.",
  "tika-s0304t0:643_0": "6. Asibandhakaputtasuttavaṇṇanā",
  "tika-s0304t0:644_0": "358.",
  "tika-s0304t0:644_1": "Pacchābhūmivāsinoti aparadesavāsino.",
  "tika-s0304t0:644_2": "Udakasuddhikabhāvajānanatthāyāti attano udakasuddhikabhāvaṃ jānanatthañceva lokassa ca udakena suddhi hotīti imassa atthassa jānanatthañca.",
  "tika-s0304t0:644_3": "Upari yāpentīti upari brahmalokaṃ yāpenti.",
  "tika-s0304t0:644_4": "Sammā ñāpentīti sammā ujukaṃyeva saggaṃ lokaṃ gamenti. Tenāha –",
  "tika-s0304t0:644_5": "“saggaṃ nāma okkāmentī”ti,",
  "tika-s0304t0:644_6": "avakkāmenti ogāhāpentīti attho.",
  "tika-s0304t0:644_7": "Anuparigaccheyyāti anuparito gaccheyya.",
  "tika-s0304t0:645_0": "Asibandhakaputtasuttavaṇṇanā niṭṭhitā.",
  "tika-s0304t0:646_0": "7. Khettūpamasuttavaṇṇanā",
  "tika-s0304t0:647_0": "359.",
  "tika-s0304t0:647_1": "Thaddhanti kathinaṃ lūkhaṃ.",
  "tika-s0304t0:647_2": "Ūsaranti ūsajātaṃ.",
  "tika-s0304t0:647_3": "Catūhipi oghehi anabhibhavanīyatāya ahaṃ dīpo.",
  "tika-s0304t0:647_4": "Sabbaparissayehi anabhibhavanīyatāya ahaṃ leṇo.",
  "tika-s0304t0:647_5": "Sabbadukkhaparittāsanato tāyanaṭṭhena ahaṃ tāṇaṃ.",
  "tika-s0304t0:647_6": "Sabbabhayahiṃsanato ahaṃ saraṇanti yojetabbaṃ.",
  "tika-s0304t0:648_0": "Udakamaṇikoti mahantaṃ udakabhājanaṃ.",
  "tika-s0304t0:648_1": "Bahi vissandanavasena udakaṃ na haratīti ahārī,",
  "tika-s0304t0:648_2": "parito na paggharatīti aparihārī.",
  "tika-s0304t0:648_3": "Sakkaccameva desenti saddhammagāravassa sabbasattesu mahākaruṇāya ca buddhānaṃ samānarasattā.",
  "tika-s0304t0:648_4": "Catasso pana parisā satthugāravena attano ca saddhāsampannatāya saddahitvā okappetvā suṇanti,",
  "tika-s0304t0:648_5": "tasmā tā desanāphalena yujjanti.",
  "tika-s0304t0:648_6": "Kiccasiddhiyā satthu desanā tattha sakkaccadesanā nāma jātā.",
  "tika-s0304t0:649_0": "Khettūpamasuttavaṇṇanā niṭṭhitā.",
  "tika-s0304t0:650_0": "8. Saṅkhadhamasuttavaṇṇanā",
  "tika-s0304t0:651_0": "360.",
  "tika-s0304t0:651_1": "“Yo koci puriso pāṇātipātī musāvādī,",
  "tika-s0304t0:651_2": "sabbo so āpāyiko”ti vatvā puna “yaṃbahulaṃ yaṃbahulaṃ karoti,",
  "tika-s0304t0:651_3": "tena duggatiṃ gacchatī”ti vadanto attanāva attano vādaṃ bhindati.",
  "tika-s0304t0:651_4": "Evaṃ santeti yadi bahuso katena pāpakammena āpāyiko,",
  "tika-s0304t0:651_5": "“yo koci pāṇamatipātetī”tiādivacanaṃ micchāti.",
  "tika-s0304t0:651_6": "Cattāri padānīti “yo koci pāṇamatipātetī”tiādinā nayena vuttā cattāro atthakoṭṭhāsā.",
  "tika-s0304t0:651_7": "Diṭṭhiyā paccayā honti “atthi kho pana mayā”tiādinā ayoniso ummujjantassa.",
  "tika-s0304t0:651_8": "Balasampannoti samattho.",
  "tika-s0304t0:651_9": "Saṅkhadhamakoti saṅkhassa dhamanakicce cheko.",
  "tika-s0304t0:651_10": "Adukkhenāti sukhena.",
  "tika-s0304t0:651_11": "Upacāropi appanāpi vaṭṭati ubhinnaṃ sāmaññavacanabhāvato.",
  "tika-s0304t0:651_12": "Appamāṇakatabhāvo labbhateva.",
  "tika-s0304t0:651_13": "Tathā hi taṃ kilesānaṃ vikkhambhanasamatthatāya dīghasantānatāya vipulaphalatāya ca “mahaggata”nti vuccati.",
  "tika-s0304t0:652_0": "Na ohīyatīti yasmiṃ santāne kāmāvacarakammaṃ,",
  "tika-s0304t0:652_1": "mahaggatakammañca katūpacitaṃ vipākadāne laddhāvasaraṃ hutvā ṭhitaṃ,",
  "tika-s0304t0:652_2": "tesu kāmāvacarakammaṃ itaraṃ nīharitvā sayaṃ tattha ohīyitvā attano vipākaṃ dātuṃ na sakkoti,",
  "tika-s0304t0:652_3": "mahaggatakammameva pana itaraṃ paṭibāhitvā attano vipākaṃ dātuṃ sakkoti garubhāvato.",
  "tika-s0304t0:652_4": "Tenāha “taṃ kāmāvacarakamma”ntiādi.",
  "tika-s0304t0:652_5": "Kilesavasenāti pāpakammassa mūlabhūtakilesavasena.",
  "tika-s0304t0:652_6": "Pāṇātipātādayo hi dosamohalobhādimūlakilesasamuṭṭhānā.",
  "tika-s0304t0:652_7": "Kilesavasenāti vā kammakilesavasena.",
  "tika-s0304t0:652_8": "Vuttañhetaṃ –",
  "tika-s0304t0:652_9": "“pāṇātipāto kho,",
  "tika-s0304t0:652_10": "gahapatiputta,",
  "tika-s0304t0:652_11": "kammakileso”tiādi.",
  "tika-s0304t0:652_12": "Yathānusandhināva gatanti yathānusandhisaṅkhātaanusandhinā osānaṃ gataṃ saṃkilesasammukhena uṭṭhitāya vodānadhammavasena niṭṭhāpitattā.",
  "tika-s0304t0:653_0": "Saṅkhadhamasuttavaṇṇanā niṭṭhitā.",
  "tika-s0304t0:654_0": "9. Kulasuttavaṇṇanā",
  "tika-s0304t0:655_0": "361.",
  "tika-s0304t0:655_1": "Evaṃ pavattaīhitikāti evaṃ dvidhā pavattaīhitikā.",
  "tika-s0304t0:655_2": "Dvīhitikā dukkarajīvikapayogā.",
  "tika-s0304t0:655_3": "Salākamattaṃ vuttaṃ etthāti salākā vuttā,",
  "tika-s0304t0:655_4": "purimapade uttarapadalopo.",
  "tika-s0304t0:655_5": "Ubhatokoṭikanti yadi “kulānudayaṃ na vaṇṇemī”ti vadati,",
  "tika-s0304t0:655_6": "“bhūtā nikkaruṇā samaṇa tumhe”ti vādaṃ āropehi.",
  "tika-s0304t0:655_7": "Atha sabbadāpi “kulānudayaṃ vaṇṇemī”ti vadati.",
  "tika-s0304t0:655_8": "Evaṃ sante “kasmā evaṃ dubbhikkhe kāle mahatiyā parisāya parivuto janapadacārikaṃ carantā kulūpacchedāya",
  "tika-s0304t0:655_9": "paṭipajjathā”ti evaṃ ubhatokoṭikaṃ vādaṃ āropehīti gāmaṇiṃ uyyojesi.",
  "tika-s0304t0:656_0": "Dve anteti ubho koṭiyo.",
  "tika-s0304t0:656_1": "Bahi nīharitunti na vaṇṇemi vaṇṇemīti dve ante mocento taṃ pucchitamatthaṃ bahi nīharati nāma.",
  "tika-s0304t0:656_2": "Tattha dosaṃ datvā codento taṃ apucchaṃ karonto gilitvā viya anto paveseti nāma.",
  "tika-s0304t0:657_0": "Ito so gāmaṇītiādi attano bhikkhūnaṃ aññesañca atthakāmānaṃ bhikkhappadānena aniṭṭhappattiabhāvadassanatthaṃ āraddhaṃ.",
  "tika-s0304t0:657_1": "Dānena sambhūtānīti dānamayena puññakiriyavatthunā sammadeva bhūtiṃ vaḍḍhiṃ pattāni.",
  "tika-s0304t0:657_2": "Saccena ariyavohārena sammadeva bhūtāni uppannāni saccasambhūtānīti āha “saccaṃ nāma saccavāditā”ti.",
  "tika-s0304t0:657_3": "Sesasīlanti aṭṭhavidhaariyavohārato aññasīlaṃ.",
  "tika-s0304t0:657_4": "Nihitanti tasmiṃ kule pubbapurisehi nidhānabhāvena nihitaṃ.",
  "tika-s0304t0:657_5": "Duppayuttāti kasivāṇijjādivasena duṭṭhu payuttā kammantā.",
  "tika-s0304t0:657_6": "Vipajjantīti nassanti.",
  "tika-s0304t0:657_7": "Kulaṅgāroti kulassa aṅgārasadiso vināsakapuggalo.",
  "tika-s0304t0:657_8": "Aniccatāti maraṇaṃ.",
  "tika-s0304t0:657_9": "Tasmiṃ kule padhānapurisānaṃ bhogānaṃ vā sabbaso vināso.",
  "tika-s0304t0:657_10": "Tenāha “hutvā abhāvo”tiādi.",
  "tika-s0304t0:658_0": "Kulasuttavaṇṇanā niṭṭhitā.",
  "tika-s0304t0:659_0": "10. Maṇicūḷakasuttavaṇṇanā",
  "tika-s0304t0:660_0": "362.",
  "tika-s0304t0:660_1": "Taṃ parisanti taṃ rājantepure nisinnaṃ rājaparisaṃ.",
  "tika-s0304t0:660_2": "Nayaggāheti kutocipi asutvā kevalaṃ attano eva matiyā nayaggahaṇe ṭhatvā.",
  "tika-s0304t0:661_0": "Kāretuṃ vaṭṭati sati sambhave paṭisaṅkhārassa,",
  "tika-s0304t0:661_1": "senāsanavināso na ajjhupekkhitabboti adhippāyo.",
  "tika-s0304t0:661_2": "Attano ettha kiccāvasāne yaṃ gihīnaṃyeva santakaṃ tāvakālikaṃ,",
  "tika-s0304t0:661_3": "taṃ gihivikatanti āha “gihivikataṃ katvā”ti.",
  "tika-s0304t0:661_4": "Na vadāmi pabbajjitāsāruppato.",
  "tika-s0304t0:662_0": "Maṇicūḷakasuttavaṇṇanā niṭṭhitā.",
  "tika-s0304t0:663_0": "11. Bhadrakasuttavaṇṇanā",
  "tika-s0304t0:664_0": "363.",
  "tika-s0304t0:664_1": "Evaṃnāmaketi mallā nāma jānapadino rājakumārā,",
  "tika-s0304t0:664_2": "nesaṃ nivāsatāya “mallā”icceva bahuvacanavasena laddhanāmattā evaṃnāmake janapade.",
  "tika-s0304t0:664_3": "Natthi etassa pattiyā kālantarasaññito kāloti akālo,",
  "tika-s0304t0:664_4": "so eva akāliko. Tenāha –",
  "tika-s0304t0:664_5": "“kālaṃ anatikkamitvā pattenā”ti.",
  "tika-s0304t0:664_6": "So pana “yaṃkiñci dukkhaṃ uppajjamānaṃ uppajjati,",
  "tika-s0304t0:664_7": "sabbaṃ taṃ chandamūlaka”nti evaṃ vutto dukkhassa chandamūlabhāvo,",
  "tika-s0304t0:664_8": "evaṃ chandamūlakassa dukkhassa kathitattā “imasmiṃ sutte vaṭṭadukkhaṃ kathita”nti vuttaṃ.",
  "tika-s0304t0:665_0": "Bhadrakasuttavaṇṇanā niṭṭhitā.",
  "tika-s0304t0:666_0": "12. Rāsiyasuttavaṇṇanā",
  "tika-s0304t0:667_0": "364.",
  "tika-s0304t0:667_1": "Rāsiṃ katvā mārapāsavasena,",
  "tika-s0304t0:667_2": "tatrāpi antarabhedena vibhajitvā pucchitabbapañhe ekato rāsiṃ katvā.",
  "tika-s0304t0:667_3": "Tapanaṃ attaparitāpanaṃ tapo,",
  "tika-s0304t0:667_4": "so etassa atthīti tapassī,",
  "tika-s0304t0:667_5": "taṃ tapassiṃ.",
  "tika-s0304t0:667_6": "So pana taṃ tapaṃ nissāya ṭhito nāma hotīti vuttaṃ “tapanissitaka”nti.",
  "tika-s0304t0:667_7": "So pana anekākārabhedena lūkhaṃ pharusaṃ jīvanasīlattā lūkhajīvī nāma.",
  "tika-s0304t0:667_8": "Tenāha “lūkhajīvika”nti.",
  "tika-s0304t0:667_9": "Majjhimāya paṭipattiyā uppathabhāvena avaniyā gandhabbāti antā,",
  "tika-s0304t0:667_10": "tato eva lāmakattā antā.",
  "tika-s0304t0:667_11": "Lāmakampi “anto”ti vuccati “antamidaṃ,",
  "tika-s0304t0:667_12": "bhikkhave,",
  "tika-s0304t0:667_13": "jīvikānaṃ,",
  "tika-s0304t0:667_14": "eko anto”ti evamādīsu.",
  "tika-s0304t0:667_15": "Aṭṭhakathāyaṃ pana aññamaññaādhārabhāvaṃ urīkatvā “koṭṭhāsā”ti vuttaṃ.",
  "tika-s0304t0:667_16": "Hīno gāmoti pāḷi. Gāma-",
  "tika-s0304t0:667_17": "saddo hīnapariyāyoti adhippāyenāha “gāmmo”ti.",
  "tika-s0304t0:667_18": "Gāme bhavoti gāmmo. Gāma-",
  "tika-s0304t0:667_19": "saddo cettha gāmavāsivisayo “gāmo āgato”tiādīsu viya.",
  "tika-s0304t0:667_20": "Aṭṭhakathāyaṃ pana “gāmavāsīnaṃ dhammo”ti vuttaṃ,",
  "tika-s0304t0:667_21": "tesaṃ cārittanti attho. Atta-",
  "tika-s0304t0:667_22": "saddo idha sarīrapariyāyo “attantapo”tiādīsu viyāti āha “sarīradukkhakaraṇanti attho”ti.",
  "tika-s0304t0:668_0": "Etthāti etasmiṃ tapanissitagarahitabbapade kasmā antadvayamajjhimapaṭipadāgahaṇaṃ?",
  "tika-s0304t0:668_1": "Attakilamathānuyogo tāva gayhatu idamatthitāyāti adhippāyo.",
  "tika-s0304t0:668_2": "Kāmabhogītapanissitakanijjaravatthūnaṃ dassane yathādhippetassa atthassa vibhajitvā kathanaṃ sambhavatīti te dassetvā adhippetattho kathito.",
  "tika-s0304t0:669_0": "Tamatthanti yo “kāmabhogītapanissitakesu garahitabbeyeva garahati,",
  "tika-s0304t0:669_1": "pasaṃsitabbeyeva ca pasaṃsatī”ti vutto attho,",
  "tika-s0304t0:669_2": "tamatthaṃ pakāsento.",
  "tika-s0304t0:669_3": "Sāhasikakammenāti ayuttena kammena.",
  "tika-s0304t0:669_4": "Dhammena ca adhammena cāti dhammikena adhammikena ca.",
  "tika-s0304t0:669_5": "Ayoniso pavattaṃ bāhirakaṃ sandhāya codako “katha”ntiādimāha.",
  "tika-s0304t0:669_6": "Itaro nayidaṃ tādisaṃ attaparitāpanaṃ adhippetaṃ,",
  "tika-s0304t0:669_7": "atha kho yoniso pavattaṃ sāsanikamevāti dassento “caturaṅgavīriyavasena cā”ti āha.",
  "tika-s0304t0:669_8": "Tattha “kāmaṃ taco ca nhāru ca aṭṭhi ca avasissatū”tiādinā nayena vuttā sarīrenirapekkhavipassanāya ussukkāpanavasena",
  "tika-s0304t0:669_9": "pavattā vīriyabhāvanā “caturaṅgavīriyavasenā”ti vuttā.",
  "tika-s0304t0:669_10": "Tathā abbhokāsikanesajjikatapādinissitāva kilesanimmathanayogyā vīriyabhāvanā “dhutaṅgavasena cā”ti vuttāti.",
  "tika-s0304t0:669_11": "Ariyamaggena nissesakilesānaṃ pajahanā nijjarā.",
  "tika-s0304t0:669_12": "Sā ca attapaccakkhatāya sandiṭṭhikā tiṇṇaṃ mūlakilesānaṃ pajahanena “tisso”ti ca vuttā.",
  "tika-s0304t0:669_13": "Tenāha “ekopī”tiādi.",
  "tika-s0304t0:670_0": "Rāsiyasuttavaṇṇanā niṭṭhitā.",
  "tika-s0304t0:671_0": "13. Pāṭaliyasuttavaṇṇanā",
  "tika-s0304t0:672_0": "365.",
  "tika-s0304t0:672_1": "“Māyañcāhaṃ pajānāmī”ti vacanaṃ kāmaṃ tesaṃ māyāvībhāvadassanaparaṃ,",
  "tika-s0304t0:672_2": "bhagavato pana māyāsāṭheyyādikassa sabbassa pāpadhammassa bodhimūle eva setughāto,",
  "tika-s0304t0:672_3": "tasmā sabbaso pahīnamāyo,",
  "tika-s0304t0:672_4": "sabbaññutāya māyaṃ aññe ca ñeyye sabbaso jānāti.",
  "tika-s0304t0:672_5": "Tena vuttaṃ “māyañcāhaṃ, gāmaṇi,",
  "tika-s0304t0:672_6": "pajānāmī”tiādi.",
  "tika-s0304t0:672_7": "Māyañca pajānāmīti na kevalamahaṃ māyaṃ eva jānāmi,",
  "tika-s0304t0:672_8": "atha kho aññampi idañcidañca jānāmīti.",
  "tika-s0304t0:673_0": "Itthikāmehīti itthīhi ceva tadaññakāmehi ca.",
  "tika-s0304t0:673_1": "Ekasmiṃ ṭhāneti ekasmiṃ padese.",
  "tika-s0304t0:673_2": "Ekekasseva āgantukassa gahaṭṭhassa vā pabbajitassa vā.",
  "tika-s0304t0:673_3": "Sattianurūpenāti vibhavasattianurūpena.",
  "tika-s0304t0:673_4": "Balānurūpenāti parivārabalānurūpena.",
  "tika-s0304t0:673_5": "Sattianurūpenāti vā saddhāsattianurūpena.",
  "tika-s0304t0:673_6": "Balānurūpenāti vibhavabalānurūpena.",
  "tika-s0304t0:673_7": "Dhammesu samādhi dasakusaladhammesu samādhānaṃ.",
  "tika-s0304t0:673_8": "Aggahitacittatā pariyuṭṭhakāritā.",
  "tika-s0304t0:673_9": "Tena lokiyasīlavisuddhi diṭṭhivisuddhi ca vuttā.",
  "tika-s0304t0:673_10": "Tathā cāha –",
  "tika-s0304t0:673_11": "“ko cādi kusalānaṃ dhammānaṃ,",
  "tika-s0304t0:673_12": "sīlañca suvisuddhaṃ diṭṭhi ca ujukā”ti.",
  "tika-s0304t0:673_13": "Tattha patiṭṭhitassa upari kattabbaṃ dassetuṃ “dhammasamādhismiṃ ṭhito”tiādi vuttaṃ.",
  "tika-s0304t0:673_14": "Ayaṃ paṭipadāti tassa kammaphalavādino satthu vacanaṃ sabbesañca ayaṃ mayhaṃ sīlasaṃvarabrahmavihārabhāvanāsaṅkhātāpaṭipadā",
  "tika-s0304t0:673_15": "anaparādhakatāya eva saṃvattati.",
  "tika-s0304t0:673_16": "Jayaggāhoti ubhayathāpi mayhaṃ kāci jāni natthi.",
  "tika-s0304t0:674_0": "Pañca dhammā dhammasamādhi nāma,",
  "tika-s0304t0:674_1": "vipassanāmaggaphaladhammamattaṃ vā.",
  "tika-s0304t0:674_2": "Tatiyavikappe sīlādivisuddhiyā saddhiṃ brahmavihārā yathāvuttatividhadhammāvahattā eva dhammasamādhi nāma.",
  "tika-s0304t0:674_3": "Pūrentassa uppannā cittekaggatāti vuttakhaṇikacittekaggatā.",
  "tika-s0304t0:674_4": "Sāpi cittassa samādhānato “cittasamādhī”ti vuttā,",
  "tika-s0304t0:674_5": "tassa paṭipakkhaṃ vikkhambhantī samucchindantī ca hutvā pavattā yathāvuttasamādhi eva visesena cittasamādhi nāma.",
  "tika-s0304t0:675_0": "Pāṭaliyasuttavaṇṇanā niṭṭhitā.",
  "tika-s0304t0:676_0": "1. Paṭhamavaggo",
  "tika-s0304t0:677_0": "1-11. Kāyagatāsatisuttādivaṇṇanā",
  "tika-s0304t0:678_0": "366- 376.",
  "tika-s0304t0:678_1": "Asaṅkhatanti na saṅkhataṃ hetupaccayeti.",
  "tika-s0304t0:678_2": "Tenāha “akata”nti.",
  "tika-s0304t0:678_3": "Hitaṃ esantenāti mettāyantena.",
  "tika-s0304t0:678_4": "Anukampamānenāti karuṇāyantena.",
  "tika-s0304t0:678_5": "Upādāyāti ādiyitvāti ayamatthotiāha “cittena pariggahetvā”ti.",
  "tika-s0304t0:678_6": "Aviparītadhammadesanāti aviparītadhammassa desanā,",
  "tika-s0304t0:678_7": "paṭipattimpi sāvakā viya garuko bhagavā.",
  "tika-s0304t0:678_8": "Dāyajjaṃ attano adhiṭṭhitaṃ niyyāteti.",
  "tika-s0304t0:679_0": "Bhikkhāsampattikālādīnaṃ sattannaṃ sappāyānaṃ sampattiyā labbhanakāle.",
  "tika-s0304t0:679_1": "Vipattikāle pana ettha vuttavipariyāyena attho veditabbo.",
  "tika-s0304t0:679_2": "Bhāriyanti dukkhabahulatāya dāruṇaṃ.",
  "tika-s0304t0:679_3": "Amhākaṃ santikā laddhabbā.",
  "tika-s0304t0:679_4": "Tumhākaṃ anusāsanīti tumhākaṃ dātabbā anusāsanī.",
  "tika-s0304t0:680_0": "Kāyagatāsatisuttādivaṇṇanā niṭṭhitā.",
  "tika-s0304t0:681_0": "2. Dutiyavaggo",
  "tika-s0304t0:682_0": "23-33. Asaṅkhatasuttādivaṇṇanā",
  "tika-s0304t0:683_0": "377- 409.",
  "tika-s0304t0:683_1": "Tattha ca natthi ettha taṇhāsaṅkhātaṃ nataṃ,",
  "tika-s0304t0:683_2": "natthi etasmiṃ vā adhigate puggalabhāvoti anataṃ.",
  "tika-s0304t0:683_3": "Anāsavanti etthāpi eseva nayo.",
  "tika-s0304t0:683_4": "Saccadhammatāya saccaṃ.",
  "tika-s0304t0:683_5": "Vaṭṭadukkhato pārametīti pāraṃ.",
  "tika-s0304t0:683_6": "Saṇhaṭṭhenāti sukhumaṭṭhena nipuṇaṃ.",
  "tika-s0304t0:683_7": "Tato eva duddasatāya.",
  "tika-s0304t0:683_8": "Ajajjaraṃ niccasabhāvattā.",
  "tika-s0304t0:683_9": "Natthi etassa nidassananti vā anidassanaṃ.",
  "tika-s0304t0:683_10": "Etasmiṃ adhigate natthi saṃsāre.",
  "tika-s0304t0:683_11": "Papañcanti vā nippapañcaṃ.",
  "tika-s0304t0:684_0": "Etasmiṃ adhigate puggalassa maraṇaṃ natthīti vā amataṃ.",
  "tika-s0304t0:684_1": "Atappakaṭṭhena vā paṇītaṃ.",
  "tika-s0304t0:684_2": "Sukhahetutāya vā sivaṃ.",
  "tika-s0304t0:684_3": "Taṇhā khīyanti etthāti taṇhakkhayaṃ.",
  "tika-s0304t0:685_0": "Aññassa tādisassa abhāvato vimhāpanīyatāya abhūtamevāti.",
  "tika-s0304t0:685_1": "Kutoci paccayato anibbattameva hutvā bhūtaṃ vijjamānaṃ.",
  "tika-s0304t0:685_2": "Tenāha “ajātaṃ hutvā atthī”ti.",
  "tika-s0304t0:685_3": "Natthi ettha dukkhanti niddukkhaṃ,",
  "tika-s0304t0:685_4": "tassa bhāvo niddukkhattaṃ.",
  "tika-s0304t0:685_5": "Tasmā anītikaṃ ītirahitaṃ.",
  "tika-s0304t0:685_6": "Vānaṃ vuccati taṇhā,",
  "tika-s0304t0:685_7": "tadabhāvena nibbānaṃ.",
  "tika-s0304t0:685_8": "Byābajjhaṃ vuccati dukkhaṃ,",
  "tika-s0304t0:685_9": "tadabhāvena abyābajjhaṃ.",
  "tika-s0304t0:685_10": "Paramatthato saccato suddhibhāvena.",
  "tika-s0304t0:685_11": "Kāmā eva puthujjanehi allīyitabbato ālayā.",
  "tika-s0304t0:685_12": "Esa nayo sesesupi.",
  "tika-s0304t0:685_13": "Patiṭṭhaṭṭhenāti patiṭṭhābhāvena vaṭṭadukkhato muccitukāmānaṃ dīpasadisaṃ oghehi anajjhottharaṇīyattā.",
  "tika-s0304t0:685_14": "Allīyitabbayuttaṭṭhenāti allīyituṃ arahabhāvato.",
  "tika-s0304t0:685_15": "Tāyanaṭṭhenāti saparatāyanaṭṭhena.",
  "tika-s0304t0:685_16": "Bhayasaraṇaṭṭhenāti bhayassa hiṃsanaṭṭhena.",
  "tika-s0304t0:685_17": "Seṭṭhaṃ uttamaṃ.",
  "tika-s0304t0:685_18": "Gatīti gandhabbaṭṭhānaṃ.",
  "tika-s0304t0:686_0": "Asaṅkhatasuttādivaṇṇanā niṭṭhitā.",
  "tika-s0304t0:687_0": "1. Khemāsuttavaṇṇanā",
  "tika-s0304t0:688_0": "410.",
  "tika-s0304t0:688_1": "Bimbisārassa upāsikāti bimbisārassa orodhabhūtā upāsikā.",
  "tika-s0304t0:688_2": "Paṇḍiccaṃ sikkhitabhāvena.",
  "tika-s0304t0:688_3": "Veyyattiyaṃ visāradabhāvena.",
  "tika-s0304t0:688_4": "Visāradā nāma tihetukapaṭisandhisiddhasābhāvikapaññā,",
  "tika-s0304t0:688_5": "tāya samannāgatā.",
  "tika-s0304t0:689_0": "Acchiddakagaṇanāya kusaloti navantagaṇanāya kusalo.",
  "tika-s0304t0:689_1": "Aṅgulimuddāya gaṇanāya kusaloti aṅgulikāya eva gaṇanāya kusalo seyyathāpi pādasikā.",
  "tika-s0304t0:689_2": "Piṇḍagaṇanāyāti saṅkalanapaṭuppannakārino piṇḍavasena gaṇanā.",
  "tika-s0304t0:689_3": "Tathāgatoti khīṇāsavo,",
  "tika-s0304t0:689_4": "tathāgataṃ sandhāya pucchatīti khīṇāsavoti cassa arahattaphalavasibhāvitakhandhe upādāya ayaṃ paññatti hoti.",
  "tika-s0304t0:689_5": "Tesu khandhesu sati khīṇāsavā sattasaṅkhātā hontīti vohārena paññapetuṃ sakkā bhaveyya,",
  "tika-s0304t0:689_6": "asantesu na sakkā,",
  "tika-s0304t0:689_7": "tasmā paraṃ maraṇāti vuttattā tesaṃ abhāvā “abyākatameta”nti vuttaṃ.",
  "tika-s0304t0:689_8": "Yadi evaṃ tesaṃ abhāvato “na hoti tathāgato paraṃ maraṇā”ti puṭṭhāya “āmā”ti paṭijānitabbā siyā,",
  "tika-s0304t0:689_9": "taṃ pana sattasaṅkhātassa pucchitattā na paṭiññātanti daṭṭhabbaṃ.",
  "tika-s0304t0:689_10": "Yena rūpenāti sattatathāgate vuttarūpaṃ sabbaññutathāgate paṭikkhipituṃ “taṃ rūpa”ntiādi vuttaṃ.",
  "tika-s0304t0:689_11": "Yaṃ upādāyāti yaṃ khandhapañcakaṃ upādāya.",
  "tika-s0304t0:689_12": "Tadabhāvenāti tassa khandhapañcakassa abhāvena.",
  "tika-s0304t0:689_13": "Tassā paññattiyāti sattapaññattiyā abhāvaṃ.",
  "tika-s0304t0:689_14": "Niruddhaṃ na nidasseti.",
  "tika-s0304t0:690_0": "Khemāya theriyā vuttaṃ paṭhamaṃ suttaṃ bhagavato seṭṭhatthadīpanato aggapadāvacaraṃva hotīti vuttaṃ “aggapadasmi”nti.",
  "tika-s0304t0:691_0": "Khemāsuttavaṇṇanā niṭṭhitā.",
  "tika-s0304t0:692_0": "2. Anurādhasuttavaṇṇanā",
  "tika-s0304t0:693_0": "411. Idha saḷāyatanavagge saṅgāyanavasena saṅgītikārehi vuttaṃ.",
  "tika-s0304t0:694_0": "3-8. Paṭhamasāriputtakoṭṭhikasuttādivaṇṇanā",
  "tika-s0304t0:695_0": "412- 417.",
  "tika-s0304t0:695_1": "Rūpamattanti ettha matta-",
  "tika-s0304t0:695_2": "saddo visesanivattiattho.",
  "tika-s0304t0:695_3": "Ko pana so visesoti?",
  "tika-s0304t0:695_4": "Yo bāhiraparikappito idha tathāgatoti vuccamāno attā.",
  "tika-s0304t0:695_5": "Anupalabbhiyasabhāvoti anupalabbhiyattā.",
  "tika-s0304t0:696_0": "Paṭhamasāriputtakoṭṭhikasuttādivaṇṇanā niṭṭhitā.",
  "tika-s0304t0:697_0": "9. Kutūhalasālāsuttavaṇṇanā",
  "tika-s0304t0:698_0": "418.",
  "tika-s0304t0:698_1": "Nānāvidhanti taṃtaṃdiṭṭhivādapaṭisaṃyuttaṃ aññampi vā nānāvidhaṃ tiracchānakathaṃ.",
  "tika-s0304t0:698_2": "Bahūnaṃ kutūhaluppattiṭṭhānatoti yojanā.",
  "tika-s0304t0:698_3": "Yāva ābhassarabrahmalokā gacchatīti agginā kappavuṭṭhānakāle gacchati,",
  "tika-s0304t0:698_4": "taṃ sandhāya vuttaṃ.",
  "tika-s0304t0:698_5": "Imañca kāyanti imaṃ rūpakāyaṃ.",
  "tika-s0304t0:698_6": "Cuticittena nikkhipatīti cuticittena bhijjamānena nikkhipati.",
  "tika-s0304t0:698_7": "Cuticittassa hi oraṃ sattarasamassa cittassa uppādakkhaṇe uppannaṃ kammajarūpaṃ cuticittena saddhiṃ nirujjhati,",
  "tika-s0304t0:698_8": "tato paraṃ kammajarūpaṃ na uppajjati.",
  "tika-s0304t0:698_9": "Yadi uppajjeyya,",
  "tika-s0304t0:698_10": "maraṇaṃ na siyā,",
  "tika-s0304t0:698_11": "cuticittaṃ rūpaṃ na samuṭṭhāpeti,",
  "tika-s0304t0:698_12": "āhārajassa ca asambhavo eva,",
  "tika-s0304t0:698_13": "utujaṃ pana vattateva.",
  "tika-s0304t0:698_14": "Yasmā paṭisandhikkhaṇe satto aññataraṇāya upapajjati nāma,",
  "tika-s0304t0:698_15": "cutikkhaṇe paṭisandhicittaṃ aladdhaṃ aññataraṇāya,",
  "tika-s0304t0:698_16": "tasmā vuttaṃ “cutikkhaṇe…pe… hotī”ti.",
  "tika-s0304t0:699_0": "Kutūhalasālāsuttavaṇṇanā niṭṭhitā.",
  "tika-s0304t0:700_0": "10. Ānandasuttavaṇṇanā",
  "tika-s0304t0:701_0": "419.",
  "tika-s0304t0:701_1": "Tesaṃ laddhiyāti tesaṃ sassatavādānaṃ laddhiyā saddhiṃ etaṃ “atthattā”ti vacanaṃ ekaṃ abhavissa.",
  "tika-s0304t0:701_2": "Tato eva anulomaṃ taṃ nābhavissa ñāṇassāti asāraṃ etanti adhippāyo.",
  "tika-s0304t0:701_3": "Api nu metassāti me etassa anattāti vipassanāñāṇassa anulomaṃ api nu abhavissa,",
  "tika-s0304t0:701_4": "vilomakameva tassa siyāti attho.",
  "tika-s0304t0:702_0": "Ānandasuttavaṇṇanā niṭṭhitā.",
  "tika-s0304t0:703_0": "11. Sabhiyakaccānasuttavaṇṇanā",
  "tika-s0304t0:704_0": "420.",
  "tika-s0304t0:704_1": "Yassapa’ssāti pāṭhassa ayaṃ piṇḍattho “āvuso”tiādi.",
  "tika-s0304t0:704_2": "Tatthāyaṃ sambandho – āvuso,",
  "tika-s0304t0:704_3": "yassapi puggalassa tīṇi vassāni vuṭṭho,",
  "tika-s0304t0:704_4": "ettakena kālena “hetumhi sati rūpītiādipaññāpanā hoti,",
  "tika-s0304t0:704_5": "asati na hotī”ti ettakaṃ byākaraṇaṃ bhaveyya,",
  "tika-s0304t0:704_6": "tassa puggalassa ettakameva bahu,",
  "tika-s0304t0:704_7": "ko pana vādo atikkante! Ito atikkante dhammadesanānaye vādoyeva vattabbameva natthīti therassa pañhabyākaraṇaṃ",
  "tika-s0304t0:704_8": "sutvā paribbājako pītisomanassaṃ pavedesi.",
  "tika-s0304t0:705_0": "Sabhiyakaccānasuttavaṇṇanā niṭṭhitā.",
  "tika-s0304t0:706_0": "Sāratthappakāsiniyā saṃyuttanikāya-aṭṭhakathāya"
}