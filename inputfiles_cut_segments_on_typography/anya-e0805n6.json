{
  "anya-e0805n6:0_0": "7. Kibbidhānakaṇḍa",
  "anya-e0805n6:1_0": "Tekālika",
  "anya-e0805n6:2_0": "Kiccappaccayantanaya",
  "anya-e0805n6:3_0": "Atha dhātūhiyeva bhāvakammakattukaraṇādisādhanasahitaṁ kibbidhānamārabhīyate.",
  "anya-e0805n6:4_0": "Tattha kiccakitakavasena duvidhā hi paccayā,",
  "anya-e0805n6:4_1": "tesu kiccasaññāya paṭhamaṁ vuttattā,",
  "anya-e0805n6:4_2": "kiccānamappakattā ca kiccappaccayā tāva vuccante.",
  "anya-e0805n6:5_0": "Bhū sattāyaṁ, “bhūyate, abhavittha, bhavissate vā devadattenā”ti viggahe –",
  "anya-e0805n6:6_0": "“Dhātuyā kammādimhi ṇo”ti ito “dhātuyā”ti sabbattha paccayādividhāne vattate, “parā,",
  "anya-e0805n6:6_1": "paccayā”ti ca adhikāro.",
  "anya-e0805n6:7_0": "545.Bhāvakammesu tabbānīyā.",
  "anya-e0805n6:8_0": "Bhāvakammaiccetesvatthesu sabbadhātūhi tabba anīyaiccete paccayā parā honti.",
  "anya-e0805n6:8_1": "Yogavibhāgena aññatthāpi.",
  "anya-e0805n6:9_0": "Tattha –",
  "anya-e0805n6:10_0": "Akammakehi dhātūhi, bhāve kiccā bhavanti te;",
  "anya-e0805n6:11_0": "Sakammakehi kammatthe, arahasakkatthadīpakā.",
  "anya-e0805n6:12_0": "Te ca –",
  "anya-e0805n6:13_0": "546.Ṇādayotekālikā.",
  "anya-e0805n6:14_0": "Tikāle niyuttā tekālikā,",
  "anya-e0805n6:14_1": "ye idha tatiye dhātvādhikāre vihitā aniddiṭṭhakālā ṇādayo paccayā,",
  "anya-e0805n6:14_2": "te tekālikā hontīti paribhāsato kālattayepi honti.",
  "anya-e0805n6:15_0": "Sīhagatiyā “kvacī”ti vattate.",
  "anya-e0805n6:16_0": "547.Yathāgamamikāro.",
  "anya-e0805n6:17_0": "Yathāgamaṁ yathāpayogaṁ jinavacanānuparodhena dhātūhi paro ikārāgamo hoti kvaci byañjanādikesu kiccakitakappaccayesu,",
  "anya-e0805n6:17_1": "“aññesu cā”ti vuddhi,",
  "anya-e0805n6:17_2": "“o ava sare”ti avādeso,",
  "anya-e0805n6:17_3": "“naye paraṁ yutte”ti paraṁ netabbaṁ.",
  "anya-e0805n6:18_0": "548. Te kiccā.",
  "anya-e0805n6:19_0": "Ye idha vuttā tabbānīyaṇya teyya riccappaccayā,",
  "anya-e0805n6:19_1": "te kiccasaññā hontīti veditabbā.",
  "anya-e0805n6:19_2": "Tato “aññe kiti”ti vacanato kiccappaccayānamakitakattā nāmabyapadese asampatte “taddhitasamāsakitakā",
  "anya-e0805n6:19_3": "nāmaṁvātavetunādīsu cā”ti ettha caggahaṇena nāmabyapadeso,",
  "anya-e0805n6:19_4": "tato syādyuppatti.",
  "anya-e0805n6:19_5": "Bhāve bhāvassekattā ekavacanameva,",
  "anya-e0805n6:19_6": "“si”nti amādeso.",
  "anya-e0805n6:19_7": "Bhavitabbaṁ bhavatā paññena,",
  "anya-e0805n6:19_8": "bhavanīyaṁ.",
  "anya-e0805n6:20_0": "Idha byañjanādittābhāvā anuvattitakvaciggahaṇena ikārāgamābhāvo.",
  "anya-e0805n6:20_1": "Bhāve kiccappaccayantā napuṁsakā.",
  "anya-e0805n6:20_2": "Kamme tiliṅgā.",
  "anya-e0805n6:21_0": "Kammani abhipubbo,",
  "anya-e0805n6:21_1": "abhibhūyate,",
  "anya-e0805n6:21_2": "abhibhūyittha,",
  "anya-e0805n6:21_3": "abhibhūyissateti abhibhavitabbo kodho paṇḍitena,",
  "anya-e0805n6:21_4": "abhibhavitabbā taṇhā,",
  "anya-e0805n6:21_5": "abhibhavitabbaṁ dukkhaṁ,",
  "anya-e0805n6:21_6": "evaṁ abhibhavanīyo,",
  "anya-e0805n6:21_7": "abhibhavanīyā,",
  "anya-e0805n6:21_8": "abhibhavanīyaṁ,",
  "anya-e0805n6:21_9": "purisa kaññā cittasaddanayena netabbaṁ,",
  "anya-e0805n6:21_10": "evaṁ sabbattha.",
  "anya-e0805n6:22_0": "Ettha hi –",
  "anya-e0805n6:23_0": "Tabbādīheva kammassa, vuttattāva punattanā;",
  "anya-e0805n6:24_0": "Vattabbassa abhāvā na, dutiyā paṭhamā tato.",
  "anya-e0805n6:25_0": "Āsa upavesane,",
  "anya-e0805n6:25_1": "āsīyittha, āsīyate,",
  "anya-e0805n6:25_2": "āsīyissateti āsitabbaṁ tayā, āsanīyaṁ.",
  "anya-e0805n6:25_3": "Kamme upāsitabbo garu,",
  "anya-e0805n6:25_4": "upāsanīyo.",
  "anya-e0805n6:26_0": "Sī saye,",
  "anya-e0805n6:26_1": "asīyittha, sīyate,",
  "anya-e0805n6:26_2": "sīyissateti sayitabbaṁ bhavatā,",
  "anya-e0805n6:26_3": "sayanīyaṁ,",
  "anya-e0805n6:26_4": "“e ayā”ti ayādeso,",
  "anya-e0805n6:26_5": "atisayitabbo paro,",
  "anya-e0805n6:26_6": "atisayanīyo.",
  "anya-e0805n6:27_0": "Pada gatimhi,",
  "anya-e0805n6:27_1": "uppajjittha,",
  "anya-e0805n6:27_2": "uppajjate,",
  "anya-e0805n6:27_3": "uppajjissateti uppajjitabbaṁ tena,",
  "anya-e0805n6:27_4": "uppajjanīyaṁ,",
  "anya-e0805n6:27_5": "ettha ca “kattarī”ti adhikāraṁ vinā “divādito yo”ti vinādhikārayogavibhāgena yappaccayo,",
  "anya-e0805n6:27_6": "“tassa cavaggayakāra”iccādinā cavaggo,",
  "anya-e0805n6:27_7": "“paradvebhāvo ṭhāne”ti dvibhāvo,",
  "anya-e0805n6:27_8": "paṭipajjitabbo maggo,",
  "anya-e0805n6:27_9": "paṭipajjanīyo.",
  "anya-e0805n6:28_0": "Budha avagamane, abujjhittha, bujjhate, bujjhissateti bujjhitabbo dhammo, bujjhanīyo.",
  "anya-e0805n6:29_0": "Su savaṇe,",
  "anya-e0805n6:29_1": "asūyittha, sūyate,",
  "anya-e0805n6:29_2": "sūyissateti sotabbo dhammo,",
  "anya-e0805n6:29_3": "idha yathāgamaggahaṇena ikārāgamābhāvo,",
  "anya-e0805n6:29_4": "suṇitabbo,",
  "anya-e0805n6:29_5": "“svādito ṇu ṇā uṇā cā”ti vinādhikārayogavibhāgena ṇāpaccayo, savaṇīyo.",
  "anya-e0805n6:30_0": "Kara karaṇe, karīyittha, karīyati, karīyissatīti atthe tabbā’nīyā.",
  "anya-e0805n6:31_0": "“Antassa, karassa, ca, tatta”nti ca vattate.",
  "anya-e0805n6:32_0": "549.Tuṁtu na tabbesu vā.",
  "anya-e0805n6:33_0": "Karaiccetassa dhātussa antabhūtassa rakārassa takārattaṁ hoti vā tuṁ tu na tabbaiccetesu paccayesu paresu.",
  "anya-e0805n6:33_1": "Kattabbo bhavatā dhammo,",
  "anya-e0805n6:33_2": "kattabbā pūjā,",
  "anya-e0805n6:33_3": "kattabbaṁ kusalaṁ,",
  "anya-e0805n6:33_4": "tattābhāve “karotissā”ti vattamāne “tavetunādīsu kā”ti ettha ādisaddena tabbepi kādeso,",
  "anya-e0805n6:33_5": "kātabbaṁ hitaṁ.",
  "anya-e0805n6:34_0": "550.Rahādito ṇa.",
  "anya-e0805n6:35_0": "Rakāra hahārādyantehi dhātūhi parassa anānīyādinakārassa ṇakāro hoti. Ādisaddena ramu apañātāditopi.",
  "anya-e0805n6:36_0": "Rahādito parassettha, nakārassa asambhavā;",
  "anya-e0805n6:37_0": "Anānīyādinasseva, sāmathyāyaṁ ṇakāratā.",
  "anya-e0805n6:38_0": "Karaṇīyo dhammo, karaṇārahoti attho, karaṇīyā, karaṇīyaṁ.",
  "anya-e0805n6:39_0": "Bhara bharaṇe, bharīyatīti bharitabbo, bharaṇīyo.",
  "anya-e0805n6:40_0": "Gaha upādāne,",
  "anya-e0805n6:40_1": "agayhittha, gayhati,",
  "anya-e0805n6:40_2": "gayhissatīti gahetabbo,",
  "anya-e0805n6:40_3": "“tesu vuddhī”tiādinā ikārassekāro,",
  "anya-e0805n6:40_4": "saṅgaṇhitabbo,",
  "anya-e0805n6:40_5": "“gahādito ppaṇhā”ti vinādhikārayogavibhāgena ṇhāpaccayo,",
  "anya-e0805n6:40_6": "halopasaralopādi,",
  "anya-e0805n6:40_7": "saṅgaṇhaṇīyo, gahaṇīyo.",
  "anya-e0805n6:41_0": "Ādiggahaṇena ramu kīḷāyaṁ, ramīyittha, ramīyati, ramīyissatīti ramitabbo, ramaṇīyo vihāro.",
  "anya-e0805n6:42_0": "Apa pāpuṇane,",
  "anya-e0805n6:42_1": "uṇāpaccayo,",
  "anya-e0805n6:42_2": "pāpīyatīti pāpuṇitabbo,",
  "anya-e0805n6:42_3": "“gupādīnañcā”ti dhātvantassa lopo,",
  "anya-e0805n6:42_4": "dvittañca, pattabbo, patteyyo,",
  "anya-e0805n6:42_5": "pāpuṇaṇīyo, pāpaṇīyo.",
  "anya-e0805n6:43_0": "“Antassa, vā”ti ca vattate.",
  "anya-e0805n6:44_0": "551.Gama khana hanādīnaṁ tuṁtabbādīsu na.",
  "anya-e0805n6:45_0": "Gama khana hanaiccevamādīnaṁ makāra nakārantānaṁ dhātūnamantassa nakāro hoti vā tuṁ tabba tave tuna tvānatvāiccevamādīsu takārādippaccayesu paresu.",
  "anya-e0805n6:45_1": "Agacchīyittha,",
  "anya-e0805n6:45_2": "gacchīyati,",
  "anya-e0805n6:45_3": "gacchīyissatīti gantabbo maggo,",
  "anya-e0805n6:45_4": "gamitabbaṁ,",
  "anya-e0805n6:45_5": "gamanīyaṁ.",
  "anya-e0805n6:46_0": "Khanu avadāraṇe,",
  "anya-e0805n6:46_1": "akhaññittha, khaññati,",
  "anya-e0805n6:46_2": "khaññissatīti khantabbaṁ āvāṭaṁ,",
  "anya-e0805n6:46_3": "khanitabbaṁ,",
  "anya-e0805n6:46_4": "“kvaci dhātū”tiādinā khanantassa ṇattañca,",
  "anya-e0805n6:46_5": "khaṇitabbaṁ,",
  "anya-e0805n6:46_6": "khaṇaṇīyaṁ,",
  "anya-e0805n6:46_7": "khananīyaṁ vā.",
  "anya-e0805n6:47_0": "Hana hiṁsā gatīsu, ahaññittha, haññate, haññissateti hantabbaṁ, hanitabbaṁ, hananīyaṁ.",
  "anya-e0805n6:48_0": "Mana ñāṇe,",
  "anya-e0805n6:48_1": "amaññittha, maññate,",
  "anya-e0805n6:48_2": "maññissateti mantabbo,",
  "anya-e0805n6:48_3": "manitabbo,",
  "anya-e0805n6:48_4": "yappaccaye cavaggādi,",
  "anya-e0805n6:48_5": "maññitabbaṁ,",
  "anya-e0805n6:48_6": "maññanīyaṁ.",
  "anya-e0805n6:49_0": "Pūja pūjāyaṁ,",
  "anya-e0805n6:49_1": "apūjīyittha, pūjīyati,",
  "anya-e0805n6:49_2": "pūjīyissatīti atthe tabbānīyā.",
  "anya-e0805n6:49_3": "“Curādito ṇe ṇayā”ti akattaripi ṇeṇayā,",
  "anya-e0805n6:49_4": "ikārāgamānīyesu “saralopo”tiādinā kāritasarassa lopo,",
  "anya-e0805n6:49_5": "pūjetabbo,",
  "anya-e0805n6:49_6": "pūjayitabbo,",
  "anya-e0805n6:49_7": "pūjanīyo bhagavā.",
  "anya-e0805n6:50_0": "“Tabbānīyā”ti yogavibhāgena kattukaraṇesupi,",
  "anya-e0805n6:50_1": "yā pāpuṇane,",
  "anya-e0805n6:50_2": "niyyātīti niyyānīko maggo.",
  "anya-e0805n6:50_3": "Gacchantīti gamanīyā bhogā.",
  "anya-e0805n6:50_4": "Naha soce,",
  "anya-e0805n6:50_5": "nahāyati etenāti nahānīyaṁ cuṇṇaṁ.",
  "anya-e0805n6:51_0": "“Bhāvakammesū”ti adhikāro.",
  "anya-e0805n6:52_0": "552.Ṇyo ca.",
  "anya-e0805n6:53_0": "Bhāvakammesu sabbadhātūhi ṇyappaccayo hoti, caggahaṇena “ñāteyya”ntiādīsu teyyappaccayo ca.",
  "anya-e0805n6:54_0": "553.Kāritaṁ viya ṇānubandho.",
  "anya-e0805n6:55_0": "Anubandho appayogī,",
  "anya-e0805n6:55_1": "ṇakārānubandho paccayo kāritaṁ viya daṭṭhabboti kāritabyapadeso,",
  "anya-e0805n6:55_2": "“kāritānaṁ ṇo lopa”nti ṇalopo,",
  "anya-e0805n6:55_3": "“asaṁyogantassa vuddhi kārite”ti vuddhi,",
  "anya-e0805n6:55_4": "ikārāgamo,",
  "anya-e0805n6:55_5": "kattabbaṁ kāriyaṁ.",
  "anya-e0805n6:56_0": "Hara haraṇe, aharīyittha, harīyati, harīyissatīti vā haritabbaṁ hāriyaṁ.",
  "anya-e0805n6:57_0": "Bhara bharaṇe, bharitabbaṁ bhāriyaṁ.",
  "anya-e0805n6:58_0": "Labha lābhe,",
  "anya-e0805n6:58_1": "labhitabbaṁ labbhaṁ,",
  "anya-e0805n6:58_2": "“yavataṁ talana”iccādisutte kāraggahaṇena yavato bhakārassa bhakāro, dvittaṁ.",
  "anya-e0805n6:59_0": "Sāsa anusiṭṭhimhi, sāsitabbo sisso, “kvaci dhātū”tiādinā ākārassikāro.",
  "anya-e0805n6:60_0": "Vaca viyattiyaṁ vācāyaṁ, ṇyappaccayādimhi kate “antānaṁ, ṇānubandhe”ti ca vattate.",
  "anya-e0805n6:61_0": "554.Kagācajānaṁ.",
  "anya-e0805n6:62_0": "Cajaiccetesaṁ dhātvantānaṁ kakāra gakārādesā honti ṇakārānubandhe paccaye pareti cassa kādeso.",
  "anya-e0805n6:62_1": "Vacanīyaṁ vākyaṁ.",
  "anya-e0805n6:63_0": "Bhaja sevāyaṁ, bhajanīyaṁ bhāgyaṁ, jassa gādeso.",
  "anya-e0805n6:64_0": "Ci caye,",
  "anya-e0805n6:64_1": "acīyittha, cīyati,",
  "anya-e0805n6:64_2": "cīyissatīti cetabbaṁ ceyyaṁ,",
  "anya-e0805n6:64_3": "ikārassekāro vuddhi,",
  "anya-e0805n6:64_4": "yakārassa dvittaṁ,",
  "anya-e0805n6:64_5": "vinipubbo “do dhassa cā”ti sutte caggahaṇena cakārassa chakāro,",
  "anya-e0805n6:64_6": "viniccheyyaṁ,",
  "anya-e0805n6:64_7": "vinicchitabbaṁ,",
  "anya-e0805n6:64_8": "vinicchanīyaṁ.",
  "anya-e0805n6:64_9": "“Kiyādito nā”ti vinādhikārayogavibhāgena tabbānīya tuṁ tunā dīsu ca nāpaccayo,",
  "anya-e0805n6:64_10": "vinicchinitabbaṁ,",
  "anya-e0805n6:64_11": "vinicchinanīyaṁ.",
  "anya-e0805n6:65_0": "Nī pāpuṇane, anīyittha, nīyati, nīyissatīti neyyo, neyyā, neyyaṁ. Netabbaṁ.",
  "anya-e0805n6:66_0": "Ṇyaggahaṇaṁ chaṭṭhīyantavasenānuvattate, maṇḍūkagatiyā antaggahaṇañca tatiyantavasena.",
  "anya-e0805n6:67_0": "555.Bhūtobba.",
  "anya-e0805n6:68_0": "Bhū iccetasmā parassa ṇyappaccayassa saha dhātvantena abbādeso hoti.",
  "anya-e0805n6:68_1": "Bhavitabbo bhabbo, bhabbā, bhabbaṁ.",
  "anya-e0805n6:69_0": "“Ṇyassa, antenā”ti ca vattate.",
  "anya-e0805n6:70_0": "556.Vada mada gamu yuja garahākārādīhi jjammaggayheyyāgāro vā.",
  "anya-e0805n6:71_0": "Vada mada gamu yuja garahaiccevamādīhi dhātūhi,",
  "anya-e0805n6:71_1": "ākārantehi ca parassa ṇyappaccayassa dhātvantena saha yathākkamaṁ jja mma gga yha e yyaiccete ādesā honti vā,",
  "anya-e0805n6:71_2": "garassa ca gārādeso,",
  "anya-e0805n6:71_3": "garahassa garassevāyaṁ gāro.",
  "anya-e0805n6:71_4": "Vavatthitavibhāsatthoyaṁ vāsaddo.",
  "anya-e0805n6:72_0": "Vada viyattiyaṁ vācāyaṁ,",
  "anya-e0805n6:72_1": "avajjittha, vajjati,",
  "anya-e0805n6:72_2": "vajjissatīti vā vajjaṁ vadanīyaṁ,",
  "anya-e0805n6:72_3": "rassattaṁ.",
  "anya-e0805n6:72_4": "Vajjaṁ doso.",
  "anya-e0805n6:73_0": "Mada ummāde,",
  "anya-e0805n6:73_1": "amajjittha, majjate,",
  "anya-e0805n6:73_2": "majjissati etenāti majjaṁ madanīyaṁ.",
  "anya-e0805n6:73_3": "Madaggahaṇena karaṇepi ṇyappaccayo.",
  "anya-e0805n6:73_4": "Gamu sappa gatimhi,",
  "anya-e0805n6:73_5": "gantabbaṁ gammaṁ.",
  "anya-e0805n6:74_0": "Yuja yoge, ayujjittha, yujjate, yujjissatīti yoggaṁ, niyojjo vā.",
  "anya-e0805n6:75_0": "Garaha nindāyaṁ,",
  "anya-e0805n6:75_1": "agarayhittha,",
  "anya-e0805n6:75_2": "garahīyati,",
  "anya-e0805n6:75_3": "garahīyissatīti atthe ṇyappaccayo,",
  "anya-e0805n6:75_4": "tassiminā dhātvantena saha yhādeso,",
  "anya-e0805n6:75_5": "garassa gārādeso ca, gārayho, gārayhā, gārayhaṁ,",
  "anya-e0805n6:75_6": "garahaṇīyaṁ.",
  "anya-e0805n6:76_0": "Ādisaddena aññepi damajahantā gayhante.",
  "anya-e0805n6:76_1": "Gada viyattiyaṁ vācāyaṁ, gajjate,",
  "anya-e0805n6:76_2": "gadanīyaṁ vā gajjaṁ.",
  "anya-e0805n6:76_3": "Pada gatimhi,",
  "anya-e0805n6:76_4": "pajjanīyaṁ pajjaṁ gāthā.",
  "anya-e0805n6:76_5": "Khāda bhakkhaṇe,",
  "anya-e0805n6:76_6": "khajjateti khajjaṁ khādanīyaṁ.",
  "anya-e0805n6:76_7": "Damu damane,",
  "anya-e0805n6:76_8": "adammittha, dammate,",
  "anya-e0805n6:76_9": "damīyissatīti dammo damanīyo.",
  "anya-e0805n6:76_10": "Bhuja pālanabyavaharaṇesu,",
  "anya-e0805n6:76_11": "abhujjittha, bhujjati,",
  "anya-e0805n6:76_12": "bhujjissatīti bhoggaṁ,",
  "anya-e0805n6:76_13": "bhojjaṁ vā,",
  "anya-e0805n6:76_14": "kāraggahaṇena yassa jakāro.",
  "anya-e0805n6:76_15": "Gahetabbaṁ gayhamiccādi.",
  "anya-e0805n6:77_0": "Ākārantato pana dā dāne,",
  "anya-e0805n6:77_1": "adīyittha, dīyati,",
  "anya-e0805n6:77_2": "dīyissatīti atthe ṇyappaccayo,",
  "anya-e0805n6:77_3": "tassiminā dhātvantena ākārena saha eyyādeso, deyyaṁ, dātabbaṁ.",
  "anya-e0805n6:77_4": "Anīye “saralopo”tiādinā pubbasarassa lope sampatte tattheva tuggahaṇena nisedhetvā “sarā sare lopa”nti ākāre lutte parasarassa dīgho, dānīyaṁ.",
  "anya-e0805n6:78_0": "Pā pāne,",
  "anya-e0805n6:78_1": "apīyittha, pīyati,",
  "anya-e0805n6:78_2": "pīyissatīti peyyaṁ, pātabbaṁ, pānīyaṁ. Hā cāge,",
  "anya-e0805n6:78_3": "ahīyittha, hīyati,",
  "anya-e0805n6:78_4": "hīyissatīti heyyaṁ, hātabbaṁ, hānīyaṁ. Mā māne,",
  "anya-e0805n6:78_5": "amīyittha, mīyati,",
  "anya-e0805n6:78_6": "mīyissatīti meyyaṁ, mātabbaṁ,",
  "anya-e0805n6:78_7": "minitabbaṁ,",
  "anya-e0805n6:78_8": "metabbaṁ vā.",
  "anya-e0805n6:78_9": "Ñā avabodhane,",
  "anya-e0805n6:78_10": "aññāyittha, ñāyati,",
  "anya-e0805n6:78_11": "ñāyissatīti ñeyyaṁ, ñātabbaṁ, ñāteyyaṁ.",
  "anya-e0805n6:78_12": "“Ñāssa jā jaṁ nā”ti jādese “kiyādito nā”ti vinādhikārayogavibhāgena nāpaccayo,",
  "anya-e0805n6:78_13": "ikārāgamo ca,",
  "anya-e0805n6:78_14": "jānitabbaṁ,",
  "anya-e0805n6:78_15": "vijānanīyaṁ.",
  "anya-e0805n6:78_16": "Khyāpakathane,",
  "anya-e0805n6:78_17": "saṅkhyātabbaṁ,",
  "anya-e0805n6:78_18": "saṅkhyeyyaṁ iccādi.",
  "anya-e0805n6:79_0": "557.Karamhā ricca.",
  "anya-e0805n6:80_0": "Karadhātuto riccappaccayo hoti bhāvakammesu.",
  "anya-e0805n6:81_0": "558.Ramhi ranto rādi no.",
  "anya-e0805n6:82_0": "Rakārānubandhe paccaye pare sabbo dhātvanto rādi paccayarakāramariyādo no hoti,",
  "anya-e0805n6:82_1": "lopamāpajjateti attho.",
  "anya-e0805n6:82_2": "Rantoti ettha rakāro sandhijo,",
  "anya-e0805n6:82_3": "kattabbaṁ kiccaṁ.",
  "anya-e0805n6:82_4": "“Riccā”ti yogavibhāgena bharāditopi riccappaccayo, yathā,",
  "anya-e0805n6:82_5": "bharīyatīti bhacco, saralopo.",
  "anya-e0805n6:82_6": "I gatimhi,",
  "anya-e0805n6:82_7": "pati etabbo paṭicco.",
  "anya-e0805n6:83_0": "559.Pesātisaggapattakālesu kiccā.",
  "anya-e0805n6:84_0": "Pesa atisagga pattakālaiccetesvatthesu kiccappaccayā honti.",
  "anya-e0805n6:84_1": "Pesanaṁ nāma “kattabbamidaṁ bhavatā”ti āṇāpanaṁ,",
  "anya-e0805n6:84_2": "ajjhesanañca.",
  "anya-e0805n6:84_3": "Atisaggonāma “kimidaṁ mayā kattabba”nti puṭṭhassa vā “pāṇo na hantabbo”tiādinā paṭipattidassanamukhena vā kattabbassa anuññā.",
  "anya-e0805n6:84_4": "Pattakālo nāma sampattasamayo yo attano kiccakaraṇasamayamanupaparikkhitvā na karoti,",
  "anya-e0805n6:84_5": "tassa samayārocanaṁ,",
  "anya-e0805n6:84_6": "na tattha ajjhesanamatthīti.",
  "anya-e0805n6:84_7": "Te ca “bhāvakammesu kiccattakkhatthā”ti vuttattā bhāvakammesveva bhavanti.",
  "anya-e0805n6:85_0": "Pesane tāva –",
  "anya-e0805n6:85_1": "karīyatu bhavatā kammanti atthe iminā tabbānīyā,",
  "anya-e0805n6:85_2": "sesaṁ vuttanayameva,",
  "anya-e0805n6:85_3": "kattabbaṁ kammaṁ bhavatā,",
  "anya-e0805n6:85_4": "karaṇīyaṁ kiccaṁ bhavatā.",
  "anya-e0805n6:86_0": "Atisagge bhujjatu bhavatāti atthe tabbādi, “aññesu cā”ti vuddhi.",
  "anya-e0805n6:87_0": "“Tassā”ti vattate.",
  "anya-e0805n6:88_0": "560.Bhujādīnamanto no dvi ca.",
  "anya-e0805n6:89_0": "Bhujaiccevamādīnaṁ jakārādiantānaṁ dhātūnamanto no hoti,",
  "anya-e0805n6:89_1": "parassa kiccakitakappaccayatakārassa ca dvebhāvo hoti.",
  "anya-e0805n6:89_2": "Bhottabbaṁ bhojanaṁ bhavatā,",
  "anya-e0805n6:89_3": "bhojanīyaṁ bhojjaṁ bhavatā.",
  "anya-e0805n6:90_0": "Ikārāgamayuttatakāre pana –",
  "anya-e0805n6:90_1": "“namakarānamantānaṁ niyuttatamhī”ti ettha “antānaṁ niyuttatamhī”ti yogavibhāgena dhātvantalopādinisedho,",
  "anya-e0805n6:90_2": "“rudhādito niggahītapubba”nti vinādhikārayogavibhāgena,",
  "anya-e0805n6:90_3": "“niggahītañcā”ti vā niggahītāgamo,",
  "anya-e0805n6:90_4": "bhuñjitabbaṁ tayā,",
  "anya-e0805n6:90_5": "yuñjitabbaṁ.",
  "anya-e0805n6:91_0": "Samayārocane pana –",
  "anya-e0805n6:91_1": "i ajjhayane adhipubbo,",
  "anya-e0805n6:91_2": "adhīyataṁ bhavatāti atthe tabbānīyādi,",
  "anya-e0805n6:91_3": "ikārāgamavuddhiayādesaajjhādesā ca,",
  "anya-e0805n6:91_4": "ṇyappaccaye tu vuddhi,",
  "anya-e0805n6:91_5": "yakārassa dvittañca,",
  "anya-e0805n6:91_6": "ajjhayitabbaṁ,",
  "anya-e0805n6:91_7": "ajjheyyaṁ bhavatā,",
  "anya-e0805n6:91_8": "ajjhayanīyaṁ bhavatā,",
  "anya-e0805n6:91_9": "avassaṁ kattabbanti vākye pana “kiccā”ti adhikicca “avassakādhamiṇesu ṇī cā”ti avassakādhamiṇatthe ca tabbādayo,",
  "anya-e0805n6:91_10": "kattabbaṁ me bhavatā gehaṁ,",
  "anya-e0805n6:91_11": "karaṇīyaṁ, kāriyaṁ.",
  "anya-e0805n6:91_12": "Evaṁ dātabbaṁ me bhavatā sataṁ, dānīyaṁ, deyyaṁ.",
  "anya-e0805n6:92_0": "Dhara dhāraṇe, curādittā ṇeṇayā, vuddhi, ikārāgamo ca, dhāretabbaṁ, dhārayitabbaṁ iccādi.",
  "anya-e0805n6:93_0": "“Nudādīhi yuṇvūnamanānanākānanakā sakāritehi cā”ti sakāritehipi yuṇvūnamādesavidhānatoyeva dhātuppaccayantatopi",
  "anya-e0805n6:93_1": "kiccakitakappaccayā bhavantīti daṭṭhabbo.",
  "anya-e0805n6:93_2": "Tena titikkhāpīyatīti titikkhāpetabbo.",
  "anya-e0805n6:93_3": "Evaṁ tikicchāpetabbo tikicchāpanīyo.",
  "anya-e0805n6:93_4": "Abhāvīyittha,",
  "anya-e0805n6:93_5": "bhāvīyati,",
  "anya-e0805n6:93_6": "bhāvīyissatīti bhāvetabbo maggo.",
  "anya-e0805n6:93_7": "Bhāvayitabbo,",
  "anya-e0805n6:93_8": "bhāvanīyo,",
  "anya-e0805n6:93_9": "bhāvanīyaṁ,",
  "anya-e0805n6:93_10": "bhāvanīyā,",
  "anya-e0805n6:93_11": "akārīyittha, kārīyati,",
  "anya-e0805n6:93_12": "kārīyissatīti kāretabbaṁ,",
  "anya-e0805n6:93_13": "kārayitabbaṁ,",
  "anya-e0805n6:93_14": "kārāpetabbaṁ,",
  "anya-e0805n6:93_15": "kārāpayitabbaṁ,",
  "anya-e0805n6:93_16": "kārāpanīyamiccādi ca siddhaṁ bhavati.",
  "anya-e0805n6:94_0": "Kattabbaṁ karaṇīyañca, kāriyaṁ kiccamiccapi;",
  "anya-e0805n6:95_0": "Kāretabbaṁ tathā kārā-petabbaṁ kiccasaṅgaho.",
  "anya-e0805n6:96_0": "Kiccappaccayantanayo.",
  "anya-e0805n6:97_0": "Tekālika",
  "anya-e0805n6:98_0": "Kitakappaccayantanaya",
  "anya-e0805n6:99_0": "Idāni kitakappaccayā vuccante.",
  "anya-e0805n6:100_0": "Kara karaṇe, pure viya dhātusaññādi.",
  "anya-e0805n6:101_0": "Kumbhaiccupapadaṁ, tato dutiyā.",
  "anya-e0805n6:102_0": "“Kumbhaṁ karoti, akāsi, karissatī”ti vā viggahe –",
  "anya-e0805n6:103_0": "“Parā, paccayā”ti ca vattate.",
  "anya-e0805n6:104_0": "561.Dhātuyākammādimhi ṇo.",
  "anya-e0805n6:105_0": "Kammasmiṁ ādimhi sati dhātuyā paro ṇappaccayo hoti.",
  "anya-e0805n6:106_0": "So ca –",
  "anya-e0805n6:107_0": "562.Aññe kita.",
  "anya-e0805n6:108_0": "Tatiye dhātvādhikāre vihitā kiccehi aññe paccayā kiticceva saññā hontīti kitasaññā katā.",
  "anya-e0805n6:109_0": "563.Kattari kita.",
  "anya-e0805n6:110_0": "Kattari kārake kitapaccayo hotīti niyamato kattari bhavati,",
  "anya-e0805n6:110_1": "so ca “ṇādayo tekālikā”ti vuttattā kālattaye ca hoti.",
  "anya-e0805n6:110_2": "Pure viya kāritabyapadesaṇalopavuddhiyo,",
  "anya-e0805n6:110_3": "paccayantassāliṅgattā syādimhi asampatte “taddhitasamāsakitakā nāmaṁvātavetunādīsu cā”ti kitakantattā nāmaṁva kate syādyuppatti,",
  "anya-e0805n6:110_4": "tato kumbhaṁ karotīti atthe “amādayo parapadebhī”ti dutiyātappurisasamāso,",
  "anya-e0805n6:110_5": "“nāmāna”ntiādinā samāsasaññā,",
  "anya-e0805n6:110_6": "“tesaṁ vibhattiyo lopā cā”ti vibhattilopo,",
  "anya-e0805n6:110_7": "“pakati cassa sarantassā”ti pakatibhāvo,",
  "anya-e0805n6:110_8": "puna samāsattā nāmamiva kate syādyuppatti.",
  "anya-e0805n6:111_0": "So kumbhakāro,",
  "anya-e0805n6:111_1": "te kumbhakārā iccādi.",
  "anya-e0805n6:111_2": "Itthiyaṁ kumbhakārī,",
  "anya-e0805n6:111_3": "kumbhakāriyo iccādi,",
  "anya-e0805n6:111_4": "tathā kammaṁ karotīti kammakāro.",
  "anya-e0805n6:111_5": "Evaṁ mālākāro,",
  "anya-e0805n6:111_6": "kaṭṭhakāro,",
  "anya-e0805n6:111_7": "rathakāro,",
  "anya-e0805n6:111_8": "suvaṇṇakāro,",
  "anya-e0805n6:111_9": "suttakāro,",
  "anya-e0805n6:111_10": "vuttikāro, ṭīkākāro.",
  "anya-e0805n6:112_0": "Gaha upādāne, pattaṁ agaṇhi, gaṇhāti, gaṇhissatīti vā pattaggāho. Evaṁ rasmiggāho, rajjuggāho.",
  "anya-e0805n6:113_0": "Ve tantasantāne,",
  "anya-e0805n6:113_1": "tantaṁ avāyi, vāyati,",
  "anya-e0805n6:113_2": "vāyissatīti vā tantavāyo,",
  "anya-e0805n6:113_3": "“te āvāyā kārite”ti āyādeso,",
  "anya-e0805n6:113_4": "vākye panettha “te āvāyā”ti yogavibhāgena āyādeso.",
  "anya-e0805n6:113_5": "Evaṁ tunnavāyo.",
  "anya-e0805n6:114_0": "Mā parimāṇe, dhaññaṁ amini, mināti, minissatīti vā atthe ṇappaccaye kate –",
  "anya-e0805n6:115_0": "“Ṇamhī”ti vattate.",
  "anya-e0805n6:116_0": "564.Ākārantānamāyo.",
  "anya-e0805n6:117_0": "Ākārantānaṁ dhātūnaṁ antassa āyādeso hoti ṇakārānubandhe paccaye pare,",
  "anya-e0805n6:117_1": "saralopādi.",
  "anya-e0805n6:117_2": "Dhaññamāyo.",
  "anya-e0805n6:117_3": "Evaṁ dānaṁ dadātīti dānadāyo.",
  "anya-e0805n6:118_0": "Kamu kantimhi,",
  "anya-e0805n6:118_1": "dhammaṁ akāmayi, kāmayati,",
  "anya-e0805n6:118_2": "kāmayissatīti vā dhammakāmo puriso,",
  "anya-e0805n6:118_3": "dhammakāmā kaññā,",
  "anya-e0805n6:118_4": "dhammakāmaṁ cittaṁ.",
  "anya-e0805n6:118_5": "Evaṁ atthakāmo, hitakāmo,",
  "anya-e0805n6:118_6": "sukhakāmo,",
  "anya-e0805n6:118_7": "dhammaṁ pāletīti dhammapālo iccādi.",
  "anya-e0805n6:119_0": "Damu damane,",
  "anya-e0805n6:119_1": "“ariṁ adami, dameti,",
  "anya-e0805n6:119_2": "damissatī”ti viggahe “dhātuyā”ti adhikāro,",
  "anya-e0805n6:119_3": "“kammādimhī”ti ca vattate.",
  "anya-e0805n6:120_0": "565.Saññāyamanu.",
  "anya-e0805n6:121_0": "Kammūpapade ādimhi sati saññāyaṁ gamyamānāyaṁ dhātuyā appaccayo hoti,",
  "anya-e0805n6:121_1": "upapadante nukārāgamo ca.",
  "anya-e0805n6:121_2": "Ettha ca “nu niggahītaṁ padante”ti sutte “padante”ti vacanato upapadanteyeva nukārāgamo hotīti daṭṭhabbaṁ.",
  "anya-e0805n6:121_3": "“Tesu vuddhī”tiādinā ukāralopo.",
  "anya-e0805n6:121_4": "Ayaṁ pana nvāgamo samāsaṁ katvā upapadavibhattilope kateyeva hotīti veditabbaṁ.",
  "anya-e0805n6:122_0": "566.Nu niggahītaṁ padante.",
  "anya-e0805n6:123_0": "Upapadabhūtanāmapadante vattamāno nukārāgamo niggahītamāpajjate,",
  "anya-e0805n6:123_1": "niggahītassa vaggantattaṁ,",
  "anya-e0805n6:123_2": "sesaṁ samaṁ,",
  "anya-e0805n6:123_3": "vuddhābhāvova viseso,",
  "anya-e0805n6:123_4": "arindamo rājā.",
  "anya-e0805n6:124_0": "Tathā tara taraṇe,",
  "anya-e0805n6:124_1": "vessaṁ taratīti vessantaro,",
  "anya-e0805n6:124_2": "taṇhaṁ karoti hiṁsatīti taṇhaṅkaro bhagavā.",
  "anya-e0805n6:124_3": "Evaṁ medhaṅkaro,",
  "anya-e0805n6:124_4": "saraṇaṅkaro,",
  "anya-e0805n6:124_5": "dīpaṅkaro.",
  "anya-e0805n6:125_0": "“Ādimhi, a”iti ca vattate.",
  "anya-e0805n6:126_0": "567.Pure dadā ca iṁ.",
  "anya-e0805n6:127_0": "Purasadde ādimhi sati “dada dāne”iccetāya dhātuyā appaccayo hoti,",
  "anya-e0805n6:127_1": "purasadde akārassa iñca hoti.",
  "anya-e0805n6:127_2": "Ettha ca “tadanuparodhenā”ti paribhāsato purasaddantasseva iṁ hotīti daṭṭhabbaṁ.",
  "anya-e0805n6:127_3": "Ṇādīnaṁ tekālikattepi upapadatthavisesena atīteyevāyamappaccayo hotīti daṭṭhabbaṁ.",
  "anya-e0805n6:127_4": "Pure dānaṁ adadīti purindado sakko.",
  "anya-e0805n6:127_5": "Idhāpi vibhattilope kateyeva iṁādeso.",
  "anya-e0805n6:128_0": "“Kammādimhi, a”iti ca vattate.",
  "anya-e0805n6:129_0": "568.Sabbato ṇvu tvāvī vā.",
  "anya-e0805n6:130_0": "Sabbato dhātuto kammādimhi vā akammādimhi vā sati a ṇvu tu āvī iccete cattāro paccayā honti.",
  "anya-e0805n6:130_1": "Vāggahaṇaṁ “akammādimhi vā”ti vikappanatthaṁ.",
  "anya-e0805n6:131_0": "Appaccaye tāva –",
  "anya-e0805n6:131_1": "dhara dhāraṇe,",
  "anya-e0805n6:131_2": "dhammaṁ adhari, dharati,",
  "anya-e0805n6:131_3": "dharissatīti vā dhammadharo.",
  "anya-e0805n6:131_4": "Evaṁ vinayadharo.",
  "anya-e0805n6:131_5": "Tathā taṁ karotīti takkaro, dvittaṁ.",
  "anya-e0805n6:131_6": "Evaṁ hitakaro,",
  "anya-e0805n6:131_7": "divasakaro, dinakaro, divākaro, nisākaro,",
  "anya-e0805n6:131_8": "dhanuṁ gaṇhātīti dhanuggaho.",
  "anya-e0805n6:131_9": "Evaṁ kaṭaggaho,",
  "anya-e0805n6:131_10": "sabbakāmaṁ dadātīti sabbakāmadado,",
  "anya-e0805n6:131_11": "sabbadado.",
  "anya-e0805n6:132_0": "Āto pana –",
  "anya-e0805n6:132_1": "annaṁ adāsi, dadāti,",
  "anya-e0805n6:132_2": "dadissatīti annado.",
  "anya-e0805n6:132_3": "Evaṁ dhanado,",
  "anya-e0805n6:132_4": "saccaṁ sandahatīti saccasandho. Pā pāne,",
  "anya-e0805n6:132_5": "majjaṁ pivatīti majjapo.",
  "anya-e0805n6:132_6": "Tā pālane,",
  "anya-e0805n6:132_7": "gavaṁ saddaṁ tāyatīti gottaṁ.",
  "anya-e0805n6:132_8": "Evaṁ kattari.",
  "anya-e0805n6:133_0": "Akammādimhi pana “yasmā dapetī”ti sutte bhayaggahaṇena sesasādhanepi appaccayo.",
  "anya-e0805n6:134_0": "Nī pāpuṇane vipubbo, vinesi, vineti,",
  "anya-e0805n6:134_1": "vinessati etena,",
  "anya-e0805n6:134_2": "etthāti vā vinayo,",
  "anya-e0805n6:134_3": "“aññesu cā”ti vuddhi,",
  "anya-e0805n6:134_4": "ayādeso ca,",
  "anya-e0805n6:134_5": "nayanaṁ nayo.",
  "anya-e0805n6:134_6": "Si sevāyaṁ nipubbo,",
  "anya-e0805n6:134_7": "nissīyittha,",
  "anya-e0805n6:134_8": "nissīyati,",
  "anya-e0805n6:134_9": "nissīyissatīti vā nissayo. Si saye, anusayi, anuseti,",
  "anya-e0805n6:134_10": "anusessatīti vā anusayo.",
  "anya-e0805n6:135_0": "I gatimhi patipubbo,",
  "anya-e0805n6:135_1": "paṭicca ekasmā phalametīti paccayo, samudayo. Ci caye,",
  "anya-e0805n6:135_2": "vinicchīyate anena,",
  "anya-e0805n6:135_3": "vinicchayanaṁ vā vinicchayo,",
  "anya-e0805n6:135_4": "uccayanaṁ uccayo, sañcayo,",
  "anya-e0805n6:135_5": "dhammaṁ vicinātīti dhammavicayo.",
  "anya-e0805n6:135_6": "Khī khaye,",
  "anya-e0805n6:135_7": "khayanaṁ khayo. Ji jaye,",
  "anya-e0805n6:135_8": "vijayanaṁ vijayo, jayo.",
  "anya-e0805n6:135_9": "Kī dabbavinimaye,",
  "anya-e0805n6:135_10": "vikkayanaṁ vikkayo, kayo.",
  "anya-e0805n6:135_11": "Lī silesane,",
  "anya-e0805n6:135_12": "allīyati etthāti ālayo, layo.",
  "anya-e0805n6:135_13": "Evaṁ ivaṇṇantato.",
  "anya-e0805n6:136_0": "Āsuṇantīti assavā, avādeso,",
  "anya-e0805n6:136_1": "paṭissavanaṁ paṭissavo.",
  "anya-e0805n6:136_2": "Su gatimhi,",
  "anya-e0805n6:136_3": "ābhavaggā savantīti āsavā. Ru sadde,",
  "anya-e0805n6:136_4": "ravatīti ravo.",
  "anya-e0805n6:136_5": "Bhavatīti bhavo.",
  "anya-e0805n6:136_6": "Pabhavati etasmāti pabhavo.",
  "anya-e0805n6:136_7": "Lū chedane,",
  "anya-e0805n6:136_8": "lavanaṁ lavo.",
  "anya-e0805n6:136_9": "Evaṁ uvaṇṇantato.",
  "anya-e0805n6:137_0": "Niggaṇhāti,",
  "anya-e0805n6:137_1": "niggahaṇaṁ vā niggaho, paggaho,",
  "anya-e0805n6:137_2": "saṅgaṇhāti tena,",
  "anya-e0805n6:137_3": "saṅgahaṇaṁ vā saṅgaho.",
  "anya-e0805n6:137_4": "Vara varaṇe,",
  "anya-e0805n6:137_5": "saṁvaraṇaṁ saṁvaro.",
  "anya-e0805n6:137_6": "Dara ādare,",
  "anya-e0805n6:137_7": "ādaraṇaṁ ādaro.",
  "anya-e0805n6:137_8": "Āgacchati,",
  "anya-e0805n6:137_9": "āgamananti vā āgamo,",
  "anya-e0805n6:137_10": "āgamīyanti ettha,",
  "anya-e0805n6:137_11": "etena vā atthāti āgamo pariyatti.",
  "anya-e0805n6:137_12": "Sappatīti sappo.",
  "anya-e0805n6:137_13": "Dibbatīti devo.",
  "anya-e0805n6:137_14": "Kamu padavikkhepe,",
  "anya-e0805n6:137_15": "pakkamanaṁ,",
  "anya-e0805n6:137_16": "pakkamatīti vā pakkamo.",
  "anya-e0805n6:137_17": "Evaṁ vikkamo.",
  "anya-e0805n6:138_0": "Cara caraṇe,",
  "anya-e0805n6:138_1": "vane caratīti vanacaro,",
  "anya-e0805n6:138_2": "kāmo avacarati etthāti kāmāvacaro loko,",
  "anya-e0805n6:138_3": "kāmāvacarā saññā,",
  "anya-e0805n6:138_4": "kāmāvacaraṁ cittaṁ.",
  "anya-e0805n6:138_5": "Gāvo caranti etthāti gocaro,",
  "anya-e0805n6:138_6": "chaṭṭhītappuriso.",
  "anya-e0805n6:139_0": "Pādena pivatīti pādapo. Evaṁ kacchapo, tatiyātappuriso.",
  "anya-e0805n6:140_0": "Ruha janane,",
  "anya-e0805n6:140_1": "sirasmiṁ ruhatīti siroruho,",
  "anya-e0805n6:140_2": "guhāyaṁ sayatīti guhāsayaṁ cittaṁ.",
  "anya-e0805n6:140_3": "Evaṁ kucchisayā vātā.",
  "anya-e0805n6:140_4": "Ṭhā gatinivattimhi,",
  "anya-e0805n6:140_5": "pabbate aṭṭhāsi, tiṭṭhati,",
  "anya-e0805n6:140_6": "ṭhassatīti vā pabbataṭṭho puriso,",
  "anya-e0805n6:140_7": "pabbataṭṭhā nadī,",
  "anya-e0805n6:140_8": "pabbataṭṭhaṁ osadhaṁ.",
  "anya-e0805n6:140_9": "Evaṁ thalaṭṭhaṁ,",
  "anya-e0805n6:140_10": "jalaṭṭhaṁ,",
  "anya-e0805n6:140_11": "sattamītappuriso.",
  "anya-e0805n6:141_0": "569.Gahassupadhasse vā.",
  "anya-e0805n6:142_0": "Gahaiccetassa dhātussa upadhassa ettaṁ hoti vā,",
  "anya-e0805n6:142_1": "upadhāti antakkharato pubbakkharassa parasamaññā,",
  "anya-e0805n6:142_2": "gayhatīti gehaṁ, gahaṁ vā.",
  "anya-e0805n6:143_0": "Ṇvuppaccaye rathaṁ karotīti atthe ṇvuppaccayo,",
  "anya-e0805n6:143_1": "so ca “aññe kita”ti kitasaññattā “kattari kita”ti kattariyeva bhavati,",
  "anya-e0805n6:143_2": "tato kāritabyapadesa ṇalopavuddhiyo.",
  "anya-e0805n6:144_0": "570.Anakā yuṇvūnaṁ.",
  "anya-e0805n6:145_0": "Yuṇvuiccetesaṁ paccayānaṁ ana akaiccete ādesā hontīti akādeso.",
  "anya-e0805n6:145_1": "Sesaṁ kumbhakārasaddasamaṁ,",
  "anya-e0805n6:145_2": "rathakārako.",
  "anya-e0805n6:145_3": "Tathā annaṁ dadātīti annadāyako,",
  "anya-e0805n6:145_4": "“ākārantānamāyo”ti āyādeso,",
  "anya-e0805n6:145_5": "“itthiyamato āpaccayo”ti āpaccayo,",
  "anya-e0805n6:145_6": "“tesu vuddhī”tiādinā akārassa ikāro,",
  "anya-e0805n6:145_7": "annadāyikā kaññā,",
  "anya-e0805n6:145_8": "annadāyakaṁ kulaṁ.",
  "anya-e0805n6:145_9": "Lokaṁ netīti lokanāyako,",
  "anya-e0805n6:145_10": "vineti satteti vināyako,",
  "anya-e0805n6:145_11": "“te āvāyā kārite”ti āyādeso.",
  "anya-e0805n6:146_0": "Akammūpapade karotīti kārako, kārikā, kārakaṁ.",
  "anya-e0805n6:146_1": "Dadātīti dāyako, dāyikā, dāyakaṁ.",
  "anya-e0805n6:146_2": "Netīti nāyako, nāyikā, nāyakaṁ.",
  "anya-e0805n6:146_3": "Bhagavato ovādānusāsaniṁ asuṇi, suṇāti,",
  "anya-e0805n6:146_4": "suṇissatīti vā sāvako, sāvikā, āvādeso.",
  "anya-e0805n6:146_5": "Lunātīti lāvako.",
  "anya-e0805n6:146_6": "Pu pavane,",
  "anya-e0805n6:146_7": "punātīti pāvako,",
  "anya-e0805n6:146_8": "bhavatīti bhāvako,",
  "anya-e0805n6:146_9": "upāsatīti upāsako, upāsikā.",
  "anya-e0805n6:146_10": "Gaṇhātīti gāhako.",
  "anya-e0805n6:147_0": "Pacatīti pācako. Ayaji, yajati,",
  "anya-e0805n6:147_1": "yajissatīti vā yājako.",
  "anya-e0805n6:147_2": "Ettha hi “kagā cajāna”nti cajānaṁ kagatte sampatte –",
  "anya-e0805n6:148_0": "571.Nakagattaṁ cajā ṇvumhi.",
  "anya-e0805n6:149_0": "Dhātvantabhūtā cakārajakārā kakāra gakārattaṁ nāpajjante ṇvuppaccaye pareti paṭisiddhattā na bhavati.",
  "anya-e0805n6:150_0": "Jana janane,",
  "anya-e0805n6:150_1": "janetīti janako, janikā,",
  "anya-e0805n6:150_2": "“ghaṭādīnaṁ vā”ti ettha vāggahaṇena vuddhi na hoti.",
  "anya-e0805n6:150_3": "Evaṁ khanatīti khanako,",
  "anya-e0805n6:150_4": "sametīti samako,",
  "anya-e0805n6:150_5": "gametīti gamako,",
  "anya-e0805n6:150_6": "dametīti damako, ahani, hanti,",
  "anya-e0805n6:150_7": "hanissatīti vā vadhako,",
  "anya-e0805n6:150_8": "“vadho vā sabbatthā”ti hanassa vadhādeso,",
  "anya-e0805n6:150_9": "hantīti yātako,",
  "anya-e0805n6:150_10": "“hanassa ghāto”ti ṇvumhi ghātādeso,",
  "anya-e0805n6:150_11": "gāvo hanatīti goghātako,",
  "anya-e0805n6:150_12": "rundhatīti rundhako,",
  "anya-e0805n6:150_13": "niggahītāgamo,",
  "anya-e0805n6:150_14": "saṁyogantattā na vuddhi hoti.",
  "anya-e0805n6:150_15": "Evaṁ bhuñjatīti bhuñjako,",
  "anya-e0805n6:150_16": "kiṇātīti kāyako,",
  "anya-e0805n6:150_17": "pāletīti pālako,",
  "anya-e0805n6:150_18": "pūjetīti pūjako.",
  "anya-e0805n6:151_0": "572.Nudādīhi yuṇvūnamanānanākānanakā sakāritehi ca.",
  "anya-e0805n6:152_0": "Nudādīhi dhātūhi,",
  "anya-e0805n6:152_1": "sakāritehi ca dhātūhi paresaṁ yuṇvuppaccayānaṁ yathākkamaṁ ana ānana aka ānanakaiccete ādesā honti.",
  "anya-e0805n6:153_0": "Ettha hi –",
  "anya-e0805n6:154_0": "Sakāritehi yuṇvūnaṁ, kāriyassa vidhānato;",
  "anya-e0805n6:155_0": "Kiccakitthambhavo dhātu-ppaccayehipi vediyo.",
  "anya-e0805n6:156_0": "Nuda khepe papubbo, panudi, panudati,",
  "anya-e0805n6:156_1": "panudissatīti vā atthe ṇvuppaccayo,",
  "anya-e0805n6:156_2": "tassiminā akādeso,",
  "anya-e0805n6:156_3": "“kvaci dhātū”tiādinā nudissa dīgho, panūdako.",
  "anya-e0805n6:157_0": "Sūda paggharaṇe,",
  "anya-e0805n6:157_1": "sūdatīti sūdako.",
  "anya-e0805n6:157_2": "Ñā avabodhane, aññāsi, jānāti,",
  "anya-e0805n6:157_3": "jānissatīti vā atthe ṇvuppaccayo,",
  "anya-e0805n6:157_4": "tassānena ānanakādeso,",
  "anya-e0805n6:157_5": "“ñāssa jājaṁnā”ti jādeso,",
  "anya-e0805n6:157_6": "saralopādi, jānanako.",
  "anya-e0805n6:158_0": "Sakāritehi pana āṇa pesane, āṇāpesi, āṇāpeti,",
  "anya-e0805n6:158_1": "āṇāpessatīti vā atthe “sabbato ṇvutvāvī vā”ti ṇvuppaccayo,",
  "anya-e0805n6:158_2": "tassiminā akādeso,",
  "anya-e0805n6:158_3": "saralopādi, āṇāpako,",
  "anya-e0805n6:158_4": "saññāpetīti saññāpako,",
  "anya-e0805n6:158_5": "sañjānanako,",
  "anya-e0805n6:158_6": "ettha ānanakādeso,",
  "anya-e0805n6:158_7": "“kvaci dhātū”tiādinā kāritalopo.",
  "anya-e0805n6:158_8": "Tathā dāpetīti dāpako,",
  "anya-e0805n6:158_9": "“anakā yuṇvūna”nti akādeso,",
  "anya-e0805n6:158_10": "patiṭṭhāpetīti patiṭṭhāpako,",
  "anya-e0805n6:158_11": "nibbānaṁ sampāpetīti nibbānasampāpako,",
  "anya-e0805n6:158_12": "kārāpetīti kārāpako,",
  "anya-e0805n6:158_13": "kārāpikā iccādi.",
  "anya-e0805n6:159_0": "Tuppaccaye akāsi, karoti,",
  "anya-e0805n6:159_1": "karissatīti vā atthe “sabbato ṇvutvāvī vā”ti tuppaccayo,",
  "anya-e0805n6:159_2": "so ca kitasaññattā ṇvuppaccayo viya sabbattha kattariyeva bhavati.",
  "anya-e0805n6:160_0": "“Antassā”ti vattate.",
  "anya-e0805n6:161_0": "573.Karassa ca tattaṁ tusmiṁ.",
  "anya-e0805n6:162_0": "Karaiccetassa dhātussa antassa rakārassa takārattaṁ hoti tuppaccaye pare.",
  "anya-e0805n6:162_1": "Casaddena bharādīnañca,",
  "anya-e0805n6:162_2": "tato nāmamiva kate syādyuppatti,",
  "anya-e0805n6:162_3": "“satthupitādīnamā sismiṁ silopo cā”ti āttaṁ, silopo,",
  "anya-e0805n6:162_4": "tassa kattā takkattā,",
  "anya-e0805n6:162_5": "chaṭṭhīsamāso.",
  "anya-e0805n6:162_6": "Tathā bharatīti bhattā.",
  "anya-e0805n6:163_0": "Hara haraṇe,",
  "anya-e0805n6:163_1": "haratīti hattā,",
  "anya-e0805n6:163_2": "bhindatīti bhettā,",
  "anya-e0805n6:163_3": "bheditā vā,",
  "anya-e0805n6:163_4": "chindatīti chettā,",
  "anya-e0805n6:163_5": "dadātīti dātā,",
  "anya-e0805n6:163_6": "bhojanassa dābhā bhojanadātā,",
  "anya-e0805n6:163_7": "sandahatīti sandhātā, avaci, vacati,",
  "anya-e0805n6:163_8": "vakkhatīti vā vattā,",
  "anya-e0805n6:163_9": "“bhujādīnamanto no dvi cā”ti dhātvantalopo,",
  "anya-e0805n6:163_10": "dvittañca,",
  "anya-e0805n6:163_11": "bhuñjatīti bhottā, abujjhi, bujjhati,",
  "anya-e0805n6:163_12": "bujjhissatīti vā bujjhitā,",
  "anya-e0805n6:163_13": "yakārikārāgamā,",
  "anya-e0805n6:163_14": "jānātīti ñātā,",
  "anya-e0805n6:163_15": "jinātīti jetā,",
  "anya-e0805n6:163_16": "suṇātīti sotā,",
  "anya-e0805n6:163_17": "gaṇhātīti gahetā,",
  "anya-e0805n6:163_18": "bhavatīti bhavitā,",
  "anya-e0805n6:163_19": "saratīti saritā,",
  "anya-e0805n6:163_20": "gacchatīti gantā.",
  "anya-e0805n6:163_21": "“Gama khana hanādīnaṁ tuṁ tabbādīsu na”iti dhātvantassa nattaṁ.",
  "anya-e0805n6:163_22": "Evaṁ khanatīti khantā,",
  "anya-e0805n6:163_23": "hanatīti hantā,",
  "anya-e0805n6:163_24": "maññatīti mantā,",
  "anya-e0805n6:163_25": "pāletīti pāletā, pālayitā.",
  "anya-e0805n6:164_0": "Kārite bhāvetīti bhāvetā,",
  "anya-e0805n6:164_1": "bhāvayitā.",
  "anya-e0805n6:164_2": "Evaṁ sāretā, sārayitā, dāpetā, dāpayitā, hāpetā, hāpayitā,",
  "anya-e0805n6:164_3": "nirodhetā,",
  "anya-e0805n6:164_4": "nirodhayitā, bodhetā,",
  "anya-e0805n6:164_5": "bodhayitā, ñāpetā, ñāpayitā, sāvetā, sāvayitā, gāhebhā, gāhayitā, kāretā, kārayitā, kārāpetā,",
  "anya-e0805n6:164_6": "kārāpayitā iccādi.",
  "anya-e0805n6:165_0": "Āvīpaccaye disa pekkhane,",
  "anya-e0805n6:165_1": "bhayaṁ apassi, passati,",
  "anya-e0805n6:165_2": "passissatīti vā atthe āvīpaccayo,",
  "anya-e0805n6:165_3": "“kvaci dhātū”tiādinā disassa dassādeso,",
  "anya-e0805n6:165_4": "bhayadassāvī,",
  "anya-e0805n6:165_5": "bhayadassāvino iccādi daṇḍīva neyyaṁ.",
  "anya-e0805n6:165_6": "Itthiyaṁ bhayadassāvinī.",
  "anya-e0805n6:165_7": "Napuṁsake bhayadassāvi cittaṁ.",
  "anya-e0805n6:166_0": "Sāsa anusiṭṭhimhi, sadevakaṁ lokaṁ diṭṭhadhammikādivasena sāsatīti atthe –",
  "anya-e0805n6:167_0": "574.Sāsādīhi ratthu.",
  "anya-e0805n6:168_0": "Sāsaiccevamādīhi dhātūhi ratthuppaccayo hoti.",
  "anya-e0805n6:169_0": "“Ramhi ranto rādi no”ti rādilopo,",
  "anya-e0805n6:169_1": "saralopādi,",
  "anya-e0805n6:169_2": "nāmabyapadeso,",
  "anya-e0805n6:169_3": "syādyuppatti, āttaṁ, silopo. Satthā, satthāro.",
  "anya-e0805n6:170_0": "Pā rakkhaṇe, puttaṁ pātīti atthe –",
  "anya-e0805n6:171_0": "575.Pāditoritu.",
  "anya-e0805n6:172_0": "Pāiccevamādito dhātuggaṇato rituppaccayo hoti,",
  "anya-e0805n6:172_1": "rādilopo saralopādi. Pitā.",
  "anya-e0805n6:172_2": "Dhara dhāraṇe,",
  "anya-e0805n6:172_3": "mātāpitūhi dharīyatīti dhītā,",
  "anya-e0805n6:172_4": "“kvaci dhātū”tiādinā ikārassa dīgho.",
  "anya-e0805n6:173_0": "Māna pūjāyaṁ, dhammena puttaṁ mānetīti atthe –",
  "anya-e0805n6:174_0": "576.Mānādīhi rātu.",
  "anya-e0805n6:175_0": "Māna bhāsaiccevamādīhi dhātūhi rātuppaccayo hoti, rādilopo, mātā.",
  "anya-e0805n6:175_1": "Bhāsa viyattiyaṁ vācāyaṁ,",
  "anya-e0805n6:175_2": "pubbe bhāsatīti bhātā iccādi.",
  "anya-e0805n6:176_0": "Visa pavesane papubbo, pāvisi, pavisati, pavisissatīti vā atthe –",
  "anya-e0805n6:177_0": "577.Visa ruja padādito ṇa.",
  "anya-e0805n6:178_0": "Visa ruja padaiccevamādīhi dhātūhi paro ṇappaccayo hotīti ṇappaccayo.",
  "anya-e0805n6:178_1": "So ca kitasaññattā kattari bhavati,",
  "anya-e0805n6:178_2": "kāritabyapadesaṇalopa vuddhiyo, paveso.",
  "anya-e0805n6:179_0": "Tathā ruja roge, aruji, rujati,",
  "anya-e0805n6:179_1": "rujissatīti vā rogo,",
  "anya-e0805n6:179_2": "“kagācajāna”nti jakārassa gakāro,",
  "anya-e0805n6:179_3": "uppajjatīti uppādo.",
  "anya-e0805n6:179_4": "Phusa phusane, aphusi, phusati,",
  "anya-e0805n6:179_5": "phusissati,",
  "anya-e0805n6:179_6": "phusanti vā tena sampayuttāti phasso,",
  "anya-e0805n6:179_7": "“kvaci dhātū”tiādinā phusassa phasso,",
  "anya-e0805n6:179_8": "saṁyogantattā na vuddhi.",
  "anya-e0805n6:179_9": "Bhavatīti bhāvo.",
  "anya-e0805n6:179_10": "Uca samavāye,",
  "anya-e0805n6:179_11": "ucatīti oko,",
  "anya-e0805n6:179_12": "cakārassa kakāro.",
  "anya-e0805n6:179_13": "Aya gatimhi, ayi, ayati, ayissati,",
  "anya-e0805n6:179_14": "ayati vā itoti āyo.",
  "anya-e0805n6:179_15": "Budha avagamane,",
  "anya-e0805n6:179_16": "sammā bujjhatīti sambodho,",
  "anya-e0805n6:179_17": "āharatīti āhāro,",
  "anya-e0805n6:179_18": "upahanatīti upaghāto,",
  "anya-e0805n6:179_19": "“hanassa ghāto”ti ghātādeso.",
  "anya-e0805n6:180_0": "Ranja rāge, ranjatīti atthe ṇappaccayo.",
  "anya-e0805n6:181_0": "578.Niggahīta saṁyogādi no.",
  "anya-e0805n6:182_0": "Saṁyogasmiṁ ādibhūto nakāro niggahītamāpajjate. Niggahītassa vaggantattaṁ, jakārassa gattaṁ, raṅgo.",
  "anya-e0805n6:183_0": "579.Ṇamhi ranjassa jo bhāvakaraṇesu.",
  "anya-e0805n6:184_0": "Ranjaiccetassa dhātussa antabhūtassa njassa jakārādeso hoti bhāvakaraṇaiccetesvatthesu vihite ṇakāravatippaccaye pare.",
  "anya-e0805n6:185_0": "Ettha hi –",
  "anya-e0805n6:186_0": "Ṇamhi ranjassa karaṇe, jādesassa vidhānato;",
  "anya-e0805n6:187_0": "Akattaripi viññeyyo, kārake ṇassa sambhavoti.",
  "anya-e0805n6:188_0": "Ranjanti anenāti rāgo,",
  "anya-e0805n6:188_1": "rañjīyati anenāti vā rāgo,",
  "anya-e0805n6:188_2": "sayaṁ rañjatītipi rāgo.",
  "anya-e0805n6:188_3": "“Ṇamhi ranjassa jo”ti yogavibhāgena jakāro.",
  "anya-e0805n6:188_4": "Pajjate anenāti pādo,",
  "anya-e0805n6:188_5": "patujjate anenāti patodo,",
  "anya-e0805n6:188_6": "jarīyati anenāti jāro.",
  "anya-e0805n6:188_7": "Evaṁ dāro.",
  "anya-e0805n6:188_8": "Tathā kammādīsu,",
  "anya-e0805n6:188_9": "bhujjatīti bhogo.",
  "anya-e0805n6:188_10": "Evaṁ bhāgo, bhāro,",
  "anya-e0805n6:188_11": "labbhatīti lābho,",
  "anya-e0805n6:188_12": "voharīyatīti vohāro,",
  "anya-e0805n6:188_13": "dīyatīti dāyo,",
  "anya-e0805n6:188_14": "vihaññati etasmāti vighāto,",
  "anya-e0805n6:188_15": "viharanti etthāti vihāro,",
  "anya-e0805n6:188_16": "āramanti etasminti ārāmo.",
  "anya-e0805n6:188_17": "Evaṁ papāto iccādi.",
  "anya-e0805n6:189_0": "“Ṇa”iti vattate.",
  "anya-e0805n6:190_0": "580.Bhāve ca.",
  "anya-e0805n6:191_0": "Bhāvatthe bhāvābhidheyye dhātūhi ṇappaccayo hoti. Bhūyate,",
  "anya-e0805n6:191_1": "bhavanaṁ vā bhāvo, paccate,",
  "anya-e0805n6:191_2": "pacanaṁ vā pāko,",
  "anya-e0805n6:191_3": "“kagā cajāna”nti kādeso.",
  "anya-e0805n6:192_0": "Sica paggharaṇe,",
  "anya-e0805n6:192_1": "secanaṁ seko.",
  "anya-e0805n6:192_2": "Suca soke,",
  "anya-e0805n6:192_3": "socanaṁ soko.",
  "anya-e0805n6:192_4": "Caja hānimhi,",
  "anya-e0805n6:192_5": "acajjittha, cajjate,",
  "anya-e0805n6:192_6": "cajjissate,",
  "anya-e0805n6:192_7": "cajanaṁ vā cāgo.",
  "anya-e0805n6:192_8": "Yaja devapūjāsaṅgatikaraṇadānesu, ijjittha, ijjate,",
  "anya-e0805n6:192_9": "ijjissate,",
  "anya-e0805n6:192_10": "yajanaṁ vā yāgo,",
  "anya-e0805n6:192_11": "yuñjanaṁ yogo.",
  "anya-e0805n6:192_12": "Bhaja sevāyaṁ,",
  "anya-e0805n6:192_13": "abhajjittha, bhajjate,",
  "anya-e0805n6:192_14": "bhajjissate,",
  "anya-e0805n6:192_15": "bhajanaṁ vā bhāgo,",
  "anya-e0805n6:192_16": "arajjittha, rajjate,",
  "anya-e0805n6:192_17": "rajjissate,",
  "anya-e0805n6:192_18": "rajanaṁ vā rāgo,",
  "anya-e0805n6:192_19": "jassa gakāro.",
  "anya-e0805n6:193_0": "Daha bhasmīkaraṇe, pariḍayhittha, pariḍayhati, pariḍayhissati, pariḍayhanaṁ vāti atthe ṇappaccayo.",
  "anya-e0805n6:194_0": "“Ṇamhi, vā”ti ca vattate.",
  "anya-e0805n6:195_0": "581.Dahassa do laṁ.",
  "anya-e0805n6:196_0": "Dahaiccetassa dhātussa dakāro lattamāpajjate ṇappaccaye pare vā. Pariḷāho, paridāho.",
  "anya-e0805n6:196_1": "Bhanja avamaddane,",
  "anya-e0805n6:196_2": "bhañjanaṁ bhaṅgo.",
  "anya-e0805n6:196_3": "Sanja saṅge,",
  "anya-e0805n6:196_4": "sañjanaṁ saṅgo,",
  "anya-e0805n6:196_5": "nassa niggahītaṁ.",
  "anya-e0805n6:197_0": "Paccayehi saṅgamma karīyati,",
  "anya-e0805n6:197_1": "saṅkharīyati tena vāti atthe visarujapadādinā,",
  "anya-e0805n6:197_2": "saṅkharaṇanti atthe “bhāve cā”ti vā ṇappaccayo.",
  "anya-e0805n6:198_0": "“Ṇamhī”ti vattate.",
  "anya-e0805n6:199_0": "582.Purasamupaparīhikarotissa khakharā vā tappaccayesu ca.",
  "anya-e0805n6:200_0": "Pura saṁ upa pariiccetehi parassa karotissa dhātussa kha kharaiccete ādesā honti vā tappaccaye,",
  "anya-e0805n6:200_1": "ṇappaccaye ca pare.",
  "anya-e0805n6:200_2": "“Tappaccayesū”ti bahuvacananiddesena tuṁ tvādīsupi.",
  "anya-e0805n6:200_3": "Dhātvādesassāpi ṭhānopacārena dhātuvohārato “asaṁyogantassa vuddhi kārite”ti vuddhi, saṅkhāro.",
  "anya-e0805n6:200_4": "Evaṁ parikkhāro,",
  "anya-e0805n6:200_5": "purekkhāro.",
  "anya-e0805n6:201_0": "Vāti kiṁ? Upakāro.",
  "anya-e0805n6:202_0": "Lubha giddhimhi,",
  "anya-e0805n6:202_1": "lubbhanti tena,",
  "anya-e0805n6:202_2": "sayaṁ vā lubbhati,",
  "anya-e0805n6:202_3": "lubbhanamattameva vā tanti lobho.",
  "anya-e0805n6:202_4": "Dusa appītimhi,",
  "anya-e0805n6:202_5": "dussanti tena,",
  "anya-e0805n6:202_6": "sayaṁ vā dussati,",
  "anya-e0805n6:202_7": "dussanamattameva vā tanti doso.",
  "anya-e0805n6:202_8": "Muha vecitte,",
  "anya-e0805n6:202_9": "muyhanti tena,",
  "anya-e0805n6:202_10": "sayaṁ vā muyhati,",
  "anya-e0805n6:202_11": "muyhanamattameva vā tanti moho iccādi kattukaraṇabhāvesu yathārahaṁ yojetabbaṁ.",
  "anya-e0805n6:203_0": "Gaha upādāne, gayhatīti atthe visarujapadādinā kammani ṇappaccayo.",
  "anya-e0805n6:204_0": "583.Gahassa ghara ṇe vā.",
  "anya-e0805n6:205_0": "Gahaiccetassa dhātussa gharādeso hoti vā ṇappaccaye pare, saralopādi, gharaṁ, gharāni.",
  "anya-e0805n6:206_0": "Vāti kiṁ? Gaṇhāti, gahaṇaṁ vā gāho.",
  "anya-e0805n6:207_0": "Sambhavatīti atthe –",
  "anya-e0805n6:208_0": "584.Kvica.",
  "anya-e0805n6:209_0": "Sabbadhātūhi kvipaccayo hoti, so ca kitasaññattā kattari bhavati.",
  "anya-e0805n6:210_0": "585.Kvilopo ca.",
  "anya-e0805n6:211_0": "Kvino sabbassa lopo hoti.",
  "anya-e0805n6:211_1": "Kitantattā nāmamiva katvā syādyuppatti, silopo, sambhū.",
  "anya-e0805n6:211_2": "Evaṁ vibhavatīti vibhū, abhibhū, sayambhū.",
  "anya-e0805n6:212_0": "Tathā dhū kampane,",
  "anya-e0805n6:212_1": "sandhunātīti sandhū.",
  "anya-e0805n6:212_2": "Bhā dittimhi,",
  "anya-e0805n6:212_3": "vibhātīti vibhā,",
  "anya-e0805n6:212_4": "pabhātīti pabhā, saha,",
  "anya-e0805n6:212_5": "saṅgamma vā bhanti,",
  "anya-e0805n6:212_6": "bhāsanti vā etthāti sabhā,",
  "anya-e0805n6:212_7": "sahassa sādeso,",
  "anya-e0805n6:212_8": "niggahītalopo ca.",
  "anya-e0805n6:213_0": "Bhujena gacchatīti atthe kvippaccayo.",
  "anya-e0805n6:214_0": "586.Dhātvantassa lopo kvimhi.",
  "anya-e0805n6:215_0": "Dhātvantassa byañjanassa lopo hoti kvippaccaye pare. Kvilopo, bhujago.",
  "anya-e0805n6:215_1": "Evaṁ urasā gacchatīti urago,",
  "anya-e0805n6:215_2": "turaṁ sīghaṁ turitaturito gacchatīti turago,",
  "anya-e0805n6:215_3": "khe gacchatīti khago,",
  "anya-e0805n6:215_4": "vihāyase gacchatīti vihago, vihādeso,",
  "anya-e0805n6:215_5": "na gacchatīti ago, nago.",
  "anya-e0805n6:216_0": "Khanu avadhāraṇe saṁpubbo, saṅkhani,",
  "anya-e0805n6:216_1": "saṅkhanati,",
  "anya-e0805n6:216_2": "saṅkhanissatīti vā saṅkho.",
  "anya-e0805n6:216_3": "Ramu kīḷāyaṁ,",
  "anya-e0805n6:216_4": "kuñje ramatīti kuñjaro.",
  "anya-e0805n6:216_5": "Jana janane,",
  "anya-e0805n6:216_6": "kammato jātoti atthe kvippaccayo,",
  "anya-e0805n6:216_7": "dhātvantassa lopādi purimasamaṁ,",
  "anya-e0805n6:216_8": "pañcamītappurisova viseso.",
  "anya-e0805n6:216_9": "Kammajo vipāko,",
  "anya-e0805n6:216_10": "kammajā paṭisandhi,",
  "anya-e0805n6:216_11": "kammajaṁ rūpaṁ.",
  "anya-e0805n6:216_12": "Evaṁ cittajaṁ, utujaṁ, āhārajaṁ,",
  "anya-e0805n6:216_13": "attajo putto.",
  "anya-e0805n6:216_14": "Vārimhi jāto vārijo.",
  "anya-e0805n6:216_15": "Evaṁ thalajo, paṅkajaṁ, jalajaṁ, aṇḍajaṁ, sirajaṁ,",
  "anya-e0805n6:216_16": "sattamīsamāso.",
  "anya-e0805n6:216_17": "Dvikkhattuṁ jāto dvijo,",
  "anya-e0805n6:216_18": "pacchā jāto anujo iccādi.",
  "anya-e0805n6:217_0": "Vida ñāṇe, lokaṁ avedīti atthe kvippaccayo.",
  "anya-e0805n6:218_0": "“Kvimhī”ti vattate.",
  "anya-e0805n6:219_0": "587.Vidante ū.",
  "anya-e0805n6:220_0": "Vidadhātuno ante ūkārāgamo hoti kvimhi, kvilopo. Lokavidū.",
  "anya-e0805n6:221_0": "Disa pekkhaṇe, imamiva naṁ apassi, passati, passissatīti, ayamiva dissatīti vā atthe kvippaccayo.",
  "anya-e0805n6:222_0": "“Dhātvantassa lopo kvimhī”ti dhātvantalope sampatte –",
  "anya-e0805n6:223_0": "588.Iyatamakiesānamantassaro dīghaṁ kvaci disassa guṇaṁ do raṁ sakkhī ca.",
  "anya-e0805n6:224_0": "Ima ya ta amha kiṁ eta samānaiccetesaṁ sabbanāmānaṁ upamānupapadabhāvena disassa dhātussa guṇabhūtānaṁ anto saro dīghamāpajjate,",
  "anya-e0805n6:224_1": "disaiccetassa dhātussa antassa sa kkha īiccete ādesā ca honti.",
  "anya-e0805n6:224_2": "Disassa dakāro rakāramāpajjateti kvimhi dhātvantassa sasaddādesaṁ katvā kvilopādimhi ca kate iiti nipātanena imasaddassikāre,",
  "anya-e0805n6:224_3": "tassiminā dīghe ca kate syādyuppatti.",
  "anya-e0805n6:225_0": "Īdiso puriso,",
  "anya-e0805n6:225_1": "īdisā kaññā, īdisī vā,",
  "anya-e0805n6:225_2": "īdisaṁ cittaṁ.",
  "anya-e0805n6:225_3": "Tathā yamiva naṁ passati,",
  "anya-e0805n6:225_4": "yo viya dissatīti vā yādiso, yādisā, yādisī, yādisaṁ.",
  "anya-e0805n6:225_5": "Tamiva naṁ passati,",
  "anya-e0805n6:225_6": "so viya dissatīti vā tādiso, tādisā, tādisī, tādisaṁ.",
  "anya-e0805n6:225_7": "Mamiva naṁ passati,",
  "anya-e0805n6:225_8": "ahaṁ viya so dissatīti vā mādiso, mādisā, mādisī, mādisaṁ,",
  "anya-e0805n6:225_9": "maiti nipātanena amhasaddassa masaddādeso.",
  "anya-e0805n6:225_10": "Kimiva naṁ passati,",
  "anya-e0805n6:225_11": "ko viya dissatīti vā kīdiso, kīdisā, kīdisī, kīdisaṁ.",
  "anya-e0805n6:225_12": "Etamiva naṁ passati,",
  "anya-e0805n6:225_13": "eso viya dissatīti vā ediso,",
  "anya-e0805n6:225_14": "etādiso vā, edisā, edisī, edisaṁ,",
  "anya-e0805n6:225_15": "eiti nipātanena etasaddassa ekāro.",
  "anya-e0805n6:225_16": "Samānaṁ katvā naṁ passati,",
  "anya-e0805n6:225_17": "samāno viya dissatīti sādiso, sadiso,",
  "anya-e0805n6:225_18": "saiti nipātanena samānassa sādeso,",
  "anya-e0805n6:225_19": "tadantassa vā dīgho, sādisā, sādisī, sadisā, sadisī, sādisaṁ, sadisaṁ.",
  "anya-e0805n6:226_0": "Dakārassa rakārādese pana īriso, yāriso, tāriso, māriso, kīriso, eriso, sāriso, sariso.",
  "anya-e0805n6:226_1": "Kkhādese īdikkho, yādikkho, tādikkho, mādikkho, kīdikkho, edikkho, sādikkho, sadikkho.",
  "anya-e0805n6:226_2": "Rakārādese sārikkho, sarikkho,",
  "anya-e0805n6:226_3": "īkārādese īdī, yādī, tādī, mādī, kīdī, edī, sādī.",
  "anya-e0805n6:227_0": "Casaddena tumhādiupapadepi tumhe viya dissatīti tumhādiso,",
  "anya-e0805n6:227_1": "tumhādisī,",
  "anya-e0805n6:227_2": "khandhā viya dissantīti khandhādisā iccādi.",
  "anya-e0805n6:228_0": "Dhara dhāraṇe,",
  "anya-e0805n6:228_1": "apāyesvapatamāne adhigatamaggādike satte dhāreti,",
  "anya-e0805n6:228_2": "dharanti tenāti vā,",
  "anya-e0805n6:228_3": "salakkhaṇaṁ dhāreti vā,",
  "anya-e0805n6:228_4": "paccayehi dharīyati vāti atthe –",
  "anya-e0805n6:229_0": "589.Dharādīhirammo.",
  "anya-e0805n6:230_0": "Dharaiccevamādīhi dhātūhi rammappaccayo hoti.",
  "anya-e0805n6:231_0": "So ca –",
  "anya-e0805n6:232_0": "Kammaggahaṇabho bhāva- kammesūtettha vediyo;",
  "anya-e0805n6:233_0": "Akattaripi hotīti, kārake rammappaccayo.",
  "anya-e0805n6:234_0": "Rādilopo, dhammo, evaṁ karīyatīti kammaṁ. Vara varaṇe, vammaṁ.",
  "anya-e0805n6:235_0": "Saṁsa pasaṁsane papubbo,",
  "anya-e0805n6:235_1": "piyaiccupapadaṁ,",
  "anya-e0805n6:235_2": "piyaṁ pasaṁsituṁ sīlaṁ yassāti vā piyaṁ pasaṁsanasīlo,",
  "anya-e0805n6:235_3": "piyaṁ pasaṁsanadhammo,",
  "anya-e0805n6:235_4": "piyaṁ pasaṁsane sādhukārīti vā atthe –",
  "anya-e0805n6:236_0": "590.Tassīlādīsu ṇītvāvī ca.",
  "anya-e0805n6:237_0": "Sīlaṁ pakati,",
  "anya-e0805n6:237_1": "tassīla taddhamma tassādhukārīsvatthesu gamyamānesu sabbadhātūhi ṇī tu āvīiccete paccayā hontīti kattari ṇīpaccayo,",
  "anya-e0805n6:237_2": "saṁyogantattāna vuddhi.",
  "anya-e0805n6:237_3": "Sesaṁ neyyaṁ.",
  "anya-e0805n6:238_0": "Piyapasaṁsī rājā.",
  "anya-e0805n6:238_1": "Atha vā piyaṁ pasaṁsi,",
  "anya-e0805n6:238_2": "pasaṁsati,",
  "anya-e0805n6:238_3": "pasaṁsissati vā sīlena vā dhammena vā sādhu vāti piyapasaṁsī,",
  "anya-e0805n6:238_4": "piyapasaṁsinī,",
  "anya-e0805n6:238_5": "piyapasaṁsi kulaṁ.",
  "anya-e0805n6:238_6": "Brahmaṁ carituṁ sīlaṁ yassāti vā brahmaṁ carati sīlena, dhammena,",
  "anya-e0805n6:238_7": "sādhu vāti brahmacārī,",
  "anya-e0805n6:238_8": "brahmacārinī,",
  "anya-e0805n6:238_9": "brahmacāri.",
  "anya-e0805n6:238_10": "Evaṁ saccavādī,",
  "anya-e0805n6:238_11": "dhammavādī,",
  "anya-e0805n6:238_12": "sīghayāyī, pāpakārī,",
  "anya-e0805n6:238_13": "mālākārī iccādi.",
  "anya-e0805n6:239_0": "Casaddena attamānepi ṇī, paṇḍitaṁ attānaṁ maññatīti paṇḍitamānī bālo, bahussutamānī iccādi.",
  "anya-e0805n6:240_0": "Vatu vattane papubbo,",
  "anya-e0805n6:240_1": "pasayha pavattituṁ sīlaṁ yassāti atthe iminā tuppaccayo,",
  "anya-e0805n6:240_2": "pasayhapavattā.",
  "anya-e0805n6:240_3": "Atha vā vaca viyattiyaṁ vācāyaṁ,",
  "anya-e0805n6:240_4": "pasayha pavattituṁ sīlamassāti pasayhapavattā,",
  "anya-e0805n6:240_5": "pasayhapavattāro,",
  "anya-e0805n6:240_6": "bhujādittā dhātvantalopadvittāni,",
  "anya-e0805n6:240_7": "sesaṁ kattusamaṁ.",
  "anya-e0805n6:241_0": "Bhayaṁ passituṁ sīlaṁ yassāti vā bhayaṁ dassanasīlo,",
  "anya-e0805n6:241_1": "bhayaṁ dassanadhammo,",
  "anya-e0805n6:241_2": "bhayaṁ dassane sādhukārīti vā bhayadassāvī,",
  "anya-e0805n6:241_3": "bhayadassāvinī,",
  "anya-e0805n6:241_4": "bhayadassāvi cittaṁ.",
  "anya-e0805n6:241_5": "Evaṁ ādīnavadassāvī.",
  "anya-e0805n6:242_0": "“Tassīlādīsū”ti adhikāro.",
  "anya-e0805n6:243_0": "591.Sadda ku dha ca la ma ṇḍa ttha rucādīhi yu.",
  "anya-e0805n6:244_0": "Sadda ku dha ca la maṇḍatthehi dhātūhi, rucādīhi ca yuppaccayo hoti tassīlādīsvatthesu.",
  "anya-e0805n6:245_0": "Ghusa sadde,",
  "anya-e0805n6:245_1": "ghosituṁ sīlaṁ assāti vā ghosanasīloti vā aghosayi,",
  "anya-e0805n6:245_2": "ghosayati,",
  "anya-e0805n6:245_3": "ghosayissati sīlena, dhammena,",
  "anya-e0805n6:245_4": "sādhu vāti atthe iminā yuppaccayo,",
  "anya-e0805n6:245_5": "tassa “anakā yuṇvūna”nti anādeso,",
  "anya-e0805n6:245_6": "“aññesu cā”ti vuddhi,",
  "anya-e0805n6:245_7": "so ghosano,",
  "anya-e0805n6:245_8": "sā ghosanā.",
  "anya-e0805n6:245_9": "Bhāsa viyattiyaṁ vācāyaṁ,",
  "anya-e0805n6:245_10": "bhāsituṁ sīlamassāti vā bhāsanasīlo,",
  "anya-e0805n6:245_11": "bhāsanadhammo,",
  "anya-e0805n6:245_12": "bhāsane sādhukārīti vā bhāsano.",
  "anya-e0805n6:246_0": "Kudha kope, kujjhituṁ sīlamassāti vā kujjhanasīloti vā kodhano, kodhanā, kodhanaṁ.",
  "anya-e0805n6:247_0": "Rusa rose, rosituṁ sīlamassāti vā rosanasīloti vā rosano.",
  "anya-e0805n6:248_0": "Cala kampane,",
  "anya-e0805n6:248_1": "calituṁ sīlaṁ yassāti vā calati sīlenāti vā calano.",
  "anya-e0805n6:248_2": "Kapicalane,",
  "anya-e0805n6:248_3": "kampituṁ sīlaṁ yassāti vā akampi, kampati,",
  "anya-e0805n6:248_4": "kampissati sīlenāti vā kampano,",
  "anya-e0805n6:248_5": "ikārānubandhidhātusarato “kvaci dhātū”tiādinā,",
  "anya-e0805n6:248_6": "“niggahītañcā”ti vā niggahītāgamo.",
  "anya-e0805n6:248_7": "Phadi kiñcicalane,",
  "anya-e0805n6:248_8": "phandituṁ sīlaṁ yassāti vā phandati sīlenāti vā phandano.",
  "anya-e0805n6:249_0": "Maḍi bhūsāyaṁ,",
  "anya-e0805n6:249_1": "maṇḍayituṁ sīlaṁ yassāti vā maṇḍayati sīlenāti vā maṇḍano.",
  "anya-e0805n6:249_2": "Bhūsa alaṅkāre,",
  "anya-e0805n6:249_3": "bhūsanasīloti vā abhūsayi,",
  "anya-e0805n6:249_4": "bhūsayati,",
  "anya-e0805n6:249_5": "bhūyayissati sīlenāti vā bhūsano, bhūsanā, bhūsanaṁ.",
  "anya-e0805n6:250_0": "Ruca dittimhi, arucci, ruccati,",
  "anya-e0805n6:250_1": "ruccissati sīlenāti vā rocano.",
  "anya-e0805n6:250_2": "Juta dittimhi, ajoti, jotati,",
  "anya-e0805n6:250_3": "jotissati sīlenāti vā jotano.",
  "anya-e0805n6:250_4": "Vaḍḍha vaḍḍhane,",
  "anya-e0805n6:250_5": "vaḍḍhituṁ sīlamassāti vaḍḍhano iccādi.",
  "anya-e0805n6:251_0": "592.Pārādigamimhā rū.",
  "anya-e0805n6:252_0": "Pārādiupapadehi parasmā gamiiccetasmā dhātumhā paro rūpaccayo hoti tassīlādīsvatthesu kattariyeva.",
  "anya-e0805n6:252_1": "Pāro ādi yesaṁ te pārādayo,",
  "anya-e0805n6:252_2": "pārādīhi gami pārādigami. Rādilopo,",
  "anya-e0805n6:252_3": "bhavapāraṁ gantuṁ sīlaṁ yassāti vā bhavapāraṁ gamanasīlo,",
  "anya-e0805n6:252_4": "bhavapāraṁ gamanadhammo,",
  "anya-e0805n6:252_5": "bhavapāraṁ gamane sādhukārīti vā bhavapāragū,",
  "anya-e0805n6:252_6": "bhavapāraguno.",
  "anya-e0805n6:252_7": "Antaṁ gamanasīlo antagū.",
  "anya-e0805n6:252_8": "Evaṁ vedagū, addhagū.",
  "anya-e0805n6:253_0": "“Rū”ti vattate.",
  "anya-e0805n6:254_0": "593.Bhikkhādito ca.",
  "anya-e0805n6:255_0": "Bhikkhaiccevamādīhi dhātūhi rūpaccayo hoti tassīlādīsvatthesu.",
  "anya-e0805n6:255_1": "Bhikkha yācane,",
  "anya-e0805n6:255_2": "bhikkhituṁ sīlaṁ yassāti vā abhikkhi,",
  "anya-e0805n6:255_3": "bhikkhati,",
  "anya-e0805n6:255_4": "bhikkhissati sīlenāti vā bhikkhanadhammoti vā bhikkhane sādhukārīti vā bhikkhu,",
  "anya-e0805n6:255_5": "“kvaci dhātū”tiādinā rassattaṁ.",
  "anya-e0805n6:255_6": "Ikkha dassanaṅkesu,",
  "anya-e0805n6:255_7": "saṁsāre bhayaṁ ikkhatītipi bhikkhu,",
  "anya-e0805n6:255_8": "vijānituṁ sīlaṁ yassa,",
  "anya-e0805n6:255_9": "vijānanasīloti vā viññū,",
  "anya-e0805n6:255_10": "sabbaṁ jānātīti sabbaññū.",
  "anya-e0805n6:255_11": "Evaṁ mattaññū,",
  "anya-e0805n6:255_12": "dhammaññū, atthaññū, kālaññū,",
  "anya-e0805n6:255_13": "kataññū iccādayo.",
  "anya-e0805n6:256_0": "594.Hanatyādīnaṁ ṇuko.",
  "anya-e0805n6:257_0": "Hanatyādīnaṁ dhātūnamante ṇukappaccayo hoti tassīlādīsvatthesu kattari,",
  "anya-e0805n6:257_1": "antāpekkhāyaṁ chaṭṭhī,",
  "anya-e0805n6:257_2": "ṇakāro vuddhattho.",
  "anya-e0805n6:257_3": "Āhananasīlo āghātuko,",
  "anya-e0805n6:257_4": "ghātādeso,",
  "anya-e0805n6:257_5": "saralopādi,",
  "anya-e0805n6:257_6": "karaṇasīlo kāruko sippi.",
  "anya-e0805n6:257_7": "Bhī bhaye,",
  "anya-e0805n6:257_8": "bhāyanasīlo bhīruko,",
  "anya-e0805n6:257_9": "rakārāgamo.",
  "anya-e0805n6:257_10": "Ava rakkhaṇe,",
  "anya-e0805n6:257_11": "āvuko pitā.",
  "anya-e0805n6:258_0": "595.Saṁhanaññāya vā ro gho.",
  "anya-e0805n6:259_0": "Saṁpubbāya hanaiccetāya dhātuyā,",
  "anya-e0805n6:259_1": "aññāya ca dhātuyā paro rappaccayo hoti,",
  "anya-e0805n6:259_2": "hanassa gho ca.",
  "anya-e0805n6:259_3": "Vāggahaṇaṁ sampiṇḍanatthaṁ,",
  "anya-e0805n6:259_4": "vikappanatthaṁ vā,",
  "anya-e0805n6:259_5": "tena saṅghātotipi siddhaṁ hoti.",
  "anya-e0805n6:260_0": "Hanassevāyaṁ gho hoti, abhidhānānurūpato;",
  "anya-e0805n6:261_0": "Asaṁpubbā ca ro tena, paṭighotipi sijjhati.",
  "anya-e0805n6:262_0": "Hana hiṁsāgatīsu saṁ pubbo,",
  "anya-e0805n6:262_1": "saṁhanati samaggaṁ kammaṁ samupagacchati,",
  "anya-e0805n6:262_2": "sammadeva kilesadarathe hanatīti vā saṅgho, rādilopo,",
  "anya-e0805n6:262_3": "samantato nagarassa bāhiye khaññatīti parikhā,",
  "anya-e0805n6:262_4": "itthiyaṁ āpaccayo,",
  "anya-e0805n6:262_5": "antaṁ karotīti antako maccu.",
  "anya-e0805n6:263_0": "“Bhāvakammesū”ti vattate.",
  "anya-e0805n6:264_0": "596.Nandādīhi yu.",
  "anya-e0805n6:265_0": "Nandaiccevamādīhi dhātūhi paro yuppaccayo hoti bhāvakammesu.",
  "anya-e0805n6:265_1": "“Anakā yuṇvūna”nti yuppaccayassa anādeso,",
  "anya-e0805n6:265_2": "nanda samiddhimhi,",
  "anya-e0805n6:265_3": "nanda nandane vā. Bhāve –",
  "anya-e0805n6:265_4": "nandīyate nandanaṁ. Kamme –",
  "anya-e0805n6:265_5": "anandīyittha,",
  "anya-e0805n6:265_6": "nandīyati,",
  "anya-e0805n6:265_7": "nandīyissati,",
  "anya-e0805n6:265_8": "nanditabbanti vā nandanaṁ vanaṁ, gayhati,",
  "anya-e0805n6:265_9": "gahaṇīyaṁ vā gahaṇaṁ,",
  "anya-e0805n6:265_10": "gaṇhanaṁ vā,",
  "anya-e0805n6:265_11": "caritabbaṁ caraṇaṁ,",
  "anya-e0805n6:265_12": "bhūyate bhavanaṁ,",
  "anya-e0805n6:265_13": "hūyate havanaṁ.",
  "anya-e0805n6:265_14": "Rundhitabbaṁ rundhanaṁ,",
  "anya-e0805n6:265_15": "rodhanaṁ vā,",
  "anya-e0805n6:265_16": "bhuñjitabbaṁ bhuñjanaṁ,",
  "anya-e0805n6:265_17": "bhojanaṁ vā.",
  "anya-e0805n6:265_18": "Bujjhitabbaṁ bujjhanaṁ,",
  "anya-e0805n6:265_19": "bodhanaṁ vā. Sūyati,",
  "anya-e0805n6:265_20": "suti vā savaṇaṁ,",
  "anya-e0805n6:265_21": "pāpīyatīti pāpuṇanaṁ,",
  "anya-e0805n6:265_22": "pāpanaṁ vā,",
  "anya-e0805n6:265_23": "pālīyatīti pālanaṁ iccādi.",
  "anya-e0805n6:266_0": "“Yū”ti vattate.",
  "anya-e0805n6:267_0": "597.Kattukaraṇapadesesu ca.",
  "anya-e0805n6:268_0": "Kattukaraṇapadesaiccetesvatthesu ca sabbadhātūhi yuppaccayo hoti.",
  "anya-e0805n6:268_1": "Ettha ca padesoti adhikaraṇakārakaṁ vuccati.",
  "anya-e0805n6:268_2": "Kattari tāva –",
  "anya-e0805n6:268_3": "rajaṁ haratīti rajoharaṇaṁ toyaṁ.",
  "anya-e0805n6:268_4": "Āramaṇaṁ vijānātīti viññāṇaṁ,",
  "anya-e0805n6:268_5": "vijānanaṁ vā,",
  "anya-e0805n6:268_6": "ānanajādesā.",
  "anya-e0805n6:268_7": "Ghā gandhopādāne,",
  "anya-e0805n6:268_8": "ghāyatīti ghānaṁ,",
  "anya-e0805n6:268_9": "jhe cintāyaṁ,",
  "anya-e0805n6:268_10": "jhāyatīti jhānaṁ,",
  "anya-e0805n6:268_11": "“kvaci dhātū”tiādinā āttaṁ.",
  "anya-e0805n6:269_0": "Karaṇe–",
  "anya-e0805n6:269_1": "kara karaṇe,",
  "anya-e0805n6:269_2": "karoti tenāti karaṇaṁ,",
  "anya-e0805n6:269_3": "yathāsarūpaṁ saddā byākarīyanti etenāti byākaraṇaṁ.",
  "anya-e0805n6:269_4": "Pūra pūraṇe,",
  "anya-e0805n6:269_5": "pūrayati tenāti pūraṇaṁ.",
  "anya-e0805n6:269_6": "Dīyati anenāti dānaṁ,",
  "anya-e0805n6:269_7": "pamīyati anenāti pamānaṁ,",
  "anya-e0805n6:269_8": "vuccati anenāti vacanaṁ, panudati,",
  "anya-e0805n6:269_9": "panujjate anenāti vā panūdano.",
  "anya-e0805n6:269_10": "Sūda paggharaṇe, sūdati,",
  "anya-e0805n6:269_11": "sujjate anenāti vā sūdano, suṇāti,",
  "anya-e0805n6:269_12": "sūyati etenāti vā savaṇaṁ.",
  "anya-e0805n6:269_13": "Lū chedane, lunāti,",
  "anya-e0805n6:269_14": "lūyati anenāti vā lavanaṁ, lavaṇaṁ, loṇaṁ vā. Nayati,",
  "anya-e0805n6:269_15": "nīyati etenāti vā nayanaṁ.",
  "anya-e0805n6:269_16": "Pū pavane, punāti,",
  "anya-e0805n6:269_17": "pūyate anenāti vā pavano, sameti,",
  "anya-e0805n6:269_18": "samīyati vā pāpaṁ anenāti samaṇo,",
  "anya-e0805n6:269_19": "samaṇaṁ vā.",
  "anya-e0805n6:269_20": "Tathā bhāveti,",
  "anya-e0805n6:269_21": "bhāvīyati ekāyāti vā bhāvanā.",
  "anya-e0805n6:269_22": "Evaṁ pācanaṁ,",
  "anya-e0805n6:269_23": "pācāpanaṁ iccādi.",
  "anya-e0805n6:270_0": "Adhikaraṇe –",
  "anya-e0805n6:270_1": "ṭhā gatinivattimhi,",
  "anya-e0805n6:270_2": "tiṭṭhati tasminti ṭhānaṁ.",
  "anya-e0805n6:270_3": "Evaṁ sayanaṁ, senaṁ vā, āsanaṁ,",
  "anya-e0805n6:270_4": "adhikarīyati etthāti adhikaraṇaṁ.",
  "anya-e0805n6:271_0": "Casaddena sampadānāpādānesupi –",
  "anya-e0805n6:271_1": "sammā pakārena dadāti assāti sampadānaṁ,",
  "anya-e0805n6:271_2": "apecca etasmā ādadātīti apādānaṁ.",
  "anya-e0805n6:272_0": "598.Saññāyaṁ dādhāto i.",
  "anya-e0805n6:273_0": "Saññāyaṁ gamyamānāyaṁ dādhāiccetehi dhātūhi ippaccayo hoti,",
  "anya-e0805n6:273_1": "bhāvakammādiadhikārevāyaṁ,",
  "anya-e0805n6:273_2": "saralopādi.",
  "anya-e0805n6:273_3": "Dā dāne āpubbo,",
  "anya-e0805n6:273_4": "ādīyatītiādi.",
  "anya-e0805n6:273_5": "Evaṁ upādi.",
  "anya-e0805n6:273_6": "Dhā dhāraṇe,",
  "anya-e0805n6:273_7": "udakaṁ dadhātīti udadhi,",
  "anya-e0805n6:273_8": "tesu vuddhilopādinā saññāyaṁ udakassa udādeso.",
  "anya-e0805n6:273_9": "Jalaṁ dhīyate asminti jaladhi,",
  "anya-e0805n6:273_10": "vālāni dadhāti tasminti vāladhi,",
  "anya-e0805n6:273_11": "sandhīyati,",
  "anya-e0805n6:273_12": "sandadhātīti vā sandhi,",
  "anya-e0805n6:273_13": "nidhīyatīti nidhi.",
  "anya-e0805n6:273_14": "Evaṁ vidhīyati,",
  "anya-e0805n6:273_15": "vidadhāti,",
  "anya-e0805n6:273_16": "vidhānaṁ vā vidhi, sammā,",
  "anya-e0805n6:273_17": "samaṁ vā cittaṁ ādadhātīti samādhi.",
  "anya-e0805n6:274_0": "599.Itthiyamatiyavo vā.",
  "anya-e0805n6:275_0": "Itthiyaṁ abhidheyyāyaṁ sabbadhātūhi akāratiyuiccete paccayā honti vā bhāvakammādīsu.",
  "anya-e0805n6:275_1": "Appaccaye tāva jara vayohānimhi, jīrati,",
  "anya-e0805n6:275_2": "jīraṇanti vā jarā,",
  "anya-e0805n6:275_3": "“itthiyamato āpaccayo”ti āpaccayo,",
  "anya-e0805n6:275_4": "paṭisambhijjatīti paṭisambhidā.",
  "anya-e0805n6:275_5": "Paṭipajjati etāyāti paṭipadā.",
  "anya-e0805n6:275_6": "Evaṁ sampadā, āpadā.",
  "anya-e0805n6:275_7": "Upādīyatīti upādā.",
  "anya-e0805n6:275_8": "Sañjānātīti saññā,",
  "anya-e0805n6:275_9": "pajānātīti paññā.",
  "anya-e0805n6:275_10": "Upekkhatīti upekkhā.",
  "anya-e0805n6:275_11": "Cintanaṁ cintā.",
  "anya-e0805n6:275_12": "Patiṭṭhānaṁ patiṭṭhā.",
  "anya-e0805n6:275_13": "Sikkha vijjopādāne,",
  "anya-e0805n6:275_14": "sikkhanaṁ,",
  "anya-e0805n6:275_15": "sikkhīyatīti vā sikkhā.",
  "anya-e0805n6:275_16": "Evaṁ bhikkhā.",
  "anya-e0805n6:275_17": "Jhe cintāyaṁ,",
  "anya-e0805n6:275_18": "parasampattiṁ abhimukhaṁ jhāyatīti abhijjhā,",
  "anya-e0805n6:275_19": "hitesitaṁ upaṭṭhapetvā jhāyatīti upajjhā,",
  "anya-e0805n6:275_20": "upajjhāyo,",
  "anya-e0805n6:275_21": "sammā jhāyati etthāti sajjhā.",
  "anya-e0805n6:276_0": "Isu icchāyaṁ,",
  "anya-e0805n6:276_1": "esananti atthe appaccayo,",
  "anya-e0805n6:276_2": "“isu yamūnamanto ccho vā”ti cchādeso, icchā.",
  "anya-e0805n6:276_3": "Puccha pucchane,",
  "anya-e0805n6:276_4": "pucchanaṁ pucchā,",
  "anya-e0805n6:276_5": "tikicchanaṁ tikicchā,",
  "anya-e0805n6:276_6": "ghasitumicchā jighacchā, titikkhā,",
  "anya-e0805n6:276_7": "bubhukkhā,",
  "anya-e0805n6:276_8": "pātumicchā pipāsā,",
  "anya-e0805n6:276_9": "maṇḍūkagatiyā vādhikārato vādesābhāvo.",
  "anya-e0805n6:276_10": "Byāpitumicchā vicchā iccādi.",
  "anya-e0805n6:277_0": "Tippaccaye sambhavanaṁ sambhūti.",
  "anya-e0805n6:277_1": "Vādhikārato tippaccayamhi na vuddhi,",
  "anya-e0805n6:277_2": "savaṇaṁ suti, nayanaṁ,",
  "anya-e0805n6:277_3": "nīyati etāyāti vā nīti.",
  "anya-e0805n6:277_4": "Mana ñāṇe,",
  "anya-e0805n6:277_5": "maññatīti mati.",
  "anya-e0805n6:278_0": "“Te, no, timhī”ti ca vattate.",
  "anya-e0805n6:279_0": "600.Gamakhanahanaramādīnamanto.",
  "anya-e0805n6:280_0": "Gama khana hana ramaiccevamādīnaṁ makāranakārantānaṁ dhātūnaṁ anto byañjano no hoti tappaccaye,",
  "anya-e0805n6:280_1": "timhi cāti dhātvantalopo. Gamanaṁ,",
  "anya-e0805n6:280_2": "gantabbāti vā gati,",
  "anya-e0805n6:280_3": "upahananaṁ upahati,",
  "anya-e0805n6:280_4": "ramanti tāya,",
  "anya-e0805n6:280_5": "ramaṇaṁ vā rati.",
  "anya-e0805n6:280_6": "Tanu vitthāre,",
  "anya-e0805n6:280_7": "tananaṁ tati.",
  "anya-e0805n6:280_8": "Yamu uparame,",
  "anya-e0805n6:280_9": "niyamanaṁ niyati. “Ramato,",
  "anya-e0805n6:280_10": "ramatī”tiādīsu pana akārabyavahitattā na dhātvantalopo,",
  "anya-e0805n6:280_11": "bhuñjanaṁ bhutti,",
  "anya-e0805n6:280_12": "yuñjanaṁ yutti,",
  "anya-e0805n6:280_13": "“bhujādīnamanto no dvi cā”ti dhātvantalopo,",
  "anya-e0805n6:280_14": "dvittañca.",
  "anya-e0805n6:280_15": "Samāpajjanaṁ,",
  "anya-e0805n6:280_16": "samāpajjateti vā samāpatti, sampatti,",
  "anya-e0805n6:280_17": "“gupādīnañcā”ti dhātvantalopadvittāni.",
  "anya-e0805n6:280_18": "“Kvaci dhātū”tiādinā hādito tissa ni hoti. Hāni,",
  "anya-e0805n6:280_19": "jāni iccādi.",
  "anya-e0805n6:281_0": "Yuppaccaye cita sañcetane,",
  "anya-e0805n6:281_1": "cetayatīti atthe yuppaccayo,",
  "anya-e0805n6:281_2": "anādesavuddhī, āpaccayo, cetanā.",
  "anya-e0805n6:281_3": "Vida anubhavane,",
  "anya-e0805n6:281_4": "vedayatīti vedanā.",
  "anya-e0805n6:281_5": "Disī uccāraṇe,",
  "anya-e0805n6:281_6": "desīyatīti desanā,",
  "anya-e0805n6:281_7": "bhāvīyatīti bhāvanā iccādi.",
  "anya-e0805n6:282_0": "“Itthiyaṁ, vā”ti ca vattate.",
  "anya-e0805n6:283_0": "601.Karato ririya.",
  "anya-e0805n6:284_0": "Karadhātuto itthiyamanitthiyaṁ vā abhidheyyāyaṁ ririyappaccayo hoti, rādilopo.",
  "anya-e0805n6:284_1": "Kattabbā kiriyā.",
  "anya-e0805n6:284_2": "Karaṇīyaṁ kiriyaṁ.",
  "anya-e0805n6:285_0": "“Kattarī”ti vattate.",
  "anya-e0805n6:286_0": "602.Jito ina sabbattha.",
  "anya-e0805n6:287_0": "Jiiccetāya dhātuyā paro inappaccayo hoti sabbakāle kattari. Ji jaye,",
  "anya-e0805n6:287_1": "pāpake akusale dhamme ajini, jināti,",
  "anya-e0805n6:287_2": "jinissatīti vā jino.",
  "anya-e0805n6:288_0": "“Inā”ti vattate.",
  "anya-e0805n6:289_0": "603.Supato ca.",
  "anya-e0805n6:290_0": "Supaiccetāya dhātuyā ca paro inappaccayo hoti. Supa saye, supati, supananti vā supino, supinaṁ.",
  "anya-e0805n6:291_0": "Sī saye, “īsaṁ”iti upapadaṁ, īsaṁ sīyati bhavatāti atthe –",
  "anya-e0805n6:292_0": "604.Īsaṁdusūhi kha.",
  "anya-e0805n6:293_0": "Īsaṁdusuiccetehi upapadehi parehi dhātūhi khappaccayo hoti.",
  "anya-e0805n6:294_0": "So ca –",
  "anya-e0805n6:295_0": "605.Bhāvakammesukiccaktakkhatthā.",
  "anya-e0805n6:296_0": "Bhāvakammaiccetesvatthesu kiccaktakkhatthaiccete paccayā hontīti niyamato bhāvakammesveva hoti.",
  "anya-e0805n6:296_1": "“Kvaci dhātū”ti kkhakārānubandhassa lopo, vuddhi,",
  "anya-e0805n6:296_2": "ayādesadvittāni,",
  "anya-e0805n6:296_3": "īsassayo bhavatā,",
  "anya-e0805n6:296_4": "dukkhena sīyati dussayo,",
  "anya-e0805n6:296_5": "sukhena sīyati sussayo.",
  "anya-e0805n6:297_0": "Kamme –",
  "anya-e0805n6:297_1": "īsaṁ karīyatīti īsakkaraṁ kammaṁ bhavatā.",
  "anya-e0805n6:297_2": "Evaṁ dukkhena karīyatīti dukkaraṁ hitaṁ bhavatā,",
  "anya-e0805n6:297_3": "sukaraṁ pāpaṁ bālena,",
  "anya-e0805n6:297_4": "dukkhena bharīyatīti dubbharo mahiccho.",
  "anya-e0805n6:297_5": "Sukhena bharīyatīti subharo appiccho.",
  "anya-e0805n6:297_6": "Dukkhena rakkhitabbanti durakkhaṁ cittaṁ.",
  "anya-e0805n6:297_7": "Dukkhena passitabboti duddaso dhammo.",
  "anya-e0805n6:297_8": "Sukhena passitabbanti sudassaṁ paravajjaṁ.",
  "anya-e0805n6:297_9": "Dukkhena anubujjhitabboti duranubodho dhammo.",
  "anya-e0805n6:297_10": "Sukhena bujjhitabbanti subodhamiccādi.",
  "anya-e0805n6:298_0": "Budha avagamane,",
  "anya-e0805n6:298_1": "sabbe saṅkhatāsaṅkhatasammutibhede dhamme abujjhi, bujjhati,",
  "anya-e0805n6:298_2": "bujjhissatīti vā atthe –",
  "anya-e0805n6:299_0": "“Ta”iti vattate.",
  "anya-e0805n6:300_0": "606.Budhagamāditthe kattari.",
  "anya-e0805n6:301_0": "Budhagamuiccegamādīhi dhātūhi tadatthe gamyamāne kattari tappaccayo hoti sabbakāle.",
  "anya-e0805n6:302_0": "“Tassā”ti vattate.",
  "anya-e0805n6:303_0": "607.Dhaḍhabhahehi dha ḍhā ca.",
  "anya-e0805n6:304_0": "Dhaḍhanta bhahantehi dhātūhi parassa paccayatakārassa yathākkamaṁ dhakāraḍhakārādesā hontīti dhabhato takārassa dhakāro,",
  "anya-e0805n6:304_1": "“hacatutthāna”nti ettha hakāraggahaṇato hakāratopi kvaci dhattaṁ,",
  "anya-e0805n6:304_2": "abyavadhāne cāyaṁ,",
  "anya-e0805n6:304_3": "tena “rundhati, ārādhito, vaḍḍhito, labhitvā,",
  "anya-e0805n6:304_4": "gahito”tiādīsu paccayāgamabyavahitattā na bhavati.",
  "anya-e0805n6:305_0": "608.Hacatutthānamantānaṁ do dhe.",
  "anya-e0805n6:306_0": "Hakāravaggacatutthānaṁ dhātvantabhūtānaṁ dakārādeso hoti dhakāre pare.",
  "anya-e0805n6:306_1": "Buddho bhagavā.",
  "anya-e0805n6:306_2": "Saraṇaṁ agacchi, gacchati,",
  "anya-e0805n6:306_3": "gacchissatīti vā saraṇaṅgato upāsako,",
  "anya-e0805n6:306_4": "“gamakhanahanaramādīnamanto”ti dhātvantalopo.",
  "anya-e0805n6:306_5": "Evaṁ jānātīti ñāto.",
  "anya-e0805n6:306_6": "I gatimhi,",
  "anya-e0805n6:306_7": "upetīti upeto.",
  "anya-e0805n6:306_8": "Cinta cintāyaṁ,",
  "anya-e0805n6:306_9": "cintetīti cittaṁ,",
  "anya-e0805n6:306_10": "“gupādīnañcā”ti dhātvantalopadvittāni.",
  "anya-e0805n6:306_11": "Sanja saṅge,",
  "anya-e0805n6:306_12": "rūpādīsu asajji, sajjati,",
  "anya-e0805n6:306_13": "sajjissatīti vā satto,",
  "anya-e0805n6:306_14": "“bhujādīnamanto no dvi cā”ti dhātvantalopo,",
  "anya-e0805n6:306_15": "dvittañca.",
  "anya-e0805n6:307_0": "“Saññāya”miti vattate.",
  "anya-e0805n6:308_0": "609.Tikiccāsiṭṭhe.",
  "anya-e0805n6:309_0": "Saññāyamabhidheyyāyaṁ āsiṭṭhe gamyamāne dhātūhi tippaccayo hoti,",
  "anya-e0805n6:309_1": "kitapaccayo ca.",
  "anya-e0805n6:309_2": "Jino enaṁ bujjhatūti jinabuddhi,",
  "anya-e0805n6:309_3": "dhakāradakārādesā,",
  "anya-e0805n6:309_4": "dhanamassa bhavatūti dhanabhūti.",
  "anya-e0805n6:310_0": "Kitapaccaye bhavatūti bhūto,",
  "anya-e0805n6:310_1": "dhammo enaṁ dadātūti dhammadinno,",
  "anya-e0805n6:310_2": "“bhidādito inna anna īṇā vā”ti tappaccayassa innādeso.",
  "anya-e0805n6:310_3": "Vaḍḍhatūti vaḍḍhamāno,",
  "anya-e0805n6:310_4": "“bhūvādito a”iti mānantesu appaccayo,",
  "anya-e0805n6:310_5": "nandatūti nandako,",
  "anya-e0805n6:310_6": "jīvatūti jīvako iccādi.",
  "anya-e0805n6:311_0": "610.Āgamātuko.",
  "anya-e0805n6:312_0": "Āpubbā gamito tukappaccayo hoti, kitakattā kattari. Āgacchatīti āgantuko.",
  "anya-e0805n6:313_0": "“Gamā”ti vattate.",
  "anya-e0805n6:314_0": "611.Bhabbe ika.",
  "anya-e0805n6:315_0": "Gamito ikappaccayo hoti bhabbatthe. Gantuṁ bhabboti gamiko bhikkhu.",
  "anya-e0805n6:316_0": "Tekālikappaccayantanayo.",
  "anya-e0805n6:317_0": "Atītappaccayantanaya",
  "anya-e0805n6:318_0": "612.Atīte ta tavantu tāvī.",
  "anya-e0805n6:319_0": "Atīte kāle sabbehi dhātūhi ta tavantu tāvī iccete paccayā honti.",
  "anya-e0805n6:319_1": "Ete eva parasamaññāya niṭṭhasaññakāpi,",
  "anya-e0805n6:319_2": "te ca kitasaññattā kattari bhavanti.",
  "anya-e0805n6:319_3": "Abhavīti bhūto, bhūtā, bhūtaṁ,",
  "anya-e0805n6:319_4": "“aññesu cā”ti etthānuvattitavāggahaṇena ta tavantutāvīsu vuddhi na hoti.",
  "anya-e0805n6:319_5": "Hu dānādanahabyappadānesu,",
  "anya-e0805n6:319_6": "ahavīti huto aggiṁ.",
  "anya-e0805n6:320_0": "Tavantuppaccaye –",
  "anya-e0805n6:320_1": "“ā simhī”ti ākāro,",
  "anya-e0805n6:320_2": "aggiṁ hutavā,",
  "anya-e0805n6:320_3": "hutavanto iccādi guṇavantusamaṁ. Tāvīmhi –",
  "anya-e0805n6:320_4": "aggiṁ hutāvī,",
  "anya-e0805n6:320_5": "aggiṁ hutāvino iccādi daṇḍīsamaṁ.",
  "anya-e0805n6:320_6": "Itthiyaṁ inīpaccayo – hutāvinī,",
  "anya-e0805n6:320_7": "napuṁsake –",
  "anya-e0805n6:320_8": "rassattaṁ hutāvi.",
  "anya-e0805n6:321_0": "Vasa nivāse, vassaṁ avasīti atthe tappaccayo, sakārantattā “sādisanta”iccādinā ṭhādese sampatte –",
  "anya-e0805n6:322_0": "“Tassā”ti adhikāro, “sādī”ti ca.",
  "anya-e0805n6:323_0": "613.Vasatouttha.",
  "anya-e0805n6:324_0": "Vasaiccetasmā dhātumhā parassa takārassa sahādibyañjanena utthādeso hoti,",
  "anya-e0805n6:324_1": "saralopādi.",
  "anya-e0805n6:324_2": "Vassaṁ vuttho,",
  "anya-e0805n6:324_3": "vutthā sā,",
  "anya-e0805n6:324_4": "“saralopo”tiādisutte tuggahaṇato pubbalopābhāve “adhivatthā devatā,",
  "anya-e0805n6:324_5": "vatthabba”ntiādīsu paralopo.",
  "anya-e0805n6:325_0": "“Vasassā”ti vipariṇāmena vattate.",
  "anya-e0805n6:326_0": "614.Vassa vā vu.",
  "anya-e0805n6:327_0": "Vasaiccetassa dhātussa vakārassa takāre pare ukāro hoti,",
  "anya-e0805n6:327_1": "tattha vakārāgamo ca vā hoti.",
  "anya-e0805n6:327_2": "Niṭṭhatakāre evāyaṁ.",
  "anya-e0805n6:327_3": "Atha vā “vū”ti ettha vakāro sandhijo,",
  "anya-e0805n6:327_4": "tantañāyena dutiyañcettha vāggahaṇamicchitabbaṁ,",
  "anya-e0805n6:327_5": "tena akārassapi ukāro siddho bhavati,",
  "anya-e0805n6:327_6": "usito brahmacariyaṁ, vusito,",
  "anya-e0805n6:327_7": "tathā vusitavā, vusitāvī,",
  "anya-e0805n6:327_8": "ikārāgamena byavahitattā utthādeso na bhavati.",
  "anya-e0805n6:328_0": "Bhuja pālanabyavaharaṇesu,",
  "anya-e0805n6:328_1": "odanaṁ abhuñjīti atthe tatavantutāvī,",
  "anya-e0805n6:328_2": "“bhujādīnamanto no dvi cā”ti dhātvantalopo,",
  "anya-e0805n6:328_3": "takārassa dvittañca, bhutto, bhuttavā, bhuttāvī.",
  "anya-e0805n6:328_4": "Tathā ranja rāge,",
  "anya-e0805n6:328_5": "arañjīti ratto, rattā, rattaṁ.",
  "anya-e0805n6:328_6": "Yuja yoge,",
  "anya-e0805n6:328_7": "ayuñjīti yutto, yuttā, yuttaṁ.",
  "anya-e0805n6:328_8": "Vica vivecane vipubbo,",
  "anya-e0805n6:328_9": "viviccīti vivitto, vivittā, vivittaṁ.",
  "anya-e0805n6:328_10": "Muca mocane,",
  "anya-e0805n6:328_11": "amuccīti bandhanā mutto.",
  "anya-e0805n6:328_12": "Tathā tippaccayepi iminā dhātvantalopadvittāni,",
  "anya-e0805n6:328_13": "āsajjanaṁ āsatti,",
  "anya-e0805n6:328_14": "vimuccanaṁ,",
  "anya-e0805n6:328_15": "vimuccati etāyāti vā vimutti.",
  "anya-e0805n6:329_0": "Kudha kope,",
  "anya-e0805n6:329_1": "akujjhīti atthe tappaccayo,",
  "anya-e0805n6:329_2": "tassa “dhaḍhabhahehi dhaḍhā cā”ti dhattaṁ,",
  "anya-e0805n6:329_3": "“hacatutthānamantānaṁ dodhe”ti dhakārassa dakāro, kuddho.",
  "anya-e0805n6:329_4": "Yudha sampahāre,",
  "anya-e0805n6:329_5": "ayujjhīti yuddho, yuddhaṁ.",
  "anya-e0805n6:329_6": "Sidha saṁsiddhimhi,",
  "anya-e0805n6:329_7": "asijjhīti siddho.",
  "anya-e0805n6:329_8": "Āpubbo rabha rābhasse,",
  "anya-e0805n6:329_9": "ārabhīti āraddho gantuṁ.",
  "anya-e0805n6:329_10": "Naha bandhane saṁpubbo,",
  "anya-e0805n6:329_11": "sannayhīti sannaddho,",
  "anya-e0805n6:329_12": "“dhaḍhabhahehi dhaḍhā cā”ti nahādito takārassa dhakāro.",
  "anya-e0805n6:330_0": "Vaḍḍha vaḍḍhane,",
  "anya-e0805n6:330_1": "avaḍḍhīti atthe tappaccayo,",
  "anya-e0805n6:330_2": "tassa ḍhattaṁ,",
  "anya-e0805n6:330_3": "“kvaci dhātū”tiādinā dhātvākārassuttaṁ,",
  "anya-e0805n6:330_4": "ḍalopo ca.",
  "anya-e0805n6:331_0": "“Hacatutthānamantāna”nti vattate.",
  "anya-e0805n6:332_0": "615.Ḍo ḍhakāre.",
  "anya-e0805n6:333_0": "Hacatutthānaṁ dhātvantānaṁ ḍakārādeso hoti ḍhakāre pare. Vuḍḍho, vuḍḍhā,",
  "anya-e0805n6:333_1": "“bo vassā”ti batte buḍḍho.",
  "anya-e0805n6:333_2": "Tippaccaye –",
  "anya-e0805n6:333_3": "bujjhanaṁ,",
  "anya-e0805n6:333_4": "bujjhati vā etāyāti buddhi.",
  "anya-e0805n6:333_5": "Evaṁ siddhi, vaḍḍhi.",
  "anya-e0805n6:333_6": "Tabbappaccaye –",
  "anya-e0805n6:333_7": "boddhabbamiccādi.",
  "anya-e0805n6:334_0": "“Anto, no”ti ca adhikāro.",
  "anya-e0805n6:335_0": "616.Tarādīhi iṇṇo.",
  "anya-e0805n6:336_0": "Taraiccevamādīhi dhātūhi parassa tappaccayassa iṇṇādeso hoti,",
  "anya-e0805n6:336_1": "dhātvanto ca no hoti,",
  "anya-e0805n6:336_2": "saralopādi.",
  "anya-e0805n6:336_3": "Tara taraṇe,",
  "anya-e0805n6:336_4": "saṁsāraṇṇavaṁ atarīti tiṇṇo tāreyyaṁ.",
  "anya-e0805n6:336_5": "Evaṁ uttiṇṇo,",
  "anya-e0805n6:336_6": "tiṇṇaṁ vā.",
  "anya-e0805n6:336_7": "Pūra pūraṇe,",
  "anya-e0805n6:336_8": "saṁpūrīti saṁpuṇṇo,",
  "anya-e0805n6:336_9": "“saralopo”tiādisutte tuggahaṇato pubbalopābhāve uvaṇṇato parassa “vā paro asarūpā”ti lopo,",
  "anya-e0805n6:336_10": "saṁyoge rassattaṁ.",
  "anya-e0805n6:336_11": "Tura vege,",
  "anya-e0805n6:336_12": "aturīti tuṇṇaṁ,",
  "anya-e0805n6:336_13": "turitaṁ vā.",
  "anya-e0805n6:336_14": "Jara vayohānimhi,",
  "anya-e0805n6:336_15": "parijīrīti parijiṇṇo.",
  "anya-e0805n6:336_16": "Kira vikiraṇe,",
  "anya-e0805n6:336_17": "ākirīti ākiṇṇo iccādi.",
  "anya-e0805n6:337_0": "617.Susa paca sakato kkhakkā ca.",
  "anya-e0805n6:338_0": "Susa paca sakaiccetehi dhātūhi parassa tappaccayassa kkhakkādesā honti,",
  "anya-e0805n6:338_1": "anto ca byañjano no hoti.",
  "anya-e0805n6:338_2": "Casaddena mucādito kkādeso.",
  "anya-e0805n6:338_3": "Susa sosane,",
  "anya-e0805n6:338_4": "asussīti sukkho rukkho.",
  "anya-e0805n6:338_5": "Apaccīti pakkaṁ phalaṁ.",
  "anya-e0805n6:338_6": "Saka sāmatthe,",
  "anya-e0805n6:338_7": "asakkhīti sakko assa,",
  "anya-e0805n6:338_8": "omuccīti omukkā upāhanā. “Pacituṁ,",
  "anya-e0805n6:338_9": "pacitabba”ntiādīsu pana na bhavati,",
  "anya-e0805n6:338_10": "ikārena byavahitattā.",
  "anya-e0805n6:338_11": "Evaṁ sabbattha byavadhāne na bhavati.",
  "anya-e0805n6:339_0": "Sīhagatiyā tiggahaṇamanuvattate.",
  "anya-e0805n6:340_0": "618.Pakkamādīhi nto ca.",
  "anya-e0805n6:341_0": "Pakkamaiccevamādīhi makārantehi dhātūhi parassa tappaccayassa ntādeso hoti,",
  "anya-e0805n6:341_1": "dhātvanto ca no hoti.",
  "anya-e0805n6:341_2": "Casaddena tippaccayassa nti ca hoti.",
  "anya-e0805n6:341_3": "Kamu padavikkhepe,",
  "anya-e0805n6:341_4": "pakkamīti pakkanto.",
  "anya-e0805n6:341_5": "Evaṁ saṅkanto,",
  "anya-e0805n6:341_6": "nikkhanto,",
  "anya-e0805n6:341_7": "“do dhassa cā”ti sutte caggahaṇena kassa khattaṁ.",
  "anya-e0805n6:341_8": "Bhamu anavaṭṭhāne,",
  "anya-e0805n6:341_9": "vibbhamīti vibbhanto, bhanto.",
  "anya-e0805n6:341_10": "Khamu sahane,",
  "anya-e0805n6:341_11": "akkhamīti khanto.",
  "anya-e0805n6:341_12": "Samu upasame,",
  "anya-e0805n6:341_13": "asamīti santo.",
  "anya-e0805n6:341_14": "Damu damane,",
  "anya-e0805n6:341_15": "adamīti danto.",
  "anya-e0805n6:342_0": "Timhi – saṅkamanaṁ saṅkanti. Evaṁ okkanti, vibbhanti, khanti, santi danti iccādi.",
  "anya-e0805n6:343_0": "619.Janādīnamātimhi ca.",
  "anya-e0805n6:344_0": "Janaiccevamādīnaṁ dhātūnamantassa byañjanassa āttaṁ hoti tappaccaye, timhi ca.",
  "anya-e0805n6:344_1": "Yogavibhāgena aññatthāpi.",
  "anya-e0805n6:344_2": "Jana janane,",
  "anya-e0805n6:344_3": "ajanīti jāto,",
  "anya-e0805n6:344_4": "vijāyīti puttaṁ vijātā,",
  "anya-e0805n6:344_5": "jananaṁ jāti.",
  "anya-e0805n6:344_6": "Tappaccaye satipi takāre puna tiggahaṇakaraṇaṁ paccayantaratakāre āttanivattanatthaṁ, yathā – jantu. “Janitvā,",
  "anya-e0805n6:344_7": "janitu”ntiādīsu pana ikārena byavahitattā na bhavati.",
  "anya-e0805n6:345_0": "“Ā, timhi, cā”ti ca vattate.",
  "anya-e0805n6:346_0": "620.Ṭhāpānamiī ca.",
  "anya-e0805n6:347_0": "Ṭhā pāiccetesaṁ dhātūnaṁ antassa ākārassa yathākkamaṁ ikāraīkārādesā honti tappaccaye, timhi ca.",
  "anya-e0805n6:347_1": "Casaddena aññatrāpi kvaci.",
  "anya-e0805n6:347_2": "Ṭhā gatinivattimhi,",
  "anya-e0805n6:347_3": "aṭṭhāsīti ṭhito,",
  "anya-e0805n6:347_4": "upaṭṭhito garuṁ, ṭhitavā,",
  "anya-e0805n6:347_5": "adhiṭṭhitvā,",
  "anya-e0805n6:347_6": "ṭhānaṁ ṭhiti. Pā pāne,",
  "anya-e0805n6:347_7": "apāyīti pītā,",
  "anya-e0805n6:347_8": "yāguṁ pītavā,",
  "anya-e0805n6:347_9": "pānaṁ pīti, pītvā.",
  "anya-e0805n6:348_0": "621.Hantehi ho hassa lo vā adahanahānaṁ.",
  "anya-e0805n6:349_0": "Hakārantehi dhātūhi parassa tappaccayassa,",
  "anya-e0805n6:349_1": "tissa ca hakārādeso hoti,",
  "anya-e0805n6:349_2": "hassa ca dhātvantassa lakāro hoti vā dahanahe vajjetvā,",
  "anya-e0805n6:349_3": "ḍhattāpavādoyaṁ.",
  "anya-e0805n6:349_4": "Ruha janane,",
  "anya-e0805n6:349_5": "aruhīti āruḷho rukkhaṁ.",
  "anya-e0805n6:349_6": "Laḷānamaviseso,",
  "anya-e0805n6:349_7": "ārulho vā,",
  "anya-e0805n6:349_8": "ruhanaṁ ruḷhī.",
  "anya-e0805n6:349_9": "Gāhu viloḷane,",
  "anya-e0805n6:349_10": "agāhīti gāḷho,",
  "anya-e0805n6:349_11": "ajjhogāḷho mahaṇṇavaṁ.",
  "anya-e0805n6:349_12": "Baha vuddhimhi,",
  "anya-e0805n6:349_13": "abahīti bāḷho,",
  "anya-e0805n6:349_14": "“kvaci dhātū”tiādinā dīgho.",
  "anya-e0805n6:349_15": "Muha vecitte,",
  "anya-e0805n6:349_16": "amuyhīti mūḷho.",
  "anya-e0805n6:349_17": "Guha saṁvaraṇe,",
  "anya-e0805n6:349_18": "aguhīti gūḷhaṁ.",
  "anya-e0805n6:349_19": "Vaha pāpuṇane,",
  "anya-e0805n6:349_20": "upavahīti upavuḷho,",
  "anya-e0805n6:349_21": "“vaca vasa vahādīnamukāro vassā”ti yogavibhāgena uttaṁ.",
  "anya-e0805n6:350_0": "Adahanahānanti kimatthaṁ? Daḍḍho,",
  "anya-e0805n6:350_1": "sannaddho. Vāti kiṁ? Duddho, siniddho. “Gahitaṁ,",
  "anya-e0805n6:350_2": "mahita”ntiādīsu pana ikārāgamena byavahitattā na bhavati.",
  "anya-e0805n6:351_0": "Dhātuppaccayantatopi “atīte ta tavantutāvī”ti tappaccayo,",
  "anya-e0805n6:351_1": "abubhukkhīti bubhukkhito.",
  "anya-e0805n6:351_2": "Evaṁ jighacchito,",
  "anya-e0805n6:351_3": "pipāsito iccādi.",
  "anya-e0805n6:352_0": "Evaṁ kattari niṭṭhanayo.",
  "anya-e0805n6:353_0": "“Atīte”ti vattate.",
  "anya-e0805n6:354_0": "622.Bhāvakammesu ta.",
  "anya-e0805n6:355_0": "Atīte kāle gamyamāne sabbadhātūhi tappaccayo hoti bhāvakammaiccetesvatthesu.",
  "anya-e0805n6:356_0": "Bhāve tāva –",
  "anya-e0805n6:357_0": "Ge sadde, gāyanaṁ, agāyitthāti vā atthe tappaccayo.",
  "anya-e0805n6:358_0": "623.Sabbattha ge gī.",
  "anya-e0805n6:359_0": "Geiccetassa dhātussa gīādeso hoti sabbattha,",
  "anya-e0805n6:359_1": "tappaccayatipaccayesvevāyaṁ.",
  "anya-e0805n6:359_2": "Tassa gītaṁ, gāyanaṁ,",
  "anya-e0805n6:359_3": "gāyitabbāti vā gīti.",
  "anya-e0805n6:360_0": "Bhāve – tappaccayantā napuṁsakā. Kammani – tiliṅgā.",
  "anya-e0805n6:361_0": "Nata gattavināme, naccanaṁ, anaccitthāti vā atthe tappaccayo.",
  "anya-e0805n6:362_0": "624.Paccayā daniṭṭhā nipātanā sijjhanti.",
  "anya-e0805n6:363_0": "Ye idha sappaccayā saddā paccayehi na niṭṭhaṁ gatā,",
  "anya-e0805n6:363_1": "te nipātanato sijjhantīti dhātvantena saha tappaccayassa cca ṭṭādesā. Naccaṁ, naṭṭaṁ.",
  "anya-e0805n6:363_2": "Hasa hasane,",
  "anya-e0805n6:363_3": "hasanaṁ hasitaṁ,",
  "anya-e0805n6:363_4": "ikārāgamo.",
  "anya-e0805n6:363_5": "Gamanaṁ gataṁ.",
  "anya-e0805n6:363_6": "Evaṁ ṭhitaṁ, sayitaṁ,",
  "anya-e0805n6:363_7": "vādhikārassa vavatthitavibhāsattā vuddhi.",
  "anya-e0805n6:363_8": "Ruda assuvimocane,",
  "anya-e0805n6:363_9": "arujjhitthāti roditaṁ,",
  "anya-e0805n6:363_10": "ruṇṇaṁ vā iccādi.",
  "anya-e0805n6:364_0": "Kammani –",
  "anya-e0805n6:365_0": "Abhibhūyitthāti abhibhūto kodho bhavatā,",
  "anya-e0805n6:365_1": "abhibhūtā,",
  "anya-e0805n6:365_2": "abhibhūtaṁ.",
  "anya-e0805n6:365_3": "Bhāsa byattiyaṁ vācāyaṁ,",
  "anya-e0805n6:365_4": "abhāsittha tenāti bhāsito dhammo,",
  "anya-e0805n6:365_5": "bhāsitā gāthā,",
  "anya-e0805n6:365_6": "bhāsitaṁ suttaṁ.",
  "anya-e0805n6:365_7": "Disī uccāraṇe,",
  "anya-e0805n6:365_8": "curādittā ṇe.",
  "anya-e0805n6:365_9": "Adesīyitthāti desito dhammo bhagavatā,",
  "anya-e0805n6:365_10": "ikārāgame kāritasaralopo. Ji jaye,",
  "anya-e0805n6:365_11": "ajīyitthāti jito māro.",
  "anya-e0805n6:365_12": "Nī pāpuṇane,",
  "anya-e0805n6:365_13": "anīyiṁsūti nītā gāmamajā,",
  "anya-e0805n6:365_14": "suto tayā dhammo, ñāto.",
  "anya-e0805n6:366_0": "Sāsa anusiṭṭhimhi, anusāsīyitthāti atthe tappaccayo.",
  "anya-e0805n6:367_0": "625.Sāsadisato tassa riṭṭho ca.",
  "anya-e0805n6:368_0": "Sāsadisaiccetehi dhātūhi parassa tappaccayassa riṭṭhādeso hoti,",
  "anya-e0805n6:368_1": "casaddena tissa riṭṭhi ca,",
  "anya-e0805n6:368_2": "disato kiccatakāratuṁtvādīnañca raṭṭha raṭṭhuṁ raṭṭhādesā ca honti, rādilopo,",
  "anya-e0805n6:368_3": "anusiṭṭho so mayā,",
  "anya-e0805n6:368_4": "anusiṭṭhā sā,",
  "anya-e0805n6:368_5": "anusiṭṭhaṁ.",
  "anya-e0805n6:368_6": "Disa pekkhaṇe,",
  "anya-e0805n6:368_7": "adissitthāti diṭṭhaṁ me rūpaṁ.",
  "anya-e0805n6:369_0": "Timhi – anusāsanaṁ anusiṭṭhi, dassanaṁ diṭṭhi.",
  "anya-e0805n6:370_0": "Kiccādīsu –",
  "anya-e0805n6:370_1": "dassanīyaṁ daṭṭhabbaṁ,",
  "anya-e0805n6:370_2": "daṭṭheyyaṁ,",
  "anya-e0805n6:370_3": "passitunti daṭṭhuṁ gacchati,",
  "anya-e0805n6:370_4": "passitvāti nekkhamaṁ daṭṭhuṁ, daṭṭhā,",
  "anya-e0805n6:370_5": "ikārāgamena antarikassa na bhavati, yathā –",
  "anya-e0805n6:370_6": "anusāsitaṁ,",
  "anya-e0805n6:370_7": "anusāsitabbaṁ,",
  "anya-e0805n6:370_8": "anusāsituṁ,",
  "anya-e0805n6:370_9": "anusāsitvā,",
  "anya-e0805n6:370_10": "dassitaṁ iccādi.",
  "anya-e0805n6:371_0": "Tusa pītimhi, atussīti atthe kattari tappaccayo.",
  "anya-e0805n6:372_0": "“Tassā”ti adhikāro.",
  "anya-e0805n6:373_0": "626.Sādi, santapucchabhanjahansādīhi ṭṭho.",
  "anya-e0805n6:374_0": "Ādinā saha vattatīti sādi.",
  "anya-e0805n6:374_1": "Sakārantehi,",
  "anya-e0805n6:374_2": "puccha bhanjahansaiccevamādīhi ca dhātūhi parassa anantarikassa takārassa sahādibyañjanena dhātvantenaṭṭhādeso hoti.",
  "anya-e0805n6:374_3": "Hansassa satipi santatte punaggabhaṇaṁ kvaci ṭṭhādesassa aniccatādīpanatthaṁ,",
  "anya-e0805n6:374_4": "tena “viddhasto utrasto”tiādīsu na hoti. Tuṭṭho,",
  "anya-e0805n6:374_5": "santusito.",
  "anya-e0805n6:374_6": "Bhasa bhassane,",
  "anya-e0805n6:374_7": "abhassīti bhaṭṭho, bhassito.",
  "anya-e0805n6:374_8": "Nasa adassane,",
  "anya-e0805n6:374_9": "nassīti naṭṭho.",
  "anya-e0805n6:374_10": "Daṁsa daṁsane,",
  "anya-e0805n6:374_11": "adaṁsīyitthāti daṭṭho sappena,",
  "anya-e0805n6:374_12": "ḍaṁsito vā,",
  "anya-e0805n6:374_13": "“kvaci dhātū”tiādinā dassa ḍattaṁ.",
  "anya-e0805n6:374_14": "Phusa phassane,",
  "anya-e0805n6:374_15": "aphusīyitthāti phuṭṭho rogena,",
  "anya-e0805n6:374_16": "phussito vā.",
  "anya-e0805n6:374_17": "Isu icchāyaṁ,",
  "anya-e0805n6:374_18": "esīyitthāti iṭṭho, icchito, esito.",
  "anya-e0805n6:374_19": "Masa āmasane,",
  "anya-e0805n6:374_20": "āmasīyitthāti āmaṭho.",
  "anya-e0805n6:374_21": "Vasasecane,",
  "anya-e0805n6:374_22": "avassīti vuṭṭho devo,",
  "anya-e0805n6:374_23": "pavisīyitthāti paviṭṭho,",
  "anya-e0805n6:374_24": "uddisīyitthāti uddiṭṭho.",
  "anya-e0805n6:374_25": "Puccha pucchane,",
  "anya-e0805n6:374_26": "apucchīyitthāti puṭṭho pañhaṁ, pucchito.",
  "anya-e0805n6:374_27": "Bhanja avamaddane,",
  "anya-e0805n6:374_28": "abhañjīyitthāti bhaṭṭhaṁ dhaññaṁ.",
  "anya-e0805n6:374_29": "Hansa pītimhi,",
  "anya-e0805n6:374_30": "ahaṁsīti haṭṭho, pahaṭṭho,",
  "anya-e0805n6:374_31": "pahaṁsito.",
  "anya-e0805n6:375_0": "Ādisaddena yaja devapūjāsaṅgatikaraṇadānesu, ijjitthāti atthe tappaccayo, tassa ṭṭhādeso.",
  "anya-e0805n6:376_0": "627.Yajassa sarassi ṭṭhe.",
  "anya-e0805n6:377_0": "Yajaiccetassa dhātussa sarassa ikārādeso hoti ṭṭhe pare.",
  "anya-e0805n6:377_1": "Yiṭṭho mayā jino.",
  "anya-e0805n6:377_2": "Saja vissagge saṁpubbo,",
  "anya-e0805n6:377_3": "saṁsajjitthāti saṁsaṭṭho tena,",
  "anya-e0805n6:377_4": "vissaṭṭho.",
  "anya-e0805n6:377_5": "Maja suddhimhi,",
  "anya-e0805n6:377_6": "amajjīti maṭṭho iccādi.",
  "anya-e0805n6:378_0": "Kiccatakārādīsu tussitabbaṁ toṭṭhabbaṁ,",
  "anya-e0805n6:378_1": "phusitabbaṁ phoṭṭhabbaṁ,",
  "anya-e0805n6:378_2": "pucchituṁ puṭṭhuṁ,",
  "anya-e0805n6:378_3": "yajituṁ yiṭṭhuṁ,",
  "anya-e0805n6:378_4": "abhiharituṁ abhihaṭṭhuṁ,",
  "anya-e0805n6:378_5": "tosanaṁ tuṭṭhi,",
  "anya-e0805n6:378_6": "esanaṁ eṭṭhi,",
  "anya-e0805n6:378_7": "vassanaṁ vuṭṭhi,",
  "anya-e0805n6:378_8": "vissajjanaṁ vissaṭṭhi iccādi.",
  "anya-e0805n6:379_0": "“Tassa, sādī”ti ca vattate.",
  "anya-e0805n6:380_0": "628.Bhanjato ggo ca.",
  "anya-e0805n6:381_0": "Bhanjato dhātumhā tappaccayassa sahādibyañjanena ggo ādeso hoti.",
  "anya-e0805n6:381_1": "Bhaggo rāgo anena.",
  "anya-e0805n6:381_2": "Vasanivāse,",
  "anya-e0805n6:381_3": "parivasīyitthāti parivuṭṭho parivāso,",
  "anya-e0805n6:381_4": "vusitaṁ brahmacariyaṁ,",
  "anya-e0805n6:381_5": "uṭṭha uādesā.",
  "anya-e0805n6:381_6": "Vasa acchādane,",
  "anya-e0805n6:381_7": "nivasīyitthāti nivatthaṁ vatthaṁ,",
  "anya-e0805n6:381_8": "“kvaci dhātū”tiādinā stakārasaṁyogassa tthattaṁ,",
  "anya-e0805n6:381_9": "evaṁ nivatthabbaṁ.",
  "anya-e0805n6:381_10": "Saṁsa pasaṁsane,",
  "anya-e0805n6:381_11": "pasaṁsīyitthāti pasattho pasaṁsito,",
  "anya-e0805n6:381_12": "pasaṁsanaṁ pasatthi.",
  "anya-e0805n6:381_13": "Badha bandhane,",
  "anya-e0805n6:381_14": "abajjhitthāti baddho raññā,",
  "anya-e0805n6:381_15": "alabhīyitthāti laddhaṁ me dhanaṁ,",
  "anya-e0805n6:381_16": "dhattadattāni.",
  "anya-e0805n6:381_17": "Rabha rābhasse,",
  "anya-e0805n6:381_18": "ārabhīyitthāti āraddhaṁ vīriyaṁ.",
  "anya-e0805n6:381_19": "Daha bhasmīkaraṇe,",
  "anya-e0805n6:381_20": "adayhittāti daḍḍhaṁ vanaṁ,",
  "anya-e0805n6:381_21": "abhujjitthāti bhutto odano,",
  "anya-e0805n6:381_22": "bhujādittā dhātvantalopo,",
  "anya-e0805n6:381_23": "dvittañca.",
  "anya-e0805n6:381_24": "Caja hānimhi,",
  "anya-e0805n6:381_25": "pariccajīyitthāti pariccattaṁ dhanaṁ,",
  "anya-e0805n6:381_26": "amuccitthāti mutto saro.",
  "anya-e0805n6:382_0": "Vaca viyattiyaṁ vācāyaṁ, avacīyitthāti atthe tappaccayo.",
  "anya-e0805n6:383_0": "“Anto, no, dvi, cā”ti ca adhikāro.",
  "anya-e0805n6:384_0": "629.Vaca vā vu.",
  "anya-e0805n6:385_0": "Catuppadamidaṁ.",
  "anya-e0805n6:385_1": "Vacaiccetassa dhātussa vakārassa ukārādeso hoti vā,",
  "anya-e0805n6:385_2": "dhātvanto ca cakāro no hoti,",
  "anya-e0805n6:385_3": "tappaccayassa ca dvibhāvo hoti.",
  "anya-e0805n6:385_4": "Vāggahaṇamavadhāraṇatthaṁ,",
  "anya-e0805n6:385_5": "dhātvādimhi vakārāgamo.",
  "anya-e0805n6:385_6": "Vuttamidaṁ bhagavatā, uttaṁ vā.",
  "anya-e0805n6:386_0": "630.Gupādīnañca.",
  "anya-e0805n6:387_0": "Gupaiccevamādīnaṁ dhātūnamanto ca byañjano no hoti,",
  "anya-e0805n6:387_1": "parassa takārassa ca dvibhāvo hoti.",
  "anya-e0805n6:387_2": "Gupa gopane,",
  "anya-e0805n6:387_3": "sugopīyitthāti sugutto, sugopito,",
  "anya-e0805n6:387_4": "ikārena byavahitattā na dhātvantalopo,",
  "anya-e0805n6:387_5": "“aññesu cā”ti sutte vādhikārassa vavatthitavibhāsattā niṭṭhatakārepi kvaci vuddhi.",
  "anya-e0805n6:387_6": "Gopanaṁ gutti.",
  "anya-e0805n6:388_0": "Lipa limpane,",
  "anya-e0805n6:388_1": "alimpīyitthāti litto sugandhena.",
  "anya-e0805n6:388_2": "Tapa santāpe,",
  "anya-e0805n6:388_3": "santapīyitthāti santatto tejena.",
  "anya-e0805n6:388_4": "Dīpa dittimhi,",
  "anya-e0805n6:388_5": "ādīpīyitthātiāditto agginā,",
  "anya-e0805n6:388_6": "rassattaṁ,",
  "anya-e0805n6:388_7": "dīpanaṁ ditti.",
  "anya-e0805n6:388_8": "Apa pāpuṇane,",
  "anya-e0805n6:388_9": "pāpīyitthāti patto gāmo,",
  "anya-e0805n6:388_10": "pāpuṇīti patto sukhaṁ,",
  "anya-e0805n6:388_11": "pāpuṇanaṁ patti,",
  "anya-e0805n6:388_12": "pattabbaṁ.",
  "anya-e0805n6:388_13": "Mada ummāde,",
  "anya-e0805n6:388_14": "pamajjīti pamatto.",
  "anya-e0805n6:388_15": "Supa sayane,",
  "anya-e0805n6:388_16": "asupīti sutto iccādi.",
  "anya-e0805n6:389_0": "Cara caraṇe, acarīyitthāti ciṇṇo dhammo, iṇṇādeso, carito vā. Evaṁ puṇṇo, pūrito.",
  "anya-e0805n6:390_0": "Nuda khepe,",
  "anya-e0805n6:390_1": "panujjitthāti paṇunno,",
  "anya-e0805n6:390_2": "nassa ṇattaṁ, panudito. Dā dāne,",
  "anya-e0805n6:390_3": "ādīyitthātiādinno, atto vā,",
  "anya-e0805n6:390_4": "“kvaci dhātū”tiādinā dāsaddassa takāro,",
  "anya-e0805n6:390_5": "rassattaṁ.",
  "anya-e0805n6:391_0": "631.Bhidādito innaannaīṇā vā.",
  "anya-e0805n6:392_0": "Bhidaiccevamādīhi dhātūhi parassa tappaccayassa inna annaīṇaiccete ādesā honti vā,",
  "anya-e0805n6:392_1": "anto ca no hoti.",
  "anya-e0805n6:392_2": "Vavatthitavibhāsatthoyaṁ vāsaddo,",
  "anya-e0805n6:392_3": "saralopādi.",
  "anya-e0805n6:393_0": "Bhidi vidāraṇe,",
  "anya-e0805n6:393_1": "abhijjitthāti bhinno ghaṭo bhavatā,",
  "anya-e0805n6:393_2": "bhijjīti vā bhinno devadatto.",
  "anya-e0805n6:393_3": "Chidi dvidhākaraṇe,",
  "anya-e0805n6:393_4": "achijjitthāti chinno rukkho,",
  "anya-e0805n6:393_5": "acchinnaṁ cīvaraṁ,",
  "anya-e0805n6:393_6": "ucchijjīti ucchinno.",
  "anya-e0805n6:393_7": "Adīyitthābhi dinno suṅko.",
  "anya-e0805n6:393_8": "Sada visaraṇagatyāvasānesu,",
  "anya-e0805n6:393_9": "nisīdīti nisinno.",
  "anya-e0805n6:393_10": "Khida uttāsane,",
  "anya-e0805n6:393_11": "khida dīnabhāve vā,",
  "anya-e0805n6:393_12": "akhijjīti khinno.",
  "anya-e0805n6:394_0": "Annādese chada apavāraṇe,",
  "anya-e0805n6:394_1": "acchādīyitthāti channo,",
  "anya-e0805n6:394_2": "paṭicchannaṁ gehaṁ,",
  "anya-e0805n6:394_3": "pasīdīti pasanno.",
  "anya-e0805n6:394_4": "Pada gatimhi,",
  "anya-e0805n6:394_5": "uppajjīti uppanno,",
  "anya-e0805n6:394_6": "jhānaṁ samāpanno.",
  "anya-e0805n6:394_7": "Rudi assuvimocane, ruṇṇo, paralopo.",
  "anya-e0805n6:395_0": "Khī khaye īṇādeso,",
  "anya-e0805n6:395_1": "akhīyīti khīṇo doso,",
  "anya-e0805n6:395_2": "khīṇā jāti,",
  "anya-e0805n6:395_3": "khīṇaṁ dhanaṁ. Hā cāge,",
  "anya-e0805n6:395_4": "“kvaci dhātū”tiādinā hādito īṇādese ṇakārassa nattaṁ,",
  "anya-e0805n6:395_5": "pahīyitthāti pahīno kileso,",
  "anya-e0805n6:395_6": "parihāyīti parihīno.",
  "anya-e0805n6:395_7": "Āsa upavesane,",
  "anya-e0805n6:395_8": "acchīti āsīno.",
  "anya-e0805n6:395_9": "Lī silesane,",
  "anya-e0805n6:395_10": "līyīti līno, nilīno. Ji jaye,",
  "anya-e0805n6:395_11": "jiyīti jīno vittamanusocati, jito vā. Dī khaye, dīno.",
  "anya-e0805n6:395_12": "Pī tappane, pīno.",
  "anya-e0805n6:395_13": "Lū chedane,",
  "anya-e0805n6:395_14": "lūyitthāti lūno iccādi.",
  "anya-e0805n6:396_0": "Vamu uggiraṇe,",
  "anya-e0805n6:396_1": "vamīyitthāti vantaṁ, vamitaṁ,",
  "anya-e0805n6:396_2": "“pakkamādīhi nto”ti ntādeso.",
  "anya-e0805n6:396_3": "Agacchīyitthāti gato gāmo tayā,",
  "anya-e0805n6:396_4": "gāmaṁ gato vā,",
  "anya-e0805n6:396_5": "“gamakhanahanaramādīnamanto”ti dhātvantalopo.",
  "anya-e0805n6:396_6": "Akhaññitthāti khato kūpo,",
  "anya-e0805n6:396_7": "upahaññitthāti upahataṁ cittaṁ,",
  "anya-e0805n6:396_8": "aramīti rato, abhirato.",
  "anya-e0805n6:396_9": "Mana ñāṇe,",
  "anya-e0805n6:396_10": "amaññitthāti mato, sammato.",
  "anya-e0805n6:396_11": "Tanu vitthāre,",
  "anya-e0805n6:396_12": "atanitthāti tataṁ, vitataṁ.",
  "anya-e0805n6:396_13": "Yamu uparame,",
  "anya-e0805n6:396_14": "niyacchīti niyato.",
  "anya-e0805n6:397_0": "“No, tamhi, timhī”ti ca vattate.",
  "anya-e0805n6:398_0": "632.Rakāro ca.",
  "anya-e0805n6:399_0": "Rakāro ca dhātūnamantabhūto no hoti tappaccaye,",
  "anya-e0805n6:399_1": "tippaccaye ca pare.",
  "anya-e0805n6:399_2": "Pakarīyitthāti pakato kaṭo bhavatā,",
  "anya-e0805n6:399_3": "katā me rakkhā,",
  "anya-e0805n6:399_4": "kataṁ me puññaṁ.",
  "anya-e0805n6:399_5": "“Do dhassa cā”ti etta casaddena ṭo tassa, yathā – sukaṭaṁ, dukkaṭaṁ,",
  "anya-e0805n6:399_6": "pure akarīyitthāti purakkhato,",
  "anya-e0805n6:399_7": "“purasamupaparīhi karotissa khakharā vā tappaccayesu cā”ti khakāro,",
  "anya-e0805n6:399_8": "paccayehi saṅgamma karīyitthāti saṅkhato,",
  "anya-e0805n6:399_9": "abhisaṅkhato,",
  "anya-e0805n6:399_10": "upakarīyitthāti upakkhato,",
  "anya-e0805n6:399_11": "upakkhaṭo,",
  "anya-e0805n6:399_12": "parikarīyitthāti parikkhato.",
  "anya-e0805n6:400_0": "Tippaccaye pakaraṇa pakati.",
  "anya-e0805n6:400_1": "Sara gaticintāyaṁ,",
  "anya-e0805n6:400_2": "asarīti sato,",
  "anya-e0805n6:400_3": "visarīti visaṭo, saraṇaṁ,",
  "anya-e0805n6:400_4": "sarati etāyāti vā sati,",
  "anya-e0805n6:400_5": "nīharīyitthāti nīhaṭo.",
  "anya-e0805n6:400_6": "Dhara dhāraṇe,",
  "anya-e0805n6:400_7": "uddharīyitthāti uddhaṭo,",
  "anya-e0805n6:400_8": "abharīyitthāti bhato, bharaṇaṁ,",
  "anya-e0805n6:400_9": "bharati etāyāti vā bhati.",
  "anya-e0805n6:401_0": "Ikārāgamayuttesu “gamito”tiādīsu dhātvantalope sampatte –",
  "anya-e0805n6:402_0": "“Lopo”ti vattate.",
  "anya-e0805n6:403_0": "633.Namakarānamantānaṁ niyuttatamhi.",
  "anya-e0805n6:404_0": "Nakāra makāra kakāra rakārānaṁ dhātvantānaṁ lopo na hoti ikārāgamayutte takāre pareti lopābhāvo. Agacchī,",
  "anya-e0805n6:404_1": "gamīyitthāti vā gamito,",
  "anya-e0805n6:404_2": "ramitthāti ramito.",
  "anya-e0805n6:404_3": "Evaṁ vamito, namito.",
  "anya-e0805n6:404_4": "Saki saṅkāyaṁ, saṅkito, sarito, bharito.",
  "anya-e0805n6:404_5": "Tathā khanitabbaṁ,",
  "anya-e0805n6:404_6": "hanitabbaṁ,",
  "anya-e0805n6:404_7": "gamitabbaṁ,",
  "anya-e0805n6:404_8": "ramitabbaṁ iccādi.",
  "anya-e0805n6:405_0": "Nidhīyitthāti nihito, “kvaci dhātū”tiādinā dhissa hi tappaccaye. Evaṁ vihito.",
  "anya-e0805n6:406_0": "Kārite abhāvīyitthāti atthe “bhāvakammesu ta”iti tappaccayo,",
  "anya-e0805n6:406_1": "“yathāgamamikāro”ti ikārāgamo,",
  "anya-e0805n6:406_2": "saralopādi,",
  "anya-e0805n6:406_3": "bhāvito maggo tena,",
  "anya-e0805n6:406_4": "bhāvayito,",
  "anya-e0805n6:406_5": "apācīyitthāti pācito odanaṁ yaññadatto devadattena, pācayito, pācāpito,",
  "anya-e0805n6:406_6": "pācāpayito,",
  "anya-e0805n6:406_7": "kammaṁ kārīyitthāti kārito, kārayito, kārāpito,",
  "anya-e0805n6:406_8": "kārāpayito iccādi.",
  "anya-e0805n6:407_0": "“Bhāvakammesu ta”iti ettha “ta”iti yogavibhāgena acalana gati bhojanatthādīhi adhikaraṇepi tappaccayo, yathā –",
  "anya-e0805n6:407_1": "āsa upavesane,",
  "anya-e0805n6:407_2": "adhikaraṇe acchiṁsu ettha teti idaṁ tesaṁ āsitaṁ ṭhānaṁ.",
  "anya-e0805n6:407_3": "Bhāve idha tehi āsitaṁ.",
  "anya-e0805n6:407_4": "Kammani ayaṁ tehi ajjhāsito gāmo.",
  "anya-e0805n6:407_5": "Kattari idha te āsitā.",
  "anya-e0805n6:407_6": "Tathā aṭṭhaṁsu etthāti idaṁ tesaṁ ṭhitaṁ ṭhānaṁ,",
  "anya-e0805n6:407_7": "idha tehi ṭhitaṁ,",
  "anya-e0805n6:407_8": "ayaṁ tehi adhiṭṭhito okāso,",
  "anya-e0805n6:407_9": "idha te ṭhitā.",
  "anya-e0805n6:407_10": "Nisīdiṁsu etthāti idaṁ tesaṁ nisinnaṁ ṭhānaṁ,",
  "anya-e0805n6:407_11": "ayaṁ tesaṁ nisinnakālo,",
  "anya-e0805n6:407_12": "te idha nisinnā.",
  "anya-e0805n6:407_13": "Nipajjiṁsu etthāti idaṁ tesaṁ nipannaṁ ṭhānaṁ,",
  "anya-e0805n6:407_14": "idha te nipannā.",
  "anya-e0805n6:408_0": "Yā gatipāpuṇane.",
  "anya-e0805n6:408_1": "Ayāsuṁ te etthāti ayaṁ tesaṁ yāto maggo,",
  "anya-e0805n6:408_2": "idha tehi yātaṁ,",
  "anya-e0805n6:408_3": "ayaṁ tehi yāto, maggo,",
  "anya-e0805n6:408_4": "idha te yātā.",
  "anya-e0805n6:408_5": "Tathā idaṁ tesaṁ gataṭṭhānaṁ,",
  "anya-e0805n6:408_6": "ayaṁ tesaṁ gatakālo,",
  "anya-e0805n6:408_7": "idha tehi gataṁ,",
  "anya-e0805n6:408_8": "ayaṁ tehi gato gāmo,",
  "anya-e0805n6:408_9": "idha te gatā.",
  "anya-e0805n6:409_0": "Bhuñjiṁsu etasminti idaṁ tesaṁ bhuttaṭṭhānaṁ,",
  "anya-e0805n6:409_1": "ayaṁ tesaṁ bhuttakālo,",
  "anya-e0805n6:409_2": "idha tehi bhutto odano,",
  "anya-e0805n6:409_3": "idha te bhuttā.",
  "anya-e0805n6:409_4": "Piviṁsu te etthāti idaṁ tesaṁ pītaṁ ṭhānaṁ,",
  "anya-e0805n6:409_5": "idha tehi pītā yāgu,",
  "anya-e0805n6:409_6": "idha te pītā.",
  "anya-e0805n6:409_7": "Dissanti etthāti idaṁ tesaṁ diṭṭhaṭṭhānaṁ iccādi.",
  "anya-e0805n6:410_0": "“Kattari kiti”ti ito maṇḍūkagatiyā “kattarī”ti vattate.",
  "anya-e0805n6:411_0": "634.Kammani dutiyāyaṁ kto.",
  "anya-e0805n6:412_0": "Kammatthe dutiyāyaṁ vibhattiyaṁ vijjamānāyaṁ dhātūhi kattari ktappaccayo hoti.",
  "anya-e0805n6:412_1": "Idameva vacanaṁ ñāpakaṁ abhihite kammādimhi dutiyādīnamabhāvassa.",
  "anya-e0805n6:412_2": "Dānaṁ adāsīti atthe ktappaccayo,",
  "anya-e0805n6:412_3": "“kvaci dhātū”tiādinā paccayakakārassa lopo,",
  "anya-e0805n6:412_4": "tassa innādeso,",
  "anya-e0805n6:412_5": "dānaṁ dinno devadatto.",
  "anya-e0805n6:412_6": "Rakkha pālane,",
  "anya-e0805n6:412_7": "sīlaṁ arakkhīti sīlaṁ rakkhito,",
  "anya-e0805n6:412_8": "bhattaṁ abhuñjīti bhattaṁ bhutto,",
  "anya-e0805n6:412_9": "garuṁ upāsīti garumupāsito iccādi.",
  "anya-e0805n6:413_0": "635.Bhyādīhi matibudhipūjādīhi ca kto.",
  "anya-e0805n6:414_0": "Bhīiccevamādīhi dhātūhi,",
  "anya-e0805n6:414_1": "mati budhi pūjādīhi ca ktappaccayo hoti.",
  "anya-e0805n6:414_2": "So ca “bhāvakammesu kiccattakkhatthā”ti vuttattā bhāvakammesveva bhavati.",
  "anya-e0805n6:415_0": "Bhī bhaye,",
  "anya-e0805n6:415_1": "abhāyitthāti bhītaṁ bhavatā.",
  "anya-e0805n6:415_2": "Supa saye,",
  "anya-e0805n6:415_3": "asupīyitthāti suttaṁ bhavatā.",
  "anya-e0805n6:415_4": "Evaṁ sayitaṁ bhavatā.",
  "anya-e0805n6:415_5": "Asa bhojane,",
  "anya-e0805n6:415_6": "asitaṁ bhavatā,",
  "anya-e0805n6:415_7": "pacito odano bhavatā.",
  "anya-e0805n6:416_0": "Idha matyādayo icchatthā, budhiādayo ñāṇatthā.",
  "anya-e0805n6:417_0": "Mana ñāṇe saṁpubbo,",
  "anya-e0805n6:417_1": "“budhagamāditthe kattarī”ti tappaccaye sampatte iminā kammani ktappaccayo,",
  "anya-e0805n6:417_2": "“gama khanā”tiādinā dhātvantalopo,",
  "anya-e0805n6:417_3": "raññā sammato.",
  "anya-e0805n6:417_4": "Kappa takkane,",
  "anya-e0805n6:417_5": "saṅkappito.",
  "anya-e0805n6:417_6": "Dhara dhāraṇe,",
  "anya-e0805n6:417_7": "curādittā ṇe, vuddhi,",
  "anya-e0805n6:417_8": "ikārāgamo,",
  "anya-e0805n6:417_9": "saralopādi,",
  "anya-e0805n6:417_10": "avadhārito.",
  "anya-e0805n6:418_0": "Budha avagamane,",
  "anya-e0805n6:418_1": "avabujjhitthāti buddho bhagavā mahesakkhehi devamanussehi.",
  "anya-e0805n6:418_2": "I ajjhayane,",
  "anya-e0805n6:418_3": "adhīyitthāti adhīto.",
  "anya-e0805n6:419_0": "I gatimhi,",
  "anya-e0805n6:419_1": "abhisamito.",
  "anya-e0805n6:419_2": "Vida ñāṇe,",
  "anya-e0805n6:419_3": "avedīyitthāti vidito.",
  "anya-e0805n6:419_4": "Ñā avabodhane,",
  "anya-e0805n6:419_5": "aññāyitthāti ñāto.",
  "anya-e0805n6:419_6": "Vidha vedhane,",
  "anya-e0805n6:419_7": "paṭivijjhitthāti paṭividdho dhammo.",
  "anya-e0805n6:419_8": "Takka vitakke, takkito.",
  "anya-e0805n6:420_0": "Pūjanatthesu –",
  "anya-e0805n6:421_0": "Pūja pūjāyaṁ,",
  "anya-e0805n6:421_1": "apūjīyitthāti pūjito bhagavā.",
  "anya-e0805n6:421_2": "Cāya santānapūjanesu apapubbo,",
  "anya-e0805n6:421_3": "apacāyito.",
  "anya-e0805n6:421_4": "Māna pūjāyaṁ, mānito. Ci caye, apacito.",
  "anya-e0805n6:421_5": "Vanda abhivandane, vandito.",
  "anya-e0805n6:421_6": "Kara karaṇe, sakkato.",
  "anya-e0805n6:421_7": "Sakkāra pūjāyaṁ,",
  "anya-e0805n6:421_8": "sakkārito iccādi.",
  "anya-e0805n6:422_0": "Huto hutāvī hutavā, vuṭṭho vusita jiṇṇako;",
  "anya-e0805n6:423_0": "Pakkaṁ pakkantako jāto, ṭhito ruḷho bubhukkhito.",
  "anya-e0805n6:424_0": "Gītaṁ naccaṁ jito diṭṭho, tuṭṭho yiṭṭho ca bhaggavā;",
  "anya-e0805n6:425_0": "Vuttañca gutto acchinno, pahīno gamito gato.",
  "anya-e0805n6:426_0": "Katobhisaṅkhato bhuttaṁ, ṭhānaṁ garumupāsito;",
  "anya-e0805n6:427_0": "Bhītañca sammato buddho, pūjitotītakālikā.",
  "anya-e0805n6:428_0": "Atītappaccayantanayo.",
  "anya-e0805n6:429_0": "Tavetunādippaccayantanaya",
  "anya-e0805n6:430_0": "“Puññāni kātumicchi, icchati, icchissati vā”ti viggahe –",
  "anya-e0805n6:431_0": "636.Icchatthesu samāna kattu kesu ta ve tuṁ vā.",
  "anya-e0805n6:432_0": "Icchā attho yesaṁ te icchatthā,",
  "anya-e0805n6:432_1": "tesu icchatthesu dhātūsu samānakattukesu santesu sabbadhātūhi tavetuṁiccete paccayā honti vā,",
  "anya-e0805n6:432_2": "“tavetuṁ vā”ti yogavibhāgena tadatthakriyāyañca,",
  "anya-e0805n6:432_3": "te ca kitakattā kattari honti.",
  "anya-e0805n6:433_0": "“Karotissa, vā”ti ca vattate.",
  "anya-e0805n6:434_0": "637.Tavetunādīsu kā.",
  "anya-e0805n6:435_0": "Tavetunaiccevamādīsu paccayesu paresu karotissa dhātussa kādeso hoti vā,",
  "anya-e0805n6:435_1": "ādisaddena tuṁtvāna tvā tabbesu ca.",
  "anya-e0805n6:436_0": "“Taddhitasamāsakitakā nāmaṁvātavetunādīsu cā”ti ettha “atave tunādīsū”ti nāmabyapadesassa nisedhanato tadantānaṁ nipātattaṁ siddhaṁ bhavati,",
  "anya-e0805n6:436_1": "tato nipātattā tavetunamantato “sabbāsamāvuso”tiādinā vibhattilopo.",
  "anya-e0805n6:436_2": "So puññāni kātave icchati,",
  "anya-e0805n6:436_3": "kātumicchati.",
  "anya-e0805n6:437_0": "Kādesābhāve “tuṁtunatabbesu vā”ti rakārassa tattaṁ.",
  "anya-e0805n6:437_1": "Kattuṁ kāmetīti kattukāmo,",
  "anya-e0805n6:437_2": "abhisaṅkharitumākaṅkhati.",
  "anya-e0805n6:437_3": "Tathā saddhammaṁ sotave, sotuṁ,",
  "anya-e0805n6:437_4": "suṇituṁ vā pattheti.",
  "anya-e0805n6:437_5": "Evaṁ anubhavituṁ, pacituṁ, gantuṁ, gamituṁ, khantuṁ, khanituṁ, hantuṁ, hanituṁ, mantuṁ, manituṁ, harituṁ,",
  "anya-e0805n6:437_6": "anussaritumicchati,",
  "anya-e0805n6:437_7": "ettha ikārayuttatamhi “namakarāna”miccādinā paṭisiddhattā na dhātvantalopo.",
  "anya-e0805n6:438_0": "Tathā tudabyathane, tudituṁ,",
  "anya-e0805n6:438_1": "pavisituṁ,",
  "anya-e0805n6:438_2": "uddisibhuṁ, hotuṁ, sayibhuṁ, netuṁ, juhotuṁ,",
  "anya-e0805n6:438_3": "pajahituṁ, pahātuṁ, dātuṁ. Roddhuṁ,",
  "anya-e0805n6:438_4": "rundhituṁ,",
  "anya-e0805n6:438_5": "tuṁtunādīsupi yogavibhāgena kattari vikaraṇappaccayā,",
  "anya-e0805n6:438_6": "saralopādi ca. Bhottuṁ,",
  "anya-e0805n6:438_7": "bhuñjituṁ, chettuṁ,",
  "anya-e0805n6:438_8": "chindituṁ. Sibbituṁ, boddhuṁ,",
  "anya-e0805n6:438_9": "bujjhituṁ. Jāyituṁ, janituṁ. Pattuṁ,",
  "anya-e0805n6:438_10": "pāpuṇituṁ. Jetuṁ, jinituṁ, ketuṁ, kiṇituṁ,",
  "anya-e0805n6:438_11": "vinicchetuṁ,",
  "anya-e0805n6:438_12": "vinicchinituṁ, ñātuṁ, jānituṁ, gahetuṁ, gaṇhituṁ. Coretuṁ,",
  "anya-e0805n6:438_13": "corayituṁ, pāletuṁ,",
  "anya-e0805n6:438_14": "pālayituṁ.",
  "anya-e0805n6:439_0": "Kārite bhāvetuṁ, bhāvayituṁ, kāretuṁ, kārayituṁ, kārāpetuṁ, kārāpayitumicchati iccādi.",
  "anya-e0805n6:440_0": "“Tavetuṁ vā”ti yogavibhāgena kriyatthakriyāyañca gammamānāyaṁ tuṁpaccayo. Yathā –",
  "anya-e0805n6:440_1": "subuddhuṁ vakkhāmi,",
  "anya-e0805n6:440_2": "bhottuṁ vajati,",
  "anya-e0805n6:440_3": "bhojanāya vajatīti attho.",
  "anya-e0805n6:440_4": "Evaṁ daṭṭhuṁ gacchati,",
  "anya-e0805n6:440_5": "gantumārabhati,",
  "anya-e0805n6:440_6": "gantuṁ payojayati,",
  "anya-e0805n6:440_7": "dassetumāha iccādi.",
  "anya-e0805n6:441_0": "“Tu”miti vattate.",
  "anya-e0805n6:442_0": "638.Arahasakkādīsu ca.",
  "anya-e0805n6:443_0": "Arahasakkabhabbānucchavikānurūpaiccevamādīsvatthesu payujjamānesu sabbadhātūhi tuṁpaccayo hoti,",
  "anya-e0805n6:443_1": "casaddena kālasamayavelādīsupi.",
  "anya-e0805n6:443_2": "Ninda garahāyaṁ,",
  "anya-e0805n6:443_3": "ko taṁ ninditumarahati,",
  "anya-e0805n6:443_4": "rājā arahasi bhavituṁ,",
  "anya-e0805n6:443_5": "araho bhavaṁ vattuṁ.",
  "anya-e0805n6:443_6": "Sakkā jetuṁ dhanena vā,",
  "anya-e0805n6:443_7": "sakkā laddhuṁ,",
  "anya-e0805n6:443_8": "kātuṁ sakkhissati.",
  "anya-e0805n6:443_9": "Bhabbo niyāmaṁ okkamituṁ,",
  "anya-e0805n6:443_10": "abhabbo kātuṁ.",
  "anya-e0805n6:443_11": "Anucchaviko bhavaṁ dānaṁ paṭiggahetuṁ.",
  "anya-e0805n6:443_12": "Idaṁ kātuṁ anurūpaṁ.",
  "anya-e0805n6:443_13": "Dānaṁ dātuṁ yuttaṁ,",
  "anya-e0805n6:443_14": "dātuṁ vattuñca labhati,",
  "anya-e0805n6:443_15": "evaṁ vaṭṭati bhāsituṁ,",
  "anya-e0805n6:443_16": "chindituṁ na ca kappati iccādi.",
  "anya-e0805n6:443_17": "Tathā kālo bhuñjituṁ,",
  "anya-e0805n6:443_18": "samayo bhuñjituṁ,",
  "anya-e0805n6:443_19": "velā bhuñjituṁ.",
  "anya-e0805n6:444_0": "“Tu”miti vattate.",
  "anya-e0805n6:445_0": "639.Pattavacane alamatthesu ca.",
  "anya-e0805n6:446_0": "Alamatthesu pattavacane sati sabbadhātūhi tuṁpaccayo hoti,",
  "anya-e0805n6:446_1": "alaṁsaddassa atthā alamatthā bhūsanapariyattinivāraṇā,",
  "anya-e0805n6:446_2": "tesu alamatthesu.",
  "anya-e0805n6:446_3": "Pattassa vacanaṁ pattavacanaṁ,",
  "anya-e0805n6:446_4": "alameva dānāni dātuṁ,",
  "anya-e0805n6:446_5": "alameva puññāni kātuṁ,",
  "anya-e0805n6:446_6": "sampattameva pariyattamevāti attho.",
  "anya-e0805n6:447_0": "Katvā kammaṁ agacchi, gacchati, gacchissatīti vā atthe –",
  "anya-e0805n6:448_0": "640.Pubbakālekakattukānaṁ tuna tvāna tvā vā.",
  "anya-e0805n6:449_0": "Pubbakāloti pubbakriyā,",
  "anya-e0805n6:449_1": "eko kattā yesaṁ te ekakattukā,",
  "anya-e0805n6:449_2": "tesaṁ ekakattukānaṁ samānakattukānaṁ dhātūnamantare pubbakāle vattamānadhātumhā tuna tvāna tvāiccete paccayā honti vā.",
  "anya-e0805n6:450_0": "Vāsaddassa vavatthitavibhāsattā tunappaccayo katthaciyeva bhavati.",
  "anya-e0805n6:450_1": "Te ca kitasaññattā,",
  "anya-e0805n6:450_2": "“ekakattukāna”nti vuttattā ca kattariyeva bhavanti.",
  "anya-e0805n6:450_3": "Tune “tavetunādīsu kā”ti kādeso,",
  "anya-e0805n6:450_4": "nipātattā silopo.",
  "anya-e0805n6:450_5": "So kātuna kammaṁ gacchati,",
  "anya-e0805n6:450_6": "akātuna puññaṁ kilamissanti sattā.",
  "anya-e0805n6:451_0": "Tvānatvāsu “rakāro cā”ti dhātvantalopo,",
  "anya-e0805n6:451_1": "kammaṁ katvāna bhadrakaṁ,",
  "anya-e0805n6:451_2": "dānādīni puññāni katvā saggaṁ gacchati,",
  "anya-e0805n6:451_3": "abhisaṅkharitvā, karitvā.",
  "anya-e0805n6:451_4": "Tathā sibbitvā, jāyitvā, janitvā,",
  "anya-e0805n6:451_5": "dhammaṁ sutvā,",
  "anya-e0805n6:451_6": "sutvāna dhammaṁ modati, suṇitvā, patvā,",
  "anya-e0805n6:451_7": "pāpuṇitvā. Kiṇitvā, jetvā, jinitvā, jitvā. Coretvā,",
  "anya-e0805n6:451_8": "corayitvā, pūjetvā,",
  "anya-e0805n6:451_9": "pūjayitvā.",
  "anya-e0805n6:451_10": "Tathā mettaṁ bhāvetvā,",
  "anya-e0805n6:451_11": "bhāvayitvā,",
  "anya-e0805n6:451_12": "vihāraṁ kāretvā,",
  "anya-e0805n6:451_13": "kārayitvā,",
  "anya-e0805n6:451_14": "kārāpetvā,",
  "anya-e0805n6:451_15": "kārāpayitvā saggaṁ gamissanti iccādi.",
  "anya-e0805n6:452_0": "Pubbakāleti kimatthaṁ? Paṭhati, pacati. Ekakattukānanti kiṁ? Bhutte devadatte yaññadatto vajati.",
  "anya-e0805n6:453_0": "“Apatvāna nadiṁ pabbato,",
  "anya-e0805n6:453_1": "atikkamma pabbataṁ nadī”tiādīsu pana sabbattha “bhavatī”ti sambandhato ekakattukatā,",
  "anya-e0805n6:453_2": "pubbakālatā ca gamyate.",
  "anya-e0805n6:454_0": "“Vā”ti vattate.",
  "anya-e0805n6:455_0": "641.Sabbehi tunādīnaṁ yo.",
  "anya-e0805n6:456_0": "Sabbehi sopasaggānupasaggehi dhātūhi paresaṁ tunādīnaṁ paccayānaṁ yasaddādeso hoti vā.",
  "anya-e0805n6:456_1": "Vanda abhivandane abhipubbo,",
  "anya-e0805n6:456_2": "tvāpaccayassa yo,",
  "anya-e0805n6:456_3": "ikārāgamo ca,",
  "anya-e0805n6:456_4": "abhivandiya bhāsissaṁ,",
  "anya-e0805n6:456_5": "abhivanditvā, vandiya, vanditvā.",
  "anya-e0805n6:456_6": "Tathā abhibhuyya,",
  "anya-e0805n6:456_7": "dvittarassattāni,",
  "anya-e0805n6:456_8": "abhibhavitvā,",
  "anya-e0805n6:456_9": "abhibhotvā.",
  "anya-e0805n6:457_0": "Si sevāyaṁ, “kvaci dhātū”tiādinā ikārassa āttaṁ, nissāya, nissitvā.",
  "anya-e0805n6:458_0": "Bhaja sevāyaṁ, “tathā kattari cā”ti pubbarūpattaṁ, vibhajja, vibhajiya, vibhajitvā.",
  "anya-e0805n6:459_0": "Disa atisajjane, uddissa, uddisiya, uddisitvā. Pavissa, pavisiya, pavisitvā.",
  "anya-e0805n6:460_0": "Nī pāpuṇane, upanīya, upanetvā. Atiseyya,",
  "anya-e0805n6:460_1": "atisayitvā. Ohāya, ohitvā, jahitvā, hitvā. Ādāya, ādiyitvā,",
  "anya-e0805n6:460_2": "“divādito yo”ti yappaccayo,",
  "anya-e0805n6:460_3": "“kvaci dhātū”tiādinā dhātvantassikāro ca, datvā, datvāna. Pidhāya,",
  "anya-e0805n6:460_4": "pidahitvā. Bhuñjiya,",
  "anya-e0805n6:460_5": "bhuñjitvā, bhotvā. Viceyya,",
  "anya-e0805n6:460_6": "vicinitvā. Viññāya,",
  "anya-e0805n6:460_7": "vijānitvā, ñatvā.",
  "anya-e0805n6:461_0": "“Yathāgamaṁ, tunādīsū”ti ca vattate.",
  "anya-e0805n6:462_0": "642.Dadhantato yo kvaci.",
  "anya-e0805n6:463_0": "Dakāradhakārantehi dhātūhi yathāgamaṁ yakārāgamo hoti kvaci tunādīsu paccayesu.",
  "anya-e0805n6:463_1": "Yavato dakārassa jakāro,",
  "anya-e0805n6:463_2": "samāpajjitvā,",
  "anya-e0805n6:463_3": "uppajjitvā,",
  "anya-e0805n6:463_4": "bhijjitvā,",
  "anya-e0805n6:463_5": "chijjitvā gato.",
  "anya-e0805n6:463_6": "Budha avagamane,",
  "anya-e0805n6:463_7": "“tathā kattari cā”ti sakhātvantassa yakārassa cavaggo, bujjhiya,",
  "anya-e0805n6:463_8": "bujjhitvā.",
  "anya-e0805n6:463_9": "Virajjhiya,",
  "anya-e0805n6:463_10": "virajjhitvā. Rundhiya,",
  "anya-e0805n6:463_11": "rundhitvā.",
  "anya-e0805n6:464_0": "“Tunādīna”nti adhikāro, “vā”ti ca.",
  "anya-e0805n6:465_0": "643.Canantehi raccaṁ.",
  "anya-e0805n6:466_0": "Cakāranakārantehi dhātūhi paresaṁ tunādīnaṁ paccayānaṁ raccādeso hoti vā,",
  "anya-e0805n6:466_1": "“racca”nti yogavibhāgena aññasmāpi,",
  "anya-e0805n6:466_2": "vavatthitavibhāsatthoyaṁ vāsaddo, rādilopo.",
  "anya-e0805n6:466_3": "Vica vivecane vipubbo, vivicca,",
  "anya-e0805n6:466_4": "viviccitvā,",
  "anya-e0805n6:466_5": "“yo kvacī”ti yogavibhāgena yakārāgamo.",
  "anya-e0805n6:467_0": "Pava pāke, pacca, pacciya, paccitvā. Vimucca, vimuccitvā.",
  "anya-e0805n6:468_0": "Hana hiṁsāgatīsu, āhacca, upahacca, āhantvā, upahantvā.",
  "anya-e0805n6:469_0": "Vāti kiṁ? Avamañña, avamaññitvā, mantvā, nyassañakāro.",
  "anya-e0805n6:470_0": "I gatimhi,",
  "anya-e0805n6:470_1": "yogavibhāgena raccādeso, paṭicca, avecca,",
  "anya-e0805n6:470_2": "upecca upetvā.",
  "anya-e0805n6:470_3": "Kara karaṇe, sakkacca,",
  "anya-e0805n6:470_4": "adhikicca,",
  "anya-e0805n6:470_5": "ikārāgamo, kariya.",
  "anya-e0805n6:471_0": "Disa pekkhaṇe –",
  "anya-e0805n6:472_0": "644.Disā svānasvāntalopo ca.",
  "anya-e0805n6:473_0": "Disaiccetāya dhātuyā paresaṁ tunādīnaṁ paccayānaṁ svāna svāiccādesā honti vā,",
  "anya-e0805n6:473_1": "dhātvantassa lopo ca.",
  "anya-e0805n6:473_2": "Disvānassa etadahosi,",
  "anya-e0805n6:473_3": "cakkhunā rūpaṁ disvā.",
  "anya-e0805n6:474_0": "Vāti kiṁ? Nekkhammaṁ daṭṭhuṁ, daṭṭhā. Passiya, passituna, passitvā.",
  "anya-e0805n6:475_0": "Antaggahaṇaṁ antalopaggahaṇañcānuvattate.",
  "anya-e0805n6:476_0": "645.Ma ha da bhehi mma yha jja bbha ddhā ca.",
  "anya-e0805n6:477_0": "Ma ha da bhaiccevamantehi dhātūhi paresaṁ tunādīnaṁ paccayānaṁ yathākkamaṁ mma yha jja bbha ddhāiccete ādesā honti vā,",
  "anya-e0805n6:477_1": "dhātvantalopo ca.",
  "anya-e0805n6:477_2": "Makārantehi tāva āgamma, āgantvā.",
  "anya-e0805n6:477_3": "Kamu padavikkhepe, okkamma,",
  "anya-e0805n6:477_4": "okkamitvā,",
  "anya-e0805n6:477_5": "nikkhamma,",
  "anya-e0805n6:477_6": "nikkhamitvā,",
  "anya-e0805n6:477_7": "abhiramma,",
  "anya-e0805n6:477_8": "abhiramitvā.",
  "anya-e0805n6:478_0": "Hakārantehi paggayha,",
  "anya-e0805n6:478_1": "paggaṇhitvā,",
  "anya-e0805n6:478_2": "paggahetvā.",
  "anya-e0805n6:478_3": "Muha vecitte, sammuyha,",
  "anya-e0805n6:478_4": "sammuyhitvā,",
  "anya-e0805n6:478_5": "yakārāgamo, āruyha, āruhitvā, ogayha, ogahetvā.",
  "anya-e0805n6:479_0": "Dakārantehi uppajja,",
  "anya-e0805n6:479_1": "uppajjitvā, pamajja,",
  "anya-e0805n6:479_2": "pamajjitvā,",
  "anya-e0805n6:479_3": "upasampajja,",
  "anya-e0805n6:479_4": "upasampajjitvā.",
  "anya-e0805n6:479_5": "Chidi dvidhākaraṇe, acchijja, chijja,",
  "anya-e0805n6:479_6": "chijjitvā, chindiya,",
  "anya-e0805n6:479_7": "chinditvā, chetvā.",
  "anya-e0805n6:480_0": "Bhakārantehi rabha rābhasse,",
  "anya-e0805n6:480_1": "ārabbha kathesi, āraddhā,",
  "anya-e0805n6:480_2": "ārabhitvā.",
  "anya-e0805n6:480_3": "Labha lābhe,",
  "anya-e0805n6:480_4": "upalabbha,",
  "anya-e0805n6:480_5": "upaladdhā,",
  "anya-e0805n6:480_6": "saddhaṁ paṭilabhitvā puññāni karonti iccādi.",
  "anya-e0805n6:481_0": "Tavetunādippaccayantanayo.",
  "anya-e0805n6:482_0": "Vattamānakālikamānantappaccayantanaya",
  "anya-e0805n6:483_0": "646.Vattamāne mānantā.",
  "anya-e0805n6:484_0": "Āraddho aparisamatto attho vattamāno,",
  "anya-e0805n6:484_1": "tasmiṁ vattamāne kāle gammamāne sabbadhātūhi mānaantaiccete paccayā honti.",
  "anya-e0805n6:484_2": "Te ca kitasaññattā “kattari kita”ti kattari bhavanti.",
  "anya-e0805n6:485_0": "Antamānappaccayānañcettha “parasamaññāpayoge”ti parasamaññāvasena parassapadattanopadasaññattā tyādīsu viya antamānesu ca vikaraṇappaccayā bhavanti.",
  "anya-e0805n6:486_0": "Teneva mānappaccayo “attanopadāni bhāve ca kammanī”ti bhāvakammesupi hoti,",
  "anya-e0805n6:486_1": "tassa ca “attanopadāni parassapadatta”nti kvaci antappaccayādeso ca.",
  "anya-e0805n6:487_0": "Gamu,",
  "anya-e0805n6:487_1": "sappa gatimhi,",
  "anya-e0805n6:487_2": "gacchatīti atthe antappaccayo,",
  "anya-e0805n6:487_3": "“bhūvādito a”iti appaccayo,",
  "anya-e0805n6:487_4": "“gamissanto ccho vā sabbāsū”ti dhātvantassa cchādeso,",
  "anya-e0805n6:487_5": "saralopādi,",
  "anya-e0805n6:487_6": "nāmabyapadese syādyuppatti.",
  "anya-e0805n6:487_7": "Gacchanta si itīdha “vā”ti vattamāne “simhi gacchantādīnaṁ ntasaddo aṁ” iti ntassa amādeso.",
  "anya-e0805n6:488_0": "Vāsaddassa vavatthibhavibhāsattā ekārokāraparassa na bhavati,",
  "anya-e0805n6:488_1": "saralopādi,",
  "anya-e0805n6:488_2": "so puriso gacchaṁ,",
  "anya-e0805n6:488_3": "gacchanto gaṇhāti,",
  "anya-e0805n6:488_4": "sesaṁ guṇavantusamaṁ.",
  "anya-e0805n6:489_0": "Itthiyaṁ “nadādito vā ī”ti īpaccayo,",
  "anya-e0805n6:489_1": "“sesesu ntuvā”ti ntubyapadese “vā”ti adhikicca “ntussa tamīkāre”ti takāre saralopasilopā,",
  "anya-e0805n6:489_2": "sā kaññā gacchatī,",
  "anya-e0805n6:489_3": "gacchantī iccādi itthisamaṁ.",
  "anya-e0805n6:490_0": "Napuṁsake pure viya ntassa amādeso,",
  "anya-e0805n6:490_1": "taṁ cittaṁ gacchaṁ,",
  "anya-e0805n6:490_2": "gacchantaṁ,",
  "anya-e0805n6:490_3": "gacchantāni iccādi pulliṅgasamaṁ.",
  "anya-e0805n6:491_0": "Tathā gacchatīti atthe mānappaccayo,",
  "anya-e0805n6:491_1": "cchādesādi ca,",
  "anya-e0805n6:491_2": "so gacchamāno gaṇhāti,",
  "anya-e0805n6:491_3": "te gacchamānā iccādi purisasaddasamaṁ.",
  "anya-e0805n6:491_4": "Sā gacchamānā,",
  "anya-e0805n6:491_5": "tā gacchamānāyo iccādi kaññāsaddasamaṁ.",
  "anya-e0805n6:491_6": "Taṁ gacchamānaṁ,",
  "anya-e0805n6:491_7": "tāni gacchamānāni iccādi cittasaddasamaṁ.",
  "anya-e0805n6:492_0": "Gacchīyatīti atthe “attanopadāni bhāve ca kammanī”ti kammani mānappaccayo,",
  "anya-e0805n6:492_1": "“bhāvakammesu yo”ti yappaccayo,",
  "anya-e0805n6:492_2": "“ivaṇṇāgamo vā”ti ikārāgamo, cchādeso,",
  "anya-e0805n6:492_3": "so tena gacchiyamāno,",
  "anya-e0805n6:492_4": "sā gacchiyamānā,",
  "anya-e0805n6:492_5": "taṁ gacchiyamānaṁ.",
  "anya-e0805n6:493_0": "Cchādesābhāve “pubbarūpañcā”ti yakārassa makāro,",
  "anya-e0805n6:493_1": "dhammo adhigammamāno hitāya bhavati,",
  "anya-e0805n6:493_2": "adhigammamānā,",
  "anya-e0805n6:493_3": "adhigammamānaṁ.",
  "anya-e0805n6:494_0": "Tathā maha pūjāyaṁ,",
  "anya-e0805n6:494_1": "mahatīti mahaṁ, mahanto, mahatī, mahantī, mahaṁ, mahantaṁ, mahamāno, mahamānā,",
  "anya-e0805n6:494_2": "mahamānaṁ.",
  "anya-e0805n6:494_3": "Kammani “yamhi dādhāmāṭhāhāpā maha mathādīnamī”iti dhātvantassa akārassa īkāro,",
  "anya-e0805n6:494_4": "mahīyamāno,",
  "anya-e0805n6:494_5": "mahīyamānā,",
  "anya-e0805n6:494_6": "mahīyamānaṁ.",
  "anya-e0805n6:495_0": "Evaṁ caratīti caraṁ, caratī, carantī, carantaṁ, caramāno,",
  "anya-e0805n6:495_1": "cariyamāno,",
  "anya-e0805n6:495_2": "pacatīti pacaṁ, pacatī, pacantī, pacantaṁ, pacamāno,",
  "anya-e0805n6:495_3": "paccamāno,",
  "anya-e0805n6:495_4": "“tassa cavagga”iccādinā cavaggattaṁ,",
  "anya-e0805n6:495_5": "dvittañca.",
  "anya-e0805n6:496_0": "Bhū sattāyaṁ,",
  "anya-e0805n6:496_1": "bhavatīti atthe antappaccayo,",
  "anya-e0805n6:496_2": "appaccayavuddhiavādesādi,",
  "anya-e0805n6:496_3": "so bhavaṁ, bhavanto.",
  "anya-e0805n6:496_4": "Itthiyaṁ īpaccayo,",
  "anya-e0805n6:496_5": "“bhavato bhoto”ti bhotādeso, bhotī, bhotī, bhotiyo.",
  "anya-e0805n6:496_6": "Napuṁsake bhavaṁ,",
  "anya-e0805n6:496_7": "bhavantaṁ,",
  "anya-e0805n6:496_8": "bhavantāni,",
  "anya-e0805n6:496_9": "abhibhavamāno.",
  "anya-e0805n6:496_10": "Bhāve bhūyamānaṁ.",
  "anya-e0805n6:496_11": "Kammani abhibhūyamāno.",
  "anya-e0805n6:497_0": "Jara vayohānimhi,",
  "anya-e0805n6:497_1": "“jara marāna”ntiādinā jīra jīyyādesā,",
  "anya-e0805n6:497_2": "jīratīti jīraṁ, jīrantī, jīrantaṁ, jīramāno,",
  "anya-e0805n6:497_3": "jīrīyamāno, jīyaṁ, jīyantī, jīyantaṁ, jīyamāno,",
  "anya-e0805n6:497_4": "jīyyamāno.",
  "anya-e0805n6:498_0": "Mara pāṇacāge,",
  "anya-e0805n6:498_1": "“kvaci dhātū”tiādinā ekassa yakārassa lopo,",
  "anya-e0805n6:498_2": "maratīti mīyaṁ, mīyantī, mīyantaṁ, mīyamāno,",
  "anya-e0805n6:498_3": "mīyyamāno, maraṁ, marantī, marantaṁ, maramāno,",
  "anya-e0805n6:498_4": "marīyamāno. Labhaṁ, labhantī,",
  "anya-e0805n6:498_5": "labhantaṁ,",
  "anya-e0805n6:498_6": "labhamāno,",
  "anya-e0805n6:498_7": "labbhamāno. Vahaṁ, vahantī, vahantaṁ, vahamāno,",
  "anya-e0805n6:498_8": "vuyhamāno.",
  "anya-e0805n6:498_9": "“Isuyamūnamanto ccho vā”ti cchādeso,",
  "anya-e0805n6:498_10": "icchatīti icchaṁ, icchantī,",
  "anya-e0805n6:498_11": "icchantaṁ,",
  "anya-e0805n6:498_12": "icchamāno,",
  "anya-e0805n6:498_13": "icchīyamāno, issamāno.",
  "anya-e0805n6:499_0": "“Disassa passadissadakkhā vā”ti passa dissa dakkhādesā,",
  "anya-e0805n6:499_1": "passatīti passaṁ, passantī,",
  "anya-e0805n6:499_2": "passantaṁ,",
  "anya-e0805n6:499_3": "passamāno,",
  "anya-e0805n6:499_4": "vipassīyamāno,",
  "anya-e0805n6:499_5": "dissamāno, dissanto,",
  "anya-e0805n6:499_6": "mānassa antādeso, dissaṁ, dissantī,",
  "anya-e0805n6:499_7": "dissantaṁ, dakkhaṁ,",
  "anya-e0805n6:499_8": "dakkhantī,",
  "anya-e0805n6:499_9": "dakkhantaṁ,",
  "anya-e0805n6:499_10": "dakkhamāno dakkhiyamāno iccādi.",
  "anya-e0805n6:500_0": "Tuda byathane,",
  "anya-e0805n6:500_1": "tudatīti tudaṁ, tudantī, tudantaṁ, tudamāno,",
  "anya-e0805n6:500_2": "tujjamāno.",
  "anya-e0805n6:500_3": "Pavisatīti pavisaṁ,",
  "anya-e0805n6:500_4": "pavisantī,",
  "anya-e0805n6:500_5": "pavisantaṁ,",
  "anya-e0805n6:500_6": "pavisamāno,",
  "anya-e0805n6:500_7": "pavisīyamāno iccādi.",
  "anya-e0805n6:501_0": "Hū,bhū sattāyaṁ,",
  "anya-e0805n6:501_1": "appaccayalopo,",
  "anya-e0805n6:501_2": "pahotīti pahonto, pahontī, pahontaṁ,",
  "anya-e0805n6:501_3": "pahūyamānaṁ tena.",
  "anya-e0805n6:501_4": "Setīti sento, sentī, sentaṁ, semāno, sayaṁ, sayantī, sayantaṁ, sayamāno,",
  "anya-e0805n6:501_5": "sayāno vā,",
  "anya-e0805n6:501_6": "mānassa ānādeso,",
  "anya-e0805n6:501_7": "atisīyamāno.",
  "anya-e0805n6:502_0": "Asa sabbhāve,",
  "anya-e0805n6:502_1": "“sabbatthāsassādilopo cā”ti akārassa lopo,",
  "anya-e0805n6:502_2": "atthīti saṁ, santo, satī, santī, santaṁ, samāno, samānā, samānaṁ.",
  "anya-e0805n6:503_0": "Ṭhā gatinivattimhi,",
  "anya-e0805n6:503_1": "“vā”ti vattamāne “ṭhā tiṭṭho”ti tiṭṭhādeso, tiṭṭhaṁ,",
  "anya-e0805n6:503_2": "tiṭṭhantī,",
  "anya-e0805n6:503_3": "tiṭṭhantaṁ,",
  "anya-e0805n6:503_4": "tiṭṭhamāno.",
  "anya-e0805n6:503_5": "Tiṭṭhābhāve “kvaci dhātū”tiādinā ṭhāto hakārāgamo,",
  "anya-e0805n6:503_6": "rassattañca,",
  "anya-e0805n6:503_7": "upaṭṭhahaṁ,",
  "anya-e0805n6:503_8": "upaṭṭhahantī,",
  "anya-e0805n6:503_9": "upaṭṭhahantaṁ,",
  "anya-e0805n6:503_10": "upaṭṭhahamāno.",
  "anya-e0805n6:503_11": "Ṭhīyamānaṁ tena,",
  "anya-e0805n6:503_12": "upaṭṭhīyamāno,",
  "anya-e0805n6:503_13": "upaṭṭhahīyamāno.",
  "anya-e0805n6:504_0": "Pā pāne,",
  "anya-e0805n6:504_1": "“pā pibo”ti pibādeso,",
  "anya-e0805n6:504_2": "pibatīti pibaṁ, pibantī, pibantaṁ, pibamāno,",
  "anya-e0805n6:504_3": "“kvaci dhātū”tiādinā bakārassa vattaṁ, pivaṁ, pivantī, pivantaṁ, pivamāno, pīyamāno, pīyamānā,",
  "anya-e0805n6:504_4": "pīyamānaṁ iccādi.",
  "anya-e0805n6:505_0": "Hu dānādanahabyappadānesu,",
  "anya-e0805n6:505_1": "appaccaye pure viya dvibhāvādi,",
  "anya-e0805n6:505_2": "juhotīti juhaṁ, juhantī, juhantaṁ, juhamāno, hūyamāno.",
  "anya-e0805n6:505_3": "Evaṁ jahaṁ, jahantī, jahantaṁ, jahamāno,",
  "anya-e0805n6:505_4": "jahīyamāno.",
  "anya-e0805n6:505_5": "Dadātīti dadaṁ, dadantī, dadantaṁ, dadamāno,",
  "anya-e0805n6:505_6": "dvittābhāve dānaṁ dento, dentī, dentaṁ, dīyamāno.",
  "anya-e0805n6:506_0": "Rudhi āvaraṇe,",
  "anya-e0805n6:506_1": "“rudhādito niggahītapubbañcā”ti appaccayaniggahītāgamā,",
  "anya-e0805n6:506_2": "rundhatīti rundhaṁ,",
  "anya-e0805n6:506_3": "rundhantī,",
  "anya-e0805n6:506_4": "rundhantaṁ,",
  "anya-e0805n6:506_5": "rundhamāno,",
  "anya-e0805n6:506_6": "rujjhamāno.",
  "anya-e0805n6:506_7": "Bhuñjatīti bhuñjaṁ,",
  "anya-e0805n6:506_8": "bhuñjantī,",
  "anya-e0805n6:506_9": "bhuñjantaṁ,",
  "anya-e0805n6:506_10": "bhuñjamāno,",
  "anya-e0805n6:506_11": "bhujjamāno iccādi.",
  "anya-e0805n6:507_0": "Divu kīḷāyaṁ,",
  "anya-e0805n6:507_1": "“divādito yo”ti yappaccayo,",
  "anya-e0805n6:507_2": "“tathā kattari cā”ti pubbarūpattaṁ, battañca,",
  "anya-e0805n6:507_3": "dibbatīti dibbaṁ, dibbantī,",
  "anya-e0805n6:507_4": "dibbantaṁ,",
  "anya-e0805n6:507_5": "dibbamāno.",
  "anya-e0805n6:507_6": "Evaṁ bujjhatīti bujjhaṁ,",
  "anya-e0805n6:507_7": "bujjhanto,",
  "anya-e0805n6:507_8": "bujjhamāno,",
  "anya-e0805n6:507_9": "cavaggādeso.",
  "anya-e0805n6:507_10": "Janī pātubhāve,",
  "anya-e0805n6:507_11": "“janādīnamā”ti yogavibhāgena āttaṁ,",
  "anya-e0805n6:507_12": "jāyatīti jāyaṁ, jāyamāno,",
  "anya-e0805n6:507_13": "jaññamāno.",
  "anya-e0805n6:508_0": "Su savaṇe,",
  "anya-e0805n6:508_1": "“svādito”tiādinā ṇu ṇā uṇā ca,",
  "anya-e0805n6:508_2": "suṇātīti suṇaṁ, suṇanto, suṇamāno, sūyamāno,",
  "anya-e0805n6:508_3": "suyyamāno.",
  "anya-e0805n6:508_4": "Pāpuṇātīti pāpuṇaṁ,",
  "anya-e0805n6:508_5": "pāpuṇamāno,",
  "anya-e0805n6:508_6": "pāpīyamāno.",
  "anya-e0805n6:509_0": "“Kiyādito nā”ti nā,",
  "anya-e0805n6:509_1": "rassattaṁ,",
  "anya-e0805n6:509_2": "kiṇātīti kiṇaṁ, kīṇamāno, kīyamāno.",
  "anya-e0805n6:509_3": "Vinicchinātīti vinicchinaṁ,",
  "anya-e0805n6:509_4": "vinicchinamāno,",
  "anya-e0805n6:509_5": "vinicchīyamāno, cinaṁ, cīyamāno.",
  "anya-e0805n6:509_6": "Jānātīti jānaṁ, jānamāno, jādeso, ñāyamāno.",
  "anya-e0805n6:509_7": "Gaṇhātīti gaṇhaṁ,",
  "anya-e0805n6:509_8": "gaṇhamāno,",
  "anya-e0805n6:509_9": "gayhamāno.",
  "anya-e0805n6:510_0": "Kara karaṇe,",
  "anya-e0805n6:510_1": "karotīti atthe “vattamāne mānantā”ti antappaccayo,",
  "anya-e0805n6:510_2": "“tanādito oyirā”ti o,",
  "anya-e0805n6:510_3": "“tassa vā”ti adhikicca “uttamokāro”ti uttaṁ,",
  "anya-e0805n6:510_4": "“karassākāro cā”ti akārassukāro.",
  "anya-e0805n6:510_5": "“Yavakārā cā”ti sare ukārassa vattaṁ, dvittaṁ,",
  "anya-e0805n6:510_6": "“bo vassā”ti bakāradvayañca,",
  "anya-e0805n6:510_7": "“kvaci dhātū”tiādinā ralopo,",
  "anya-e0805n6:510_8": "so kubbaṁ, kubbanto, kubbatī, kubbantī,",
  "anya-e0805n6:510_9": "kubbantaṁ.",
  "anya-e0805n6:510_10": "Uttābhāve –",
  "anya-e0805n6:510_11": "kammaṁ karonto, karontī, karontaṁ. Māne –",
  "anya-e0805n6:510_12": "uttadvayaṁ, kurumāno, kurumānā,",
  "anya-e0805n6:510_13": "kurumānaṁ,",
  "anya-e0805n6:510_14": "kubbāno vā.",
  "anya-e0805n6:510_15": "Kammani kayiramāno,",
  "anya-e0805n6:510_16": "karīyamāno vā iccādi.",
  "anya-e0805n6:511_0": "Cura theyye,",
  "anya-e0805n6:511_1": "“curādito”tiādinā ṇe ṇayā,",
  "anya-e0805n6:511_2": "coretīti corento, corentī, corentaṁ, corayaṁ, corayatī,",
  "anya-e0805n6:511_3": "corayantaṁ,",
  "anya-e0805n6:511_4": "corayamāno,",
  "anya-e0805n6:511_5": "corīyamāno.",
  "anya-e0805n6:511_6": "Pāletīti pālento, pālentī, pālentaṁ, pālayaṁ,",
  "anya-e0805n6:511_7": "pālayantī,",
  "anya-e0805n6:511_8": "pālayantaṁ,",
  "anya-e0805n6:511_9": "pālayamāno,",
  "anya-e0805n6:511_10": "pālīyamāno iccādi.",
  "anya-e0805n6:512_0": "Kārite bhāvetīti bhāvento, bhāventī,",
  "anya-e0805n6:512_1": "bhāventaṁ, bhāvayaṁ,",
  "anya-e0805n6:512_2": "bhāvayantī,",
  "anya-e0805n6:512_3": "bhāvayantaṁ,",
  "anya-e0805n6:512_4": "bhāvayamāno,",
  "anya-e0805n6:512_5": "bhāvīyamāno.",
  "anya-e0805n6:512_6": "Kāretīti kāronto, kārentī, kārentaṁ, kārayaṁ,",
  "anya-e0805n6:512_7": "kārayantī,",
  "anya-e0805n6:512_8": "kārayantaṁ,",
  "anya-e0805n6:512_9": "kārayamāno,",
  "anya-e0805n6:512_10": "kārīyamāno,",
  "anya-e0805n6:512_11": "kārāpento,",
  "anya-e0805n6:512_12": "kārāpentī,",
  "anya-e0805n6:512_13": "kārāpentaṁ,",
  "anya-e0805n6:512_14": "kārāpayaṁ,",
  "anya-e0805n6:512_15": "kārāpayantī,",
  "anya-e0805n6:512_16": "kārāpayantaṁ,",
  "anya-e0805n6:512_17": "kārāpayamāno,",
  "anya-e0805n6:512_18": "kārāpīyamāno iccādi.",
  "anya-e0805n6:513_0": "Vattamānakālikamānantappaccayantanayo.",
  "anya-e0805n6:514_0": "Anāgatakālikappaccayantanaya",
  "anya-e0805n6:515_0": "“Kāle”ti adhikāro.",
  "anya-e0805n6:516_0": "647.Bhavissati gamādīhi ṇī ghiṇa.",
  "anya-e0805n6:517_0": "Bhavissati kāle gammamāne gamādīhi dhātūhi ṇī ghiṇaiccete paccayā honti.",
  "anya-e0805n6:517_1": "Ṇakārā vuddhatthā.",
  "anya-e0805n6:517_2": "Āyati gamanaṁ sīlamassāti atthe ṇī,",
  "anya-e0805n6:517_3": "vuddhiṇalopā. Gāmī, gāmino,",
  "anya-e0805n6:517_4": "āgāmī kālo.",
  "anya-e0805n6:517_5": "Ghiṇapaccaye –",
  "anya-e0805n6:517_6": "“kvaci dhātū”tiādinā ghalopo,",
  "anya-e0805n6:517_7": "gāmaṁ gāmi, gāmī, gāmayo.",
  "anya-e0805n6:518_0": "Bhaja sevāyaṁ,",
  "anya-e0805n6:518_1": "āyati bhajituṁ sīlamassāti bhājī, bhāji,",
  "anya-e0805n6:518_2": "“na kagattaṁ cajā”ti yogavibhāgena nisedhanato “sacajānaṁ kagā ṇānubandhe”ti gattaṁ na bhavati.",
  "anya-e0805n6:519_0": "Su gatimhi,",
  "anya-e0805n6:519_1": "kārite vuddhiāvādesā ca,",
  "anya-e0805n6:519_2": "āyati passavituṁ sīlamassāti passāvī, passāvi.",
  "anya-e0805n6:519_3": "Āyati paṭṭhānaṁ sīlamassāti paṭṭhāyī, paṭṭhāyi,",
  "anya-e0805n6:519_4": "“ākārantānamāyo”ti āyādeso.",
  "anya-e0805n6:520_0": "“Bhavissatī”ti adhikāro.",
  "anya-e0805n6:521_0": "648.Kiriyāyaṁṇvutavo.",
  "anya-e0805n6:522_0": "Kiriyāyaṁ kiriyatthāyaṁ gammamānāyaṁ dhātūhi ṇvutuiccete paccayā honti bhavissati kāle. Ṇvumhi –",
  "anya-e0805n6:522_1": "ṇalopavuddhiakādesā,",
  "anya-e0805n6:522_2": "karissaṁ vajatīti kārako vajati.",
  "anya-e0805n6:523_0": "Tumhi –",
  "anya-e0805n6:523_1": "“karassa ca tattaṁ tusmi”nti takāro,",
  "anya-e0805n6:523_2": "sesaṁ kattusamaṁ,",
  "anya-e0805n6:523_3": "kattā vajati,",
  "anya-e0805n6:523_4": "kattuṁ vajatīti attho.",
  "anya-e0805n6:523_5": "Evaṁ pacissaṁ vajatīti pācako vajati,",
  "anya-e0805n6:523_6": "pacitā vajati.",
  "anya-e0805n6:523_7": "Bhuñjissaṁ vajatīti bhuñjako vajati,",
  "anya-e0805n6:523_8": "bhottā vajati iccādi.",
  "anya-e0805n6:524_0": "649.Kammani ṇo.",
  "anya-e0805n6:525_0": "Kammasmiṁ upapade dhātūhi ṇappaccayo hoti bhavissati kāle ṇalopavuddhī.",
  "anya-e0805n6:525_1": "Nagaraṁ karissatīti nagarakāro vajati.",
  "anya-e0805n6:525_2": "Lū chedane,",
  "anya-e0805n6:525_3": "sāliṁ lavissatīti sālilāvo vajati.",
  "anya-e0805n6:525_4": "Vapa bījasantāne,",
  "anya-e0805n6:525_5": "dhaññaṁ vapissatīti dhaññavāpo vajati.",
  "anya-e0805n6:525_6": "Bhogaṁ dadissatīti bhogadāyo vajati,",
  "anya-e0805n6:525_7": "sindhuṁ pivissatīti sindhupāyo vajati iccādi.",
  "anya-e0805n6:526_0": "“Kammanī”ti vattate.",
  "anya-e0805n6:527_0": "650.Sese ssaṁ ntu mānānā.",
  "anya-e0805n6:528_0": "Kammasmiṁ upapade sese aparisamattatthe dhātūhi ssaṁntu māna ānaiccete paccayā honti bhavissati kāle gammamāne,",
  "anya-e0805n6:528_1": "te ca kitakattā kattari bhavanti.",
  "anya-e0805n6:528_2": "Kammaṁ karissatīti atthe ssaṁpaccayo,",
  "anya-e0805n6:528_3": "ikārāgamo, silopo,",
  "anya-e0805n6:528_4": "kammaṁ karissaṁ vajati,",
  "anya-e0805n6:528_5": "sāpekkhattā na samāso.",
  "anya-e0805n6:528_6": "Ntupaccaye “tanādito oyirā”ti o,",
  "anya-e0805n6:528_7": "“simhi vā”ti ntva’ntassa attaṁ,",
  "anya-e0805n6:528_8": "kammaṁ karissatīti kammaṁ karonto vajati iccādi guṇavantusamaṁ.",
  "anya-e0805n6:529_0": "Atha vā “bhavissati gamādīhi ṇī ghiṇa”ti ettha “bhavissatī”ti vacanato “ssantu”iti ekova paccayo daṭṭhabbo,",
  "anya-e0805n6:529_1": "tato “simhi vā”ti attaṁ,",
  "anya-e0805n6:529_2": "“ntasaddo a”mitiyogavibhāgena amādeso, silopo,",
  "anya-e0805n6:529_3": "karissaṁ karissanto,",
  "anya-e0805n6:529_4": "karissantā,",
  "anya-e0805n6:529_5": "karissantaṁ,",
  "anya-e0805n6:529_6": "karissante,",
  "anya-e0805n6:529_7": "karissatā karissantena,",
  "anya-e0805n6:529_8": "karissantehi,",
  "anya-e0805n6:529_9": "karissato karissantassa,",
  "anya-e0805n6:529_10": "karissataṁ karissantānaṁ,",
  "anya-e0805n6:529_11": "karissatā,",
  "anya-e0805n6:529_12": "karissantehi,",
  "anya-e0805n6:529_13": "karissato karissantassa,",
  "anya-e0805n6:529_14": "karissataṁ karissantānaṁ,",
  "anya-e0805n6:529_15": "karissati karissante,",
  "anya-e0805n6:529_16": "karissantesūtiādi guṇavantusadisaṁ neyyaṁ.",
  "anya-e0805n6:530_0": "Mānamhi –",
  "anya-e0805n6:530_1": "okārākārānaṁ uttaṁ,",
  "anya-e0805n6:530_2": "kammaṁ karissatīti kammaṁ kurumāno,",
  "anya-e0805n6:530_3": "kammaṁ karāno vajati.",
  "anya-e0805n6:530_4": "Evaṁ bhojanaṁ bhuñjissaṁ vajati,",
  "anya-e0805n6:530_5": "bhojanaṁ bhuñjanto,",
  "anya-e0805n6:530_6": "bhuñjamāno,",
  "anya-e0805n6:530_7": "bhuñjāno vajati.",
  "anya-e0805n6:531_0": "Sabbattha kattari ntumānesu sakasakavikaraṇappaccayo kātabbo.",
  "anya-e0805n6:532_0": "Khādanaṁ khādissatīti khādanaṁ khādissaṁ vajati,",
  "anya-e0805n6:532_1": "khādanaṁ khādanto,",
  "anya-e0805n6:532_2": "khādanaṁ khādamāno,",
  "anya-e0805n6:532_3": "khādanaṁ khādāno vajati.",
  "anya-e0805n6:532_4": "Maggaṁ carissatīti maggaṁ carissaṁ,",
  "anya-e0805n6:532_5": "maggaṁ caranto,",
  "anya-e0805n6:532_6": "maggaṁ caramāno,",
  "anya-e0805n6:532_7": "maggaṁ carāno vajati.",
  "anya-e0805n6:532_8": "Bhikkha āyācane,",
  "anya-e0805n6:532_9": "bhikkhaṁ bhikkhissatīti bhikkhaṁ bhikkhissaṁ carati,",
  "anya-e0805n6:532_10": "bhikkhaṁ bhikkhanto,",
  "anya-e0805n6:532_11": "bhikkhaṁ bhikkhamāno,",
  "anya-e0805n6:532_12": "bhikkhaṁ bhikkhāno carati iccādi.",
  "anya-e0805n6:533_0": "Anāgatakālikappaccayantanayo.",
  "anya-e0805n6:534_0": "Uṇādippaccayantanaya",
  "anya-e0805n6:535_0": "Atha uṇādayo vuccante.",
  "anya-e0805n6:536_0": "“Dhātuyā”ti adhikāro.",
  "anya-e0805n6:537_0": "651.Kāle vattamānātīte ṇvādayo.",
  "anya-e0805n6:538_0": "Atīte kāle, vattamāne ca gammamāne dhātūhi ṇuppaccayo hoti. Ādisaddena yu kta miiccādayo ca honti.",
  "anya-e0805n6:539_0": "Kara karaṇe, akāsi,",
  "anya-e0805n6:539_1": "karotīti vā atthe ṇuppaccayo, ṇalopo, vuddhi,",
  "anya-e0805n6:539_2": "kāru sippī,",
  "anya-e0805n6:539_3": "kārū kāravo.",
  "anya-e0805n6:539_4": "Vā gatigandhanesu, avāyi,",
  "anya-e0805n6:539_5": "vāyatīti vā vāyu, āyādeso.",
  "anya-e0805n6:539_6": "Sada assādane,",
  "anya-e0805n6:539_7": "assādīyatīti sādu. Rādha,",
  "anya-e0805n6:539_8": "sādha saṁsiddhimhi,",
  "anya-e0805n6:539_9": "sādhīyati anena hitanti sādhu.",
  "anya-e0805n6:539_10": "Bandha bandhane,",
  "anya-e0805n6:539_11": "attani paraṁ bandhatīti bandhu.",
  "anya-e0805n6:539_12": "Cakkha viyattiyaṁ vācāyaṁ,",
  "anya-e0805n6:539_13": "cakkhatīti cakkhu.",
  "anya-e0805n6:539_14": "I gatimhi,",
  "anya-e0805n6:539_15": "enti gacchanti pavattanti sattā etenāti āyu.",
  "anya-e0805n6:539_16": "Dara vidāraṇe,",
  "anya-e0805n6:539_17": "darīyatīti dāru kaṭṭhaṁ.",
  "anya-e0805n6:539_18": "Sanu dāne.",
  "anya-e0805n6:539_19": "Sanotīti sānu pabbatekadeso.",
  "anya-e0805n6:539_20": "Janīyatīti jānu jaṅghāsandhi.",
  "anya-e0805n6:539_21": "Carīyatīti cāru dassanīyo.",
  "anya-e0805n6:539_22": "Raha cāge,",
  "anya-e0805n6:539_23": "rahīyatīti rāhu asurindo.",
  "anya-e0805n6:539_24": "Tara taraṇe, tālu, lo rassa.",
  "anya-e0805n6:540_0": "Marādīnaṁ panettha ṇumhi “ghaṭādīnaṁ vā”ti ettha vāsaddena na vuddhi, maru, taru, tanu, dhanu, hanu, manu, asu, vasu, vaṭu,",
  "anya-e0805n6:540_1": "garu iccādi.",
  "anya-e0805n6:541_0": "Cadi hilādane,",
  "anya-e0805n6:541_1": "yuppaccayo,",
  "anya-e0805n6:541_2": "“nudādīhi yuṇvūnamanānanākānanakā sakāritehi cā”ti anādeso,",
  "anya-e0805n6:541_3": "niggahītāgamo ca, candanaṁ.",
  "anya-e0805n6:541_4": "Bhavati etthāti bhuvanaṁ,",
  "anya-e0805n6:541_5": "“jhalānamiyuvāsare vā”ti uvādeso.",
  "anya-e0805n6:541_6": "Kira vikkhepe, kiraṇo.",
  "anya-e0805n6:541_7": "Vicakkhaṇo,",
  "anya-e0805n6:541_8": "kampanaṁ karotīti karuṇā,",
  "anya-e0805n6:541_9": "akārassuttaṁ.",
  "anya-e0805n6:542_0": "Ktappaccaye – kalopo, abhavi,",
  "anya-e0805n6:542_1": "bhavatīti vā bhūtaṁ yakkhādi, bhūtāni.",
  "anya-e0805n6:542_2": "Vāyatīti vāto,",
  "anya-e0805n6:542_3": "tāyatīti tāto. Mimhi –",
  "anya-e0805n6:542_4": "bhavanti etthāti bhūmi,",
  "anya-e0805n6:542_5": "netīti nemi iccādi.",
  "anya-e0805n6:543_0": "652.Khyādīhi mana ma ca to vā.",
  "anya-e0805n6:544_0": "Khī bhī su ru hu vā dhū hi lūpī adaiccevamādīhi dhātūhi manapaccayo hoti, massa ca to hoti vā.",
  "anya-e0805n6:545_0": "Adadhātuparasseva, makārassa takāratā;",
  "anya-e0805n6:546_0": "Tadaññato na hotāyaṁ, vavatthitavibhāsato.",
  "anya-e0805n6:547_0": "Khī khaye,",
  "anya-e0805n6:547_1": "khīyanti ettha upaddavupasaggādayoti atthe manapaccayo,",
  "anya-e0805n6:547_2": "“kvaci dhātū”tiādinā nalopo,",
  "anya-e0805n6:547_3": "“aññesu cā”ti vuddhi, khemo.",
  "anya-e0805n6:547_4": "Tathā bhī bhaye,",
  "anya-e0805n6:547_5": "bhāyanti etasmāti bhīmo,",
  "anya-e0805n6:547_6": "vādhikārato na vuddhi.",
  "anya-e0805n6:547_7": "Su abhisave,",
  "anya-e0805n6:547_8": "savatīti somo.",
  "anya-e0805n6:547_9": "Ru gatimhi, romo.",
  "anya-e0805n6:547_10": "Hu dānādanahabyappadānesu,",
  "anya-e0805n6:547_11": "hūyatīti homo.",
  "anya-e0805n6:547_12": "Vā gatigandhanesu, vāmo.",
  "anya-e0805n6:547_13": "Dhū kampane,",
  "anya-e0805n6:547_14": "dhunātīti dhūmo.",
  "anya-e0805n6:547_15": "Hi gatimhi,",
  "anya-e0805n6:547_16": "hinotīti hemo.",
  "anya-e0805n6:547_17": "Lū chedane,",
  "anya-e0805n6:547_18": "lūyatīti lomo.",
  "anya-e0805n6:547_19": "Pī tappane,",
  "anya-e0805n6:547_20": "pīṇanaṁ pemo.",
  "anya-e0805n6:547_21": "Ada bhakkhaṇe,",
  "anya-e0805n6:547_22": "adatīti atthe mana,",
  "anya-e0805n6:547_23": "massa ca vā takāro,",
  "anya-e0805n6:547_24": "“to dassā”ti takāro, attā, ātumā,",
  "anya-e0805n6:547_25": "“kvaci dhātū”tiādinā adassa dīgho,",
  "anya-e0805n6:547_26": "ukārāgamo ca.",
  "anya-e0805n6:547_27": "Yā pāpaṇe, yāmo.",
  "anya-e0805n6:548_0": "“Vā”ti vattamāne –",
  "anya-e0805n6:549_0": "653.Samādihi thamā.",
  "anya-e0805n6:550_0": "Samadamadara raha lapa vasa yu du hi si dā sā ṭhā bhasa bahausuiccevamādīhi dhātūhi tha maiccete paccayā honti vā.",
  "anya-e0805n6:551_0": "Sama upasame,",
  "anya-e0805n6:551_1": "kvaciggahaṇādhikārā na dhātvantalopo,",
  "anya-e0805n6:551_2": "kilese sametīti samatho samādhi.",
  "anya-e0805n6:551_3": "Evaṁ damanaṁ damatho.",
  "anya-e0805n6:551_4": "Dara dāhe,",
  "anya-e0805n6:551_5": "daraṇaṁ daratho paridāho.",
  "anya-e0805n6:551_6": "Raha upādāne,",
  "anya-e0805n6:551_7": "rahīyatīti ratho,",
  "anya-e0805n6:551_8": "“kvaci dhātū”tiādinā halopo.",
  "anya-e0805n6:551_9": "Sapa akkose,",
  "anya-e0805n6:551_10": "sapanaṁ sapatho.",
  "anya-e0805n6:551_11": "Vasa nivāse,",
  "anya-e0805n6:551_12": "āvasanti etasminti āvasatho.",
  "anya-e0805n6:551_13": "Yu missane, yūtho, dīgho.",
  "anya-e0805n6:551_14": "Du gativuddhimhi,",
  "anya-e0805n6:551_15": "davati vaḍḍhatīti dumo.",
  "anya-e0805n6:551_16": "Hinotīti himo ussāvo.",
  "anya-e0805n6:551_17": "Si bandhane,",
  "anya-e0805n6:551_18": "sīyatīti sīmā, dīgho.",
  "anya-e0805n6:551_19": "Dā avakhaṇḍane, dāmo.",
  "anya-e0805n6:551_20": "Sā sāmatthe, sāmo.",
  "anya-e0805n6:551_21": "Ṭhā gatinivattimhi, thāmo,",
  "anya-e0805n6:551_22": "ṭhassa thattaṁ.",
  "anya-e0805n6:551_23": "Bhasa bhasmīkaraṇe, bhasmā,",
  "anya-e0805n6:551_24": "brahmādittā “syā cā”ti āttaṁ.",
  "anya-e0805n6:551_25": "Baha vuddhimhi, brahmā,",
  "anya-e0805n6:551_26": "nipātanato bro bassa. Usu dāhe,",
  "anya-e0805n6:551_27": "usmā iccādi.",
  "anya-e0805n6:552_0": "654.Masussa sussa ccha ra ccherā.",
  "anya-e0805n6:553_0": "Masuiccetassa dhātussa sussa ccharaccheraiccete ādesā honti.",
  "anya-e0805n6:553_1": "Masu macchere,",
  "anya-e0805n6:553_2": "kvippaccayo,",
  "anya-e0805n6:553_3": "ccharaccherādesā, maccharo, macchero.",
  "anya-e0805n6:554_0": "“Cchara ccherā”ti vattate.",
  "anya-e0805n6:555_0": "655.Āpubbacarassa ca.",
  "anya-e0805n6:556_0": "Āpubbassa caraiccetassa dhātussa ccharaccherādesā honti,",
  "anya-e0805n6:556_1": "casaddena cchariyādeso ca.",
  "anya-e0805n6:556_2": "Bhuso caraṇanti atthe kvippaccayo,",
  "anya-e0805n6:556_3": "cchariyādiādeso,",
  "anya-e0805n6:556_4": "rassattañca.",
  "anya-e0805n6:556_5": "Acchariyaṁ, accharaṁ, accheraṁ.",
  "anya-e0805n6:556_6": "Accharaṁ paharituṁ yuttantipi acchariyaṁ.",
  "anya-e0805n6:557_0": "656.Ala kala salehi layā.",
  "anya-e0805n6:558_0": "Ala kala sala iccetehi dhātūhi la yaiccete paccayā honti.",
  "anya-e0805n6:558_1": "Ala parisamattimhi, allaṁ, alyaṁ.",
  "anya-e0805n6:558_2": "Kala saṅkhyāne, kallaṁ, kalyaṁ. Sala, hula,",
  "anya-e0805n6:558_3": "pada gatimhi, sallaṁ, salyaṁ.",
  "anya-e0805n6:559_0": "“Kala salehī”ti vattate.",
  "anya-e0805n6:560_0": "657.Yāṇa lāṇā.",
  "anya-e0805n6:561_0": "Tehi kala salaiccetehi dhātūhi yāṇa lāṇappaccayā honti. Kalyāṇaṁ,",
  "anya-e0805n6:561_1": "paṭisalyāṇaṁ, kallāṇo,",
  "anya-e0805n6:561_2": "paṭisallāṇo.",
  "anya-e0805n6:561_3": "Yadā pana lī silesaneti dhātu,",
  "anya-e0805n6:561_4": "tadā “paṭisallayanaṁ,",
  "anya-e0805n6:561_5": "paṭisallāṇa”nti yuppaccayena siddhaṁ,",
  "anya-e0805n6:561_6": "upasaggantassa niggahītassa lattaṁ,",
  "anya-e0805n6:561_7": "rahādiparattā nassa ṇattaṁ,",
  "anya-e0805n6:561_8": "ekārassa “kvaci dhātū”tiādinā attañca.",
  "anya-e0805n6:562_0": "658.Mathissa thassa lo ca.",
  "anya-e0805n6:563_0": "Mathaiccetassa dhātussa thassa lādeso hoti,",
  "anya-e0805n6:563_1": "casaddena lappaccayo,",
  "anya-e0805n6:563_2": "matha viloḷane, mallo,",
  "anya-e0805n6:563_3": "so eva mallako,",
  "anya-e0805n6:563_4": "yathā hīnako.",
  "anya-e0805n6:564_0": "“Kiccā”ti vattate.",
  "anya-e0805n6:565_0": "659.Avassakādhamiṇesu ṇī ca.",
  "anya-e0805n6:566_0": "Avassaka adhamiṇaiccetesvatthesu,",
  "anya-e0805n6:566_1": "ṇīpaccayo hoti,",
  "anya-e0805n6:566_2": "kiccā cāti ṇīpaccayo,",
  "anya-e0805n6:566_3": "ṇalopa vuddhisilopā,",
  "anya-e0805n6:566_4": "avassaṁ me kammaṁ kātuṁ yuttosīti kārīsi me kammaṁ avassaṁ,",
  "anya-e0805n6:566_5": "kārino me kammaṁ avassaṁ,",
  "anya-e0805n6:566_6": "hārīsi me bhāraṁ avassaṁ.",
  "anya-e0805n6:567_0": "Adhamiṇe –",
  "anya-e0805n6:567_1": "sataṁ me iṇaṁ dātuṁ yuttosīti dāyīsi me sataṁ iṇaṁ,",
  "anya-e0805n6:567_2": "dhārīsi me sahassaṁ iṇaṁ iccādi,",
  "anya-e0805n6:567_3": "kiccappaccayā pana heṭṭhāyeva dassitā.",
  "anya-e0805n6:568_0": "660.Vajādīhi pabbajjādayo nipaccante.",
  "anya-e0805n6:569_0": "Ākatigaṇoyaṁ.",
  "anya-e0805n6:569_1": "Vajaiccevamādīhi dhātūhi paccayādesalopāgamanisedhaliṅgādividhinā yathābhidhānaṁ pabbajjādayo saddā nipaccante.",
  "anya-e0805n6:570_0": "Vaja gatimhi papubbo,",
  "anya-e0805n6:570_1": "paṭhamameva vajitabbanti atthe “bhāvakammesū”ti adhikicca “ṇyocā”ti ṇyappaccayo, ṇalopādi.",
  "anya-e0805n6:570_2": "“Pavvajya”nti rūpe sampatte iminā jjhassa jjādeso,",
  "anya-e0805n6:570_3": "vakāradvayassa bakāradvayaṁ,",
  "anya-e0805n6:570_4": "vuddhinisedho,",
  "anya-e0805n6:570_5": "itthiliṅgattañca nipaccante, pabbajjā.",
  "anya-e0805n6:571_0": "Tathā iñja kampane,",
  "anya-e0805n6:571_1": "iñjanaṁ ijjā.",
  "anya-e0805n6:571_2": "Yaja devapūjāyaṁ,",
  "anya-e0805n6:571_3": "yajanaṁ ijjā,",
  "anya-e0805n6:571_4": "“yajassādissī”ti ittaṁ.",
  "anya-e0805n6:571_5": "Añja byattigatīsu saṁpubbo,",
  "anya-e0805n6:571_6": "samañjanaṁ samajjā,",
  "anya-e0805n6:571_7": "ñjhassa jjādeso.",
  "anya-e0805n6:571_8": "Sada visaraṇagatyāvasānesu,",
  "anya-e0805n6:571_9": "nisīdanaṁ nisajjā.",
  "anya-e0805n6:571_10": "Vida ñāṇe,",
  "anya-e0805n6:571_11": "vijānanaṁ,",
  "anya-e0805n6:571_12": "vidatīti vā vijjā.",
  "anya-e0805n6:571_13": "Saja vissagge,",
  "anya-e0805n6:571_14": "vissajjanaṁ vissajjā.",
  "anya-e0805n6:571_15": "Pada gatimhi,",
  "anya-e0805n6:571_16": "nipajjanaṁ nipajjā.",
  "anya-e0805n6:572_0": "Hana hiṁsāgatīsu,",
  "anya-e0805n6:572_1": "hantabbanti atthe ṇyamhi kate “vadho vā sabbatthā”ti hanassa vadhādeso,",
  "anya-e0805n6:572_2": "jhassiminā jjhādeso ca,",
  "anya-e0805n6:572_3": "so vajjho,",
  "anya-e0805n6:572_4": "sā vajjhā. Sī saye, sayanaṁ,",
  "anya-e0805n6:572_5": "sayanti etthāti vā seyyā, vuddhi,",
  "anya-e0805n6:572_6": "yakārassa dvittañca.",
  "anya-e0805n6:572_7": "Dhā dhāraṇe saṁpubbo,",
  "anya-e0805n6:572_8": "sammā cittaṁ nidheti etāya,",
  "anya-e0805n6:572_9": "sayaṁ vā saddahatīti atthe “itthiyamatiyavo vā”ti appaccayo,",
  "anya-e0805n6:572_10": "“sandhā”ti rūpe sampatte iminā nakārassa dakāro, saddhā.",
  "anya-e0805n6:572_11": "Cara caraṇe,",
  "anya-e0805n6:572_12": "caraṇanti atthe ṇyappaccaye,",
  "anya-e0805n6:572_13": "ikārāgame ca kate iminā vuddhinisedho, cariyā.",
  "anya-e0805n6:573_0": "Ruja roge,",
  "anya-e0805n6:573_1": "rujananti atthe iminā chappaccayo,",
  "anya-e0805n6:573_2": "“byañjanantassa co chappaccayesu cā”ti dhātvantassa cakāro, rucchā,",
  "anya-e0805n6:573_3": "rujāti appaccayena siddhaṁ.",
  "anya-e0805n6:573_4": "Tathā kuca saṅkocane,",
  "anya-e0805n6:573_5": "chappaccayo,",
  "anya-e0805n6:573_6": "kocanaṁ kucchā.",
  "anya-e0805n6:573_7": "Labha lābhe,",
  "anya-e0805n6:573_8": "chamhi cādeso, lacchā.",
  "anya-e0805n6:573_9": "Rada vilekhane, racchā.",
  "anya-e0805n6:573_10": "Muha vecitte,",
  "anya-e0805n6:573_11": "muyhanaṁ mucchā,",
  "anya-e0805n6:573_12": "mucchanaṁ vā mucchā.",
  "anya-e0805n6:573_13": "Vasa nivāse, vacchā.",
  "anya-e0805n6:573_14": "Kaca dittimhi, kacchā.",
  "anya-e0805n6:573_15": "Katha kathane saṁpubbo,",
  "anya-e0805n6:573_16": "saddhiṁ kathananti atthe ṇyappaccayo,",
  "anya-e0805n6:573_17": "iminā thyassa cchādeso,",
  "anya-e0805n6:573_18": "saṁsaddassa sādeso ca, sākacchā.",
  "anya-e0805n6:573_19": "Tuda byathane, tucchā.",
  "anya-e0805n6:573_20": "Pada gatimhi,",
  "anya-e0805n6:573_21": "byāpajjananti atthe ṇyamhi kate “byāpādyā”ti rūpe sampatte iminā nipātanena dyassa jjādeso,",
  "anya-e0805n6:573_22": "rassattañca, byāpajjā.",
  "anya-e0805n6:574_0": "Mara pāṇacāge,",
  "anya-e0805n6:574_1": "marati maraṇanti ca atthe iminā tyatyuppaccayā,",
  "anya-e0805n6:574_2": "dhātvantalopoca,",
  "anya-e0805n6:574_3": "tato “yavata”miccādinā cakāro, macco, maccu.",
  "anya-e0805n6:574_4": "Sata sātacce,",
  "anya-e0805n6:574_5": "iminā yappaccayo,",
  "anya-e0805n6:574_6": "tyassa cakāro, saccaṁ.",
  "anya-e0805n6:574_7": "Tathā nata gattavināme, naccaṁ.",
  "anya-e0805n6:574_8": "Niti nicce, niccaṁ. Mā māne, māyā.",
  "anya-e0805n6:574_9": "Jana janane, jāyā,",
  "anya-e0805n6:574_10": "kana dittikantīsu,",
  "anya-e0805n6:574_11": "nyassa ñattaṁ,",
  "anya-e0805n6:574_12": "dvittañca, kaññā.",
  "anya-e0805n6:574_13": "Dhana dhaññe, dhaññaṁ.",
  "anya-e0805n6:574_14": "Punātīti puññaṁ,",
  "anya-e0805n6:574_15": "nakārāgamo iccādi.",
  "anya-e0805n6:575_0": "661.Vepu sī davava mu ku dā bhūhvādīhi thuttima ṇimā nibbatte.",
  "anya-e0805n6:576_0": "Vepusīdavavamuiccevamādīhi dhātūhi,",
  "anya-e0805n6:576_1": "ku dā bhūādito,",
  "anya-e0805n6:576_2": "hvādito ca yathākkamaṁ thuttimaṇimaiccete paccayā honti nibbattatthe.",
  "anya-e0805n6:576_3": "Vepu kampane,",
  "anya-e0805n6:576_4": "thuppaccayo,",
  "anya-e0805n6:576_5": "“kvaci dhātū”tiādinā akārāgamo,",
  "anya-e0805n6:576_6": "atha vā “athū”ti vattabbe saralopaṁ katvā “thū”ti vuttanti daṭṭhabbaṁ,",
  "anya-e0805n6:576_7": "vepena nibbatto vepathu. Sī saye,",
  "anya-e0805n6:576_8": "sayanena nibbatto sayathu.",
  "anya-e0805n6:576_9": "Dava davane,",
  "anya-e0805n6:576_10": "davena nibbatto davathu.",
  "anya-e0805n6:576_11": "Vamu uggiraṇe,",
  "anya-e0805n6:576_12": "vamena nibbatto vamathu.",
  "anya-e0805n6:577_0": "Kutti karaṇaṁ,",
  "anya-e0805n6:577_1": "tena nibbattaṁ kuttimaṁ,",
  "anya-e0805n6:577_2": "“ku”iti nipātanato karassa kuttaṁ. Dā dāne,",
  "anya-e0805n6:577_3": "dāti dānaṁ,",
  "anya-e0805n6:577_4": "tena nibbattaṁ dattimaṁ,",
  "anya-e0805n6:577_5": "rassattaṁ.",
  "anya-e0805n6:577_6": "Bhūti bhavanaṁ,",
  "anya-e0805n6:577_7": "tena nibbattaṁ bhottimaṁ.",
  "anya-e0805n6:577_8": "Avahuti avahanaṁ,",
  "anya-e0805n6:577_9": "tena nibbattaṁ ohāvimaṁ,",
  "anya-e0805n6:577_10": "ṇalopavuddhiāvādesā.",
  "anya-e0805n6:578_0": "662.Akkose namhāni.",
  "anya-e0805n6:579_0": "Akkose gammamāne namhi nipāte upapade sati dhātuto ānippaccayo hoti.",
  "anya-e0805n6:579_1": "Na gamitabbo te jamma desoti atthe ānippaccayo,",
  "anya-e0805n6:579_2": "kitakattā nāmamiva katvā simhi kate na gamānīti atthe kammadhārayasamāso,",
  "anya-e0805n6:579_3": "nassa attaṁ,",
  "anya-e0805n6:579_4": "puna samāsattā nāmamiva kate syādyuppatti,",
  "anya-e0805n6:579_5": "agamāni te jamma deso.",
  "anya-e0805n6:579_6": "Na kattabbaṁ te jamma kammanti akarāni te jamma kammaṁ.",
  "anya-e0805n6:580_0": "Namhīti kiṁ? Vipatti te. Akkoseti kiṁ? Agati te.",
  "anya-e0805n6:581_0": "663.Sunassunassoṇavānuvānununakhuṇānā.",
  "anya-e0805n6:582_0": "Sunaiccetassa pāṭipadikassa sambandhino unasaddassa oṇa vāna uvāna una unakha uṇa ā ānaiccete ādesā honti.",
  "anya-e0805n6:582_1": "Sunassunassa oṇādiādese,",
  "anya-e0805n6:582_2": "paranayane ca kate syādyuppatti, soṇo, soṇā, svāno, svānā, suvāno, suvānā, suno, sunā, sunakho, sunakhā, suṇo, suṇā, sā sāno,",
  "anya-e0805n6:582_3": "sānā iccādi.",
  "anya-e0805n6:583_0": "664.Taruṇassa susu ca.",
  "anya-e0805n6:584_0": "Taruṇaiccetassa saddassa susuiccādeso hoti. Casaddo aniyamattho, susu, taruṇo vā.",
  "anya-e0805n6:585_0": "665.Yuvassuvassuvuvānunūnā.",
  "anya-e0805n6:586_0": "Yuvaiccetassa pāṭipadikassa uvasaddassa uvauvānaunaūnaiccete ādesā honti.",
  "anya-e0805n6:586_1": "Yuvā tiṭṭhati,",
  "anya-e0805n6:586_2": "yuvāno tiṭṭhati,",
  "anya-e0805n6:586_3": "yuno tiṭṭhati,",
  "anya-e0805n6:586_4": "yūno tiṭṭhati.",
  "anya-e0805n6:587_0": "666.Chadādīhi tatraṇa.",
  "anya-e0805n6:588_0": "Chadaiccevamādīhi dhātūhi tatraṇaiccete paccayā honti.",
  "anya-e0805n6:588_1": "Chada apavāraṇe,",
  "anya-e0805n6:588_2": "“kvaci dhātū”tiādinā dhātvantassa takāro.",
  "anya-e0805n6:588_3": "Ātapaṁ chādetīti chattaṁ, chatraṁ,",
  "anya-e0805n6:588_4": "byañjanattaye sarūpānamekassa lopo.",
  "anya-e0805n6:589_0": "Cinta cintāyaṁ,",
  "anya-e0805n6:589_1": "cintetīti cittaṁ,",
  "anya-e0805n6:589_2": "nakārassa saṁyogādittā niggahītaṁ,",
  "anya-e0805n6:589_3": "tassa “byañjane cā”ti lopo, citraṁ,",
  "anya-e0805n6:589_4": "“ghaṭādīnaṁ vā”ti na vuddhi.",
  "anya-e0805n6:590_0": "Su abhisave, “paradvebhāvo ṭhāne”ti tassa dvittaṁ, atthe abhisavetīti suttaṁ, sutraṁ.",
  "anya-e0805n6:591_0": "Sūda paggharaṇe,",
  "anya-e0805n6:591_1": "atthe sūdetīti suttaṁ,",
  "anya-e0805n6:591_2": "rassattaṁ,",
  "anya-e0805n6:591_3": "bhujādittā dalopo,",
  "anya-e0805n6:591_4": "dvittañca.",
  "anya-e0805n6:591_5": "Su savane,",
  "anya-e0805n6:591_6": "suṇātīti sotaṁ, sotraṁ, vuddhi.",
  "anya-e0805n6:592_0": "Ni pāpaṇe,",
  "anya-e0805n6:592_1": "netīti nettaṁ, netraṁ.",
  "anya-e0805n6:592_2": "Vida maṅgalle, to dassa, pavittaṁ, pavitraṁ.",
  "anya-e0805n6:592_3": "Pū pavane,",
  "anya-e0805n6:592_4": "punātīti pavittaṁ, pavitraṁ,",
  "anya-e0805n6:592_5": "ikārāgamo,",
  "anya-e0805n6:592_6": "vuddhiavādesā ca.",
  "anya-e0805n6:593_0": "Pata gatimhi,",
  "anya-e0805n6:593_1": "patatīti pattaṁ, patraṁ,",
  "anya-e0805n6:593_2": "patato tāyatīti patto, patro.",
  "anya-e0805n6:593_3": "Tanu vitthāre,",
  "anya-e0805n6:593_4": "taññatīti tantaṁ, tantraṁ.",
  "anya-e0805n6:593_5": "Yata yatane, yattaṁ, yatraṁ.",
  "anya-e0805n6:593_6": "Yā pāpaṇe,",
  "anya-e0805n6:593_7": "yāpanā yatrā.",
  "anya-e0805n6:593_8": "Yamu uparame, yantaṁ, yantraṁ.",
  "anya-e0805n6:593_9": "Ada bhakkhaṇe,",
  "anya-e0805n6:593_10": "adatīti attaṁ, atraṁ.",
  "anya-e0805n6:593_11": "Yuja yoge,",
  "anya-e0805n6:593_12": "yujjatīti yottaṁ, yotraṁ,",
  "anya-e0805n6:593_13": "bhujādittā dhātvantalopadvittāni.",
  "anya-e0805n6:594_0": "Vatu vattane, vattaṁ, vatraṁ.",
  "anya-e0805n6:594_1": "Mida sinehane,",
  "anya-e0805n6:594_2": "mijjatīti mittaṁ, mitraṁ.",
  "anya-e0805n6:594_3": "Mā parimāṇe,",
  "anya-e0805n6:594_4": "mattā parimāṇaṁ,",
  "anya-e0805n6:594_5": "dvittarassattāni.",
  "anya-e0805n6:594_6": "Evaṁ punātīti putto, putro.",
  "anya-e0805n6:594_7": "Kala saṅkhyāne, kalattaṁ,",
  "anya-e0805n6:594_8": "kalatraṁ bhariyā.",
  "anya-e0805n6:594_9": "Vara saṁvaraṇe, varattaṁ,",
  "anya-e0805n6:594_10": "varatraṁ cammamayayottaṁ.",
  "anya-e0805n6:594_11": "Vepu kampane,",
  "anya-e0805n6:594_12": "vepatīti vettaṁ, vetraṁ.",
  "anya-e0805n6:595_0": "Gupa saṁvaraṇe, gottaṁ, gotraṁ,",
  "anya-e0805n6:595_1": "“gupādīnañcā”ti dhātvantalopo,",
  "anya-e0805n6:595_2": "dvittañca,",
  "anya-e0805n6:595_3": "gattaṁ vā,",
  "anya-e0805n6:595_4": "“kvaci dhātū”tiādinā ukārassa akāro.",
  "anya-e0805n6:595_5": "Dā avakhaṇḍane, dāttaṁ, dātraṁ.",
  "anya-e0805n6:595_6": "Hu havane,",
  "anya-e0805n6:595_7": "aggihuttaṁ.",
  "anya-e0805n6:595_8": "Vaha pāpaṇe, vahittaṁ, vahitraṁ.",
  "anya-e0805n6:595_9": "Cara caraṇe, carittaṁ, caritraṁ.",
  "anya-e0805n6:595_10": "Muca mocane,",
  "anya-e0805n6:595_11": "muttaṁ passāvo.",
  "anya-e0805n6:595_12": "Bhāsa dittimhi,",
  "anya-e0805n6:595_13": "bhastrā iccādi.",
  "anya-e0805n6:596_0": "667.Vadādīhiṇitto gaṇe.",
  "anya-e0805n6:597_0": "Vada cara varaiccevamādīhi dhātūhi ṇittappaccayo hoti gaṇe gammamāne.",
  "anya-e0805n6:597_1": "Vada viyattiyaṁ vācāyaṁ,",
  "anya-e0805n6:597_2": "vaditānaṁ gaṇo vādittaṁ.",
  "anya-e0805n6:597_3": "Cara caraṇe,",
  "anya-e0805n6:597_4": "caritānaṁ gaṇo cārittaṁ.",
  "anya-e0805n6:597_5": "Vara varaṇe,",
  "anya-e0805n6:597_6": "varitānaṁ gaṇo vārittaṁ.",
  "anya-e0805n6:597_7": "Atha vā caranti tasmiṁ paripūrakāritāyāti cārittaṁ.",
  "anya-e0805n6:597_8": "Vāritaṁ tāyanti ettha,",
  "anya-e0805n6:597_9": "etenāti vā vārittaṁ.",
  "anya-e0805n6:598_0": "668.Midādīhi ttitiyo.",
  "anya-e0805n6:599_0": "Mida pada ranja tanu dhāiccevamādīhi dhātūhi yathābhidhānaṁ tti tiiccete paccayā honti.",
  "anya-e0805n6:599_1": "Mijjati siniyhatīti metti,",
  "anya-e0805n6:599_2": "dhātvantalopo.",
  "anya-e0805n6:599_3": "Pajjatīti patti.",
  "anya-e0805n6:599_4": "Ranja rāge,",
  "anya-e0805n6:599_5": "ranjati etthāti ratti.",
  "anya-e0805n6:599_6": "Vitthārīyatīti tanti.",
  "anya-e0805n6:599_7": "Dhāretīti dhāti.",
  "anya-e0805n6:599_8": "Pā rakkhaṇe, pāti.",
  "anya-e0805n6:599_9": "Vasa nivāse, vasati.",
  "anya-e0805n6:600_0": "669.Usuranjadaṁsānaṁ daṁsassa daḍḍho ḍha ṭhā ca.",
  "anya-e0805n6:601_0": "Usu ranja daṁsaiccetesaṁ dhātūnaṁ antare daṁsassa daḍḍhādeso hoti,",
  "anya-e0805n6:601_1": "sesehi dhātūhi ḍha ṭhaiccete paccayā honti. Usu dāhe,",
  "anya-e0805n6:601_2": "ranja rāge,",
  "anya-e0805n6:601_3": "ḍha ṭhappaccayā,",
  "anya-e0805n6:601_4": "“kvaci dhātū”tiādinā dhātvantalopo, dvittaṁ, uḍḍho, raṭṭhaṁ.",
  "anya-e0805n6:601_5": "Daṁsa daṁsane,",
  "anya-e0805n6:601_6": "kvippaccayo, kvilopo,",
  "anya-e0805n6:601_7": "daṁsassa daḍḍhādeso ca, daḍḍhaṁ.",
  "anya-e0805n6:602_0": "670.Sūvusānamūvusānamato tho ca.",
  "anya-e0805n6:603_0": "Sū vu asaiccetesaṁ dhātūnaṁ ū u asānaṁ ataiccādeso hoti, ante thappaccayo ca.",
  "anya-e0805n6:604_0": "Sū hiṁsāyaṁ, satthaṁ.",
  "anya-e0805n6:604_1": "Vu saṁvaraṇe, vatthaṁ.",
  "anya-e0805n6:604_2": "Asa bhuvi, attho.",
  "anya-e0805n6:604_3": "Yadā pana sasu hiṁsāyaṁ,",
  "anya-e0805n6:604_4": "vasa acchādane,",
  "anya-e0805n6:604_5": "ara gatimhīti ca dhātu,",
  "anya-e0805n6:604_6": "tadā “samādīhi tha mā”ti thappaccayo,",
  "anya-e0805n6:604_7": "“kvaci dhātū”tiādinā dhātvantalopo,",
  "anya-e0805n6:604_8": "“vagge ghosā”tiādinā dvittaṁ,",
  "anya-e0805n6:604_9": "sasatīti satthaṁ,",
  "anya-e0805n6:604_10": "vasīyatīti vatthaṁ,",
  "anya-e0805n6:604_11": "arīyatīti attho.",
  "anya-e0805n6:605_0": "671.Ranjudādīhi dhadiddakirā kvaci ja da lopo ca.",
  "anya-e0805n6:606_0": "Ranja udiiccevamādīhi dhātūhi dha da idda ka iraiccete paccayā honti kvaci,",
  "anya-e0805n6:606_1": "dhātvantānaṁ jadānaṁ lopo ca hoti.",
  "anya-e0805n6:607_0": "Ranja rāge,",
  "anya-e0805n6:607_1": "dhappaccayo,",
  "anya-e0805n6:607_2": "jalopo ca, randhaṁ.",
  "anya-e0805n6:607_3": "Udi pasavanakledanesu saṁpubbo,",
  "anya-e0805n6:607_4": "dappaccayo, samuddo, uddo.",
  "anya-e0805n6:607_5": "Khuda pipāsāyaṁ, khuddo.",
  "anya-e0805n6:607_6": "Chidi dvidhākaraṇe, chiddo.",
  "anya-e0805n6:607_7": "Rudi hiṁsāyaṁ, ruddo, luddo, lo rassa.",
  "anya-e0805n6:607_8": "Bhadi kalyāṇe, bhaddo.",
  "anya-e0805n6:607_9": "Nidi kucchāyaṁ, niddā.",
  "anya-e0805n6:607_10": "Muda hāse, muddā.",
  "anya-e0805n6:607_11": "Dala duggatimhi,",
  "anya-e0805n6:607_12": "iddappaccayo, daliddo.",
  "anya-e0805n6:608_0": "Susa sosane,",
  "anya-e0805n6:608_1": "suca soke vā,",
  "anya-e0805n6:608_2": "kappaccayo,",
  "anya-e0805n6:608_3": "dhātvantassa kakāro, sukkaṁ.",
  "anya-e0805n6:608_4": "Vaca viyattiyaṁ vācāyaṁ,",
  "anya-e0805n6:608_5": "vaka ādāne vā, vakkaṁ.",
  "anya-e0805n6:608_6": "Saka sattimhi, sakko. Usu dāhe, ukkā.",
  "anya-e0805n6:609_0": "Vaja gatimhi,",
  "anya-e0805n6:609_1": "irappaccayo,",
  "anya-e0805n6:609_2": "appaṭihataṁ vajatīti vajiraṁ.",
  "anya-e0805n6:609_3": "Mada ummāde, madirā.",
  "anya-e0805n6:609_4": "Evaṁ mandiraṁ, rudhiraṁ, ruhiraṁ, ruciraṁ.",
  "anya-e0805n6:609_5": "Badha bandhane, badhiro, badhirā, badhiraṁ, timiro, timiraṁ, siro.",
  "anya-e0805n6:609_6": "Sara hiṁsāyaṁ, sariraṁ. “Kalilaṁ,",
  "anya-e0805n6:609_7": "salila”ntiādīsu lo rassa. Kuṭilo,",
  "anya-e0805n6:609_8": "kokilo iccādayo.",
  "anya-e0805n6:610_0": "672.Paṭitohissa heraṇa hīraṇa.",
  "anya-e0805n6:611_0": "Paṭito parassa hiiccetassa dhātussa heraṇa hīraṇaiccete ādesā honti.",
  "anya-e0805n6:611_1": "Hi gatimhi paṭipubbo,",
  "anya-e0805n6:611_2": "paṭipakkhe madditvā gacchatīti atthe “kvi cā”ti kvippaccayo, kvilopo,",
  "anya-e0805n6:611_3": "iminā heraṇa hīraṇaādesā, ṇalopo,",
  "anya-e0805n6:611_4": "“tesu vuddhī”tiādinā paṭisaddādissa vuddhi,",
  "anya-e0805n6:611_5": "pāṭiheraṁ,",
  "anya-e0805n6:611_6": "pāṭihīraṁ,",
  "anya-e0805n6:611_7": "yadā pana hara haraṇeti dhātu,",
  "anya-e0805n6:611_8": "tadā paṭipakkhe haratīti “pāṭihāriya”miti ṇyenapi siddhaṁ.",
  "anya-e0805n6:612_0": "673.Kaḍyādīhi ko.",
  "anya-e0805n6:613_0": "Kaḍiiccevamādīhi dhātūhi kappaccayo hoti.",
  "anya-e0805n6:614_0": "Kaḍi chedane,",
  "anya-e0805n6:614_1": "kappaccaye kate “kvaci dhātū”tiādinā,",
  "anya-e0805n6:614_2": "“niggahītañcā”ti vā ikārānubandhassa dhātussa niggahītāgamo,",
  "anya-e0805n6:614_3": "kalopo ca,",
  "anya-e0805n6:614_4": "niggahītassa vaggantattaṁ,",
  "anya-e0805n6:614_5": "kaṇḍo usu,",
  "anya-e0805n6:614_6": "parimāṇañca.",
  "anya-e0805n6:614_7": "Evaṁ ghaṭi ghaṭṭane, ghaṇṭo,",
  "anya-e0805n6:614_8": "ghaṇṭā vā.",
  "anya-e0805n6:614_9": "Vaṭi āvattane,",
  "anya-e0805n6:614_10": "vaṭi dhāraṇabandhanasaṅghātesu vā, vaṇṭo.",
  "anya-e0805n6:614_11": "Karaḍi bhājanatthe, karaṇḍo.",
  "anya-e0805n6:614_12": "Maḍi maṇḍanatthe, maṇḍo.",
  "anya-e0805n6:614_13": "Saḍi gumbatthe, saṇḍo.",
  "anya-e0805n6:614_14": "Bhaḍi bhaṇḍatthe, bhaṇḍaṁ.",
  "anya-e0805n6:614_15": "Paḍi liṅgavekallatthe, paṇḍo,",
  "anya-e0805n6:614_16": "so eva paṇḍako.",
  "anya-e0805n6:614_17": "Daḍi āṇāyaṁ, daṇḍo.",
  "anya-e0805n6:614_18": "Raḍi hiṁ sāyaṁ, raṇḍo.",
  "anya-e0805n6:614_19": "Taḍi calanatthe, vitaṇḍo.",
  "anya-e0805n6:614_20": "Caḍi caṇḍatthe, caṇḍo.",
  "anya-e0805n6:614_21": "Gaḍi sanniccaye, gaṇḍo.",
  "anya-e0805n6:614_22": "Aḍi aṇḍatthe, aṇḍo.",
  "anya-e0805n6:614_23": "Laḍi jigucchāyaṁ, laṇḍaṁ.",
  "anya-e0805n6:614_24": "Meḍi kuṭilatthe, meṇḍo,",
  "anya-e0805n6:614_25": "meṇḍako vā.",
  "anya-e0805n6:614_26": "Eraḍi hiṁsāyaṁ, eraṇḍo.",
  "anya-e0805n6:614_27": "Khaḍi chedanatthe, khaṇḍo.",
  "anya-e0805n6:614_28": "Madi hāse, mando.",
  "anya-e0805n6:614_29": "Idi paramissariye, indo.",
  "anya-e0805n6:614_30": "Cadi icchākantīsu, cando.",
  "anya-e0805n6:614_31": "Khura chedane,",
  "anya-e0805n6:614_32": "khuro iccādi.",
  "anya-e0805n6:615_0": "“Ko”ti vattate.",
  "anya-e0805n6:616_0": "674.Khādāmagamānaṁkhandhandhagandhā.",
  "anya-e0805n6:617_0": "Khāda ama gamuiccetesaṁ dhātūnaṁ khandha andha gandhaiccete ādesā honti,",
  "anya-e0805n6:617_1": "kappaccayo ca hoti.",
  "anya-e0805n6:617_2": "Khāda bhakkhane,",
  "anya-e0805n6:617_3": "jātijarāmaraṇādīhi saṁsāradukkhehi khajjatīti khandho. Ama roge, andho. Gamu,",
  "anya-e0805n6:617_4": "sappa gatimhi, gandho.",
  "anya-e0805n6:617_5": "Kvaciggahaṇena kalopābhāve khandhako, andhako, gandhako.",
  "anya-e0805n6:617_6": "Atha vā rāsaṭṭhena khandho.",
  "anya-e0805n6:617_7": "Gandha sūcane,",
  "anya-e0805n6:617_8": "attano nissayassa gandhanato sūcanato gandho.",
  "anya-e0805n6:618_0": "675.Paṭādīhyalaṁ.",
  "anya-e0805n6:619_0": "Paṭaiccevamādīhi dhātūhi,",
  "anya-e0805n6:619_1": "pāṭipadikehi ca alappaccayo hoti. Aṭa,",
  "anya-e0805n6:619_2": "paṭa gatimhi,",
  "anya-e0805n6:619_3": "paṭe alaṁ samatthanti atthe iminā alappaccayo,",
  "anya-e0805n6:619_4": "“si”nti amādeso, paṭalaṁ, paṭalāni.",
  "anya-e0805n6:619_5": "Tathā kala kalale, kalalaṁ.",
  "anya-e0805n6:619_6": "Kusa chedanabhūta dāna sañcayesu, kusalaṁ,",
  "anya-e0805n6:619_7": "yadā pana sala lū lāiti dhātu,",
  "anya-e0805n6:619_8": "tadā kucchitānaṁ salanato,",
  "anya-e0805n6:619_9": "kusānaṁ lavanato,",
  "anya-e0805n6:619_10": "kuso viya lavanato vā kusena lātabbattā kusalanti appaccayena kappaccayena vā rūpasiddhi veditabbā.",
  "anya-e0805n6:620_0": "Kada made, kadalaṁ.",
  "anya-e0805n6:620_1": "Bhaganda secane,",
  "anya-e0805n6:620_2": "bhagandalaṁ.",
  "anya-e0805n6:620_3": "Mekha kaṭivicitte, mekhalaṁ,",
  "anya-e0805n6:620_4": "mekhalā vā.",
  "anya-e0805n6:620_5": "Vakka rukkhatace, vakkalaṁ.",
  "anya-e0805n6:620_6": "Takka rukkhasilese, takkalaṁ.",
  "anya-e0805n6:620_7": "Palla ninnaṭṭhāne, pallalaṁ.",
  "anya-e0805n6:620_8": "Sadda harite, saddalaṁ, paralopo.",
  "anya-e0805n6:620_9": "Mūla patiṭṭhāyaṁ, mulālaṁ,",
  "anya-e0805n6:620_10": "rassattaṁ.",
  "anya-e0805n6:620_11": "Bila nissaye, bilālaṁ.",
  "anya-e0805n6:620_12": "Vida sattāyaṁ, vidālaṁ.",
  "anya-e0805n6:620_13": "Caḍi caṇḍikke, caṇḍālo,",
  "anya-e0805n6:620_14": "dīghattaṁ.",
  "anya-e0805n6:620_15": "Vā gatigandhanesu, vālaṁ.",
  "anya-e0805n6:620_16": "Vasa acchādane, vasalo.",
  "anya-e0805n6:620_17": "Paci vitthāre, pacalo, pañcālo,",
  "anya-e0805n6:620_18": "pañcannaṁ rājūnaṁ alantipi pañcālo.",
  "anya-e0805n6:620_19": "Maca core, macalo.",
  "anya-e0805n6:620_20": "Musa theyye, musalo.",
  "anya-e0805n6:621_0": "Gotthu vaṁse, gotthulo.",
  "anya-e0805n6:621_1": "Puthu vitthāre, puthulo.",
  "anya-e0805n6:621_2": "Bahu saṅkhyāne, bahulaṁ, paralopo.",
  "anya-e0805n6:621_3": "Yadā pana lā ādāne iti dhātu,",
  "anya-e0805n6:621_4": "tadā gotthuṁ lātīti gotthulo.",
  "anya-e0805n6:621_5": "Evaṁ puthulo, bahulaṁ.",
  "anya-e0805n6:622_0": "Maṅga maṅgalye, maṅgalaṁ.",
  "anya-e0805n6:622_1": "Baha vuddhimhi, bahalaṁ.",
  "anya-e0805n6:622_2": "Kamba sañcalane, kambalaṁ.",
  "anya-e0805n6:622_3": "Sabi maṇḍale, sambalaṁ,",
  "anya-e0805n6:622_4": "niggahītāgamo,",
  "anya-e0805n6:622_5": "sabalo vā.",
  "anya-e0805n6:622_6": "Agga gatikoṭille, aggalaṁ.",
  "anya-e0805n6:622_7": "Maḍi bhūsāyaṁ, maṇḍalaṁ.",
  "anya-e0805n6:622_8": "Kuḍi dāhe,",
  "anya-e0805n6:622_9": "kuṇḍalaṁ iccādi.",
  "anya-e0805n6:623_0": "676.Puthassa puthupathāmo vā.",
  "anya-e0805n6:624_0": "Puthaiccetassa dhātussa puthu pathaiccete ādesā honti,",
  "anya-e0805n6:624_1": "amappaccayo ca hoti vā,",
  "anya-e0805n6:624_2": "kvacatthoyaṁ vāsaddo.",
  "anya-e0805n6:624_3": "Putha vitthāre,",
  "anya-e0805n6:624_4": "patthaṭāti atthe kvippaccayo,",
  "anya-e0805n6:624_5": "iminā puthassa puthupathādesā, kvilopo.",
  "anya-e0805n6:624_6": "Itthiyaṁ īpaccayo,",
  "anya-e0805n6:624_7": "“o sare cā”ti sutte casaddena avādeso, puthavī, pathavī, padhavī,",
  "anya-e0805n6:624_8": "thassa vattaṁ,",
  "anya-e0805n6:624_9": "amappaccaye pathādeso, pathamo.",
  "anya-e0805n6:625_0": "677.Sasvādīhi tudavo.",
  "anya-e0805n6:626_0": "Sasuiccevamādīhi dhātūhi tu duiccete paccayā honti.",
  "anya-e0805n6:626_1": "Sasu hiṁsāgatīsu,",
  "anya-e0805n6:626_2": "tuppaccayo,",
  "anya-e0805n6:626_3": "“kvaci dhātū”tiādinā dhātvantassa takāro, sattu.",
  "anya-e0805n6:626_4": "Jana janane, jattu.",
  "anya-e0805n6:626_5": "Dada dāne,",
  "anya-e0805n6:626_6": "daddu kuṭṭhaviseso.",
  "anya-e0805n6:626_7": "Ada bhakkhaṇe, addu.",
  "anya-e0805n6:626_8": "Madaummāde,",
  "anya-e0805n6:626_9": "maddu iccādi.",
  "anya-e0805n6:627_0": "678.Jhādīhiīvaro.",
  "anya-e0805n6:628_0": "Cipādhāiccevamādīhi dhātūhi īvarappaccayo hoti. Ci caye,",
  "anya-e0805n6:628_1": "cīyatīti cīvaraṁ. Pā pāne,",
  "anya-e0805n6:628_2": "pātīti pīvaro pīno.",
  "anya-e0805n6:628_3": "Dhā dhāraṇe,",
  "anya-e0805n6:628_4": "dhīvaro kevaṭṭo.",
  "anya-e0805n6:629_0": "679.Munādīhi ci.",
  "anya-e0805n6:630_0": "Munādīhi dhātūhi ippaccayo hoti,",
  "anya-e0805n6:630_1": "casaddena pāṭipadikehi ca.",
  "anya-e0805n6:630_2": "Muna ñāṇe,",
  "anya-e0805n6:630_3": "munātīti muni,",
  "anya-e0805n6:630_4": "vādhikārā na vuddhi.",
  "anya-e0805n6:630_5": "Yata yatane,",
  "anya-e0805n6:630_6": "yatatīti yati.",
  "anya-e0805n6:630_7": "Agga gatikoṭille, aggi.",
  "anya-e0805n6:630_8": "Pata gatimhi, pati.",
  "anya-e0805n6:630_9": "Suca socakammani, suci.",
  "anya-e0805n6:630_10": "Ruca dittimhi, ruci.",
  "anya-e0805n6:630_11": "Isa pariyesane,",
  "anya-e0805n6:630_12": "sīlādiguṇe esatīti isi. Ku sadde, kavi, vuddhi,",
  "anya-e0805n6:630_13": "avādeso ca. Ru sadde, ravi, dadhi, kuṭi.",
  "anya-e0805n6:630_14": "Asu khepane, asi.",
  "anya-e0805n6:630_15": "Rāja dittimhi, rāji. Gapu,",
  "anya-e0805n6:630_16": "sappa gatimhi, sappi.",
  "anya-e0805n6:630_17": "Acca pūjāyaṁ, acci.",
  "anya-e0805n6:630_18": "Juta dittimhi, joti, nandi, dīpi, kimi,",
  "anya-e0805n6:630_19": "akārassa ittaṁ.",
  "anya-e0805n6:630_20": "Tamu kaṅkhāyaṁ, timi.",
  "anya-e0805n6:630_21": "Budha bodhane,",
  "anya-e0805n6:630_22": "bujjhatīti bodhi.",
  "anya-e0805n6:630_23": "Kasa vilekhane, kasi.",
  "anya-e0805n6:630_24": "Kapi calane, kapi, kali, bali, masi, dhani, hari, ari,",
  "anya-e0805n6:630_25": "giri iccādayo.",
  "anya-e0805n6:631_0": "Pāṭipadikato pana mahāli, bhaddāli, maṇi, araṇi, taraṇi, dharaṇi, saraṇi, dhamaṇi, avani, asani,",
  "anya-e0805n6:631_1": "vasani iccādi.",
  "anya-e0805n6:632_0": "680.Vidādīhyūro.",
  "anya-e0805n6:633_0": "Vidaiccevamādīhi dhātūhi ūrappaccayo hoti.",
  "anya-e0805n6:633_1": "Vida lābhe,",
  "anya-e0805n6:633_2": "vandituṁ alaṁ anāsannattāti atthe ūrappaccayo. Vidūro,",
  "anya-e0805n6:633_3": "vijjūro vā,",
  "anya-e0805n6:633_4": "vidūre jāto vedūro maṇi.",
  "anya-e0805n6:633_5": "Vala,valla sādhāraṇabandhanesu, vallūro.",
  "anya-e0805n6:633_6": "Masa āmasane, masūro.",
  "anya-e0805n6:633_7": "Sida siṅgāre, sindūro,",
  "anya-e0805n6:633_8": "niggahītāgamo.",
  "anya-e0805n6:633_9": "Du gatimhi, dūro. Ku sadde, kūro.",
  "anya-e0805n6:633_10": "Kapu hiṁsātakkalagandhesu, kappūro, dvittaṁ.",
  "anya-e0805n6:633_11": "Maya gatimhi, mayūro,",
  "anya-e0805n6:633_12": "mahiyaṁ ravatīti vā mayūroti.",
  "anya-e0805n6:634_0": "“Vaṇṇāgamo vaṇṇavipariyayo ca,",
  "anya-e0805n6:635_0": "Dve cāpare vaṇṇavikāranāsā;",
  "anya-e0805n6:636_0": "Dhātussa catthātisayena yogo,",
  "anya-e0805n6:637_0": "Taduccate pañcavidhaṁ nirutta”nti –",
  "anya-e0805n6:638_0": "Vuttaniruttilakkhaṇānusārena “tesu vuddhī”tiādinā, “kvaci dhātū”tiādinā ca rūpasiddhi veditabbā.",
  "anya-e0805n6:639_0": "Udi pasavanakledanesu,",
  "anya-e0805n6:639_1": "unditumalaṁ samatthoti undūro.",
  "anya-e0805n6:639_2": "Khajja bhakkhaṇe,",
  "anya-e0805n6:639_3": "khādituṁ alanti khajjūro.",
  "anya-e0805n6:639_4": "Kura akkose,",
  "anya-e0805n6:639_5": "akkositumalanti kurūro.",
  "anya-e0805n6:639_6": "Su hiṁsāyaṁ, sūro.",
  "anya-e0805n6:640_0": "681.Hanādīhi ṇunutavo.",
  "anya-e0805n6:641_0": "Hanaiccevamādīhi dhātūhi ṇu nu tuiccete paccayā honti.",
  "anya-e0805n6:641_1": "Ṇuppaccaye hana hiṁsāgatīsu,",
  "anya-e0805n6:641_2": "hanatīti haṇu.",
  "anya-e0805n6:641_3": "Jana janane,",
  "anya-e0805n6:641_4": "jāyatīti jāṇu,",
  "anya-e0805n6:641_5": "dhātvantalopo, dīgho.",
  "anya-e0805n6:641_6": "Bhā dittimhi,",
  "anya-e0805n6:641_7": "bhātīti bhāṇu.",
  "anya-e0805n6:641_8": "Ri santāne,",
  "anya-e0805n6:641_9": "rayatīti reṇu rajo.",
  "anya-e0805n6:641_10": "Khanu avadāraṇe, khanti,",
  "anya-e0805n6:641_11": "khaññatīti vā khāṇu.",
  "anya-e0805n6:641_12": "Ama gatyādīsu,",
  "anya-e0805n6:641_13": "amatīti aṇu,",
  "anya-e0805n6:641_14": "dhātvantalopo.",
  "anya-e0805n6:642_0": "Nuppaccaye –",
  "anya-e0805n6:642_1": "ve tantasantāne,",
  "anya-e0805n6:642_2": "vāyatīti venu, veṇu vā. Dhe pāne,",
  "anya-e0805n6:642_3": "dhāyati vacchaṁ pāyetīti dhenu,",
  "anya-e0805n6:642_4": "bhātīti bhānu.",
  "anya-e0805n6:643_0": "Tuppaccaye –",
  "anya-e0805n6:643_1": "dhā dhāraṇe, kriyaṁ,",
  "anya-e0805n6:643_2": "lakkhaṇaṁ vā dhāretīti dhātu.",
  "anya-e0805n6:643_3": "Si bandhane,",
  "anya-e0805n6:643_4": "sīyati bandhīyatīti setu.",
  "anya-e0805n6:643_5": "Kī dhanaviyoge,",
  "anya-e0805n6:643_6": "ki unnatimhi,",
  "anya-e0805n6:643_7": "uddhaṁ gacchatīti ketu.",
  "anya-e0805n6:643_8": "Hi gatimhi,",
  "anya-e0805n6:643_9": "hinotīti hetu.",
  "anya-e0805n6:643_10": "Jana janane,",
  "anya-e0805n6:643_11": "jāyatīti jantu.",
  "anya-e0805n6:643_12": "Tanu vitthāre,",
  "anya-e0805n6:643_13": "tanotīti tantu.",
  "anya-e0805n6:643_14": "Vasa nivāse,",
  "anya-e0805n6:643_15": "vasati ettha phalaṁ tadāyattavuttitāyāti vatthu,",
  "anya-e0805n6:643_16": "“kvaci dhātū”tiādinā satakārasaṁyogassa tthādeso.",
  "anya-e0805n6:644_0": "682.Kuṭādīhiṭho.",
  "anya-e0805n6:645_0": "Kuṭādīhi dhātūhi ṭhappaccayo hoti.",
  "anya-e0805n6:645_1": "Kuṭa chedane,",
  "anya-e0805n6:645_2": "kuṭati chindatīti kuṭṭho byādhi.",
  "anya-e0805n6:645_3": "Kusa chedanapūraṇagandhesu,",
  "anya-e0805n6:645_4": "kusatīti koṭṭho udaraṁ,",
  "anya-e0805n6:645_5": "dhātvantalopadvittāni.",
  "anya-e0805n6:645_6": "Kaṭamaddane,",
  "anya-e0805n6:645_7": "kaṭati maddatīti kaṭṭhaṁ.",
  "anya-e0805n6:645_8": "Kaṇa nimīlane, kaṇṭho.",
  "anya-e0805n6:646_0": "683.Manupūrasuṇādīhi ussanusisā.",
  "anya-e0805n6:647_0": "Manu pūra suṇaiccevamādīhi dhātūhi, pāṭipadikehi ca ussanusaisaiccete paccayā honti.",
  "anya-e0805n6:648_0": "Manu bodhane, ussa nusā, manate jānātīti manusso, mānuso vā, dhātvantassa āttaṁ.",
  "anya-e0805n6:649_0": "Pūra dānapūraṇesu,",
  "anya-e0805n6:649_1": "pūratīti puriso,",
  "anya-e0805n6:649_2": "rassattaṁ, poso,",
  "anya-e0805n6:649_3": "rakārikārānaṁ lopo,",
  "anya-e0805n6:649_4": "vuddhi ca,",
  "anya-e0805n6:649_5": "pure ucce ṭhāne setīti puriso.",
  "anya-e0805n6:650_0": "Suṇa hiṁsākulasandhānesu,",
  "anya-e0805n6:650_1": "suṇati kulaṁ sandahatīti suṇisā.",
  "anya-e0805n6:650_2": "Ku kucchite,",
  "anya-e0805n6:650_3": "kavīyatīti karīsaṁ malaṁ,",
  "anya-e0805n6:650_4": "kussa karattaṁ, dīgho ca.",
  "anya-e0805n6:650_5": "Su hiṁsāyaṁ,",
  "anya-e0805n6:650_6": "andhakāravidhamanena sattānaṁ bhayaṁ hiṁsatīti sūriyo,",
  "anya-e0805n6:650_7": "rakārāgamo,",
  "anya-e0805n6:650_8": "sakārassa yattañca.",
  "anya-e0805n6:650_9": "Maha pūjāyaṁ,",
  "anya-e0805n6:650_10": "mahatīti mahiso,",
  "anya-e0805n6:650_11": "mahiyaṁ setītipi mahiso.",
  "anya-e0805n6:650_12": "Si bandhane,",
  "anya-e0805n6:650_13": "sīyati bandhīyatīti sīsaṁ iccādi.",
  "anya-e0805n6:651_0": "684.Akkharehi kāra.",
  "anya-e0805n6:652_0": "Akkharehi akkharavācakehi vaṇṇehi kārappaccayo hoti.",
  "anya-e0805n6:652_1": "Taddhitādisutte caggahaṇena nāmabyapadese syādyuppatti, akāro, akāraṁ,",
  "anya-e0805n6:652_2": "akārena iccādi, ākāro, okāro, kakāro, yakāro, hakāro, ḷakāro.",
  "anya-e0805n6:652_3": "Evakārādīsu pana karīyati uccārīyatīti kāro saddo,",
  "anya-e0805n6:652_4": "eva ca so kāro cāti evakāro.",
  "anya-e0805n6:652_5": "Evaṁ dhikāro, huṁkāro,",
  "anya-e0805n6:652_6": "sādhukāro.",
  "anya-e0805n6:653_0": "Ikāro dhātuniddese, vikaraṇandhitoti ca;",
  "anya-e0805n6:654_0": "Bhavantettha gamissādi, hanatyādīti ñāpakā.",
  "anya-e0805n6:655_0": "Uṇādippaccayantanayo.",
  "anya-e0805n6:656_0": "Tabbādī ṇādayo niṭṭhā, tave tunādayo tathā;",
  "anya-e0805n6:657_0": "Mānantādi uṇādīti, chaddhā kitakasaṅgaho.",
  "anya-e0805n6:658_0": "Iti padarūpasiddhiyaṁ kibbidhānakaṇḍo",
  "anya-e0805n6:659_0": "Sattamo.",
  "anya-e0805n6:660_0": "Nigamana",
  "anya-e0805n6:661_0": "Sandhi nāmaṁ kārakañca, samāso taddhitaṁ tathā;",
  "anya-e0805n6:662_0": "Ākhyātaṁ kitakaṁ kaṇḍā, sattime rūpasiddhiyaṁ.",
  "anya-e0805n6:663_0": "Tedhā sandhiṁ catuddhā padamapi catudhā pañcadhā nāmikañca,",
  "anya-e0805n6:664_0": "Byāsā chakkārakaṁ chassamasanamapi chabbhedato taddhitañca;",
  "anya-e0805n6:665_0": "Ākhyātaṁ aṭṭhadhā chabbidhamapi kitakaṁ paccayānaṁ pabhedā,",
  "anya-e0805n6:666_0": "Dīpentī rūpasiddhī ciramidha janatābuddhivuḍḍhiṁ karotu.",
  "anya-e0805n6:667_0": "Vikhyātānandatheravhayavaragurunaṁ tambapaṇṇiddhajānaṁ,",
  "anya-e0805n6:668_0": "Sisso dīpaṅkarākhyaddamiḷavasumatī dīpaladdhappakāso;",
  "anya-e0805n6:669_0": "Bālādiccādivāsadvitayamadhivasaṁ sāsanaṁ jotayī yo,",
  "anya-e0805n6:670_0": "Soyaṁ buddhappiyavho yati imamujukaṁ rūpasiddhiṁ akāsi.",
  "anya-e0805n6:671_0": "Iti padarūpasiddhipakaraṇaṁ niṭṭhitaṁ."
}