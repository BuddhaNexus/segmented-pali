{
  "ps1.4:0.1_0": "Paṭisambhidāmagga",
  "ps1.4:0.2_0": "1 Mahāvagga",
  "ps1.4:0.3_0": "1.4. Indriyakathā",
  "ps1.4:1.0_0": "1.4.1 Paṭhamasuttantaniddesa",
  "ps1.4:1.1_0": "Evaṁ me sutaṁ—",
  "ps1.4:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "ps1.4:1.3_0": "Tatra kho bhagavā bhikkhū āmantesi—",
  "ps1.4:1.4_0": "“bhikkhavo”ti.",
  "ps1.4:1.5_0": "“Bhadante”ti te bhikkhū bhagavato paccassosuṁ.",
  "ps1.4:1.6_0": "Bhagavā etadavoca—",
  "ps1.4:2.1_0": "“Pañcimāni, bhikkhave, indriyāni.",
  "ps1.4:2.2_0": "Katamāni pañca?",
  "ps1.4:2.3_0": "Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—",
  "ps1.4:2.4_0": "imāni kho, bhikkhave, pañcindriyāni”.",
  "ps1.4:3.1_0": "Imāni pañcindriyāni katihākārehi visujjhanti?",
  "ps1.4:3.2_0": "Imāni pañcindriyāni pannarasahi ākārehi visujjhanti.",
  "ps1.4:3.3_0": "Assaddhe puggale parivajjayato,",
  "ps1.4:3.3_1": "saddhe puggale sevato bhajato payirupāsato,",
  "ps1.4:3.3_2": "pasādanīye suttante paccavekkhato—",
  "ps1.4:3.4_0": "imehi tīhākārehi saddhindriyaṁ visujjhati.",
  "ps1.4:3.5_0": "Kusīte puggale parivajjayato,",
  "ps1.4:3.5_1": "āraddhavīriye puggale sevato bhajato payirupāsato,",
  "ps1.4:3.5_2": "sammappadhāne paccavekkhato—",
  "ps1.4:3.6_0": "imehi tīhākārehi vīriyindriyaṁ visujjhati.",
  "ps1.4:3.7_0": "Muṭṭhassatī puggale parivajjayato,",
  "ps1.4:3.7_1": "upaṭṭhitassatī puggale sevato bhajato payirupāsato,",
  "ps1.4:3.7_2": "satipaṭṭhāne paccavekkhato—",
  "ps1.4:3.8_0": "imehi tīhākārehi satindriyaṁ visujjhati.",
  "ps1.4:3.9_0": "Asamāhite puggale parivajjayato,",
  "ps1.4:3.9_1": "samāhite puggale sevato bhajato payirupāsato,",
  "ps1.4:3.9_2": "jhānavimokkhe paccavekkhato—",
  "ps1.4:3.10_0": "imehi tīhākārehi samādhindriyaṁ visujjhati.",
  "ps1.4:3.11_0": "Duppaññe puggale parivajjayato,",
  "ps1.4:3.11_1": "paññavante puggale sevato bhajato payirupāsato,",
  "ps1.4:3.11_2": "gambhīrañāṇacariyaṁ paccavekkhato—",
  "ps1.4:3.12_0": "imehi tīhākārehi paññindriyaṁ visujjhati.",
  "ps1.4:3.13_0": "Iti ime pañca puggale parivajjayato,",
  "ps1.4:3.13_1": "pañca puggale sevato bhajato payirupāsato,",
  "ps1.4:3.13_2": "pañca suttantakkhandhe paccavekkhato—",
  "ps1.4:3.14_0": "imehi pannarasahi ākārehi imāni pañcindriyāni visujjhanti.",
  "ps1.4:4.1_0": "Katihākārehi pañcindriyāni bhāviyanti, katihākārehi pañcannaṁ indriyānaṁ bhāvanā hoti?",
  "ps1.4:4.2_0": "Dasahākārehi pañcindriyāni bhāviyanti, dasahākārehi pañcannaṁ indriyānaṁ bhāvanā hoti.",
  "ps1.4:4.3_0": "Assaddhiyaṁ pajahanto saddhindriyaṁ bhāveti, saddhindriyaṁ bhāvento assaddhiyaṁ pajahati;",
  "ps1.4:4.4_0": "kosajjaṁ pajahanto vīriyindriyaṁ bhāveti, vīriyindriyaṁ bhāvento kosajjaṁ pajahati;",
  "ps1.4:4.5_0": "pamādaṁ pajahanto satindriyaṁ bhāveti, satindriyaṁ bhāvento pamādaṁ pajahati;",
  "ps1.4:4.6_0": "uddhaccaṁ pajahanto samādhindriyaṁ bhāveti, samādhindriyaṁ bhāvento uddhaccaṁ pajahati;",
  "ps1.4:4.7_0": "avijjaṁ pajahanto paññindriyaṁ bhāveti, paññindriyaṁ bhāvento avijjaṁ pajahati.",
  "ps1.4:4.8_0": "Imehi dasahākārehi pañcindriyāni bhāviyanti, imehi dasahākārehi pañcannaṁ indriyānaṁ bhāvanā hoti.",
  "ps1.4:5.1_0": "Katihākārehi pañcindriyāni bhāvitāni honti subhāvitāni?",
  "ps1.4:5.2_0": "Dasahākārehi pañcindriyāni bhāvitāni honti subhāvitāni.",
  "ps1.4:5.3_0": "Assaddhiyassa pahīnattā suppahīnattā saddhindriyaṁ bhāvitaṁ hoti subhāvitaṁ;",
  "ps1.4:5.4_0": "saddhindriyassa bhāvitattā subhāvitattā assaddhiyaṁ pahīnaṁ hoti suppahīnaṁ.",
  "ps1.4:5.5_0": "Kosajjassa pahīnattā suppahīnattā vīriyindriyaṁ bhāvitaṁ hoti subhāvitaṁ;",
  "ps1.4:5.6_0": "vīriyindriyassa bhāvitattā subhāvitattā kosajjaṁ pahīnaṁ hoti suppahīnaṁ.",
  "ps1.4:5.7_0": "Pamādassa pahīnattā suppahīnattā satindriyaṁ bhāvitaṁ hoti subhāvitaṁ;",
  "ps1.4:5.8_0": "satindriyassa bhāvitattā subhāvitattā pamādo pahīno hoti suppahīno.",
  "ps1.4:5.9_0": "Uddhaccassa pahīnattā suppahīnattā samādhindriyaṁ bhāvitaṁ hoti subhāvitaṁ;",
  "ps1.4:5.10_0": "samādhindriyassa bhāvitattā subhāvitattā uddhaccaṁ pahīnaṁ hoti suppahīnaṁ.",
  "ps1.4:5.11_0": "Avijjāya pahīnattā paññindriyaṁ bhāvitaṁ hoti subhāvitaṁ;",
  "ps1.4:5.12_0": "paññindriyassa bhāvitattā subhāvitattā avijjā pahīnā hoti suppahīnā.",
  "ps1.4:5.13_0": "Imehi dasahākārehi pañcindriyāni bhāvitāni honti subhāvitāni.",
  "ps1.4:6.1_0": "Katihākārehi pañcindriyāni bhāviyanti,",
  "ps1.4:6.1_1": "katihākārehi pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca?",
  "ps1.4:6.2_0": "Catūhākārehi pañcindriyāni bhāviyanti catūhākārehi pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca.",
  "ps1.4:6.3_0": "Sotāpattimaggakkhaṇe pañcindriyāni bhāviyanti;",
  "ps1.4:6.4_0": "sotāpattiphalakkhaṇe pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca.",
  "ps1.4:6.5_0": "Sakadāgāmimaggakkhaṇe pañcindriyāni bhāviyanti;",
  "ps1.4:6.6_0": "sakadāgāmiphalakkhaṇe pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca.",
  "ps1.4:6.7_0": "Anāgāmimaggakkhaṇe pañcindriyāni bhāviyanti;",
  "ps1.4:6.8_0": "anāgāmiphalakkhaṇe pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca.",
  "ps1.4:6.9_0": "Arahattamaggakkhaṇe pañcindriyāni bhāviyanti;",
  "ps1.4:6.10_0": "arahattaphalakkhaṇe pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca.",
  "ps1.4:6.11_0": "Iti catasso maggavisuddhiyo,",
  "ps1.4:6.11_1": "catasso phalavisuddhiyo,",
  "ps1.4:6.11_2": "catasso samucchedavisuddhiyo,",
  "ps1.4:6.11_3": "catasso paṭippassaddhivisuddhiyo.",
  "ps1.4:6.12_0": "Imehi catūhākārehi pañcindriyāni bhāviyanti;",
  "ps1.4:6.13_0": "imehi catūhākārehi pañcindriyāni bhāvitāni ceva honti subhāvitāni ca paṭippassaddhāni ca suppaṭippassaddhāni ca.",
  "ps1.4:7.1_0": "Katinaṁ puggalānaṁ indriyabhāvanā;",
  "ps1.4:7.2_0": "kati puggalā bhāvitindriyā?",
  "ps1.4:7.3_0": "Aṭṭhannaṁ puggalānaṁ indriyabhāvanā;",
  "ps1.4:7.4_0": "tayo puggalā bhāvitindriyā.",
  "ps1.4:7.5_0": "Katamesaṁ aṭṭhannaṁ puggalānaṁ indriyabhāvanā?",
  "ps1.4:7.6_0": "Sattannañca sekkhānaṁ, puthujjanakalyāṇakassa ca—",
  "ps1.4:7.7_0": "imesaṁ aṭṭhannaṁ puggalānaṁ indriyabhāvanā.",
  "ps1.4:7.8_0": "Katame tayo puggalā bhāvitindriyā?",
  "ps1.4:7.9_0": "Savanena buddho tathāgatassa sāvako khīṇāsavo bhāvitindriyo,",
  "ps1.4:7.9_1": "sayaṁ bhūtaṭṭhena paccekasambuddho bhāvitindriyo,",
  "ps1.4:7.9_2": "appameyyaṭṭhena tathāgato arahaṁ sammāsambuddho bhāvitindriyo—",
  "ps1.4:7.10_0": "ime tayo puggalā bhāvitindriyā.",
  "ps1.4:7.11_0": "Iti imesaṁ aṭṭhannaṁ puggalānaṁ indriyabhāvanā;",
  "ps1.4:7.12_0": "ime tayo puggalā bhāvitindriyā.",
  "ps1.4:7.13_0": "Suttantaniddeso paṭhamo.",
  "ps1.4:8.0_0": "1.4.2. Dutiyasuttantaniddesa",
  "ps1.4:8.1_0": "Sāvatthinidānaṁ.",
  "ps1.4:8.2_0": "“Pañcimāni, bhikkhave, indriyāni.",
  "ps1.4:8.3_0": "Katamāni pañca?",
  "ps1.4:8.4_0": "Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.",
  "ps1.4:9.1_0": "Ye hi keci,",
  "ps1.4:9.1_1": "bhikkhave,",
  "ps1.4:9.1_2": "samaṇā vā brāhmaṇā vā imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānanti, na me te,",
  "ps1.4:9.1_3": "bhikkhave,",
  "ps1.4:9.1_4": "samaṇā vā brāhmaṇā vā samaṇesu vā samaṇasammatā,",
  "ps1.4:9.1_5": "brāhmaṇesu vā brāhmaṇasammatā;",
  "ps1.4:9.2_0": "na ca panete āyasmantā sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "ps1.4:10.1_0": "Ye ca kho keci bhikkhave samaṇā vā brāhmaṇā vā imesaṁ pañcannaṁ indriyānaṁ samudayañca atthaṅgamañca",
  "ps1.4:10.1_1": "assādañca ādīnavañca nissaraṇañca yathābhūtaṁ pajānanti,",
  "ps1.4:10.1_2": "te kho me,",
  "ps1.4:10.1_3": "bhikkhave,",
  "ps1.4:10.1_4": "samaṇā vā brāhmaṇā vā samaṇesu vā samaṇasammatā,",
  "ps1.4:10.1_5": "brāhmaṇesu vā brāhmaṇasammatā;",
  "ps1.4:10.2_0": "te ca panāyasmantā sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "ps1.4:11.1_0": "Katihākārehi pañcannaṁ indriyānaṁ samudayo hoti;",
  "ps1.4:11.2_0": "katihākārehi pañcannaṁ indriyānaṁ samudayaṁ pajānāti?",
  "ps1.4:11.3_0": "Katihākārehi pañcannaṁ indriyānaṁ atthaṅgamo hoti;",
  "ps1.4:11.4_0": "katihākārehi pañcannaṁ indriyānaṁ atthaṅgamaṁ pajānāti?",
  "ps1.4:11.5_0": "Katihākārehi pañcannaṁ indriyānaṁ assādo hoti, katihākārehi pañcannaṁ indriyānaṁ assādaṁ pajānāti?",
  "ps1.4:11.6_0": "Katihākārehi pañcannaṁ indriyānaṁ ādīnavo hoti;",
  "ps1.4:11.7_0": "katihākārehi pañcannaṁ indriyānaṁ ādīnavaṁ pajānāti?",
  "ps1.4:11.8_0": "Katihākārehi pañcannaṁ indriyānaṁ nissaraṇaṁ hoti;",
  "ps1.4:11.9_0": "katihākārehi pañcannaṁ indriyānaṁ nissaraṇaṁ pajānāti?",
  "ps1.4:12.1_0": "Cattārīsāya ākārehi pañcannaṁ indriyānaṁ samudayo hoti;",
  "ps1.4:12.2_0": "cattārīsāya ākārehi pañcannaṁ indriyānaṁ samudayaṁ pajānāti.",
  "ps1.4:12.3_0": "Cattārīsāya ākārehi pañcannaṁ indriyānaṁ atthaṅgamo hoti;",
  "ps1.4:12.4_0": "cattārīsāya ākārehi pañcannaṁ indriyānaṁ atthaṅgamaṁ pajānāti.",
  "ps1.4:12.5_0": "Pañcavīsatiyā ākārehi pañcannaṁ indriyānaṁ assādo hoti;",
  "ps1.4:12.6_0": "pañcavīsatiyā ākārehi pañcannaṁ indriyānaṁ assādaṁ pajānāti.",
  "ps1.4:12.7_0": "Pañcavīsatiyā ākārehi pañcannaṁ indriyānaṁ ādīnavo hoti;",
  "ps1.4:12.8_0": "pañcavīsatiyā ākārehi pañcannaṁ indriyānaṁ ādīnavaṁ pajānāti.",
  "ps1.4:12.9_0": "Asītisataṁ ākārehi pañcannaṁ indriyānaṁ nissaraṇaṁ hoti;",
  "ps1.4:12.10_0": "asītisataṁ ākārehi pañcannaṁ indriyānaṁ nissaraṇaṁ pajānāti.",
  "ps1.4:13.1_0": "Katamehi cattārīsāya ākārehi pañcannaṁ indriyānaṁ samudayo hoti;",
  "ps1.4:13.2_0": "katamehi cattārīsāya ākārehi pañcannaṁ indriyānaṁ samudayaṁ pajānāti?",
  "ps1.4:13.3_0": "Adhimokkhatthāya āvajjanāya samudayo saddhindriyassa samudayo hoti,",
  "ps1.4:13.3_1": "adhimokkhavasena chandassa samudayo saddhindriyassa samudayo hoti,",
  "ps1.4:13.3_2": "adhimokkhavasena manasikārassa samudayo saddhindriyassa samudayo hoti,",
  "ps1.4:13.3_3": "saddhindriyassa vasena ekattupaṭṭhānaṁ saddhindriyassa samudayo hoti;",
  "ps1.4:13.4_0": "paggahatthāya āvajjanāya samudayo vīriyindriyassa samudayo hoti,",
  "ps1.4:13.4_1": "paggahavasena chandassa samudayo vīriyindriyassa samudayo hoti,",
  "ps1.4:13.4_2": "paggahavasena manasikārassa samudayo vīriyindriyassa samudayo hoti,",
  "ps1.4:13.4_3": "vīriyindriyassa vasena ekattupaṭṭhānaṁ vīriyindriyassa samudayo hoti;",
  "ps1.4:13.5_0": "upaṭṭhānatthāya āvajjanāya samudayo satindriyassa samudayo hoti,",
  "ps1.4:13.5_1": "upaṭṭhānavasena chandassa samudayo satindriyassa samudayo hoti,",
  "ps1.4:13.5_2": "upaṭṭhānavasena manasikārassa samudayo satindriyassa samudayo hoti,",
  "ps1.4:13.5_3": "satindriyassa vasena ekattupaṭṭhānaṁ satindriyassa samudayo hoti;",
  "ps1.4:13.6_0": "avikkhepatthāya āvajjanāya samudayo samādhindriyassa samudayo hoti,",
  "ps1.4:13.6_1": "avikkhepavasena chandassa samudayo samādhindriyassa samudayo hoti,",
  "ps1.4:13.6_2": "avikkhepavasena manasikārassa samudayo samādhindriyassa samudayo hoti,",
  "ps1.4:13.6_3": "samādhindriyassa vasena ekattupaṭṭhānaṁ samādhindriyassa samudayo hoti;",
  "ps1.4:13.7_0": "dassanatthāya āvajjanāya samudayo paññindriyassa samudayo hoti,",
  "ps1.4:13.7_1": "dassanavasena chandassa samudayo paññindriyassa samudayo hoti,",
  "ps1.4:13.7_2": "dassanavasena manasikārassa samudayo paññindriyassa samudayo hoti,",
  "ps1.4:13.7_3": "paññindriyassa vasena ekattupaṭṭhānaṁ paññindriyassa samudayo hoti.",
  "ps1.4:13.8_0": "Adhimokkhatthāya āvajjanāya samudayo saddhindriyassa samudayo hoti,",
  "ps1.4:13.8_1": "paggahatthāya āvajjanāya samudayo vīriyindriyassa samudayo hoti,",
  "ps1.4:13.8_2": "upaṭṭhānatthāya āvajjanāya samudayo satindriyassa samudayo hoti,",
  "ps1.4:13.8_3": "avikkhepatthāya āvajjanāya samudayo samādhindriyassa samudayo hoti,",
  "ps1.4:13.8_4": "dassanatthāya āvajjanāya samudayo paññindriyassa samudayo hoti.",
  "ps1.4:13.9_0": "Adhimokkhavasena chandassa samudayo saddhindriyassa samudayo hoti,",
  "ps1.4:13.9_1": "paggahavasena chandassa samudayo vīriyindriyassa samudayo hoti,",
  "ps1.4:13.9_2": "upaṭṭhānavasena chandassa samudayo satindriyassa samudayo hoti,",
  "ps1.4:13.9_3": "avikkhepavasena chandassa samudayo samādhindriyassa samudayo hoti,",
  "ps1.4:13.9_4": "dassanavasena chandassa samudayo paññindriyassa samudayo hoti.",
  "ps1.4:13.10_0": "Adhimokkhavasena manasikārassa samudayo saddhindriyassa samudayo hoti,",
  "ps1.4:13.10_1": "paggahavasena manasikārassa samudayo vīriyindriyassa samudayo hoti,",
  "ps1.4:13.10_2": "upaṭṭhānavasena manasikārassa samudayo satindriyassa samudayo hoti,",
  "ps1.4:13.10_3": "avikkhepavasena manasikārassa samudayo samādhindriyassa samudayo hoti,",
  "ps1.4:13.10_4": "dassanavasena manasikārassa samudayo paññindriyassa samudayo hoti.",
  "ps1.4:13.11_0": "Saddhindriyassa vasena ekattupaṭṭhānaṁ saddhindriyassa samudayo hoti vīriyindriyassa vasena ekattupaṭṭhānaṁ vīriyindriyassa samudayo hoti,",
  "ps1.4:13.11_1": "satindriyassa vasena ekattupaṭṭhānaṁ satindriyassa samudayo hoti,",
  "ps1.4:13.11_2": "samādhindriyassa vasena ekattupaṭṭhānaṁ samādhindriyassa samudayo hoti,",
  "ps1.4:13.11_3": "paññindriyassa vasena ekattupaṭṭhānaṁ paññindriyassa samudayo hoti.",
  "ps1.4:14.1_0": "Imehi cattārīsāya ākārehi pañcannaṁ indriyānaṁ samudayo hoti,",
  "ps1.4:14.1_1": "imehi cattārīsāya ākārehi pañcannaṁ indriyānaṁ samudayaṁ pajānāti.",
  "ps1.4:15.1_0": "Katamehi cattārīsāya ākārehi pañcannaṁ indriyānaṁ atthaṅgamo hoti;",
  "ps1.4:15.2_0": "katamehi cattārīsāya ākārehi pañcannaṁ indriyānaṁ atthaṅgamaṁ pajānāti?",
  "ps1.4:15.3_0": "Adhimokkhatthāya āvajjanāya atthaṅgamo saddhindriyassa atthaṅgamo hoti,",
  "ps1.4:15.3_1": "adhimokkhavasena chandassa atthaṅgamo saddhindriyassa atthaṅgamo hoti,",
  "ps1.4:15.3_2": "adhimokkhavasena manasikārassa atthaṅgamo saddhindriyassa atthaṅgamo hoti,",
  "ps1.4:15.3_3": "saddhindriyassa vasena ekattaanupaṭṭhānaṁ saddhindriyassa vasena atthaṅgamo hoti;",
  "ps1.4:15.4_0": "paggahatthāya āvajjanāya atthaṅgamo vīriyindriyassa atthaṅgamo hoti,",
  "ps1.4:15.4_1": "paggahavasena chandassa atthaṅgamo vīriyindriyassa atthaṅgamo hoti,",
  "ps1.4:15.4_2": "paggahavasena manasikārassa atthaṅgamo vīriyindriyassa atthaṅgamo hoti,",
  "ps1.4:15.4_3": "vīriyindriyassa vasena ekattaanupaṭṭhānaṁ vīriyindriyassa atthaṅgamo hoti;",
  "ps1.4:15.5_0": "upaṭṭhānatthāya āvajjanāya atthaṅgamo satindriyassa atthaṅgamo hoti,",
  "ps1.4:15.5_1": "upaṭṭhānavasena chandassa atthaṅgamo satindriyassa atthaṅgamo hoti,",
  "ps1.4:15.5_2": "upaṭṭhānavasena manasikārassa atthaṅgamo satindriyassa atthaṅgamo hoti,",
  "ps1.4:15.5_3": "satindriyassa vasena ekattaanupaṭṭhānaṁ satindriyassa atthaṅgamo hoti;",
  "ps1.4:15.6_0": "avikkhepatthāya āvajjanāya atthaṅgamo samādhindriyassa atthaṅgamo hoti,",
  "ps1.4:15.6_1": "avikkhepavasena chandassa atthaṅgamo samādhindriyassa atthaṅgamo hoti,",
  "ps1.4:15.6_2": "avikkhepavasena manasikārassa atthaṅgamo samādhindriyassa atthaṅgamo hoti,",
  "ps1.4:15.6_3": "samādhindriyassa vasena ekattaanupaṭṭhānaṁ samādhindriyassa atthaṅgamo hoti;",
  "ps1.4:15.7_0": "dassanatthāya āvajjanāya atthaṅgamo paññindriyassa atthaṅgamo hoti,",
  "ps1.4:15.7_1": "dassanavasena chandassa atthaṅgamo paññindriyassa atthaṅgamo hoti,",
  "ps1.4:15.7_2": "dassanavasena manasikārassa atthaṅgamo paññindriyassa atthaṅgamo hoti,",
  "ps1.4:15.7_3": "paññindriyassa vasena ekattaanupaṭṭhānaṁ paññindriyassa atthaṅgamo hoti.",
  "ps1.4:16.1_0": "Adhimokkhatthāya āvajjanāya atthaṅgamo saddhindriyassa atthaṅgamo hoti,",
  "ps1.4:16.1_1": "paggahatthāya āvajjanāya atthaṅgamo vīriyindriyassa atthaṅgamo hoti,",
  "ps1.4:16.1_2": "upaṭṭhānatthāya āvajjanāya atthaṅgamo satindriyassa atthaṅgamo hoti,",
  "ps1.4:16.1_3": "avikkhepatthāya āvajjanāya atthaṅgamo samādhindriyassa atthaṅgamo hoti,",
  "ps1.4:16.1_4": "dassanatthāya āvajjanāya atthaṅgamo paññindriyassa atthaṅgamo hoti.",
  "ps1.4:16.2_0": "Adhimokkhavasena chandassa atthaṅgamo saddhindriyassa atthaṅgamo hoti,",
  "ps1.4:16.2_1": "paggahavasena chandassa atthaṅgamo vīriyindriyassa atthaṅgamo hoti,",
  "ps1.4:16.2_2": "upaṭṭhānavasena chandassa atthaṅgamo satindriyassa atthaṅgamo hoti,",
  "ps1.4:16.2_3": "avikkhepavasena chandassa atthaṅgamo samādhindriyassa atthaṅgamo hoti,",
  "ps1.4:16.2_4": "dassanavasena chandassa atthaṅgamo paññindriyassa atthaṅgamo hoti.",
  "ps1.4:16.3_0": "Adhimokkhavasena manasikārassa atthaṅgamo saddhindriyassa atthaṅgamo hoti,",
  "ps1.4:16.3_1": "paggahavasena manasikārassa atthaṅgamo vīriyindriyassa atthaṅgamo hoti,",
  "ps1.4:16.3_2": "upaṭṭhānavasena manasikārassa atthaṅgamo satindriyassa atthaṅgamo hoti,",
  "ps1.4:16.3_3": "avikkhepavasena manasikārassa atthaṅgamo samādhindriyassa atthaṅgamo hoti,",
  "ps1.4:16.3_4": "dassanavasena manasikārassa atthaṅgamo paññindriyassa atthaṅgamo hoti.",
  "ps1.4:16.4_0": "Saddhindriyassa vasena ekattaanupaṭṭhānaṁ saddhindriyassa atthaṅgamo hoti,",
  "ps1.4:16.4_1": "vīriyindriyassa vasena ekattaanupaṭṭhānaṁ vīriyindriyassa atthaṅgamo hoti,",
  "ps1.4:16.4_2": "satindriyassa vasena ekattaanupaṭṭhānaṁ satindriyassa atthaṅgamo hoti,",
  "ps1.4:16.4_3": "samādhindriyassa vasena ekattaanupaṭṭhānaṁ samādhindriyassa atthaṅgamo hoti,",
  "ps1.4:16.4_4": "paññindriyassa vasena ekattaanupaṭṭhānaṁ paññindriyassa atthaṅgamo hoti.",
  "ps1.4:17.1_0": "Imehi cattārīsāya ākārehi pañcannaṁ indriyānaṁ atthaṅgamo hoti;",
  "ps1.4:17.2_0": "imehi cattārīsāya ākārehi pañcannaṁ indriyānaṁ atthaṅgamaṁ pajānāti.",
  "ps1.4:18.0_0": "1.4.2.1. Assādaniddesa",
  "ps1.4:18.1_0": "Katamehi pañcavīsatiyā ākārehi pañcannaṁ indriyānaṁ assādo hoti;",
  "ps1.4:18.2_0": "katamehi pañcavīsatiyā ākārehi pañcannaṁ indriyānaṁ assādaṁ pajānāti?",
  "ps1.4:18.3_0": "Assaddhiyassa anupaṭṭhānaṁ saddhindriyassa assādo hoti,",
  "ps1.4:18.3_1": "assaddhiyapariḷāhassa anupaṭṭhānaṁ saddhindriyassa assādo hoti,",
  "ps1.4:18.3_2": "adhimokkhacariyāya vesārajjaṁ saddhindriyassa assādo hoti,",
  "ps1.4:18.3_3": "santo ca vihārādhigamo saddhindriyassa assādo hoti,",
  "ps1.4:18.3_4": "yaṁ saddhindriyaṁ paṭicca uppajjati sukhaṁ somanassaṁ ayaṁ saddhindriyassa assādo.",
  "ps1.4:19.1_0": "Kosajjassa anupaṭṭhānaṁ vīriyindriyassa assādo hoti,",
  "ps1.4:19.1_1": "kosajjapariḷāhassa anupaṭṭhānaṁ vīriyindriyassa assādo hoti,",
  "ps1.4:19.1_2": "paggahacariyāya vesārajjaṁ vīriyindriyassa assādo hoti,",
  "ps1.4:19.1_3": "santo ca vihārādhigamo vīriyindriyassa assādo hoti,",
  "ps1.4:19.1_4": "yaṁ vīriyindriyaṁ paṭicca uppajjati sukhaṁ somanassaṁ ayaṁ vīriyindriyassa assādo.",
  "ps1.4:20.1_0": "Pamādassa anupaṭṭhānaṁ satindriyassa assādo hoti,",
  "ps1.4:20.1_1": "pamādapariḷāhassa anupaṭṭhānaṁ satindriyassa assādo hoti,",
  "ps1.4:20.1_2": "upaṭṭhānacariyāya vesārajjaṁ satindriyassa assādo hoti,",
  "ps1.4:20.1_3": "santo ca vihārādhigamo satindriyassa assādo hoti,",
  "ps1.4:20.1_4": "yaṁ satindriyaṁ paṭicca uppajjati sukhaṁ somanassaṁ ayaṁ satindriyassa assādo.",
  "ps1.4:21.1_0": "Uddhaccassa anupaṭṭhānaṁ samādhindriyassa assādo hoti,",
  "ps1.4:21.1_1": "uddhaccapariḷāhassa anupaṭṭhānaṁ samādhindriyassa assādo hoti,",
  "ps1.4:21.1_2": "avikkhepacariyāya vesārajjaṁ samādhindriyassa assādo hoti,",
  "ps1.4:21.1_3": "santo ca vihārādhigamo samādhindriyassa assādo hoti,",
  "ps1.4:21.1_4": "yaṁ samādhindriyaṁ paṭicca uppajjati sukhaṁ somanassaṁ ayaṁ samādhindriyassa assādo.",
  "ps1.4:22.1_0": "Avijjāya anupaṭṭhānaṁ paññindriyassa assādo hoti,",
  "ps1.4:22.1_1": "avijjāpariḷāhassa anupaṭṭhānaṁ paññindriyassa assādo hoti,",
  "ps1.4:22.1_2": "dassanacariyāya vesārajjaṁ paññindriyassa assādo hoti,",
  "ps1.4:22.1_3": "santo ca vihārādhigamo paññindriyassa assādo hoti,",
  "ps1.4:22.1_4": "yaṁ paññindriyaṁ paṭicca uppajjati sukhaṁ somanassaṁ ayaṁ paññindriyassa assādo.",
  "ps1.4:23.1_0": "Imehi pañcavīsatiyā ākārehi pañcannaṁ indriyānaṁ assādo hoti;",
  "ps1.4:23.2_0": "imehi pañcavīsatiyā ākārehi pañcannaṁ indriyānaṁ assādaṁ pajānāti.",
  "ps1.4:24.0_0": "1.4.2.2. Ādīnavaniddesa",
  "ps1.4:24.1_0": "Katamehi pañcavīsatiyā ākārehi pañcannaṁ indriyānaṁ ādīnavo hoti;",
  "ps1.4:24.2_0": "katamehi pañcavīsatiyā ākārehi pañcannaṁ indriyānaṁ ādīnavaṁ pajānāti?",
  "ps1.4:24.3_0": "Assaddhiyassa upaṭṭhānaṁ saddhindriyassa ādīnavo hoti,",
  "ps1.4:24.3_1": "assaddhiyapariḷāhassa upaṭṭhānaṁ saddhindriyassa ādīnavo hoti,",
  "ps1.4:24.3_2": "aniccaṭṭhena saddhindriyassa ādīnavo hoti,",
  "ps1.4:24.3_3": "dukkhaṭṭhena saddhindriyassa ādīnavo hoti,",
  "ps1.4:24.3_4": "anattaṭṭhena saddhindriyassa ādīnavo hoti.",
  "ps1.4:25.1_0": "Kosajjassa upaṭṭhānaṁ vīriyindriyassa ādīnavo hoti,",
  "ps1.4:25.1_1": "kosajjapariḷāhassa upaṭṭhānaṁ vīriyindriyassa ādīnavo hoti,",
  "ps1.4:25.1_2": "aniccaṭṭhena vīriyindriyassa ādīnavo hoti,",
  "ps1.4:25.1_3": "dukkhaṭṭhena …pe…",
  "ps1.4:25.2_0": "anattaṭṭhena vīriyindriyassa ādīnavo hoti.",
  "ps1.4:26.1_0": "Pamādassa upaṭṭhānaṁ satindriyassa ādīnavo hoti,",
  "ps1.4:26.1_1": "pamādapariḷāhassa upaṭṭhānaṁ satindriyassa ādīnavo hoti,",
  "ps1.4:26.1_2": "aniccaṭṭhena satindriyassa ādīnavo hoti,",
  "ps1.4:26.1_3": "dukkhaṭṭhena …pe…",
  "ps1.4:26.2_0": "anattaṭṭhena satindriyassa ādīnavo hoti.",
  "ps1.4:27.1_0": "Uddhaccassa upaṭṭhānaṁ samādhindriyassa ādīnavo hoti,",
  "ps1.4:27.1_1": "uddhaccapariḷāhassa upaṭṭhānaṁ samādhindriyassa ādīnavo hoti,",
  "ps1.4:27.1_2": "aniccaṭṭhena samādhindriyassa ādīnavo hoti,",
  "ps1.4:27.1_3": "dukkhaṭṭhena …pe…",
  "ps1.4:27.2_0": "anattaṭṭhena samādhindriyassa ādīnavo hoti.",
  "ps1.4:28.1_0": "Avijjāya upaṭṭhānaṁ paññindriyassa ādīnavo hoti,",
  "ps1.4:28.1_1": "avijjāpariḷāhassa upaṭṭhānaṁ paññindriyassa ādīnavo hoti,",
  "ps1.4:28.1_2": "aniccaṭṭhena paññindriyassa ādīnavo hoti,",
  "ps1.4:28.1_3": "dukkhaṭṭhena paññindriyassa ādīnavo hoti,",
  "ps1.4:28.1_4": "anattaṭṭhena paññindriyassa ādīnavo hoti.",
  "ps1.4:29.1_0": "Imehi pañcavīsatiyā ākārehi pañcannaṁ indriyānaṁ ādīnavo hoti;",
  "ps1.4:29.2_0": "imehi pañcavīsatiyā ākārehi pañcannaṁ indriyānaṁ ādīnavaṁ pajānāti.",
  "ps1.4:30.0_0": "1.4.2.3. Nissaraṇaniddesa",
  "ps1.4:30.1_0": "Katamehi asītisataṁ ākārehi pañcannaṁ indriyānaṁ nissaraṇaṁ hoti;",
  "ps1.4:30.2_0": "katamehi asītisataṁ ākārehi pañcannaṁ indriyānaṁ nissaraṇaṁ pajānāti?",
  "ps1.4:31.1_0": "Adhimokkhaṭṭhena saddhindriyaṁ assaddhiyā nissaṭaṁ hoti,",
  "ps1.4:31.1_1": "assaddhiyapariḷāhā nissaṭaṁ hoti,",
  "ps1.4:31.1_2": "tadanuvattakakilesehi ca khandhehi ca nissaṭaṁ hoti,",
  "ps1.4:31.1_3": "bahiddhā ca sabbanimittehi nissaṭaṁ hoti,",
  "ps1.4:31.1_4": "tato paṇītatarasaddhindriyassa paṭilābhā purimatarasaddhindriyā nissaṭaṁ hoti.",
  "ps1.4:32.1_0": "Paggahaṭṭhena vīriyindriyaṁ kosajjā nissaṭaṁ hoti,",
  "ps1.4:32.1_1": "kosajjapariḷāhā nissaṭaṁ hoti,",
  "ps1.4:32.1_2": "tadanuvattakakilesehi ca khandhehi ca nissaṭaṁ hoti,",
  "ps1.4:32.1_3": "bahiddhā ca sabbanimittehi nissaṭaṁ hoti,",
  "ps1.4:32.1_4": "tato paṇītataravīriyindriyassa paṭilābhā purimataravīriyindriyā nissaṭaṁ hoti.",
  "ps1.4:33.1_0": "Upaṭṭhānaṭṭhena satindriyaṁ pamādā nissaṭaṁ hoti,",
  "ps1.4:33.1_1": "pamādapariḷāhā nissaṭaṁ hoti,",
  "ps1.4:33.1_2": "tadanuvattakakilesehi ca khandhehi ca nissaṭaṁ hoti,",
  "ps1.4:33.1_3": "bahiddhā ca sabbanimittehi nissaṭaṁ hoti,",
  "ps1.4:33.1_4": "tato paṇītatarasatindriyassa paṭilābhā purimatarasatindriyā nissaṭaṁ hoti.",
  "ps1.4:34.1_0": "Avikkhepaṭṭhena samādhindriyaṁ uddhaccā nissaṭaṁ hoti,",
  "ps1.4:34.1_1": "uddhaccapariḷāhā nissaṭaṁ hoti,",
  "ps1.4:34.1_2": "tadanuvattakakilesehi ca khandhehi ca nissaṭaṁ hoti,",
  "ps1.4:34.1_3": "bahiddhā ca sabbanimittehi nissaṭaṁ hoti,",
  "ps1.4:34.1_4": "tato paṇītatarasamādhindriyassa paṭilābhā purimatarasamādhindriyā nissaṭaṁ hoti.",
  "ps1.4:35.1_0": "Dassanaṭṭhena paññindriyaṁ avijjāya nissaṭaṁ hoti,",
  "ps1.4:35.1_1": "avijjāpariḷāhā nissaṭaṁ hoti,",
  "ps1.4:35.1_2": "tadanuvattakakilesehi ca khandhehi ca nissaṭaṁ hoti,",
  "ps1.4:35.1_3": "bahiddhā ca sabbanimittehi nissaṭaṁ hoti,",
  "ps1.4:35.1_4": "tato paṇītatarapaññindriyassa paṭilābhā purimatarapaññindriyā nissaṭaṁ hoti.",
  "ps1.4:36.1_0": "Pubbabhāge pañcahi indriyehi paṭhamajjhānavasena pañcindriyāni nissaṭāni honti,",
  "ps1.4:36.1_1": "paṭhame jhāne pañcahindriyehi dutiyajjhānavasena pañcindriyāni nissaṭāni honti,",
  "ps1.4:36.1_2": "dutiye jhāne pañcahindriyehi tatiyajjhānavasena pañcindriyāni nissaṭāni honti,",
  "ps1.4:36.1_3": "tatiye jhāne pañcahindriyehi catutthajjhānavasena pañcindriyāni nissaṭāni honti,",
  "ps1.4:36.1_4": "catutthe jhāne pañcahindriyehi ākāsānañcāyatanasamāpattivasena pañcindriyāni nissaṭāni honti,",
  "ps1.4:36.1_5": "ākāsānañcāyatanasamāpattiyā pañcahindriyehi viññāṇañcāyatanasamāpattivasena pañcindriyāni nissaṭāni honti,",
  "ps1.4:36.1_6": "viññāṇañcāyatanasamāpattiyā pañcahindriyehi ākiñcaññāyatanasamāpattivasena pañcindriyāni nissaṭāni honti,",
  "ps1.4:36.1_7": "ākiñcaññāyatanasamāpattiyā pañcahindriyehi nevasaññānāsaññāyatanasamāpattivasena pañcindriyāni nissaṭāni honti.",
  "ps1.4:37.1_0": "Nevasaññānāsaññāyatanasamāpattiyā pañcahindriyehi aniccānupassanāvasena pañcindriyāni nissaṭāni honti,",
  "ps1.4:37.1_1": "aniccānupassanāya pañcahindriyehi dukkhānupassanāvasena pañcindriyāni nissaṭāni honti,",
  "ps1.4:37.1_2": "dukkhānupassanāya pañcahindriyehi anattānupassanāvasena pañcindriyāni nissaṭāni honti,",
  "ps1.4:37.1_3": "anattānupassanāya pañcahindriyehi nibbidānupassanāvasena pañcindriyāni nissaṭāni honti,",
  "ps1.4:37.1_4": "nibbidānupassanāya pañcahindriyehi virāgānupassanāvasena pañcindriyāni nissaṭāni honti,",
  "ps1.4:37.1_5": "virāgānupassanāya pañcahindriyehi nirodhānupassanāvasena pañcindriyāni nissaṭāni honti,",
  "ps1.4:37.1_6": "nirodhānupassanāya pañcahindriyehi paṭinissaggānupassanāvasena pañcindriyāni nissaṭāni honti,",
  "ps1.4:37.1_7": "paṭinissaggānupassanāya pañcahindriyehi khayānupassanāvasena pañcindriyāni nissaṭāni honti,",
  "ps1.4:37.1_8": "khayānupassanāya pañcahindriyehi vayānupassanāvasena pañcindriyāni nissaṭāni honti,",
  "ps1.4:37.1_9": "vayānupassanāya pañcahindriyehi vipariṇāmānupassanāvasena pañcindriyāni nissaṭāni honti,",
  "ps1.4:37.1_10": "vipariṇāmānupassanāya pañcahindriyehi animittānupassanāvasena pañcindriyāni nissaṭāni honti,",
  "ps1.4:37.1_11": "animittānupassanāya pañcahindriyehi appaṇihitānupassanāvasena pañcindriyāni nissaṭāni honti,",
  "ps1.4:37.1_12": "appaṇihitānupassanāya pañcahindriyehi suññatānupassanāvasena pañcindriyāni nissaṭāni honti suññatānupassanāya",
  "ps1.4:37.1_13": "pañcahindriyehi adhipaññādhammavipassanāvasena pañcindriyāni nissaṭāni honti.",
  "ps1.4:37.2_0": "Adhipaññādhammavipassanāya pañcahindriyehi yathābhūtañāṇadassanavasena pañcindriyāni nissaṭāni honti,",
  "ps1.4:37.2_1": "yathābhūtañāṇadassane pañcahindriyehi ādīnavānupassanāvasena pañcindriyāni nissaṭāni honti,",
  "ps1.4:37.2_2": "ādīnavānupassanāya pañcahindriyehi paṭisaṅkhānupassanāvasena pañcindriyāni nissaṭāni honti,",
  "ps1.4:37.2_3": "paṭisaṅkhānupassanāya pañcahindriyehi vivaṭṭanānupassanāvasena pañcindriyāni nissaṭāni honti.",
  "ps1.4:38.1_0": "Vivaṭṭanānupassanāya pañcahindriyehi sotāpattimaggavasena pañcindriyāni nissaṭāni honti,",
  "ps1.4:38.1_1": "sotāpattimagge pañcahindriyehi sotāpattiphalasamāpattivasena pañcindriyāni nissaṭāni honti,",
  "ps1.4:38.1_2": "sotāpattiphalasamāpattiyā pañcahindriyehi sakadāgāmimaggavasena pañcindriyāni nissaṭāni honti,",
  "ps1.4:38.1_3": "sakadāgāmimagge pañcahindriyehi sakadāgāmiphalasamāpattivasena pañcindriyāni nissaṭāni honti,",
  "ps1.4:38.1_4": "sakadāgāmiphalasamāpattiyā pañcahindriyehi anāgāmimaggavasena pañcindriyāni nissaṭāni honti,",
  "ps1.4:38.1_5": "anāgāmimagge pañcahindriyehi anāgāmiphalasamāpattivasena pañcindriyāni nissaṭāni honti,",
  "ps1.4:38.1_6": "anāgāmiphalasamāpattiyā pañcahindriyehi arahattamaggavasena pañcindriyāni nissaṭāni honti,",
  "ps1.4:38.1_7": "arahattamagge pañcahindriyehi arahattaphalasamāpattivasena pañcindriyāni nissaṭāni honti.",
  "ps1.4:39.1_0": "Nekkhamme pañcindriyāni kāmacchandato nissaṭāni honti,",
  "ps1.4:39.1_1": "abyāpāde pañcindriyāni byāpādato nissaṭāni honti,",
  "ps1.4:39.1_2": "ālokasaññāya pañcindriyāni thinamiddhato nissaṭāni honti,",
  "ps1.4:39.1_3": "avikkhepe pañcindriyāni uddhaccato nissaṭāni honti,",
  "ps1.4:39.1_4": "dhammavavatthāne pañcindriyāni vicikicchāya nissaṭāni honti,",
  "ps1.4:39.1_5": "ñāṇe pañcindriyāni avijjāya nissaṭāni honti,",
  "ps1.4:39.1_6": "pāmojje pañcindriyāni aratiyā nissaṭāni honti.",
  "ps1.4:40.1_0": "Paṭhame jhāne pañcindriyāni nīvaraṇehi nissaṭāni honti,",
  "ps1.4:40.1_1": "dutiye jhāne pañcindriyāni vitakkavicārehi nissaṭāni honti,",
  "ps1.4:40.1_2": "tatiye jhāne pañcindriyāni pītiyā nissaṭāni honti,",
  "ps1.4:40.1_3": "catutthe jhāne pañcindriyāni sukhadukkhehi nissaṭāni honti,",
  "ps1.4:40.1_4": "ākāsānañcāyatanasamāpattiyā pañcindriyāni rūpasaññāya paṭighasaññāya nānattasaññāya nissaṭāni honti,",
  "ps1.4:40.1_5": "viññāṇañcāyatanasamāpattiyā pañcindriyāni ākāsānañcāyatanasaññāya nissaṭāni honti,",
  "ps1.4:40.1_6": "ākiñcaññāyatanasamāpattiyā pañcindriyāni viññāṇañcāyatanasaññāya nissaṭāni honti,",
  "ps1.4:40.1_7": "nevasaññānāsaññāyatanasamāpattiyā pañcindriyāni ākiñcaññāyatanasaññāya nissaṭāni honti.",
  "ps1.4:41.1_0": "Aniccānupassanāya pañcindriyāni niccasaññāya nissaṭāni honti,",
  "ps1.4:41.1_1": "dukkhānupassanāya pañcindriyāni sukhasaññāya nissaṭāni honti,",
  "ps1.4:41.1_2": "anattānupassanāya pañcindriyāni attasaññāya nissaṭāni honti,",
  "ps1.4:41.1_3": "nibbidānupassanāya pañcindriyāni nandiyā nissaṭāni honti,",
  "ps1.4:41.1_4": "virāgānupassanāya pañcindriyāni rāgato nissaṭāni honti,",
  "ps1.4:41.1_5": "nirodhānupassanāya pañcindriyāni samudayato nissaṭāni honti,",
  "ps1.4:41.1_6": "paṭinissaggānupassanāya pañcindriyāni ādānato nissaṭāni honti,",
  "ps1.4:41.1_7": "khayānupassanāya pañcindriyāni ghanasaññāya nissaṭāni honti,",
  "ps1.4:41.1_8": "vayānupassanāya pañcindriyāni āyūhanato nissaṭāni honti,",
  "ps1.4:41.1_9": "vipariṇāmānupassanāya pañcindriyāni dhuvasaññāya nissaṭāni honti,",
  "ps1.4:41.1_10": "animittānupassanāya pañcindriyāni nimittato nissaṭāni honti,",
  "ps1.4:41.1_11": "appaṇihitānupassanāya pañcindriyāni paṇidhiyā nissaṭāni honti,",
  "ps1.4:41.1_12": "suññatānupassanāya pañcindriyāni abhinivesato nissaṭāni honti.",
  "ps1.4:41.2_0": "Adhipaññādhammavipassanāya pañcindriyāni sārādānābhinivesato nissaṭāni honti,",
  "ps1.4:41.2_1": "yathābhūtañāṇadassane pañcindriyāni sammohābhinivesato nissaṭāni honti,",
  "ps1.4:41.2_2": "ādīnavānupassanāya pañcindriyāni ālayābhinivesato nissaṭāni honti,",
  "ps1.4:41.2_3": "paṭisaṅkhānupassanāya pañcindriyāni appaṭisaṅkhāya nissaṭāni honti,",
  "ps1.4:41.2_4": "vivaṭṭanānupassanāya pañcindriyāni saññogābhinivesato nissaṭāni honti.",
  "ps1.4:42.1_0": "Sotāpattimagge pañcindriyāni diṭṭhekaṭṭhehi kilesehi nissaṭāni honti,",
  "ps1.4:42.1_1": "sakadāgāmimagge pañcindriyāni oḷārikehi kilesehi nissaṭāni honti,",
  "ps1.4:42.1_2": "anāgāmimagge pañcindriyāni anusahagatehi kilesehi nissaṭāni honti,",
  "ps1.4:42.1_3": "arahattamagge pañcindriyāni sabbakilesehi nissaṭāni honti,",
  "ps1.4:42.1_4": "sabbesaññeva khīṇāsavānaṁ tattha tattha pañcindriyāni nissaṭāni ceva honti sunissaṭāni ca paṭippassaddhāni ca suppaṭippassaddhāni ca.",
  "ps1.4:43.1_0": "Imehi asītisataṁ ākārehi pañcannaṁ indriyānaṁ nissaraṇaṁ hoti;",
  "ps1.4:43.2_0": "imehi asītisataṁ ākārehi pañcannaṁ indriyānaṁ nissaraṇaṁ pajānāti.",
  "ps1.4:43.3_0": "Suttantaniddeso dutiyo.",
  "ps1.4:43.4_0": "Paṭhamabhāṇavāro.",
  "ps1.4:44.0_0": "1.4.3. Tatiyasuttantaniddesa",
  "ps1.4:44.1_0": "Sāvatthinidānaṁ.",
  "ps1.4:44.2_0": "“Pañcimāni, bhikkhave, indriyāni.",
  "ps1.4:44.3_0": "Katamāni pañca?",
  "ps1.4:44.4_0": "Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.",
  "ps1.4:44.5_0": "Kattha ca, bhikkhave, saddhindriyaṁ daṭṭhabbaṁ?",
  "ps1.4:44.6_0": "Catūsu sotāpattiyaṅgesu—",
  "ps1.4:44.7_0": "ettha saddhindriyaṁ daṭṭhabbaṁ.",
  "ps1.4:44.8_0": "Kattha ca, bhikkhave, vīriyindriyaṁ daṭṭhabbaṁ?",
  "ps1.4:44.9_0": "Catūsu sammappadhānesu—",
  "ps1.4:44.10_0": "ettha vīriyindriyaṁ daṭṭhabbaṁ.",
  "ps1.4:44.11_0": "Kattha ca, bhikkhave, satindriyaṁ daṭṭhabbaṁ?",
  "ps1.4:44.12_0": "Catūsu satipaṭṭhānesu—",
  "ps1.4:44.13_0": "ettha satindriyaṁ daṭṭhabbaṁ.",
  "ps1.4:44.14_0": "Kattha ca, bhikkhave, samādhindriyaṁ daṭṭhabbaṁ?",
  "ps1.4:44.15_0": "Catūsu jhānesu—",
  "ps1.4:44.16_0": "ettha samādhindriyaṁ daṭṭhabbaṁ.",
  "ps1.4:44.17_0": "Kattha ca, bhikkhave, paññindriyaṁ daṭṭhabbaṁ?",
  "ps1.4:44.18_0": "Catūsu ariyasaccesu—",
  "ps1.4:44.19_0": "ettha paññindriyaṁ daṭṭhabbaṁ”.",
  "ps1.4:45.1_0": "Catūsu sotāpattiyaṅgesu saddhindriyassa vasena katihākārehi pañcindriyāni daṭṭhabbāni?",
  "ps1.4:45.2_0": "Catūsu sammappadhānesu vīriyindriyassa vasena katihākārehi pañcindriyāni daṭṭhabbāni?",
  "ps1.4:45.3_0": "Catūsu satipaṭṭhānesu satindriyassa vasena katihākārehi pañcindriyāni daṭṭhabbāni?",
  "ps1.4:45.4_0": "Catūsu jhānesu samādhindriyassa vasena katihākārehi pañcindriyāni daṭṭhabbāni?",
  "ps1.4:45.5_0": "Catūsu ariyasaccesu paññindriyassa vasena katihākārehi pañcindriyāni daṭṭhabbāni?",
  "ps1.4:46.1_0": "Catūsu sotāpattiyaṅgesu saddhindriyassa vasena vīsatiyā ākārehi pañcindriyāni daṭṭhabbāni.",
  "ps1.4:46.2_0": "Catūsu sammappadhānesu vīriyindriyassa vasena vīsatiyā ākārehi pañcindriyāni daṭṭhabbāni.",
  "ps1.4:46.3_0": "Catūsu satipaṭṭhānesu satindriyassa vasena vīsatiyā ākārehi pañcindriyāni daṭṭhabbāni.",
  "ps1.4:46.4_0": "Catūsu jhānesu samādhindriyassa vasena vīsatiyā ākārehi pañcindriyāni daṭṭhabbāni.",
  "ps1.4:46.5_0": "Catūsu ariyasaccesu paññindriyassa vasena vīsatiyā ākārehi pañcindriyāni daṭṭhabbāni.",
  "ps1.4:47.0_0": "1.4.3.1. Pabhedagaṇananiddesa",
  "ps1.4:47.1_0": "Catūsu sotāpattiyaṅgesu saddhindriyassa vasena katamehi vīsatiyā ākārehi pañcindriyāni daṭṭhabbāni?",
  "ps1.4:47.2_0": "Sappurisasaṁseve sotāpattiyaṅge adhimokkhādhipateyyaṭṭhena saddhindriyaṁ daṭṭhabbaṁ,",
  "ps1.4:47.2_1": "saddhindriyassa vasena paggahaṭṭhena vīriyindriyaṁ daṭṭhabbaṁ,",
  "ps1.4:47.2_2": "upaṭṭhānaṭṭhena satindriyaṁ daṭṭhabbaṁ,",
  "ps1.4:47.2_3": "avikkhepaṭṭhena samādhindriyaṁ daṭṭhabbaṁ,",
  "ps1.4:47.2_4": "dassanaṭṭhena paññindriyaṁ daṭṭhabbaṁ;",
  "ps1.4:47.3_0": "saddhammasavane sotāpattiyaṅge …",
  "ps1.4:47.4_0": "yonisomanasikāre sotāpattiyaṅge …",
  "ps1.4:47.5_0": "dhammānudhammapaṭipattiyā sotāpattiyaṅge adhimokkhādhipateyyaṭṭhena saddhindriyaṁ daṭṭhabbaṁ,",
  "ps1.4:47.5_1": "saddhindriyassa vasena paggahaṭṭhena vīriyindriyaṁ daṭṭhabbaṁ,",
  "ps1.4:47.5_2": "upaṭṭhānaṭṭhena satindriyaṁ daṭṭhabbaṁ,",
  "ps1.4:47.5_3": "avikkhepaṭṭhena samādhindriyaṁ daṭṭhabbaṁ,",
  "ps1.4:47.5_4": "dassanaṭṭhena paññindriyaṁ daṭṭhabbaṁ.",
  "ps1.4:47.6_0": "Catūsu sotāpattiyaṅgesu saddhindriyassa vasena imehi vīsatiyā ākārehi pañcindriyāni daṭṭhabbāni.",
  "ps1.4:48.1_0": "Catūsu sammappadhānesu vīriyindriyassa vasena katamehi vīsatiyā ākārehi pañcindriyāni daṭṭhabbāni?",
  "ps1.4:48.2_0": "Anuppannānaṁ pāpakānaṁ akusalānaṁ dhammānaṁ anuppādāya sammappadhāne paggahādhipateyyaṭṭhena vīriyindriyaṁ daṭṭhabbaṁ,",
  "ps1.4:48.2_1": "vīriyindriyassa vasena upaṭṭhānaṭṭhena satindriyaṁ daṭṭhabbaṁ,",
  "ps1.4:48.2_2": "avikkhepaṭṭhena samādhindriyaṁ daṭṭhabbaṁ,",
  "ps1.4:48.2_3": "dassanaṭṭhena paññindriyaṁ daṭṭhabbaṁ,",
  "ps1.4:48.2_4": "adhimokkhaṭṭhena saddhindriyaṁ daṭṭhabbaṁ.",
  "ps1.4:48.3_0": "Uppannānaṁ pāpakānaṁ akusalānaṁ dhammānaṁ pahānāya sammappadhāne …pe…",
  "ps1.4:48.4_0": "anuppannānaṁ kusalānaṁ dhammānaṁ uppādāya sammappadhāne …pe…",
  "ps1.4:48.5_0": "uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā sammappadhāne",
  "ps1.4:48.5_1": "paggahādhipateyyaṭṭhena vīriyindriyaṁ daṭṭhabbaṁ,",
  "ps1.4:48.5_2": "vīriyindriyassa vasena upaṭṭhānaṭṭhena satindriyaṁ daṭṭhabbaṁ,",
  "ps1.4:48.5_3": "avikkhepaṭṭhena samādhindriyaṁ daṭṭhabbaṁ,",
  "ps1.4:48.5_4": "dassanaṭṭhena paññindriyaṁ daṭṭhabbaṁ,",
  "ps1.4:48.5_5": "adhimokkhaṭṭhena saddhindriyaṁ daṭṭhabbaṁ.",
  "ps1.4:48.6_0": "Catūsu sammappadhānesu vīriyindriyassa vasena imehi vīsatiyā ākārehi pañcindriyāni daṭṭhabbāni.",
  "ps1.4:49.1_0": "Catūsu satipaṭṭhānesu satindriyassa vasena katamehi vīsatiyā ākārehi pañcindriyāni daṭṭhabbāni?",
  "ps1.4:49.2_0": "Kāye kāyānupassanāsatipaṭṭhāne upaṭṭhānādhipateyyaṭṭhena satindriyaṁ daṭṭhabbaṁ,",
  "ps1.4:49.2_1": "satindriyassa vasena avikkhepaṭṭhena samādhindriyaṁ daṭṭhabbaṁ,",
  "ps1.4:49.2_2": "dassanaṭṭhena paññindriyaṁ daṭṭhabbaṁ,",
  "ps1.4:49.2_3": "adhimokkhaṭṭhena saddhindriyaṁ daṭṭhabbaṁ,",
  "ps1.4:49.2_4": "paggahaṭṭhena vīriyindriyaṁ daṭṭhabbaṁ.",
  "ps1.4:49.3_0": "Vedanāsu vedanānupassanāsatipaṭṭhāne …pe…",
  "ps1.4:49.4_0": "citte cittānupassanāsatipaṭṭhāne …",
  "ps1.4:49.5_0": "dhammesu dhammānupassanāsatipaṭṭhāne upaṭṭhānādhipateyyaṭṭhena satindriyaṁ daṭṭhabbaṁ,",
  "ps1.4:49.5_1": "satindriyassa vasena avikkhepaṭṭhena samādhindriyaṁ daṭṭhabbaṁ,",
  "ps1.4:49.5_2": "dassanaṭṭhena paññindriyaṁ daṭṭhabbaṁ,",
  "ps1.4:49.5_3": "adhimokkhaṭṭhena saddhindriyaṁ daṭṭhabbaṁ,",
  "ps1.4:49.5_4": "paggahaṭṭhena vīriyindriyaṁ daṭṭhabbaṁ.",
  "ps1.4:49.6_0": "Catūsu satipaṭṭhānesu satindriyassa vasena imehi vīsatiyā ākārehi pañcindriyāni daṭṭhabbāni.",
  "ps1.4:50.1_0": "Catūsu jhānesu samādhindriyassa vasena katamehi vīsatiyā ākārehi pañcindriyāni daṭṭhabbāni?",
  "ps1.4:50.2_0": "Paṭhame jhāne avikkhepādhipateyyaṭṭhena samādhindriyaṁ daṭṭhabbaṁ,",
  "ps1.4:50.2_1": "samādhindriyassa vasena dassanaṭṭhena paññindriyaṁ daṭṭhabbaṁ,",
  "ps1.4:50.2_2": "adhimokkhaṭṭhena saddhindriyaṁ daṭṭhabbaṁ,",
  "ps1.4:50.2_3": "paggahaṭṭhena vīriyindriyaṁ daṭṭhabbaṁ,",
  "ps1.4:50.2_4": "upaṭṭhānaṭṭhena satindriyaṁ daṭṭhabbaṁ.",
  "ps1.4:50.3_0": "Dutiye jhāne …pe…",
  "ps1.4:50.4_0": "tatiye jhāne …",
  "ps1.4:50.5_0": "catutthe jhāne avikkhepādhipateyyaṭṭhena samādhindriyaṁ daṭṭhabbaṁ,",
  "ps1.4:50.5_1": "samādhindriyassa vasena dassanaṭṭhena paññindriyaṁ daṭṭhabbaṁ,",
  "ps1.4:50.5_2": "adhimokkhaṭṭhena saddhindriyaṁ daṭṭhabbaṁ,",
  "ps1.4:50.5_3": "paggahaṭṭhena vīriyindriyaṁ daṭṭhabbaṁ,",
  "ps1.4:50.5_4": "upaṭṭhānaṭṭhena satindriyaṁ daṭṭhabbaṁ.",
  "ps1.4:50.6_0": "Catūsu jhānesu samādhindriyassa vasena imehi vīsatiyā ākārehi pañcindriyāni daṭṭhabbāni.",
  "ps1.4:51.1_0": "Catūsu ariyasaccesu paññindriyassa vasena katamehi vīsatiyā ākārehi pañcindriyāni daṭṭhabbāni?",
  "ps1.4:51.2_0": "Dukkhe ariyasacce dassanādhipateyyaṭṭhena paññindriyaṁ daṭṭhabbaṁ,",
  "ps1.4:51.2_1": "paññindriyassa vasena adhimokkhaṭṭhena saddhindriyaṁ daṭṭhabbaṁ,",
  "ps1.4:51.2_2": "paggahaṭṭhena vīriyindriyaṁ daṭṭhabbaṁ,",
  "ps1.4:51.2_3": "upaṭṭhānaṭṭhena satindriyaṁ daṭṭhabbaṁ,",
  "ps1.4:51.2_4": "avikkhepaṭṭhena samādhindriyaṁ daṭṭhabbaṁ.",
  "ps1.4:51.3_0": "Dukkhasamudaye ariyasacce …pe…",
  "ps1.4:51.4_0": "dukkhanirodhe ariyasacce …",
  "ps1.4:51.5_0": "dukkhanirodhagāminiyā paṭipadāya ariyasacce dassanādhipateyyaṭṭhena paññindriyaṁ daṭṭhabbaṁ,",
  "ps1.4:51.5_1": "paññindriyassa vasena adhimokkhaṭṭhena saddhindriyaṁ daṭṭhabbaṁ,",
  "ps1.4:51.5_2": "paggahaṭṭhena vīriyindriyaṁ daṭṭhabbaṁ,",
  "ps1.4:51.5_3": "upaṭṭhānaṭṭhena satindriyaṁ daṭṭhabbaṁ,",
  "ps1.4:51.5_4": "avikkhepaṭṭhena samādhindriyaṁ daṭṭhabbaṁ.",
  "ps1.4:51.6_0": "Catūsu ariyasaccesu paññindriyassa vasena imehi vīsatiyā ākārehi pañcindriyāni daṭṭhabbāni.",
  "ps1.4:52.0_0": "1.4.3.2. Cariyavāra",
  "ps1.4:52.1_0": "Catūsu sotāpattiyaṅgesu saddhindriyassa vasena katihākārehi pañcannaṁ indriyānaṁ cariyā daṭṭhabbā?",
  "ps1.4:53.1_0": "Catūsu sammappadhānesu …pe…",
  "ps1.4:53.2_0": "catūsu satipaṭṭhānesu …",
  "ps1.4:53.3_0": "catūsu jhānesu …",
  "ps1.4:53.4_0": "catūsu ariyasaccesu paññindriyassa vasena katihākārehi pañcannaṁ indriyānaṁ cariyā daṭṭhabbā?",
  "ps1.4:53.5_0": "Catūsu sotāpattiyaṅgesu saddhindriyassa vasena vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:53.6_0": "Catūsu sammappadhānesu …pe…",
  "ps1.4:53.7_0": "catūsu satipaṭṭhānesu …",
  "ps1.4:53.8_0": "catūsu jhānesu …",
  "ps1.4:53.9_0": "catūsu ariyasaccesu paññindriyassa vasena vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:54.1_0": "Catūsu sotāpattiyaṅgesu saddhindriyassa vasena katamehi vīsatiyā ākārehi pañcannaṁ indriyānaṁ cariyā daṭṭhabbā?",
  "ps1.4:54.2_0": "Sappurisasaṁseve sotāpattiyaṅge adhimokkhādhipateyyaṭṭhena saddhindriyassa cariyā daṭṭhabbā,",
  "ps1.4:54.2_1": "saddhindriyassa vasena paggahaṭṭhena vīriyindriyassa cariyā daṭṭhabbā,",
  "ps1.4:54.2_2": "upaṭṭhānaṭṭhena satindriyassa cariyā daṭṭhabbā,",
  "ps1.4:54.2_3": "avikkhepaṭṭhena samādhindriyassa cariyā daṭṭhabbā,",
  "ps1.4:54.2_4": "dassanaṭṭhena paññindriyassa cariyā daṭṭhabbā.",
  "ps1.4:54.3_0": "Saddhammasavane sotāpattiyaṅge …pe…",
  "ps1.4:54.4_0": "yoniso manasikāre sotāpattiyaṅge …",
  "ps1.4:54.5_0": "dhammānudhammapaṭipattiyā sotāpattiyaṅge adhimokkhādhipateyyaṭṭhena saddhindriyassa cariyā daṭṭhabbā,",
  "ps1.4:54.5_1": "saddhindriyassa vasena paggahaṭṭhena vīriyindriyassa cariyā daṭṭhabbā,",
  "ps1.4:54.5_2": "upaṭṭhānaṭṭhena satindriyassa cariyā daṭṭhabbā,",
  "ps1.4:54.5_3": "avikkhepaṭṭhena samādhindriyassa cariyā daṭṭhabbā,",
  "ps1.4:54.5_4": "dassanaṭṭhena paññindriyassa cariyā daṭṭhabbā.",
  "ps1.4:54.6_0": "Catūsu sotāpattiyaṅgesu saddhindriyassa vasena imehi vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:55.1_0": "Catūsu sammappadhānesu vīriyindriyassa vasena katamehi vīsatiyā ākārehi pañcannaṁ indriyānaṁ cariyā daṭṭhabbā?",
  "ps1.4:55.2_0": "Anuppannānaṁ pāpakānaṁ akusalānaṁ dhammānaṁ anuppādāya sammappadhāne paggahādhipateyyaṭṭhena vīriyindriyassa cariyā daṭṭhabbā,",
  "ps1.4:55.2_1": "vīriyindriyassa vasena upaṭṭhānaṭṭhena satindriyassa cariyā daṭṭhabbā,",
  "ps1.4:55.2_2": "avikkhepaṭṭhena samādhindriyassa cariyā daṭṭhabbā,",
  "ps1.4:55.2_3": "dassanaṭṭhena paññindriyassa cariyā daṭṭhabbā,",
  "ps1.4:55.2_4": "adhimokkhaṭṭhena saddhindriyassa cariyā daṭṭhabbā.",
  "ps1.4:55.3_0": "Uppannānaṁ pāpakānaṁ akusalānaṁ dhammānaṁ pahānāya sammappadhāne …pe…",
  "ps1.4:55.4_0": "anuppannānaṁ kusalānaṁ dhammānaṁ uppādāya sammappadhāne …pe…",
  "ps1.4:55.5_0": "uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā sammappadhāne",
  "ps1.4:55.5_1": "paggahādhipateyyaṭṭhena vīriyindriyassa cariyā daṭṭhabbā …pe…",
  "ps1.4:55.6_0": "catūsu sammappadhānesu vīriyindriyassa vasena imehi vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:56.1_0": "Catūsu satipaṭṭhānesu satindriyassa vasena katamehi vīsatiyā ākārehi pañcannaṁ indriyānaṁ cariyā daṭṭhabbā?",
  "ps1.4:56.2_0": "Kāye kāyānupassanāsatipaṭṭhāne upaṭṭhānādhipateyyaṭṭhena satindriyassa cariyā daṭṭhabbā,",
  "ps1.4:56.2_1": "satindriyassa vasena avikkhepaṭṭhena samādhindriyassa cariyā daṭṭhabbā,",
  "ps1.4:56.2_2": "dassanaṭṭhena paññindriyassa cariyā daṭṭhabbā,",
  "ps1.4:56.2_3": "adhimokkhaṭṭhena saddhindriyassa cariyā daṭṭhabbā,",
  "ps1.4:56.2_4": "paggahaṭṭhena vīriyindriyassa cariyā daṭṭhabbā.",
  "ps1.4:56.3_0": "Vedanāsu vedanānupassanāsatipaṭṭhāne …pe…",
  "ps1.4:56.4_0": "citte cittānupassanāsatipaṭṭhāne …pe…",
  "ps1.4:56.5_0": "dhammesu dhammānupassanāsatipaṭṭhāne upaṭṭhānādhipateyyaṭṭhena satindriyassa cariyā daṭṭhabbā …pe…",
  "ps1.4:56.6_0": "catūsu satipaṭṭhānesu satindriyassa vasena imehi vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:57.1_0": "Catūsu jhānesu samādhindriyassa vasena katamehi vīsatiyā ākārehi pañcannaṁ indriyānaṁ cariyā daṭṭhabbā?",
  "ps1.4:57.2_0": "Paṭhame jhāne avikkhepādhipateyyaṭṭhena samādhindriyassa cariyā daṭṭhabbā,",
  "ps1.4:57.2_1": "samādhindriyassa vasena dassanaṭṭhena paññindriyassa cariyā daṭṭhabbā,",
  "ps1.4:57.2_2": "adhimokkhaṭṭhena saddhindriyassa cariyā daṭṭhabbā,",
  "ps1.4:57.2_3": "paggahaṭṭhena vīriyindriyassa cariyā daṭṭhabbā,",
  "ps1.4:57.2_4": "upaṭṭhānaṭṭhena satindriyassa cariyā daṭṭhabbā.",
  "ps1.4:57.3_0": "Dutiye jhāne …pe…",
  "ps1.4:57.4_0": "tatiye jhāne …pe…",
  "ps1.4:57.5_0": "catutthe jhāne avikkhepādhipateyyaṭṭhena samādhindriyassa cariyā daṭṭhabbā …pe…",
  "ps1.4:57.6_0": "catūsu jhānesu samādhindriyassa vasena imehi vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:58.1_0": "Catūsu ariyasaccesu paññindriyassa vasena katamehi vīsatiyā ākārehi pañcannaṁ indriyānaṁ cariyā daṭṭhabbā?",
  "ps1.4:58.2_0": "Dukkhe ariyasacce dassanādhipateyyaṭṭhena paññindriyassa cariyā daṭṭhabbā,",
  "ps1.4:58.2_1": "paññindriyassa vasena adhimokkhaṭṭhena saddhindriyassa cariyā daṭṭhabbā,",
  "ps1.4:58.2_2": "paggahaṭṭhena vīriyindriyassa cariyā daṭṭhabbā,",
  "ps1.4:58.2_3": "upaṭṭhānaṭṭhena satindriyassa cariyā daṭṭhabbā,",
  "ps1.4:58.2_4": "avikkhepaṭṭhena samādhindriyassa cariyā daṭṭhabbā.",
  "ps1.4:58.3_0": "Dukkhasamudaye ariyasacce …pe…",
  "ps1.4:58.4_0": "dukkhanirodhe ariyasacce …",
  "ps1.4:58.5_0": "dukkhanirodhagāminiyā paṭipadāya ariyasacce dassanādhipateyyaṭṭhena paññindriyassa cariyā daṭṭhabbā,",
  "ps1.4:58.5_1": "paññindriyassa vasena adhimokkhaṭṭhena saddhindriyassa cariyā daṭṭhabbā,",
  "ps1.4:58.5_2": "paggahaṭṭhena vīriyindriyassa cariyā daṭṭhabbā,",
  "ps1.4:58.5_3": "upaṭṭhānaṭṭhena satindriyassa cariyā daṭṭhabbā,",
  "ps1.4:58.5_4": "avikkhepaṭṭhena samādhindriyassa cariyā daṭṭhabbā.",
  "ps1.4:58.6_0": "Catūsu ariyasaccesu paññindriyassa vasena imehi vīsatiyā ākārehi pañcannaṁ indriyānaṁ cariyā daṭṭhabbā.",
  "ps1.4:59.0_0": "1.4.3.3. Cāravihāraniddesa",
  "ps1.4:59.1_0": "Cāro ca vihāro ca anubuddho hoti paṭividdho,",
  "ps1.4:59.1_1": "yathācarantaṁ yathāviharantaṁ viññū sabrahmacārī gambhīresu ṭhānesu okappeyyuṁ—",
  "ps1.4:59.2_0": "“addhā, ayamāyasmā patto vā pāpuṇissati vā”.",
  "ps1.4:60.1_0": "<b>Cariyā</b>ti aṭṭha cariyāyo—",
  "ps1.4:60.2_0": "iriyāpathacariyā,",
  "ps1.4:60.2_1": "āyatanacariyā,",
  "ps1.4:60.2_2": "saticariyā,",
  "ps1.4:60.2_3": "samādhicariyā,",
  "ps1.4:60.2_4": "ñāṇacariyā,",
  "ps1.4:60.2_5": "maggacariyā,",
  "ps1.4:60.2_6": "patticariyā,",
  "ps1.4:60.2_7": "lokatthacariyāti.",
  "ps1.4:60.3_0": "<b>Iriyāpathacariyā</b>ti catūsu iriyāpathesu.",
  "ps1.4:60.4_0": "<b>Āyatanacariyā</b>ti chasu ajjhattikabāhiresu āyatanesu.",
  "ps1.4:60.5_0": "<b>Saticariyā</b>ti catūsu satipaṭṭhānesu.",
  "ps1.4:60.6_0": "<b>Samādhicariyā</b>ti catūsu jhānesu.",
  "ps1.4:60.7_0": "<b>Ñāṇacariyā</b>ti catūsu ariyasaccesu.",
  "ps1.4:60.8_0": "<b>Maggacariyā</b>ti catūsu ariyamaggesu.",
  "ps1.4:60.9_0": "<b>Patticariyā</b>ti catūsu sāmaññaphalesu.",
  "ps1.4:60.10_0": "<b>Lokatthacariyā</b>ti tathāgatesu arahantesu sammāsambuddhesu,",
  "ps1.4:60.10_1": "padese paccekabuddhesu,",
  "ps1.4:60.10_2": "padese sāvakesu.",
  "ps1.4:60.11_0": "Iriyāpathacariyā ca paṇidhisampannānaṁ,",
  "ps1.4:60.11_1": "āyatanacariyā ca indriyesu guttadvārānaṁ,",
  "ps1.4:60.11_2": "saticariyā ca appamādavihārīnaṁ,",
  "ps1.4:60.11_3": "samādhicariyā ca adhicittamanuyuttānaṁ,",
  "ps1.4:60.11_4": "ñāṇacariyā ca buddhisampannānaṁ,",
  "ps1.4:60.11_5": "maggacariyā ca sammāpaṭipannānaṁ,",
  "ps1.4:60.11_6": "patticariyā ca adhigataphalānaṁ,",
  "ps1.4:60.11_7": "lokatthacariyā ca tathāgatānaṁ arahantānaṁ sammāsambuddhānaṁ,",
  "ps1.4:60.11_8": "padese paccekabuddhānaṁ,",
  "ps1.4:60.11_9": "padese sāvakānaṁ.",
  "ps1.4:60.12_0": "Imā aṭṭha cariyāyo.",
  "ps1.4:61.1_0": "Aparāpi aṭṭha cariyāyo.",
  "ps1.4:61.2_0": "Adhimuccanto saddhāya carati,",
  "ps1.4:61.2_1": "paggaṇhanto vīriyena carati,",
  "ps1.4:61.2_2": "upaṭṭhāpento satiyā carati,",
  "ps1.4:61.2_3": "avikkhepaṁ karonto samādhinā carati,",
  "ps1.4:61.2_4": "pajānanto paññāya carati,",
  "ps1.4:61.2_5": "vijānanto viññāṇacariyāya carati,",
  "ps1.4:61.2_6": "evaṁ paṭipannassa kusalā dhammā āyāpentīti āyatanacariyāya carati,",
  "ps1.4:61.2_7": "evaṁ paṭipanno visesamadhigacchatīti visesacariyāya carati—",
  "ps1.4:61.3_0": "imā aṭṭha cariyāyo.",
  "ps1.4:62.1_0": "Aparāpi aṭṭha cariyāyo.",
  "ps1.4:62.2_0": "Dassanacariyā ca sammādiṭṭhiyā,",
  "ps1.4:62.2_1": "abhiniropanacariyā ca sammāsaṅkappassa,",
  "ps1.4:62.2_2": "pariggahacariyā ca sammāvācāya,",
  "ps1.4:62.2_3": "samuṭṭhānacariyā ca sammākammantassa,",
  "ps1.4:62.2_4": "vodānacariyā ca sammāājīvassa,",
  "ps1.4:62.2_5": "paggahacariyā ca sammāvāyāmassa,",
  "ps1.4:62.2_6": "upaṭṭhānacariyā ca sammāsatiyā,",
  "ps1.4:62.2_7": "avikkhepacariyā ca sammāsamādhissa—",
  "ps1.4:62.3_0": "imā aṭṭha cariyāyo.",
  "ps1.4:63.1_0": "<b>Vihāro</b>ti adhimuccanto saddhāya viharati,",
  "ps1.4:63.1_1": "paggaṇhanto vīriyena viharati,",
  "ps1.4:63.1_2": "upaṭṭhāpento satiyā viharati,",
  "ps1.4:63.1_3": "avikkhepaṁ karonto samādhinā viharati,",
  "ps1.4:63.1_4": "pajānanto paññāya viharati.",
  "ps1.4:64.1_0": "<b>Anubuddho</b>ti saddhindriyassa adhimokkhaṭṭho anubuddho hoti,",
  "ps1.4:64.1_1": "vīriyindriyassa paggahaṭṭho anubuddho hoti,",
  "ps1.4:64.1_2": "satindriyassa upaṭṭhānaṭṭho anubuddho hoti,",
  "ps1.4:64.1_3": "samādhindriyassa avikkhepaṭṭho anubuddho hoti,",
  "ps1.4:64.1_4": "paññindriyassa dassanaṭṭho anubuddho hoti.",
  "ps1.4:65.1_0": "<b>Paṭividdho</b>ti saddhindriyassa adhimokkhaṭṭho paṭividdho hoti,",
  "ps1.4:65.1_1": "vīriyindriyassa paggahaṭṭho paṭividdho hoti,",
  "ps1.4:65.1_2": "satindriyassa upaṭṭhānaṭṭho paṭividdho hoti,",
  "ps1.4:65.1_3": "samādhindriyassa avikkhepaṭṭho paṭividdho hoti,",
  "ps1.4:65.1_4": "paññindriyassa dassanaṭṭho paṭividdho hoti.",
  "ps1.4:65.2_0": "<b>Yathācarantan</b>ti evaṁ saddhāya carantaṁ,",
  "ps1.4:65.2_1": "evaṁ vīriyena carantaṁ,",
  "ps1.4:65.2_2": "evaṁ satiyā carantaṁ,",
  "ps1.4:65.2_3": "evaṁ samādhinā carantaṁ,",
  "ps1.4:65.2_4": "evaṁ paññāya carantaṁ.",
  "ps1.4:65.3_0": "<b>Yathāviharantan</b>ti evaṁ saddhāya viharantaṁ,",
  "ps1.4:65.3_1": "evaṁ vīriyena viharantaṁ,",
  "ps1.4:65.3_2": "evaṁ satiyā viharantaṁ,",
  "ps1.4:65.3_3": "evaṁ samādhinā viharantaṁ,",
  "ps1.4:65.3_4": "evaṁ paññāya viharantaṁ.",
  "ps1.4:65.4_0": "<b>Viññū</b>ti viññū vibhāvī medhāvī paṇḍitā buddhisampannā.",
  "ps1.4:65.5_0": "<b>Sabrahmacārī</b>ti ekakammaṁ ekuddeso samasikkhatā.",
  "ps1.4:65.6_0": "<b>Gambhīresu ṭhānesū</b>ti gambhīrāni ṭhānāni vuccanti jhānā ca vimokkhā ca samādhī ca samāpattiyo ca",
  "ps1.4:65.6_1": "maggā ca phalāni ca abhiññāyo ca paṭisambhidā ca.",
  "ps1.4:65.7_0": "<b>Okappeyyun</b>ti saddaheyyuṁ adhimucceyyuṁ.",
  "ps1.4:65.8_0": "<b>Addhā</b>ti ekaṁsavacanametaṁ nissaṁsayavacanametaṁ nikkaṅkhavacanametaṁ advejjhavacanametaṁ adveḷhakavacanametaṁ",
  "ps1.4:65.8_1": "niyogavacanametaṁ apaṇṇakavacanametaṁ avatthāpanavacanametaṁ—",
  "ps1.4:65.9_0": "addhāti.",
  "ps1.4:65.10_0": "<b>Āyasmā</b>ti piyavacanametaṁ garuvacanametaṁ sagāravasappatissādhivacanametaṁ—",
  "ps1.4:65.11_0": "āyasmāti.",
  "ps1.4:65.12_0": "<b>Patto vā</b>ti adhigato vā.",
  "ps1.4:65.13_0": "<b>Pāpuṇissati vā</b>ti adhigamissati vā.",
  "ps1.4:65.14_0": "Suttantaniddeso tatiyo.",
  "ps1.4:66.0_0": "1.4.4. Catutthasuttantaniddesa",
  "ps1.4:66.1_0": "Purimanidānaṁ.",
  "ps1.4:66.2_0": "“Pañcimāni, bhikkhave, indriyāni.",
  "ps1.4:66.3_0": "Katamāni pañca?",
  "ps1.4:66.4_0": "Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—",
  "ps1.4:66.5_0": "imāni kho, bhikkhave, pañcindriyāni.",
  "ps1.4:66.6_0": "Imāni pañcindriyāni katihākārehi kenaṭṭhena daṭṭhabbāni?",
  "ps1.4:66.7_0": "Imāni pañcindriyāni chahākārehi tenaṭṭhena daṭṭhabbāni—",
  "ps1.4:66.8_0": "ādhipateyyaṭṭhena ādivisodhanaṭṭhena adhimattaṭṭhena,",
  "ps1.4:66.8_1": "adhiṭṭhānaṭṭhena,",
  "ps1.4:66.8_2": "pariyādānaṭṭhena,",
  "ps1.4:66.8_3": "patiṭṭhāpakaṭṭhena”.",
  "ps1.4:67.0_0": "1.4.4.1. Ādhipateyyaṭṭhaniddesa",
  "ps1.4:67.1_0": "Kathaṁ <b>ādhipateyyaṭṭhena indriyāni daṭṭhabbāni?</b>",
  "ps1.4:67.2_0": "Assaddhiyaṁ pajahato adhimokkhādhipateyyaṭṭhena saddhindriyaṁ daṭṭhabbaṁ,",
  "ps1.4:67.2_1": "saddhindriyassa vasena paggahaṭṭhena vīriyindriyaṁ daṭṭhabbaṁ,",
  "ps1.4:67.2_2": "upaṭṭhānaṭṭhena satindriyaṁ daṭṭhabbaṁ,",
  "ps1.4:67.2_3": "avikkhepaṭṭhena samādhindriyaṁ daṭṭhabbaṁ,",
  "ps1.4:67.2_4": "dassanaṭṭhena paññindriyaṁ daṭṭhabbaṁ.",
  "ps1.4:67.3_0": "Kosajjaṁ pajahato paggahādhipateyyaṭṭhena vīriyindriyaṁ daṭṭhabbaṁ,",
  "ps1.4:67.3_1": "vīriyindriyassa vasena upaṭṭhānaṭṭhena satindriyaṁ daṭṭhabbaṁ,",
  "ps1.4:67.3_2": "avikkhepaṭṭhena samādhindriyaṁ daṭṭhabbaṁ,",
  "ps1.4:67.3_3": "dassanaṭṭhena paññindriyaṁ daṭṭhabbaṁ,",
  "ps1.4:67.3_4": "adhimokkhaṭṭhena saddhindriyaṁ daṭṭhabbaṁ.",
  "ps1.4:67.4_0": "Pamādaṁ pajahato upaṭṭhānādhipateyyaṭṭhena satindriyaṁ daṭṭhabbaṁ,",
  "ps1.4:67.4_1": "satindriyassa vasena avikkhepaṭṭhena samādhindriyaṁ daṭṭhabbaṁ,",
  "ps1.4:67.4_2": "dassanaṭṭhena paññindriyaṁ daṭṭhabbaṁ,",
  "ps1.4:67.4_3": "adhimokkhaṭṭhena saddhindriyaṁ daṭṭhabbaṁ,",
  "ps1.4:67.4_4": "paggahaṭṭhena vīriyindriyaṁ daṭṭhabbaṁ.",
  "ps1.4:67.5_0": "Uddhaccaṁ pajahato avikkhepādhipateyyaṭṭhena samādhindriyaṁ daṭṭhabbaṁ,",
  "ps1.4:67.5_1": "samādhindriyassa vasena dassanaṭṭhena paññindriyaṁ daṭṭhabbaṁ,",
  "ps1.4:67.5_2": "adhimokkhaṭṭhena saddhindriyaṁ daṭṭhabbaṁ,",
  "ps1.4:67.5_3": "paggahaṭṭhena vīriyindriyaṁ daṭṭhabbaṁ,",
  "ps1.4:67.5_4": "upaṭṭhānaṭṭhena satindriyaṁ daṭṭhabbaṁ.",
  "ps1.4:67.6_0": "Avijjaṁ pajahato dassanādhipateyyaṭṭhena paññindriyaṁ daṭṭhabbaṁ,",
  "ps1.4:67.6_1": "paññindriyassa vasena adhimokkhaṭṭhena saddhindriyaṁ daṭṭhabbaṁ,",
  "ps1.4:67.6_2": "paggahaṭṭhena vīriyindriyaṁ daṭṭhabbaṁ,",
  "ps1.4:67.6_3": "upaṭṭhānaṭṭhena satindriyaṁ daṭṭhabbaṁ,",
  "ps1.4:67.6_4": "avikkhepaṭṭhena samādhindriyaṁ daṭṭhabbaṁ,",
  "ps1.4:67.6_5": "dassanaṭṭhena paññindriyaṁ daṭṭhabbaṁ.",
  "ps1.4:68.1_0": "Kāmacchandaṁ pajahato nekkhammavasena adhimokkhādhipateyyaṭṭhena saddhindriyaṁ daṭṭhabbaṁ,",
  "ps1.4:68.1_1": "saddhindriyassa vasena paggahaṭṭhena vīriyindriyaṁ daṭṭhabbaṁ,",
  "ps1.4:68.1_2": "upaṭṭhānaṭṭhena satindriyaṁ daṭṭhabbaṁ,",
  "ps1.4:68.1_3": "avikkhepaṭṭhena samādhindriyaṁ daṭṭhabbaṁ,",
  "ps1.4:68.1_4": "dassanaṭṭhena paññindriyaṁ daṭṭhabbaṁ.",
  "ps1.4:68.2_0": "Kāmacchandaṁ pajahato nekkhammavasena paggahādhipateyyaṭṭhena vīriyindriyaṁ daṭṭhabbaṁ,",
  "ps1.4:68.2_1": "vīriyindriyassa vasena upaṭṭhānaṭṭhena satindriyaṁ daṭṭhabbaṁ,",
  "ps1.4:68.2_2": "avikkhepaṭṭhena samādhindriyaṁ daṭṭhabbaṁ,",
  "ps1.4:68.2_3": "dassanaṭṭhena paññindriyaṁ daṭṭhabbaṁ,",
  "ps1.4:68.2_4": "adhimokkhaṭṭhena saddhindriyaṁ daṭṭhabbaṁ.",
  "ps1.4:68.3_0": "Kāmacchandaṁ pajahato nekkhammavasena upaṭṭhānādhipateyyaṭṭhena satindriyaṁ daṭṭhabbaṁ,",
  "ps1.4:68.3_1": "satindriyassa vasena avikkhepaṭṭhena samādhindriyaṁ daṭṭhabbaṁ,",
  "ps1.4:68.3_2": "dassanaṭṭhena paññindriyaṁ daṭṭhabbaṁ,",
  "ps1.4:68.3_3": "adhimokkhaṭṭhena saddhindriyaṁ daṭṭhabbaṁ,",
  "ps1.4:68.3_4": "paggahaṭṭhena vīriyindriyaṁ daṭṭhabbaṁ.",
  "ps1.4:68.4_0": "Kāmacchandaṁ pajahato nekkhammavasena avikkhepādhipateyyaṭṭhena samādhindriyaṁ daṭṭhabbaṁ,",
  "ps1.4:68.4_1": "samādhindriyassa vasena dassanaṭṭhena paññindriyaṁ daṭṭhabbaṁ,",
  "ps1.4:68.4_2": "adhimokkhaṭṭhena saddhindriyaṁ daṭṭhabbaṁ,",
  "ps1.4:68.4_3": "paggahaṭṭhena vīriyindriyaṁ daṭṭhabbaṁ,",
  "ps1.4:68.4_4": "upaṭṭhānaṭṭhena satindriyaṁ daṭṭhabbaṁ.",
  "ps1.4:68.5_0": "Kāmacchandaṁ pajahato nekkhammavasena dassanādhipateyyaṭṭhena paññindriyaṁ daṭṭhabbaṁ,",
  "ps1.4:68.5_1": "paññindriyassa vasena adhimokkhaṭṭhena saddhindriyaṁ daṭṭhabbaṁ,",
  "ps1.4:68.5_2": "paggahaṭṭhena vīriyindriyaṁ daṭṭhabbaṁ,",
  "ps1.4:68.5_3": "upaṭṭhānaṭṭhena satindriyaṁ daṭṭhabbaṁ,",
  "ps1.4:68.5_4": "avikkhepaṭṭhena samādhindriyaṁ daṭṭhabbaṁ.",
  "ps1.4:69.1_0": "Byāpādaṁ pajahato abyāpādavasena …pe…",
  "ps1.4:69.2_0": "thinamiddhaṁ pajahato ālokasaññāvasena …pe…",
  "ps1.4:69.3_0": "sabbakilese pajahato arahattamaggavasena adhimokkhādhipateyyaṭṭhena saddhindriyaṁ daṭṭhabbaṁ,",
  "ps1.4:69.3_1": "saddhindriyassa vasena paggahaṭṭhena vīriyindriyaṁ daṭṭhabbaṁ,",
  "ps1.4:69.3_2": "upaṭṭhānaṭṭhena satindriyaṁ daṭṭhabbaṁ,",
  "ps1.4:69.3_3": "avikkhepaṭṭhena samādhindriyaṁ daṭṭhabbaṁ,",
  "ps1.4:69.3_4": "dassanaṭṭhena paññindriyaṁ daṭṭhabbaṁ …pe…",
  "ps1.4:69.4_0": "sabbakilese pajahato arahattamaggavasena dassanādhipateyyaṭṭhena paññindriyaṁ daṭṭhabbaṁ,",
  "ps1.4:69.4_1": "paññindriyassa vasena adhimokkhaṭṭhena saddhindriyaṁ daṭṭhabbaṁ,",
  "ps1.4:69.4_2": "paggahaṭṭhena vīriyindriyaṁ daṭṭhabbaṁ,",
  "ps1.4:69.4_3": "upaṭṭhānaṭṭhena satindriyaṁ daṭṭhabbaṁ,",
  "ps1.4:69.4_4": "avikkhepaṭṭhena samādhindriyaṁ daṭṭhabbaṁ.",
  "ps1.4:69.5_0": "Evaṁ ādhipateyyaṭṭhena indriyāni daṭṭhabbāni.",
  "ps1.4:70.0_0": "1.4.4.2. Ādivisodhanaṭṭhaniddesa",
  "ps1.4:70.1_0": "Kathaṁ <b>ādivisodhanaṭṭhena indriyāni daṭṭhabbāni?</b>",
  "ps1.4:70.2_0": "Adhimokkhaṭṭhena saddhindriyaṁ, assaddhiyasaṁvaraṭṭhena sīlavisuddhi—",
  "ps1.4:70.3_0": "saddhindriyassa ādivisodhanā.",
  "ps1.4:70.4_0": "Paggahaṭṭhena vīriyindriyaṁ, kosajjasaṁvaraṭṭhena sīlavisuddhi—",
  "ps1.4:70.5_0": "vīriyindriyassa ādivisodhanā.",
  "ps1.4:70.6_0": "Upaṭṭhānaṭṭhena satindriyaṁ, pamādasaṁvaraṭṭhena sīlavisuddhi—",
  "ps1.4:70.7_0": "satindriyassa ādivisodhanā.",
  "ps1.4:70.8_0": "Avikkhepaṭṭhena samādhindriyaṁ, uddhaccasaṁvaraṭṭhena sīlavisuddhi—",
  "ps1.4:70.9_0": "samādhindriyassa ādivisodhanā.",
  "ps1.4:70.10_0": "Dassanaṭṭhena paññindriyaṁ, avijjāsaṁvaraṭṭhena sīlavisuddhi—",
  "ps1.4:70.11_0": "paññindriyassa ādivisodhanā.",
  "ps1.4:70.12_0": "Nekkhamme pañcindriyāni, kāmacchandasaṁvaraṭṭhena sīlavisuddhi—",
  "ps1.4:70.13_0": "pañcannaṁ indriyānaṁ ādivisodhanā.",
  "ps1.4:70.14_0": "Abyāpāde pañcindriyāni, byāpādasaṁvaraṭṭhena sīlavisuddhi—",
  "ps1.4:70.15_0": "pañcannaṁ indriyānaṁ ādivisodhanā …pe…",
  "ps1.4:70.16_0": "arahattamagge pañcindriyāni, sabbakilesasaṁvaraṭṭhena sīlavisuddhi—",
  "ps1.4:70.17_0": "pañcannaṁ indriyānaṁ ādivisodhanā.",
  "ps1.4:70.18_0": "Evaṁ ādivisodhanaṭṭhena indriyāni daṭṭhabbāni.",
  "ps1.4:71.0_0": "1.4.4.3. Adhimattaṭṭhaniddesa",
  "ps1.4:71.1_0": "Kathaṁ <b>adhimattaṭṭhena indriyāni daṭṭhabbāni?</b>",
  "ps1.4:71.2_0": "Saddhindriyassa bhāvanāya chando uppajjati—",
  "ps1.4:71.3_0": "chandavasena saddhāvasena saddhindriyaṁ adhimattaṁ hoti.",
  "ps1.4:71.4_0": "Chandavasena pāmojjaṁ uppajjati—",
  "ps1.4:71.5_0": "pāmojjavasena saddhāvasena saddhindriyaṁ adhimattaṁ hoti.",
  "ps1.4:71.6_0": "Pāmojjavasena pīti uppajjati—",
  "ps1.4:71.7_0": "pītivasena saddhāvasena saddhindriyaṁ adhimattaṁ hoti.",
  "ps1.4:71.8_0": "Pītivasena passaddhi uppajjati—",
  "ps1.4:71.9_0": "passaddhivasena saddhāvasena saddhindriyaṁ adhimattaṁ hoti.",
  "ps1.4:71.10_0": "Passaddhivasena sukhaṁ uppajjati—",
  "ps1.4:71.11_0": "sukhavasena saddhāvasena saddhindriyaṁ adhimattaṁ hoti.",
  "ps1.4:71.12_0": "Sukhavasena obhāso uppajjati—",
  "ps1.4:71.13_0": "obhāsavasena saddhāvasena saddhindriyaṁ adhimattaṁ hoti.",
  "ps1.4:71.14_0": "Obhāsavasena saṁvego uppajjati—",
  "ps1.4:71.15_0": "saṁvegavasena saddhāvasena saddhindriyaṁ adhimattaṁ hoti.",
  "ps1.4:71.16_0": "Saṁvejetvā cittaṁ samādahati—",
  "ps1.4:71.17_0": "samādhivasena saddhāvasena saddhindriyaṁ adhimattaṁ hoti.",
  "ps1.4:71.18_0": "Tathā samāhitaṁ cittaṁ sādhukaṁ paggaṇhāti—",
  "ps1.4:71.19_0": "paggahavasena saddhāvasena saddhindriyaṁ adhimattaṁ hoti.",
  "ps1.4:71.20_0": "Tathāpaggahitaṁ cittaṁ sādhukaṁ ajjhupekkhati—",
  "ps1.4:71.21_0": "upekkhāvasena saddhāvasena saddhindriyaṁ adhimattaṁ hoti.",
  "ps1.4:71.22_0": "Upekkhāvasena nānattakilesehi cittaṁ vimuccati—",
  "ps1.4:71.23_0": "vimokkhavasena saddhāvasena saddhindriyaṁ adhimattaṁ hoti.",
  "ps1.4:71.24_0": "Vimuttattā te dhammā ekarasā honti—",
  "ps1.4:71.25_0": "ekarasaṭṭhena bhāvanāvasena saddhāvasena saddhindriyaṁ adhimattaṁ hoti.",
  "ps1.4:71.26_0": "Bhāvitattā tato paṇītatare vivaṭṭanti—",
  "ps1.4:71.27_0": "vivaṭṭanāvasena saddhāvasena saddhindriyaṁ adhimattaṁ hoti.",
  "ps1.4:71.28_0": "Vivaṭṭitattā tato vosajjati—",
  "ps1.4:71.29_0": "vosaggavasena saddhāvasena saddhindriyaṁ adhimattaṁ hoti.",
  "ps1.4:71.30_0": "Vosajjitattā tato nirujjhanti—",
  "ps1.4:71.31_0": "nirodhavasena saddhāvasena saddhindriyaṁ adhimattaṁ hoti.",
  "ps1.4:72.1_0": "Nirodhavasena dve vosaggā—",
  "ps1.4:72.2_0": "pariccāgavosaggo ca, pakkhandanavosaggo ca.",
  "ps1.4:72.3_0": "Kilese ca khandhe ca pariccajatīti—",
  "ps1.4:72.4_0": "pariccāgavosaggo.",
  "ps1.4:72.5_0": "Nirodhanibbānadhātuyā cittaṁ pakkhandatīti—",
  "ps1.4:72.6_0": "pakkhandanavosaggo.",
  "ps1.4:72.7_0": "Nirodhavasena ime dve vosaggā.",
  "ps1.4:73.1_0": "Assaddhiyassa pahānāya chando uppajjati …pe…",
  "ps1.4:73.2_0": "assaddhiyapariḷāhassa pahānāya chando uppajjati …",
  "ps1.4:73.3_0": "diṭṭhekaṭṭhānaṁ kilesānaṁ pahānāya chando uppajjati …",
  "ps1.4:73.4_0": "oḷārikānaṁ kilesānaṁ pahānāya chando uppajjati …",
  "ps1.4:73.5_0": "anusahagatānaṁ kilesānaṁ pahānāya chando uppajjati …",
  "ps1.4:73.6_0": "sabbakilesānaṁ pahānāya chando uppajjati—",
  "ps1.4:73.7_0": "chandavasena saddhāvasena saddhindriyaṁ adhimattaṁ hoti …pe…",
  "ps1.4:73.8_0": "vīriyindriyassa bhāvanāya chando uppajjati …pe…",
  "ps1.4:73.9_0": "kosajjassa pahānāya chando uppajjati …",
  "ps1.4:73.10_0": "kosajjapariḷāhassa pahānāya chando uppajjati …",
  "ps1.4:73.11_0": "diṭṭhekaṭṭhānaṁ kilesānaṁ pahānāya chando uppajjati …pe…",
  "ps1.4:73.12_0": "sabbakilesānaṁ pahānāya chando uppajjati …",
  "ps1.4:73.13_0": "satindriyassa bhāvanāya chando uppajjati …pe…",
  "ps1.4:73.14_0": "pamādassa pahānāya chando uppajjati …",
  "ps1.4:73.15_0": "pamādapariḷāhassa pahānāya chando uppajjati …pe…",
  "ps1.4:73.16_0": "sabbakilesānaṁ pahānāya chando uppajjati …",
  "ps1.4:73.17_0": "samādhindriyassa bhāvanāya chando uppajjati …pe…",
  "ps1.4:73.18_0": "uddhaccassa pahānāya chando uppajjati uddhaccapariḷāhassa pahānāya chando uppajjati …pe…",
  "ps1.4:73.19_0": "sabbakilesānaṁ pahānāya chando uppajjati …",
  "ps1.4:73.20_0": "paññindriyassa bhāvanāya chando uppajjati …pe…",
  "ps1.4:73.21_0": "avijjāya pahānāya chando uppajjati …",
  "ps1.4:73.22_0": "avijjāpariḷāhassa pahānāya chando uppajjati …",
  "ps1.4:73.23_0": "diṭṭhekaṭṭhānaṁ kilesānaṁ pahānāya chando uppajjati …",
  "ps1.4:73.24_0": "oḷārikānaṁ kilesānaṁ pahānāya chando uppajjati …",
  "ps1.4:73.25_0": "anusahagatānaṁ kilesānaṁ pahānāya chando uppajjati …",
  "ps1.4:73.26_0": "sabbakilesānaṁ pahānāya chando uppajjati—",
  "ps1.4:73.27_0": "chandavasena paññāvasena paññindriyaṁ adhimattaṁ hoti.",
  "ps1.4:73.28_0": "Chandavasena pāmojjaṁ uppajjati—",
  "ps1.4:73.29_0": "pāmojjavasena paññāvasena paññindriyaṁ adhimattaṁ hoti.",
  "ps1.4:73.30_0": "Pāmojjavasena pīti uppajjati—",
  "ps1.4:73.31_0": "pītivasena paññāvasena paññindriyaṁ adhimattaṁ hoti.",
  "ps1.4:73.32_0": "Pītivasena passaddhi uppajjati—",
  "ps1.4:73.33_0": "passaddhivasena paññāvasena paññindriyaṁ adhimattaṁ hoti.",
  "ps1.4:73.34_0": "Passaddhivasena sukhaṁ uppajjati—",
  "ps1.4:73.35_0": "sukhavasena paññāvasena paññindriyaṁ adhimattaṁ hoti.",
  "ps1.4:73.36_0": "Sukhavasena obhāso uppajjati—",
  "ps1.4:73.37_0": "obhāsavasena paññāvasena paññindriyaṁ adhimattaṁ hoti.",
  "ps1.4:73.38_0": "Obhāsavasena saṁvego uppajjati—",
  "ps1.4:73.39_0": "saṁvegavasena paññāvasena paññindriyaṁ adhimattaṁ hoti.",
  "ps1.4:73.40_0": "Saṁvejetvā cittaṁ samādahati—",
  "ps1.4:73.41_0": "samādhivasena paññāvasena paññindriyaṁ adhimattaṁ hoti.",
  "ps1.4:73.42_0": "Tathāsamāhitaṁ cittaṁ sādhukaṁ paggaṇhāti—",
  "ps1.4:73.43_0": "paggahavasena paññāvasena paññindriyaṁ adhimattaṁ hoti.",
  "ps1.4:73.44_0": "Tathāpaggahitaṁ cittaṁ sādhukaṁ ajjhupekkhati—",
  "ps1.4:73.45_0": "upekkhāvasena paññāvasena paññindriyaṁ adhimattaṁ hoti.",
  "ps1.4:73.46_0": "Upekkhāvasena nānattakilesehi cittaṁ vimuccati—",
  "ps1.4:73.47_0": "vimokkhavasena paññāvasena paññindriyaṁ adhimattaṁ hoti.",
  "ps1.4:73.48_0": "Vimuttattā te dhammā ekarasā honti—",
  "ps1.4:73.49_0": "bhāvanāvasena paññāvasena paññindriyaṁ adhimattaṁ hoti.",
  "ps1.4:73.50_0": "Bhāvitattā tato paṇītatare vivaṭṭanti—",
  "ps1.4:73.51_0": "vivaṭṭanāvasena paññāvasena paññindriyaṁ adhimattaṁ hoti.",
  "ps1.4:73.52_0": "Vivaṭṭitattā tato vosajjati—",
  "ps1.4:73.53_0": "vosaggavasena paññāvasena paññindriyaṁ adhimattaṁ hoti.",
  "ps1.4:73.54_0": "Vosajjitattā tato nirujjhanti—",
  "ps1.4:73.55_0": "nirodhavasena paññāvasena paññindriyaṁ adhimattaṁ hoti.",
  "ps1.4:74.1_0": "Nirodhavasena dve vosaggā—",
  "ps1.4:74.2_0": "pariccāgavosaggo ca, pakkhandanavosaggo ca.",
  "ps1.4:74.3_0": "Kilese ca khandhe ca pariccajatīti—",
  "ps1.4:74.4_0": "pariccāgavosaggo.",
  "ps1.4:74.5_0": "Nirodhanibbānadhātuyā cittaṁ pakkhandatīti—",
  "ps1.4:74.6_0": "pakkhandanavosaggo.",
  "ps1.4:74.7_0": "Nirodhavasena ime dve vosaggā.",
  "ps1.4:74.8_0": "Evaṁ adhimattaṭṭhena indriyāni daṭṭhabbāni.",
  "ps1.4:74.9_0": "Dutiyabhāṇavāro.",
  "ps1.4:75.0_0": "1.4.4.4. Adhiṭṭhānaṭṭhaniddesa",
  "ps1.4:75.1_0": "Kathaṁ <b>adhiṭṭhānaṭṭhena indriyāni daṭṭhabbāni?</b>",
  "ps1.4:75.2_0": "Saddhindriyassa bhāvanāya chando uppajjati—",
  "ps1.4:75.3_0": "chandavasena saddhāvasena saddhindriyaṁ adhiṭṭhāti.",
  "ps1.4:75.4_0": "Chandavasena pāmojjaṁ uppajjati—",
  "ps1.4:75.5_0": "pāmojjavasena saddhāvasena saddhindriyaṁ adhiṭṭhāti …pe…",
  "ps1.4:75.6_0": "evaṁ adhiṭṭhānaṭṭhena indriyāni daṭṭhabbāni.",
  "ps1.4:76.0_0": "1.4.4.5. Pariyādānaṭṭhaniddesa",
  "ps1.4:76.1_0": "Kathaṁ <b>pariyādānaṭṭhena indriyāni daṭṭhabbāni?</b>",
  "ps1.4:76.2_0": "Adhimokkhaṭṭhena saddhindriyaṁ assaddhiyaṁ pariyādiyati, assaddhiyapariḷāhaṁ pariyādiyati.",
  "ps1.4:76.3_0": "Paggahaṭṭhena vīriyindriyaṁ kosajjaṁ pariyādiyati, kosajjapariḷāhaṁ pariyādiyati.",
  "ps1.4:76.4_0": "Upaṭṭhānaṭṭhena satindriyaṁ pamādaṁ pariyādiyati, pamādapariḷāhaṁ pariyādiyati.",
  "ps1.4:76.5_0": "Avikkhepaṭṭhena samādhindriyaṁ uddhaccaṁ pariyādiyati, uddhaccapariḷāhaṁ pariyādiyati.",
  "ps1.4:76.6_0": "Dassanaṭṭhena paññindriyaṁ avijjaṁ pariyādiyati, avijjāpariḷāhaṁ pariyādiyati.",
  "ps1.4:76.7_0": "Nekkhamme pañcindriyāni kāmacchandaṁ pariyādiyanti.",
  "ps1.4:76.8_0": "Abyāpāde pañcindriyāni byāpādaṁ pariyādiyanti.",
  "ps1.4:76.9_0": "Ālokasaññāya pañcindriyāni thinamiddhaṁ pariyādiyanti.",
  "ps1.4:76.10_0": "Avikkhepe pañcindriyāni uddhaccaṁ pariyādiyanti …pe…",
  "ps1.4:76.11_0": "arahattamagge pañcindriyāni sabbakilese pariyādiyanti.",
  "ps1.4:76.12_0": "Evaṁ pariyādānaṭṭhena indriyāni daṭṭhabbāni.",
  "ps1.4:77.0_0": "1.4.4.6. Patiṭṭhāpakaṭṭhaniddesa",
  "ps1.4:77.1_0": "Kathaṁ <b>patiṭṭhāpakaṭṭhena indriyāni daṭṭhabbāni?</b>",
  "ps1.4:77.2_0": "Saddho saddhindriyaṁ adhimokkhe patiṭṭhāpeti, saddhassa saddhindriyaṁ adhimokkhe patiṭṭhāpeti.",
  "ps1.4:77.3_0": "Vīriyavā vīriyindriyaṁ paggahe patiṭṭhāpeti, vīriyavato vīriyindriyaṁ paggahe patiṭṭhāpeti.",
  "ps1.4:77.4_0": "Satimā satindriyaṁ upaṭṭhāne patiṭṭhāpeti, satimato satindriyaṁ upaṭṭhāne patiṭṭhāpeti.",
  "ps1.4:77.5_0": "Samāhito samādhindriyaṁ avikkhepe patiṭṭhāpeti, samāhitassa samādhindriyaṁ avikkhepe patiṭṭhāpeti.",
  "ps1.4:77.6_0": "Paññavā paññindriyaṁ dassane patiṭṭhāpeti, paññavato paññindriyaṁ dassane patiṭṭhāpeti.",
  "ps1.4:77.7_0": "Yogāvacaro pañcindriyāni nekkhamme patiṭṭhāpeti,",
  "ps1.4:77.7_1": "yogāvacarassa pañcindriyāni nekkhamme patiṭṭhāpenti.",
  "ps1.4:77.8_0": "Yogāvacaro pañcindriyāni abyāpāde patiṭṭhāpeti, yogāvacarassa pañcindriyāni abyāpāde patiṭṭhāpenti.",
  "ps1.4:77.9_0": "Yogāvacaro pañcindriyāni ālokasaññāya patiṭṭhāpeti,",
  "ps1.4:77.9_1": "yogāvacarassa pañcindriyāni ālokasaññāya patiṭṭhāpenti.",
  "ps1.4:77.10_0": "Yogāvacaro pañcindriyāni avikkhepe patiṭṭhāpeti,",
  "ps1.4:77.10_1": "yogāvacarassa pañcindriyāni avikkhepe patiṭṭhāpenti …pe…",
  "ps1.4:77.11_0": "yogāvacaro pañcindriyāni arahattamagge patiṭṭhāpeti,",
  "ps1.4:77.11_1": "yogāvacarassa pañcindriyāni arahattamagge patiṭṭhāpenti.",
  "ps1.4:77.12_0": "Evaṁ patiṭṭhāpakaṭṭhena indriyāni daṭṭhabbāni.",
  "ps1.4:77.13_0": "Suttantaniddeso catuttho.",
  "ps1.4:78.0_0": "1.4.5. Indriyasamodhāna",
  "ps1.4:78.1_0": "Puthujjano samādhiṁ bhāvento katihākārehi upaṭṭhānakusalo hoti?",
  "ps1.4:78.2_0": "Sekkho samādhiṁ bhāvento katihākārehi upaṭṭhānakusalo hoti?",
  "ps1.4:78.3_0": "Vītarāgo samādhiṁ bhāvento katihākārehi upaṭṭhānakusalo hoti?",
  "ps1.4:78.4_0": "Puthujjano samādhiṁ bhāvento sattahi ākārehi upaṭṭhānakusalo hoti.",
  "ps1.4:78.5_0": "Sekkho samādhiṁ bhāvento aṭṭhahi ākārehi upaṭṭhānakusalo hoti.",
  "ps1.4:78.6_0": "Vītarāgo samādhiṁ bhāvento dasahi ākārehi upaṭṭhānakusalo hoti.",
  "ps1.4:79.1_0": "Puthujjano samādhiṁ bhāvento katamehi sattahi ākārehi upaṭṭhānakusalo hoti?",
  "ps1.4:79.2_0": "Āvajjitattā ārammaṇūpaṭṭhānakusalo hoti,",
  "ps1.4:79.2_1": "samathanimittūpaṭṭhānakusalo hoti,",
  "ps1.4:79.2_2": "paggahanimittūpaṭṭhānakusalo hoti,",
  "ps1.4:79.2_3": "avikkhepūpaṭṭhānakusalo hoti,",
  "ps1.4:79.2_4": "obhāsūpaṭṭhānakusalo hoti,",
  "ps1.4:79.2_5": "sampahaṁsanūpaṭṭhānakusalo hoti,",
  "ps1.4:79.2_6": "upekkhūpaṭṭhānakusalo hoti—",
  "ps1.4:79.3_0": "puthujjano samādhiṁ bhāvento imehi sattahi ākārehi upaṭṭhānakusalo hoti.",
  "ps1.4:80.1_0": "Sekkho samādhiṁ bhāvento katamehi aṭṭhahi ākārehi upaṭṭhānakusalo hoti?",
  "ps1.4:80.2_0": "Āvajjitattā ārammaṇūpaṭṭhānakusalo hoti,",
  "ps1.4:80.2_1": "samathanimittūpaṭṭhānakusalo hoti,",
  "ps1.4:80.2_2": "paggahanimittūpaṭṭhānakusalo hoti,",
  "ps1.4:80.2_3": "avikkhepūpaṭṭhānakusalo hoti,",
  "ps1.4:80.2_4": "obhāsūpaṭṭhānakusalo hoti,",
  "ps1.4:80.2_5": "sampahaṁsanūpaṭṭhānakusalo hoti,",
  "ps1.4:80.2_6": "upekkhūpaṭṭhānakusalo hoti,",
  "ps1.4:80.2_7": "ekattūpaṭṭhānakusalo hoti—",
  "ps1.4:80.3_0": "sekkho samādhiṁ bhāvento imehi aṭṭhahi ākārehi upaṭṭhānakusalo hoti.",
  "ps1.4:81.1_0": "Vītarāgo samādhiṁ bhāvento katamehi dasahi ākārehi upaṭṭhānakusalo hoti?",
  "ps1.4:81.2_0": "Āvajjitattā ārammaṇūpaṭṭhānakusalo hoti …pe…",
  "ps1.4:81.2_1": "ekattūpaṭṭhānakusalo hoti,",
  "ps1.4:81.2_2": "ñāṇūpaṭṭhānakusalo hoti,",
  "ps1.4:81.2_3": "vimuttūpaṭṭhānakusalo hoti—",
  "ps1.4:81.3_0": "vītarāgo samādhiṁ bhāvento imehi dasahi ākārehi upaṭṭhānakusalo hoti.",
  "ps1.4:82.1_0": "Puthujjano vipassanaṁ bhāvento katihākārehi upaṭṭhānakusalo hoti,",
  "ps1.4:82.1_1": "katihākārehi anupaṭṭhānakusalo hoti?",
  "ps1.4:82.2_0": "Sekkho vipassanaṁ bhāvento katihākārehi upaṭṭhānakusalo hoti, katihākārehi anupaṭṭhānakusalo hoti?",
  "ps1.4:82.3_0": "Vītarāgo vipassanaṁ bhāvento katihākārehi upaṭṭhānakusalo hoti, katihākārehi anupaṭṭhānakusalo hoti?",
  "ps1.4:83.1_0": "Puthujjano vipassanaṁ bhāvento navahi ākārehi upaṭṭhānakusalo hoti,",
  "ps1.4:83.1_1": "navahi ākārehi anupaṭṭhānakusalo hoti.",
  "ps1.4:83.2_0": "Sekkho vipassanaṁ bhāvento dasahi ākārehi upaṭṭhānakusalo hoti,",
  "ps1.4:83.2_1": "dasahi ākārehi anupaṭṭhānakusalo hoti.",
  "ps1.4:83.3_0": "Vītarāgo vipassanaṁ bhāvento dvādasahi ākārehi upaṭṭhānakusalo hoti,",
  "ps1.4:83.3_1": "dvādasahi ākārehi anupaṭṭhānakusalo hoti.",
  "ps1.4:84.1_0": "Puthujjano vipassanaṁ bhāvento katamehi navahi ākārehi upaṭṭhānakusalo hoti,",
  "ps1.4:84.1_1": "katamehi navahi ākārehi anupaṭṭhānakusalo hoti?",
  "ps1.4:84.2_0": "Aniccato upaṭṭhānakusalo hoti, niccato anupaṭṭhānakusalo hoti.",
  "ps1.4:84.3_0": "Dukkhato upaṭṭhānakusalo hoti, sukhato anupaṭṭhānakusalo hoti.",
  "ps1.4:84.4_0": "Anattato upaṭṭhānakusalo hoti, attato anupaṭṭhānakusalo hoti.",
  "ps1.4:84.5_0": "Khayato upaṭṭhānakusalo hoti, ghanato anupaṭṭhānakusalo hoti.",
  "ps1.4:84.6_0": "Vayato upaṭṭhānakusalo hoti, āyūhanānupaṭṭhānakusalo hoti.",
  "ps1.4:84.7_0": "Vipariṇāmūpaṭṭhānakusalo hoti, dhuvato anupaṭṭhānakusalo hoti.",
  "ps1.4:84.8_0": "Animittūpaṭṭhānakusalo hoti, nimittānupaṭṭhānakusalo hoti.",
  "ps1.4:84.9_0": "Appaṇihitūpaṭṭhānakusalo hoti, paṇidhianupaṭṭhānakusalo hoti.",
  "ps1.4:84.10_0": "Suññatūpaṭṭhānakusalo hoti, abhinivesānupaṭṭhānakusalo hoti—",
  "ps1.4:84.11_0": "puthujjano vipassanaṁ bhāvento imehi navahi ākārehi upaṭṭhānakusalo hoti,",
  "ps1.4:84.11_1": "imehi navahi ākārehi anupaṭṭhānakusalo hoti.",
  "ps1.4:85.1_0": "Sekkho vipassanaṁ bhāvento katamehi dasahi ākārehi upaṭṭhānakusalo hoti,",
  "ps1.4:85.1_1": "katamehi dasahi ākārehi anupaṭṭhānakusalo hoti?",
  "ps1.4:85.2_0": "Aniccato upaṭṭhānakusalo hoti,",
  "ps1.4:85.2_1": "niccato anupaṭṭhānakusalo hoti …pe…",
  "ps1.4:85.2_2": "suññatūpaṭṭhānakusalo hoti,",
  "ps1.4:85.2_3": "abhinivesānupaṭṭhānakusalo hoti.",
  "ps1.4:85.3_0": "Ñāṇūpaṭṭhānakusalo hoti, añāṇānupaṭṭhānakusalo hoti—",
  "ps1.4:85.4_0": "sekkho vipassanaṁ bhāvento imehi dasahi ākārehi upaṭṭhānakusalo hoti,",
  "ps1.4:85.4_1": "imehi dasahi ākārehi anupaṭṭhānakusalo hoti.",
  "ps1.4:86.1_0": "Vītarāgo vipassanaṁ bhāvento katamehi dvādasahi ākārehi upaṭṭhānakusalo hoti,",
  "ps1.4:86.1_1": "katamehi dvādasahi ākārehi anupaṭṭhānakusalo hoti?",
  "ps1.4:86.2_0": "Aniccato upaṭṭhānakusalo hoti,",
  "ps1.4:86.2_1": "niccato anupaṭṭhānakusalo hoti …pe…",
  "ps1.4:86.2_2": "ñāṇūpaṭṭhānakusalo hoti,",
  "ps1.4:86.2_3": "añāṇānupaṭṭhānakusalo hoti.",
  "ps1.4:86.3_0": "Visaññogūpaṭṭhānakusalo hoti, saññogānupaṭṭhānakusalo hoti.",
  "ps1.4:86.4_0": "Nirodhūpaṭṭhānakusalo hoti, saṅkhārānupaṭṭhānakusalo hoti—",
  "ps1.4:86.5_0": "vītarāgo vipassanaṁ bhāvento imehi dvādasahi ākārehi upaṭṭhānakusalo hoti,",
  "ps1.4:86.5_1": "imehi dvādasahi ākārehi anupaṭṭhānakusalo hoti.",
  "ps1.4:87.1_0": "Āvajjitattā ārammaṇūpaṭṭhānakusalavasena indriyāni samodhāneti,",
  "ps1.4:87.1_1": "gocarañca pajānāti,",
  "ps1.4:87.1_2": "samatthañca paṭivijjhati …pe…",
  "ps1.4:87.2_0": "dhamme samodhāneti, gocarañca pajānāti, samatthañca paṭivijjhati.",
  "ps1.4:87.3_0": "<b>Indriyāni samodhānetī</b>ti kathaṁ indriyāni samodhāneti?",
  "ps1.4:87.4_0": "Adhimokkhaṭṭhena saddhindriyaṁ samodhāneti …pe…",
  "ps1.4:87.4_1": "samathanimittūpaṭṭhānakusalavasena,",
  "ps1.4:87.4_2": "paggahanimittūpaṭṭhānakusalavasena,",
  "ps1.4:87.4_3": "avikkhepūpaṭṭhānakusalavasena,",
  "ps1.4:87.4_4": "obhāsūpaṭṭhānakusalavasena,",
  "ps1.4:87.4_5": "sampahaṁsanūpaṭṭhānakusalavasena,",
  "ps1.4:87.4_6": "upekkhūpaṭṭhānakusalavasena,",
  "ps1.4:87.4_7": "ekattūpaṭṭhānakusalavasena,",
  "ps1.4:87.4_8": "ñāṇūpaṭṭhānakusalavasena,",
  "ps1.4:87.4_9": "vimuttūpaṭṭhānakusalavasena.",
  "ps1.4:88.1_0": "Aniccato upaṭṭhānakusalavasena,",
  "ps1.4:88.1_1": "niccato anupaṭṭhānakusalavasena,",
  "ps1.4:88.1_2": "dukkhato upaṭṭhānakusalavasena,",
  "ps1.4:88.1_3": "sukhato anupaṭṭhānakusalavasena,",
  "ps1.4:88.1_4": "anattato upaṭṭhānakusalavasena,",
  "ps1.4:88.1_5": "attato anupaṭṭhānakusalavasena,",
  "ps1.4:88.1_6": "khayato upaṭṭhānakusalavasena,",
  "ps1.4:88.1_7": "ghanato anupaṭṭhānakusalavasena,",
  "ps1.4:88.1_8": "vayato upaṭṭhānakusalavasena,",
  "ps1.4:88.1_9": "āyūhanānupaṭṭhānakusalavasena,",
  "ps1.4:88.1_10": "vipariṇāmūpaṭṭhānakusalavasena,",
  "ps1.4:88.1_11": "dhuvato anupaṭṭhānakusalavasena,",
  "ps1.4:88.1_12": "animittūpaṭṭhānakusalavasena,",
  "ps1.4:88.1_13": "nimittānupaṭṭhānakusalavasena,",
  "ps1.4:88.1_14": "appaṇihitūpaṭṭhānakusalavasena,",
  "ps1.4:88.1_15": "paṇidhianupaṭṭhānakusalavasena,",
  "ps1.4:88.1_16": "suññatūpaṭṭhānakusalavasena,",
  "ps1.4:88.1_17": "abhinivesānupaṭṭhānakusalavasena,",
  "ps1.4:88.1_18": "ñāṇūpaṭṭhānakusalavasena,",
  "ps1.4:88.1_19": "añāṇānupaṭṭhānakusalavasena,",
  "ps1.4:88.1_20": "visaññogūpaṭṭhānakusalavasena,",
  "ps1.4:88.1_21": "saññogānupaṭṭhānakusalavasena,",
  "ps1.4:88.1_22": "nirodhūpaṭṭhānakusalavasena,",
  "ps1.4:88.1_23": "saṅkhārānupaṭṭhānakusalavasena indriyāni samodhāneti,",
  "ps1.4:88.1_24": "gocarañca pajānāti,",
  "ps1.4:88.1_25": "samatthañca paṭivijjhati.",
  "ps1.4:89.1_0": "Catusaṭṭhiyā ākārehi tiṇṇannaṁ indriyānaṁ vasibhāvatā paññā āsavānaṁ khaye ñāṇaṁ.",
  "ps1.4:89.2_0": "Katamesaṁ tiṇṇannaṁ indriyānaṁ?",
  "ps1.4:89.3_0": "Anaññātaññassāmītindriyassa, aññindriyassa, aññātāvindriyassa.",
  "ps1.4:90.1_0": "Anaññātaññassāmītindriyaṁ kati ṭhānāni gacchati?",
  "ps1.4:90.2_0": "Aññindriyaṁ kati ṭhānāni gacchati?",
  "ps1.4:90.3_0": "Aññātāvindriyaṁ kati ṭhānāni gacchati?",
  "ps1.4:90.4_0": "Anaññātaññassāmītindriyaṁ ekaṁ ṭhānaṁ gacchati—",
  "ps1.4:90.5_0": "sotāpattimaggaṁ.",
  "ps1.4:90.6_0": "Aññindriyaṁ cha ṭhānāni gacchati—",
  "ps1.4:90.7_0": "sotāpattiphalaṁ, sakadāgāmimaggaṁ, sakadāgāmiphalaṁ, anāgāmimaggaṁ, anāgāmiphalaṁ, arahattamaggaṁ.",
  "ps1.4:90.8_0": "Aññātāvindriyaṁ ekaṁ ṭhānaṁ gacchati—",
  "ps1.4:90.9_0": "arahattaphalaṁ.",
  "ps1.4:91.1_0": "Sotāpattimaggakkhaṇe anaññātaññassāmītindriyassa saddhindriyaṁ adhimokkhaparivāraṁ hoti,",
  "ps1.4:91.1_1": "vīriyindriyaṁ paggahaparivāraṁ hoti,",
  "ps1.4:91.1_2": "satindriyaṁ upaṭṭhānaparivāraṁ hoti,",
  "ps1.4:91.1_3": "samādhindriyaṁ avikkhepaparivāraṁ hoti,",
  "ps1.4:91.1_4": "paññindriyaṁ dassanaparivāraṁ hoti,",
  "ps1.4:91.1_5": "manindriyaṁ vijānanaparivāraṁ hoti,",
  "ps1.4:91.1_6": "somanassindriyaṁ abhisandanaparivāraṁ hoti,",
  "ps1.4:91.1_7": "jīvitindriyaṁ pavattasantatādhipateyyaparivāraṁ hoti.",
  "ps1.4:91.2_0": "Sotāpattimaggakkhaṇe jātā dhammā,",
  "ps1.4:91.2_1": "ṭhapetvā cittasamuṭṭhānaṁ rūpaṁ,",
  "ps1.4:91.2_2": "sabbeva kusalā honti,",
  "ps1.4:91.2_3": "sabbeva anāsavā honti,",
  "ps1.4:91.2_4": "sabbeva niyyānikā honti,",
  "ps1.4:91.2_5": "sabbeva apacayagāmino honti,",
  "ps1.4:91.2_6": "sabbeva lokuttarā honti,",
  "ps1.4:91.2_7": "sabbeva nibbānārammaṇā honti.",
  "ps1.4:91.3_0": "Sotāpattimaggakkhaṇe anaññātaññassāmītindriyassa imāni aṭṭhindriyāni sahajātaparivārā honti,",
  "ps1.4:91.3_1": "aññamaññaparivārā honti,",
  "ps1.4:91.3_2": "nissayaparivārā honti,",
  "ps1.4:91.3_3": "sampayuttaparivārā honti,",
  "ps1.4:91.3_4": "sahagatā honti,",
  "ps1.4:91.3_5": "sahajātā honti,",
  "ps1.4:91.3_6": "saṁsaṭṭhā honti,",
  "ps1.4:91.3_7": "sampayuttā honti.",
  "ps1.4:91.4_0": "Teva tassa ākārā ceva honti parivārā ca.",
  "ps1.4:92.1_0": "Sotāpattiphalakkhaṇe …pe…",
  "ps1.4:92.2_0": "arahattaphalakkhaṇe aññātāvindriyassa saddhindriyaṁ adhimokkhaparivāraṁ hoti …pe…",
  "ps1.4:92.3_0": "jīvitindriyaṁ pavattasantatādhipateyyaparivāraṁ hoti.",
  "ps1.4:92.4_0": "Arahattaphalakkhaṇe jātā dhammā sabbeva abyākatā honti,",
  "ps1.4:92.4_1": "ṭhapetvā cittasamuṭṭhānaṁ rūpaṁ sabbeva anāsavā honti,",
  "ps1.4:92.4_2": "sabbeva lokuttarā honti,",
  "ps1.4:92.4_3": "sabbeva nibbānārammaṇā honti.",
  "ps1.4:92.5_0": "Arahattaphalakkhaṇe aññātāvindriyassa imāni aṭṭhindriyāni sahajātaparivārā honti.",
  "ps1.4:92.6_0": "Teva tassa ākārā ceva honti parivārā ca.",
  "ps1.4:92.7_0": "Iti imāni aṭṭha aṭṭhakāni catusaṭṭhi honti.",
  "ps1.4:93.1_0": "<b>Āsavā</b>ti katame te āsavā?",
  "ps1.4:93.2_0": "Kāmāsavo, bhavāsavo, diṭṭhāsavo, avijjāsavo.",
  "ps1.4:93.3_0": "Katthete āsavā khīyanti?",
  "ps1.4:93.4_0": "Sotāpattimaggena anavaseso diṭṭhāsavo khīyati.",
  "ps1.4:93.5_0": "Apāyagamanīyo kāmāsavo khīyati, apāyagamanīyo bhavāsavo khīyati, apāyagamanīyo avijjāsavo khīyati.",
  "ps1.4:93.6_0": "Etthete āsavā khīyanti.",
  "ps1.4:93.7_0": "Sakadāgāmimaggena oḷāriko kāmāsavo khīyati,",
  "ps1.4:93.7_1": "tadekaṭṭho bhavāsavo khīyati,",
  "ps1.4:93.7_2": "tadekaṭṭho avijjāsavo khīyati.",
  "ps1.4:93.8_0": "Etthete āsavā khīyanti.",
  "ps1.4:93.9_0": "Anāgāmimaggena anavaseso kāmāsavo khīyati,",
  "ps1.4:93.9_1": "tadekaṭṭho bhavāsavo khīyati,",
  "ps1.4:93.9_2": "tadekaṭṭho avijjāsavo khīyati.",
  "ps1.4:93.10_0": "Etthete āsavā khīyanti.",
  "ps1.4:93.11_0": "Arahattamaggena anavaseso bhavāsavo khīyati, anavaseso avijjāsavo khīyati.",
  "ps1.4:93.12_0": "Etthete āsavā khīyanti.",
  "ps1.4:94.1_0": "Na tassa addiṭṭhamidhatthi kiñci,",
  "ps1.4:94.2_0": "Atho aviññātamajānitabbaṁ;",
  "ps1.4:94.3_0": "Sabbaṁ abhiññāsi yadatthi neyyaṁ,",
  "ps1.4:94.4_0": "Tathāgato tena samantacakkhūti.",
  "ps1.4:95.1_0": "<b>Samantacakkhū</b>ti kenaṭṭhena samantacakkhu?",
  "ps1.4:95.2_0": "Cuddasa buddhañāṇāni—",
  "ps1.4:95.3_0": "dukkhe ñāṇaṁ buddhañāṇaṁ, dukkhasamudaye ñāṇaṁ buddhañāṇaṁ …pe…",
  "ps1.4:95.4_0": "sabbaññutaññāṇaṁ buddhañāṇaṁ, anāvaraṇañāṇaṁ buddhañāṇaṁ.",
  "ps1.4:95.5_0": "Imāni cuddasa buddhañāṇāni.",
  "ps1.4:95.6_0": "Imesaṁ cuddasannaṁ buddhañāṇānaṁ aṭṭha ñāṇāni sāvakasādhāraṇāni, cha ñāṇāni asādhāraṇāni sāvakehi.",
  "ps1.4:96.1_0": "Yāvatā dukkhassa dukkhaṭṭho ñāto, aññāto dukkhaṭṭho natthīti—",
  "ps1.4:96.2_0": "samantacakkhu.",
  "ps1.4:96.3_0": "Yaṁ samantacakkhu taṁ paññindriyaṁ.",
  "ps1.4:96.4_0": "Paññindriyassa vasena adhimokkhaṭṭhena saddhindriyaṁ,",
  "ps1.4:96.4_1": "paggahaṭṭhena vīriyindriyaṁ,",
  "ps1.4:96.4_2": "upaṭṭhānaṭṭhena satindriyaṁ,",
  "ps1.4:96.4_3": "avikkhepaṭṭhena samādhindriyaṁ.",
  "ps1.4:96.5_0": "Yāvatā dukkhassa dukkhaṭṭho diṭṭho vidito sacchikato phassito paññāya;",
  "ps1.4:96.6_0": "aphassito paññāya dukkhaṭṭho natthīti—",
  "ps1.4:96.7_0": "samantacakkhu.",
  "ps1.4:96.8_0": "Yaṁ samantacakkhu taṁ paññindriyaṁ.",
  "ps1.4:96.9_0": "Paññindriyassa vasena adhimokkhaṭṭhena saddhindriyaṁ,",
  "ps1.4:96.9_1": "paggahaṭṭhena vīriyindriyaṁ,",
  "ps1.4:96.9_2": "upaṭṭhānaṭṭhena satindriyaṁ,",
  "ps1.4:96.9_3": "avikkhepaṭṭhena samādhindriyaṁ.",
  "ps1.4:96.10_0": "Yāvatā samudayassa samudayaṭṭho …pe…",
  "ps1.4:96.11_0": "yāvatā nirodhassa nirodhaṭṭho …",
  "ps1.4:96.12_0": "yāvatā maggassa maggaṭṭho …",
  "ps1.4:96.13_0": "yāvatā atthapaṭisambhidāya atthapaṭisambhidaṭṭho …",
  "ps1.4:96.14_0": "yāvatā dhammapaṭisambhidāya dhammapaṭisambhidaṭṭho …",
  "ps1.4:96.15_0": "yāvatā niruttipaṭisambhidāya niruttipaṭisambhidaṭṭho …",
  "ps1.4:96.16_0": "yāvatā paṭibhānapaṭisambhidāya paṭibhānapaṭisambhidaṭṭho …",
  "ps1.4:96.17_0": "yāvatā indriyaparopariyattañāṇaṁ …",
  "ps1.4:96.18_0": "yāvatā sattānaṁ āsayānusaye ñāṇaṁ …",
  "ps1.4:96.19_0": "yāvatā yamakapāṭihīre ñāṇaṁ …",
  "ps1.4:96.20_0": "yāvatā mahākaruṇāsamāpattiyā ñāṇaṁ …",
  "ps1.4:96.21_0": "yāvatā sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṁ",
  "ps1.4:96.21_1": "sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "ps1.4:96.21_2": "taṁ ñātaṁ diṭṭhaṁ viditaṁ sacchikataṁ phassitaṁ paññāya.",
  "ps1.4:96.22_0": "Aphassitaṁ paññāya natthīti—",
  "ps1.4:96.23_0": "samantacakkhu.",
  "ps1.4:96.24_0": "Yaṁ samantacakkhu taṁ paññindriyaṁ.",
  "ps1.4:96.25_0": "Paññindriyassa vasena adhimokkhaṭṭhena saddhindriyaṁ,",
  "ps1.4:96.25_1": "paggahaṭṭhena vīriyindriyaṁ,",
  "ps1.4:96.25_2": "upaṭṭhānaṭṭhena satindriyaṁ,",
  "ps1.4:96.25_3": "avikkhepaṭṭhena samādhindriyaṁ.",
  "ps1.4:97.1_0": "Saddahanto paggaṇhāti, paggaṇhanto saddahati.",
  "ps1.4:97.2_0": "Saddahanto upaṭṭhāpeti, upaṭṭhāpento saddahati.",
  "ps1.4:97.3_0": "Saddahanto samādahati, samādahanto saddahati.",
  "ps1.4:97.4_0": "Saddahanto pajānāti, pajānanto saddahati.",
  "ps1.4:97.5_0": "Paggaṇhanto upaṭṭhāpeti, upaṭṭhāpento paggaṇhāti.",
  "ps1.4:97.6_0": "Paggaṇhanto samādahati, samādahanto paggaṇhāti.",
  "ps1.4:97.7_0": "Paggaṇhanto pajānāti, pajānanto paggaṇhāti.",
  "ps1.4:97.8_0": "Paggaṇhanto saddahati, saddahanto paggaṇhāti.",
  "ps1.4:97.9_0": "Upaṭṭhāpento samādahati, samādahanto upaṭṭhāpeti.",
  "ps1.4:97.10_0": "Upaṭṭhāpento pajānāti, pajānanto upaṭṭhāpeti.",
  "ps1.4:97.11_0": "Upaṭṭhāpento saddahati, saddahanto upaṭṭhāpeti.",
  "ps1.4:97.12_0": "Upaṭṭhāpento paggaṇhāti, paggaṇhanto upaṭṭhāpeti.",
  "ps1.4:97.13_0": "Samādahanto pajānāti, pajānanto samādahati.",
  "ps1.4:97.14_0": "Samādahanto saddahati, saddahanto samādahati.",
  "ps1.4:97.15_0": "Samādahanto paggaṇhāti, paggaṇhanto samādahati.",
  "ps1.4:97.16_0": "Samādahanto upaṭṭhāpeti, upaṭṭhāpento samādahati.",
  "ps1.4:97.17_0": "Pajānanto saddahati, saddahanto pajānāti.",
  "ps1.4:97.18_0": "Pajānanto paggaṇhāti, paggaṇhanto pajānāti.",
  "ps1.4:97.19_0": "Pajānanto upaṭṭhāpeti, upaṭṭhāpento pajānāti.",
  "ps1.4:97.20_0": "Pajānanto samādahati, samādahanto pajānāti.",
  "ps1.4:98.1_0": "Saddahitattā paggahitaṁ, paggahitattā saddahitaṁ.",
  "ps1.4:98.2_0": "Saddahitattā upaṭṭhāpitaṁ, upaṭṭhāpitattā saddahitaṁ.",
  "ps1.4:98.3_0": "Saddahitattā samādahitaṁ, samādahitattā saddahitaṁ.",
  "ps1.4:98.4_0": "Saddahitattā pajānitaṁ, pajānitattā saddahitaṁ.",
  "ps1.4:98.5_0": "Paggahitattā upaṭṭhāpitaṁ, upaṭṭhāpitattā paggahitaṁ.",
  "ps1.4:98.6_0": "Paggahitattā samādahitaṁ, samādahitattā paggahitaṁ.",
  "ps1.4:98.7_0": "Paggahitattā pajānitaṁ pajānitattā paggahitaṁ.",
  "ps1.4:98.8_0": "Paggahitattā saddahitaṁ, saddahitattā paggahitaṁ.",
  "ps1.4:98.9_0": "Upaṭṭhāpitattā samādahitaṁ, samādahitattā upaṭṭhāpitaṁ.",
  "ps1.4:98.10_0": "Upaṭṭhāpitattā pajānitaṁ, pajānitattā upaṭṭhāpitaṁ.",
  "ps1.4:98.11_0": "Upaṭṭhāpitattā saddahitaṁ, saddahitattā upaṭṭhāpitaṁ.",
  "ps1.4:98.12_0": "Upaṭṭhāpitattā paggahitaṁ, paggahitattā upaṭṭhāpitaṁ.",
  "ps1.4:98.13_0": "Samādahitattā pajānitaṁ, pajānitattā samādahitaṁ.",
  "ps1.4:98.14_0": "Samādahitattā saddahitaṁ, saddahitattā samādahitaṁ.",
  "ps1.4:98.15_0": "Samādahitattā paggahitaṁ, paggahitattā samādahitaṁ.",
  "ps1.4:98.16_0": "Samādahitattā upaṭṭhāpitaṁ, upaṭṭhāpitattā samādahitaṁ.",
  "ps1.4:98.17_0": "Pajānitattā saddahitaṁ, saddahitattā pajānitaṁ.",
  "ps1.4:98.18_0": "Pajānitattā paggahitaṁ, paggahitattā pajānitaṁ.",
  "ps1.4:98.19_0": "Pajānitattā upaṭṭhāpitaṁ, upaṭṭhāpitattā pajānitaṁ.",
  "ps1.4:98.20_0": "Pajānitattā samādahitaṁ, samādahitattā pajānitaṁ.",
  "ps1.4:99.1_0": "Yaṁ buddhacakkhu taṁ buddhañāṇaṁ,",
  "ps1.4:99.1_1": "yaṁ buddhañāṇaṁ taṁ buddhacakkhu,",
  "ps1.4:99.1_2": "yena cakkhunā tathāgato satte passati apparajakkhe mahārajakkhe tikkhindriye mudindriye svākāre dvākāre",
  "ps1.4:99.1_3": "suviññāpaye duviññāpaye appekacce paralokavajjabhayadassāvino,",
  "ps1.4:99.1_4": "appekacce naparalokavajjabhayadassāvino.",
  "ps1.4:100.1_0": "<b>Apparajakkhe mahārajakkhe</b>ti saddho puggalo apparajakkho, assaddho puggalo mahārajakkho.",
  "ps1.4:100.2_0": "Āraddhavīriyo puggalo apparajakkho, kusīto puggalo mahārajakkho.",
  "ps1.4:100.3_0": "Upaṭṭhitassati puggalo apparajakkho, muṭṭhassati puggalo mahārajakkho.",
  "ps1.4:100.4_0": "Samāhito puggalo apparajakkho, asamāhito puggalo mahārajakkho.",
  "ps1.4:100.5_0": "Paññavā puggalo apparajakkho, duppañño puggalo mahārajakkho.",
  "ps1.4:101.1_0": "<b>Tikkhindriye mudindriye</b>ti saddho puggalo tikkhindriyo, assaddho puggalo mudindriyo …pe…",
  "ps1.4:101.2_0": "paññavā puggalo tikkhindriyo, duppañño puggalo mudindriyo.",
  "ps1.4:101.3_0": "<b>Svākāre dvākāre</b>ti saddho puggalo svākāro, assaddho puggalo dvākāro …pe…",
  "ps1.4:101.4_0": "paññavā puggalo svākāro, duppañño puggalo dvākāro.",
  "ps1.4:101.5_0": "<b>Suviññāpaye duviññāpaye</b>ti saddho puggalo suviññāpayo, assaddho puggalo duviññāpayo …pe…",
  "ps1.4:101.6_0": "paññavā puggalo suviññāpayo, duppañño puggalo duviññāpayo.",
  "ps1.4:102.1_0": "<b>Appekacce paralokavajjabhayadassāvino,",
  "ps1.4:102.1_1": "appekacce naparalokavajjabhayadassāvino</b>ti saddho puggalo paralokavajjabhayadassāvī,",
  "ps1.4:102.1_2": "assaddho puggalo naparalokavajjabhayadassāvī.",
  "ps1.4:102.2_0": "Āraddhavīriyo puggalo paralokavajjabhayadassāvī, kusīto puggalo naparalokavajjabhayadassāvī …pe…",
  "ps1.4:102.3_0": "paññavā puggalo paralokavajjabhayadassāvī, duppañño puggalo naparalokavajjabhayadassāvī.",
  "ps1.4:103.1_0": "<b>Loko</b>ti khandhaloko dhātuloko āyatanaloko vipattibhavaloko vipattisambhavaloko sampattibhavaloko sampattisambhavaloko.",
  "ps1.4:104.1_0": "Eko loko—",
  "ps1.4:104.2_0": "sabbe sattā āhāraṭṭhitikā.",
  "ps1.4:104.3_0": "Dve lokā—",
  "ps1.4:104.4_0": "nāmañca rūpañca.",
  "ps1.4:104.5_0": "Tayo lokā—",
  "ps1.4:104.6_0": "tisso vedanā.",
  "ps1.4:104.7_0": "Cattāro lokā—",
  "ps1.4:104.8_0": "cattāro āhārā.",
  "ps1.4:104.9_0": "Pañca lokā—",
  "ps1.4:104.10_0": "pañcupādānakkhandhā.",
  "ps1.4:104.11_0": "Cha lokā—",
  "ps1.4:104.12_0": "cha ajjhattikāni āyatanāni.",
  "ps1.4:104.13_0": "Satta lokā—",
  "ps1.4:104.14_0": "satta viññāṇaṭṭhitiyo.",
  "ps1.4:104.15_0": "Aṭṭha lokā—",
  "ps1.4:104.16_0": "aṭṭha lokadhammā.",
  "ps1.4:104.17_0": "Nava lokā—",
  "ps1.4:104.18_0": "nava sattāvāsā.",
  "ps1.4:104.19_0": "Dasa lokā—",
  "ps1.4:104.20_0": "dasāyatanāni.",
  "ps1.4:104.21_0": "Dvādasa lokā—",
  "ps1.4:104.22_0": "dvādasāyatanāni.",
  "ps1.4:104.23_0": "Aṭṭhārasa lokā—",
  "ps1.4:104.24_0": "aṭṭhārasa dhātuyo.",
  "ps1.4:105.1_0": "<b>Vajjan</b>ti sabbe kilesā vajjā,",
  "ps1.4:105.1_1": "sabbe duccaritā vajjā,",
  "ps1.4:105.1_2": "sabbe abhisaṅkhārā vajjā,",
  "ps1.4:105.1_3": "sabbe bhavagāmikammā vajjā.",
  "ps1.4:105.2_0": "Iti imasmiñca loke imasmiñca vajje tibbā bhayasaññā paccupaṭṭhitā honti,",
  "ps1.4:105.2_1": "seyyathāpi ukkhittāsike vadhake.",
  "ps1.4:105.3_0": "Imehi paññāsāya ākārehi imāni pañcindriyāni jānāti passati aññāti paṭivijjhatīti.",
  "ps1.4:105.4_0": "Tatiyabhāṇavāro.",
  "ps1.4:105.5_0": "Indriyakathā niṭṭhitā."
}