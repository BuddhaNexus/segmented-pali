{
  "atk-s0102a:6_0": "Namo tassa bhagavato arahato sammāsambuddhassa",
  "atk-s0102a:7_0": "Dīghanikāye",
  "atk-s0102a:9_0": "Mahāvaggaṭṭhakathā",
  "atk-s0102a:11_0": "1. Mahāpadānasuttavaṇṇanā",
  "atk-s0102a:12_0": "Pubbenivāsapaṭisaṃyuttakathā",
  "atk-s0102a:13_0": "1.",
  "atk-s0102a:13_1": "Evaṃ me sutaṃ…pe…",
  "atk-s0102a:13_2": "karerikuṭikāyanti mahāpadānasuttaṃ.",
  "atk-s0102a:13_3": "Tatrāyaṃ apubbapadavaṇṇanā –",
  "atk-s0102a:13_4": "karerikuṭikāyanti karerīti varuṇarukkhassa nāmaṃ,",
  "atk-s0102a:13_5": "karerimaṇḍapo tassā kuṭikāya dvāre ṭhito,",
  "atk-s0102a:13_6": "tasmā “karerikuṭikā”ti vuccati,",
  "atk-s0102a:13_7": "yathā kosambarukkhassa dvāre ṭhitattā “kosambakuṭikā”ti.",
  "atk-s0102a:13_8": "Antojetavane kira karerikuṭi kosambakuṭi gandhakuṭi salaḷāgāranti cattāri mahāgehāni,",
  "atk-s0102a:13_9": "ekekaṃ satasahassapariccāgena nipphannaṃ.",
  "atk-s0102a:13_10": "Tesu salaḷāgāraṃ raññā pasenadinā kāritaṃ,",
  "atk-s0102a:13_11": "sesāni anāthapiṇḍikena kāritāni.",
  "atk-s0102a:13_12": "Iti bhagavā anāthapiṇḍikena gahapatinā thambhānaṃ upari kāritāya devavimānakappāya karerikuṭikāyaṃ viharati.",
  "atk-s0102a:13_13": "Pacchābhattanti ekāsanikakhalupacchābhattikānaṃ pātova bhuttānaṃ antomajjhanhikepi pacchābhattameva.",
  "atk-s0102a:13_14": "Idha pana pakatibhattassa pacchato “pacchābhatta”nti adhippetaṃ.",
  "atk-s0102a:13_15": "Piṇḍapātapaṭikkantānanti piṇḍapātato paṭikkantānaṃ,",
  "atk-s0102a:13_16": "bhattakiccaṃ niṭṭhapetvā uṭṭhitānanti attho.",
  "atk-s0102a:14_0": "Karerimaṇḍalamāḷeti tasseva karerimaṇḍapassa avidūre katāya nisīdanasālāya.",
  "atk-s0102a:14_1": "So kira karerimaṇḍapo gandhakuṭikāya ca sālāya ca antare hoti,",
  "atk-s0102a:14_2": "tasmā gandhakuṭīpi karerikuṭikāpi sālāpi –",
  "atk-s0102a:14_3": "“karerimaṇḍalamāḷo”ti vuccati.",
  "atk-s0102a:14_4": "Pubbenivāsapaṭisaṃyuttāti “ekampi jātiṃ,",
  "atk-s0102a:14_5": "dvepi jātiyo”ti evaṃ vibhattena pubbenivutthakkhandhasantānasaṅkhātena pubbenivāsena saddhiṃ yojetvā pavattitā.",
  "atk-s0102a:14_6": "Dhammīti dhammasaṃyuttā.",
  "atk-s0102a:15_0": "Udapādīti aho acchariyaṃ dasabalassa pubbenivāsañāṇaṃ,",
  "atk-s0102a:15_1": "pubbenivāsaṃ nāma ke anussaranti,",
  "atk-s0102a:15_2": "ke nānussarantīti.",
  "atk-s0102a:15_3": "Titthiyā anussaranti,",
  "atk-s0102a:15_4": "sāvakā ca paccekabuddhā ca buddhā ca anussaranti.",
  "atk-s0102a:15_5": "Kataratitthiyā anussaranti?",
  "atk-s0102a:15_6": "Ye aggappattakammavādino,",
  "atk-s0102a:15_7": "tepi cattālīsaṃyeva kappe anussaranti,",
  "atk-s0102a:15_8": "na tato paraṃ.",
  "atk-s0102a:15_9": "Sāvakā kappasatasahassaṃ anussaranti.",
  "atk-s0102a:15_10": "Dve aggasāvakā asaṅkhyeyyañceva kappasatasahassañca.",
  "atk-s0102a:15_11": "Paccekabuddhā dve asaṅkhyeyyāni kappasatasahassañca.",
  "atk-s0102a:15_12": "Buddhānaṃ pana ettakanti paricchedo natthi,",
  "atk-s0102a:15_13": "yāvatakaṃ ākaṅkhanti,",
  "atk-s0102a:15_14": "tāvatakaṃ anussaranti.",
  "atk-s0102a:16_0": "Titthiyā khandhapaṭipāṭiyā anussaranti,",
  "atk-s0102a:16_1": "paṭipāṭiṃ muñcitvā na sakkonti.",
  "atk-s0102a:16_2": "Paṭipāṭiyā anussarantāpi asaññabhavaṃ patvā khandhappavattiṃ na passanti,",
  "atk-s0102a:16_3": "jāle patitā kuṇṭhā viya,",
  "atk-s0102a:16_4": "kūpe patitā paṅguḷā viya ca honti.",
  "atk-s0102a:16_5": "Te tattha ṭhatvā “ettakameva,",
  "atk-s0102a:16_6": "ito paraṃ natthī”ti diṭṭhiṃ gaṇhanti.",
  "atk-s0102a:16_7": "Iti titthiyānaṃ pubbenivāsānussaraṇaṃ andhānaṃ yaṭṭhikoṭigamanaṃ viya hoti.",
  "atk-s0102a:16_8": "Yathā hi andhā yaṭṭhikoṭiggāhake satiyeva gacchanti,",
  "atk-s0102a:16_9": "asati tattheva nisīdanti,",
  "atk-s0102a:16_10": "evameva titthiyā khandhapaṭipāṭiyāva anussarituṃ sakkonti,",
  "atk-s0102a:16_11": "paṭipāṭiṃ vissajjetvā na sakkonti.",
  "atk-s0102a:17_0": "Sāvakāpi khandhapaṭipāṭiyāva anussaranti,",
  "atk-s0102a:17_1": "asaññabhavaṃ patvā khandhappavattiṃ na passanti.",
  "atk-s0102a:17_2": "Evaṃ santepi te vaṭṭe saṃsaraṇakasattānaṃ khandhānaṃ abhāvakālo nāma natthi.",
  "atk-s0102a:17_3": "Asaññabhave pana pañcakappasatāni pavattantīti tattakaṃ kālaṃ atikkamitvā buddhehi dinnanaye ṭhatvā parato anussaranti;",
  "atk-s0102a:17_4": "seyyathāpi āyasmā sobhito.",
  "atk-s0102a:17_5": "Dve aggasāvakā pana paccekabuddhā ca cutipaṭisandhiṃ oloketvā anussaranti.",
  "atk-s0102a:17_6": "Buddhānaṃ cutipaṭisandhikiccaṃ natthi,",
  "atk-s0102a:17_7": "yaṃ yaṃ ṭhānaṃ passitukāmā honti,",
  "atk-s0102a:17_8": "taṃ tadeva passanti.",
  "atk-s0102a:18_0": "Titthiyā ca pubbenivāsaṃ anussaramānā attanā diṭṭhakatasutameva anussaranti.",
  "atk-s0102a:18_1": "Tathā sāvakā ca paccekabuddhā ca.",
  "atk-s0102a:18_2": "Buddhā pana attanā vā parehi vā diṭṭhakatasutaṃ sabbameva anussaranti.",
  "atk-s0102a:19_0": "Titthiyānaṃ pubbenivāsañāṇaṃ khajjopanakaobhāsasadisaṃ,",
  "atk-s0102a:19_1": "sāvakānaṃ padīpobhāsasadisaṃ,",
  "atk-s0102a:19_2": "aggasāvakānaṃ osadhitārakobhāsasadisaṃ,",
  "atk-s0102a:19_3": "paccekabuddhānaṃ candobhāsasadisaṃ,",
  "atk-s0102a:19_4": "buddhānaṃ saradasūriyamaṇḍalobhāsasadisaṃ.",
  "atk-s0102a:19_5": "Tassa ettakāni jātisatāni jātisahassāni jātisatasahassānīti vā ettakāni kappasatāni kappasahassāni kappasatasahassānīti vā natthi,",
  "atk-s0102a:19_6": "yaṃ kiñci anussarantassa neva khalitaṃ,",
  "atk-s0102a:19_7": "na paṭighātaṃ hoti,",
  "atk-s0102a:19_8": "āvajjanapaṭibaddhameva ākaṅkhamanasikāracittuppādapaṭibaddhameva hoti.",
  "atk-s0102a:19_9": "Dubbalapattapuṭe vegakkhittanārāco viya,",
  "atk-s0102a:19_10": "sinerukūṭe vissaṭṭhaindavajiraṃ viya ca asajjamānameva gacchati.",
  "atk-s0102a:19_11": "“Aho mahantaṃ bhagavato pubbenivāsañāṇa”nti evaṃ bhagavantaṃyeva ārabbha kathā uppannā,",
  "atk-s0102a:19_12": "jātā pavattāti attho.",
  "atk-s0102a:19_13": "Taṃ sabbampi saṅkhepato dassetuṃ “itipi pubbenivāso,",
  "atk-s0102a:19_14": "itipi pubvenivāso”ti ettakameva pāḷiyaṃ vuttaṃ.",
  "atk-s0102a:19_15": "Tattha itipīti evampi.",
  "atk-s0102a:20_0": "2- 3.",
  "atk-s0102a:20_1": "Assosi kho…pe…",
  "atk-s0102a:20_2": "atha bhagavā anuppattoti ettha yaṃ vattabbaṃ,",
  "atk-s0102a:20_3": "taṃ brahmajālasuttavaṇṇanāyaṃ vuttameva.",
  "atk-s0102a:20_4": "Ayameva hi viseso –",
  "atk-s0102a:20_5": "tattha sabbaññutaññāṇena assosi,",
  "atk-s0102a:20_6": "idha dibbasotena.",
  "atk-s0102a:20_7": "Tattha ca vaṇṇāvaṇṇakathā vippakatā,",
  "atk-s0102a:20_8": "idha pubbenivāsakathā.",
  "atk-s0102a:20_9": "Tasmā bhagavā –",
  "atk-s0102a:20_10": "“ime bhikkhū mama pubbenivāsañāṇaṃ ārabbha guṇaṃ thomenti,",
  "atk-s0102a:20_11": "pubbenivāsañāṇassa pana me nipphattiṃ na jānanti;",
  "atk-s0102a:20_12": "handa nesaṃ tassa nipphattiṃ kathetvā dassāmī”ti āgantvā pakatiyāpi buddhānaṃ nisīditvā dhammadesanatthameva",
  "atk-s0102a:20_13": "ṭhapite taṅkhaṇe bhikkhūhi papphoṭetvā dinne varabuddhāsane nisīditvā “kāya nuttha,",
  "atk-s0102a:20_14": "bhikkhave”ti pucchāya ca “idha,",
  "atk-s0102a:20_15": "bhante”tiādipaṭivacanassa ca pariyosāne tesaṃ pubbenivāsapaṭisaṃyuttaṃ dhammiṃ kathaṃ kathetukāmo iccheyyātha notiādimāha.",
  "atk-s0102a:20_16": "Tattha iccheyyātha noti iccheyyātha nu.",
  "atk-s0102a:20_17": "Atha naṃ pahaṭṭhamānasā bhikkhū yācamānā etassa bhagavātiādimāhaṃsu.",
  "atk-s0102a:20_18": "Tattha etassāti etassa dhammikathākaraṇassa.",
  "atk-s0102a:21_0": "4.",
  "atk-s0102a:21_1": "Atha bhagavā tesaṃ yācanaṃ gahetvā kathetukāmo “tena hi,",
  "atk-s0102a:21_2": "bhikkhave,",
  "atk-s0102a:21_3": "suṇāthā”ti te sotāvadhāraṇasādhukamanasikāresu niyojetvā aññesaṃ asādhāraṇaṃ chinnavaṭumakānussaraṇaṃ pakāsetukāmo ito so,",
  "atk-s0102a:21_4": "bhikkhavetiādimāha.",
  "atk-s0102a:21_5": "Tattha yaṃ vipassīti yasmiṃ kappe vipassī.",
  "atk-s0102a:21_6": "Ayañhi ‘ya’nti saddo “yaṃ me, bhante,",
  "atk-s0102a:21_7": "devānaṃ tāvatiṃsānaṃ sammukhā sutaṃ sammukhā paṭiggahitaṃ,",
  "atk-s0102a:21_8": "ārocemi taṃ,",
  "atk-s0102a:21_9": "bhagavato”tiādīsu paccattavacane dissati.",
  "atk-s0102a:21_10": "“Yaṃ taṃ apucchimha akittayī no,",
  "atk-s0102a:21_11": "aññaṃ taṃ pucchāma tadiṅgha brūhī”tiādīsu upayogavacane.",
  "atk-s0102a:21_12": "“Aṭṭhānametaṃ,",
  "atk-s0102a:21_13": "bhikkhave,",
  "atk-s0102a:21_14": "anavakāso,",
  "atk-s0102a:21_15": "yaṃ ekissā lokadhātuyā”tiādīsu karaṇavacane.",
  "atk-s0102a:21_16": "Idha pana bhummattheti daṭṭhabbo.",
  "atk-s0102a:21_17": "Tena vuttaṃ –",
  "atk-s0102a:21_18": "“yasmiṃ kappe”ti.",
  "atk-s0102a:21_19": "Udapādīti dasasahassilokadhātuṃ unnādento uppajji.",
  "atk-s0102a:22_0": "Bhaddakappeti pañcabuddhuppādapaṭimaṇḍitattā sundarakappe sārakappeti bhagavā imaṃ kappaṃ thomento evamāha.",
  "atk-s0102a:22_1": "Yato paṭṭhāya kira amhākaṃ bhagavatā abhinīhāro kato,",
  "atk-s0102a:22_2": "etasmiṃ antare ekakappepi pañca buddhā nibbattā nāma natthi.",
  "atk-s0102a:22_3": "Amhākaṃ bhagavato abhinīhārassa purato pana taṇhaṅkaro,",
  "atk-s0102a:22_4": "medhaṅkaro,",
  "atk-s0102a:22_5": "saraṇaṅkaro,",
  "atk-s0102a:22_6": "dīpaṅkaroti cattāro buddhā ekasmiṃ kappe nibbattiṃsu.",
  "atk-s0102a:22_7": "Tesaṃ orabhāge ekaṃ asaṅkhyeyyaṃ buddhasuññameva ahosi.",
  "atk-s0102a:23_0": "Asaṅkhyeyyakappapariyosāne pana koṇḍañño nāma buddho ekova ekasmiṃ kappe uppanno.",
  "atk-s0102a:23_1": "Tatopi asaṅkhyeyyaṃ buddhasuññameva ahosi.",
  "atk-s0102a:23_2": "Asaṅkhyeyyakappapariyosāne maṅgalo, sumano, revato,",
  "atk-s0102a:23_3": "sobhitoti cattāro buddhā ekasmiṃ kappe uppannā.",
  "atk-s0102a:23_4": "Tatopi asaṅkhyeyyaṃ buddhasuññameva ahosi.",
  "atk-s0102a:23_5": "Asaṅkhyeyyakappapariyosāne pana ito kappasatasahassādhikassa asaṅkhyeyyassa upari anomadassī, padumo,",
  "atk-s0102a:23_6": "nāradoti tayo buddhā ekasmiṃ kappe uppannā.",
  "atk-s0102a:23_7": "Tatopi asaṅkhyeyyaṃ buddhasuññameva ahosi.",
  "atk-s0102a:23_8": "Asaṅkhyeyyakappapariyosāne pana ito kappasatasahassānaṃ upari padumuttaro bhagavā ekova ekasmiṃ kappe uppanno.",
  "atk-s0102a:23_9": "Tassa orabhāge ito tiṃsakappasahassānaṃ upari sumedho,",
  "atk-s0102a:23_10": "sujātoti dve buddhā ekasmiṃ kappe uppannā.",
  "atk-s0102a:23_11": "Tato orabhāge ito aṭṭhārasannaṃ kappasahassānaṃ upari piyadassī,",
  "atk-s0102a:23_12": "atthadassī,",
  "atk-s0102a:23_13": "dhammadassīti tayo buddhā ekasmiṃ kappe uppannā.",
  "atk-s0102a:23_14": "Atha ito catunavutikappe siddhattho nāma buddho ekova ekasmiṃ kappe uppanno.",
  "atk-s0102a:23_15": "Ito dve navutikappe tisso,",
  "atk-s0102a:23_16": "phussoti dve buddhā ekasmiṃ kappe uppannā.",
  "atk-s0102a:23_17": "Ito ekanavutikappe vipassī bhagavā uppanno.",
  "atk-s0102a:23_18": "Ito ekatiṃse kappe sikhī,",
  "atk-s0102a:23_19": "vessabhūti dve buddhā uppannā.",
  "atk-s0102a:23_20": "Imasmiṃ bhaddakappe kakusandho,",
  "atk-s0102a:23_21": "koṇāgamano, kassapo,",
  "atk-s0102a:23_22": "gotamo amhākaṃ sammāsambuddhoti cattāro buddhā uppannā,",
  "atk-s0102a:23_23": "metteyyo uppajjissati.",
  "atk-s0102a:23_24": "Evamayaṃ kappo pañcabuddhuppādapaṭimaṇḍitattā sundarakappo sārakappoti bhagavā imaṃ kappaṃ thomento evamāha.",
  "atk-s0102a:24_0": "Kiṃ panetaṃ buddhānaṃyeva pākaṭaṃ hoti –",
  "atk-s0102a:24_1": "“imasmiṃ kappe ettakā buddhā uppannā vā uppajjissantīti vā”ti,",
  "atk-s0102a:24_2": "udāhu aññesampi pākaṭaṃ hotīti?",
  "atk-s0102a:24_3": "Aññesampi pākaṭaṃ hoti. Kesaṃ?",
  "atk-s0102a:24_4": "Suddhāvāsabrahmānaṃ.",
  "atk-s0102a:24_5": "Kappasaṇṭhānakālasmiñhi ekamasaṅkhyeyyaṃ ekaṅgaṇaṃ hutvā ṭhite lokasannivāse lokassa saṇṭhānatthāya devo vassituṃ ārabhati.",
  "atk-s0102a:24_6": "Āditova antaraṭṭhake himapāto viya hoti.",
  "atk-s0102a:24_7": "Tato tilamattā kaṇamattā taṇḍulamattā mugga- māsa- badara- āmalaka- eḷāluka-",
  "atk-s0102a:24_8": "kumbhaṇḍa-",
  "atk-s0102a:24_9": "alābumattā udakadhārā hutvā anukkamena usabhadveusabhaaḍḍhagāvutagāvutadvegāvutaaḍḍhayojanayojanadviyojana…pe…",
  "atk-s0102a:24_10": "yojanasatayojanasahassayojanasatasahassamattā hutvā koṭisatasahassacakkavāḷabbhantare yāva avinaṭṭhabrahmalokā pūretvā tiṭṭhanti.",
  "atk-s0102a:24_11": "Atha taṃ udakaṃ anupubbena bhassati,",
  "atk-s0102a:24_12": "bhassante udake pakatidevalokaṭṭhānesu devalokā saṇṭhahanti,",
  "atk-s0102a:24_13": "tesaṃ saṇṭhahanavidhānaṃ visuddhimagge pubbenivāsakathāyaṃ vuttameva.",
  "atk-s0102a:25_0": "Manussalokasaṇṭhahanaṭṭhānaṃ pana patte udake dhamakaraṇamukhe pihite viya vātavasena taṃ udakaṃ santiṭṭhati,",
  "atk-s0102a:25_1": "udakapiṭṭhe uppalinipaṇṇaṃ viya pathavī saṇṭhahati.",
  "atk-s0102a:25_2": "Mahābodhipallaṅko vinassamāne loke pacchā vinassati,",
  "atk-s0102a:25_3": "saṇṭhahamāne paṭhamaṃ saṇṭhahati.",
  "atk-s0102a:25_4": "Tattha pubbanimittaṃ hutvā eko paduminigaccho uppajjati,",
  "atk-s0102a:25_5": "tassa sace tasmiṃ kappe buddho nibbattissati,",
  "atk-s0102a:25_6": "pupphaṃ uppajjati. No ce,",
  "atk-s0102a:25_7": "nuppajjati.",
  "atk-s0102a:25_8": "Uppajjamānañca sace eko buddho nibbattissati,",
  "atk-s0102a:25_9": "ekaṃ uppajjati. Sace dve, tayo, cattāro,",
  "atk-s0102a:25_10": "pañca buddhā nibbattissanti,",
  "atk-s0102a:25_11": "pañca uppajjanti.",
  "atk-s0102a:25_12": "Tāni ca kho ekasmiṃyeva nāḷe kaṇṇikābaddhāni hutvā.",
  "atk-s0102a:25_13": "Suddhāvāsabrahmāno “āyāma,",
  "atk-s0102a:25_14": "mayaṃ mārisā,",
  "atk-s0102a:25_15": "pubbanimittaṃ passissāmā”ti mahābodhipallaṅkaṭṭhānaṃ āgacchanti,",
  "atk-s0102a:25_16": "buddhānaṃ anibbattanakappe pupphaṃ na hoti.",
  "atk-s0102a:25_17": "Te pana apupphitagacchaṃ disvā –",
  "atk-s0102a:25_18": "“andhakāro vata bho loko bhavissati,",
  "atk-s0102a:25_19": "matā matā sattā apāye pūressanti,",
  "atk-s0102a:25_20": "cha devalokā nava brahmalokā suññā bhavissantī”ti anattamanā honti.",
  "atk-s0102a:25_21": "Pupphitakāle pana pupphaṃ disvā –",
  "atk-s0102a:25_22": "“sabbaññubodhisattesu mātukucchiṃ okkamantesu nikkhamantesu sambujjhantesu dhammacakkaṃ pavattentesu",
  "atk-s0102a:25_23": "yamakapāṭihāriyaṃ karontesu devorohanaṃ karontesu āyusaṅkhāraṃ ossajjantesu parinibbāyantesu dasasahassacakkavāḷakampanādīni",
  "atk-s0102a:25_24": "pāṭihāriyāni dakkhissāmā”ti ca “cattāro apāyā parihāyissanti,",
  "atk-s0102a:25_25": "cha devalokā nava brahmalokā paripūressantī”ti ca attamanā udānaṃ udānentā attano attano brahmalokaṃ gacchanti.",
  "atk-s0102a:25_26": "Imasmiṃ bhaddakappe pañca padumāni uppajjiṃsu.",
  "atk-s0102a:25_27": "Tesaṃ nimittānaṃ ānubhāvena cattāro buddhā uppannā,",
  "atk-s0102a:25_28": "pañcamo uppajjissati.",
  "atk-s0102a:25_29": "Suddhāvāsabrahmānopi tāni padumāni disvā imamatthaṃ jāniṃsu.",
  "atk-s0102a:25_30": "Tena vuttaṃ –",
  "atk-s0102a:25_31": "“aññesampi pākaṭaṃ hotī”ti.",
  "atk-s0102a:26_0": "Āyuparicchedavaṇṇanā",
  "atk-s0102a:27_0": "5- 7.",
  "atk-s0102a:27_1": "Iti bhagavā – “ito so,",
  "atk-s0102a:27_2": "bhikkhave”tiādinā nayena kappaparicchedavasena pubbenivāsaṃ dassetvā idāni tesaṃ buddhānaṃ jātiparicchedādivasena dassetuṃ vipassī,",
  "atk-s0102a:27_3": "bhikkhavetiādimāha.",
  "atk-s0102a:27_4": "Tattha āyuparicchede parittaṃ lahukanti ubhayametaṃ appakasseva vevacanaṃ.",
  "atk-s0102a:27_5": "Yañhi appakaṃ,",
  "atk-s0102a:27_6": "taṃ parittañceva lahukañca hoti.",
  "atk-s0102a:28_0": "Appaṃ vā bhiyyoti vassasatato vā upari appaṃ,",
  "atk-s0102a:28_1": "aññaṃ vassasataṃ apatvā vīsaṃ vā tiṃsaṃ vā cattālīsaṃ vā paṇṇāsaṃ vā saṭṭhi vā vassāni jīvati.",
  "atk-s0102a:28_2": "Evaṃ dīghāyuko pana atidullabho,",
  "atk-s0102a:28_3": "asuko kira evaṃ ciraṃ jīvatīti tattha tattha gantvā daṭṭhabbo hoti.",
  "atk-s0102a:28_4": "Tattha visākhā upāsikā vīsavassasataṃ jīvati,",
  "atk-s0102a:28_5": "tathā pokkharasāti brāhmaṇo,",
  "atk-s0102a:28_6": "brahmāyu brāhmaṇo,",
  "atk-s0102a:28_7": "selo brāhmaṇo,",
  "atk-s0102a:28_8": "bāvariyabrāhmaṇo,",
  "atk-s0102a:28_9": "ānandatthero,",
  "atk-s0102a:28_10": "mahākassapattheroti.",
  "atk-s0102a:28_11": "Anuruddhatthero pana vassasatañceva paṇṇāsañca vassāni,",
  "atk-s0102a:28_12": "bākulatthero vassasatañceva saṭṭhi ca vassāni.",
  "atk-s0102a:28_13": "Ayaṃ sabbadīghāyuko.",
  "atk-s0102a:28_14": "Sopi dve vassasatāni na jīvati.",
  "atk-s0102a:29_0": "Vipassīādayo pana sabbepi bodhisattā mettāpubbabhāgena somanassasahagatañāṇasampayuttaasaṅkhārikacittena mātukucchismiṃ paṭisandhiṃ gaṇhiṃsu.",
  "atk-s0102a:29_1": "Tena cittena gahitāya paṭisandhiyā asaṅkhyeyyaṃ āyu,",
  "atk-s0102a:29_2": "iti sabbe buddhā asaṅkhyeyyāyukā.",
  "atk-s0102a:29_3": "Te kasmā asaṅkhyeyyaṃ na aṭṭhaṃsu?",
  "atk-s0102a:29_4": "Utubhojanavipattiyā.",
  "atk-s0102a:29_5": "Utubhojanavasena hi āyu hāyatipi vaḍḍhatipi.",
  "atk-s0102a:30_0": "Tattha yadā rājāno adhammikā honti,",
  "atk-s0102a:30_1": "tadā uparājāno, senāpati, seṭṭhi,",
  "atk-s0102a:30_2": "sakalanagaraṃ,",
  "atk-s0102a:30_3": "sakalaraṭṭhaṃ adhammikameva hoti;",
  "atk-s0102a:30_4": "atha tesaṃ ārakkhadevatā,",
  "atk-s0102a:30_5": "tāsaṃ devatānaṃ mittā bhūmaṭṭhadevatā,",
  "atk-s0102a:30_6": "tāsaṃ devatānaṃ mittā ākāsaṭṭhakadevatā,",
  "atk-s0102a:30_7": "ākāsaṭṭhakadevatānaṃ mittā uṇhavalāhakā devatā,",
  "atk-s0102a:30_8": "tāsaṃ mittā abbhavalāhakā devatā,",
  "atk-s0102a:30_9": "tāsaṃ mittā sītavalāhakā devatā,",
  "atk-s0102a:30_10": "tāsaṃ mittā vassavalāhakā devatā,",
  "atk-s0102a:30_11": "tāsaṃ mittā cātumahārājikā devatā,",
  "atk-s0102a:30_12": "tāsaṃ mittā tāvatiṃsā devatā,",
  "atk-s0102a:30_13": "tāsaṃ mittā yāmā devatāti evamādi.",
  "atk-s0102a:30_14": "Evaṃ yāva bhavaggā ṭhapetvā ariyasāvake sabbā devabrahmaparisāpi adhammikāva honti.",
  "atk-s0102a:30_15": "Tāsaṃ adhammikatāya visamaṃ candimasūriyā pariharanti,",
  "atk-s0102a:30_16": "vāto yathāmaggena na vāyati,",
  "atk-s0102a:30_17": "ayathāmaggena vāyanto ākāsaṭṭhakavimānāni khobheti,",
  "atk-s0102a:30_18": "vimānesu khobhitesu devatānaṃ kīḷanatthāya cittāni na namanti,",
  "atk-s0102a:30_19": "devatānaṃ kīḷanatthāya cittesu anamantesu sītuṇhabhedo utu yathākālena na sampajjati,",
  "atk-s0102a:30_20": "tasmiṃ asampajjante na sammā devo vassati,",
  "atk-s0102a:30_21": "kadāci vassati,",
  "atk-s0102a:30_22": "kadāci na vassati;",
  "atk-s0102a:30_23": "katthaci vassati,",
  "atk-s0102a:30_24": "katthaci na vassati,",
  "atk-s0102a:30_25": "vassantopi vappakāle aṅkurakāle nāḷakāle pupphakāle khīraggahaṇādikālesu yathā yathā sassānaṃ upakāro na hoti,",
  "atk-s0102a:30_26": "tathā tathā vassati ca vigacchati ca,",
  "atk-s0102a:30_27": "tena sassāni visamapākāni honti,",
  "atk-s0102a:30_28": "vigatagandhavaṇṇarasādisampannāni.",
  "atk-s0102a:30_29": "Ekabhājane pakkhittataṇḍulesupi ekasmiṃ padese bhattaṃ uttaṇḍulaṃ hoti,",
  "atk-s0102a:30_30": "ekasmiṃ atikilinnaṃ,",
  "atk-s0102a:30_31": "ekasmiṃ samapākaṃ.",
  "atk-s0102a:30_32": "Taṃ paribhuttaṃ kucchiyampi tīhākārehi paccati.",
  "atk-s0102a:30_33": "Tena sattā bahvābādhā ceva honti,",
  "atk-s0102a:30_34": "appāyukā ca.",
  "atk-s0102a:30_35": "Evaṃ tāva utubhojanavasena āyu hāyati.",
  "atk-s0102a:31_0": "Yadā pana rājāno dhammikā honti,",
  "atk-s0102a:31_1": "tadā uparājānopi dhammikā hontīti purimanayeneva yāva brahmalokā sabbepi dhammikā honti.",
  "atk-s0102a:31_2": "Tesaṃ dhammikattā samaṃ candimasūriyā pariharanti,",
  "atk-s0102a:31_3": "yathāmaggena vāto vāyati,",
  "atk-s0102a:31_4": "yathāmaggena vāyanto ākāsaṭṭhakavimānāni na khobheti,",
  "atk-s0102a:31_5": "tesaṃ akhobhā devatānaṃ kīḷanatthāya cittāni namanti.",
  "atk-s0102a:31_6": "Evaṃ kālena utu sampajjati,",
  "atk-s0102a:31_7": "devo sammā vassati,",
  "atk-s0102a:31_8": "vappakālato paṭṭhāya sassānaṃ upakāraṃ karonto kāle vassati,",
  "atk-s0102a:31_9": "kāle vigacchati,",
  "atk-s0102a:31_10": "tena sassāni samapākāni sugandhāni suvaṇṇāni surasāni ojavantāni honti,",
  "atk-s0102a:31_11": "tehi sampāditaṃ bhojanaṃ paribhuttampi sammā paripākaṃ gacchati,",
  "atk-s0102a:31_12": "tena sattā arogā dīghāyukā honti.",
  "atk-s0102a:31_13": "Evaṃ utubhojanavasena āyu vaḍḍhati.",
  "atk-s0102a:32_0": "Tattha vipassī bhagavā asītivassasahassāyukakāle nibbatto,",
  "atk-s0102a:32_1": "sikhī sattativassasahassāyukakāleti idaṃ anupubbena parihīnasadisaṃ kataṃ,",
  "atk-s0102a:32_2": "na pana evaṃ parihīnaṃ,",
  "atk-s0102a:32_3": "vaḍḍhitvā vaḍḍhitvā parihīnanti veditabbaṃ. Kathaṃ?",
  "atk-s0102a:32_4": "Imasmiṃ tāva kappe kakusandho bhagavā cattālīsavassasahassāyukakāle nibbatto,",
  "atk-s0102a:32_5": "āyuppamāṇaṃ pañca koṭṭhāse katvā cattāri ṭhatvā pañcame vijjamāneyeva parinibbuto.",
  "atk-s0102a:32_6": "Taṃ āyu parihāyamānaṃ dasavassakālaṃ patvā puna vaḍḍhamānaṃ asaṅkhyeyyaṃ hutvā tato parihāyamānaṃ tiṃsavassasahassakāle ṭhitaṃ;",
  "atk-s0102a:32_7": "tadā koṇāgamano bhagavā nibbatto.",
  "atk-s0102a:32_8": "Tasmimpi tatheva parinibbute taṃ āyu dasavassakālaṃ patvā puna vaḍḍhamānaṃ asaṅkhyeyyaṃ hutvā parihāyitvā vīsativassasahassakāle ṭhitaṃ;",
  "atk-s0102a:32_9": "tadā kassapo bhagavā nibbatto.",
  "atk-s0102a:32_10": "Tasmimpi tatheva parinibbute taṃ āyu dasavassakālaṃ patvā puna vaḍḍhamānaṃ asaṅkhyeyyaṃ hutvā parihāyitvā vassasatakālaṃ pattaṃ,",
  "atk-s0102a:32_11": "atha amhākaṃ sammāsambuddho nibbatto.",
  "atk-s0102a:32_12": "Evaṃ anupubbena parihāyitvā parihāyitvā vaḍḍhitvā vaḍḍhitvā parihīnanti veditabbaṃ.",
  "atk-s0102a:32_13": "Tattha yaṃ yaṃ āyuparimāṇesu manussesu buddhā nibbattanti,",
  "atk-s0102a:32_14": "tesampi taṃ tadeva āyuparimāṇaṃ hotīti veditabbaṃ.",
  "atk-s0102a:33_0": "Āyuparicchedavaṇṇanā niṭṭhitā.",
  "atk-s0102a:34_0": "Bodhiparicchedavaṇṇanā",
  "atk-s0102a:35_0": "8.",
  "atk-s0102a:35_1": "Bodhiparicchede pana pāṭaliyā mūleti pāṭalirukkhassa heṭṭhā.",
  "atk-s0102a:35_2": "Tassā pana pāṭaliyā khandho taṃ divasaṃ paṇṇāsaratano hutvā abbhuggato,",
  "atk-s0102a:35_3": "sākhā paṇṇāsaratanāti ubbedhena ratanasataṃ ahosi.",
  "atk-s0102a:35_4": "Taṃ divasañca sā pāṭali kaṇṇikābaddhehi viya pupphehi mūlato paṭṭhāya ekasañchannā ahosi,",
  "atk-s0102a:35_5": "dibbagandhaṃ vāyati.",
  "atk-s0102a:35_6": "Na kevalañca tadā ayameva pupphitā,",
  "atk-s0102a:35_7": "dasasahassacakkavāḷe sabbapāṭaliyo pupphitā.",
  "atk-s0102a:35_8": "Na kevalañca pāṭaliyo,",
  "atk-s0102a:35_9": "dasasahassacakkavāḷe sabbarukkhānaṃ khandhesu khandhapadumāni,",
  "atk-s0102a:35_10": "sākhāsu sākhāpadumāni,",
  "atk-s0102a:35_11": "latāsu latāpadumāni,",
  "atk-s0102a:35_12": "ākāse ākāsapadumāni pupphitāni,",
  "atk-s0102a:35_13": "pathavitalaṃ bhinditvāpi mahāpadumāni uṭṭhitāni.",
  "atk-s0102a:35_14": "Mahāsamuddopi pañcavaṇṇehi padumehi nīluppalarattuppalehi ca sañchanno ahosi.",
  "atk-s0102a:35_15": "Sakaladasasahassacakkavāḷaṃ dhajamālākulaṃ tattha tattha nibaddhapupphadāmavissaṭṭhamālāguḷavippakiṇṇaṃ",
  "atk-s0102a:35_16": "nānāvaṇṇakusumasamujjalaṃ nandanavanacittalatāvanamissakavanaphārusakavanasadisaṃ ahosi.",
  "atk-s0102a:35_17": "Puratthimacakkavāḷamukhavaṭṭiyaṃ ussitaddhajā pacchimacakkavāḷamukhavaṭṭiṃ abhihananti.",
  "atk-s0102a:35_18": "Pacchimadakkhiṇauttaracakkavāḷamukhavaṭṭiyaṃ ussitaddhajā dakkhiṇacakkavāḷamukhavaṭṭiṃ abhihananti.",
  "atk-s0102a:35_19": "Evaṃ aññamaññasirīsampattāni cakkavāḷāni ahesuṃ.",
  "atk-s0102a:35_20": "Abhisambuddhoti sakalaṃ buddhaguṇavibhavasiriṃ paṭivijjhamāno cattāri saccāni abhisambuddho.",
  "atk-s0102a:36_0": "“Sikhī,",
  "atk-s0102a:36_1": "bhikkhave,",
  "atk-s0102a:36_2": "bhagavā arahaṃ sammāsambuddho puṇḍarīkassa mūle abhisambuddho”tiādīsupi imināva nayena padavaṇṇanā veditabbā.",
  "atk-s0102a:36_3": "Ettha pana puṇḍarīkoti setambarukkho.",
  "atk-s0102a:36_4": "Tassāpi tadeva parimāṇaṃ.",
  "atk-s0102a:36_5": "Taṃ divasañca sopi dibbagandhehi pupphehi susañchanno ahosi.",
  "atk-s0102a:36_6": "Na kevalañca pupphehi,",
  "atk-s0102a:36_7": "phalehipi sañchanno ahosi.",
  "atk-s0102a:36_8": "Tassa ekato taruṇāni phalāni,",
  "atk-s0102a:36_9": "ekato majjhimāni phalāni,",
  "atk-s0102a:36_10": "ekato nātipakkāni phalāni,",
  "atk-s0102a:36_11": "ekato supakkāni pakkhittadibbojāni viya surasāni olambanti. Yathā so,",
  "atk-s0102a:36_12": "evaṃ sakaladasasahassacakkavāḷesu pupphūpagarukkhā pupphehi,",
  "atk-s0102a:36_13": "phalūpagarukkhā phalehi paṭimaṇḍitā ahesuṃ.",
  "atk-s0102a:37_0": "Sāloti sālarukkho.",
  "atk-s0102a:37_1": "Tassāpi tadeva parimāṇaṃ,",
  "atk-s0102a:37_2": "tatheva pupphasirīvibhavo veditabbo.",
  "atk-s0102a:37_3": "Sirīsarukkhepi eseva nayo.",
  "atk-s0102a:37_4": "Udumbararukkhe pupphāni nāhesuṃ,",
  "atk-s0102a:37_5": "phalavibhūti panettha ambe vuttanayāva,",
  "atk-s0102a:37_6": "tathā nigrodhe,",
  "atk-s0102a:37_7": "tathā assatthe.",
  "atk-s0102a:37_8": "Iti sabbabuddhānaṃ ekova pallaṅko,",
  "atk-s0102a:37_9": "rukkhā pana aññepi honti.",
  "atk-s0102a:37_10": "Tesu yassa yassa rukkhassa mūle catumaggañāṇasaṅkhātabodhiṃ buddhā paṭivijjhanti,",
  "atk-s0102a:37_11": "so so bodhīti vuccati.",
  "atk-s0102a:37_12": "Ayaṃ bodhiparicchedo nāma.",
  "atk-s0102a:38_0": "Sāvakayugaparicchedavaṇṇanā",
  "atk-s0102a:39_0": "9.",
  "atk-s0102a:39_1": "Sāvakayugaparicchede pana khaṇḍatissanti khaṇḍo ca tisso ca.",
  "atk-s0102a:39_2": "Tesu khaṇḍo ekapitiko kaniṭṭhabhātā,",
  "atk-s0102a:39_3": "tisso purohitaputto.",
  "atk-s0102a:39_4": "Khaṇḍo paññāpāramiyā matthakaṃ patto,",
  "atk-s0102a:39_5": "tisso samādhipāramiyā matthakaṃ patto.",
  "atk-s0102a:39_6": "Agganti ṭhapetvā vipassiṃ bhagavantaṃ avasesehi saddhiṃ asadisaguṇatāya uttamaṃ.",
  "atk-s0102a:39_7": "Bhaddayuganti aggattāyeva bhaddayugaṃ.",
  "atk-s0102a:39_8": "Abhibhūsambhavanti abhibhū ca sambhavo ca.",
  "atk-s0102a:39_9": "Tesu abhibhū paññāpāramiyā matthakaṃ patto.",
  "atk-s0102a:39_10": "Sikhinā bhagavatā saddhiṃ aruṇavatito brahmalokaṃ gantvā brahmaparisāya vividhāni pāṭihāriyāni dassento",
  "atk-s0102a:39_11": "dhammaṃ desetvā dasasahassilokadhātuṃ andhakārena pharitvā –",
  "atk-s0102a:39_12": "“kiṃ ida”nti sañjātasaṃvegānaṃ obhāsaṃ pharitvā –",
  "atk-s0102a:39_13": "“sabbe me rūpañca passantu,",
  "atk-s0102a:39_14": "saddañca suṇantū”ti adhiṭṭhahitvā –",
  "atk-s0102a:39_15": "“ārambhathā”ti gāthādvayaṃ bhaṇanto saddaṃ sāvesi.",
  "atk-s0102a:39_16": "Sambhavo samādhipāramiyā matthakaṃ patto ahosi.",
  "atk-s0102a:40_0": "Soṇuttaranti soṇo ca uttaro ca.",
  "atk-s0102a:40_1": "Tesupi soṇo paññāpāramiṃ patto,",
  "atk-s0102a:40_2": "uttaro samādhipāramiṃ patto ahosi.",
  "atk-s0102a:40_3": "Vidhurasañjīvanti vidhuro ca sañjīvo ca.",
  "atk-s0102a:40_4": "Tesu vidhuro paññāpāramiṃ patto ahosi,",
  "atk-s0102a:40_5": "sañjīvo samādhipāramiṃ patto.",
  "atk-s0102a:40_6": "Samāpajjanabahulo rattiṭṭhānadivāṭṭhānakuṭileṇamaṇḍapādīsu samāpattibalena jhāyanto ekadivasaṃ araññe nirodhaṃ samāpajji,",
  "atk-s0102a:40_7": "atha naṃ vanakammikādayo “mato”ti sallakkhetvā jhāpesuṃ.",
  "atk-s0102a:40_8": "So yathāparicchedena samāpattito uṭṭhāya cīvarāni papphoṭetvā gāmaṃ piṇḍāya pāvisi.",
  "atk-s0102a:40_9": "Tadupādāyeva ca naṃ “sañjīvo”ti sañjāniṃsu.",
  "atk-s0102a:40_10": "Bhiyyosuttaranti bhiyyoso ca uttaro ca.",
  "atk-s0102a:40_11": "Tesu bhiyyoso paññāya uttaro,",
  "atk-s0102a:40_12": "uttaro samādhinā aggo ahosi.",
  "atk-s0102a:40_13": "Tissabhāradvājanti tisso ca bhāradvājo ca.",
  "atk-s0102a:40_14": "Tesu tisso paññāpāramiṃ patto,",
  "atk-s0102a:40_15": "bhāradvājo samādhipāramiṃ patto ahosi.",
  "atk-s0102a:40_16": "Sāriputtamoggallānanti sāriputto ca moggallāno ca.",
  "atk-s0102a:40_17": "Tesu sāriputto paññāvisaye,",
  "atk-s0102a:40_18": "moggallāno samādhivisaye aggo ahosi.",
  "atk-s0102a:40_19": "Ayaṃ sāvakayugaparicchedo nāma.",
  "atk-s0102a:41_0": "Sāvakasannipātaparicchedavaṇṇanā",
  "atk-s0102a:42_0": "10.",
  "atk-s0102a:42_1": "Sāvakasannipātaparicchede vipassissa bhagavato paṭhamasannipāto caturaṅgiko ahosi,",
  "atk-s0102a:42_2": "sabbe ehibhikkhū,",
  "atk-s0102a:42_3": "sabbe iddhiyā nibbattapattacīvarā,",
  "atk-s0102a:42_4": "sabbe anāmantitāva āgatā,",
  "atk-s0102a:42_5": "iti te ca kho pannarase uposathadivase.",
  "atk-s0102a:42_6": "Atha satthā bījaniṃ gahetvā nisinno uposathaṃ osāresi.",
  "atk-s0102a:42_7": "Dutiyatatiyesupi eseva nayo.",
  "atk-s0102a:42_8": "Tathā sesabuddhānaṃ sabbasannipātesu.",
  "atk-s0102a:42_9": "Yasmā pana amhākaṃ bhagavato paṭhamabodhiyāva sannipāto ahosi,",
  "atk-s0102a:42_10": "idañca suttaṃ aparabhāge vuttaṃ,",
  "atk-s0102a:42_11": "tasmā “mayhaṃ,",
  "atk-s0102a:42_12": "bhikkhave,",
  "atk-s0102a:42_13": "etarahi eko sāvakānaṃ sannipāto”ti aniṭṭhapetvā “ahosī”ti vuttaṃ.",
  "atk-s0102a:43_0": "Tattha aḍḍhateḷasāni bhikkhusatānīti purāṇajaṭilānaṃ sahassaṃ,",
  "atk-s0102a:43_1": "dvinnaṃ aggasāvakānaṃ parivārāni aḍḍhateyyasatānīti aḍḍhateḷasāni bhikkhusatāni.",
  "atk-s0102a:43_2": "Tattha dvinnaṃ aggasāvakānaṃ abhinīhārato paṭṭhāya vatthuṃ kathetvā pabbajjā dīpetabbā.",
  "atk-s0102a:43_3": "Pabbajitānaṃ pana tesaṃ mahāmoggallāno sattame divase arahattaṃ patto.",
  "atk-s0102a:43_4": "Dhammasenāpati pannarasame divase gijjhakūṭapabbatamajjhe sūkarakhataleṇapabbhāre bhāgineyyassa dīghanakhaparibbājakassa",
  "atk-s0102a:43_5": "sajjite dhammayāge vedanāpariggahasuttante desiyamāne desanaṃ anubujjhamānaṃ ñāṇaṃ pesetvā sāvakapāramiñāṇaṃ patto.",
  "atk-s0102a:43_6": "Bhagavā therassa arahattappattiṃ ñatvā vehāsaṃ abbhuggantvā veḷuvaneyeva paccuṭṭhāsi. Thero –",
  "atk-s0102a:43_7": "“kuhiṃ nu kho bhagavā gato”ti āvajjanto veḷuvane patiṭṭhitabhāvaṃ ñatvā sayampi vehāsaṃ abbhuggantvā veḷuvaneyeva paccuṭṭhāsi.",
  "atk-s0102a:43_8": "Atha bhagavā pātimokkhaṃ osāresi.",
  "atk-s0102a:43_9": "Taṃ sannipātaṃ sandhāya bhagavā –",
  "atk-s0102a:43_10": "“aḍḍhateḷasāni bhikkhusatānī”ti āha.",
  "atk-s0102a:43_11": "Ayaṃ sāvakasannipātaparicchedo nāma.",
  "atk-s0102a:44_0": "Upaṭṭhākaparicchedavaṇṇanā",
  "atk-s0102a:45_0": "11.",
  "atk-s0102a:45_1": "Upaṭṭhākaparicchede pana ānandoti nibaddhupaṭṭhākabhāvaṃ sandhāya vuttaṃ.",
  "atk-s0102a:45_2": "Bhagavato hi paṭhamabodhiyaṃ anibaddhā upaṭṭhākā ahesuṃ.",
  "atk-s0102a:45_3": "Ekadā nāgasamālo pattacīvaraṃ gahetvā vicari,",
  "atk-s0102a:45_4": "ekadā nāgito,",
  "atk-s0102a:45_5": "ekadā upavāno,",
  "atk-s0102a:45_6": "ekadā sunakkhatto,",
  "atk-s0102a:45_7": "ekadā cundo samaṇuddeso,",
  "atk-s0102a:45_8": "ekadā sāgato,",
  "atk-s0102a:45_9": "ekadā meghiyo.",
  "atk-s0102a:45_10": "Tattha ekadā bhagavā nāgasamālattherena saddhiṃ addhānamaggapaṭipanno dvedhāpathaṃ patto.",
  "atk-s0102a:45_11": "Thero maggā okkamma – “bhagavā,",
  "atk-s0102a:45_12": "ahaṃ iminā maggena gacchāmī”ti āha.",
  "atk-s0102a:45_13": "Atha naṃ bhagavā –",
  "atk-s0102a:45_14": "“ehi bhikkhu,",
  "atk-s0102a:45_15": "iminā maggena gacchāmā”ti āha. So – “handa, bhagavā,",
  "atk-s0102a:45_16": "tumhākaṃ pattacīvaraṃ gaṇhatha,",
  "atk-s0102a:45_17": "ahaṃ iminā maggena gacchāmī”ti vatvā pattacīvaraṃ chamāyaṃ ṭhapetuṃ āraddho.",
  "atk-s0102a:45_18": "Atha naṃ bhagavā – “āhara,",
  "atk-s0102a:45_19": "bhikkhū”ti vatvā pattacīvaraṃ gahetvā gato.",
  "atk-s0102a:45_20": "Tassapi bhikkhuno itarena maggena gacchato corā pattacīvarañceva hariṃsu,",
  "atk-s0102a:45_21": "sīsañca bhindiṃsu. So –",
  "atk-s0102a:45_22": "“bhagavā idāni me paṭisaraṇaṃ,",
  "atk-s0102a:45_23": "na añño”ti cintetvā lohitena gaḷitena bhagavato santikaṃ agamāsi.",
  "atk-s0102a:45_24": "“Kimidaṃ bhikkhū”ti ca vutte taṃ pavattiṃ ārocesi.",
  "atk-s0102a:45_25": "Atha naṃ bhagavā –",
  "atk-s0102a:45_26": "“mā cintayi, bhikkhu,",
  "atk-s0102a:45_27": "etaṃyeva te kāraṇaṃ sallakkhetvā nivārayimhā”ti vatvā naṃ samassāsesi.",
  "atk-s0102a:46_0": "Ekadā pana bhagavā meghiyattherena saddhiṃ pācīnavaṃsamigadāye jantugāmaṃ agamāsi.",
  "atk-s0102a:46_1": "Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā – “bhagavā,",
  "atk-s0102a:46_2": "tumhākaṃ pattacīvaraṃ gaṇhatha,",
  "atk-s0102a:46_3": "ahaṃ tasmiṃ ambavane samaṇadhammaṃ karomī”ti vatvā bhagavatā tikkhattuṃ nivāriyamānopi gantvā akusalavitakkehi upadduto anvāsatto.",
  "atk-s0102a:46_4": "Paccāgantvā taṃ pavattiṃ ārocesi.",
  "atk-s0102a:46_5": "Tampi bhagavā –",
  "atk-s0102a:46_6": "“idameva te kāraṇaṃ sallakkhetvā nivārayimhā”ti vatvā anupubbena sāvatthiṃ agamāsi.",
  "atk-s0102a:46_7": "Tattha gandhakuṭipariveṇe paññattavarabuddhāsane nisinno bhikkhusaṅghaparivuto bhikkhū āmantesi –",
  "atk-s0102a:46_8": "“bhikkhave,",
  "atk-s0102a:46_9": "idānimhi mahallako,",
  "atk-s0102a:46_10": "‘ekacce bhikkhū iminā maggena gacchāmā’ti vutte aññena gacchanti,",
  "atk-s0102a:46_11": "ekacce mayhaṃ pattacīvaraṃ nikkhipanti,",
  "atk-s0102a:46_12": "mayhaṃ nibaddhupaṭṭhākaṃ ekaṃ bhikkhuṃ jānāthā”ti.",
  "atk-s0102a:46_13": "Bhikkhūnaṃ dhammasaṃvego udapādi.",
  "atk-s0102a:46_14": "Athāyasmā sāriputto uṭṭhāyāsanā bhagavantaṃ vanditvā – “ahaṃ, bhante,",
  "atk-s0102a:46_15": "tumheyeva patthayamāno satasahassakappādhikaṃ asaṅkhyeyyaṃ pāramiyo pūrayiṃ,",
  "atk-s0102a:46_16": "nanu mādiso mahāpañño upaṭṭhāko nāma vaṭṭati,",
  "atk-s0102a:46_17": "ahaṃ upaṭṭhahissāmī”ti āha.",
  "atk-s0102a:46_18": "Taṃ bhagavā –",
  "atk-s0102a:46_19": "“alaṃ sāriputta,",
  "atk-s0102a:46_20": "yassaṃ disāyaṃ tvaṃ viharasi,",
  "atk-s0102a:46_21": "asuññāyeva me sā disā,",
  "atk-s0102a:46_22": "tava ovādo buddhānaṃ ovādasadiso,",
  "atk-s0102a:46_23": "na me tayā upaṭṭhākakiccaṃ atthī”ti paṭikkhipi.",
  "atk-s0102a:46_24": "Etenevupāyena mahāmoggallānaṃ ādiṃ katvā asītimahāsāvakā uṭṭhahiṃsu.",
  "atk-s0102a:46_25": "Te sabbepi bhagavā paṭikkhipi.",
  "atk-s0102a:47_0": "Ānandatthero pana tuṇhīyeva nisīdi.",
  "atk-s0102a:47_1": "Atha naṃ bhikkhū evamāhaṃsu – “āvuso, ānanda,",
  "atk-s0102a:47_2": "bhikkhusaṅgho upaṭṭhākaṭṭhānaṃ yācati,",
  "atk-s0102a:47_3": "tvampi yācāhī”ti. So āha –",
  "atk-s0102a:47_4": "“yācitvā laddhupaṭṭhānaṃ nāma āvuso kīdisaṃ hoti,",
  "atk-s0102a:47_5": "kiṃ maṃ satthā na passati,",
  "atk-s0102a:47_6": "sace rocissati,",
  "atk-s0102a:47_7": "ānando maṃ upaṭṭhātūti vakkhatī”ti.",
  "atk-s0102a:47_8": "Atha bhagavā – “na,",
  "atk-s0102a:47_9": "bhikkhave,",
  "atk-s0102a:47_10": "ānando aññena ussāhetabbo,",
  "atk-s0102a:47_11": "sayameva jānitvā maṃ upaṭṭhahissatī”ti āha.",
  "atk-s0102a:47_12": "Tato bhikkhū – “uṭṭhehi,",
  "atk-s0102a:47_13": "āvuso ānanda,",
  "atk-s0102a:47_14": "uṭṭhehi āvuso ānanda,",
  "atk-s0102a:47_15": "dasabalaṃ upaṭṭhākaṭṭhānaṃ yācāhī”ti āhaṃsu.",
  "atk-s0102a:47_16": "Thero uṭṭhahitvā cattāro paṭikkhepe,",
  "atk-s0102a:47_17": "catasso ca āyācanāti aṭṭha vare yāci.",
  "atk-s0102a:48_0": "Cattāro paṭikkhepā nāma – “sace me, bhante,",
  "atk-s0102a:48_1": "bhagavā attanā laddhaṃ paṇītaṃ cīvaraṃ na dassati,",
  "atk-s0102a:48_2": "piṇḍapātaṃ na dassati,",
  "atk-s0102a:48_3": "ekagandhakuṭiyaṃ vasituṃ na dassati,",
  "atk-s0102a:48_4": "nimantanaṃ gahetvā na gamissati,",
  "atk-s0102a:48_5": "evāhaṃ bhagavantaṃ upaṭṭhahissāmī”ti vatvā –",
  "atk-s0102a:48_6": "“kiṃ panettha, ānanda,",
  "atk-s0102a:48_7": "ādīnavaṃ passasī”ti vutte – “sacāhaṃ, bhante,",
  "atk-s0102a:48_8": "imāni vatthūni labhissāmi,",
  "atk-s0102a:48_9": "bhavissanti vattāro –",
  "atk-s0102a:48_10": "‘ānando dasabalena laddhaṃ paṇītaṃ cīvaraṃ paribhuñjati,",
  "atk-s0102a:48_11": "piṇḍapātaṃ paribhuñjati,",
  "atk-s0102a:48_12": "ekagandhakuṭiyaṃ vasati,",
  "atk-s0102a:48_13": "ekato nimantanaṃ gacchati,",
  "atk-s0102a:48_14": "etaṃ lābhaṃ labhanto tathāgataṃ upaṭṭhāti,",
  "atk-s0102a:48_15": "ko evaṃ upaṭṭhahato bhāro’ti” ime cattāro paṭikkhepe yāci.",
  "atk-s0102a:49_0": "Catasso āyācanā nāma – “sace, bhante,",
  "atk-s0102a:49_1": "bhagavā mayā gahitanimantanaṃ gamissati,",
  "atk-s0102a:49_2": "sacāhaṃ tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇe eva bhagavantaṃ dassetuṃ lacchāmi,",
  "atk-s0102a:49_3": "yadā me kaṅkhā uppajjati,",
  "atk-s0102a:49_4": "tasmiṃyeva khaṇe bhagavantaṃ upasaṅkamituṃ lacchāmi,",
  "atk-s0102a:49_5": "yaṃ bhagavā mayhaṃ parammukhā dhammaṃ deseti,",
  "atk-s0102a:49_6": "taṃ āgantvā mayhaṃ kathessati,",
  "atk-s0102a:49_7": "evāhaṃ bhagavantaṃ upaṭṭhahissāmī”ti vatvā –",
  "atk-s0102a:49_8": "“kaṃ panettha, ānanda,",
  "atk-s0102a:49_9": "ānisaṃsaṃ passasī”ti vutte – “idha, bhante,",
  "atk-s0102a:49_10": "saddhā kulaputtā bhagavato okāsaṃ alabhantā maṃ evaṃ vadanti – ‘sve,",
  "atk-s0102a:49_11": "bhante ānanda,",
  "atk-s0102a:49_12": "bhagavatā saddhiṃ amhākaṃ ghare bhikkhaṃ gaṇheyyāthā’ti,",
  "atk-s0102a:49_13": "sace bhante bhagavā tattha na gamissati,",
  "atk-s0102a:49_14": "icchitakkhaṇeyeva parisaṃ dassetuṃ,",
  "atk-s0102a:49_15": "kaṅkhañca vinodetuṃ okāsaṃ na lacchāmi,",
  "atk-s0102a:49_16": "bhavissanti vattāro –",
  "atk-s0102a:49_17": "‘kiṃ ānando dasabalaṃ upaṭṭhāti,",
  "atk-s0102a:49_18": "ettakampissa anuggahaṃ bhagavā na karotī’ti.",
  "atk-s0102a:49_19": "Bhagavato ca parammukhā maṃ pucchissanti – ‘ayaṃ,",
  "atk-s0102a:49_20": "āvuso ānanda, gāthā,",
  "atk-s0102a:49_21": "idaṃ suttaṃ,",
  "atk-s0102a:49_22": "idaṃ jātakaṃ,",
  "atk-s0102a:49_23": "kattha desita’nti.",
  "atk-s0102a:49_24": "Sacāhaṃ taṃ na sampādayissāmi,",
  "atk-s0102a:49_25": "bhavissanti vattāro –",
  "atk-s0102a:49_26": "‘ettakampi, āvuso,",
  "atk-s0102a:49_27": "na jānāsi,",
  "atk-s0102a:49_28": "kasmā tvaṃ chāyā viya bhagavantaṃ avijahanto dīgharattaṃ vicarasī’ti.",
  "atk-s0102a:49_29": "Tenāhaṃ parammukhā desitassapi dhammassa puna kathanaṃ icchāmī”ti imā catasso āyācanā yāci.",
  "atk-s0102a:49_30": "Bhagavāpissa adāsi.",
  "atk-s0102a:50_0": "Evaṃ ime aṭṭha vare gahetvā nibaddhupaṭṭhāko ahosi.",
  "atk-s0102a:50_1": "Tasseva ṭhānantarassatthāya kappasatasahassaṃ pūritānaṃ pāramīnaṃ phalaṃ pāpuṇīti imassa nibaddhupaṭṭhākabhāvaṃ sandhāya – “mayhaṃ,",
  "atk-s0102a:50_2": "bhikkhave,",
  "atk-s0102a:50_3": "etarahi ānando bhikkhu upaṭṭhāko aggupaṭṭhāko”ti āha.",
  "atk-s0102a:50_4": "Ayaṃ upaṭṭhākaparicchedo nāma.",
  "atk-s0102a:51_0": "12. Pitiparicchedo uttānatthoyeva.",
  "atk-s0102a:52_0": "Vihāraṃ pāvisīti kasmā vihāraṃ pāvisi?",
  "atk-s0102a:52_1": "Bhagavā kira ettakaṃ kathetvā cintesi –",
  "atk-s0102a:52_2": "“na tāva mayā sattannaṃ buddhānaṃ vaṃso nirantaraṃ matthakaṃ pāpetvā kathito,",
  "atk-s0102a:52_3": "ajja mayi pana vihāraṃ paviṭṭhe ime bhikkhū bhiyyoso mattāya pubbenivāsañāṇaṃ ārabbha vaṇṇaṃ kathayissanti.",
  "atk-s0102a:52_4": "Athāhaṃ āgantvā nirantaraṃ buddhavaṃsaṃ kathetvā matthakaṃ pāpetvā dassāmī”ti bhikkhūnaṃ kathāvārassa okāsaṃ datvā uṭṭhāyāsanā vihāraṃ pāvisi.",
  "atk-s0102a:53_0": "Yañcetaṃ bhagavā tantiṃ kathesi,",
  "atk-s0102a:53_1": "tattha kappaparicchedo,",
  "atk-s0102a:53_2": "jātiparicchedo,",
  "atk-s0102a:53_3": "gottaparicchedo,",
  "atk-s0102a:53_4": "āyuparicchedo,",
  "atk-s0102a:53_5": "bodhiparicchedo,",
  "atk-s0102a:53_6": "sāvakayugaparicchedo,",
  "atk-s0102a:53_7": "sāvakasannipātaparicchedo,",
  "atk-s0102a:53_8": "upaṭṭhākaparicchedo,",
  "atk-s0102a:53_9": "pitiparicchedoti navime vārā āgatā,",
  "atk-s0102a:53_10": "sambahulavāro anāgato,",
  "atk-s0102a:53_11": "ānetvā pana dīpetabbo.",
  "atk-s0102a:54_0": "Sambahulavārakathāvaṇṇanā",
  "atk-s0102a:55_0": "Sabbabodhisattānañhi ekasmiṃ kulavaṃsānurūpe putte jāte nikkhamitvā pabbajitabbanti ayameva vaṃso,",
  "atk-s0102a:55_1": "ayaṃ paveṇī. Kasmā?",
  "atk-s0102a:55_2": "Sabbaññubodhisattānañhi mātukucchiṃ okkamanato paṭṭhāya pubbe vuttappakārāni anekāni pāṭihāriyāni honti,",
  "atk-s0102a:55_3": "tatra nesaṃ yadi neva jātanagaraṃ, na pitā, na mātā,",
  "atk-s0102a:55_4": "na bhariyā,",
  "atk-s0102a:55_5": "na putto paññāyeyya,",
  "atk-s0102a:55_6": "“imassa neva jātanagaraṃ, na pitā,",
  "atk-s0102a:55_7": "na bhariyā,",
  "atk-s0102a:55_8": "na putto paññāyati,",
  "atk-s0102a:55_9": "devo vā sakko vā māro vā brahmā vā esa maññe,",
  "atk-s0102a:55_10": "devānañca īdisaṃ pāṭihāriyaṃ anacchariya”nti maññamāno jano neva sotabbaṃ,",
  "atk-s0102a:55_11": "na saddhātabbaṃ maññeyya.",
  "atk-s0102a:55_12": "Tato abhisamayo na bhaveyya,",
  "atk-s0102a:55_13": "abhisamaye asati niratthakova buddhuppādo,",
  "atk-s0102a:55_14": "aniyyānikaṃ sāsanaṃ hoti.",
  "atk-s0102a:55_15": "Tasmā sabbabodhisattānaṃ –",
  "atk-s0102a:55_16": "“ekasmiṃ kulavaṃsānurūpe putte jāte nikkhamitvā pabbajitabba”nti ayameva vaṃso ayaṃ paveṇī.",
  "atk-s0102a:55_17": "Tasmā puttādīnaṃ vasena sambahulavāro ānetvā dīpetabbo.",
  "atk-s0102a:56_0": "Sambahulaparicchedavaṇṇanā",
  "atk-s0102a:57_0": "Tattha –",
  "atk-s0102a:58_0": "Samavattakkhandho atulo, suppabuddho ca uttaro;",
  "atk-s0102a:59_0": "Satthavāho vijitaseno, rāhulo bhavati sattamoti.",
  "atk-s0102a:60_0": "Ete tāva sattannampi bodhisattānaṃ anukkameneva satta puttā veditabbā.",
  "atk-s0102a:61_0": "Tattha rāhulabhadde tāva jāte paṇṇaṃ āharitvā mahāpurisassa hatthe ṭhapayiṃsu.",
  "atk-s0102a:61_1": "Athassa tāvadeva sakalasarīraṃ khobhetvā puttasineho aṭṭhāsi.",
  "atk-s0102a:61_2": "So cintesi –",
  "atk-s0102a:61_3": "“ekasmiṃ tāva jāte evarūpo puttasineho,",
  "atk-s0102a:61_4": "parosahassaṃ kira me puttā bhavissanti,",
  "atk-s0102a:61_5": "tesu ekekasmiṃ jāte idaṃ sinehabandhanaṃ evaṃ vaḍḍhantaṃ dubbhejjaṃ bhavissati,",
  "atk-s0102a:61_6": "rāhu jāto,",
  "atk-s0102a:61_7": "bandhanaṃ jāta”nti āha.",
  "atk-s0102a:61_8": "Taṃ divasameva ca rajjaṃ pahāya nikkhanto.",
  "atk-s0102a:61_9": "Esa nayo sabbesaṃ puttuppattiyanti.",
  "atk-s0102a:61_10": "Ayaṃ puttaparicchedo.",
  "atk-s0102a:62_0": "Sutanā sabbakāmā ca, sucittā atha rocinī;",
  "atk-s0102a:63_0": "Rucaggatī sunandā ca, bimbā bhavati sattamāti.",
  "atk-s0102a:64_0": "Etā tesaṃ sattannampi puttānaṃ mātaro ahesuṃ.",
  "atk-s0102a:64_1": "Bimbādevī pana rāhulakumāre jāte rāhulamātāti paññāyittha.",
  "atk-s0102a:64_2": "Ayaṃ bhariyaparicchedo.",
  "atk-s0102a:65_0": "Vipassī kakusandhoti ime pana dve bodhisattā payuttaājaññarathamāruyha mahābhinikkhamanaṃ nikkhamiṃsu.",
  "atk-s0102a:65_1": "Sikhī koṇāgamanoti ime dve hatthikkhandhavaragatā hutvā nikkhamiṃsu.",
  "atk-s0102a:65_2": "Vessabhū suvaṇṇasivikāya nisīditvā nikkhami.",
  "atk-s0102a:65_3": "Kassapo uparipāsāde mahātale nisinnova ānāpānacatutthajjhānaṃ nibbattetvā jhānā uṭṭhāya taṃ jhānaṃ pādakaṃ katvā –",
  "atk-s0102a:65_4": "“pāsādo uggantvā bodhimaṇḍe otaratū”ti adhiṭṭhāsi.",
  "atk-s0102a:65_5": "Pāsādo ākāsena gantvā bodhimaṇḍe otari.",
  "atk-s0102a:65_6": "Mahāpurisopi tato otaritvā bhūmiyaṃ ṭhatvā –",
  "atk-s0102a:65_7": "“pāsādo yathāṭhāneyeva patiṭṭhātū”ti cintesi.",
  "atk-s0102a:65_8": "So yathāṭhāne patiṭṭhāsi.",
  "atk-s0102a:65_9": "Mahāpurisopi satta divasāni padhānamanuyuñjitvā bodhipallaṅke nisīditvā sabbaññutaṃ paṭivijjhi.",
  "atk-s0102a:65_10": "Amhākaṃ pana bodhisatto kaṇṭakaṃ assavaramāruyha nikkhantoti.",
  "atk-s0102a:65_11": "Ayaṃ yānaparicchedo.",
  "atk-s0102a:66_0": "Vipassissa pana bhagavato yojanappamāṇe padese vihāro patiṭṭhāsi,",
  "atk-s0102a:66_1": "sikhissa tigāvute,",
  "atk-s0102a:66_2": "vessabhussa aḍḍhayojane,",
  "atk-s0102a:66_3": "kakusandhassa gāvute,",
  "atk-s0102a:66_4": "koṇāgamanassa aḍḍhagāvute,",
  "atk-s0102a:66_5": "kassapassa vīsatiusabhe.",
  "atk-s0102a:66_6": "Amhākaṃ bhagavato pakatimānena soḷasakarīse,",
  "atk-s0102a:66_7": "rājamānena aṭṭhakarīse padese vihāro patiṭṭhitoti.",
  "atk-s0102a:66_8": "Ayaṃ vihāraparicchedo.",
  "atk-s0102a:67_0": "Vipassissa pana bhagavato ekaratanāyāmā vidatthivitthārā aṭṭhaṅgulubbedhā suvaṇṇiṭṭhakā kāretvā cūḷaṃsena chādetvā vihāraṭṭhānaṃ kiṇiṃsu.",
  "atk-s0102a:67_1": "Sikhissa suvaṇṇayaṭṭhiphālehi chādetvā kiṇiṃsu.",
  "atk-s0102a:67_2": "Vessabhussa suvaṇṇahatthipādāni kāretvā tesaṃ cūḷaṃsena chādetvā kiṇiṃsu.",
  "atk-s0102a:67_3": "Kakusandhassa vuttanayeneva suvaṇṇiṭṭhakāhi chādetvā kiṇiṃsu.",
  "atk-s0102a:67_4": "Koṇāgamanassa vuttanayeneva suvaṇṇakacchapehi chādetvā kiṇiṃsu.",
  "atk-s0102a:67_5": "Kassapassa suvaṇṇakaṭṭīhiyeva chādetvā kiṇiṃsu.",
  "atk-s0102a:67_6": "Amhākaṃ bhagavato salakkhaṇānaṃ kahāpaṇānaṃ cūḷaṃsena chādetvā kiṇiṃsu.",
  "atk-s0102a:67_7": "Ayaṃ vihārabhūmiggahaṇadhanaparicchedo.",
  "atk-s0102a:68_0": "Tattha vipassissa bhagavato tathā bhūmiṃ kiṇitvā vihāraṃ katvā dinnupaṭṭhāko punabbasumitto nāma ahosi,",
  "atk-s0102a:68_1": "sikhissa sirivaḍḍhano nāma,",
  "atk-s0102a:68_2": "vessabhussa sotthiyo nāma,",
  "atk-s0102a:68_3": "kakusandhassa accuto nāma,",
  "atk-s0102a:68_4": "koṇāgamanassa uggo nāma,",
  "atk-s0102a:68_5": "kassapassa sumano nāma,",
  "atk-s0102a:68_6": "amhākaṃ bhagavato sudatto nāma.",
  "atk-s0102a:68_7": "Sabbe cete gahapatimahāsālā seṭṭhino ahesunti.",
  "atk-s0102a:68_8": "Ayaṃ upaṭṭhākaparicchedo nāma.",
  "atk-s0102a:69_0": "Aparāni cattāri avijahitaṭṭhānāni nāma honti.",
  "atk-s0102a:69_1": "Sabbabuddhānañhi bodhipallaṅko avijahito,",
  "atk-s0102a:69_2": "ekasmiṃyeva ṭhāne hoti.",
  "atk-s0102a:69_3": "Dhammacakkappavattanaṃ isipatane migadāye avijahitameva hoti.",
  "atk-s0102a:69_4": "Devorohanakāle saṅkassanagaradvāre paṭhamapadagaṇṭhikā avijahitāva hoti.",
  "atk-s0102a:69_5": "Jetavane gandhakuṭiyā cattāri mañcapādaṭṭhānāni avijahitāneva honti.",
  "atk-s0102a:69_6": "Vihāro pana khuddakopi mahantopi hoti,",
  "atk-s0102a:69_7": "vihāropi na vijahitoyeva,",
  "atk-s0102a:69_8": "nagaraṃ pana vijahati.",
  "atk-s0102a:69_9": "Yadā nagaraṃ pācīnato hoti,",
  "atk-s0102a:69_10": "tadā vihāro pacchimato;",
  "atk-s0102a:69_11": "yadā nagaraṃ dakkhiṇato,",
  "atk-s0102a:69_12": "tadā vihāro uttarato.",
  "atk-s0102a:69_13": "Yadā nagaraṃ pacchimato,",
  "atk-s0102a:69_14": "tadā vihāro pācīnato;",
  "atk-s0102a:69_15": "yadā nagaraṃ uttarato,",
  "atk-s0102a:69_16": "tadā vihāro dakkhiṇato.",
  "atk-s0102a:69_17": "Idāni pana nagaraṃ uttarato,",
  "atk-s0102a:69_18": "vihāro dakkhiṇato.",
  "atk-s0102a:70_0": "Sabbabuddhānañca āyuvemattaṃ,",
  "atk-s0102a:70_1": "pamāṇavemattaṃ,",
  "atk-s0102a:70_2": "kulavemattaṃ,",
  "atk-s0102a:70_3": "padhānavemattaṃ,",
  "atk-s0102a:70_4": "rasmivemattanti pañca vemattāni honti.",
  "atk-s0102a:70_5": "Āyuvemattaṃ nāma keci dīghāyukā honti,",
  "atk-s0102a:70_6": "keci appāyukā.",
  "atk-s0102a:70_7": "Tathā hi dīpaṅkarassa vassasatasahassaṃ āyuppamāṇaṃ ahosi,",
  "atk-s0102a:70_8": "amhākaṃ bhagavato vassasataṃ āyuppamāṇaṃ.",
  "atk-s0102a:71_0": "Pamāṇavemattaṃ nāma keci dīghā honti keci rassā.",
  "atk-s0102a:71_1": "Tathā hi dīpaṅkaro asītihattho ahosi,",
  "atk-s0102a:71_2": "sumano navutihattho,",
  "atk-s0102a:71_3": "amhākaṃ bhagavā aṭṭhārasahattho.",
  "atk-s0102a:72_0": "Kulavemattaṃ nāma keci khattiyakule nibbattanti,",
  "atk-s0102a:72_1": "keci brāhmaṇakule.",
  "atk-s0102a:72_2": "Padhānavemattaṃ nāma kesañci padhānaṃ ittarakālameva hoti,",
  "atk-s0102a:72_3": "yathā kassapassa bhagavato.",
  "atk-s0102a:72_4": "Kesañci addhaniyaṃ,",
  "atk-s0102a:72_5": "yathā amhākaṃ bhagavato.",
  "atk-s0102a:73_0": "Rasmivemattaṃ nāma maṅgalassa bhagavato sarīrarasmi dasasahassilokadhātuppamāṇā ahosi.",
  "atk-s0102a:73_1": "Amhākaṃ bhagavato samantā byāmamattā.",
  "atk-s0102a:73_2": "Tatra rasmivemattaṃ ajjhāsayappaṭibaddhaṃ,",
  "atk-s0102a:73_3": "yo yattakaṃ icchati,",
  "atk-s0102a:73_4": "tassa tattakaṃ sarīrappabhā pharati.",
  "atk-s0102a:73_5": "Maṅgalassa pana niccampi dasasahassilokadhātuṃ pharatūti ajjhāsayo ahosi.",
  "atk-s0102a:73_6": "Paṭividdhaguṇesu pana kassaci vemattaṃ nāma natthi.",
  "atk-s0102a:74_0": "Aparaṃ amhākaṃyeva bhagavato sahajātaparicchedañca nakkhattaparicchedañca dīpesuṃ.",
  "atk-s0102a:74_1": "Sabbaññubodhisattena kira saddhiṃ rāhulamātā,",
  "atk-s0102a:74_2": "ānandatthero, channo, kaṇṭako,",
  "atk-s0102a:74_3": "nidhikumbho,",
  "atk-s0102a:74_4": "mahābodhi,",
  "atk-s0102a:74_5": "kāḷudāyīti imāni satta sahajātāni.",
  "atk-s0102a:74_6": "Mahāpuriso ca uttarāsāḷhanakkhatteneva mātukucchiṃ okkami,",
  "atk-s0102a:74_7": "mahābhinikkhamanaṃ nikkhami,",
  "atk-s0102a:74_8": "dhammacakkaṃ pavattesi,",
  "atk-s0102a:74_9": "yamakapāṭihāriyaṃ akāsi.",
  "atk-s0102a:74_10": "Visākhānakkhattena jāto ca abhisambuddho ca parinibbuto ca.",
  "atk-s0102a:74_11": "Māghanakkhattenassa sāvakasannipāto ca ahosi,",
  "atk-s0102a:74_12": "āyusaṅkhārossajjanañca,",
  "atk-s0102a:74_13": "assayujanakkhattena devorohananti ettakaṃ āharitvā dīpetabbaṃ.",
  "atk-s0102a:74_14": "Ayaṃ sambahulaparicchedo nāma.",
  "atk-s0102a:75_0": "13.",
  "atk-s0102a:75_1": "Idāni atha kho tesaṃ bhikkhūnantiādīsu te bhikkhū – “āvuso,",
  "atk-s0102a:75_2": "pubbenivāsassa nāma ayaṃ gati,",
  "atk-s0102a:75_3": "yadidaṃ cutito paṭṭhāya paṭisandhiārohanaṃ.",
  "atk-s0102a:75_4": "Yaṃ pana idaṃ paṭisandhito paṭṭhāya pacchāmukhaṃ ñāṇaṃ pesetvā cuti gantabbaṃ,",
  "atk-s0102a:75_5": "idaṃ atigarukaṃ.",
  "atk-s0102a:75_6": "Ākāse padaṃ dassento viya bhagavā kathesī”ti ativimhayajātā hutvā –",
  "atk-s0102a:75_7": "“acchariyaṃ,",
  "atk-s0102a:75_8": "āvuso,”tiādīni vatvā puna aparampi kāraṇaṃ dassento –",
  "atk-s0102a:75_9": "“yatra hi nāma tathāgato”tiādimāhaṃsu.",
  "atk-s0102a:75_10": "Tattha yatra hi nāmāti acchariyatthe nipāto,",
  "atk-s0102a:75_11": "yo nāma tathāgatoti attho.",
  "atk-s0102a:75_12": "Chinnapapañceti ettha papañcā nāma taṇhā māno diṭṭhīti ime tayo kilesā.",
  "atk-s0102a:75_13": "Chinnavaṭumeti ettha vaṭumanti kusalākusalakammavaṭṭaṃ vuccati.",
  "atk-s0102a:75_14": "Pariyādinnavaṭṭeti tasseva vevacanaṃ,",
  "atk-s0102a:75_15": "pariyādinnasabbakammavaṭṭeti attho.",
  "atk-s0102a:75_16": "Sabbadukkhavītivatteti sabbaṃ vipākavaṭṭasaṅkhātaṃ dukkhaṃ vītivatte.",
  "atk-s0102a:75_17": "Anussarissatīti idaṃ yatrāti nipātavasena anāgatavacanaṃ,",
  "atk-s0102a:75_18": "attho panettha atītavasena veditabbo.",
  "atk-s0102a:75_19": "Bhagavā hi te buddhe anussari,",
  "atk-s0102a:75_20": "na idāni anussarissati.",
  "atk-s0102a:75_21": "Evaṃsīlāti maggasīlena phalasīlena lokiyalokuttarasīlena evaṃsīlā.",
  "atk-s0102a:75_22": "Evaṃdhammāti ettha samādhipakkhā dhammā adhippetā,",
  "atk-s0102a:75_23": "maggasamādhinā phalasamādhinā lokiyalokuttarasamādhinā,",
  "atk-s0102a:75_24": "evaṃsamādhayoti attho.",
  "atk-s0102a:75_25": "Evaṃpaññāti maggapaññādivaseneva evaṃpaññā.",
  "atk-s0102a:75_26": "Evaṃvihārīti ettha pana heṭṭhā samādhipakkhānaṃ dhammānaṃ gahitattā vihāro gahitova puna kasmā gahitameva gaṇhātīti ce;",
  "atk-s0102a:75_27": "na idaṃ gahitameva,",
  "atk-s0102a:75_28": "idañhi nirodhasamāpattidīpanatthaṃ vuttaṃ.",
  "atk-s0102a:75_29": "Tasmā evaṃ nirodhasamāpattivihārī te bhagavanto ahesunti evamettha attho daṭṭhabbo.",
  "atk-s0102a:76_0": "Evaṃvimuttāti ettha vikkhambhanavimutti,",
  "atk-s0102a:76_1": "tadaṅgavimutti,",
  "atk-s0102a:76_2": "samucchedavimutti,",
  "atk-s0102a:76_3": "paṭippassaddhivimutti,",
  "atk-s0102a:76_4": "nissaraṇavimuttīti pañcavidhā vimutti.",
  "atk-s0102a:76_5": "Tattha aṭṭha samāpattiyo sayaṃ vikkhambhitehi nīvaraṇādīhi vimuttattā vikkhambhanavimuttīti saṅkhyaṃ gacchanti.",
  "atk-s0102a:76_6": "Aniccānupassanādikā sattānupassanā sayaṃ tassa tassa paccanīkaṅgavasena pariccattāhi niccasaññādīhi vimuttattā tadaṅgavimuttīti saṅkhyaṃ gacchanti.",
  "atk-s0102a:76_7": "Cattāro ariyamaggā sayaṃ samucchinnehi kilesehi vimuttattā samucchedavimuttīti saṅkhyaṃ gacchanti.",
  "atk-s0102a:76_8": "Cattāri sāmaññaphalāni maggānubhāvena kilesānaṃ paṭippassaddhante uppannattā paṭippassaddhivimuttīti saṅkhyaṃ gacchanti.",
  "atk-s0102a:76_9": "Nibbānaṃ sabbakilesehi nissaṭattā apagatattā dūre ṭhitattā nissaraṇavimuttīti saṅkhyaṃ gacchati.",
  "atk-s0102a:76_10": "Iti imāsaṃ pañcannaṃ vimuttīnaṃ vasena –",
  "atk-s0102a:76_11": "“evaṃ vimuttā”ti ettha attho daṭṭhabbo.",
  "atk-s0102a:77_0": "14. Paṭisallānā vuṭṭhitoti ekībhāvā vuṭṭhito.",
  "atk-s0102a:78_0": "16. “Ito so,",
  "atk-s0102a:78_1": "bhikkhave”ti ko anusandhi?",
  "atk-s0102a:78_2": "Idañhi suttaṃ –",
  "atk-s0102a:78_3": "“tathāgatassevesā,",
  "atk-s0102a:78_4": "bhikkhave,",
  "atk-s0102a:78_5": "dhammadhātu suppaṭividdhā”ti ca “devatāpi tathāgatassa etamatthaṃ ārocesu”nti ca imehi dvīhi padehi ābaddhaṃ.",
  "atk-s0102a:78_6": "Tattha devatārocanapadaṃ suttantapariyosāne devacārikakolāhalaṃ dassento vicāressati.",
  "atk-s0102a:78_7": "Dhammadhātupadānusandhivasena pana ayaṃ desanā āraddhā.",
  "atk-s0102a:78_8": "Tattha khattiyo jātiyātiādīni ekādasapadāni nidānakaṇḍe vuttanayeneva veditabbāni.",
  "atk-s0102a:79_0": "Bodhisattadhammatāvaṇṇanā",
  "atk-s0102a:80_0": "17. Atha kho,",
  "atk-s0102a:80_1": "bhikkhave,",
  "atk-s0102a:80_2": "vipassī bodhisattotiādīsu pana vipassīti tassa nāmaṃ,",
  "atk-s0102a:80_3": "tañca kho vividhe atthe passanakusalatāya laddhaṃ.",
  "atk-s0102a:80_4": "Bodhisattoti paṇḍitasatto bujjhanakasatto.",
  "atk-s0102a:80_5": "Bodhisaṅkhātesu vā catūsu maggesu satto āsatto laggamānasoti bodhisatto.",
  "atk-s0102a:80_6": "Sato sampajānoti ettha satoti satiyeva.",
  "atk-s0102a:80_7": "Sampajānoti ñāṇaṃ.",
  "atk-s0102a:80_8": "Satiṃ sūpaṭṭhitaṃ katvā ñāṇena paricchinditvā mātukucchiṃ okkamīti attho.",
  "atk-s0102a:80_9": "Okkamīti iminā cassa okkantabhāvo pāḷiyaṃ dassito,",
  "atk-s0102a:80_10": "na okkamanakkamo.",
  "atk-s0102a:80_11": "So pana yasmā aṭṭhakathaṃ ārūḷho,",
  "atk-s0102a:80_12": "tasmā evaṃ veditabbo –",
  "atk-s0102a:81_0": "Sabbabodhisattā hi samatiṃsa pāramiyo pūretvā,",
  "atk-s0102a:81_1": "pañca mahāpariccāge pariccajitvā,",
  "atk-s0102a:81_2": "ñātatthacariyalokatthacariyabuddhacariyānaṃ koṭiṃ patvā,",
  "atk-s0102a:81_3": "vessantarasadise tatiye attabhāve ṭhatvā,",
  "atk-s0102a:81_4": "satta mahādānāni datvā,",
  "atk-s0102a:81_5": "sattakkhattuṃ pathaviṃ kampetvā,",
  "atk-s0102a:81_6": "kālaṅkatvā,",
  "atk-s0102a:81_7": "dutiyacittavāre tusitabhavane nibbattanti.",
  "atk-s0102a:81_8": "Vipassī bodhisattopi tatheva katvā tusitapure nibbattitvā saṭṭhisatasahassādhikā sattapaññāsa vassakoṭiyo tattha aṭṭhāsi.",
  "atk-s0102a:81_9": "Aññadā pana dīghāyukadevaloke nibbattā bodhisattā na yāvatāyukaṃ tiṭṭhanti. Kasmā?",
  "atk-s0102a:81_10": "Tattha pāramīnaṃ duppūraṇīyattā.",
  "atk-s0102a:81_11": "Te adhimuttikālakiriyaṃ katvā manussapatheyeva nibbattanti.",
  "atk-s0102a:81_12": "Pāramīnaṃ pūrento pana yathā idāni ekena attabhāvena sabbaññutaṃ upanetuṃ sakkonti,",
  "atk-s0102a:81_13": "evaṃ sabbaso pūritattā tadā vipassī bodhisatto tattha yāvatāyukaṃ aṭṭhāsi.",
  "atk-s0102a:82_0": "Devatānaṃ pana –",
  "atk-s0102a:82_1": "“manussānaṃ gaṇanāvasena idāni sattahi divasehi cuti bhavissatī”ti pañca pubbanimittāni uppajjanti –",
  "atk-s0102a:82_2": "mālā milāyanti,",
  "atk-s0102a:82_3": "vatthāni kilissanti,",
  "atk-s0102a:82_4": "kacchehi sedā muccanti,",
  "atk-s0102a:82_5": "kāye dubbaṇṇiyaṃ okkamati,",
  "atk-s0102a:82_6": "devo devāsane na saṇṭhāti.",
  "atk-s0102a:82_7": "Tattha mālāti paṭisandhiggahaṇadivase piḷandhanamālā,",
  "atk-s0102a:82_8": "tā kira saṭṭhisatasahassādhikā sattapaṇṇāsa vassakoṭiyo amilāyitvā tadā milāyanti.",
  "atk-s0102a:82_9": "Vatthesupi eseva nayo.",
  "atk-s0102a:82_10": "Ettakaṃ pana kālaṃ devānaṃ neva sītaṃ na uṇhaṃ hoti,",
  "atk-s0102a:82_11": "tasmiṃ kāle sarīrā bindubinduvasena sedā muccanti.",
  "atk-s0102a:82_12": "Ettakañca kālaṃ tesaṃ sarīre khaṇḍiccapāliccādivasena vivaṇṇatā na paññāyati,",
  "atk-s0102a:82_13": "devadhītā soḷasavassuddesikā viya khāyanti,",
  "atk-s0102a:82_14": "devaputtā vīsativassuddesikā viya khāyanti,",
  "atk-s0102a:82_15": "maraṇakāle pana tesaṃ kilantarūpo attabhāvo hoti.",
  "atk-s0102a:82_16": "Ettakañca tesaṃ kālaṃ devaloke ukkaṇṭhitā nāma natthi,",
  "atk-s0102a:82_17": "maraṇakāle pana nissasanti vijambhanti,",
  "atk-s0102a:82_18": "sake āsane nābhiramanti.",
  "atk-s0102a:83_0": "Imāni pana pubbanimittāni yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni nimittāni paññāyanti,",
  "atk-s0102a:83_1": "na sabbesaṃ;",
  "atk-s0102a:83_2": "evaṃ mahesakkhadevatānaṃyeva paññāyanti,",
  "atk-s0102a:83_3": "na sabbesaṃ.",
  "atk-s0102a:83_4": "Yathā ca manussesu pubbanimittāni nakkhattapāṭhakādayova jānanti, na sabbe;",
  "atk-s0102a:83_5": "evaṃ tānipi na sabbadevatā jānanti,",
  "atk-s0102a:83_6": "paṇḍitā eva pana jānanti.",
  "atk-s0102a:83_7": "Tattha ye mandena kusalakammena nibbattā devaputtā,",
  "atk-s0102a:83_8": "te tesu uppannesu –",
  "atk-s0102a:83_9": "“idāni ko jānāti,",
  "atk-s0102a:83_10": "‘kuhiṃ nibbattessāmā’ti” bhāyanti.",
  "atk-s0102a:83_11": "Ye mahāpuññā,",
  "atk-s0102a:83_12": "te “amhehi dinnaṃ dānaṃ,",
  "atk-s0102a:83_13": "rakkhitaṃ sīlaṃ,",
  "atk-s0102a:83_14": "bhāvitaṃ bhāvanaṃ āgamma upari devalokesu sampattiṃ anubhavissāmā”ti na bhāyanti.",
  "atk-s0102a:83_15": "Vipassī bodhisattopi tāni pubbanimittāni disvā “idāni anantare attabhāve buddho bhavissāmī”ti na bhāyati.",
  "atk-s0102a:83_16": "Athassa tesu nimittesu pātubhūtesu dasasahassacakkavāḷadevatā sannipatitvā – “mārisa,",
  "atk-s0102a:83_17": "tumhehi dasa pāramiyo pūrentehi na sakkasampattiṃ,",
  "atk-s0102a:83_18": "na mārasampattiṃ,",
  "atk-s0102a:83_19": "na brahmasampattiṃ,",
  "atk-s0102a:83_20": "na cakkavattisampattiṃ patthentehi pūritā,",
  "atk-s0102a:83_21": "lokanittharaṇatthāya pana buddhattaṃ patthayamānehi pūritā. So vo,",
  "atk-s0102a:83_22": "idāni kālo, mārisa,",
  "atk-s0102a:83_23": "buddhattāya, samayo, mārisa,",
  "atk-s0102a:83_24": "buddhattāyā”ti yācanti.",
  "atk-s0102a:84_0": "Atha mahāsatto tāsaṃ devatānaṃ paṭiññaṃ adatvāva kāladīpadesakulajanettiāyuparicchedavasena pañcamahāvilokanaṃ nāma vilokesi.",
  "atk-s0102a:84_1": "Tattha “kālo nu kho,",
  "atk-s0102a:84_2": "na kālo”ti paṭhamaṃ kālaṃ vilokesi.",
  "atk-s0102a:84_3": "Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0102a:84_4": "Tadā hi sattānaṃ jātijarāmaraṇāni na paññāyanti,",
  "atk-s0102a:84_5": "buddhānañca dhammadesanā nāma tilakkhaṇamuttā natthi.",
  "atk-s0102a:84_6": "Te tesaṃ –",
  "atk-s0102a:84_7": "“aniccaṃ dukkhamanattā”ti kathentānaṃ –",
  "atk-s0102a:84_8": "“kiṃ nāmetaṃ kathentī”ti neva sotuṃ,",
  "atk-s0102a:84_9": "na saddahituṃ maññanti,",
  "atk-s0102a:84_10": "tato abhisamayo na hoti,",
  "atk-s0102a:84_11": "tasmiṃ asati aniyyānikaṃ sāsanaṃ hoti.",
  "atk-s0102a:84_12": "Tasmā so akālo.",
  "atk-s0102a:84_13": "Vassasatato ūnaāyukālopi kālo na hoti. Kasmā?",
  "atk-s0102a:84_14": "Tadā hi sattā ussannakilesā honti,",
  "atk-s0102a:84_15": "ussannakilesānañca dinno ovādo ovādaṭṭhāne na tiṭṭhati,",
  "atk-s0102a:84_16": "udake daṇḍarāji viya khippaṃ vigacchati.",
  "atk-s0102a:84_17": "Tasmā sopi akālova.",
  "atk-s0102a:84_18": "Vassasatasahassato paṭṭhāya heṭṭhā,",
  "atk-s0102a:84_19": "vassasatato paṭṭhāya uddhaṃ āyukālo kālo nāma,",
  "atk-s0102a:84_20": "tadā ca asītivassasahassāyukā manussā.",
  "atk-s0102a:84_21": "Atha mahāsatto –",
  "atk-s0102a:84_22": "“nibbattitabbakālo”ti kālaṃ passi.",
  "atk-s0102a:85_0": "Tato dīpaṃ vilokento saparivāre cattāro dīpe oloketvā –",
  "atk-s0102a:85_1": "“tīsu dīpesu buddhā na nibbattanti,",
  "atk-s0102a:85_2": "jambudīpeyeva nibbattantī”ti dīpaṃ passi.",
  "atk-s0102a:86_0": "Tato –",
  "atk-s0102a:86_1": "“jambudīpo nāma mahā,",
  "atk-s0102a:86_2": "dasayojanasahassaparimāṇo,",
  "atk-s0102a:86_3": "katarasmiṃ nu kho padese buddhā nibbattantī”ti desaṃ vilokento majjhimadesaṃ passi.",
  "atk-s0102a:86_4": "Majjhimadeso nāma –",
  "atk-s0102a:86_5": "“puratthimāya disāya gajaṅgalaṃ nāma nigamo”tiādinā nayena vinaye vuttova.",
  "atk-s0102a:86_6": "So āyāmato tīṇi yojanasatāni,",
  "atk-s0102a:86_7": "vitthārato aḍḍhateyyāni,",
  "atk-s0102a:86_8": "parikkhepato navayojanasatānīti.",
  "atk-s0102a:86_9": "Etasmiñhi padese buddhā paccekabuddhā aggasāvakā asīti mahāsāvakā cakkavattirājāno aññe ca mahesakkhā khattiyabrāhmaṇagahapatimahāsālā uppajjanti.",
  "atk-s0102a:86_10": "Idañcettha bandhumatī nāma nagaraṃ,",
  "atk-s0102a:86_11": "tattha mayā nibbattitabbanti niṭṭhaṃ agamāsi.",
  "atk-s0102a:87_0": "Tato kulaṃ vilokento –",
  "atk-s0102a:87_1": "“buddhā nāma lokasammate kule nibbattanti.",
  "atk-s0102a:87_2": "Idāni ca khattiyakulaṃ lokasammataṃ,",
  "atk-s0102a:87_3": "tattha nibbattissāmi,",
  "atk-s0102a:87_4": "bandhumā nāma me rājā pitā bhavissatī”ti kulaṃ passi.",
  "atk-s0102a:88_0": "Tato mātaraṃ vilokento –",
  "atk-s0102a:88_1": "“buddhamātā nāma lolā surādhuttā na hoti,",
  "atk-s0102a:88_2": "kappasatasahassaṃ pūritapāramī,",
  "atk-s0102a:88_3": "jātito paṭṭhāya akhaṇḍapañcasīlā hoti,",
  "atk-s0102a:88_4": "ayañca bandhumatī nāma devī īdisā,",
  "atk-s0102a:88_5": "ayaṃ me mātā bhavissati,",
  "atk-s0102a:88_6": "“kittakaṃ panassā āyū”ti āvajjanto “dasannaṃ māsānaṃ upari satta divasānī”ti passi.",
  "atk-s0102a:89_0": "Iti imaṃ pañcamahāvilokanaṃ viloketvā “kālo,",
  "atk-s0102a:89_1": "me mārisā,",
  "atk-s0102a:89_2": "buddhabhāvāyā”ti devatānaṃ saṅgahaṃ karonto paṭiññaṃ datvā –",
  "atk-s0102a:89_3": "“gacchatha,",
  "atk-s0102a:89_4": "tumhe”ti tā devatā uyyojetvā tusitadevatāhi parivuto tusitapure nandanavanaṃ pāvisi.",
  "atk-s0102a:89_5": "Sabbadevalokesu hi nandanavanaṃ atthiyeva.",
  "atk-s0102a:89_6": "Tatra naṃ devatā ito cuto sugatiṃ gacchāti pubbekatakusalakammokāsaṃ sārayamānā vicaranti.",
  "atk-s0102a:89_7": "So evaṃ devatāhi kusalaṃ sārayamānāhi parivuto tattha vicarantoyeva cavi.",
  "atk-s0102a:90_0": "Evaṃ cuto ca ‘cavāmī’ti jānāti,",
  "atk-s0102a:90_1": "cuticittaṃ na jānāti.",
  "atk-s0102a:90_2": "Paṭisandhiṃ gahetvāpi jānāti,",
  "atk-s0102a:90_3": "paṭisandhicittameva na jānāti.",
  "atk-s0102a:90_4": "“Imasmiṃ me ṭhāne paṭisandhiṃ gahitā”ti evaṃ pana jānāti.",
  "atk-s0102a:90_5": "Keci pana therā –",
  "atk-s0102a:90_6": "“āvajjanapariyāyo nāma laddhuṃ vaṭṭati,",
  "atk-s0102a:90_7": "dutiyatatiyacittavāre eva jānissatī”ti vadanti.",
  "atk-s0102a:90_8": "Tipiṭakamahāsīvatthero pana āha –",
  "atk-s0102a:90_9": "“mahāsattānaṃ paṭisandhi na aññesaṃ paṭisandhisadisā,",
  "atk-s0102a:90_10": "koṭippattaṃ pana tesaṃ satisampajaññaṃ.",
  "atk-s0102a:90_11": "Yasmā pana teneva cittena taṃ cittaṃ ñātuṃ na sakkā,",
  "atk-s0102a:90_12": "tasmā cuticittaṃ na jānāti.",
  "atk-s0102a:90_13": "Cutikkhaṇepi ‘cavāmī’ti jānāti.",
  "atk-s0102a:90_14": "Paṭisandhicittaṃ na jānāti.",
  "atk-s0102a:90_15": "‘Asukasmiṃ me ṭhāne paṭisandhi gahitā’ti jānāti,",
  "atk-s0102a:90_16": "tasmiṃ kāle dasasahassilokadhātu kampatī”ti.",
  "atk-s0102a:90_17": "Evaṃ sato sampajāno mātukucchiṃ okkamanto pana ekūnavīsatiyā paṭisandhicittesu mettāpubbabhāgassa somanassasahagatañāṇasampayuttaasaṅkhārikakusalacittassa",
  "atk-s0102a:90_18": "sadisamahāvipākacittena paṭisandhi gaṇhi.",
  "atk-s0102a:90_19": "Mahāsīvatthero pana upekkhāsahagatenāti āha.",
  "atk-s0102a:90_20": "Yathā ca amhākaṃ bhagavā,",
  "atk-s0102a:90_21": "evaṃ sopi āsāḷhīpuṇṇamāyaṃ uttarāsāḷhanakkhatteneva paṭisandhiṃ aggahesi.",
  "atk-s0102a:91_0": "Tadā kira pure puṇṇamāya sattamadivasato paṭṭhāya vigatasurāpānaṃ mālāgandhādivibhūtisampannaṃ nakkhattakīḷaṃ",
  "atk-s0102a:91_1": "anubhavamānā bodhisattamātā sattame divase pāto uṭṭhāya gandhodakena nahāyitvā sabbālaṅkāravibhūsitā",
  "atk-s0102a:91_2": "varabhojanaṃ bhuñjitvā uposathaṅgāni adhiṭṭhāya sirigabbhaṃ pavisitvā sirisayane nipannā niddaṃ okkamamānā",
  "atk-s0102a:91_3": "idaṃ supinaṃ addasa –",
  "atk-s0102a:91_4": "“cattāro kira naṃ mahārājāno sayaneneva saddhiṃ ukkhipitvā anotattadahaṃ netvā nahāpetvā dibbavatthaṃ",
  "atk-s0102a:91_5": "nivāsetvā dibbagandhehi vilimpetvā dibbapupphāni piḷandhitvā,",
  "atk-s0102a:91_6": "tato avidūre rajatapabbato,",
  "atk-s0102a:91_7": "tassa anto kanakavimānaṃ atthi,",
  "atk-s0102a:91_8": "tasmiṃ pācīnato sīsaṃ katvā nipajjāpesuṃ.",
  "atk-s0102a:91_9": "Atha bodhisatto setavaravāraṇo hutvā tato avidūre eko suvaṇṇapabbato,",
  "atk-s0102a:91_10": "tattha caritvā tato oruyha rajatapabbataṃ abhiruhitvā kanakavimānaṃ pavisitvā mātaraṃ padakkhiṇaṃ katvā",
  "atk-s0102a:91_11": "dakkhiṇapassaṃ phāletvā kucchiṃ paviṭṭhasadiso ahosi”.",
  "atk-s0102a:92_0": "Atha pabuddhā devī taṃ supinaṃ rañño ārocesi.",
  "atk-s0102a:92_1": "Rājā vibhātāya rattiyā catusaṭṭhimatte brāhmaṇapāmokkhe pakkosāpetvā haritūpalittāya lājādīhi katamaṅgalasakkārāya",
  "atk-s0102a:92_2": "bhūmiyā mahārahāni āsanāni paññapetvā tattha nisinnānaṃ brāhmaṇānaṃ sappimadhusakkarābhisaṅkhatassa varapāyāsassa",
  "atk-s0102a:92_3": "suvaṇṇarajatapātiyo pūretvā suvaṇṇarajatapātīheva paṭikujjitvā adāsi,",
  "atk-s0102a:92_4": "aññehi ca ahatavatthakapilagāvīdānādīhi nesaṃ santappesi.",
  "atk-s0102a:92_5": "Atha nesaṃ sabbakāmasantappitānaṃ taṃ supinaṃ ārocetvā –",
  "atk-s0102a:92_6": "“kiṃ bhavissatī”ti pucchi.",
  "atk-s0102a:92_7": "Brāhmaṇā āhaṃsu –",
  "atk-s0102a:92_8": "“mā cintayi, mahārāja,",
  "atk-s0102a:92_9": "deviyā te kucchimhi gabbho patiṭṭhito,",
  "atk-s0102a:92_10": "so ca kho purisagabbho na itthigabbho,",
  "atk-s0102a:92_11": "putto te bhavissati.",
  "atk-s0102a:92_12": "So sace agāraṃ ajjhāvasissati,",
  "atk-s0102a:92_13": "rājā bhavissati cakkavattī.",
  "atk-s0102a:92_14": "Sace agārā nikkhamma pabbajissati,",
  "atk-s0102a:92_15": "buddho bhavissati loke vivaṭṭacchado”ti.",
  "atk-s0102a:92_16": "Ayaṃ tāva –",
  "atk-s0102a:92_17": "“mātukucchiṃ okkamī”ti ettha vaṇṇanākkamo.",
  "atk-s0102a:93_0": "Ayamettha dhammatāti ayaṃ ettha mātukucchiokkamane dhammatā,",
  "atk-s0102a:93_1": "ayaṃ sabhāvo,",
  "atk-s0102a:93_2": "ayaṃ niyāmoti vuttaṃ hoti.",
  "atk-s0102a:93_3": "Niyāmo ca nāmesa kammaniyāmo,",
  "atk-s0102a:93_4": "utuniyāmo,",
  "atk-s0102a:93_5": "bījaniyāmo,",
  "atk-s0102a:93_6": "cittaniyāmo,",
  "atk-s0102a:93_7": "dhammaniyāmoti pañcavidho.",
  "atk-s0102a:94_0": "Tattha kusalassa iṭṭhavipākadānaṃ,",
  "atk-s0102a:94_1": "akusalassa aniṭṭhavipākadānanti ayaṃ kammaniyāmo.",
  "atk-s0102a:94_2": "Tassa dīpanatthaṃ –",
  "atk-s0102a:94_3": "“na antalikkhe”ti gāthāya vatthūni vattabbāni.",
  "atk-s0102a:94_4": "Apica ekā kira itthī sāmikena saddhiṃ bhaṇḍitvā ubbandhitvā maritukāmā rajjupāse gīvaṃ pavesesi.",
  "atk-s0102a:94_5": "Aññataro puriso vāsiṃ nisento taṃ itthikammaṃ disvā rajjuṃ chinditukāmo –",
  "atk-s0102a:94_6": "“mā bhāyi,",
  "atk-s0102a:94_7": "mā bhāyī”ti taṃ samassāsento upadhāvi.",
  "atk-s0102a:94_8": "Rajju āsīviso hutvā aṭṭhāsi.",
  "atk-s0102a:94_9": "So bhīto palāyi.",
  "atk-s0102a:94_10": "Itarā tattheva mari.",
  "atk-s0102a:94_11": "Evamādīni cettha vatthūni dassetabbāni.",
  "atk-s0102a:95_0": "Tesu tesu janapadesu tasmiṃ tasmiṃ kāle ekappahāreneva rukkhānaṃ pupphaphalagahaṇādīni,",
  "atk-s0102a:95_1": "vātassa vāyanaṃ avāyanaṃ,",
  "atk-s0102a:95_2": "ātapassa tikkhatā mandatā,",
  "atk-s0102a:95_3": "devassa vassanaṃ avassanaṃ,",
  "atk-s0102a:95_4": "padumānaṃ divā vikasanaṃ rattiṃ milāyananti evamādi utuniyāmo.",
  "atk-s0102a:96_0": "Yaṃ panetaṃ sālibījato sāliphalameva,",
  "atk-s0102a:96_1": "madhurato madhurasaṃyeva,",
  "atk-s0102a:96_2": "tittato tittarasaṃyeva phalaṃ hoti,",
  "atk-s0102a:96_3": "ayaṃ bījaniyāmo.",
  "atk-s0102a:97_0": "Purimā purimā cittacetasikā dhammā pacchimānaṃ pacchimānaṃ cittacetasikānaṃ dhammānaṃ upanissayapaccayena",
  "atk-s0102a:97_1": "paccayoti evaṃ yadetaṃ cakkhuviññāṇādīnaṃ anantarā sampaṭicchanādīnaṃ nibbattanaṃ,",
  "atk-s0102a:97_2": "ayaṃ cittaniyāmo.",
  "atk-s0102a:98_0": "Yā panesā bodhisattānaṃ mātukucchiokkamanādīsu dasasahassilokadhātukampanādīnaṃ pavatti,",
  "atk-s0102a:98_1": "ayaṃ dhammaniyāmo nāma.",
  "atk-s0102a:98_2": "Tesu idha dhammaniyāmo adhippeto.",
  "atk-s0102a:98_3": "Tasmā tamevatthaṃ dassento dhammatā esā bhikkhavetiādimāha.",
  "atk-s0102a:99_0": "18.",
  "atk-s0102a:99_1": "Tattha kucchiṃ okkamatīti ettha kucchiṃ okkanto hotīti ayamevattho.",
  "atk-s0102a:99_2": "Okkante hi tasmiṃ evaṃ hoti,",
  "atk-s0102a:99_3": "na okkamamāne.",
  "atk-s0102a:99_4": "Appamāṇoti vuḍḍhippamāṇo,",
  "atk-s0102a:99_5": "vipuloti attho.",
  "atk-s0102a:99_6": "Uḷāroti tasseva vevacanaṃ.",
  "atk-s0102a:99_7": "Uḷārāni uḷārāni khādanīyāni khādantītiādīsu hi madhuraṃ uḷāranti vuttaṃ.",
  "atk-s0102a:99_8": "Uḷārāya khalu bhavaṃ vacchāyano samaṇaṃ gotamaṃ pasaṃsāya pasaṃsatītiādīsu seṭṭhaṃ uḷāranti vuttaṃ.",
  "atk-s0102a:99_9": "Idha pana vipulaṃ adhippetaṃ.",
  "atk-s0102a:99_10": "Devānaṃ devānubhāvanti ettha devānaṃ ayamānubhāvo nivatthavatthassa pabhā dvādasayojanāni pharati,",
  "atk-s0102a:99_11": "tathā sarīrassa,",
  "atk-s0102a:99_12": "tathā alaṅkārassa,",
  "atk-s0102a:99_13": "tathā vimānassa,",
  "atk-s0102a:99_14": "taṃ atikkamitvāti attho.",
  "atk-s0102a:100_0": "Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko hoti,",
  "atk-s0102a:100_1": "tiṇṇaṃ sakaṭacakkānaṃ vā tiṇṇaṃ pattānaṃ vā aññamaññaṃ āhacca ṭhapitānaṃ majjhe okāso viya.",
  "atk-s0102a:100_2": "So pana lokantarikanirayo parimāṇato aṭṭhayojanasahasso hoti.",
  "atk-s0102a:100_3": "Aghāti niccavivaṭā.",
  "atk-s0102a:100_4": "Asaṃvutāti heṭṭhāpi appatiṭṭhā.",
  "atk-s0102a:100_5": "Andhakārāti tamabhūtā.",
  "atk-s0102a:100_6": "Andhakāratimisāti cakkhuviññāṇuppattinivāraṇato andhabhāvakaraṇatimisena samannāgatā.",
  "atk-s0102a:100_7": "Tattha kira cakkhuviññāṇaṃ na jāyati.",
  "atk-s0102a:100_8": "Evaṃmahiddhikāti candimasūriyā kira ekappahāreneva tīsu dīpesu paññāyanti,",
  "atk-s0102a:100_9": "evaṃ mahiddhikā.",
  "atk-s0102a:100_10": "Ekekāya disāya nava nava yojanasatasahassāni andhakāraṃ vidhamitvā ālokaṃ dassenti,",
  "atk-s0102a:100_11": "evaṃmahānubhāvā.",
  "atk-s0102a:100_12": "Ābhāya nānubhontīti attano pabhāya nappahonti.",
  "atk-s0102a:100_13": "Te kira cakkavāḷapabbatassa vemajjhena vicaranti,",
  "atk-s0102a:100_14": "cakkavāḷapabbatañca atikkamma lokantarikanirayā.",
  "atk-s0102a:100_15": "Tasmā te tattha ābhāya nappahonti.",
  "atk-s0102a:101_0": "Yepi tattha sattāti yepi tasmiṃ lokantarikamahāniraye sattā uppannā.",
  "atk-s0102a:101_1": "Kiṃ pana kammaṃ katvā tattha uppajjantīti.",
  "atk-s0102a:101_2": "Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca upari aparādhaṃ,",
  "atk-s0102a:101_3": "aññañca divase divase pāṇavadhādisāhasikakammaṃ katvā uppajjanti,",
  "atk-s0102a:101_4": "tambapaṇṇidīpe abhayacoranāgacorādayo viya.",
  "atk-s0102a:101_5": "Tesaṃ attabhāvo tigāvutiko hoti,",
  "atk-s0102a:101_6": "vaggulīnaṃ viya dīghanakhā honti.",
  "atk-s0102a:101_7": "Te rukkhe vagguliyo viya nakhehi cakkavāḷapabbate lagganti.",
  "atk-s0102a:101_8": "Yadā saṃsappantā aññamaññassa hatthapāsaṃ gatā honti,",
  "atk-s0102a:101_9": "atha “bhakkho no laddho”ti maññamānā tattha vāvaṭā viparivattitvā lokasandhārakaudake patanti,",
  "atk-s0102a:101_10": "vāte paharantepi madhukaphalāni viya chijjitvā udake patanti,",
  "atk-s0102a:101_11": "patitamattāva accantakhāre udake piṭṭhapiṇḍi viya vilīyanti.",
  "atk-s0102a:102_0": "Aññepi kira bho santi sattāti bho yathā mayaṃ mahādukkhaṃ anubhavāma,",
  "atk-s0102a:102_1": "evaṃ aññe kira sattāpi imaṃ dukkhamanubhavanatthāya idhūpapannāti taṃ divasaṃ passanti.",
  "atk-s0102a:102_2": "Ayaṃ pana obhāso ekayāgupānamattampi na tiṭṭhati,",
  "atk-s0102a:102_3": "accharāsaṅghāṭamattameva vijjobhāso viya niccharitvā –",
  "atk-s0102a:102_4": "“kiṃ ida”nti bhaṇantānaṃyeva antaradhāyati.",
  "atk-s0102a:102_5": "Saṅkampatīti samantato kampati.",
  "atk-s0102a:102_6": "Itaradvayaṃ purimapadasseva vevacanaṃ.",
  "atk-s0102a:102_7": "Puna appamāṇo cātiādi nigamanatthaṃ vuttaṃ.",
  "atk-s0102a:103_0": "19.",
  "atk-s0102a:103_1": "Cattāro naṃ devaputtā cātuddisaṃ rakkhāya upagacchantīti ettha cattāroti catunnaṃ mahārājānaṃ vasena vuttaṃ.",
  "atk-s0102a:103_2": "Dasasahassacakkavāḷesu pana cattāro cattāro katvā cattālīsasahassāni honti.",
  "atk-s0102a:103_3": "Tattha imasmiṃ cakkavāḷe mahārājāno khaggahatthā bodhisattassa ārakkhatthāya upagantvā sirigabbhaṃ paviṭṭhā,",
  "atk-s0102a:103_4": "itare gabbhadvārato paṭṭhāya avaruddhake paṃsupisācakādiyakkhagaṇe paṭikkamāpetvā yāva cakkavāḷā ārakkhaṃ gaṇhiṃsu.",
  "atk-s0102a:104_0": "Kimatthāya panāyaṃ rakkhā?",
  "atk-s0102a:104_1": "Nanu paṭisandhikkhaṇe kalalakālato paṭṭhāya sacepi koṭisatasahassamārā koṭisatasahassasineruṃ ukkhipitvā",
  "atk-s0102a:104_2": "bodhisattassa vā bodhisattamātuyā vā antarāyakaraṇatthaṃ āgaccheyyuṃ,",
  "atk-s0102a:104_3": "sabbe antarāva antaradhāyeyyuṃ.",
  "atk-s0102a:104_4": "Vuttampi cetaṃ bhagavatā ruhiruppādavatthusmiṃ –",
  "atk-s0102a:104_5": "“aṭṭhānametaṃ,",
  "atk-s0102a:104_6": "bhikkhave,",
  "atk-s0102a:104_7": "anavakāso,",
  "atk-s0102a:104_8": "yaṃ parupakkamena tathāgataṃ jīvitā voropeyya.",
  "atk-s0102a:104_9": "Anupakkamena,",
  "atk-s0102a:104_10": "bhikkhave,",
  "atk-s0102a:104_11": "tathāgatā parinibbāyanti.",
  "atk-s0102a:104_12": "Gacchatha,",
  "atk-s0102a:104_13": "tumhe bhikkhave,",
  "atk-s0102a:104_14": "yathāvihāraṃ,",
  "atk-s0102a:104_15": "arakkhiyā,",
  "atk-s0102a:104_16": "bhikkhave tathāgatā”ti. Evameva,",
  "atk-s0102a:104_17": "tena parupakkamena na tesaṃ jīvitantarāyo atthi,",
  "atk-s0102a:104_18": "santi kho pana amanussā virūpā duddasikā bheravarūpā migapakkhino,",
  "atk-s0102a:104_19": "yesaṃ rūpaṃ vā disvā saddaṃ vā sutvā bodhisattamātu bhayaṃ vā santāso vā uppajjeyya,",
  "atk-s0102a:104_20": "tesaṃ nivāraṇatthāya rakkhaṃ aggahesuṃ.",
  "atk-s0102a:104_21": "Apica bodhisattassa puññatejena sañjātagāravā attano gāravacoditāpi te evamakaṃsu.",
  "atk-s0102a:105_0": "Kiṃ pana te antogabbhaṃ pavisitvā ṭhitā cattāro mahārājāno bodhisattassa mātuyā attānaṃ dassenti,",
  "atk-s0102a:105_1": "na dassentīti?",
  "atk-s0102a:105_2": "Nahānamaṇḍanabhojanādisarīrakiccakāle na dassenti,",
  "atk-s0102a:105_3": "sirigabbhaṃ pavisitvā varasayane nipannakāle pana dassenti.",
  "atk-s0102a:105_4": "Tattha kiñcāpi amanussadassanaṃ nāma manussānaṃ sappaṭibhayaṃ hoti,",
  "atk-s0102a:105_5": "bodhisattassa mātā pana attano ceva puttassa ca puññānubhāvena te disvā na bhāyati,",
  "atk-s0102a:105_6": "pakatiantepurapālakesu viya assā etesu cittaṃ uppajjati.",
  "atk-s0102a:106_0": "20.",
  "atk-s0102a:106_1": "Pakatiyā sīlavatīti sabhāveneva sīlasampannā.",
  "atk-s0102a:106_2": "Anuppanne kira buddhe manussā tāpasaparibbājakānaṃ santike vanditvā ukkuṭikaṃ nisīditvā sīlaṃ gaṇhanti.",
  "atk-s0102a:106_3": "Bodhisattamātāpi kāladevilassa isino santike sīlaṃ gaṇhāti.",
  "atk-s0102a:106_4": "Bodhisatte pana kucchigate aññassa pādamūle nisīdituṃ nāma na sakkā,",
  "atk-s0102a:106_5": "samānāsane nisīditvā gahitasīlampi āvajjanakaraṇamattaṃ hoti.",
  "atk-s0102a:106_6": "Tasmā sayameva sīlaṃ aggahesīti vuttaṃ hoti.",
  "atk-s0102a:107_0": "21.",
  "atk-s0102a:107_1": "Purisesūti bodhisattassa pitaraṃ ādiṃ katvā kesuci manussesu purisādhippāyacittaṃ nuppajjati.",
  "atk-s0102a:107_2": "Bodhisattamāturūpaṃ pana kusalā sippikā potthakammādīsupi kātuṃ na sakkonti.",
  "atk-s0102a:107_3": "Taṃ disvā purisassa rāgo nuppajjatīti na sakkā vattuṃ,",
  "atk-s0102a:107_4": "sace pana taṃ rattacitto upasaṅkamitukāmo hoti,",
  "atk-s0102a:107_5": "pādā na vahanti,",
  "atk-s0102a:107_6": "dibbasaṅkhalikā viya bajjhanti.",
  "atk-s0102a:107_7": "Tasmā “anatikkamanīyā”tiādi vuttaṃ.",
  "atk-s0102a:108_0": "22.",
  "atk-s0102a:108_1": "Pañcannaṃ kāmaguṇānanti pubbe kāmaguṇūpasañhitanti iminā purisādhippāyavasena vatthupaṭikkhepo kato,",
  "atk-s0102a:108_2": "idha ārammaṇappaṭilābho dassito.",
  "atk-s0102a:108_3": "Tadā kira deviyā evarūpo putto kucchiṃ upapannoti sutvā samantato rājāno mahagghaābharaṇatūriyādivasena",
  "atk-s0102a:108_4": "pañcadvārārammaṇavatthubhūtaṃ paṇṇākāraṃ pesenti.",
  "atk-s0102a:108_5": "Bodhisattassa ca bodhisattamātu ca katakammassa ussannattā lābhasakkārassa pamāṇaparicchedo natthi.",
  "atk-s0102a:109_0": "23.",
  "atk-s0102a:109_1": "Akilantakāyāti yathā aññā itthiyo gabbhabhārena kilamanti hatthapādā uddhumātatādīni pāpuṇanti,",
  "atk-s0102a:109_2": "evaṃ tassā koci kilamatho nāhosi.",
  "atk-s0102a:109_3": "Tirokucchigatanti antokucchigataṃ.",
  "atk-s0102a:109_4": "Passatīti kalalādikālaṃ atikkamitvā sañjātaaṅgapaccaṅgaahīnindriyabhāvaṃ upagataṃyeva passati.",
  "atk-s0102a:109_5": "Kimatthaṃ passati?",
  "atk-s0102a:109_6": "Sukhavāsatthaṃyeva.",
  "atk-s0102a:109_7": "Yatheva hi mātā puttena saddhiṃ nipannā vā nisinnā vā –",
  "atk-s0102a:109_8": "“hatthaṃ vāssa pādaṃ vā olambantaṃ ukkhipitvā saṇṭhapessāmī”ti sukhavāsatthaṃ puttaṃ oloketi,",
  "atk-s0102a:109_9": "evaṃ bodhisattamātāpi yaṃ taṃ mātu uṭṭhānagamanaparivattananisajjādīsu uṇhasītaloṇikatittakakaṭukāhāraajjhoharaṇakālesu",
  "atk-s0102a:109_10": "ca gabbhassa dukkhaṃ uppajjati,",
  "atk-s0102a:109_11": "“atthi nu kho me taṃ puttassā”ti sukhavāsatthaṃ olokayamānā pallaṅkaṃ ābhujitvā nisinnaṃ bodhisattaṃ passati.",
  "atk-s0102a:109_12": "Yathā hi aññe antokucchigatā pakkāsayaṃ avattharitvā āmāsayaṃ ukkhipitvā udarapaṭalaṃ piṭṭhito katvā",
  "atk-s0102a:109_13": "piṭṭhikaṇḍakaṃ nissāya ukkuṭikaṃ dvīsu muṭṭhīsu hanukaṃ ṭhapetvā deve vassante rukkhasusire makkaṭā viya",
  "atk-s0102a:109_14": "nisīdanti,",
  "atk-s0102a:109_15": "na evaṃ bodhisatto,",
  "atk-s0102a:109_16": "bodhisatto pana piṭṭhikaṇḍakaṃ piṭṭhito katvā dhammāsane dhammakathiko viya pallaṅkaṃ ābhujitvā puratthābhimukho nisīdati.",
  "atk-s0102a:109_17": "Pubbekatakammaṃ panassā vatthuṃ sodheti,",
  "atk-s0102a:109_18": "suddhe vatthumhi sukhumacchavilakkhaṇaṃ nibbattati.",
  "atk-s0102a:109_19": "Atha naṃ kucchitaco paṭicchādetuṃ na sakkoti,",
  "atk-s0102a:109_20": "olokentiyā bahiṭhito viya paññāyati.",
  "atk-s0102a:109_21": "Tamatthaṃ upamāya vibhāvento bhagavā seyyathāpītiādimāha.",
  "atk-s0102a:109_22": "Bodhisatto pana antokucchigato mātaraṃ na passati.",
  "atk-s0102a:109_23": "Na hi antokucchiyaṃ cakkhuviññāṇaṃ uppajjati.",
  "atk-s0102a:110_0": "24.",
  "atk-s0102a:110_1": "Kālaṅkarotīti na vijātabhāvapaccayā,",
  "atk-s0102a:110_2": "āyuparikkhayeneva.",
  "atk-s0102a:110_3": "Bodhisattena vasitaṭṭhānañhi cetiyakuṭisadisaṃ hoti,",
  "atk-s0102a:110_4": "aññesaṃ aparibhogārahaṃ,",
  "atk-s0102a:110_5": "na ca sakkā bodhisattamātaraṃ apanetvā aññaṃ aggamahesiṭṭhāne ṭhapetunti tattakaṃyeva bodhisattamātu āyuppamāṇaṃ hoti,",
  "atk-s0102a:110_6": "tasmā tadā kālaṅkaroti.",
  "atk-s0102a:110_7": "Katarasmiṃ pana vaye kālaṃ karotīti?",
  "atk-s0102a:110_8": "Majjhimavaye.",
  "atk-s0102a:110_9": "Paṭhamavayasmiñhi sattānaṃ attabhāve chandarāgo balavā hoti,",
  "atk-s0102a:110_10": "tena tadā sañjātagabbhā itthī gabbhaṃ anurakkhituṃ na sakkoti,",
  "atk-s0102a:110_11": "gabbho bahvābādho hoti.",
  "atk-s0102a:110_12": "Majjhimavayassa pana dve koṭṭhāse atikkamma tatiye koṭṭhāse vatthu visadaṃ hoti,",
  "atk-s0102a:110_13": "visade vatthumhi nibbattadārakā arogā honti,",
  "atk-s0102a:110_14": "tasmā bodhisattamātāpi paṭhamavaye sampattiṃ anubhavitvā majjhimavayassa tatiye koṭṭhāse vijāyitvā kālaṃ karotīti ayamettha dhammatā.",
  "atk-s0102a:111_0": "25.",
  "atk-s0102a:111_1": "Nava vā dasa vāti ettha vā saddassa vikappanavasena satta vā aṭṭha vā ekādasa vā dvādasa vāti evamādīnaṃ saṅgaho veditabbo.",
  "atk-s0102a:111_2": "Tattha sattamāsajāto jīvati,",
  "atk-s0102a:111_3": "sītuṇhakkhamo pana na hoti.",
  "atk-s0102a:111_4": "Aṭṭhamāsajāto na jīvati,",
  "atk-s0102a:111_5": "avasesā jīvanti.",
  "atk-s0102a:112_0": "27.",
  "atk-s0102a:112_1": "Devā paṭhamaṃ paṭiggaṇhantīti khīṇāsavā suddhāvāsabrahmāno paṭiggaṇhanti.",
  "atk-s0102a:112_2": "Kathaṃ paṭiggaṇhanti?",
  "atk-s0102a:112_3": "“Sūtivesaṃ gaṇhitvā”ti eke.",
  "atk-s0102a:112_4": "Taṃ pana paṭikkhipitvā idaṃ vuttaṃ –",
  "atk-s0102a:112_5": "‘tadā bodhisattamātā suvaṇṇakhacitaṃ vatthaṃ nivāsetvā macchakkhisadisaṃ dukūlapaṭaṃ yāva pādantā pārupitvā aṭṭhāsi.",
  "atk-s0102a:112_6": "Athassā sallahukagabbhavuṭṭhānaṃ ahosi,",
  "atk-s0102a:112_7": "dhamakaraṇato udakanikkhamanasadisaṃ.",
  "atk-s0102a:112_8": "Atha te pakatibrahmaveseneva upasaṅkamitvā paṭhamaṃ suvaṇṇajālena paṭiggahesuṃ.",
  "atk-s0102a:112_9": "Tesaṃ hatthato cattāro mahārājāno ajinappaveṇiyā paṭiggahesuṃ.",
  "atk-s0102a:112_10": "Tato manussā dukūlacumbaṭakena paṭiggahesuṃ’.",
  "atk-s0102a:112_11": "Tena vuttaṃ –",
  "atk-s0102a:112_12": "“devā paṭhamaṃ paṭiggaṇhanti,",
  "atk-s0102a:112_13": "pacchā manussā”ti.",
  "atk-s0102a:113_0": "28.",
  "atk-s0102a:113_1": "Cattāro naṃ devaputtāti cattāro mahārājāno.",
  "atk-s0102a:113_2": "Paṭiggahetvāti ajinappaveṇiyā paṭiggahetvā.",
  "atk-s0102a:113_3": "Mahesakkhoti mahātejo mahāyaso lakkhaṇasampanno.",
  "atk-s0102a:114_0": "29.",
  "atk-s0102a:114_1": "Visadova nikkhamatīti yathā aññe sattā yonimagge laggantā bhaggavibhaggā nikkhamanti,",
  "atk-s0102a:114_2": "na evaṃ nikkhamati,",
  "atk-s0102a:114_3": "alaggo hutvā nikkhamatīti attho udenāti udakena.",
  "atk-s0102a:114_4": "Kenaci asucināti yathā aññe sattā kammajavātehi uddhaṃpādā adhosirā yonimagge pakkhittā sataporisaṃ narakapapātaṃ patantā viya,",
  "atk-s0102a:114_5": "tāḷacchiddena nikkaḍḍhiyamānā hatthī viya mahādukkhaṃ anubhavantā nānāasucimakkhitāva nikkhamanti,",
  "atk-s0102a:114_6": "na evaṃ bodhisatto.",
  "atk-s0102a:114_7": "Bodhisattañhi kammajavātā uddhapādaṃ adhosiraṃ kātuṃ na sakkonti.",
  "atk-s0102a:114_8": "So dhammāsanato otaranto dhammakathiko viya,",
  "atk-s0102a:114_9": "nisseṇito otaranto puriso viya ca dve hatthe ca dve pāde ca pasāretvā ṭhitakova mātukucchisambhavena kenaci asucinā amakkhitova nikkhamati.",
  "atk-s0102a:115_0": "Udakassa dhārāti udakavaṭṭiyo.",
  "atk-s0102a:115_1": "Tāsu sītā suvaṇṇakaṭāhe patati uṇhā rajatakaṭāhe.",
  "atk-s0102a:115_2": "Idañca pathavitale kenaci asucinā asammissaṃ tesaṃ pānīyaparibhojanīyaudakañceva aññehi asādhāraṇaṃ kīḷāudakañca dassetuṃ vuttaṃ,",
  "atk-s0102a:115_3": "aññassa pana suvaṇṇarajataghaṭehi āhariyamānaudakassa ceva haṃsavattakādipokkharaṇīgatassa ca udakassa paricchedo natthi.",
  "atk-s0102a:116_0": "31.",
  "atk-s0102a:116_1": "Sampatijātoti muhuttajāto.",
  "atk-s0102a:116_2": "Pāḷiyaṃ pana mātukucchito nikkhantamatto viya dassito,",
  "atk-s0102a:116_3": "na evaṃ daṭṭhabbaṃ.",
  "atk-s0102a:116_4": "Nikkhantamattañhi naṃ paṭhamaṃ brahmāno suvaṇṇajālena paṭiggaṇhiṃsu,",
  "atk-s0102a:116_5": "tesaṃ hatthato cattāro mahārājāno ajinappaveṇiyā,",
  "atk-s0102a:116_6": "tesaṃ hatthato manussā dukūlacumbaṭakena.",
  "atk-s0102a:116_7": "Manussānaṃ hatthato muccitvā pathaviyaṃ patiṭṭhito.",
  "atk-s0102a:116_8": "Setamhi chatte anudhāriyamāneti dibbasetacchatte anudhāriyamānamhi.",
  "atk-s0102a:116_9": "Ettha ca chattassa parivārāni khaggādīni pañca rājakakudhabhaṇḍānipi āgatāneva.",
  "atk-s0102a:116_10": "Pāḷiyaṃ pana rājagamane rājā viya chattameva vuttaṃ.",
  "atk-s0102a:116_11": "Tesu chattameva paññāyati,",
  "atk-s0102a:116_12": "na chattaggāhako.",
  "atk-s0102a:116_13": "Tathā khaggatālavaṇṭamorahatthakavāḷabījanīuṇhīsamattāyeva paññāyanti,",
  "atk-s0102a:116_14": "na tesaṃ gāhakā.",
  "atk-s0102a:116_15": "Sabbāni kira tāni adissamānarūpā devatā gaṇhiṃsu.",
  "atk-s0102a:116_16": "Vuttañcetaṃ –",
  "atk-s0102a:117_0": "“Anekasākhañca sahassamaṇḍalaṃ,",
  "atk-s0102a:118_0": "Chattaṃ marū dhārayumantalikkhe;",
  "atk-s0102a:119_0": "Suvaṇṇadaṇḍā vipatanti cāmarā,",
  "atk-s0102a:120_0": "Na dissare cāmarachattagāhakā”ti. ;",
  "atk-s0102a:121_0": "Sabbā ca disāti idaṃ sattapadavītihārūpari ṭhitassa viya sabbadisānuvilokanaṃ vuttaṃ,",
  "atk-s0102a:121_1": "na kho panevaṃ daṭṭhabbaṃ.",
  "atk-s0102a:121_2": "Mahāsatto hi manussānaṃ hatthato muccitvā paṭhaviyaṃ patiṭṭhito puratthimaṃ disaṃ olokesi.",
  "atk-s0102a:121_3": "Anekāni cakkavāḷasahassāni ekaṅgaṇāni ahesuṃ.",
  "atk-s0102a:121_4": "Tattha devamanussā gandhamālādīhi pūjayamānā –",
  "atk-s0102a:121_5": "“mahāpurisa,",
  "atk-s0102a:121_6": "idha tumhehi sadisopi natthi,",
  "atk-s0102a:121_7": "kuto uttaritaro”ti āhaṃsu.",
  "atk-s0102a:121_8": "Evaṃ catasso disā,",
  "atk-s0102a:121_9": "catasso anudisā, heṭṭhā,",
  "atk-s0102a:121_10": "uparīti dasa disā anuviloketvā attanā sadisaṃ adisvā –",
  "atk-s0102a:121_11": "“ayaṃ uttarā disā”ti uttarābhimukho sattapadavītihārena agamāsīti evamettha attho veditabbo.",
  "atk-s0102a:121_12": "Āsabhinti uttamaṃ.",
  "atk-s0102a:121_13": "Aggoti guṇehi sabbapaṭhamo.",
  "atk-s0102a:121_14": "Itarāni dve padāni etasseva vevacanāni.",
  "atk-s0102a:121_15": "Ayamantimā jāti,",
  "atk-s0102a:121_16": "natthi dāni punabbhavoti padadvayena imasmiṃ attabhāve pattabbaṃ arahattaṃ byākāsi.",
  "atk-s0102a:122_0": "Ettha ca samehi pādehi pathaviyā patiṭṭhānaṃ caturiddhipādapaṭilābhassa pubbanimittaṃ,",
  "atk-s0102a:122_1": "uttarābhimukhabhāvo mahājanaṃ ajjhottharitvā abhibhavitvā gamanassa pubbanimittaṃ,",
  "atk-s0102a:122_2": "sattapadagamanaṃ sattabojjhaṅgaratanapaṭilābhassa pubbanimittaṃ,",
  "atk-s0102a:122_3": "dibbasetacchattadhāraṇaṃ vimuttivarachattapaṭilābhassa pubbanimittaṃ,",
  "atk-s0102a:122_4": "pañcarājakakudhabhaṇḍānaṃ paṭilābho pañcahi vimuttīhi vimuccanassa pubbanimittaṃ,",
  "atk-s0102a:122_5": "sabbadisānuvilokanaṃ anāvaraṇañāṇapaṭilābhassa pubbanimittaṃ,",
  "atk-s0102a:122_6": "āsabhivācābhāsanaṃ appaṭivattiyadhammacakkappavattanassa pubbanimittaṃ,",
  "atk-s0102a:122_7": "“ayamantimā jātī”ti sīhanādo anupādisesāya nibbānadhātuyā parinibbānassa pubbanimittanti veditabbaṃ.",
  "atk-s0102a:122_8": "Ime vārā pāḷiyaṃ āgatā,",
  "atk-s0102a:122_9": "sambahulavāro pana nāgato,",
  "atk-s0102a:122_10": "āharitvā dīpetabbo.",
  "atk-s0102a:123_0": "Mahāpurisassa hi jātadivase dasasahassilokadhātu kampi.",
  "atk-s0102a:123_1": "Dasasahassilokadhātumhi devatā ekacakkavāḷe sannipatiṃsu.",
  "atk-s0102a:123_2": "Paṭhamaṃ devā paṭiggaṇhiṃsu,",
  "atk-s0102a:123_3": "pacchā manussā.",
  "atk-s0102a:123_4": "Tantibaddhā vīṇā cammabaddhā bheriyo ca kenaci avāditā sayameva vajjiṃsu.",
  "atk-s0102a:123_5": "Manussānaṃ andubandhanādīni khaṇḍākhaṇḍaṃ chijjiṃsu.",
  "atk-s0102a:123_6": "Sabbarogā vūpasamiṃsu,",
  "atk-s0102a:123_7": "ambilena dhotatambamalaṃ viya vigacchiṃsu.",
  "atk-s0102a:123_8": "Jaccandhā rūpāni passiṃsu.",
  "atk-s0102a:123_9": "Jaccabadhirā saddaṃ suṇiṃsu.",
  "atk-s0102a:123_10": "Pīṭhasappī javasampannā ahesuṃ.",
  "atk-s0102a:123_11": "Jātijaḷānampi eḷamūgānaṃ sati patiṭṭhāsi.",
  "atk-s0102a:123_12": "Videsapakkhandā nāvā supaṭṭanaṃ pāpuṇiṃsu.",
  "atk-s0102a:123_13": "Ākāsaṭṭhakabhūmaṭṭhakaratanāni sakatejobhāsitāni ahesuṃ.",
  "atk-s0102a:123_14": "Verino mettacittaṃ paṭilabhiṃsu.",
  "atk-s0102a:123_15": "Avīcimhi aggi nibbāyi.",
  "atk-s0102a:123_16": "Lokantaresu āloko udapādi.",
  "atk-s0102a:123_17": "Nadīsu jalaṃ nappavattati.",
  "atk-s0102a:123_18": "Mahāsamudde madhurasaṃ udakaṃ ahosi.",
  "atk-s0102a:123_19": "Vāto na vāyi.",
  "atk-s0102a:123_20": "Ākāsapabbatarukkhagatā sakuṇā bhassitvā pathavigatā ahesuṃ.",
  "atk-s0102a:123_21": "Cando ativiroci.",
  "atk-s0102a:123_22": "Sūriyo na uṇho,",
  "atk-s0102a:123_23": "na sītalo,",
  "atk-s0102a:123_24": "nimmalo utusampanno ahosi.",
  "atk-s0102a:123_25": "Devatā attano attano vimānadvāre ṭhatvā apphoṭanaseḷanacelukkhepādīhi mahākīḷakaṃ kīḷiṃsu.",
  "atk-s0102a:123_26": "Cātuddīpikamahāmegho vassi.",
  "atk-s0102a:123_27": "Mahājanaṃ neva khudā na pipāsā pīḷesi.",
  "atk-s0102a:123_28": "Dvārakavāṭāni sayameva vivariṃsu.",
  "atk-s0102a:123_29": "Pupphūpagaphalūpagā rukkhā pupphaphalāni gaṇhiṃsu.",
  "atk-s0102a:123_30": "Dasasahassilokadhātu ekaddhajamālā ahosi.",
  "atk-s0102a:124_0": "Tatrāpi dasasahassilokadhātukampo sabbaññutaññāṇapaṭilābhassa pubbanimittaṃ.",
  "atk-s0102a:124_1": "Devatānaṃ ekacakkavāḷe sannipāto dhammacakkappavattanakāle ekappahāreneva sannipatitvā dhammaṃ paṭiggaṇhanassa pubbanimittaṃ.",
  "atk-s0102a:124_2": "Paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa pubbanimittaṃ.",
  "atk-s0102a:124_3": "Pacchā manussānaṃ paṭiggahaṇaṃ catunnaṃ arūpāvacarajjhānānaṃ paṭilābhassa pubbanimittaṃ.",
  "atk-s0102a:124_4": "Tantibaddhavīṇānaṃ sayaṃ vajjanaṃ anupubbavihārapaṭilābhassa pubbanimittaṃ.",
  "atk-s0102a:124_5": "Cammabaddhabherīnaṃ vajjanaṃ mahatiyā dhammabheriyā anussāvanassa pubbanimittaṃ.",
  "atk-s0102a:124_6": "Andubandhanādīnaṃ chedo asmimānasamucchedassa pubbanimittaṃ.",
  "atk-s0102a:124_7": "Mahājanassa rogavigamo catusaccapaṭilābhassa pubbanimittaṃ.",
  "atk-s0102a:124_8": "Jaccandhānaṃ rūpadassanaṃ dibbacakkhupaṭilābhassa pubbanimittaṃ.",
  "atk-s0102a:124_9": "Badhirānaṃ saddassavanaṃ dibbasotadhātupaṭilābhassa pubbanimittaṃ.",
  "atk-s0102a:124_10": "Pīṭhasappīnaṃ javasampadā caturiddhipādapaṭilābhassa pubbanimittaṃ.",
  "atk-s0102a:124_11": "Jaḷānaṃ satipatiṭṭhānaṃ catusatipaṭṭhānapaṭilābhassa pubbanimittaṃ.",
  "atk-s0102a:124_12": "Videsapakkhandanāvānaṃ supaṭṭanasampāpuṇanaṃ catupaṭisambhidādhigamassa pubbanimittaṃ.",
  "atk-s0102a:124_13": "Ratanānaṃ sakatejobhāsitattaṃ yaṃ lokassa dhammobhāsaṃ dassessati,",
  "atk-s0102a:124_14": "tassa pubbanimittaṃ.",
  "atk-s0102a:125_0": "Verīnaṃ mettacittapaṭilābho catubrahmavihārapaṭilābhassa pubbanimittaṃ.",
  "atk-s0102a:125_1": "Avīcimhi agginibbāyanaṃ ekādasaagginibbāyanassa pubbanimittaṃ.",
  "atk-s0102a:125_2": "Lokantarikāloko avijjandhakāraṃ vidhamitvā ñāṇālokadassanassa pubbanimittaṃ.",
  "atk-s0102a:125_3": "Mahāsamuddassa madhuratā nibbānarasena ekarasabhāvassa pubbanimittaṃ.",
  "atk-s0102a:125_4": "Vātassa avāyanaṃ dvāsaṭṭhidiṭṭhigatabhindanassa pubbanimittaṃ.",
  "atk-s0102a:125_5": "Sakuṇānaṃ pathavigamanaṃ mahājanassa ovādaṃ sutvā pāṇehi saraṇagamanassa pubbanimittaṃ.",
  "atk-s0102a:125_6": "Candassa ativirocanaṃ bahujanakantatāya pubbanimittaṃ.",
  "atk-s0102a:125_7": "Sūriyassa uṇhasītavivajjanautusukhatā kāyikacetasikasukhappattiyā pubbanimittaṃ.",
  "atk-s0102a:125_8": "Devatānaṃ vimānadvāresu ṭhatvā apphoṭanādīhi kīḷanaṃ buddhabhāvaṃ patvā udānaṃ udānassa pubbanimittaṃ.",
  "atk-s0102a:125_9": "Cātuddīpikamahāmeghavassanaṃ mahato dhammameghavassanassa pubbanimittaṃ.",
  "atk-s0102a:125_10": "Khudāpīḷanassa abhāvo kāyagatāsatiamatapaṭilābhassa pubbanimittaṃ.",
  "atk-s0102a:125_11": "Pipāsāpīḷanassa abhāvo vimuttisukhena sukhitabhāvassa pubbanimittaṃ.",
  "atk-s0102a:125_12": "Dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ.",
  "atk-s0102a:125_13": "Rukkhānaṃ pupphaphalaggahaṇaṃ vimuttipupphehi pupphitassa ca sāmaññaphalabhārabharitabhāvassa ca pubbanimittaṃ.",
  "atk-s0102a:125_14": "Dasasahassilokadhātuyā ekaddhajamālitā ariyaddhajamālamālitāya pubbanimittanti veditabbaṃ.",
  "atk-s0102a:125_15": "Ayaṃ sambahulavāro nāma.",
  "atk-s0102a:126_0": "Ettha pañhaṃ pucchanti –",
  "atk-s0102a:126_1": "“yadā mahāpuriso pathaviyaṃ patiṭṭhahitvā uttarābhimukho padasā gantvā āsabhiṃ vācaṃ abhāsi,",
  "atk-s0102a:126_2": "tadā kiṃ pathaviyā gato,",
  "atk-s0102a:126_3": "udāhu ākāsena;",
  "atk-s0102a:126_4": "dissamāno gato,",
  "atk-s0102a:126_5": "udāhu adissamāno;",
  "atk-s0102a:126_6": "acelako gato,",
  "atk-s0102a:126_7": "udāhu alaṅkatapaṭiyatto;",
  "atk-s0102a:126_8": "daharo hutvā gato,",
  "atk-s0102a:126_9": "udāhu mahallako;",
  "atk-s0102a:126_10": "pacchāpi kiṃ tādisova ahosi,",
  "atk-s0102a:126_11": "udāhu puna bāladārako”ti?",
  "atk-s0102a:126_12": "Ayaṃ pana pañho heṭṭhālohapāsāde samuṭṭhito tipiṭakacūḷābhayattherena vissajjitova.",
  "atk-s0102a:126_13": "Thero kira ettha niyatipubbekatakammaissaranimmānavādavasena taṃ taṃ bahuṃ vatvā avasāne evaṃ byākari –",
  "atk-s0102a:126_14": "“mahāpuriso pathaviyā gato,",
  "atk-s0102a:126_15": "mahājanassa pana ākāsena gacchanto viya ahosi.",
  "atk-s0102a:126_16": "Dissamāno gato,",
  "atk-s0102a:126_17": "mahājanassa pana adissamāno viya ahosi.",
  "atk-s0102a:126_18": "Acelako gato,",
  "atk-s0102a:126_19": "mahājanassa pana alaṅkatapaṭiyatto viya upaṭṭhāsi.",
  "atk-s0102a:126_20": "Daharova gato,",
  "atk-s0102a:126_21": "mahājanassa pana soḷasavassuddesiko viya ahosi.",
  "atk-s0102a:126_22": "Pacchā pana bāladārakova ahosi,",
  "atk-s0102a:126_23": "na tādiso”ti.",
  "atk-s0102a:126_24": "Parisā cassa –",
  "atk-s0102a:126_25": "“buddhena viya hutvā bho therena pañho kathito”ti attamanā ahosi.",
  "atk-s0102a:126_26": "Lokantarikavāro vuttanayo eva.",
  "atk-s0102a:127_0": "Imā ca pana ādito paṭṭhāya kathitā sabbadhammatā sabbabodhisattānaṃ hontīti veditabbā.",
  "atk-s0102a:128_0": "Dvattiṃsamahāpurisalakkhaṇavaṇṇanā",
  "atk-s0102a:129_0": "33.",
  "atk-s0102a:129_1": "Addasa khoti dukūlacumbaṭake nipajjāpetvā ānītaṃ addasa.",
  "atk-s0102a:129_2": "Mahāpurisassāti jātigottakulapadesādivasena mahantassa purisassa.",
  "atk-s0102a:129_3": "Dve gatiyoti dve niṭṭhā,",
  "atk-s0102a:129_4": "dve nipphattiyo.",
  "atk-s0102a:129_5": "Ayañhi gatisaddo –",
  "atk-s0102a:129_6": "“pañca kho imā,",
  "atk-s0102a:129_7": "sāriputta,",
  "atk-s0102a:129_8": "gatiyo”ti ettha nirayādibhedāya sattehi gantabbagatiyā vattati.",
  "atk-s0102a:129_9": "“Imesaṃ kho ahaṃ bhikkhūnaṃ sīlavantānaṃ kalyāṇadhammānaṃ neva jānāmi āgatiṃ vā gatiṃ vā”ti ettha ajjhāsaye.",
  "atk-s0102a:129_10": "“Nibbānaṃ arahato gatī”ti ettha paṭissaraṇe.",
  "atk-s0102a:129_11": "“Api ca tyāhaṃ brahme gatiñca pajānāmi,",
  "atk-s0102a:129_12": "jutiñca pajānāmi evaṃmahiddhiko bako brahmā”ti ettha nipphattiyaṃ vattati.",
  "atk-s0102a:129_13": "Svāyamidhāpi nipphattiyaṃ vattatīti veditabbo.",
  "atk-s0102a:129_14": "Anaññāti aññā gati nipphatti nāma natthi.",
  "atk-s0102a:130_0": "Dhammikoti dasakusaladhammasamannāgato agatigamanavirahito.",
  "atk-s0102a:130_1": "Dhammarājāti idaṃ purimapadasseva vevacanaṃ.",
  "atk-s0102a:130_2": "Dhammena vā laddharajjattā dhammarājā.",
  "atk-s0102a:130_3": "Cāturantoti puratthimasamuddādīnaṃ catunnaṃ samuddānaṃ vasena caturantāya pathaviyā issaro.",
  "atk-s0102a:130_4": "Vijitāvīti vijitasaṅgāmo.",
  "atk-s0102a:130_5": "Janapado asmiṃ thāvariyaṃ thirabhāvaṃ pattoti janapadatthāvariyappatto.",
  "atk-s0102a:130_6": "Caṇḍassa hi rañño balidaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrādīni nissāya paccante vāsaṃ kappenti.",
  "atk-s0102a:130_7": "Atimudukassa rañño corehi sāhasikadhanavilopapīḷitā manussā paccantaṃ pahāya janapadamajjhe vāsaṃ kappenti,",
  "atk-s0102a:130_8": "iti evarūpe rājini janapado thirabhāvaṃ na pāpuṇāti.",
  "atk-s0102a:130_9": "Imasmiṃ pana kumāre rajjaṃ kārayamāne etassa janapado pāsāṇapiṭṭhiyaṃ ṭhapetvā ayopaṭṭena parikkhitto viya thiro bhavissatīti dassento –",
  "atk-s0102a:130_10": "“janapadatthāvariyappatto”ti āhaṃsu.",
  "atk-s0102a:131_0": "Sattaratanasamannāgatoti ettha ratijananaṭṭhena ratanaṃ. Apica –",
  "atk-s0102a:132_0": "“Cittīkataṃ mahagghañca, atulaṃ dullabhadassanaṃ;",
  "atk-s0102a:133_0": "Anomasattaparibhogaṃ, ratanaṃ tena vuccati”.",
  "atk-s0102a:134_0": "Cakkaratanassa ca nibbattakālato paṭṭhāya aññaṃ devaṭṭhānaṃ nāma na hoti,",
  "atk-s0102a:134_1": "sabbe gandhapupphādīhi tasseva pūjañca abhivādanādīni ca karontīti cittīkataṭṭhena ratanaṃ.",
  "atk-s0102a:134_2": "Cakkaratanassa ca ettakaṃ nāma dhanaṃ agghatīti aggho natthi,",
  "atk-s0102a:134_3": "iti mahagghaṭṭhenāpi ratanaṃ.",
  "atk-s0102a:134_4": "Cakkaratanañca aññehi loke vijjamānaratanehi asadisanti atulaṭṭhenāpi ratanaṃ.",
  "atk-s0102a:134_5": "Yasmā ca pana yasmiṃ kappe buddhā uppajjanti,",
  "atk-s0102a:134_6": "tasmiṃyeva cakkavattino uppajjanti,",
  "atk-s0102a:134_7": "buddhā ca kadāci karahaci uppajjanti,",
  "atk-s0102a:134_8": "tasmā dullabhadassanaṭṭhenāpi ratanaṃ.",
  "atk-s0102a:134_9": "Tadetaṃ jātirūpakulaissariyādīhi anomassa uḷārasattasseva uppajjati,",
  "atk-s0102a:134_10": "na aññassāti anomasattaparibhogaṭṭhenāpi ratanaṃ.",
  "atk-s0102a:134_11": "Yathā cakkaratanaṃ,",
  "atk-s0102a:134_12": "evaṃ sesānipīti.",
  "atk-s0102a:134_13": "Imehi sattahi ratanehi parivārabhāvena ceva sabbabhogūpakaraṇabhāvena ca samannāgatoti sattaratanasamannāgato.",
  "atk-s0102a:135_0": "Idāni tesaṃ sarūpato dassanatthaṃ tassimānītiādi vuttaṃ.",
  "atk-s0102a:135_1": "Tattha cakkaratanantiādīsu ayaṃ saṅkhepādhippāyo –",
  "atk-s0102a:135_2": "dvesahassadīpaparivārānaṃ catunnaṃ mahādīpānaṃ sirivibhavaṃ gahetvā dātuṃ samatthaṃ cakkaratanaṃ pātubhavati.",
  "atk-s0102a:135_3": "Tathā purebhattameva sāgarapariyantaṃ pathaviṃ anusaṃyāyanasamatthaṃ vehāsaṅgamaṃ hatthiratanaṃ,",
  "atk-s0102a:135_4": "tādisameva assaratanaṃ,",
  "atk-s0102a:135_5": "caturaṅgasamannāgate andhakāre yojanappamāṇaṃ andhakāraṃ vidhamitvā ālokadassanasamatthaṃ maṇiratanaṃ,",
  "atk-s0102a:135_6": "chabbidhadosavivajjitaṃ manāpacāri itthiratanaṃ,",
  "atk-s0102a:135_7": "yojanappamāṇe antopathavigataṃ nidhiṃ dassanasamatthaṃ gahapatiratanaṃ,",
  "atk-s0102a:135_8": "aggamahesiyā kucchimhi nibbattitvā sakalarajjamanusāsanasamatthaṃ jeṭṭhaputtasaṅkhātaṃ pariṇāyakaratanaṃ pātubhavati.",
  "atk-s0102a:136_0": "Parosahassanti atirekasahassaṃ.",
  "atk-s0102a:136_1": "Sūrāti abhīrukā.",
  "atk-s0102a:136_2": "Vīraṅgarūpāti vīrānaṃ aṅgaṃ vīraṅgaṃ,",
  "atk-s0102a:136_3": "vīriyassetaṃ nāmaṃ,",
  "atk-s0102a:136_4": "vīraṅgaṃ rūpametesanti vīraṅgarūpā,",
  "atk-s0102a:136_5": "vīriyajātikā vīriyasabhāvā vīriyamayā akilāsuno ahesuṃ.",
  "atk-s0102a:136_6": "Divasampi yujjhantā na kilamantīti vuttaṃ hoti.",
  "atk-s0102a:136_7": "Sāgarapariyantanti cakkavāḷapabbataṃ sīmaṃ katvā ṭhitasamuddapariyantaṃ.",
  "atk-s0102a:136_8": "Adaṇḍenāti ye katāparādhe satte satampi sahassampi gaṇhanti,",
  "atk-s0102a:136_9": "te dhanadaṇḍena rajjaṃ kārenti.",
  "atk-s0102a:136_10": "Ye chejjabhejjaṃ anusāsanti,",
  "atk-s0102a:136_11": "te satthadaṇḍena.",
  "atk-s0102a:136_12": "Ayaṃ pana duvidhampi daṇḍaṃ pahāya adaṇḍena ajjhāvasati.",
  "atk-s0102a:136_13": "Asatthenāti ye ekatodhārādinā satthena paraṃ vihesanti,",
  "atk-s0102a:136_14": "te satthena rajjaṃ kārenti nāma.",
  "atk-s0102a:136_15": "Ayaṃ pana satthena khuddamakkhikāyapi pivanamattaṃ lohitaṃ kassaci anuppādetvā dhammeneva –",
  "atk-s0102a:136_16": "“ehi kho mahārājā”ti evaṃ paṭirājūhi sampaṭicchitāgamano vuttappakāraṃ pathaviṃ abhivijinitvā ajjhāvasati,",
  "atk-s0102a:136_17": "abhibhavitvā sāmī hutvā vasatīti attho.",
  "atk-s0102a:137_0": "Evaṃ ekaṃ nipphattiṃ kathetvā dutiyaṃ kathetuṃ sace kho panātiādi vuttaṃ.",
  "atk-s0102a:137_1": "Tattha rāgadosamohamānadiṭṭhikilesataṇhāsaṅkhātaṃ chadanaṃ āvaraṇaṃ vivaṭaṃ viddhaṃsitaṃ vivaṭakaṃ etenāti vivaṭacchado.",
  "atk-s0102a:137_2": "“Vivaṭṭacchadā”tipi pāṭho,",
  "atk-s0102a:137_3": "ayameva attho.",
  "atk-s0102a:138_0": "35.",
  "atk-s0102a:138_1": "Evaṃ dutiyaṃ nipphattiṃ kathetvā tāsaṃ nimittabhūtāni lakkhaṇāni dassetuṃ ayañhi, deva,",
  "atk-s0102a:138_2": "kumārotiādi vuttaṃ.",
  "atk-s0102a:138_3": "Tattha suppatiṭṭhitapādoti yathā aññesaṃ bhūmiyaṃ pādaṃ ṭhapentānaṃ aggapādatalaṃ vā paṇhi vā passaṃ vā paṭhamaṃ phusati,",
  "atk-s0102a:138_4": "vemajjhe vā pana chiddaṃ hoti,",
  "atk-s0102a:138_5": "ukkhipantānaṃ aggatalādīsu ekakoṭṭhāsova paṭhamaṃ uṭṭhahati,",
  "atk-s0102a:138_6": "na evamassa.",
  "atk-s0102a:138_7": "Assa pana suvaṇṇapādukatalamiva ekappahāreneva sakalaṃ pādatalaṃ bhūmiṃ phusati,",
  "atk-s0102a:138_8": "ekappahāreneva bhūmito uṭṭhahati.",
  "atk-s0102a:138_9": "Tasmā ayaṃ suppatiṭṭhitapādo.",
  "atk-s0102a:139_0": "Cakkānīti dvīsu pādatalesu dve cakkāni,",
  "atk-s0102a:139_1": "tesaṃ arā ca nemi ca nābhi ca pāḷiyaṃ vuttāva.",
  "atk-s0102a:139_2": "Sabbākāraparipūrānīti iminā pana ayaṃ viseso veditabbo,",
  "atk-s0102a:139_3": "tesaṃ kira cakkānaṃ pādatalassa majjhe nābhi dissati,",
  "atk-s0102a:139_4": "nābhiparicchinnā vaṭṭalekhā dissati,",
  "atk-s0102a:139_5": "nābhimukhaparikkhepapaṭṭo dissati,",
  "atk-s0102a:139_6": "panāḷimukhaṃ dissati,",
  "atk-s0102a:139_7": "arā dissanti,",
  "atk-s0102a:139_8": "aresu vaṭṭilekhā dissanti,",
  "atk-s0102a:139_9": "nemimaṇikā dissanti.",
  "atk-s0102a:139_10": "Idaṃ tāva pāḷiyaṃ āgatameva.",
  "atk-s0102a:139_11": "Sambahulavāro pana anāgato,",
  "atk-s0102a:139_12": "so evaṃ daṭṭhabbo – satti,",
  "atk-s0102a:139_13": "sirivaccho, nandi,",
  "atk-s0102a:139_14": "sovattiko,",
  "atk-s0102a:139_15": "vaṭaṃsako,",
  "atk-s0102a:139_16": "vaḍḍhamānakaṃ,",
  "atk-s0102a:139_17": "macchayugaḷaṃ,",
  "atk-s0102a:139_18": "bhaddapīṭhaṃ, aṅkusako, pāsādo, toraṇaṃ,",
  "atk-s0102a:139_19": "setacchattaṃ, khaggo,",
  "atk-s0102a:139_20": "tālavaṇṭaṃ,",
  "atk-s0102a:139_21": "morahatthako,",
  "atk-s0102a:139_22": "vāḷabījanī, uṇhīsaṃ, maṇi, patto,",
  "atk-s0102a:139_23": "sumanadāmaṃ,",
  "atk-s0102a:139_24": "nīluppalaṃ,",
  "atk-s0102a:139_25": "rattuppalaṃ,",
  "atk-s0102a:139_26": "setuppalaṃ, padumaṃ,",
  "atk-s0102a:139_27": "puṇḍarīkaṃ,",
  "atk-s0102a:139_28": "puṇṇaghaṭo,",
  "atk-s0102a:139_29": "puṇṇapāti, samuddo,",
  "atk-s0102a:139_30": "cakkavāḷo, himavā, sineru,",
  "atk-s0102a:139_31": "candimasūriyā,",
  "atk-s0102a:139_32": "nakkhattāni,",
  "atk-s0102a:139_33": "cattāro mahādīpā,",
  "atk-s0102a:139_34": "dviparittadīpasahassāni,",
  "atk-s0102a:139_35": "antamaso cakkavattirañño parisaṃ upādāya sabbo cakkalakkhaṇasseva parivāro.",
  "atk-s0102a:140_0": "Āyatapaṇhīti dīghapaṇhi,",
  "atk-s0102a:140_1": "paripuṇṇapaṇhīti attho.",
  "atk-s0102a:140_2": "Yathā hi aññesaṃ aggapādo dīgho hoti,",
  "atk-s0102a:140_3": "paṇhimatthake jaṅghā patiṭṭhāti,",
  "atk-s0102a:140_4": "paṇhiṃ tacchetvā ṭhapitā viya hoti,",
  "atk-s0102a:140_5": "na evaṃ mahāpurisassa.",
  "atk-s0102a:140_6": "Mahāpurisassa pana catūsu koṭṭhāsesu dve koṭṭhāsā aggapādo hoti,",
  "atk-s0102a:140_7": "tatiye koṭṭhāse jaṅghā patiṭṭhāti,",
  "atk-s0102a:140_8": "catutthakoṭṭhāse āraggena vaṭṭetvā ṭhapitā viya rattakambalageṇḍukasadisā paṇhi hoti.",
  "atk-s0102a:141_0": "Dīghaṅgulīti yathā aññesaṃ kāci aṅguliyo dīghā honti,",
  "atk-s0102a:141_1": "kāci rassā,",
  "atk-s0102a:141_2": "na evaṃ mahāpurisassa.",
  "atk-s0102a:141_3": "Mahāpurisassa pana makkaṭasseva dīghā hatthapādaṅguliyo mūle thūlā,",
  "atk-s0102a:141_4": "anupubbena gantvā agge tanukā,",
  "atk-s0102a:141_5": "niyyāsatelena madditvā vaṭṭitaharitālavaṭṭisadisā honti.",
  "atk-s0102a:141_6": "Tena vuttaṃ –",
  "atk-s0102a:141_7": "“dīghaṅgulī”ti.",
  "atk-s0102a:142_0": "Mudutalunahatthapādoti sappimaṇḍe osāretvā ṭhapitaṃ satavāravihatakappāsapaṭalaṃ viya mudu.",
  "atk-s0102a:142_1": "Yathā ca idāni jātamattassa,",
  "atk-s0102a:142_2": "evaṃ vuḍḍhakālepi mudutalunāyeva bhavissanti,",
  "atk-s0102a:142_3": "mudutalunā hatthapādā etassāti mudutalunahatthapādo.",
  "atk-s0102a:143_0": "Jālahatthapādoti na cammena paṭibaddhaaṅgulantaro.",
  "atk-s0102a:143_1": "Ediso hi phaṇahatthako purisadosena upahato pabbajjaṃ na paṭilabhati.",
  "atk-s0102a:143_2": "Mahāpurisassa pana catasso hatthaṅguliyo pañcapi pādaṅguliyo ekappamāṇā honti,",
  "atk-s0102a:143_3": "tāsaṃ ekappamāṇatāya yavalakkhaṇaṃ aññamaññaṃ paṭivijjhitvā tiṭṭhati.",
  "atk-s0102a:143_4": "Athassa hatthapādā kusalena vaḍḍhakinā yojitajālavātapānasadisā honti.",
  "atk-s0102a:143_5": "Tena vuttaṃ –",
  "atk-s0102a:143_6": "“jālahatthapādo”ti.",
  "atk-s0102a:144_0": "Uddhaṃ patiṭṭhitagopphakattā ussaṅkhā pādā assāti ussaṅkhapādo.",
  "atk-s0102a:144_1": "Aññesañhi piṭṭhipāde gopphakā honti,",
  "atk-s0102a:144_2": "tena tesaṃ pādā āṇibaddhā viya baddhā honti,",
  "atk-s0102a:144_3": "na yathāsukhaṃ parivaṭṭanti,",
  "atk-s0102a:144_4": "gacchantānaṃ pādatalānipi na dissanti.",
  "atk-s0102a:144_5": "Mahāpurisassa pana āruhitvā upari gopphakā patiṭṭhahanti,",
  "atk-s0102a:144_6": "tenassa nābhito paṭṭhāya uparimakāyo nāvāya ṭhapitasuvaṇṇapaṭimā viya niccalo hoti,",
  "atk-s0102a:144_7": "adhokāyova iñjati,",
  "atk-s0102a:144_8": "sukhena pādā parivaṭṭanti,",
  "atk-s0102a:144_9": "puratopi pacchatopi ubhayapassesupi ṭhatvā passantānaṃ pādatalāni paññāyanti,",
  "atk-s0102a:144_10": "na hatthīnaṃ viya pacchatoyeva.",
  "atk-s0102a:145_0": "Eṇijaṅghoti eṇimigasadisajaṅgho maṃsussadena paripuṇṇajaṅgho,",
  "atk-s0102a:145_1": "na ekato baddhapiṇḍikamaṃso,",
  "atk-s0102a:145_2": "samantato samasaṇṭhitena maṃsena parikkhittāhi suvaṭṭitāhi sāligabbhayavagabbhasadisāhi jaṅghāhi samannāgatoti attho.",
  "atk-s0102a:146_0": "Anonamantoti anamanto,",
  "atk-s0102a:146_1": "etenassa akhujjaavāmanabhāvo dīpito.",
  "atk-s0102a:146_2": "Avasesajanā hi khujjā vā honti vāmanā vā.",
  "atk-s0102a:146_3": "Khujjānaṃ uparimakāyo aparipuṇṇo hoti,",
  "atk-s0102a:146_4": "vāmanānaṃ heṭṭhimakāyo.",
  "atk-s0102a:146_5": "Te aparipuṇṇakāyattā na sakkonti anonamantā jaṇṇukāni parimajjituṃ.",
  "atk-s0102a:146_6": "Mahāpuriso pana paripuṇṇaubhayakāyattā sakkoti.",
  "atk-s0102a:147_0": "Kosohitavatthaguyhoti usabhavāraṇādīnaṃ viya suvaṇṇapadumakaṇṇikasadisehi kosehi ohitaṃ paṭicchannaṃ vatthaguyhaṃ assāti kosohitavatthaguyho.",
  "atk-s0102a:147_1": "Vatthaguyhanti vatthena guhitabbaṃ aṅgajātaṃ vuccati.",
  "atk-s0102a:148_0": "Suvaṇṇavaṇṇoti jātihiṅgulakena majjitvā dīpidāṭhāya ghaṃsitvā gerukaparikammaṃ katvā ṭhapitaghanasuvaṇṇarūpasadisoti attho.",
  "atk-s0102a:148_1": "Etenassa ghanasiniddhasaṇhasarīrataṃ dassetvā chavivaṇṇadassanatthaṃ kañcanasannibhattacoti vuttaṃ.",
  "atk-s0102a:148_2": "Purimassa vā vevacanametaṃ.",
  "atk-s0102a:149_0": "Rajojallanti rajo vā malaṃ vā.",
  "atk-s0102a:149_1": "Na upalimpatīti na laggati padumapalāsato udakabindu viya vivaṭṭati.",
  "atk-s0102a:149_2": "Hatthadhovanādīni pana utuggahaṇatthāya ceva dāyakānaṃ puññaphalatthāya ca buddhā karonti,",
  "atk-s0102a:149_3": "vattasīsenāpi ca karontiyeva.",
  "atk-s0102a:149_4": "Senāsanaṃ pavisantena hi bhikkhunā pāde dhovitvā pavisitabbanti vuttametaṃ.",
  "atk-s0102a:150_0": "Uddhaggalomoti āvaṭṭapariyosāne uddhaggāni hutvā mukhasobhaṃ ullokayamānāni viya ṭhitāni lomāni assāti uddhaggalomo.",
  "atk-s0102a:151_0": "Brahmujugattoti brahmā viya ujugatto,",
  "atk-s0102a:151_1": "ujumeva uggatadīghasarīro bhavissati.",
  "atk-s0102a:151_2": "Yebhuyyena hi sattā khandhe kaṭiyaṃ jāṇūsūti tīsu ṭhānesu namanti,",
  "atk-s0102a:151_3": "te kaṭiyaṃ namantā pacchato namanti,",
  "atk-s0102a:151_4": "itaresu dvīsu ṭhānesu purato.",
  "atk-s0102a:151_5": "Dīghasarīrā pana eke passavaṅkā honti,",
  "atk-s0102a:151_6": "eke mukhaṃ unnametvā nakkhattāni gaṇayantā viya caranti,",
  "atk-s0102a:151_7": "eke appamaṃsalohitā sūlasadisā honti,",
  "atk-s0102a:151_8": "eke purato pabbhārā honti,",
  "atk-s0102a:151_9": "pavedhamānā gacchanti.",
  "atk-s0102a:151_10": "Ayaṃ pana ujumeva uggantvā dīghappamāṇo devanagare ussitasuvaṇṇatoraṇaṃ viya bhavissatīti dīpenti.",
  "atk-s0102a:151_11": "Yathā cetaṃ,",
  "atk-s0102a:151_12": "evaṃ yaṃ yaṃ jātamattassa sabbaso aparipuṇṇaṃ mahāpurisalakkhaṇaṃ hoti,",
  "atk-s0102a:151_13": "taṃ taṃ āyatiṃ tathābhāvitaṃ sandhāya vuttanti veditabbaṃ.",
  "atk-s0102a:152_0": "Sattussadoti dve hatthapiṭṭhiyo dve pādapiṭṭhiyo dve aṃsakūṭāni khandhoti imesu sattasu ṭhānesu paripuṇṇo maṃsussado assāti sattussado.",
  "atk-s0102a:152_1": "Aññesaṃ pana hatthapādapiṭṭhādīsu sirājālaṃ paññāyati,",
  "atk-s0102a:152_2": "aṃsakūṭakkhandhesu aṭṭhikoṭiyo.",
  "atk-s0102a:152_3": "Te manussā petā viya khāyanti,",
  "atk-s0102a:152_4": "na tathā mahāpuriso,",
  "atk-s0102a:152_5": "mahāpuriso pana sattasu ṭhānesu paripuṇṇamaṃsussadattā nigūḷhasirājālehi hatthapiṭṭhādīhi vaṭṭetvā suṭṭhapitasuvaṇṇāḷiṅgasadisena",
  "atk-s0102a:152_6": "khandhena silārūpakaṃ viya khāyati,",
  "atk-s0102a:152_7": "cittakammarūpakaṃ viya ca khāyati.",
  "atk-s0102a:153_0": "Sīhassa pubbaddhaṃ viya kāyo assāti sīhapubbaddhakāyo.",
  "atk-s0102a:153_1": "Sīhassa hi puratthimakāyova paripuṇṇo hoti,",
  "atk-s0102a:153_2": "pacchimakāyo aparipuṇṇo.",
  "atk-s0102a:153_3": "Mahāpurisassa pana sīhassa pubbaddhakāyo viya sabbo kāyo paripuṇṇo.",
  "atk-s0102a:153_4": "Sopi sīhasseva tattha tattha vinatunnatādivasena dussaṇṭhitavisaṇṭhito na hoti,",
  "atk-s0102a:153_5": "dīghayuttaṭṭhāne pana dīgho,",
  "atk-s0102a:153_6": "rassathūlakisaputhulaanuvaṭṭitayuttaṭṭhānesu tathāvidhova hoti.",
  "atk-s0102a:153_7": "Vuttañhetaṃ bhagavatā –",
  "atk-s0102a:154_0": "“Manāpiyeva kho,",
  "atk-s0102a:154_1": "bhikkhave,",
  "atk-s0102a:154_2": "kammavipāke paccupaṭṭhite yehi aṅgehi dīghehi sobhati,",
  "atk-s0102a:154_3": "tāni aṅgāni dīghāni saṇṭhanti.",
  "atk-s0102a:154_4": "Yehi aṅgehi rassehi sobhati,",
  "atk-s0102a:154_5": "tāni aṅgāni rassāni saṇṭhanti.",
  "atk-s0102a:154_6": "Yehi aṅgehi thūlehi sobhati,",
  "atk-s0102a:154_7": "tāni aṅgāni thūlāni saṇṭhanti.",
  "atk-s0102a:154_8": "Yehi aṅgehi kisehi sobhati,",
  "atk-s0102a:154_9": "tāni aṅgāni kisāni saṇṭhanti.",
  "atk-s0102a:154_10": "Yehi aṅgehi puthulehi sobhati,",
  "atk-s0102a:154_11": "tāni aṅgāni puthulāni saṇṭhanti.",
  "atk-s0102a:154_12": "Yehi aṅgehi vaṭṭehi sobhati,",
  "atk-s0102a:154_13": "tāni aṅgāni vaṭṭāni saṇṭhantī”ti.",
  "atk-s0102a:155_0": "Iti nānācittena puññacittena cittito dasahi pāramīhi sajjito mahāpurisassa attabhāvo,",
  "atk-s0102a:155_1": "loke sabbasippino vā sabbaiddhimanto vā patirūpakampi kātuṃ na sakkonti.",
  "atk-s0102a:156_0": "Citantaraṃsoti antaraṃsaṃ vuccati dvinnaṃ koṭṭānaṃ antaraṃ,",
  "atk-s0102a:156_1": "taṃ citaṃ paripuṇṇaṃ antaraṃsaṃ assāti citantaraṃso.",
  "atk-s0102a:156_2": "Aññesañhi taṃ ṭhānaṃ ninnaṃ hoti,",
  "atk-s0102a:156_3": "dve piṭṭhikoṭṭā pāṭiyekkā paññāyanti.",
  "atk-s0102a:156_4": "Mahāpurisassa pana kaṭito paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ viya piṭṭhiṃ chādetvā patiṭṭhitaṃ.",
  "atk-s0102a:157_0": "Nigrodhaparimaṇḍaloti nigrodho viya parimaṇḍalo.",
  "atk-s0102a:157_1": "Yathā paññāsahatthatāya vā satahatthatāya vā samakkhandhasākho nigrodho dīghatopi vitthāratopi ekappamāṇova hoti,",
  "atk-s0102a:157_2": "evaṃ kāyatopi byāmatopi ekappamāṇo.",
  "atk-s0102a:157_3": "Yathā aññesaṃ kāyo dīgho vā hoti byāmo vā,",
  "atk-s0102a:157_4": "na evaṃ visamappamāṇoti attho.",
  "atk-s0102a:157_5": "Teneva yāvatakvassa kāyotiādi vuttaṃ.",
  "atk-s0102a:157_6": "Tattha yāvatako assāti yāvatakvassa.",
  "atk-s0102a:158_0": "Samavaṭṭakkhandhoti samavaṭṭitakkhandho.",
  "atk-s0102a:158_1": "Yathā eke koñcā viya ca bakā viya ca varāhā viya ca dīghagalā vaṅkagalā puthulagalā ca honti,",
  "atk-s0102a:158_2": "kathanakāle sirājālaṃ paññāyati,",
  "atk-s0102a:158_3": "mando saro nikkhamati,",
  "atk-s0102a:158_4": "na evaṃ mahāpurisassa.",
  "atk-s0102a:158_5": "Mahāpurisassa pana suvaṭṭitasuvaṇṇāḷiṅgasadiso khandho hoti,",
  "atk-s0102a:158_6": "kathanakāle sirājālaṃ na paññāyati,",
  "atk-s0102a:158_7": "meghassa viya gajjito saro mahā hoti.",
  "atk-s0102a:159_0": "Rasaggasaggīti ettha rasaṃ gasanti harantīti rasaggasā.",
  "atk-s0102a:159_1": "Rasaharaṇīnametaṃ adhivacanaṃ,",
  "atk-s0102a:159_2": "tā aggā assāti rasaggasaggī.",
  "atk-s0102a:159_3": "Mahāpurisassa kira sattarasaharaṇīsahassāni uddhaggāni hutvā gīvāyameva paṭimukkāni.",
  "atk-s0102a:159_4": "Tilaphalamattopi āhāro jivhagge ṭhapito sabbakāyaṃ anupharati.",
  "atk-s0102a:159_5": "Teneva mahāpadhānaṃ padahantassa ekataṇḍulādīhipi kaḷāyayūsapasatamattenāpi kāyassa yāpanaṃ ahosi.",
  "atk-s0102a:159_6": "Aññesaṃ pana tathā abhāvā na sakalaṃ kāyaṃ ojā pharati.",
  "atk-s0102a:159_7": "Tena te bahvābādhā honti.",
  "atk-s0102a:160_0": "Sīhasseva hanu assāti sīhahanu.",
  "atk-s0102a:160_1": "Tattha sīhassa heṭṭhimahanumeva paripuṇṇaṃ hoti,",
  "atk-s0102a:160_2": "na uparimaṃ.",
  "atk-s0102a:160_3": "Mahāpurisassa pana sīhassa heṭṭhimaṃ viya dvepi paripuṇṇāni dvādasiyā pakkhassa candasadisāni honti.",
  "atk-s0102a:160_4": "Atha nemittakā hanukapariyantaṃ olokentāva imesu hanukesu heṭṭhime vīsati uparime vīsatīti cattālīsadantā",
  "atk-s0102a:160_5": "samā aviraḷā patiṭṭhahissantīti sallakkhetvā ayañhi deva,",
  "atk-s0102a:160_6": "kumāro cattālīsadanto hotītiādimāhaṃsu.",
  "atk-s0102a:160_7": "Tatrāyamattho,",
  "atk-s0102a:160_8": "aññesañhi paripuṇṇadantānampi dvattiṃsa dantā honti.",
  "atk-s0102a:160_9": "Imassa pana cattālīsaṃ bhavissanti.",
  "atk-s0102a:160_10": "Aññesañca keci dantā uccā,",
  "atk-s0102a:160_11": "keci nīcāti visamā honti,",
  "atk-s0102a:160_12": "imassa pana ayapaṭṭakena chinnasaṅkhapaṭalaṃ viya samā bhavissanti.",
  "atk-s0102a:160_13": "Aññesaṃ kumbhilānaṃ viya dantā viraḷā honti,",
  "atk-s0102a:160_14": "macchamaṃsāni khādantānaṃ dantantaraṃ pūrenti.",
  "atk-s0102a:160_15": "Imassa pana kanakaphalakāyaṃ samussitavajirapanti viya aviraḷā tūlikāya dassitaparicchedā viya dantā bhavissanti.",
  "atk-s0102a:160_16": "Aññesañca pūtidantā uṭṭhahanti.",
  "atk-s0102a:160_17": "Tena kāci dāṭhā kāḷāpi vivaṇṇāpi honti.",
  "atk-s0102a:160_18": "Ayaṃ pana suṭṭhu sukkadāṭho osadhitārakampi atikkamma virocamānāya pabhāya samannāgatadāṭho bhavissati.",
  "atk-s0102a:161_0": "Pahūtajivhoti puthulajivho.",
  "atk-s0102a:161_1": "Aññesaṃ jivhā thūlāpi honti kisāpi rassāpi thaddhāpi visamāpi,",
  "atk-s0102a:161_2": "mahāpurisassa pana jivhā mudu dīghā puthulā vaṇṇasampannā hoti.",
  "atk-s0102a:161_3": "So hi etaṃ lakkhaṇaṃ pariyesituṃ āgatānaṃ kaṅkhāvinodanatthaṃ mudukattā taṃ jivhaṃ kathinasūciṃ viya vaṭṭetvā ubho nāsikasotāni parāmasati,",
  "atk-s0102a:161_4": "dīghattā ubho kaṇṇasotāni parāmasati,",
  "atk-s0102a:161_5": "puthulattā kesantapariyosānaṃ kevalampi nalāṭaṃ paṭicchādeti.",
  "atk-s0102a:161_6": "Evamassa mududīghaputhulabhāvaṃ pakāsento tesaṃ kaṅkhaṃ vinodeti.",
  "atk-s0102a:161_7": "Evaṃ tilakkhaṇasampannaṃ jivhaṃ sandhāya “pahūtajivho”ti vuttaṃ.",
  "atk-s0102a:162_0": "Brahmassaroti aññe chinnassarāpi bhinnassarāpi kākassarāpi honti,",
  "atk-s0102a:162_1": "ayaṃ pana mahābrahmuno sarasadisena sarena samannāgato bhavissati,",
  "atk-s0102a:162_2": "mahābrahmuno hi pittasemhehi apalibuddhattā saro visado hoti.",
  "atk-s0102a:162_3": "Mahāpurisenāpi katakammaṃ tassa vatthuṃ sodheti.",
  "atk-s0102a:162_4": "Vatthuno suddhattā nābhito paṭṭhāya samuṭṭhahanto saro visado aṭṭhaṅgasamannāgatova samuṭṭhāti.",
  "atk-s0102a:162_5": "Karavīko viya bhaṇatīti karavīkabhāṇī,",
  "atk-s0102a:162_6": "mattakaravīkarutamañjughosoti attho.",
  "atk-s0102a:163_0": "Abhinīlanettoti na sakalanīlanetto,",
  "atk-s0102a:163_1": "nīlayuttaṭṭhāne panassa umāpupphasadisena ativisuddhena nīlavaṇṇena samannāgatāni nettāni honti,",
  "atk-s0102a:163_2": "pītayuttaṭṭhāne kaṇikārapupphasadisena pītavaṇṇena,",
  "atk-s0102a:163_3": "lohitayuttaṭṭhāne bandhujīvakapupphasadisena lohitavaṇṇena,",
  "atk-s0102a:163_4": "setayuttaṭṭhāne osadhitārakasadisena setavaṇṇena,",
  "atk-s0102a:163_5": "kāḷayuttaṭṭhāne addāriṭṭhakasadisena kāḷavaṇṇena samannāgatāni.",
  "atk-s0102a:163_6": "Suvaṇṇavimāne ugghāṭitamaṇisīhapañjarasadisāni khāyanti.",
  "atk-s0102a:164_0": "Gopakhumoti ettha pakhumanti sakalacakkhubhaṇḍaṃ adhippetaṃ,",
  "atk-s0102a:164_1": "taṃ kāḷavacchakassa bahaladhātukaṃ hoti,",
  "atk-s0102a:164_2": "rattavacchakassa vippasannaṃ,",
  "atk-s0102a:164_3": "taṃmuhuttajātataruṇarattavacchakasadisacakkhubhaṇḍoti attho.",
  "atk-s0102a:164_4": "Aññesañhi cakkhubhaṇḍā aparipuṇṇā honti,",
  "atk-s0102a:164_5": "hatthimūsikādīnaṃ akkhisadisehi viniggatehipi gambhīrehipi akkhīhi samannāgatā honti.",
  "atk-s0102a:164_6": "Mahāpurisassa pana dhovitvā majjitvā ṭhapitamaṇiguḷikā viya mudusiniddhanīlasukhumapakhumācitāni akkhīni.",
  "atk-s0102a:165_0": "Uṇṇāti uṇṇalomaṃ.",
  "atk-s0102a:165_1": "Bhamukantareti dvinnaṃ bhamukānaṃ vemajjhe nāsikamatthakeyeva jātā,",
  "atk-s0102a:165_2": "uggantvā pana nalāṭavemajjhe jātā.",
  "atk-s0102a:165_3": "Odātāti parisuddhā,",
  "atk-s0102a:165_4": "osadhitārakasamānavaṇṇā.",
  "atk-s0102a:165_5": "Mudūti sappimaṇḍe osāretvā ṭhapitasatavāravihatakappāsapaṭalasadisā.",
  "atk-s0102a:165_6": "Tūlasannibhāti simbalitūlalatātūlasamānā,",
  "atk-s0102a:165_7": "ayamassa odātatāya upamā.",
  "atk-s0102a:165_8": "Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā hoti,",
  "atk-s0102a:165_9": "vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati.",
  "atk-s0102a:165_10": "Suvaṇṇaphalakamajjhe ṭhapitarajatapubbuḷakaṃ viya,",
  "atk-s0102a:165_11": "suvaṇṇaghaṭato nikkhamamānā khīradhārā viya,",
  "atk-s0102a:165_12": "aruṇappabhārañjite gaganappadese osadhitārakā viya ca atimanoharāya siriyā virocati.",
  "atk-s0102a:166_0": "Uṇhīsasīsoti idaṃ paripuṇṇanalāṭatañca paripuṇṇasīsataṃ cāti dve atthavase paṭicca vuttaṃ.",
  "atk-s0102a:166_1": "Mahāpurisassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalanalāṭaṃ chādayamānaṃ pūrayamānaṃ gantvā vāmakaṇṇacūḷikāyaṃ patiṭṭhitaṃ,",
  "atk-s0102a:166_2": "taṃ rañño bandhauṇhīsapaṭṭo viya virocati.",
  "atk-s0102a:166_3": "Mahāpurisassa kira imaṃ lakkhaṇaṃ disvā rājūnaṃ uṇhīsapaṭṭaṃ akaṃsu.",
  "atk-s0102a:166_4": "Ayaṃ tāva eko attho.",
  "atk-s0102a:166_5": "Aññe pana janā aparipuṇṇasīsā honti,",
  "atk-s0102a:166_6": "keci kapisīsā,",
  "atk-s0102a:166_7": "keci phalasīsā,",
  "atk-s0102a:166_8": "keci aṭṭhisīsā,",
  "atk-s0102a:166_9": "keci hatthisīsā,",
  "atk-s0102a:166_10": "keci tumbasīsā,",
  "atk-s0102a:166_11": "keci pabbhārasīsā.",
  "atk-s0102a:166_12": "Mahāpurisassa pana āraggena vaṭṭetvā ṭhapitaṃ viya suparipuṇṇaṃ udakapubbuḷasadisaṃ sīsaṃ hoti.",
  "atk-s0102a:166_13": "Tattha purimanaye uṇhīsaveṭhitasīso viyāti uṇhīsasīso.",
  "atk-s0102a:166_14": "Dutiyanaye uṇhīsaṃ viya sabbattha parimaṇḍalasīsoti uṇhīsasīso.",
  "atk-s0102a:167_0": "Vipassīsamaññāvaṇṇanā",
  "atk-s0102a:168_0": "37.",
  "atk-s0102a:168_1": "Sabbakāmehīti idaṃ lakkhaṇāni pariggaṇhāpetvā pacchā kataṃ viya vuttaṃ,",
  "atk-s0102a:168_2": "na panevaṃ daṭṭhabbaṃ.",
  "atk-s0102a:168_3": "Paṭhamañhi te nemittake santappetvā pacchā lakkhaṇapariggaṇhanaṃ katanti veditabbaṃ.",
  "atk-s0102a:168_4": "Tassa vitthāro gabbhokkantiyaṃ vuttoyeva.",
  "atk-s0102a:168_5": "Pāyentīti thaññaṃ pāyenti.",
  "atk-s0102a:168_6": "Tassa kira niddosena madhurena khīrena samannāgatā saṭṭhi dhātiyo upaṭṭhāpesi,",
  "atk-s0102a:168_7": "tathā sesāpi tesu tesu kammesu kusalā saṭṭhisaṭṭhiyeva.",
  "atk-s0102a:168_8": "Tāsaṃ pesanakārake saṭṭhi purise,",
  "atk-s0102a:168_9": "tassa tassa katākatabhāvaṃ sallakkhaṇe saṭṭhi amacce upaṭṭhāpesi.",
  "atk-s0102a:168_10": "Evaṃ cattāri saṭṭhiyo itthīnaṃ,",
  "atk-s0102a:168_11": "dve saṭṭhiyo purisānanti cha saṭṭhiyo upaṭṭhakānaṃyeva ahesuṃ.",
  "atk-s0102a:168_12": "Setacchattanti dibbasetacchattaṃ.",
  "atk-s0102a:168_13": "Kuladattiyaṃ pana sirigabbheyeva tiṭṭhati.",
  "atk-s0102a:168_14": "Mā naṃ sītaṃ vātiādīsu mā abhibhavīti attho veditabbo.",
  "atk-s0102a:168_15": "Svāssudanti so assudaṃ.",
  "atk-s0102a:168_16": "Aṅkeneva aṅkanti aññassa bāhunāva aññassa bāhuṃ.",
  "atk-s0102a:168_17": "Aññassa ca aṃsakūṭeneva aññassa aṃsakūṭaṃ.",
  "atk-s0102a:168_18": "Parihariyatīti nīyati,",
  "atk-s0102a:168_19": "sampāpiyatīti attho.",
  "atk-s0102a:169_0": "38.",
  "atk-s0102a:169_1": "Mañjussaroti akharassaro.",
  "atk-s0102a:169_2": "Vaggussaroti chekanipuṇassaro.",
  "atk-s0102a:169_3": "Madhurassaroti sātassaro.",
  "atk-s0102a:169_4": "Pemaniyassaroti pemajanakassaro.",
  "atk-s0102a:169_5": "Tatridaṃ karavīkānaṃ madhurassaratāya –",
  "atk-s0102a:169_6": "karavīkasakuṇe kira madhurarasaṃ ambapakkaṃ mukhatuṇḍakena paharitvā paggharitarasaṃ pivitvā pakkhena",
  "atk-s0102a:169_7": "tālaṃ datvā vikūjamāne catuppadā mattā viya laḷituṃ ārabhanti.",
  "atk-s0102a:169_8": "Gocarapasutāpi catuppadā mukhagatāni tiṇāni chaḍḍetvā taṃ saddaṃ suṇanti.",
  "atk-s0102a:169_9": "Vāḷamigā khuddakamige anubandhamānā ukkhittaṃ pādaṃ anikkhipitvāva tiṭṭhanti.",
  "atk-s0102a:169_10": "Anubaddhamigā ca maraṇabhayaṃ jahitvā tiṭṭhanti.",
  "atk-s0102a:169_11": "Ākāse pakkhandā pakkhinopi pakkhe pasāretvā taṃ saddaṃ suṇamānāva tiṭṭhanti.",
  "atk-s0102a:169_12": "Udake macchāpi kaṇṇapaṭalaṃ papphoṭetvā taṃ saddaṃ suṇamānāva tiṭṭhanti.",
  "atk-s0102a:169_13": "Evaṃ madhurassarā karavīkā.",
  "atk-s0102a:170_0": "Asandhimittāpi dhammāsokassa devī –",
  "atk-s0102a:170_1": "“atthi nu kho, bhante,",
  "atk-s0102a:170_2": "buddhassarena sadiso kassaci saro”ti saṅghaṃ pucchi.",
  "atk-s0102a:170_3": "Atthi karavīkasakuṇassāti. Kuhiṃ, bhante,",
  "atk-s0102a:170_4": "te sakuṇāti?",
  "atk-s0102a:170_5": "Himavanteti.",
  "atk-s0102a:170_6": "Sā rājānaṃ āha – “deva,",
  "atk-s0102a:170_7": "ahaṃ karavīkasakuṇaṃ passitukāmāmhī”ti. Rājā –",
  "atk-s0102a:170_8": "“imasmiṃ pañjare nisīditvā karavīko āgacchatū”ti suvaṇṇapañjaraṃ vissajjesi.",
  "atk-s0102a:170_9": "Pañjaro gantvā ekassa karavīkassa purato aṭṭhāsi. So –",
  "atk-s0102a:170_10": "“rājāṇāya āgato pañjaro,",
  "atk-s0102a:170_11": "na sakkā na gantu”nti tattha nisīdi.",
  "atk-s0102a:170_12": "Pañjaro āgantvā rañño purato aṭṭhāsi.",
  "atk-s0102a:170_13": "Na karavīkasaddaṃ kārāpetuṃ sakkonti.",
  "atk-s0102a:170_14": "Atha rājā – “kathaṃ, bhaṇe,",
  "atk-s0102a:170_15": "ime saddaṃ na karontī”ti āha.",
  "atk-s0102a:170_16": "Ñātake adisvā devāti.",
  "atk-s0102a:170_17": "Atha naṃ rājā ādāsehi parikkhipāpesi.",
  "atk-s0102a:170_18": "So attano chāyaṃ disvā –",
  "atk-s0102a:170_19": "“ñātakā me āgatā”ti maññamāno pakkhena tālaṃ datvā madhurassarena maṇivaṃsaṃ dhamamāno viya viravi.",
  "atk-s0102a:170_20": "Sakalanagare manussā mattā viya laḷiṃsu.",
  "atk-s0102a:170_21": "Asandhimittā cintesi –",
  "atk-s0102a:170_22": "“imassa tāva tiracchānagatassa evaṃ madhuro saddo,",
  "atk-s0102a:170_23": "kīdiso nu kho sabbaññutaññāṇasiripattassa bhagavato saddo ahosī”ti pītiṃ uppādetvā taṃ pītiṃ avijahitvā",
  "atk-s0102a:170_24": "sattahi jaṅghasatehi saddhiṃ sotāpattiphale patiṭṭhāsi.",
  "atk-s0102a:170_25": "Evaṃ madhuro kira karavīkasaddoti.",
  "atk-s0102a:170_26": "Tato pana satabhāgena sahassabhāgena ca madhurataro vipassissa kumārassa saddo ahosīti veditabbo.",
  "atk-s0102a:171_0": "39.",
  "atk-s0102a:171_1": "Kammavipākajanti na bhāvanāmayaṃ,",
  "atk-s0102a:171_2": "kammavipākavasena pana devatānaṃ cakkhusadisameva maṃsacakkhu ahosi,",
  "atk-s0102a:171_3": "yena nimittaṃ katvā tilavāhe pakkhittaṃ ekatilampi ayaṃ soti uddharitvā dātuṃ sakkoti.",
  "atk-s0102a:172_0": "40.",
  "atk-s0102a:172_1": "Vipassīti ettha ayaṃ vacanattho,",
  "atk-s0102a:172_2": "antarantarā nimīlajanitandhakāravirahena visuddhaṃ passati,",
  "atk-s0102a:172_3": "vivaṭehi ca akkhīhi passatīti vipassī;",
  "atk-s0102a:172_4": "dutiyavāre viceyya viceyya passatīti vipassī;",
  "atk-s0102a:172_5": "vicinitvā vicinitvā passatīti attho.",
  "atk-s0102a:173_0": "Atthe panāyatīti atthe jānāti passati,",
  "atk-s0102a:173_1": "nayati vā pavattetīti attho.",
  "atk-s0102a:173_2": "Ekadivasaṃ kira vinicchayaṭṭhāne nisīditvā atthe anusāsantassa rañño alaṅkatapaṭiyattaṃ mahāpurisaṃ ānetvā hatthe ṭhapayiṃsu.",
  "atk-s0102a:173_3": "Tassa taṃ aṅkekatvā upalāḷayamānasseva amaccā sāmikaṃ assāmikaṃ akaṃsu.",
  "atk-s0102a:173_4": "Bodhisatto anattamanasaddaṃ nicchāresi. Rājā – “kimetaṃ,",
  "atk-s0102a:173_5": "upadhārethā”ti āha.",
  "atk-s0102a:173_6": "Upadhāriyamānā aññaṃ adisvā –",
  "atk-s0102a:173_7": "“aḍḍassa dubbinicchitattā evaṃ kataṃ bhavissatī”ti puna sāmikaṃyeva sāmikaṃ katvā “ñatvā nu kho kumāro",
  "atk-s0102a:173_8": "evaṃ karotī”ti vīmaṃsantā puna sāmikaṃ assāmikaṃ akaṃsu.",
  "atk-s0102a:173_9": "Punapi bodhisatto tatheva saddaṃ nicchāresi.",
  "atk-s0102a:173_10": "Atha rājā –",
  "atk-s0102a:173_11": "“jānāti mahāpuriso”ti tato paṭṭhāya appamatto ahosi.",
  "atk-s0102a:173_12": "Idaṃ sandhāya vuttaṃ –",
  "atk-s0102a:173_13": "“viceyya viceyya kumāro atthe panāyatī”ti.",
  "atk-s0102a:174_0": "42.",
  "atk-s0102a:174_1": "Vassikantiādīsu yattha sukhaṃ hoti vassakāle vasituṃ,",
  "atk-s0102a:174_2": "ayaṃ vassiko.",
  "atk-s0102a:174_3": "Itaresupi eseva nayo.",
  "atk-s0102a:174_4": "Ayaṃ panettha vacanattho vassāvāso vassaṃ,",
  "atk-s0102a:174_5": "vassaṃ arahatīti vassiko.",
  "atk-s0102a:174_6": "Itaresupi eseva nayo.",
  "atk-s0102a:175_0": "Tattha vassiko pāsādo nātiucco hoti, nātinīco,",
  "atk-s0102a:175_1": "dvāravātapānānipissa nātibahūni nātitanūni,",
  "atk-s0102a:175_2": "bhūmattharaṇapaccattharaṇakhajjabhojjānipettha missakāneva vaṭṭanti.",
  "atk-s0102a:175_3": "Hemantike thambhāpi bhittiyopi nīcā honti,",
  "atk-s0102a:175_4": "dvāravātapānāni tanukāni sukhumacchiddāni,",
  "atk-s0102a:175_5": "uṇhappavesanatthāya bhittiniyūhāni nīhariyanti.",
  "atk-s0102a:175_6": "Bhūmattharaṇapaccattharaṇanivāsanapārupanāni panettha uṇhaviriyāni kambalādīni vaṭṭanti.",
  "atk-s0102a:175_7": "Khajjabhojjaṃ siniddhaṃ kaṭukasannissitaṃ nirudakasannissitañca.",
  "atk-s0102a:175_8": "Gimhike thambhāpi bhittiyopi uccā honti,",
  "atk-s0102a:175_9": "dvāravātapānāni panettha bahūni vipulajātāni honti,",
  "atk-s0102a:175_10": "bhūmattharaṇādīni dukūlamayāni vaṭṭanti.",
  "atk-s0102a:175_11": "Khajjabhojjāni madhurasasannissitabharitāni.",
  "atk-s0102a:175_12": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0102a:175_13": "Tesu tesu padesesu udakayantāni karonti,",
  "atk-s0102a:175_14": "yehi deve vassante viya udakadhārā nikkhamanti.",
  "atk-s0102a:176_0": "Nippurisehīti purisavirahitehi.",
  "atk-s0102a:176_1": "Na kevalañcettha tūriyāneva nippurisāni,",
  "atk-s0102a:176_2": "sabbaṭṭhānānipi nippurisāneva,",
  "atk-s0102a:176_3": "dovārikāpi itthiyova,",
  "atk-s0102a:176_4": "nahāpanādiparikammakarāpi itthiyova.",
  "atk-s0102a:176_5": "Rājā kira –",
  "atk-s0102a:176_6": "“tathārūpaṃ issariyasukhasampattiṃ anubhavamānassa purisaṃ disvā purisāsaṅkā uppajjati,",
  "atk-s0102a:176_7": "sā me puttassa mā ahosī”ti sabbakiccesu itthiyova ṭhapesīti.",
  "atk-s0102a:177_0": "Paṭhamabhāṇavāravaṇṇanā niṭṭhitā.",
  "atk-s0102a:178_0": "Jiṇṇapurisavaṇṇanā",
  "atk-s0102a:179_0": "43.",
  "atk-s0102a:179_1": "Dutiyabhāṇavāre gopānasivaṅkanti gopānasī viya vaṅkaṃ.",
  "atk-s0102a:179_2": "Bhogganti khandhe, kaṭiyaṃ,",
  "atk-s0102a:179_3": "jāṇūsūti tīsu ṭhānesu bhoggavaṅkaṃ.",
  "atk-s0102a:179_4": "Daṇḍaparāyananti daṇḍagatikaṃ daṇḍapaṭisaraṇaṃ.",
  "atk-s0102a:179_5": "Āturanti jarāturaṃ.",
  "atk-s0102a:179_6": "Gatayobbananti atikkantayobbanaṃ pacchimavaye ṭhitaṃ.",
  "atk-s0102a:179_7": "Disvāti aḍḍhayojanappamāṇena balakāyena parivuto susaṃvihitārakkhopi gacchanto yadā ratho purato hoti,",
  "atk-s0102a:179_8": "pacchā balakāyo,",
  "atk-s0102a:179_9": "tādise okāse suddhāvāsakhīṇāsavabrahmehi attano ānubhāvena rathassa puratova dassitaṃ,",
  "atk-s0102a:179_10": "taṃ purisaṃ passitvā.",
  "atk-s0102a:179_11": "Suddhāvāsā kira –",
  "atk-s0102a:179_12": "“mahāpuriso paṅke gajo viya pañcasu kāmaguṇesu laggo,",
  "atk-s0102a:179_13": "satimassa uppādessāmā”ti taṃ dassesuṃ.",
  "atk-s0102a:179_14": "Evaṃ dassitañca taṃ bodhisatto ceva passati sārathi ca.",
  "atk-s0102a:179_15": "Brahmāno hi bodhisattassa appamādatthaṃ sārathissa ca kathāsallāpatthaṃ taṃ dassesuṃ.",
  "atk-s0102a:179_16": "Kiṃ panesoti “eso jiṇṇoti kiṃ vuttaṃ hoti, nāhaṃ,",
  "atk-s0102a:179_17": "bho ito pubbe evarūpaṃ addasa”nti pucchi.",
  "atk-s0102a:180_0": "Tena hīti yadi mayhampi evarūpehi kesehi evarūpena ca kāyena bhavitabbaṃ,",
  "atk-s0102a:180_1": "tena hi samma sārathi.",
  "atk-s0102a:180_2": "Alaṃ dānajja uyyānabhūmiyāti –",
  "atk-s0102a:180_3": "“ajja uyyānabhūmiṃ passissāmā”ti gacchāma,",
  "atk-s0102a:180_4": "alaṃ tāya uyyānabhūmiyāti saṃviggahadayo saṃvegānurūpamāha.",
  "atk-s0102a:180_5": "Antepuraṃ gatoti itthijanaṃ vissajjetvā sirigabbhe ekakova nisinno.",
  "atk-s0102a:180_6": "Yatra hi nāmāti yāya jātiyā sati jarā paññāyati,",
  "atk-s0102a:180_7": "sā jāti dhiratthu dhikkatā atthu,",
  "atk-s0102a:180_8": "jigucchāmetaṃ jātinti,",
  "atk-s0102a:180_9": "jātiyā mūlaṃ khaṇanto nisīdi,",
  "atk-s0102a:180_10": "paṭhamena sallena hadaye viddho viya.",
  "atk-s0102a:181_0": "45.",
  "atk-s0102a:181_1": "Sārathiṃ āmantāpetvāti rājā kira nemittakehi kathitakālato paṭṭhāya ohitasoto vicarati,",
  "atk-s0102a:181_2": "so “kumāro uyyānaṃ gacchanto antarāmagge nivatto”ti sutvā sārathiṃ āmantāpesi.",
  "atk-s0102a:181_3": "Mā heva khotiādīsu rajjaṃ kāretu,",
  "atk-s0102a:181_4": "mā pabbajatu,",
  "atk-s0102a:181_5": "brāhmaṇānaṃ vacanaṃ mā saccaṃ hotūti evaṃ cintesīti attho.",
  "atk-s0102a:182_0": "Byādhipurisavaṇṇanā",
  "atk-s0102a:183_0": "47.",
  "atk-s0102a:183_1": "Addasa khoti pubbe vuttanayeneva suddhāvāsehi dassitaṃ addasa.",
  "atk-s0102a:183_2": "Ābādhikanti iriyāpathabhañjanakena visabhāgabādhena ābādhikaṃ.",
  "atk-s0102a:183_3": "Dukkhitanti rogadukkhena dukkhitaṃ.",
  "atk-s0102a:183_4": "Bāḷhagilānanti adhimattagilānaṃ.",
  "atk-s0102a:183_5": "Palipannanti nimuggaṃ.",
  "atk-s0102a:183_6": "Jarā paññāyissati byādhi paññāyissatīti idhāpi yāya jātiyā sati idaṃ dvayaṃ paññāyati,",
  "atk-s0102a:183_7": "dhikkatā sā jāti,",
  "atk-s0102a:183_8": "ajātaṃ khemanti jātiyā mūlaṃ khaṇanto nisīdi,",
  "atk-s0102a:183_9": "dutiyena sallena viddho viya.",
  "atk-s0102a:184_0": "Kālaṅkatapurisavaṇṇanā",
  "atk-s0102a:185_0": "50.",
  "atk-s0102a:185_1": "Vilātanti sivikaṃ.",
  "atk-s0102a:185_2": "Petanti ito paṭigataṃ.",
  "atk-s0102a:185_3": "Kālaṅkatanti katakālaṃ,",
  "atk-s0102a:185_4": "yattakaṃ tena kālaṃ jīvitabbaṃ,",
  "atk-s0102a:185_5": "taṃ sabbaṃ katvā niṭṭhapetvā matanti attho.",
  "atk-s0102a:185_6": "Imampissa purimanayeneva brahmāno dassesuṃ.",
  "atk-s0102a:185_7": "Yatra hi nāmāti idhāpi yāya jātiyā sati idaṃ tayaṃ paññāyati,",
  "atk-s0102a:185_8": "dhikkatā sā jāti,",
  "atk-s0102a:185_9": "ajātaṃ khemanti jātiyā mūlaṃ khaṇanto nisīdi,",
  "atk-s0102a:185_10": "tatiyena sallena viddho viya.",
  "atk-s0102a:186_0": "Pabbajitavaṇṇanā",
  "atk-s0102a:187_0": "52.",
  "atk-s0102a:187_1": "Bhaṇḍunti muṇḍaṃ.",
  "atk-s0102a:187_2": "Imampissa purimanayeneva brahmāno dassesuṃ.",
  "atk-s0102a:187_3": "Sādhu dhammacariyātiādīsu ayaṃ deva dhammacaraṇabhāvo sādhūti cintetvā pabbajitoti evaṃ ekamekassa padassa yojanā veditabbā.",
  "atk-s0102a:187_4": "Sabbāni cetāni dasakusalakammapathavevacanāneva.",
  "atk-s0102a:187_5": "Avasāne pana avihiṃsāti karuṇāya pubbabhāgo.",
  "atk-s0102a:187_6": "Anukampāti mettāya pubbabhāgo.",
  "atk-s0102a:187_7": "Tenahīti uyyojanatthe nipāto.",
  "atk-s0102a:187_8": "Pabbajitaṃ hissa disvā cittaṃ pabbajjāya ninnaṃ jātaṃ.",
  "atk-s0102a:187_9": "Atha tena saddhiṃ kathetukāmo hutvā sārathiṃ uyyojento tena hītiādimāha.",
  "atk-s0102a:188_0": "Bodhisattapabbajjāvaṇṇanā",
  "atk-s0102a:189_0": "54. Atha kho,",
  "atk-s0102a:189_1": "bhikkhaveti –",
  "atk-s0102a:189_2": "“pabbajitassa sādhu dhammacariyā”tiādīni ca aññañca bahuṃ mahājanakāyena rakkhiyamānassa puttadārasambādhe",
  "atk-s0102a:189_3": "ghare vasato ādīnavapaṭisaṃyuttañceva migabhūtena cetasā yathāsukhaṃ vane vasato pabbajitassa vivekānisaṃsapaṭisaṃyuttañca",
  "atk-s0102a:189_4": "dhammiṃ kathaṃ sutvā pabbajitukāmo hutvā – atha kho,",
  "atk-s0102a:189_5": "bhikkhave,",
  "atk-s0102a:189_6": "vipassī kumāro sārathiṃ āmantesi.",
  "atk-s0102a:190_0": "Imāni cattāri disvā pabbajitaṃ nāma sabbabodhisattānaṃ vaṃsova tantiyeva paveṇīyeva.",
  "atk-s0102a:190_1": "Aññepi ca bodhisattā yathā ayaṃ vipassī kumāro,",
  "atk-s0102a:190_2": "evaṃ cirassaṃ cirassaṃ passanti.",
  "atk-s0102a:190_3": "Amhākaṃ pana bodhisatto cattāripi ekadivasaṃyeva disvā mahābhinikkhamanaṃ nikkhamitvā anomānadītīre pabbajito.",
  "atk-s0102a:190_4": "Teneva rājagahaṃ patvā tattha raññā bimbisārena –",
  "atk-s0102a:190_5": "“kimatthaṃ, paṇḍita,",
  "atk-s0102a:190_6": "pabbajitosīti” puṭṭho āha –",
  "atk-s0102a:191_0": "“Jiṇṇañca disvā dukhitañca byādhitaṃ,",
  "atk-s0102a:192_0": "Matañca disvā gatamāyusaṅkhayaṃ;",
  "atk-s0102a:193_0": "Kāsāyavatthaṃ pabbajitañca disvā,",
  "atk-s0102a:194_0": "Tasmā ahaṃ pabbajitomhi rājā”ti.",
  "atk-s0102a:195_0": "Mahājanakāyaanupabbajjāvaṇṇanā",
  "atk-s0102a:196_0": "55.",
  "atk-s0102a:196_1": "Sutvāna tesanti tesaṃ caturāsītiyā pāṇasahassānaṃ sutvā etadahosi.",
  "atk-s0102a:196_2": "Orakoti ūnako lāmako.",
  "atk-s0102a:196_3": "Anupabbajiṃsūti anupabbajitāni.",
  "atk-s0102a:196_4": "Kasmā panettha yathā parato khaṇḍatissānaṃ anupabbajjāya –",
  "atk-s0102a:196_5": "“bandhumatiyā rājadhāniyā nikkhamitvā”ti vuttaṃ,",
  "atk-s0102a:196_6": "evaṃ na vuttanti?",
  "atk-s0102a:196_7": "Nikkhamitvā sutattā.",
  "atk-s0102a:196_8": "Ete kira sabbepi vipassissa kumārassa upaṭṭhākaparisāva,",
  "atk-s0102a:196_9": "te pātova upaṭṭhānaṃ āgantvā kumāraṃ adisvā pātarāsatthāya gantvā bhuttapātarāsā āgamma “kuhiṃ kumāro”ti",
  "atk-s0102a:196_10": "pucchitvā “uyyānabhūmiṃ gato”ti sutvā “tattheva naṃ dakkhissāmā”ti nikkhamantā nivattamānaṃ sārathiṃ disvā –",
  "atk-s0102a:196_11": "“kumāro pabbajito”ti cassa vacanaṃ sutvā sutaṭṭhāneyeva sabbābharaṇāni omuñcitvā antarāpaṇato kāsāvapītāni",
  "atk-s0102a:196_12": "vatthāni āharāpetvā kesamassuṃ ohāretvā pabbajiṃsu.",
  "atk-s0102a:196_13": "Iti nagarato nikkhamitvā bahinagare sutattā ettha –",
  "atk-s0102a:196_14": "“bandhumatiyā rājadhāniyā nikkhamitvā”ti na vuttaṃ.",
  "atk-s0102a:197_0": "Cārikaṃ caratīti gatagataṭṭhāne mahāmaṇḍapaṃ katvā dānaṃ sajjetvā āgamma svātanāya nimantito janassa",
  "atk-s0102a:197_1": "āyācitabhikkhameva paṭiggaṇhanto cattāro māse cārikaṃ cari.",
  "atk-s0102a:198_0": "Ākiṇṇoti iminā gaṇena parivuto.",
  "atk-s0102a:198_1": "Ayaṃ pana vitakko bodhisattassa kadā uppannoti?",
  "atk-s0102a:198_2": "Sve visākhapuṇṇamā bhavissatīti cātuddasīdivase.",
  "atk-s0102a:198_3": "Tadā kira so –",
  "atk-s0102a:198_4": "“yatheva maṃ ime pubbe gihibhūtaṃ parivāretvā caranti,",
  "atk-s0102a:198_5": "idānipi tatheva,",
  "atk-s0102a:198_6": "kiṃ iminā gaṇenā”ti gaṇasaṅgaṇikāya ukkaṇṭhitvā “ajjeva gacchāmī”ti cintetvā puna “ajja avelā,",
  "atk-s0102a:198_7": "sace idāni gamissāmi,",
  "atk-s0102a:198_8": "sabbeva ime jānissanti,",
  "atk-s0102a:198_9": "sveva gamissāmī”ti cintesi.",
  "atk-s0102a:198_10": "Taṃ divasañca uruvelagāmasadise gāme gāmavāsino svātanāya nimantayiṃsu.",
  "atk-s0102a:198_11": "Te caturāsītisahassānampi tesaṃ pabbajitānaṃ mahāpurisassa ca pāyāsameva paṭiyādayiṃsu.",
  "atk-s0102a:198_12": "Atha mahāpuriso punadivase tasmiṃyeva gāme tehi pabbajitehi saddhiṃ bhattakiccaṃ katvā vasanaṭṭhānameva agamāsi.",
  "atk-s0102a:198_13": "Tattha te pabbajitā mahāpurisassa vattaṃ dassetvā attano attano rattiṭṭhānadivāṭṭhānāni paviṭṭhā.",
  "atk-s0102a:198_14": "Bodhisattopi paṇṇasālaṃ pavisitvā nisinno.",
  "atk-s0102a:199_0": "“Ṭhite majjhanhike kāle, sannisīvesu pakkhisu;",
  "atk-s0102a:200_0": "Saṇateva brahāraññaṃ, taṃ bhayaṃ paṭibhāti ma”nti. ;",
  "atk-s0102a:201_0": "Evarūpe avivekārāmānaṃ bhayakāle sabbasattānaṃ sadarathakāleyeva –",
  "atk-s0102a:201_1": "“ayaṃ kālo”ti nikkhamitvā paṇṇasālāya dvāraṃ pidahitvā bodhimaṇḍābhimukho pāyāsi.",
  "atk-s0102a:201_2": "Aññadāpi ca tasmiṃ ṭhāne vicaranto bodhimaṇḍaṃ passati,",
  "atk-s0102a:201_3": "nisīdituṃ panassa cittaṃ na namitapubbaṃ.",
  "atk-s0102a:201_4": "Taṃ divasaṃ panassa ñāṇaṃ paripākagataṃ,",
  "atk-s0102a:201_5": "tasmā alaṅkataṃ bodhimaṇḍaṃ disvā ārohanatthāya cittaṃ uppannaṃ.",
  "atk-s0102a:201_6": "So dakkhiṇadisābhāgena upagamma padakkhiṇaṃ katvā puratthimadisābhāge cuddasahatthaṃ pallaṅkaṃ paññapetvā caturaṅgavīriyaṃ adhiṭṭhahitvā –",
  "atk-s0102a:201_7": "“yāva buddho na homi,",
  "atk-s0102a:201_8": "na tāva ito vuṭṭhahāmī”ti paṭiññaṃ katvā nisīdi.",
  "atk-s0102a:201_9": "Idamassa vūpakāsaṃ sandhāya –",
  "atk-s0102a:201_10": "“ekova gaṇamhā vūpakaṭṭho vihāsī”ti vuttaṃ.",
  "atk-s0102a:202_0": "Aññeneva tānīti te kira sāyaṃ bodhisattassa upaṭṭhānaṃ āgantvā paṇṇasālaṃ parivāretvā nisinnā “ativikālo jāto,",
  "atk-s0102a:202_1": "upadhārethā”ti vatvā paṇṇasālaṃ vivaritvā taṃ apassantāpi “kuhiṃ gato”ti nānubandhiṃsu,",
  "atk-s0102a:202_2": "“gaṇavāse nibbinno eko viharitukāmo maññe mahāpuriso,",
  "atk-s0102a:202_3": "buddhabhūtaṃyeva naṃ passissāmā”ti vatvā antojambudīpābhimukhā cārikaṃ pakkantā.",
  "atk-s0102a:203_0": "Bodhisattaabhivesavaṇṇanā",
  "atk-s0102a:204_0": "57.",
  "atk-s0102a:204_1": "Vāsūpagatassāti bodhimaṇḍe ekarattivāsaṃ upagatassa.",
  "atk-s0102a:204_2": "Rahogatassāti rahasi gatassa.",
  "atk-s0102a:204_3": "Paṭisallīnassāti ekībhāvavasena nilīnassa.",
  "atk-s0102a:204_4": "Kicchanti dukkhaṃ.",
  "atk-s0102a:204_5": "Cavati ca upapajjati cāti idaṃ dvayaṃ pana aparāparaṃ cutipaṭisandhiṃ sandhāya vuttaṃ.",
  "atk-s0102a:204_6": "Jarāmaraṇassāti ettha yasmā pabbajanto jiṇṇabyādhimatteyeva disvā pabbajito,",
  "atk-s0102a:204_7": "tasmāssa jarāmaraṇameva upaṭṭhāti.",
  "atk-s0102a:204_8": "Tenevāha –",
  "atk-s0102a:204_9": "“jarāmaraṇassā”ti.",
  "atk-s0102a:204_10": "Iti jarāmaraṇaṃ mūlaṃ katvā abhiniviṭṭhassa bhavaggato otarantassa viya – atha kho,",
  "atk-s0102a:204_11": "bhikkhave,",
  "atk-s0102a:204_12": "vipassissa bodhisattassa etadahosi.",
  "atk-s0102a:205_0": "Yonisomanasikārāti upāyamanasikārā pathamanasikārā.",
  "atk-s0102a:205_1": "Aniccādīni hi aniccāditova manasikaroto yonisomanasikāro nāma hoti. Ayañca –",
  "atk-s0102a:205_2": "“kismiṃ nu kho satijātiādīni honti,",
  "atk-s0102a:205_3": "kismiṃ asati na hontī”ti udayabbayānupassanāvasena pavattattā tesaṃ aññataro.",
  "atk-s0102a:205_4": "Tasmāssa ito yonisomanasikārā iminā upāyamanasikārena ahu paññāya abhisamayo,",
  "atk-s0102a:205_5": "bodhisattassa paññāya yasmiṃ sati jarāmaraṇaṃ hoti,",
  "atk-s0102a:205_6": "tena jarāmaraṇakāraṇena saddhiṃ samāgamo ahosi.",
  "atk-s0102a:205_7": "Kiṃ pana tanti? Jāti. Tenāha –",
  "atk-s0102a:205_8": "“jātiyā kho sati jarāmaraṇaṃ hotī”ti.",
  "atk-s0102a:205_9": "Yā cāyaṃ jarāmaraṇassa kāraṇapariggāhikā paññā,",
  "atk-s0102a:205_10": "tāya saddhiṃ bodhisattassa samāgamo ahosīti ayamettha attho.",
  "atk-s0102a:205_11": "Etenupāyena sabbapadāni veditabbāni.",
  "atk-s0102a:206_0": "Nāmarūpe kho sati viññāṇanti ettha pana saṅkhāresu sati viññāṇanti ca,",
  "atk-s0102a:206_1": "avijjāya sati saṅkhārāti ca vattabbaṃ bhaveyya,",
  "atk-s0102a:206_2": "tadubhayampi na gahitaṃ. Kasmā?",
  "atk-s0102a:206_3": "Avijjāsaṅkhārā hi atīto bhavo tehi saddhiṃ ayaṃ vipassanā na ghaṭiyati.",
  "atk-s0102a:206_4": "Mahāpuriso hi paccuppannavasena abhiniviṭṭhoti.",
  "atk-s0102a:206_5": "Nanu ca avijjāsaṅkhārehi adiṭṭhehi na sakkā buddhena bhavitunti.",
  "atk-s0102a:206_6": "Saccaṃ na sakkā,",
  "atk-s0102a:206_7": "iminā pana te bhavaupādānataṇhāvaseneva diṭṭhāti.",
  "atk-s0102a:206_8": "Imasmiṃ ṭhāne vitthārato paṭiccasamuppādakathā kathetabbā.",
  "atk-s0102a:206_9": "Sā panesā visuddhimagge kathitāva.",
  "atk-s0102a:207_0": "58.",
  "atk-s0102a:207_1": "Paccudāvattatīti paṭinivattati.",
  "atk-s0102a:207_2": "Katamaṃ panettha viññāṇaṃ paccudāvattatīti?",
  "atk-s0102a:207_3": "Paṭisandhiviññāṇampi vipassanāñāṇampi.",
  "atk-s0102a:207_4": "Tattha paṭisandhiviññāṇaṃ paccayato paṭinivattati,",
  "atk-s0102a:207_5": "vipassanāñāṇaṃ ārammaṇato.",
  "atk-s0102a:207_6": "Ubhayampi nāmarūpaṃ nātikkamati,",
  "atk-s0102a:207_7": "nāmarūpato paraṃ na gacchati.",
  "atk-s0102a:207_8": "Ettāvatā jāyetha vātiādīsu viññāṇe nāmarūpassa paccaye honte,",
  "atk-s0102a:207_9": "nāmarūpe ca viññāṇassa paccaye honte,",
  "atk-s0102a:207_10": "dvīsupi aññamaññapaccayesu hontesu ettakena jāyetha vā…pe…",
  "atk-s0102a:207_11": "upapajjetha vā,",
  "atk-s0102a:207_12": "ito hi paraṃ kiṃ aññaṃ jāyeyya vā…pe…",
  "atk-s0102a:207_13": "upapajjeyya vā.",
  "atk-s0102a:207_14": "Nanu etadeva jāyati ca…pe…",
  "atk-s0102a:207_15": "upapajjati cāti?",
  "atk-s0102a:207_16": "Evaṃ saddhiṃ aparāparacutipaṭisandhīhi pañca padāni dassetvā puna taṃ ettāvatāti vuttamatthaṃ niyyātento –",
  "atk-s0102a:207_17": "“yadidaṃ nāmarūpapaccayā viññāṇaṃ,",
  "atk-s0102a:207_18": "viññāṇapaccayā nāmarūpa”nti vatvā tato paraṃ anulomapaccayākāravasena viññāṇapaccayā nāmarūpamūlaṃ āyatimpi",
  "atk-s0102a:207_19": "jātijarāmaraṇaṃ dassetuṃ nāmarūpapaccayā saḷāyatanantiādimāha.",
  "atk-s0102a:207_20": "Tattha kevalassa dukkhakkhandhassa samudayo hotīti sakalassa jātijarāmaraṇasokaparidevadukkhadomanassupāyāsādibhedassa dukkharāsissa nibbatti hoti.",
  "atk-s0102a:207_21": "Iti mahāpuriso sakalassa vaṭṭadukkhassa nibbattiṃ addasa.",
  "atk-s0102a:208_0": "59.",
  "atk-s0102a:208_1": "Samudayo samudayoti khoti nibbatti nibbattīti kho.",
  "atk-s0102a:208_2": "Pubbe ananussutesūti na anussutesu assutapubbesu.",
  "atk-s0102a:208_3": "Cakkhuṃ udapādītiādīsu udayadassanapaññāvesā.",
  "atk-s0102a:208_4": "Dassanaṭṭhena cakkhu,",
  "atk-s0102a:208_5": "ñātakaraṇaṭṭhena ñāṇaṃ,",
  "atk-s0102a:208_6": "pajānanaṭṭhena paññā,",
  "atk-s0102a:208_7": "nibbijjhitvā paṭivijjhitvā uppannaṭṭhena vijjā,",
  "atk-s0102a:208_8": "obhāsaṭṭhena ca ālokoti vuttā. Yathāha –",
  "atk-s0102a:208_9": "“cakkhuṃ udapādīti dassanaṭṭhena.",
  "atk-s0102a:208_10": "Ñāṇaṃ udapādīti ñātaṭṭhena.",
  "atk-s0102a:208_11": "Paññā udapādīti pajānanaṭṭhena.",
  "atk-s0102a:208_12": "Vijjā udapādīti paṭivedhaṭṭhena.",
  "atk-s0102a:208_13": "Āloko udapādīti obhāsaṭṭhena.",
  "atk-s0102a:208_14": "Cakkhudhammo dassanaṭṭho attho.",
  "atk-s0102a:208_15": "Ñāṇadhammo ñātaṭṭho attho.",
  "atk-s0102a:208_16": "Paññādhammo pajānanaṭṭho attho.",
  "atk-s0102a:208_17": "Vijjādhammo paṭivedhaṭṭho attho.",
  "atk-s0102a:208_18": "Āloko dhammo obhāsaṭṭho attho”ti.",
  "atk-s0102a:208_19": "Ettakehi padehi kiṃ kathitanti?",
  "atk-s0102a:208_20": "Imasmiṃ sati idaṃ hotīti paccayasañjānanamattaṃ kathitaṃ.",
  "atk-s0102a:208_21": "Athavā vīthipaṭipannā taruṇavipassanā kathitāti.",
  "atk-s0102a:209_0": "61.",
  "atk-s0102a:209_1": "Adhigato kho myāyanti adhigato kho me ayaṃ.",
  "atk-s0102a:209_2": "Maggoti vipassanāmaggo.",
  "atk-s0102a:209_3": "Bodhāyāti catusaccabujjhanatthāya,",
  "atk-s0102a:209_4": "nibbānabujjhanatthāya eva vā.",
  "atk-s0102a:209_5": "Api ca bujjhatīti bodhi,",
  "atk-s0102a:209_6": "ariyamaggassetaṃ nāmaṃ,",
  "atk-s0102a:209_7": "tadatthāyātipi vuttaṃ hoti.",
  "atk-s0102a:209_8": "Vipassanāmaggamūlako hi ariyamaggoti.",
  "atk-s0102a:209_9": "Idāni taṃ maggaṃ niyyātento –",
  "atk-s0102a:209_10": "“yadidaṃ nāmarūpanirodhātiādimāha.",
  "atk-s0102a:209_11": "Ettha ca viññāṇanirodhotiādīhi paccattapadehi nibbānameva kathitaṃ.",
  "atk-s0102a:209_12": "Iti mahāpuriso sakalassa vaṭṭadukkhassa anibbattinirodhaṃ addasa.",
  "atk-s0102a:210_0": "62.",
  "atk-s0102a:210_1": "Nirodho nirodhoti khoti anibbatti anibbattiti kho.",
  "atk-s0102a:210_2": "Cakkhuntiādīni vuttatthāneva.",
  "atk-s0102a:210_3": "Idha pana sabbeheva etehi padehi –",
  "atk-s0102a:210_4": "“imasmiṃ asati idaṃ na hotī”ti nirodhasañjānanamattameva kathitaṃ,",
  "atk-s0102a:210_5": "athavā vuṭṭhānagāminī balavavipassanā kathitāti.",
  "atk-s0102a:211_0": "63.",
  "atk-s0102a:211_1": "Aparena samayenāti evaṃ paccayañca paccayanirodhañca viditvā tato aparabhāge.",
  "atk-s0102a:211_2": "Upādānakkhandhesūti upādānassa paccayabhūtesu khandhesu.",
  "atk-s0102a:211_3": "Udayabbayānupassīti tameva paṭhamaṃ diṭṭhaṃ udayañca vayañca anupassamāno.",
  "atk-s0102a:211_4": "Vihāsīti sikhāpattaṃ vuṭṭhānagāminivipassanaṃ vahanto vihari.",
  "atk-s0102a:211_5": "Idaṃ kasmā vuttaṃ?",
  "atk-s0102a:211_6": "Sabbeyeva hi pūritapāramino bodhisattā pacchimabhave puttassa jātadivase mahābhinikkhamanaṃ nikkhamitvā",
  "atk-s0102a:211_7": "pabbajitvā padhānamanuyuñjitvā bodhipallaṅkamāruyha mārabalaṃ vidhamitvā paṭhamayāme pubbenivāsaṃ anussaranti,",
  "atk-s0102a:211_8": "dutiyayāme dibbacakkhuṃ visodhenti,",
  "atk-s0102a:211_9": "tatiyayāme paccayākāraṃ sammasitvā ānāpānacatutthajjhānato uṭṭhāya pañcasu khandhesu abhinivisitvā udayabbayavasena",
  "atk-s0102a:211_10": "samapaññāsa lakkhaṇāni disvā yāva gotrabhuñāṇā vipassanaṃ vaḍḍhetvā ariyamaggena sakale buddhaguṇe paṭivijjhanti.",
  "atk-s0102a:211_11": "Ayampi mahāpuriso pūritapāramī.",
  "atk-s0102a:211_12": "So yathāvuttaṃ sabbaṃ anukkamaṃ katvā pacchimayāme ānāpānacatutthajjhānato uṭṭhāya pañcasu khandhesu",
  "atk-s0102a:211_13": "abhinivisitvā vuttappakāraṃ udayabbayavipassanaṃ ārabhi.",
  "atk-s0102a:211_14": "Taṃ dassetuṃ idaṃ vuttaṃ.",
  "atk-s0102a:212_0": "Tattha iti rūpanti idaṃ rūpaṃ,",
  "atk-s0102a:212_1": "ettakaṃ rūpaṃ,",
  "atk-s0102a:212_2": "ito uddhaṃ rūpaṃ natthīti ruppanasabhāvañceva bhūtupādāyabhedañca ādiṃ katvā lakkhaṇarasapaccupaṭṭhānapadaṭṭhānavasena anavasesarūpapariggaho vutto.",
  "atk-s0102a:212_3": "Iti rūpassa samudayoti iminā evaṃ pariggahitassa rūpassa samudayadassanaṃ vuttaṃ.",
  "atk-s0102a:212_4": "Tattha itīti evaṃ samudayo hotīti attho.",
  "atk-s0102a:212_5": "Tassa vitthāro –",
  "atk-s0102a:212_6": "“avijjāsamudayā rūpasamudayo,",
  "atk-s0102a:212_7": "taṇhāsamudayā rūpasamudayo,",
  "atk-s0102a:212_8": "kammasamudayā rūpasamudayo,",
  "atk-s0102a:212_9": "āhārasamudayā rūpasamudayoti,",
  "atk-s0102a:212_10": "nibbattilakkhaṇaṃ passantopi rūpakkhandhassa udayaṃ passatī”ti evaṃ veditabbo.",
  "atk-s0102a:212_11": "Atthaṅgamepi “avijjānirodhā rūpanirodho…pe…",
  "atk-s0102a:212_12": "vipariṇāmalakkhaṇaṃ passantopi rūpakkhandhassa nirodhaṃ passatī”ti ayamassa vitthāro.",
  "atk-s0102a:213_0": "Iti vedanātiādīsupi ayaṃ vedanā,",
  "atk-s0102a:213_1": "ettakā vedanā,",
  "atk-s0102a:213_2": "ito uddhaṃ vedanā natthi.",
  "atk-s0102a:213_3": "Ayaṃ saññā,",
  "atk-s0102a:213_4": "ime saṅkhārā,",
  "atk-s0102a:213_5": "idaṃ viññāṇaṃ,",
  "atk-s0102a:213_6": "ettakaṃ viññāṇaṃ,",
  "atk-s0102a:213_7": "ito uddhaṃ viññāṇaṃ natthīti vedayitasañjānanaabhisaṅkharaṇavijānanasabhāvañceva sukhādirūpasaññādi phassādi",
  "atk-s0102a:213_8": "cakkhuviññāṇādi bhedañca ādiṃ katvā lakkhaṇarasapaccupaṭṭhānapadaṭṭhānavasena anavasesavedanāsaññāsaṅkhāraviññāṇapariggaho vutto.",
  "atk-s0102a:213_9": "Iti vedanāya samudayotiādīhi pana evaṃ pariggahitānaṃ vedanāsaññāsaṅkhāraviññāṇānaṃ samudayadassanaṃ vuttaṃ.",
  "atk-s0102a:213_10": "Tatrāpi itīti evaṃ samudayo hotīti attho.",
  "atk-s0102a:213_11": "Tesampi vitthāro –",
  "atk-s0102a:213_12": "“avijjāsamudayā vedanāsamudayo”ti rūpe vuttanayeneva veditabbo.",
  "atk-s0102a:213_13": "Ayaṃ pana viseso –",
  "atk-s0102a:213_14": "tīsu khandhesu “āhārasamudayā”ti avatvā “phassasamudayā”ti vattabbaṃ.",
  "atk-s0102a:213_15": "Viññāṇakkhandhe “nāmarūpasamudayā”ti atthaṅgamapadampi tesaṃyeva vasena yojetabbaṃ.",
  "atk-s0102a:213_16": "Ayamettha saṅkhepo,",
  "atk-s0102a:213_17": "vitthāro pana udayabbayavinicchayo sabbākāraparipūro visuddhimagge vutto.",
  "atk-s0102a:213_18": "Tassa pañcasu upādānakkhandhesu udayabbayānupassino viharatoti tassa vipassissa bodhisattassa imesu rūpādīsu",
  "atk-s0102a:213_19": "pañcasu upādānakkhandhesu samapaññāsalakkhaṇavasena udayabbayānupassino viharato yathānukkamena vaḍḍhite",
  "atk-s0102a:213_20": "vipassanāñāṇe anuppādanirodhena nirujjhamānehi āsavasaṅkhātehi kilesehi anupādāya aggahetvāva cittaṃ",
  "atk-s0102a:213_21": "vimuccati,",
  "atk-s0102a:213_22": "tadetaṃ maggakkhaṇe vimuccati nāma,",
  "atk-s0102a:213_23": "phalakkhaṇe vimuttaṃ nāma;",
  "atk-s0102a:213_24": "maggakkhaṇe vā vimuttañceva vimuccati ca,",
  "atk-s0102a:213_25": "phalakkhaṇe vimuttameva.",
  "atk-s0102a:214_0": "Ettāvatā ca mahāpuriso sabbabandhanā vippamutto sūriyarasmisamphuṭṭhamiva padumaṃ suvikasitacittasantāno cattāri maggañāṇāni,",
  "atk-s0102a:214_1": "cattāri phalañāṇāni,",
  "atk-s0102a:214_2": "catasso paṭisambhidā,",
  "atk-s0102a:214_3": "catuyoniparicchedakañāṇaṃ,",
  "atk-s0102a:214_4": "pañcagatiparicchedakañāṇaṃ,",
  "atk-s0102a:214_5": "cha asādhāraṇañāṇāni,",
  "atk-s0102a:214_6": "sakale ca buddhaguṇe hatthagate katvā paripuṇṇasaṅkappo bodhipallaṅke nisinnova –",
  "atk-s0102a:215_0": "“Anekajātisaṃsāraṃ, sandhāvissaṃ anibbisaṃ;",
  "atk-s0102a:216_0": "Gahakāraṃ gavesanto, dukkhā jāti punappunaṃ.",
  "atk-s0102a:217_0": "Gahakāraka diṭṭhosi, puna gehaṃ na kāhasi;",
  "atk-s0102a:218_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0102a:219_0": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0102a:220_0": "“Ayoghanahatasseva, jalato jātavedaso;",
  "atk-s0102a:221_0": "Anupubbūpasantassa, yathā na ñāyate gati.",
  "atk-s0102a:222_0": "Evaṃ sammāvimuttānaṃ, kāmabandhoghatārinaṃ;",
  "atk-s0102a:223_0": "Paññāpetuṃ gati natthi, pattānaṃ acalaṃ sukha”nti. ;",
  "atk-s0102a:224_0": "Evaṃ manasi karonto sarade sūriyo viya, puṇṇacando viya ca virocitthāti.",
  "atk-s0102a:225_0": "Dutiyabhāṇavāravaṇṇanā niṭṭhitā.",
  "atk-s0102a:226_0": "Brahmayācanakathāvaṇṇanā",
  "atk-s0102a:227_0": "64.",
  "atk-s0102a:227_1": "Tatiyabhāṇavāre yaṃnūnāhaṃ dhammaṃ deseyyanti yadi panāhaṃ dhammaṃ deseyyaṃ.",
  "atk-s0102a:227_2": "Ayaṃ pana vitakko kadā uppannoti?",
  "atk-s0102a:227_3": "Buddhabhūtassa aṭṭhame sattāhe.",
  "atk-s0102a:227_4": "So kira buddho hutvā sattāhaṃ bodhipallaṅke nisīdi,",
  "atk-s0102a:227_5": "sattāhaṃ bodhipallaṅkaṃ olokento aṭṭhāsi,",
  "atk-s0102a:227_6": "sattāhaṃ ratanacaṅkame caṅkami,",
  "atk-s0102a:227_7": "sattāhaṃ ratanagabbhe dhammaṃ vicinanto nisīdi,",
  "atk-s0102a:227_8": "sattāhaṃ ajapālanigrodhe nisīdi,",
  "atk-s0102a:227_9": "sattāhaṃ mucalinde nisīdi,",
  "atk-s0102a:227_10": "sattāhaṃ rājāyatane nisīdi.",
  "atk-s0102a:227_11": "Tato uṭṭhāya aṭṭhame sattāhe puna āgantvā ajapālanigrodhe nisinnamattasseva sabbabuddhānaṃ āciṇṇasamāciṇṇo ayañceva ito anantaro ca vitakko uppannoti.",
  "atk-s0102a:228_0": "Tattha adhigatoti paṭividdho.",
  "atk-s0102a:228_1": "Dhammoti catusaccadhammo.",
  "atk-s0102a:228_2": "Gambhīroti uttānabhāvapaṭikkhepavacanametaṃ.",
  "atk-s0102a:228_3": "Duddasoti gambhīrattāva duddaso dukkhena daṭṭhabbo,",
  "atk-s0102a:228_4": "na sakkā sukhena daṭṭhuṃ.",
  "atk-s0102a:228_5": "Duddasattāva duranubodho dukkhena avabujjhitabbo,",
  "atk-s0102a:228_6": "na sakkā sukhena avabujjhituṃ.",
  "atk-s0102a:228_7": "Santoti nibbuto.",
  "atk-s0102a:228_8": "Paṇītoti atappako.",
  "atk-s0102a:228_9": "Idaṃ dvayaṃ lokuttarameva sandhāya vuttaṃ.",
  "atk-s0102a:228_10": "Atakkāvacaroti takkena avacaritabbo ogāhitabbo na hoti,",
  "atk-s0102a:228_11": "ñāṇeneva avacaritabbo.",
  "atk-s0102a:228_12": "Nipuṇoti saṇho.",
  "atk-s0102a:228_13": "Paṇḍitavedanīyoti sammāpaṭipadaṃ paṭipannehi paṇḍitehi veditabbo.",
  "atk-s0102a:228_14": "Ālayarāmāti sattā pañcasu kāmaguṇesu allīyanti,",
  "atk-s0102a:228_15": "tasmā te ālayāti vuccanti.",
  "atk-s0102a:228_16": "Aṭṭhasatataṇhāvicaritāni ālayanti,",
  "atk-s0102a:228_17": "tasmā ālayāti vuccanti.",
  "atk-s0102a:228_18": "Tehi ālayehi ramantīti ālayarāmā.",
  "atk-s0102a:228_19": "Ālayesu ratāti ālayaratā.",
  "atk-s0102a:228_20": "Ālayesu suṭṭhu muditāti ālayasammuditā.",
  "atk-s0102a:228_21": "Yatheva hi susajjitaṃ pupphaphalabharitarukkhādisampannaṃ uyyānaṃ paviṭṭho rājā tāya tāya sampattiyā ramati,",
  "atk-s0102a:228_22": "pamudito āmodito hoti,",
  "atk-s0102a:228_23": "na ukkaṇṭhati,",
  "atk-s0102a:228_24": "sāyaṃ nikkhamituṃ na icchati,",
  "atk-s0102a:228_25": "evamimehipi kāmālayataṇhālayehi sattā ramanti,",
  "atk-s0102a:228_26": "saṃsāravaṭṭe pamuditā anukkaṇṭhitā vasanti.",
  "atk-s0102a:228_27": "Tena nesaṃ bhagavā duvidhampi ālayaṃ uyyānabhūmiṃ viya dassento –",
  "atk-s0102a:228_28": "“ālayarāmā”tiādimāha.",
  "atk-s0102a:229_0": "Yadidanti nipāto,",
  "atk-s0102a:229_1": "tassa ṭhānaṃ sandhāya –",
  "atk-s0102a:229_2": "“yaṃ ida”nti,",
  "atk-s0102a:229_3": "paṭiccasamuppādaṃ sandhāya –",
  "atk-s0102a:229_4": "“yo aya”nti evamattho daṭṭhabbo.",
  "atk-s0102a:229_5": "Idappaccayatāpaṭiccasamuppādoti imesaṃ paccayā idappaccayā,",
  "atk-s0102a:229_6": "idappaccayā eva idappaccayatā,",
  "atk-s0102a:229_7": "idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-s0102a:229_8": "Saṅkhārādipaccayānaṃ avijjādīnaṃ etaṃ adhivacanaṃ.",
  "atk-s0102a:229_9": "Sabbasaṅkhārasamathotiādi sabbaṃ nibbānameva.",
  "atk-s0102a:229_10": "Yasmā hi taṃ āgamma sabbasaṅkhāravipphanditāni sammanti vūpasammanti tasmā –",
  "atk-s0102a:229_11": "“sabbasaṅkhārasamatho”ti vuccati.",
  "atk-s0102a:229_12": "Yasmā ca taṃ āgamma sabbe upadhayo paṭinissaṭṭhā honti,",
  "atk-s0102a:229_13": "sabbā taṇhā khīyanti,",
  "atk-s0102a:229_14": "sabbe kilesarāgā virajjanti,",
  "atk-s0102a:229_15": "sabbaṃ dukkhaṃ nirujjhati,",
  "atk-s0102a:229_16": "tasmā “sabbūpadhipaṭinissaggo taṇhākkhayo virāgo nirodho”ti vuccati.",
  "atk-s0102a:229_17": "Sā panesā taṇhā bhavena bhavaṃ,",
  "atk-s0102a:229_18": "phalena vā saddhiṃ kammaṃ vinati saṃsibbatīti katvā vānanti vuccati.",
  "atk-s0102a:229_19": "Tato vānato nikkhantanti nibbānaṃ.",
  "atk-s0102a:229_20": "So mamassa kilamathoti yā ajānantānaṃ desanā nāma,",
  "atk-s0102a:229_21": "so mama kilamatho assa,",
  "atk-s0102a:229_22": "sā mama vihesā assāti attho.",
  "atk-s0102a:229_23": "Kāyakilamatho ceva kāyavihesā ca assāti vuttaṃ hoti,",
  "atk-s0102a:229_24": "citte pana ubhayampetaṃ buddhānaṃ natthi.",
  "atk-s0102a:230_0": "65.",
  "atk-s0102a:230_1": "Apissūti anubrūhanatthe nipāto. So –",
  "atk-s0102a:230_2": "“na kevalaṃ etadahosi,",
  "atk-s0102a:230_3": "imāpi gāthā paṭibhaṃsū”ti dīpeti.",
  "atk-s0102a:230_4": "Vipassintiādīsu vipassissa bhagavato arahato sammāsambuddhassāti attho.",
  "atk-s0102a:230_5": "Anacchariyāti anuacchariyā.",
  "atk-s0102a:230_6": "Paṭibhaṃsūti paṭibhānasaṅkhātassa ñāṇassa gocarā ahesuṃ,",
  "atk-s0102a:230_7": "parivitakkayitabbataṃ pāpuṇiṃsu.",
  "atk-s0102a:231_0": "Kicchenāti dukkhena,",
  "atk-s0102a:231_1": "na dukkhāya paṭipadāya.",
  "atk-s0102a:231_2": "Buddhānañhi cattāropi maggā sukhapaṭipadāva honti.",
  "atk-s0102a:231_3": "Pāramīpūraṇakāle pana sarāgasadosasamohasseva sato āgatāgatānaṃ yācakānaṃ alaṅkatapaṭiyattaṃ sīsaṃ chinditvā",
  "atk-s0102a:231_4": "galalohitaṃ nīharitvā suañjitāni akkhīni uppāṭetvā kulavaṃsapadīpakaṃ puttaṃ manāpacāriniṃ bhariyanti",
  "atk-s0102a:231_5": "evamādīni dentassa aññāni ca khantivādisadisesu attabhāvesu chejjabhejjādīni pāpuṇantassa āgamanīyapaṭipadaṃ",
  "atk-s0102a:231_6": "sandhāyetaṃ vuttaṃ.",
  "atk-s0102a:231_7": "Halanti ettha hakāro nipātamatto,",
  "atk-s0102a:231_8": "alanti attho.",
  "atk-s0102a:231_9": "Pakāsitunti desetuṃ;",
  "atk-s0102a:231_10": "evaṃ kicchena adhigatassa dhammassa alaṃ desetuṃ;",
  "atk-s0102a:231_11": "ko attho desitenāti vuttaṃ hoti.",
  "atk-s0102a:231_12": "Rāgadosaparetehīti rāgadosaphuṭṭhehi rāgadosānugatehi vā.",
  "atk-s0102a:232_0": "Paṭisotagāminti niccādīnaṃ paṭisotaṃ aniccaṃ dukkhamanattāsubhanti evaṃ gataṃ catusaccadhammaṃ.",
  "atk-s0102a:232_1": "Rāgarattāti kāmarāgena bhavarāgena diṭṭhirāgena ca rattā.",
  "atk-s0102a:232_2": "Na dakkhantīti aniccaṃ dukkhamanattā asubhanti iminā sabhāvena na passissanti,",
  "atk-s0102a:232_3": "te apassante ko sakkhissati evaṃ gāhāpetuṃ?",
  "atk-s0102a:232_4": "Tamokhandhena āvuṭāti avijjārāsinā ajjhotthaṭā.",
  "atk-s0102a:233_0": "Appossukkatāyāti nirussukkabhāvena,",
  "atk-s0102a:233_1": "adesetukāmatāyāti attho.",
  "atk-s0102a:233_2": "Kasmā panassa evaṃ cittaṃ nami?",
  "atk-s0102a:233_3": "Nanu esa –",
  "atk-s0102a:233_4": "“mutto mocessāmī,",
  "atk-s0102a:233_5": "tiṇṇo tāressāmi”,",
  "atk-s0102a:234_0": "“Kiṃ me aññātavesena, dhammaṃ sacchikatenidha;",
  "atk-s0102a:235_0": "Sabbaññutaṃ pāpuṇitvā, santāressaṃ sadevaka”nti.",
  "atk-s0102a:236_0": "Patthanaṃ katvā pāramiyo pūretvā sabbaññutaṃ pattoti.",
  "atk-s0102a:236_1": "Saccametaṃ,",
  "atk-s0102a:236_2": "paccavekkhaṇānubhāvena panassa evaṃ cittaṃ nami.",
  "atk-s0102a:236_3": "Tassa hi sabbaññutaṃ patvā sattānaṃ kilesagahanataṃ dhammassa ca gambhīrataṃ paccavekkhantassa sattānaṃ",
  "atk-s0102a:236_4": "kilesagahanatā ca dhammagambhīratā ca sabbākārena pākaṭā jātā. Athassa –",
  "atk-s0102a:236_5": "“ime sattā kañjikapuṇṇalābu viya takkabharitacāṭi viya vasātelapītapilotikā viya añjanamakkhitahatthā",
  "atk-s0102a:236_6": "viya kilesabharitā atisaṃkiliṭṭhā rāgarattā dosaduṭṭhā mohamūḷhā,",
  "atk-s0102a:236_7": "te kiṃ nāma paṭivijjhissantī”ti cintayato kilesagahanapaccavekkhaṇānubhāvenāpi evaṃ cittaṃ nami.",
  "atk-s0102a:237_0": "“Ayañca dhammo pathavīsandhārakaudakakkhandho viya gambhīro,",
  "atk-s0102a:237_1": "pabbatena paṭicchādetvā ṭhapito sāsapo viya duddaso,",
  "atk-s0102a:237_2": "satadhā bhinnassa vālassa koṭiyā koṭiṃ paṭipādanaṃ viya duranubodho,",
  "atk-s0102a:237_3": "nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma natthi,",
  "atk-s0102a:237_4": "arakkhitaṃ sīlaṃ nāma natthi,",
  "atk-s0102a:237_5": "aparipūritā kāci pāramī nāma natthi.",
  "atk-s0102a:237_6": "Tassa me nirussāhaṃ viya mārabalaṃ vidhamantassāpi pathavī na kampittha,",
  "atk-s0102a:237_7": "paṭhamayāme pubbenivāsaṃ anussarantassāpi na kampittha,",
  "atk-s0102a:237_8": "majjhimayāme dibbacakkhuṃ visodhentassāpi na kampittha,",
  "atk-s0102a:237_9": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "atk-s0102a:237_10": "Iti mādisenāpi tikkhañāṇena kicchenevāyaṃ dhammo paṭividdho taṃ lokiyamahājanā kathaṃ paṭivijjhissantī”ti",
  "atk-s0102a:237_11": "dhammagambhīratāpaccavekkhaṇānubhāvenāpi evaṃ cittaṃ namīti veditabbaṃ.",
  "atk-s0102a:238_0": "Apica brahmunā yācite desetukāmatāyapissa evaṃ cittaṃ nami.",
  "atk-s0102a:238_1": "Jānāti hi bhagavā –",
  "atk-s0102a:238_2": "“mama appossukkatāya citte namamāne maṃ mahābrahmā dhammadesanaṃ yācissati,",
  "atk-s0102a:238_3": "ime ca sattā brahmagarukā,",
  "atk-s0102a:238_4": "te ‘satthā kira dhammaṃ na desetukāmo ahosi,",
  "atk-s0102a:238_5": "atha naṃ mahābrahmā yācitvā desāpesi,",
  "atk-s0102a:238_6": "santo vata bho dhammo,",
  "atk-s0102a:238_7": "paṇīto vata bho dhammo’ti maññamānā sussūsissantī”ti.",
  "atk-s0102a:238_8": "Imampissa kāraṇaṃ paṭicca appossukkatāya cittaṃ nami,",
  "atk-s0102a:238_9": "no dhammadesanāyāti veditabbaṃ.",
  "atk-s0102a:239_0": "66.",
  "atk-s0102a:239_1": "Aññatarassāti ettha kiñcāpi “aññataro”ti vuttaṃ,",
  "atk-s0102a:239_2": "atha kho imasmiṃ cakkavāḷe jeṭṭhakamahābrahmā esoti veditabbo.",
  "atk-s0102a:239_3": "Nassati vata bho lokoti so kira imaṃ saddaṃ tathā nicchāresi,",
  "atk-s0102a:239_4": "yathā dasasahassilokadhātubrahmāno sutvā sabbe sannipatiṃsu.",
  "atk-s0102a:239_5": "Yatra hi nāmāti yasmiṃ nāma loke.",
  "atk-s0102a:239_6": "Purato pāturahosīti tehi dasahi brahmasahassehi saddhiṃ pāturahosi.",
  "atk-s0102a:239_7": "Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ,",
  "atk-s0102a:239_8": "evaṃ sabhāvāti apparajakkhajātikā.",
  "atk-s0102a:239_9": "Assavanatāti assavanatāya.",
  "atk-s0102a:239_10": "Bhavissantīti purimabuddhesu dasapuññakiriyavatthuvasena katādhikārā paripākagatā padumāni viya sūriyarasmisamphassaṃ,",
  "atk-s0102a:239_11": "dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na eko, na dve,",
  "atk-s0102a:239_12": "anekasatasahassā dhammassa aññātāro bhavissantīti dasseti.",
  "atk-s0102a:240_0": "69.",
  "atk-s0102a:240_1": "Ajjhesananti evaṃ tikkhattuṃ yācanaṃ.",
  "atk-s0102a:240_2": "Buddhacakkhunāti indriyaparopariyattañāṇena ca āsayānusayañāṇena ca.",
  "atk-s0102a:240_3": "Imesañhi dvinnaṃ ñāṇānaṃ “buddhacakkhū”ti nāmaṃ,",
  "atk-s0102a:240_4": "sabbaññutaññāṇassa “samantacakkhū”ti,",
  "atk-s0102a:240_5": "tiṇṇaṃ maggañāṇānaṃ “dhammacakkhū”ti.",
  "atk-s0102a:240_6": "Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ,",
  "atk-s0102a:240_7": "te apparajakkhā.",
  "atk-s0102a:240_8": "Yesaṃ taṃ mahantaṃ,",
  "atk-s0102a:240_9": "te mahārajakkhā.",
  "atk-s0102a:240_10": "Yesaṃ saddhādīni indriyāni tikkhāni,",
  "atk-s0102a:240_11": "te tikkhindriyā.",
  "atk-s0102a:240_12": "Yesaṃ tāni mudūni,",
  "atk-s0102a:240_13": "te mudindriyā.",
  "atk-s0102a:240_14": "Yesaṃ teyeva saddhādayo ākārā sundarā,",
  "atk-s0102a:240_15": "te svākārā.",
  "atk-s0102a:240_16": "Ye kathitakāraṇaṃ sallakkhenti,",
  "atk-s0102a:240_17": "sukhena sakkā honti viññāpetuṃ,",
  "atk-s0102a:240_18": "te suviññāpayā.",
  "atk-s0102a:240_19": "Ye paralokañceva vajjañca bhayato passanti,",
  "atk-s0102a:240_20": "te paralokavajjabhayadassāvino nāma.",
  "atk-s0102a:241_0": "Ayaṃ panettha pāḷi –",
  "atk-s0102a:241_1": "“saddho puggalo apparajakkho,",
  "atk-s0102a:241_2": "assaddho puggalo mahārajakkho.…",
  "atk-s0102a:241_3": "Āraddhavīriyo…pe… kusīto…",
  "atk-s0102a:241_4": "upaṭṭhitassati…",
  "atk-s0102a:241_5": "muṭṭhassati… samāhito…",
  "atk-s0102a:241_6": "asamāhito… paññavā…",
  "atk-s0102a:241_7": "duppañño puggalo mahārajakkho.",
  "atk-s0102a:241_8": "Tathā saddho puggalo tikkhindriyo…pe…",
  "atk-s0102a:241_9": "paññavā puggalo paralokavajjabhayadassāvī,",
  "atk-s0102a:241_10": "duppañño puggalo na paralokavajjabhayadassāvī.",
  "atk-s0102a:241_11": "Lokoti khandhaloko,",
  "atk-s0102a:241_12": "dhātuloko,",
  "atk-s0102a:241_13": "āyatanaloko,",
  "atk-s0102a:241_14": "sampattibhavaloko,",
  "atk-s0102a:241_15": "vipattibhavaloko,",
  "atk-s0102a:241_16": "sampattisambhavaloko,",
  "atk-s0102a:241_17": "vipattisambhavaloko.",
  "atk-s0102a:241_18": "Eko loko –",
  "atk-s0102a:241_19": "sabbe sattā āhāraṭṭhitikā.",
  "atk-s0102a:241_20": "Dve lokā –",
  "atk-s0102a:241_21": "nāmañca rūpañca.",
  "atk-s0102a:241_22": "Tayo lokā –",
  "atk-s0102a:241_23": "tisso vedanā.",
  "atk-s0102a:241_24": "Cattāro lokā –",
  "atk-s0102a:241_25": "cattāro āhārā.",
  "atk-s0102a:241_26": "Pañca lokā –",
  "atk-s0102a:241_27": "pañcupādānakkhandhā.",
  "atk-s0102a:241_28": "Cha lokā –",
  "atk-s0102a:241_29": "cha ajjhattikāni āyatanāni.",
  "atk-s0102a:241_30": "Satta lokā –",
  "atk-s0102a:241_31": "satta viññāṇaṭṭhitiyo.",
  "atk-s0102a:241_32": "Aṭṭha lokā –",
  "atk-s0102a:241_33": "aṭṭha lokadhammā.",
  "atk-s0102a:241_34": "Nava lokā –",
  "atk-s0102a:241_35": "nava sattāvāsā.",
  "atk-s0102a:241_36": "Dasa lokā –",
  "atk-s0102a:241_37": "dasāyatanāni.",
  "atk-s0102a:241_38": "Dvādasa lokā –",
  "atk-s0102a:241_39": "dvādasāyatanāni.",
  "atk-s0102a:241_40": "Aṭṭhārasa lokā –",
  "atk-s0102a:241_41": "aṭṭhārasa dhātuyo.",
  "atk-s0102a:241_42": "Vajjanti sabbe kilesā vajjaṃ,",
  "atk-s0102a:241_43": "sabbe duccaritā vajjaṃ,",
  "atk-s0102a:241_44": "sabbe abhisaṅkhārā vajjaṃ,",
  "atk-s0102a:241_45": "sabbe bhavagāmikammā vajjaṃ.",
  "atk-s0102a:241_46": "Iti imasmiñca loke imasmiñca vajje tibbā bhayasaññā paccupaṭṭhitā hoti,",
  "atk-s0102a:241_47": "seyyathāpi ukkhittāsike vadhake.",
  "atk-s0102a:241_48": "Imehi paññāsāya ākārehi imāni pañcindriyāni jānāti passati aññāti paṭivijjhati,",
  "atk-s0102a:241_49": "idaṃ tathāgatassa indriyaparopariyatte ñāṇa”nti.",
  "atk-s0102a:242_0": "Uppaliniyanti uppalavane.",
  "atk-s0102a:242_1": "Itaresupi eseva nayo.",
  "atk-s0102a:242_2": "Antonimuggaposīnīti yāni aññānipi padumāni antonimuggāneva posayanti.",
  "atk-s0102a:242_3": "Udakaṃ accuggamma ṭhitānīti udakaṃ atikkamitvā ṭhitāni.",
  "atk-s0102a:242_4": "Tattha yāni accuggamma ṭhitāni,",
  "atk-s0102a:242_5": "tāni sūriyarasmisamphassaṃ āgamayamānāni ṭhitāni ajja pupphanakāni.",
  "atk-s0102a:242_6": "Yāni samodakaṃ ṭhitāni,",
  "atk-s0102a:242_7": "tāni sve pupphanakāni.",
  "atk-s0102a:242_8": "Yāni udakānuggatāni antoudakaposīni,",
  "atk-s0102a:242_9": "tāni tatiyadivase pupphanakāni.",
  "atk-s0102a:242_10": "Udakā pana anuggatāni aññānipi sarojauppalādīni nāma atthi,",
  "atk-s0102a:242_11": "yāni neva pupphissanti,",
  "atk-s0102a:242_12": "macchakacchapabhakkhāneva bhavissanti,",
  "atk-s0102a:242_13": "tāni pāḷiṃ nārūḷhāni.",
  "atk-s0102a:242_14": "Āharitvā pana dīpetabbānīti dīpitāni.",
  "atk-s0102a:242_15": "Yatheva hi tāni catubbidhāni pupphāni,",
  "atk-s0102a:242_16": "evameva ugghaṭitaññū,",
  "atk-s0102a:242_17": "vipañcitaññū, neyyo,",
  "atk-s0102a:242_18": "padaparamoti cattāro puggalā.",
  "atk-s0102a:242_19": "Tattha yassa puggalassa saha udāhaṭavelāya dhammābhisamayo hoti,",
  "atk-s0102a:242_20": "ayaṃ vuccati puggalo ugghaṭitaññū.",
  "atk-s0102a:242_21": "Yassa puggalassa saṅkhittena bhāsitassa vitthārena atthe vibhajiyamāne dhammābhisamayo hoti,",
  "atk-s0102a:242_22": "ayaṃ vuccati puggalo vipañcitaññū.",
  "atk-s0102a:242_23": "Yassa puggalassa uddesato paripucchato yonisomanasikaroto kalyāṇamitte sevato bhajato payirupāsato anupubbena dhammābhisamayo hoti,",
  "atk-s0102a:242_24": "ayaṃ vuccati puggalo neyyo.",
  "atk-s0102a:242_25": "Yassa puggalassa bahumpi suṇato bahumpi bhaṇato bahumpi gaṇhato bahumpi dhārayato bahumpi vācayato na tāya jātiyā dhammābhisamayo hoti,",
  "atk-s0102a:242_26": "ayaṃ vuccati puggalo padaparamo.",
  "atk-s0102a:243_0": "Tattha bhagavā uppalavanādisadisaṃ dasasahassilokadhātuṃ olokento –",
  "atk-s0102a:243_1": "“ajja pupphanakāni viya ugghaṭitaññū,",
  "atk-s0102a:243_2": "sve pupphanakāni viya vipañcitaññū,",
  "atk-s0102a:243_3": "tatiyadivase pupphanakāni viya neyyo,",
  "atk-s0102a:243_4": "macchakacchapabhakkhāni viya padaparamo”ti addasa.",
  "atk-s0102a:243_5": "Passanto ca –",
  "atk-s0102a:243_6": "“ettakā apparajakkhā,",
  "atk-s0102a:243_7": "ettakā mahārajakkhā.",
  "atk-s0102a:243_8": "Tatrāpi ettakā ugghaṭitaññū”ti evaṃ sabbākārato addasa.",
  "atk-s0102a:243_9": "Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti,",
  "atk-s0102a:243_10": "padaparamānaṃ anāgate vāsanatthāya hoti.",
  "atk-s0102a:244_0": "Atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā desetukamyataṃ uppādetvā puna",
  "atk-s0102a:244_1": "te sabbesupi tīsu bhavesu sabbe satte bhabbābhabbavasena dve koṭṭhāse akāsi.",
  "atk-s0102a:244_2": "Ye sandhāya vuttaṃ –",
  "atk-s0102a:244_3": "“ye te sattā kammāvaraṇena samannāgatā,",
  "atk-s0102a:244_4": "vipākāvaraṇena samannāgatā,",
  "atk-s0102a:244_5": "kilesāvaraṇena samannāgatā,",
  "atk-s0102a:244_6": "assaddhā acchandikā duppaññā abhabbā niyāmaṃ okkamituṃ kusalesu dhammesu sammattaṃ,",
  "atk-s0102a:244_7": "ime te sattā abhabbā.",
  "atk-s0102a:244_8": "Katame sattā bhabbā?",
  "atk-s0102a:244_9": "Ye te sattā na kammāvaraṇena…pe…ime te sattā bhabbā”ti.",
  "atk-s0102a:245_0": "Tattha sabbepi abhabbapuggale pahāya bhabbapuggaleyeva ñāṇena pariggahetvā –",
  "atk-s0102a:245_1": "“ettakā rāgacaritā,",
  "atk-s0102a:245_2": "ettakā dosamohavitakkasaddhābuddhicaritā”ti cha koṭṭhāse akāsi.",
  "atk-s0102a:245_3": "Evaṃ katvā –",
  "atk-s0102a:245_4": "“dhammaṃ desessāmī”ti cintesi.",
  "atk-s0102a:245_5": "Brahmā taṃ ñatvā somanassajāto bhagavantaṃ gāthāhi ajjhabhāsi.",
  "atk-s0102a:245_6": "Idaṃ sandhāya –",
  "atk-s0102a:245_7": "“atha kho so,",
  "atk-s0102a:245_8": "bhikkhave,",
  "atk-s0102a:245_9": "mahābrahmā”tiādi vuttaṃ.",
  "atk-s0102a:246_0": "70. Tattha ajjhabhāsīti adhiabhāsi, adhikicca ārabbha abhāsīti attho.",
  "atk-s0102a:247_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova,",
  "atk-s0102a:247_1": "na hi tattha ṭhitassa dassanatthaṃ gīvukkhipanapasāraṇādikiccaṃ atthi.",
  "atk-s0102a:247_2": "Tathūpamanti tappaṭibhāgaṃ selapabbatūpamaṃ.",
  "atk-s0102a:247_3": "Ayaṃ panettha saṅkhepattho,",
  "atk-s0102a:247_4": "yathā selapabbatamuddhani yathāṭhitova cakkhumā puriso samantato janataṃ passeyya,",
  "atk-s0102a:247_5": "tathā tvampi sumedha,",
  "atk-s0102a:247_6": "sundarapaññasabbaññutaññāṇena samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko",
  "atk-s0102a:247_7": "sokāvatiṇṇaṃ jātijarābhibhūtaṃ janataṃ apekkhassu,",
  "atk-s0102a:247_8": "upadhāraya upaparikkha.",
  "atk-s0102a:248_0": "Ayamettha adhippāyo –",
  "atk-s0102a:248_1": "yathā hi pabbatapāde samantā mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ.",
  "atk-s0102a:248_2": "Caturaṅgasamannāgatañca andhakāraṃ assa.",
  "atk-s0102a:248_3": "Athassa pabbatassa matthake ṭhatvā cakkhumato purisassa bhūmiṃ olokayato neva khettaṃ,",
  "atk-s0102a:248_4": "na kedārapāḷiyo,",
  "atk-s0102a:248_5": "na kuṭiyo,",
  "atk-s0102a:248_6": "na tattha sayitamanussā paññāyeyyuṃ,",
  "atk-s0102a:248_7": "kuṭikāsu pana aggijālamattameva paññāyeyya.",
  "atk-s0102a:248_8": "Evaṃ dhammapāsādamāruyha sattanikāyaṃ olokayato tathāgatassa ye te akatakalyāṇā sattā,",
  "atk-s0102a:248_9": "te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti,",
  "atk-s0102a:248_10": "rattiṃ khittasarā viya honti.",
  "atk-s0102a:248_11": "Ye pana katakalyāṇā veneyyapuggalā,",
  "atk-s0102a:248_12": "te tassa dūre ṭhitāpi āpāthaṃ āgacchanti,",
  "atk-s0102a:248_13": "so aggi viya himavantapabbato viya ca.",
  "atk-s0102a:248_14": "Vuttampi cetaṃ –",
  "atk-s0102a:249_0": "“Dūre santo pakāsenti, himavantova pabbato;",
  "atk-s0102a:250_0": "Asantettha na dissanti, rattiṃ khittā yathā sarā”ti. ;",
  "atk-s0102a:251_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati.",
  "atk-s0102a:251_1": "Vīrātiādīsu bhagavā vīriyavantatāya vīro,",
  "atk-s0102a:251_2": "devaputtamaccukilesamārānaṃ vijitattā vijitasaṅgāmo,",
  "atk-s0102a:251_3": "jātikantarādinittharaṇatthāya veneyyasatthavāhanasamatthatāya satthavāho,",
  "atk-s0102a:251_4": "kāmacchandaiṇassa abhāvato aṇaṇoti veditabbo.",
  "atk-s0102a:252_0": "71.",
  "atk-s0102a:252_1": "Apārutāti vivaṭā.",
  "atk-s0102a:252_2": "Amatassa dvārāti ariyamaggo.",
  "atk-s0102a:252_3": "So hi amatasaṅkhātassa nibbānassa dvāraṃ.",
  "atk-s0102a:252_4": "So mayā vivaritvā ṭhapitoti dasseti.",
  "atk-s0102a:252_5": "Pamuñcantu saddhanti sabbe attano saddhaṃ pamuñcantu vissajjentu.",
  "atk-s0102a:252_6": "Pacchimapadadvaye ayamattho,",
  "atk-s0102a:252_7": "ahañhi attano paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā na bhāsiṃ,",
  "atk-s0102a:252_8": "idāni pana sabbe janā saddhābhājanaṃ upanentu,",
  "atk-s0102a:252_9": "pūressāmi tesaṃ saṅkappanti.",
  "atk-s0102a:253_0": "Aggasāvakayugavaṇṇanā",
  "atk-s0102a:254_0": "73.",
  "atk-s0102a:254_1": "Bodhirukkhamūleti bodhirukkhassa avidūre ajapālanigrodhe antarahitoti attho.",
  "atk-s0102a:254_2": "Kheme migadāyeti isipatanaṃ tena samayena khemaṃ nāma uyyānaṃ hoti,",
  "atk-s0102a:254_3": "migānaṃ pana abhayavāsatthāya dinnattā migadāyoti vuccati.",
  "atk-s0102a:254_4": "Taṃ sandhāya vuttaṃ –",
  "atk-s0102a:254_5": "“kheme migadāye”ti.",
  "atk-s0102a:254_6": "Yathā ca vipassī bhagavā,",
  "atk-s0102a:254_7": "evaṃ aññepi buddhā paṭhamaṃ dhammadesanatthāya gacchantā ākāsena gantvā tattheva otaranti.",
  "atk-s0102a:254_8": "Amhākaṃ pana bhagavā upakassa ājīvakassa upanissayaṃ disvā –",
  "atk-s0102a:254_9": "“upako imaṃ addhānaṃ paṭipanno,",
  "atk-s0102a:254_10": "so maṃ disvā sallapitvā gamissati.",
  "atk-s0102a:254_11": "Atha puna nibbindanto āgamma arahattaṃ sacchikarissatī”ti ñatvā aṭṭhārasayojanamaggaṃ padasāva agamāsi.",
  "atk-s0102a:254_12": "Dāyapālaṃ āmantesīti disvāva punappunaṃ oloketvā – “ayyo no, bhante,",
  "atk-s0102a:254_13": "āgato”ti vatvā upagataṃ āmantesi.",
  "atk-s0102a:255_0": "75- 6.",
  "atk-s0102a:255_1": "Anupubbiṃ kathanti dānakathaṃ,",
  "atk-s0102a:255_2": "dānānantaraṃ sīlaṃ,",
  "atk-s0102a:255_3": "sīlānantaraṃ saggaṃ,",
  "atk-s0102a:255_4": "saggānantaraṃ magganti evaṃ anupaṭipāṭikathaṃ kathesi.",
  "atk-s0102a:255_5": "Tattha dānakathanti idaṃ dānaṃ nāma sukhānaṃ nidānaṃ,",
  "atk-s0102a:255_6": "sampattīnaṃ mūlaṃ,",
  "atk-s0102a:255_7": "bhogānaṃ patiṭṭhā,",
  "atk-s0102a:255_8": "visamagatassa tāṇaṃ leṇaṃ gati parāyaṇaṃ,",
  "atk-s0102a:255_9": "idhalokaparalokesu dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi.",
  "atk-s0102a:255_10": "Idañhi avassayaṭṭhena ratanamayasīhāsanasadisaṃ,",
  "atk-s0102a:255_11": "patiṭṭhānaṭṭhena mahāpathavīsadisaṃ,",
  "atk-s0102a:255_12": "ārammaṇaṭṭhena ālambanarajjusadisaṃ.",
  "atk-s0102a:255_13": "Idañhi dukkhanittharaṇaṭṭhena nāvā,",
  "atk-s0102a:255_14": "samassāsanaṭṭhena saṅgāmasūro,",
  "atk-s0102a:255_15": "bhayaparittāṇaṭṭhena susaṅkhatanagaraṃ,",
  "atk-s0102a:255_16": "maccheramalādīhi anupalittaṭṭhena padumaṃ,",
  "atk-s0102a:255_17": "tesaṃ nidahanaṭṭhena aggi,",
  "atk-s0102a:255_18": "durāsadaṭṭhena āsīviso,",
  "atk-s0102a:255_19": "asantāsanaṭṭhena sīho,",
  "atk-s0102a:255_20": "balavantaṭṭhena hatthī,",
  "atk-s0102a:255_21": "abhimaṅgalasammataṭṭhena setausabho,",
  "atk-s0102a:255_22": "khemantabhūmisampāpanaṭṭhena valāhakaassarājā.",
  "atk-s0102a:255_23": "Dānañhi loke sakkasampattiṃ mārasampattiṃ brahmasampattiṃ cakkavattisampattiṃ sāvakapāramiñāṇaṃ paccekabodhiñāṇaṃ",
  "atk-s0102a:255_24": "abhisambodhiñāṇaṃ detīti evamādidānaguṇapaṭisaṃyuttaṃ kathaṃ.",
  "atk-s0102a:256_0": "Yasmā pana dānaṃ dadanto sīlaṃ samādātuṃ sakkoti,",
  "atk-s0102a:256_1": "tasmā tadanantaraṃ sīlakathaṃ kathesi.",
  "atk-s0102a:256_2": "Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ.",
  "atk-s0102a:256_3": "Idhalokaparalokasampattīnañhi sīlasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi,",
  "atk-s0102a:256_4": "sīlasadiso alaṅkāro natthi,",
  "atk-s0102a:256_5": "sīlapupphasadisaṃ pupphaṃ natthi,",
  "atk-s0102a:256_6": "sīlagandhasadiso gandho natthi,",
  "atk-s0102a:256_7": "sīlālaṅkārena hi alaṅkataṃ sīlakusumapiḷandhanaṃ sīlagandhānulittaṃ sadevakopi loko olokento tittiṃ na gacchatīti evamādisīlaguṇapaṭisaṃyuttaṃ kathaṃ.",
  "atk-s0102a:257_0": "Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.",
  "atk-s0102a:257_1": "Saggakathanti ayaṃ saggo nāma iṭṭho kanto manāpo,",
  "atk-s0102a:257_2": "niccamettha kīḷā,",
  "atk-s0102a:257_3": "niccaṃ sampattiyo labbhanti,",
  "atk-s0102a:257_4": "cātumahārājikā devā navutivassasatasahassāni dibbasukhaṃ dibbasampattiṃ paṭilabhanti,",
  "atk-s0102a:257_5": "tāvatiṃsā tisso ca vassakoṭiyo saṭṭhi ca vassasatasahassānīti evamādisaggaguṇapaṭisaṃyuttaṃ kathaṃ.",
  "atk-s0102a:257_6": "Saggasampattiṃ kathayantānañhi buddhānaṃ mukhaṃ nappahoti.",
  "atk-s0102a:257_7": "Vuttampi cetaṃ –",
  "atk-s0102a:257_8": "“anekapariyāyena kho ahaṃ,",
  "atk-s0102a:257_9": "bhikkhave,",
  "atk-s0102a:257_10": "saggakathaṃ katheyya”ntiādi.",
  "atk-s0102a:258_0": "Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya –",
  "atk-s0102a:258_1": "“ayampi saggo anicco addhuvo,",
  "atk-s0102a:258_2": "na ettha chandarāgo kātabbo”ti dassanatthaṃ –",
  "atk-s0102a:258_3": "“appassādā kāmā bahudukkhā bahupāyāsā,",
  "atk-s0102a:258_4": "ādīnavo ettha bhiyyo”tiādinā nayena kāmānaṃ ādīnavaṃ okāraṃ saṃkilesaṃ kathesi.",
  "atk-s0102a:258_5": "Tattha ādīnavoti doso.",
  "atk-s0102a:258_6": "Okāroti avakāro lāmakabhāvo.",
  "atk-s0102a:258_7": "Saṃkilesoti tehi sattānaṃ saṃsāre saṃkilissanaṃ. Yathāha –",
  "atk-s0102a:258_8": "“kilissanti vata bho sattā”ti.",
  "atk-s0102a:258_9": "Evaṃ kāmādīnavena tejjatvā nekkhamme ānisaṃsaṃ pakāsesi,",
  "atk-s0102a:258_10": "pabbajjāya guṇaṃ pakāsesīti attho.",
  "atk-s0102a:258_11": "Sesaṃ ambaṭṭhasuttavaṇṇanāyaṃ vuttanayañceva uttānatthañca.",
  "atk-s0102a:259_0": "77.",
  "atk-s0102a:259_1": "Alatthunti kathaṃ alatthuṃ?",
  "atk-s0102a:259_2": "Ehibhikkhubhāvena.",
  "atk-s0102a:259_3": "Bhagavā kira tesaṃ iddhimayapattacīvarassūpanissayaṃ olokento anekāsu jātīsu cīvaradānādīni disvā etha bhikkhavotiādimāha.",
  "atk-s0102a:259_4": "Te tāvadeva bhaṇḍū kāsāyavasanā aṭṭhahi bhikkhuparikkhārehi sarīrapaṭimukkeheva vassasatikattherā viya bhagavantaṃ namassamānāva nisīdiṃsu.",
  "atk-s0102a:260_0": "Sandassesītiādīsu idhalokatthaṃ sandassesi,",
  "atk-s0102a:260_1": "paralokatthaṃ sandassesi.",
  "atk-s0102a:260_2": "Idhalokatthaṃ dassento aniccanti dassesi,",
  "atk-s0102a:260_3": "dukkhanti dassesi,",
  "atk-s0102a:260_4": "anattāti dassesi,",
  "atk-s0102a:260_5": "khandhe dassesi,",
  "atk-s0102a:260_6": "dhātuyo dassesi,",
  "atk-s0102a:260_7": "āyatanāni dassesi,",
  "atk-s0102a:260_8": "paṭiccasamuppādaṃ dassesi,",
  "atk-s0102a:260_9": "rūpakkhandhassa udayaṃ dassento pañca lakkhaṇāni dassesi,",
  "atk-s0102a:260_10": "tathā vedanākkhandhādīnaṃ,",
  "atk-s0102a:260_11": "tathā vayaṃ dassentopi udayabbayavasena paññāsalakkhaṇāni dassesi,",
  "atk-s0102a:260_12": "paralokatthaṃ dassento nirayaṃ dassesi,",
  "atk-s0102a:260_13": "tiracchānayoniṃ,",
  "atk-s0102a:260_14": "pettivisayaṃ,",
  "atk-s0102a:260_15": "asurakāyaṃ,",
  "atk-s0102a:260_16": "tiṇṇaṃ kusalānaṃ vipākaṃ,",
  "atk-s0102a:260_17": "channaṃ devalokānaṃ,",
  "atk-s0102a:260_18": "navannaṃ brahmalokānaṃ sampattiṃ dassesi.",
  "atk-s0102a:261_0": "Samādapesīti catupārisuddhisīlaterasadhutaṅgadasakathāvatthuādike kalyāṇadhamme gaṇhāpesi.",
  "atk-s0102a:262_0": "Samuttejesīti suṭṭhu uttejesi,",
  "atk-s0102a:262_1": "abbhussāhesi.",
  "atk-s0102a:262_2": "Idhalokatthañceva paralokatthañca tāsetvā tāsetvā adhigataṃ viya katvā kathesi.",
  "atk-s0102a:262_3": "Dvattiṃsakammakāraṇapañcavīsatimahābhayappabhedañhi idhalokatthaṃ buddhe bhagavati tāsetvā tāsetvā kathayante pacchābāhaṃ,",
  "atk-s0102a:262_4": "gāḷhabandhanaṃ bandhitvā cātumahāpathe pahārasatena tāḷetvā dakkhiṇadvārena niyyamāno viya āghātanabhaṇḍikāya",
  "atk-s0102a:262_5": "ṭhapitasīso viya sūle uttāsito viya mattahatthinā maddiyamāno viya ca saṃviggo hoti.",
  "atk-s0102a:262_6": "Paralokatthañca kathayante nirayādīsu nibbatto viya devalokasampattiṃ anubhavamāno viya ca hoti.",
  "atk-s0102a:263_0": "Sampahaṃsesīti paṭiladdhaguṇena codesi, mahānisaṃsaṃ katvā kathesīti attho.",
  "atk-s0102a:264_0": "Saṅkhārānaṃ ādīnavanti heṭṭhā paṭhamamaggādhigamatthaṃ kāmānaṃ ādīnavaṃ kathesi,",
  "atk-s0102a:264_1": "idha pana uparimaggādhigamatthaṃ – “aniccā,",
  "atk-s0102a:264_2": "bhikkhave,",
  "atk-s0102a:264_3": "saṅkhārā addhuvā anassāsikā,",
  "atk-s0102a:264_4": "yāvañcidaṃ,",
  "atk-s0102a:264_5": "bhikkhave,",
  "atk-s0102a:264_6": "alameva sabbasaṅkhāresu nibbindituṃ alaṃ virajjituṃ alaṃ vimuccitu”ntiādinā nayena saṅkhārānaṃ ādīnavañca",
  "atk-s0102a:264_7": "lāmakabhāvañca tappaccayañca kilamathaṃ pakāsesi.",
  "atk-s0102a:264_8": "Yathā ca tattha nekkhamme,",
  "atk-s0102a:264_9": "evamidha –",
  "atk-s0102a:264_10": "“santamidaṃ,",
  "atk-s0102a:264_11": "bhikkhave,",
  "atk-s0102a:264_12": "nibbānaṃ nāma paṇītaṃ tāṇaṃ leṇa”ntiādinā nayena nibbāne ānisaṃsaṃ pakāsesi.",
  "atk-s0102a:265_0": "Mahājanakāyapabbajjāvaṇṇanā",
  "atk-s0102a:266_0": "78. Mahājanakāyoti tesaṃyeva dvinnaṃ kumārānaṃ upaṭṭhākajanakāyoti.",
  "atk-s0102a:267_0": "80. Bhagavantaṃ saraṇaṃ gacchāma, dhammañcāti saṅghassa aparipuṇṇattā dvevācikameva saraṇamagamaṃsu.",
  "atk-s0102a:268_0": "81.",
  "atk-s0102a:268_1": "Alatthunti pubbe vuttanayeneva ehibhikkhubhāveneva alatthuṃ.",
  "atk-s0102a:268_2": "Ito anantare pabbajitavārepi eseva nayo.",
  "atk-s0102a:269_0": "Cārikāanujānanavaṇṇanā",
  "atk-s0102a:270_0": "85.",
  "atk-s0102a:270_1": "Parivitakko udapādīti kadā udapādi?",
  "atk-s0102a:270_2": "Sambodhito satta saṃvaccharāni satta māse satta divase atikkamitvā udapādi.",
  "atk-s0102a:270_3": "Bhagavā kira pitusaṅgahaṃ karonto vihāsi.",
  "atk-s0102a:270_4": "Rājāpi cintesi –",
  "atk-s0102a:270_5": "“mayhaṃ jeṭṭhaputto nikkhamitvā buddho jāto,",
  "atk-s0102a:270_6": "dutiyaputto me nikkhamitvā aggasāvako jāto,",
  "atk-s0102a:270_7": "purohitaputto dutiyaaggasāvako,",
  "atk-s0102a:270_8": "ime ca avasesā bhikkhū gihikālepi mayhaṃ puttameva parivāretvā vicariṃsu.",
  "atk-s0102a:270_9": "Ime sabbe idānipi mayhaṃyeva bhāro,",
  "atk-s0102a:270_10": "ahameva ca ne catūhi paccayehi upaṭṭhahissāmi,",
  "atk-s0102a:270_11": "aññesaṃ okāsaṃ na dassāmī”ti vihāradvārakoṭṭhakato paṭṭhāya yāva rājagehadvārā ubhayato khadirapākāraṃ",
  "atk-s0102a:270_12": "kārāpetvā kilañjehi chādāpetvā vatthehi paṭicchādāpetvā upari ca chādāpetvā suvaṇṇatārakavicittaṃ samolambitatālakkhandhamattaṃ",
  "atk-s0102a:270_13": "vividhapupphadāmavitānaṃ kārāpetvā heṭṭhā bhūmiyaṃ cittattharaṇehi santharāpetvā anto ubhosu passesu",
  "atk-s0102a:270_14": "mālāvacchake puṇṇaghaṭe,",
  "atk-s0102a:270_15": "sakalamaggavāsatthāya ca gandhantare pupphāni pupphantare gandhe ca ṭhapāpetvā bhagavato kālaṃ ārocāpesi.",
  "atk-s0102a:271_0": "Bhagavā bhikkhusaṅghaparivuto antosāṇiyāva rājagehaṃgantvā bhattakiccaṃ katvā vihāraṃ paccāgacchati.",
  "atk-s0102a:271_1": "Añño koci daṭṭhumpi na labhati,",
  "atk-s0102a:271_2": "kuto pana bhikkhaṃ vā dātuṃ,",
  "atk-s0102a:271_3": "pūjaṃ vā kātuṃ,",
  "atk-s0102a:271_4": "dhammaṃ vā sotuṃ.",
  "atk-s0102a:271_5": "Nāgarā cintesuṃ –",
  "atk-s0102a:271_6": "“ajja satthu loke uppannassa sattamāsādhikāni sattasaṃvaccharāni,",
  "atk-s0102a:271_7": "mayañca daṭṭhumpi na labhāma,",
  "atk-s0102a:271_8": "pageva bhikkhaṃ vā dātuṃ,",
  "atk-s0102a:271_9": "pūjaṃ vā kātuṃ,",
  "atk-s0102a:271_10": "dhammaṃ vā sotuṃ. Rājā –",
  "atk-s0102a:271_11": "‘mayhameva buddho,",
  "atk-s0102a:271_12": "mayhameva dhammo,",
  "atk-s0102a:271_13": "mayhameva saṅgho’ti mamāyitvā sayameva upaṭṭhahi.",
  "atk-s0102a:271_14": "Satthā ca uppajjamāno sadevakassa lokassa atthāya hitāya uppanno.",
  "atk-s0102a:271_15": "Na hi raññoyeva nirayo uṇho assa,",
  "atk-s0102a:271_16": "aññesaṃ nīluppalavanasadiso.",
  "atk-s0102a:271_17": "Tasmā rājānaṃ vadāma.",
  "atk-s0102a:271_18": "Sace no satthāraṃ deti,",
  "atk-s0102a:271_19": "iccetaṃ kusalaṃ.",
  "atk-s0102a:271_20": "No ce deti,",
  "atk-s0102a:271_21": "raññā saddhiṃ yujjhitvāpi saṅghaṃ gahetvā dānādīni puññāni karoma.",
  "atk-s0102a:271_22": "Na sakkā kho pana suddhanāgareheva evaṃ kātuṃ,",
  "atk-s0102a:271_23": "ekaṃ jeṭṭhapurisampi gaṇhāmā”ti.",
  "atk-s0102a:272_0": "Te senāpatiṃ upasaṅkamitvā tassetamatthaṃ ārocetvā – “sāmi,",
  "atk-s0102a:272_1": "kiṃ amhākaṃ pakkho hosi,",
  "atk-s0102a:272_2": "udāhu rañño”ti āhaṃsu. So –",
  "atk-s0102a:272_3": "“ahaṃ tumhākaṃ pakkho homi,",
  "atk-s0102a:272_4": "api ca kho pana paṭhamadivaso mayhaṃ dātabbo”ti.",
  "atk-s0102a:272_5": "Te sampaṭicchiṃsu.",
  "atk-s0102a:272_6": "So rājānaṃ upasaṅkamitvā – “nāgarā, deva,",
  "atk-s0102a:272_7": "tumhākaṃ kupitā”ti āha.",
  "atk-s0102a:272_8": "Kimatthaṃ tātāti?",
  "atk-s0102a:272_9": "Satthāraṃ kira tumheyeva upaṭṭhahatha,",
  "atk-s0102a:272_10": "amhe na labhāmāti.",
  "atk-s0102a:272_11": "Sace idānipi labhanti,",
  "atk-s0102a:272_12": "na kuppanti,",
  "atk-s0102a:272_13": "alabhantā tumhehi saddhiṃ yujjhitukāmā devāti. Yujjhāmi, tāta,",
  "atk-s0102a:272_14": "nāhaṃ bhikkhusaṅghaṃ demīti.",
  "atk-s0102a:272_15": "Deva tumhākaṃ dāsā tumhehi saddhiṃ yujjhāmāti vadanti,",
  "atk-s0102a:272_16": "tumhe kaṃ gaṇhitvā yujjhissathāti?",
  "atk-s0102a:272_17": "Nanu tvaṃ senāpatīti?",
  "atk-s0102a:272_18": "Nāgarehi vinā na samattho ahaṃ devāti.",
  "atk-s0102a:272_19": "Tato rājā –",
  "atk-s0102a:272_20": "“balavanto nāgarā,",
  "atk-s0102a:272_21": "senāpatipi tesaññeva pakkho”ti ñatvā “aññānipi sattamāsādhikāni sattasaṃvaccharāni mayhaṃ bhikkhusaṅghaṃ dadantū”ti āha.",
  "atk-s0102a:272_22": "Nāgarā na sampaṭicchiṃsu. Rājā –",
  "atk-s0102a:272_23": "“cha vassāni, pañca, cattāri, tīṇi, dve,",
  "atk-s0102a:272_24": "ekavassa”nti hāpesi.",
  "atk-s0102a:272_25": "Evaṃ hāpentepi na sampaṭicchiṃsu.",
  "atk-s0102a:272_26": "Aññe satta divase yāci. Nāgarā –",
  "atk-s0102a:272_27": "“atikakkhaḷaṃ dāni raññā saddhiṃ kātuṃ na vaṭṭatī”ti anujāniṃsu.",
  "atk-s0102a:273_0": "Rājā sattamāsādhikānaṃ sattannaṃ saṃvaccharānaṃ sajjitaṃ dānamukhaṃ sattannameva divasānaṃ vissajjetvā",
  "atk-s0102a:273_1": "cha divase kesañci apassantānaṃyeva dānaṃ datvā sattame divase nāgare pakkosāpetvā –",
  "atk-s0102a:273_2": "“sakkhissatha, tāta,",
  "atk-s0102a:273_3": "evarūpaṃ dānaṃ dātu”nti āha. Tepi –",
  "atk-s0102a:273_4": "“nanu amheyeva nissāya taṃ devassa uppanna”nti vatvā –",
  "atk-s0102a:273_5": "“sakkhissāmā”ti āhaṃsu.",
  "atk-s0102a:273_6": "Rājā piṭṭhihatthena assūni puñchamāno bhagavantaṃ vanditvā – “bhante,",
  "atk-s0102a:273_7": "ahaṃ aṭṭhasaṭṭhibhikkhusatasahassaṃ aññassa vāraṃ akatvā yāvajīvaṃ catūhi paccayehi upaṭṭhahissāmīti cintesiṃ.",
  "atk-s0102a:273_8": "Nāgarā na dāni me anuññātā,",
  "atk-s0102a:273_9": "nāgarā hi ‘mayaṃ dānaṃ dātuṃ na labhāmā’ti kuppanti.",
  "atk-s0102a:273_10": "Bhagavā sve paṭṭhāya tesaṃ anuggahaṃ karothā”ti āha.",
  "atk-s0102a:274_0": "Atha dutiyadivase senāpati mahādānaṃ sajjetvā –",
  "atk-s0102a:274_1": "“ajja yathā añño koci ekabhikkhampi na deti,",
  "atk-s0102a:274_2": "evaṃ rakkhathā”ti samantā purise ṭhapesi.",
  "atk-s0102a:274_3": "Taṃ divasaṃ seṭṭhibhariyā rodamānā dhītaraṃ āha – “sace, amma,",
  "atk-s0102a:274_4": "tava pitā jīveyya,",
  "atk-s0102a:274_5": "ajjāhaṃ paṭhamaṃ dasabalaṃ bhojeyya”nti.",
  "atk-s0102a:274_6": "Sā taṃ āha – “amma,",
  "atk-s0102a:274_7": "mā cintayi,",
  "atk-s0102a:274_8": "ahaṃ tathā karissāmi yathā buddhappamukho bhikkhusaṅgho paṭhamaṃ amhākaṃ bhikkhaṃ paribhuñjissatī”ti.",
  "atk-s0102a:274_9": "Tato satasahassagghanikāya suvaṇṇapātiyā nirudakapāyāsassa pūretvā sappimadhusakkarādīhi abhisaṅkharitvā",
  "atk-s0102a:274_10": "aññāya pātiyā paṭikujjitvā taṃ sumanamālāguḷehi parikkhipitvā mālāguḷasadisaṃ katvā bhagavato gāmaṃ pavisanavelāya",
  "atk-s0102a:274_11": "sayameva ukkhipitvā dāsigaṇaparivutā nagarā nikkhami.",
  "atk-s0102a:274_12": "Antarāmagge senāpatiupaṭṭhākā – “amma,",
  "atk-s0102a:274_13": "mā ito agamā”ti vadanti.",
  "atk-s0102a:274_14": "Mahāpuññā nāma manāpakathā honti,",
  "atk-s0102a:274_15": "na ca tesaṃ punappunaṃ bhaṇantānaṃ kathā paṭikkhipituṃ sakkā hoti. Sā –",
  "atk-s0102a:274_16": "“cūḷapitā mahāpitā mātulā kissa tumhe gantuṃ na dethā”ti āha.",
  "atk-s0102a:274_17": "Senāpatinā –",
  "atk-s0102a:274_18": "“aññassa kassaci khādanīyabhojanīyaṃ dātuṃ mā dethā”ti ṭhapitamha ammāti.",
  "atk-s0102a:274_19": "Kiṃ pana me hatthe khādanīyaṃ bhojanīyaṃ passathāti?",
  "atk-s0102a:274_20": "Mālāguḷaṃ passāmāti.",
  "atk-s0102a:274_21": "Kiṃ tumhākaṃ senāpati mālāguḷapūjampi kātuṃ na detīti? Deti, ammāti. Tena hi, apetha,",
  "atk-s0102a:274_22": "apethāti bhagavantaṃ upasaṅkamitvā mālāguḷaṃ gaṇhāpetha bhagavāti āha.",
  "atk-s0102a:274_23": "Bhagavā ekaṃ senāpatissupaṭṭhākaṃ oloketvā mālāguḷaṃ gaṇhāpesi.",
  "atk-s0102a:274_24": "Sā bhagavantaṃ vanditvā – “bhagavā,",
  "atk-s0102a:274_25": "bhavābhave nibbattiyaṃ me sati paritassanajīvitaṃ nāma mā hotu,",
  "atk-s0102a:274_26": "ayaṃ sumanamālā viya nibbattanibbattaṭṭhāne piyāva homi,",
  "atk-s0102a:274_27": "nāmena ca sumanā yevā”ti patthanaṃ katvā satthārā –",
  "atk-s0102a:274_28": "“sukhinī hohī”ti vuttā vanditvā padakkhiṇaṃ katvā pakkāmi.",
  "atk-s0102a:275_0": "Bhagavā senāpatissa gehaṃ gantvā paññattāsane nisīdi.",
  "atk-s0102a:275_1": "Senāpati yāguṃ gahetvā upagañchi,",
  "atk-s0102a:275_2": "satthā pattaṃ pidahi. Nisinno, bhante,",
  "atk-s0102a:275_3": "bhikkhusaṅghoti.",
  "atk-s0102a:275_4": "Atthi no eko antarā piṇḍapāto laddhoti.",
  "atk-s0102a:275_5": "So mālaṃ apanetvā piṇḍapātaṃ addasa.",
  "atk-s0102a:275_6": "Cūḷupaṭṭhāko āha – “sāmi,",
  "atk-s0102a:275_7": "mālāti maṃ vatvā mātugāmo vañcesī”ti.",
  "atk-s0102a:275_8": "Pāyāso bhagavantaṃ ādiṃ katvā sabbesaṃ bhikkhūnaṃ pahoti.",
  "atk-s0102a:275_9": "Senāpatipi attano deyyadhammaṃ adāsi.",
  "atk-s0102a:275_10": "Satthā bhattakiccaṃ katvā maṅgalaṃ vatvā pakkāmi.",
  "atk-s0102a:275_11": "Senāpati –",
  "atk-s0102a:275_12": "“kā nāma sā piṇḍapātamadāsī”ti pucchi.",
  "atk-s0102a:275_13": "Seṭṭhidhītā, sāmīti.",
  "atk-s0102a:275_14": "Sappaññā sā itthī,",
  "atk-s0102a:275_15": "evarūpāya ghare vasantiyā purisassa saggasampatti nāma na dullabhāti taṃ ānetvā jeṭṭhikaṭṭhāne ṭhapesi.",
  "atk-s0102a:276_0": "Punadivase nāgarā dānamadaṃsu,",
  "atk-s0102a:276_1": "punadivase rājāti ekantarikāya dānaṃ dātuṃ ārabhiṃsu.",
  "atk-s0102a:276_2": "Rājāpi carapurise ṭhapetvā nāgarehi dinnadānato atirekataraṃ deti,",
  "atk-s0102a:276_3": "nāgarāpi tatheva katvā raññā dinnadānato atirekataraṃ.",
  "atk-s0102a:276_4": "Rājagehe nāṭakitthiyo daharasāmaṇere vadanti –",
  "atk-s0102a:276_5": "“gaṇhatha, tātā,",
  "atk-s0102a:276_6": "na gahapatikānaṃ gattavatthādīsu puñchitvā bāḷadārakānaṃ kheḷasiṅghāṇikādidhovanahatthehi kataṃ,",
  "atk-s0102a:276_7": "suciṃ paṇītaṃ kata”nti.",
  "atk-s0102a:276_8": "Punadivase nāgarāpi dadamānā vadanti –",
  "atk-s0102a:276_9": "“gaṇhatha, tātā,",
  "atk-s0102a:276_10": "na nagaragāmanigamādīsu saṅkaḍḍhitataṇḍulakhīradadhisappiādīhi,",
  "atk-s0102a:276_11": "na aññesaṃ jaṅghasīsapiṭṭhiādīni bhañjitvā āharāpitehi kataṃ,",
  "atk-s0102a:276_12": "jātisappikhīrādīhiyeva kata”nti.",
  "atk-s0102a:276_13": "Evaṃ sattasu saṃvaccharesu sattasu māsesu sattasu divasesu ca atikkantesu atha bhagavato ayaṃ vitakko udapādi.",
  "atk-s0102a:276_14": "Tena vuttaṃ –",
  "atk-s0102a:276_15": "“sambodhito satta saṃvaccharāni satta māsāni satta divasāni atikkamitvā udapādī”ti.",
  "atk-s0102a:277_0": "87. Aññataro mahābrahmāti dhammadesanaṃ āyācitabrahmāva.",
  "atk-s0102a:278_0": "89.",
  "atk-s0102a:278_1": "Caturāsīti āvāsasahassānīti caturāsīti vihārasahassāni.",
  "atk-s0102a:278_2": "Te sabbepi dvādasasahassabhikkhugaṇhanakā mahāvihārā abhayagiricetiyapabbatacittalapabbatamahāvihārasadisāva ahesuṃ.",
  "atk-s0102a:279_0": "90.",
  "atk-s0102a:279_1": "Khantī paramaṃ tapoti adhivāsanakhanti nāma paramaṃ tapo.",
  "atk-s0102a:279_2": "Titikkhāti khantiyā eva vevacanaṃ.",
  "atk-s0102a:279_3": "Titikkhā saṅkhātā adhivāsanakhanti uttamaṃ tapoti attho.",
  "atk-s0102a:279_4": "Nibbānaṃ paramanti sabbākārena pana nibbānaṃ paramanti vadanti buddhā.",
  "atk-s0102a:279_5": "Na hi pabbajito parūpaghātīti yo adhivāsanakhantivirahitattā paraṃ upaghāteti bādheti hiṃsati,",
  "atk-s0102a:279_6": "so pabbajito nāma na hoti.",
  "atk-s0102a:279_7": "Catutthapādo pana tasseva vevacanaṃ.",
  "atk-s0102a:279_8": "“Na hi pabbajito”ti etassa hi na samaṇo hotīti vevacanaṃ.",
  "atk-s0102a:279_9": "Parūpaghātīti etassa paraṃ viheṭhayantoti vevacanaṃ.",
  "atk-s0102a:279_10": "Atha vā parūpaghātīti sīlūpaghātī.",
  "atk-s0102a:279_11": "Sīlañhi uttamaṭṭhena paranti vuccati.",
  "atk-s0102a:279_12": "Yo ca samaṇo paraṃ yaṃ kañci sattaṃ viheṭhayanto parūpaghātī hoti,",
  "atk-s0102a:279_13": "attano sīlaṃ vināsako,",
  "atk-s0102a:279_14": "so pabbajito nāma na hotīti attho.",
  "atk-s0102a:279_15": "Athavā yo adhivāsanakhantiyā abhāvato parūpaghātī hoti,",
  "atk-s0102a:279_16": "paraṃ antamaso ḍaṃsamakasampi sañcicca jīvitā voropeti,",
  "atk-s0102a:279_17": "so na hi pabbajito.",
  "atk-s0102a:279_18": "Kiṃ kāraṇā?",
  "atk-s0102a:279_19": "Malassa apabbājitattā.",
  "atk-s0102a:279_20": "“Pabbājayamattano malaṃ,",
  "atk-s0102a:279_21": "tasmā pabbajitoti vuccatī”ti idañhi pabbajitalakkhaṇaṃ.",
  "atk-s0102a:279_22": "Yopi na heva kho upaghāteti,",
  "atk-s0102a:279_23": "na māreti,",
  "atk-s0102a:279_24": "api ca daṇḍādīhi viheṭheti,",
  "atk-s0102a:279_25": "so paraṃ viheṭhayanto samaṇo na hoti.",
  "atk-s0102a:279_26": "Kiṃ kāraṇā?",
  "atk-s0102a:279_27": "Vihesāya asamitattā.",
  "atk-s0102a:279_28": "“Samitattā hi pāpānaṃ,",
  "atk-s0102a:279_29": "samaṇoti pavuccatī”ti idañhi samaṇalakkhaṇaṃ.",
  "atk-s0102a:280_0": "Dutiyagāthāya sabbapāpassāti sabbākusalassa.",
  "atk-s0102a:280_1": "Akaraṇanti anuppādanaṃ.",
  "atk-s0102a:280_2": "Kusalassāti catubhūmikakusalassa.",
  "atk-s0102a:280_3": "Upasampadāti paṭilābho.",
  "atk-s0102a:280_4": "Sacittapariyodapananti attano cittajotanaṃ,",
  "atk-s0102a:280_5": "taṃ pana arahattena hoti.",
  "atk-s0102a:280_6": "Iti sīlasaṃvarena sabbapāpaṃ pahāya samathavipassanāhi kusalaṃ sampādetvā arahattaphalena cittaṃ pariyodāpetabbanti",
  "atk-s0102a:280_7": "etaṃ buddhānaṃ sāsanaṃ ovādo anusiṭṭhī ti.",
  "atk-s0102a:281_0": "Tatiyagāthāya anūpavādoti vācāya kassaci anupavadanaṃ.",
  "atk-s0102a:281_1": "Anūpaghātoti kāyena upaghātassa akaraṇaṃ.",
  "atk-s0102a:281_2": "Pātimokkheti yaṃ taṃ paatimokkhaṃ,",
  "atk-s0102a:281_3": "atipamokkhaṃ,",
  "atk-s0102a:281_4": "uttamasīlaṃ,",
  "atk-s0102a:281_5": "pāti vā agativisesehi mokkheti duggatibhayehi,",
  "atk-s0102a:281_6": "yo vā naṃ pāti,",
  "atk-s0102a:281_7": "taṃ mokkhetīti “pātimokkha”nti vuccati.",
  "atk-s0102a:281_8": "Tasmiṃ pātimokkhe ca saṃvaro.",
  "atk-s0102a:281_9": "Mattaññutāti paṭiggahaṇaparibhogavasena pamāṇaññutā.",
  "atk-s0102a:281_10": "Pantañca sayanāsananti sayanāsanañca saṅghaṭṭanavirahitanti attho.",
  "atk-s0102a:281_11": "Tattha dvīhiyeva paccayehi catupaccayasantoso dīpito hotīti veditabbo.",
  "atk-s0102a:281_12": "Etaṃ buddhāna sāsananti etaṃ parassa anupavadanaṃ anupaghātanaṃ pātimokkhasaṃvaro paṭiggahaṇaparibhogesu",
  "atk-s0102a:281_13": "mattaññutā aṭṭhasamāpattivasibhāvāya vivittasenāsanasevanañca buddhānaṃ sāsanaṃ ovādo anusiṭṭhīti.",
  "atk-s0102a:281_14": "Imā pana sabbabuddhānaṃ pātimokkhuddesagāthā hontīti veditabbā.",
  "atk-s0102a:282_0": "Devatārocanavaṇṇanā",
  "atk-s0102a:283_0": "91.",
  "atk-s0102a:283_1": "Ettāvatā ca iminā vipassissa bhagavato apadānānusārena vitthārakathanena –",
  "atk-s0102a:283_2": "“tathāgatassevesā,",
  "atk-s0102a:283_3": "bhikkhave,",
  "atk-s0102a:283_4": "dhammadhātu suppaṭividdhā”ti evaṃ vuttāya dhammadhātuyā suppaṭividdhabhāvaṃ pakāsetvā idāni –",
  "atk-s0102a:283_5": "“devatāpi tathāgatassa etamatthaṃ ārocesu”nti vuttaṃ devatārocanaṃ pakāsetuṃ ekamidāhantiādimāha.",
  "atk-s0102a:284_0": "Tattha subhagavaneti evaṃnāmake vane.",
  "atk-s0102a:284_1": "Sālarājamūleti vanappatijeṭṭhakassa mūle.",
  "atk-s0102a:284_2": "Kāmacchandaṃ virājetvāti anāgāmimaggena mūlasamugghātavasena virājetvā.",
  "atk-s0102a:284_3": "Yathā ca vipassissa,",
  "atk-s0102a:284_4": "evaṃ sesabuddhānampi sāsane vutthabrahmacariyā devatā ārocayiṃsu,",
  "atk-s0102a:284_5": "pāḷi pana vipassissa ceva amhākañca bhagavato vasena āgatā.",
  "atk-s0102a:285_0": "Tattha attano sampattiyā na hāyanti,",
  "atk-s0102a:285_1": "na vihāyantīti avihā.",
  "atk-s0102a:285_2": "Na kañci sattaṃ tapantīti atappā.",
  "atk-s0102a:285_3": "Sundaradassanā abhirūpā pāsādikāti sudassā.",
  "atk-s0102a:285_4": "Suṭṭhu passanti,",
  "atk-s0102a:285_5": "sundarametesaṃ vā dassananti sudassī.",
  "atk-s0102a:285_6": "Sabbeheva ca saguṇehi bhavasampattiyā ca jeṭṭhā,",
  "atk-s0102a:285_7": "natthettha kaniṭṭhāti akaniṭṭhā.",
  "atk-s0102a:286_0": "Idha ṭhatvā bhāṇavārā samodhānetabbā.",
  "atk-s0102a:286_1": "Imasmiñhi sutte vipassissa bhagavato apadānavasena tayo bhāṇavārā vuttā.",
  "atk-s0102a:286_2": "Yathā ca vipassissa,",
  "atk-s0102a:286_3": "evaṃ sikhīādīnampi apadānavasena vuttāva.",
  "atk-s0102a:286_4": "Pāḷi pana saṅkhittā.",
  "atk-s0102a:286_5": "Iti sattannaṃ buddhānaṃ vasena amhākaṃ bhagavatā ekavīsati bhāṇavārā kathitā.",
  "atk-s0102a:286_6": "Tathā avihehi.",
  "atk-s0102a:286_7": "Tathā atappehi.",
  "atk-s0102a:286_8": "Tathā sudassehi.",
  "atk-s0102a:286_9": "Tathā sudassīhi.",
  "atk-s0102a:286_10": "Tathā akaniṭṭhehīti sabbampi chabbīsatibhāṇavārasataṃ hoti.",
  "atk-s0102a:286_11": "Tepiṭake buddhavacane aññaṃ suttaṃ chabbīsatibhāṇavārasataparimāṇaṃ nāma natthi,",
  "atk-s0102a:286_12": "suttantarājā nāma ayaṃ suttantoti veditabbo.",
  "atk-s0102a:286_13": "Ito paraṃ anusandhidvayampi niyyātento iti kho bhikkhavetiādimāha.",
  "atk-s0102a:286_14": "Taṃ sabbaṃ uttānamevāti.",
  "atk-s0102a:287_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:288_0": "Mahāpadānasuttavaṇṇanā niṭṭhitā.",
  "atk-s0102a:291_0": "2. Mahānidānasuttavaṇṇanā",
  "atk-s0102a:292_0": "Nidānavaṇṇanā",
  "atk-s0102a:293_0": "95.",
  "atk-s0102a:293_1": "Evaṃ me sutaṃ…pe…",
  "atk-s0102a:293_2": "kurūsūti mahānidānasuttaṃ.",
  "atk-s0102a:293_3": "Tatrāyaṃ anuttānapadavaṇṇanā.",
  "atk-s0102a:293_4": "Kurūsu viharatīti kurū nāma jānapadino rājakumārā,",
  "atk-s0102a:293_5": "tesaṃ nivāso ekopi janapado ruḷhīsaddena “kurū”ti vuccati.",
  "atk-s0102a:293_6": "Tasmiṃ kurūsu janapade.",
  "atk-s0102a:293_7": "Aṭṭhakathācariyā panāhu –",
  "atk-s0102a:293_8": "mandhātukāle tīsu dīpesu manussā “jambudīpo nāma buddhapaccekabuddhamahāsāvakacakkavattippabhutīnaṃ uttamamanussānaṃ",
  "atk-s0102a:293_9": "uppattibhūmi uttamadīpo atiramaṇīyo”ti sutvā raññā mandhātucakkavattinā cakkaratanaṃ purakkhatvā cattāro",
  "atk-s0102a:293_10": "dīpe anusaṃyāyantena saddhiṃ āgamaṃsu.",
  "atk-s0102a:293_11": "Tato rājā pariṇāyakaratanaṃ pucchi –",
  "atk-s0102a:293_12": "“atthi nu kho manussalokato ramaṇīyataraṃ ṭhāna”nti.",
  "atk-s0102a:293_13": "Kasmā deva evaṃ bhaṇasi?",
  "atk-s0102a:293_14": "Kiṃ na passasi candimasūriyānaṃ ānubhāvaṃ,",
  "atk-s0102a:293_15": "nanu etesaṃ ṭhānaṃ ito ramaṇīyataranti?",
  "atk-s0102a:293_16": "Rājā cakkaratanaṃ purakkhatvā tattha agamāsi.",
  "atk-s0102a:293_17": "Cattāro mahārājāno –",
  "atk-s0102a:293_18": "“mandhātumahārājā āgato”ti sutvāva “mahiddhiko mahānubhāvo rājā,",
  "atk-s0102a:293_19": "na sakkā yuddhena paṭibāhitu”nti sakaṃ rajjaṃ niyyātesuṃ.",
  "atk-s0102a:293_20": "So taṃ gahetvā puna pucchi –",
  "atk-s0102a:293_21": "“atthi nu kho ito ramaṇīyataraṃ ṭhāna”nti?",
  "atk-s0102a:294_0": "Athassa tāvatiṃsabhavanaṃ kathayiṃsu.",
  "atk-s0102a:294_1": "“Tāvatiṃsabhavanaṃ, deva,",
  "atk-s0102a:294_2": "ito ramaṇīyataraṃ.",
  "atk-s0102a:294_3": "Tattha sakkassa devarañño ime cattāro mahārājāno paricārakā dovārikabhūmiyaṃ tiṭṭhanti,",
  "atk-s0102a:294_4": "sakko devarājā mahiddhiko mahānubhāvo,",
  "atk-s0102a:294_5": "tassimāni upabhogaṭṭhānāni –",
  "atk-s0102a:294_6": "yojanasahassubbedho vejayanto pāsādo,",
  "atk-s0102a:294_7": "pañcayojanasatubbedhā sudhammā devasabhā,",
  "atk-s0102a:294_8": "diyaḍḍhayojanasatiko vejayantaratho tathā erāvaṇo hatthī,",
  "atk-s0102a:294_9": "dibbarukkhasahassappaṭimaṇḍitaṃ nandanavanaṃ,",
  "atk-s0102a:294_10": "cittalatāvanaṃ,",
  "atk-s0102a:294_11": "phārusakavanaṃ,",
  "atk-s0102a:294_12": "missakavanaṃ,",
  "atk-s0102a:294_13": "yojanasatubbedho pāricchattako koviḷāro,",
  "atk-s0102a:294_14": "tassa heṭṭhā saṭṭhiyojanāyāmā paññāsayojanavitthatā pañcadasayojanubbedhā jayakusumapupphavaṇṇā paṇḍukambalasilā,",
  "atk-s0102a:294_15": "yassā mudutāya sakkassa nisīdato upaḍḍhakāyo anupavisatī”ti.",
  "atk-s0102a:295_0": "Taṃ sutvā rājā tattha gantukāmo cakkaratanaṃ abbhukkiri.",
  "atk-s0102a:295_1": "Taṃ ākāse patiṭṭhāsi saddhiṃ caturaṅginiyā senāya.",
  "atk-s0102a:295_2": "Atha dvinnaṃ devalokānaṃ vemajjhato cakkaratanaṃ otaritvā pathaviyaṃ patiṭṭhāsi saddhiṃ pariṇāyakaratanapamukhāya caturaṅginiyā senāya.",
  "atk-s0102a:295_3": "Rājā ekakova tāvatiṃsabhavanaṃ agamāsi. Sakko –",
  "atk-s0102a:295_4": "“mandhātā āgato”ti sutvāva tassa paccuggamanaṃ katvā –",
  "atk-s0102a:295_5": "“svāgataṃ,",
  "atk-s0102a:295_6": "te mahārāja,",
  "atk-s0102a:295_7": "sakaṃ te mahārāja,",
  "atk-s0102a:295_8": "anusāsa mahārājā”ti vatvā saddhiṃ nāṭakehi rajjaṃ dve bhāge katvā ekaṃ bhāgamadāsi.",
  "atk-s0102a:295_9": "Rañño tāvatiṃsabhavane patiṭṭhitamattasseva manussabhāvo vigacchi,",
  "atk-s0102a:295_10": "devabhāvo pāturahosi.",
  "atk-s0102a:295_11": "Tassa kira sakkena saddhiṃ paṇḍukambalasilāyaṃ nisinnassa akkhinimisamattena nānattaṃ paññāyati.",
  "atk-s0102a:295_12": "Taṃ asallakkhentā devā sakkassa ca tassa ca nānatte muyhanti.",
  "atk-s0102a:295_13": "So tattha dibbasampattiṃ anubhavamāno yāva chattiṃsa sakkā uppajjitvā cutā,",
  "atk-s0102a:295_14": "tāva rajjaṃ kāretvā atittova kāmehi tato cavitvā attano uyyāne patiṭṭhito vātātapena phuṭṭhagatto kālamakāsi.",
  "atk-s0102a:296_0": "Cakkaratane pana puna pathaviyaṃ patiṭṭhite pariṇāyakaratanaṃ suvaṇṇapaṭṭe mandhātu upāhanaṃ likhāpetvā idaṃ mandhātu rajjanti rajjamanusāsi.",
  "atk-s0102a:296_1": "Tepi tīhi dīpehi āgatamanussā puna gantuṃ asakkontā pariṇāyakaratanaṃ upasaṅkamitvā – “deva,",
  "atk-s0102a:296_2": "mayaṃ rañño ānubhāvena āgatā,",
  "atk-s0102a:296_3": "idāni gantuṃ na sakkoma,",
  "atk-s0102a:296_4": "vasanaṭṭhānaṃ no dehī”ti yāciṃsu.",
  "atk-s0102a:296_5": "So tesaṃ ekamekaṃ janapadamadāsi.",
  "atk-s0102a:296_6": "Tattha pubbavidehato āgatamanussehi āvasitapadeso tāyeva purimasaññāya –",
  "atk-s0102a:296_7": "“videharaṭṭha”nti nāmaṃ labhi,",
  "atk-s0102a:296_8": "aparagoyānato āgatamanussehi āvasitapadeso “aparantajanapado”ti nāmaṃ labhi,",
  "atk-s0102a:296_9": "uttarakuruto āgatamanussehi āvasitapadeso “kururaṭṭha”nti nāmaṃ labhi,",
  "atk-s0102a:296_10": "bahuke pana gāmanigamādayo upādāya bahuvacanena vohariyati.",
  "atk-s0102a:296_11": "Tena vuttaṃ –",
  "atk-s0102a:296_12": "“kurūsu viharatī”ti.",
  "atk-s0102a:297_0": "Kammāsadhammaṃ nāma kurūnaṃ nigamoti kammāsadhammanti ettha keci dha-",
  "atk-s0102a:297_1": "kārassa da-",
  "atk-s0102a:297_2": "kārena atthaṃ vaṇṇayanti.",
  "atk-s0102a:297_3": "Kammāso ettha damitoti kammāsadammo.",
  "atk-s0102a:297_4": "Kammāsoti kammāsapādo porisādo vuccati.",
  "atk-s0102a:297_5": "Tassa kira pāde khāṇukena viddhaṭṭhāne vaṇo ruhanto cittadārusadiso hutvā ruhi.",
  "atk-s0102a:297_6": "Tasmā kammāsapādoti paññāyittha.",
  "atk-s0102a:297_7": "So ca tasmiṃ okāse damito porisādabhāvato paṭisedhito. Kena?",
  "atk-s0102a:297_8": "Mahāsattena.",
  "atk-s0102a:297_9": "Katarasmiṃ jātaketi?",
  "atk-s0102a:297_10": "Mahāsutasomajātaketi eke.",
  "atk-s0102a:297_11": "Ime pana therā jayaddisajātaketi vadanti.",
  "atk-s0102a:297_12": "Tadā hi mahāsattena kammāsapādo damito. Yathāha –",
  "atk-s0102a:298_0": "“Putto yadā homi jayaddisassa;",
  "atk-s0102a:299_0": "Pañcālaraṭṭhadhipatissa atrajo.",
  "atk-s0102a:300_0": "Cajitvāna pāṇaṃ pitaraṃ pamocayiṃ;",
  "atk-s0102a:301_0": "Kammāsapādampi cahaṃ pasādayi”nti.",
  "atk-s0102a:302_0": "Keci pana dha-",
  "atk-s0102a:302_1": "kāreneva atthaṃ vaṇṇayanti.",
  "atk-s0102a:302_2": "Kurūraṭṭhavāsīnaṃ kira kuruvattadhammo,",
  "atk-s0102a:302_3": "tasmiṃ kammāso jāto,",
  "atk-s0102a:302_4": "tasmā taṃ ṭhānaṃ kammāso ettha dhammo jātoti kammāsadhammanti vuccati.",
  "atk-s0102a:302_5": "Tattha niviṭṭhanigamassāpi etadeva nāmaṃ.",
  "atk-s0102a:302_6": "Bhummavacanena kasmā na vuttanti.",
  "atk-s0102a:302_7": "Avasanokāsato.",
  "atk-s0102a:302_8": "Bhagavato kira tasmiṃ nigame vasanokāso koci vihāro nāma nāhosi.",
  "atk-s0102a:302_9": "Nigamato pana apakkamma aññatarasmiṃ udakasampanne ramaṇīye bhūmibhāge mahāvanasaṇḍo ahosi tattha bhagavā vihāsi,",
  "atk-s0102a:302_10": "taṃ nigamaṃ gocaragāmaṃ katvā.",
  "atk-s0102a:302_11": "Tasmā evamettha attho veditabbo –",
  "atk-s0102a:302_12": "“kurūsu viharati kammāsadhammaṃ nāma kurūnaṃ nigamo,",
  "atk-s0102a:302_13": "taṃ gocaragāmaṃ katvā”ti.",
  "atk-s0102a:303_0": "Āyasmāti piyavacanametaṃ,",
  "atk-s0102a:303_1": "gāravavacanametaṃ.",
  "atk-s0102a:303_2": "Ānandoti tassa therassa nāmaṃ.",
  "atk-s0102a:303_3": "Ekamantanti bhāvanapuṃsakaniddeso –",
  "atk-s0102a:303_4": "“visamaṃ candimasūriyā parivattantī”tiādīsu viya.",
  "atk-s0102a:303_5": "Tasmā yathā nisinno ekamantaṃ nisinno hoti,",
  "atk-s0102a:303_6": "tathā nisīdīti evamettha attho daṭṭhabbo.",
  "atk-s0102a:303_7": "Bhummatthe vā etaṃ upayogavacanaṃ nisīdīti upāvisi.",
  "atk-s0102a:303_8": "Paṇḍitā hi garuṭṭhāniyaṃ upasaṅkamitvā āsanakusalatāya ekamantaṃ nisīdanti.",
  "atk-s0102a:303_9": "Ayañca tesaṃ aññataro,",
  "atk-s0102a:303_10": "tasmā ekamantaṃ nisīdi.",
  "atk-s0102a:304_0": "Kathaṃ nisinno kho pana ekamantaṃ nisinno hotīti?",
  "atk-s0102a:304_1": "Cha nisajjadose vajjetvā.",
  "atk-s0102a:304_2": "Seyyathidaṃ – atidūraṃ,",
  "atk-s0102a:304_3": "accāsannaṃ,",
  "atk-s0102a:304_4": "uparivātaṃ,",
  "atk-s0102a:304_5": "unnatappadesaṃ,",
  "atk-s0102a:304_6": "atisammukhaṃ,",
  "atk-s0102a:304_7": "atipacchāti.",
  "atk-s0102a:304_8": "Atidūre nisinno hi sace kathetukāmo hoti,",
  "atk-s0102a:304_9": "uccāsaddena kathetabbaṃ hoti.",
  "atk-s0102a:304_10": "Accāsanne nisinno saṅghaṭṭanaṃ karoti.",
  "atk-s0102a:304_11": "Uparivāte nisinno sarīragandhena bādhati.",
  "atk-s0102a:304_12": "Unnatappadese nisinno agāravaṃ pakāseti.",
  "atk-s0102a:304_13": "Atisammukhā nisinno sace daṭṭhukāmo hoti,",
  "atk-s0102a:304_14": "cakkhunā cakkhuṃ āhacca daṭṭhabbaṃ hoti.",
  "atk-s0102a:304_15": "Atipacchā nisinno sace daṭṭhukāmo hoti,",
  "atk-s0102a:304_16": "gīvaṃ parivattetvā daṭṭhabbaṃ hoti.",
  "atk-s0102a:304_17": "Tasmā ayampi tikkhattuṃ bhagavantaṃ padakkhiṇaṃ katvā sakkaccaṃ vanditvā ete cha nisajjadose vajjetvā",
  "atk-s0102a:304_18": "dakkhiṇajāṇumaṇḍalassa abhimukhaṭṭhāne chabbaṇṇānaṃ buddharasmīnaṃ anto pavisitvā pasannalākhārasaṃ vigāhanto",
  "atk-s0102a:304_19": "viya suvaṇṇapaṭaṃ pārupanto viya rattuppalamālāvitānamajjhaṃ pavisanto viya ca dhammabhaṇḍāgāriko āyasmā",
  "atk-s0102a:304_20": "ānando nisīdi.",
  "atk-s0102a:304_21": "Tena vuttaṃ –",
  "atk-s0102a:304_22": "“ekamantaṃ nisīdī”ti.",
  "atk-s0102a:305_0": "Kāya pana velāya,",
  "atk-s0102a:305_1": "kena kāraṇena ayamāyasmā bhagavantaṃ upasaṅkamantoti?",
  "atk-s0102a:305_2": "Sāyanhavelāyaṃ paccayākārapañhapucchanakāraṇena.",
  "atk-s0102a:305_3": "Taṃ divasaṃ kirāyamāyasmā kulasaṅgahatthāya gharadvāre gharadvāre sahassabhaṇḍikaṃ nikkhipanto viya kammāsadhammagāmaṃ",
  "atk-s0102a:305_4": "piṇḍāya caritvā piṇḍapātapaṭikkanto satthu vattaṃ dassetvā satthari gandhakuṭiṃ paviṭṭhe satthāraṃ vanditvā",
  "atk-s0102a:305_5": "attano divāṭṭhānaṃ gantvā antevāsikesu vattaṃ dassetvā paṭikkantesu divāṭṭhānaṃ paṭisammajjitvā cammakkhaṇḍaṃ",
  "atk-s0102a:305_6": "paññapetvā udakatumbato udakaṃ gahetvā udakena hatthapāde sītale katvā pallaṅkaṃ ābhujitvā nisinno sotāpattiphalasamāpattiṃ",
  "atk-s0102a:305_7": "samāpajji.",
  "atk-s0102a:305_8": "Atha paricchinnakālavasena samāpattito uṭṭhāya paccayākāre ñāṇaṃ otāresi. So –",
  "atk-s0102a:305_9": "“avijjāpaccayā saṅkhārā”tiādito paṭṭhāya antaṃ,",
  "atk-s0102a:305_10": "antato paṭṭhāya ādiṃ,",
  "atk-s0102a:305_11": "ubhayantato paṭṭhāya majjhaṃ,",
  "atk-s0102a:305_12": "majjhato paṭṭhāya ubho ante pāpento tikkhattuṃ dvādasapadaṃ paccayākāraṃ sammasi.",
  "atk-s0102a:305_13": "Tassevaṃ sammasantassa paccayākāro vibhūto hutvā uttānakuttānako viya upaṭṭhāsi.",
  "atk-s0102a:306_0": "Tato cintesi –",
  "atk-s0102a:306_1": "“ayaṃ paccayākāro sabbabuddhehi –",
  "atk-s0102a:306_2": "‘gambhīro ceva gambhīrāvabhāso cā’ti kathito,",
  "atk-s0102a:306_3": "mayhaṃ kho pana padesañāṇe ṭhitassa sāvakassa sato uttāno vibhūto pākaṭo hutvā upaṭṭhāti,",
  "atk-s0102a:306_4": "mayhaṃyeva nu kho esa uttānako hutvā upaṭṭhāti,",
  "atk-s0102a:306_5": "udāhu aññesampī”ti?",
  "atk-s0102a:306_6": "Athassa etadahosi –",
  "atk-s0102a:306_7": "“handāhaṃ imaṃ pañhaṃ gahetvā bhagavantaṃ pucchāmi,",
  "atk-s0102a:306_8": "addhā me bhagavā imaṃ atthuppattiṃ katvā sālindaṃ sineruṃ ukkhipanto viya ekaṃ suttantakathaṃ kathetvā dassessati.",
  "atk-s0102a:306_9": "Buddhānañhi vinayapaññattiṃ,",
  "atk-s0102a:306_10": "bhummantaraṃ,",
  "atk-s0102a:306_11": "paccayākāraṃ,",
  "atk-s0102a:306_12": "samayantaranti imāni cattāri ṭhānāni patvā gajjitaṃ mahantaṃ hoti,",
  "atk-s0102a:306_13": "ñāṇaṃ anupavisati,",
  "atk-s0102a:306_14": "buddhañāṇassa mahantabhāvo paññāyati,",
  "atk-s0102a:306_15": "desanā gambhīrā hoti tilakkhaṇabbhāhatā suññatapaṭisaṃyuttā”ti.",
  "atk-s0102a:307_0": "So kiñcāpi pakatiyāva ekadivase satavārampi sahassavārampi bhagavantaṃ upasaṅkamanto na ahetuakāraṇena upasaṅkamati,",
  "atk-s0102a:307_1": "taṃ divasaṃ pana imaṃ pañhaṃ gahetvā –",
  "atk-s0102a:307_2": "“imaṃ buddhagandhahatthiṃ āpajja ñāṇakoñcanādaṃ sossāmi,",
  "atk-s0102a:307_3": "buddhasīhaṃ āpajja ñāṇasīhanādaṃ sossāmi,",
  "atk-s0102a:307_4": "buddhasindhavaṃ āpajja ñāṇapadavikkamaṃ passissāmī”ti cintetvā divāṭṭhānā uṭṭhāya cammakkhaṇḍaṃ papphoṭetvā",
  "atk-s0102a:307_5": "ādāya sāyanhasamaye bhagavantaṃ upasaṅkami.",
  "atk-s0102a:307_6": "Tena vuttaṃ –",
  "atk-s0102a:307_7": "“sāyanhavelāyaṃ paccayākārapañhapucchanakāraṇena upasaṅkamanto”ti.",
  "atk-s0102a:308_0": "Yāva gambhīroti ettha yāvasaddo pamāṇātikkame,",
  "atk-s0102a:308_1": "atikkamma pamāṇaṃ gambhīro,",
  "atk-s0102a:308_2": "atigambhīroti attho.",
  "atk-s0102a:308_3": "Gambhīrāvabhāsoti gambhīrova hutvā avabhāsati,",
  "atk-s0102a:308_4": "dissatīti attho.",
  "atk-s0102a:308_5": "Ekañhi uttānameva gambhīrāvabhāsaṃ hoti pūtipaṇṇādivasena kāḷavaṇṇapurāṇaudakaṃ viya.",
  "atk-s0102a:308_6": "Tañhi jāṇuppamāṇampi sataporisaṃ viya dissati.",
  "atk-s0102a:308_7": "Ekaṃ gambhīraṃ uttānāvabhāsaṃ hoti maṇigaṅgāya vippasannaudakaṃ viya.",
  "atk-s0102a:308_8": "Tañhi sataporisampi jāṇuppamāṇaṃ viya khāyati.",
  "atk-s0102a:308_9": "Ekaṃ uttānaṃ uttānāvabhāsaṃ hoti cāṭiādīsu udakaṃ viya.",
  "atk-s0102a:308_10": "Ekaṃ gambhīraṃ gambhīrāvabhāsaṃ hoti sinerupādakamahāsamudde udakaṃ viya.",
  "atk-s0102a:308_11": "Evaṃ udakameva cattāri nāmāni labhati.",
  "atk-s0102a:308_12": "Paṭiccasamuppāde panetaṃ natthi.",
  "atk-s0102a:308_13": "Ayañhi gambhīro ceva gambhīrāvabhāso cāti ekameva nāmaṃ labhati.",
  "atk-s0102a:308_14": "Evarūpo samānopi atha ca pana me uttānakuttānako viya khāyati,",
  "atk-s0102a:308_15": "yadidaṃ acchariyaṃ, bhante,",
  "atk-s0102a:308_16": "abbhutaṃ bhanteti.",
  "atk-s0102a:308_17": "Evaṃ attano vimhayaṃ pakāsento pañhaṃ pucchitvā tuṇhībhūto nisīdi.",
  "atk-s0102a:309_0": "Bhagavā tassa vacanaṃ sutvā –",
  "atk-s0102a:309_1": "“ānando bhavaggaggahaṇāya hatthaṃ pasārento viya,",
  "atk-s0102a:309_2": "sineruṃ chinditvā miñjaṃ nīharituṃ vāyamamāno viya,",
  "atk-s0102a:309_3": "vinā nāvāya mahāsamuddaṃ taritukāmo viya,",
  "atk-s0102a:309_4": "pathaviṃ parivattetvā pathavojaṃ gahetuṃ vāyamamāno viya buddhavisayapañhaṃ attano uttānaṃ vadati.",
  "atk-s0102a:309_5": "Handassa gambhīrabhāvaṃ ācikkhissāmī”ti cintetvā mā hevantiādimāha.",
  "atk-s0102a:310_0": "Tattha mā hevanti ha-",
  "atk-s0102a:310_1": "kāro nipātamattaṃ.",
  "atk-s0102a:310_2": "Evaṃ mā bhaṇīti attho.",
  "atk-s0102a:310_3": "Mā hevanti ca idaṃ vacanaṃ bhagavā āyasmantaṃ ānandaṃ ussādentopi bhaṇati apasādentopi.",
  "atk-s0102a:311_0": "Ussādanāvaṇṇanā",
  "atk-s0102a:312_0": "Tattha ussādento – ānanda,",
  "atk-s0102a:312_1": "tvaṃ mahāpañño visadañāṇo,",
  "atk-s0102a:312_2": "tena te gambhīropi paṭiccasamuppādo uttānako viya khāyati.",
  "atk-s0102a:312_3": "Aññesaṃ panesa uttānakoti na sallakkhetabbo,",
  "atk-s0102a:312_4": "gambhīroyeva ca gambhīrāvabhāso ca.",
  "atk-s0102a:312_5": "Tattha catasso upamā vadanti.",
  "atk-s0102a:312_6": "Chamāse subhojanarasapuṭṭhassa kira katayogassa mahāmallassa samajjasamaye katamallapāsāṇaparicayassa",
  "atk-s0102a:312_7": "yuddhabhūmiṃ gacchantassa antarā mallapāsāṇaṃ dassesuṃ, so –",
  "atk-s0102a:312_8": "kiṃ etanti āha.",
  "atk-s0102a:312_9": "Mallapāsāṇoti.",
  "atk-s0102a:312_10": "Āharatha nanti.",
  "atk-s0102a:312_11": "Ukkhipituṃ na sakkomāti vutte sayaṃ gantvā kuhiṃ imassa bhāriyaṭṭhānanti vatvā dvīhi hatthehi dve pāsāṇe ukkhipitvā kīḷāguḷe viya khipitvā agamāsi.",
  "atk-s0102a:312_12": "Tattha mallassa mallapāsāṇo lahukopi na aññesaṃ lahukoti vattabbo.",
  "atk-s0102a:312_13": "Chamāse subhojanarasapuṭṭho mallo viya hi kappasatasahassaṃ abhinīhārasampanno āyasmā ānando,",
  "atk-s0102a:312_14": "yathā mallassa mahābalatāya mallapāsāṇo lahuko,",
  "atk-s0102a:312_15": "evaṃ therassa mahāpaññatāya paṭiccasamuppādo uttāno,",
  "atk-s0102a:312_16": "so aññesaṃ uttānoti na vattabbo.",
  "atk-s0102a:313_0": "Mahāsamudde ca timināma maccho dviyojanasatiko timiṅgalo tiyojanasatiko,",
  "atk-s0102a:313_1": "timipiṅgalo catuyojanasatiko timirapiṅgalo pañcayojanasatiko,",
  "atk-s0102a:313_2": "ānando timinando ajjhāroho mahātimīti ime cattāro yojanasahassikā.",
  "atk-s0102a:313_3": "Tattha timirapiṅgaleneva dīpenti.",
  "atk-s0102a:313_4": "Tassa kira dakkhiṇakaṇṇaṃ cālentassa pañcayojanasate padese udakaṃ calati.",
  "atk-s0102a:313_5": "Tathā vāmakaṇṇaṃ.",
  "atk-s0102a:313_6": "Tathā naṅguṭṭhaṃ,",
  "atk-s0102a:313_7": "tathā sīsaṃ.",
  "atk-s0102a:313_8": "Dve pana kaṇṇe cāletvā naṅguṭṭhena udakaṃ paharitvā sīsaṃ aparāparaṃ katvā kīḷituṃ āraddhassa sattaṭṭhayojanasate",
  "atk-s0102a:313_9": "padese bhājane pakkhipitvā uddhane āropitaṃ viya udakaṃ pakkuthati,",
  "atk-s0102a:313_10": "tiyojanasatamatte padese udakaṃ piṭṭhiṃ chādetuṃ na sakkoti.",
  "atk-s0102a:313_11": "So evaṃ vadeyya –",
  "atk-s0102a:313_12": "“ayaṃ mahāsamuddo gambhīro gambhīroti vadanti kutassa gambhīratā,",
  "atk-s0102a:313_13": "mayaṃ piṭṭhipaṭicchādanamattampi udakaṃ na labhāmā”ti.",
  "atk-s0102a:313_14": "Tattha kāyupapannassa timirapiṅgalassa mahāsamuddo uttānoti,",
  "atk-s0102a:313_15": "aññesaṃ khuddakamacchānaṃ uttānoti na vattabbo,",
  "atk-s0102a:313_16": "evameva ñāṇupapannassa therassa paṭiccasamuppādo uttānoti,",
  "atk-s0102a:313_17": "aññesampi uttānoti na vattabbo.",
  "atk-s0102a:314_0": "Supaṇṇarājā ca diyaḍḍhayojanasatiko,",
  "atk-s0102a:314_1": "tassa dakkhiṇapakkho paññāsayojaniko hoti tathā vāmapakkho,",
  "atk-s0102a:314_2": "piñchavaṭṭi saṭṭhiyojanikā,",
  "atk-s0102a:314_3": "gīvā tiṃsayojanikā,",
  "atk-s0102a:314_4": "mukhaṃ navayojanaṃ,",
  "atk-s0102a:314_5": "pādā dvādasayojanikā.",
  "atk-s0102a:314_6": "Tasmiṃ supaṇṇavātaṃ dassetuṃ āraddhe sattaṭṭhayojanasataṃ ṭhānaṃ nappahoti.",
  "atk-s0102a:314_7": "So evaṃ vadeyya –",
  "atk-s0102a:314_8": "“ayaṃ ākāso ananto anantoti vadanti,",
  "atk-s0102a:314_9": "kutassa anantatā,",
  "atk-s0102a:314_10": "mayaṃ pakkhavātappasāraṇokāsampi na labhāmā”ti.",
  "atk-s0102a:314_11": "Tattha kāyupapannassa supaṇṇarañño ākāso parittoti,",
  "atk-s0102a:314_12": "aññesaṃ khuddakapakkhīnaṃ parittoti na vattabbo,",
  "atk-s0102a:314_13": "evameva ñāṇupapannassa therassa paṭiccasamuppādo uttānoti,",
  "atk-s0102a:314_14": "aññesampi uttānoti na vattabbo.",
  "atk-s0102a:315_0": "Rāhu asurindo pana pādantato yāva kesantā yojanānaṃ cattāri sahassāni aṭṭha ca satāni hoti.",
  "atk-s0102a:315_1": "Tassa dvinnaṃ bāhānaṃ antaraṃ dvādasayojanasatikaṃ.",
  "atk-s0102a:315_2": "Bahalattena chayojanasatikaṃ.",
  "atk-s0102a:315_3": "Hatthapādatalāni tiyojanasatikāni,",
  "atk-s0102a:315_4": "tathā mukhaṃ.",
  "atk-s0102a:315_5": "Ekekaṃ aṅgulipabbaṃ paññāsayojanaṃ,",
  "atk-s0102a:315_6": "tathā bhamukantaraṃ.",
  "atk-s0102a:315_7": "Nalāṭaṃ tiyojanasatikaṃ.",
  "atk-s0102a:315_8": "Sīsaṃ navayojanasatikaṃ.",
  "atk-s0102a:315_9": "Tassa mahāsamuddaṃ otiṇṇassa gambhīraṃ udakaṃ jāṇuppamāṇaṃ hoti.",
  "atk-s0102a:315_10": "So evaṃ vadeyya –",
  "atk-s0102a:315_11": "“ayaṃ mahāsamuddo gambhīro gambhīroti vadanti,",
  "atk-s0102a:315_12": "kutassa gambhīratā,",
  "atk-s0102a:315_13": "mayaṃ jāṇuppaṭicchādanamattampi udakaṃ na labhāmā”ti.",
  "atk-s0102a:315_14": "Tattha kāyupapannassa rāhuno mahāsamuddo uttānoti,",
  "atk-s0102a:315_15": "aññesaṃ uttānoti na vattabbo,",
  "atk-s0102a:315_16": "evameva ñāṇupapannassa therassa paṭiccasamuppādo uttānoti,",
  "atk-s0102a:315_17": "aññesampi uttānoti na vattabbo.",
  "atk-s0102a:315_18": "Etamatthaṃ sandhāya bhagavā –",
  "atk-s0102a:315_19": "“mā hevaṃ, ānanda, avaca; mā hevaṃ,",
  "atk-s0102a:315_20": "ānanda avacā”ti āha.",
  "atk-s0102a:316_0": "Therassa hi catūhi kāraṇehi gambhīropi paṭiccasamuppādo uttānoti upaṭṭhāti.",
  "atk-s0102a:316_1": "Katamehi catūhi?",
  "atk-s0102a:316_2": "Pubbūpanissayasampattiyā,",
  "atk-s0102a:316_3": "titthavāsena,",
  "atk-s0102a:316_4": "sotāpannatāya,",
  "atk-s0102a:316_5": "bahussutabhāvenāti.",
  "atk-s0102a:317_0": "Pubbūpanissayasampattikathā",
  "atk-s0102a:318_0": "Ito kira satasahassime kappe padumuttaro nāma satthā loke uppajji.",
  "atk-s0102a:318_1": "Tassa haṃsavatī nāma nagaraṃ ahosi,",
  "atk-s0102a:318_2": "ānando nāma rājā pitā,",
  "atk-s0102a:318_3": "sumedhā nāma devī mātā,",
  "atk-s0102a:318_4": "bodhisatto uttarakumāro nāma ahosi.",
  "atk-s0102a:318_5": "So puttassa jātadivase mahābhinikkhamanaṃ nikkhamma pabbajitvā padhānamanuyuñjanto anukkamena sabbaññutaṃ patvā –",
  "atk-s0102a:318_6": "“anekajātisaṃsāra”nti udānaṃ udānetvā sattāhaṃ bodhipallaṅke vītināmetvā pathaviyaṃ ṭhapessāmīti pādaṃ abhinīhari.",
  "atk-s0102a:318_7": "Atha pathaviṃ bhinditvā mahantaṃ padumaṃ uṭṭhāsi.",
  "atk-s0102a:318_8": "Tassa dhurapattāni navutihatthāni,",
  "atk-s0102a:318_9": "kesaraṃ tiṃsahatthaṃ,",
  "atk-s0102a:318_10": "kaṇṇikā dvādasahatthā,",
  "atk-s0102a:318_11": "navaghaṭappamāṇo reṇu ahosi.",
  "atk-s0102a:319_0": "Satthā pana ubbedhato aṭṭhapaṇṇāsahatthubbedho ahosi.",
  "atk-s0102a:319_1": "Tassa ubhinnaṃ bāhānamantaraṃ aṭṭhārasahatthaṃ,",
  "atk-s0102a:319_2": "nalāṭaṃ pañcahatthaṃ,",
  "atk-s0102a:319_3": "hatthapādā ekādasahatthā.",
  "atk-s0102a:319_4": "Tassa ekādasahatthena pādena dvādasahatthāya kaṇṇikāya akkantamattāya navaghaṭappamāṇo reṇu uṭṭhāya aṭṭhapaṇṇāsahatthaṃ",
  "atk-s0102a:319_5": "padesaṃ uggantvā okiṇṇamanosilācuṇṇaṃ viya paccokiṇṇo.",
  "atk-s0102a:319_6": "Tadupādāya bhagavā padumuttarotveva paññāyittha.",
  "atk-s0102a:319_7": "Tassa devilo ca sujāto ca dve aggasāvakā ahesuṃ.",
  "atk-s0102a:319_8": "Amitā ca asamā ca dve aggasāvikā.",
  "atk-s0102a:319_9": "Sumano nāma upaṭṭhāko.",
  "atk-s0102a:319_10": "Padumuttaro bhagavā pitusaṅgahaṃ kurumāno bhikkhusatasahassaparivāro haṃsavatiyā rājadhāniyā vasati.",
  "atk-s0102a:320_0": "Kaniṭṭhabhātā panassa sumanakumāro nāma.",
  "atk-s0102a:320_1": "Tassa rājā haṃsavatito vīsatiyojanasate ṭhāne bhogagāmaṃ adāsi.",
  "atk-s0102a:320_2": "So kadāci āgantvā pitarañca satthārañca passati.",
  "atk-s0102a:320_3": "Athekadivasaṃ paccanto kupito.",
  "atk-s0102a:320_4": "Sumano rañño pesesi –",
  "atk-s0102a:320_5": "“paccanto kupito”ti.",
  "atk-s0102a:320_6": "Rājā “mayā tvaṃ tattha kasmā ṭhapito”ti paṭipesesi.",
  "atk-s0102a:320_7": "So nikkhamma core vūpasametvā –",
  "atk-s0102a:320_8": "“upasanto, deva,",
  "atk-s0102a:320_9": "janapado”ti rañño pesesi.",
  "atk-s0102a:320_10": "Rājā tuṭṭho –",
  "atk-s0102a:320_11": "“sīghaṃ mama putto āgacchatū”ti āha.",
  "atk-s0102a:320_12": "Tassa sahassamattā amaccā honti.",
  "atk-s0102a:320_13": "So tehi saddhiṃ antarāmagge mantesi –",
  "atk-s0102a:320_14": "“mayhaṃ pitā tuṭṭho,",
  "atk-s0102a:320_15": "sace me varaṃ deti,",
  "atk-s0102a:320_16": "kiṃ gaṇhāmī”ti.",
  "atk-s0102a:320_17": "Atha naṃ ekacce “hatthiṃ gaṇhatha,",
  "atk-s0102a:320_18": "assaṃ gaṇhatha,",
  "atk-s0102a:320_19": "rathaṃ gaṇhatha,",
  "atk-s0102a:320_20": "janapadaṃ gaṇhatha,",
  "atk-s0102a:320_21": "sattaratanāni gaṇhathā”ti āhaṃsu. Apare –",
  "atk-s0102a:320_22": "“tumhe pathavissarassa puttā,",
  "atk-s0102a:320_23": "tumhākaṃ dhanaṃ na dullabhaṃ,",
  "atk-s0102a:320_24": "laddhampi cetaṃ sabbaṃ pahāya gamanīyaṃ,",
  "atk-s0102a:320_25": "puññameva ekaṃ ādāya gamanīyaṃ;",
  "atk-s0102a:320_26": "tasmā te deve varaṃ dadamāne temāsaṃ padumuttaraṃ bhagavantaṃ upaṭṭhātuṃ varaṃ gaṇhathā”ti. So –",
  "atk-s0102a:320_27": "“tumhe mayhaṃ kalyāṇamittā,",
  "atk-s0102a:320_28": "na mametaṃ cittaṃ atthi,",
  "atk-s0102a:320_29": "tumhehi pana uppāditaṃ,",
  "atk-s0102a:320_30": "evaṃ karissāmī”ti gantvā pitaraṃ vanditvā pitarāpi āliṅgetvā tassa matthake cumbitvā –",
  "atk-s0102a:320_31": "“varaṃ te putta,",
  "atk-s0102a:320_32": "demī”ti vutte “sādhu mahārāja,",
  "atk-s0102a:320_33": "icchāmahaṃ mahārāja bhagavantaṃ temāsaṃ catūhi paccayehi upaṭṭhahanto jīvitaṃ avañjhaṃ kātuṃ,",
  "atk-s0102a:320_34": "imameva varaṃ dehī”ti āha.",
  "atk-s0102a:320_35": "“Na sakkā tāta,",
  "atk-s0102a:320_36": "aññaṃ varehī”ti vutte “deva,",
  "atk-s0102a:320_37": "khattiyānaṃ nāma dve kathā natthi,",
  "atk-s0102a:320_38": "etameva dehi,",
  "atk-s0102a:320_39": "na me aññenattho”ti.",
  "atk-s0102a:320_40": "Tāta buddhānaṃ nāma cittaṃ dujjānaṃ,",
  "atk-s0102a:320_41": "sace bhagavā na icchissati,",
  "atk-s0102a:320_42": "mayā dinnepi kiṃ bhavissatīti? So – “sādhu, deva,",
  "atk-s0102a:320_43": "ahaṃ bhagavato cittaṃ jānissāmī”ti vihāraṃ gato.",
  "atk-s0102a:321_0": "Tena ca samayena bhattakiccaṃ niṭṭhapetvā bhagavā gandhakuṭiṃ paviṭṭho hoti.",
  "atk-s0102a:321_1": "So maṇḍalamāḷe sannisinnānaṃ bhikkhūnaṃ santikaṃ agamāsi.",
  "atk-s0102a:321_2": "Te taṃ āhaṃsu –",
  "atk-s0102a:321_3": "“rājaputta,",
  "atk-s0102a:321_4": "kasmā āgatosī”ti?",
  "atk-s0102a:321_5": "Bhagavantaṃ dassanāya,",
  "atk-s0102a:321_6": "dassetha me bhagavantanti. Na mayaṃ,",
  "atk-s0102a:321_7": "rājaputta,",
  "atk-s0102a:321_8": "icchiticchitakkhaṇe satthāraṃ daṭṭhuṃ labhāmāti. Ko pana, bhante,",
  "atk-s0102a:321_9": "labhatīti?",
  "atk-s0102a:321_10": "Sumanatthero nāma rājaputtāti.",
  "atk-s0102a:321_11": "“So kuhiṃ, bhante, thero”ti.",
  "atk-s0102a:321_12": "Therassa nisinnaṭṭhānaṃ pucchitvā gantvā vanditvā –",
  "atk-s0102a:321_13": "“icchāmahaṃ, bhante,",
  "atk-s0102a:321_14": "bhagavantaṃ passituṃ,",
  "atk-s0102a:321_15": "dassetha me”ti āha. Thero –",
  "atk-s0102a:321_16": "“ehi rājaputtā”ti taṃ gahetvā taṃ gandhakuṭipariveṇe ṭhapetvā gandhakuṭiṃ abhiruhi.",
  "atk-s0102a:321_17": "Atha naṃ bhagavā – “sumana,",
  "atk-s0102a:321_18": "kasmā āgatosī”ti āha.",
  "atk-s0102a:321_19": "Rājaputto, bhante,",
  "atk-s0102a:321_20": "bhagavantaṃ dassanāya āgatoti.",
  "atk-s0102a:321_21": "Tena hi bhikkhu āsanaṃ paññāpehīti.",
  "atk-s0102a:321_22": "Thero āsanaṃ paññāpesi,",
  "atk-s0102a:321_23": "nisīdi bhagavā paññatte āsane.",
  "atk-s0102a:321_24": "Rājaputto bhagavantaṃ vanditvā paṭisanthāraṃ akāsi.",
  "atk-s0102a:321_25": "Kadā āgatosi rājaputtāti? Bhante,",
  "atk-s0102a:321_26": "tumhesu gandhakuṭiṃ paviṭṭhesu.",
  "atk-s0102a:321_27": "Bhikkhū pana –",
  "atk-s0102a:321_28": "“na mayaṃ icchiticchitakkhaṇe bhagavantaṃ daṭṭhuṃ labhāmā”ti maṃ therassa santikaṃ pāhesuṃ.",
  "atk-s0102a:321_29": "Thero pana ekavacaneneva dassesi. Thero, bhante,",
  "atk-s0102a:321_30": "tumhākaṃ sāsane vallabho maññeti.",
  "atk-s0102a:321_31": "Āma rājakumāra,",
  "atk-s0102a:321_32": "vallabho esa bhikkhu mayhaṃ sāsaneti. Bhante,",
  "atk-s0102a:321_33": "buddhānaṃ sāsane kiṃ katvā vallabho hotīti?",
  "atk-s0102a:321_34": "Dānaṃ datvā sīlaṃ samādiyitvā uposathakammaṃ katvā kumārāti. Bhagavā,",
  "atk-s0102a:321_35": "ahaṃ thero viya buddhasāsane vallabho hotukāmo,",
  "atk-s0102a:321_36": "temāsaṃ me vassāvāsaṃ adhivāsethāti. Bhagavā –",
  "atk-s0102a:321_37": "“atthi nu kho tattha gatena attho”ti oloketvā atthīti disvā “suññāgāre,",
  "atk-s0102a:321_38": "kho rājakumāra tathāgatā abhiramantī”ti āha.",
  "atk-s0102a:321_39": "Kumāro “aññātaṃ bhagavā,",
  "atk-s0102a:321_40": "aññātaṃ sugatā”ti vatvā “ahaṃ, bhante,",
  "atk-s0102a:321_41": "purimataraṃ gantvā vihāraṃ kāremi,",
  "atk-s0102a:321_42": "mayā pesite bhikkhusatasahassena saddhiṃ āgacchathā”ti paṭiññaṃ gahetvā pitusantikaṃ gantvā “dinnā me, deva,",
  "atk-s0102a:321_43": "bhagavatā paṭiññā,",
  "atk-s0102a:321_44": "mayā pahite bhagavantaṃ peseyyāthā”ti pitaraṃ vanditvā nikkhamitvā yojane yojane vihāraṃ kāretvā vīsayojanasataṃ",
  "atk-s0102a:321_45": "addhānaṃ gantvā attano nagare vihāraṭṭhānaṃ vicinanto sobhanaṃ nāma kuṭumbikassa uyyānaṃ disvā satasahassena",
  "atk-s0102a:321_46": "kiṇitvā satasahassaṃ vissajjetvā vihāraṃ kāresi.",
  "atk-s0102a:321_47": "Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya kuṭileṇamaṇḍape kārāpetvā pākāraparikkhepe",
  "atk-s0102a:321_48": "katvā dvārakoṭṭhakañca niṭṭhapetvā pitusantikaṃ pesesi –",
  "atk-s0102a:321_49": "“niṭṭhitaṃ mayhaṃ kiccaṃ,",
  "atk-s0102a:321_50": "satthāraṃ pahiṇathā”ti.",
  "atk-s0102a:322_0": "Rājā bhagavantaṃ bhojetvā – “bhagavā,",
  "atk-s0102a:322_1": "sumanassa kiccaṃ niṭṭhitaṃ,",
  "atk-s0102a:322_2": "tumhākaṃ gamanaṃ paccāsīsatī”ti āha.",
  "atk-s0102a:322_3": "Bhagavā satasahassabhikkhuparivāro yojane yojane vihāresu vasamāno agamāsi.",
  "atk-s0102a:322_4": "Kumāro “satthā āgato”ti sutvā yojanaṃ paccuggantvā mālādīhi pūjayamāno vihāraṃ pavesetvā –",
  "atk-s0102a:323_0": "“Satasahassena me kītaṃ, satasahassena māpitaṃ;",
  "atk-s0102a:324_0": "Sobhanaṃ nāma uyyānaṃ, paṭiggaṇha mahāmunī”ti.",
  "atk-s0102a:325_0": "Vihāraṃ niyyātesi.",
  "atk-s0102a:325_1": "So vassūpanāyikadivase dānaṃ datvā attano puttadāre ca amacce ca pakkosāpetvā āha –",
  "atk-s0102a:325_2": "“ayaṃ satthā amhākaṃ santikaṃ dūrato āgato,",
  "atk-s0102a:325_3": "buddhā ca nāma dhammagaruno na āmisagarukā.",
  "atk-s0102a:325_4": "Tasmā ahaṃ temāsaṃ dve sāṭake nivāsetvā dasa sīlāni samādiyitvā idheva vasissāmi,",
  "atk-s0102a:325_5": "tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.",
  "atk-s0102a:326_0": "So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ karoti,",
  "atk-s0102a:326_1": "taṃ sabbaṃ disvā “imasmiṃ ṭhāne ekantavallabho esa thero,",
  "atk-s0102a:326_2": "etasseva me ṭhānantaraṃ patthetuṃ vaṭṭatī”ti cintetvā upakaṭṭhāya pavāraṇāya gāmaṃ pavisitvā sattāhaṃ",
  "atk-s0102a:326_3": "mahādānaṃ datvā sattame divase bhikkhusatasahassassa pādamūle ticīvaraṃ ṭhapetvā bhagavantaṃ vanditvā – “bhante,",
  "atk-s0102a:326_4": "yadetaṃ mayā magge yojanantarikaṃ yojanantarikaṃ vihāraṃ kārāpanato paṭṭhāya puññaṃ kataṃ,",
  "atk-s0102a:326_5": "taṃ neva sakkasampattiṃ,",
  "atk-s0102a:326_6": "na mārasampattiṃ,",
  "atk-s0102a:326_7": "na brahmasampattiṃ patthayantena,",
  "atk-s0102a:326_8": "buddhassa pana upaṭṭhākabhāvaṃ patthayantena kataṃ.",
  "atk-s0102a:326_9": "Tasmā ahampi, bhagavā,",
  "atk-s0102a:326_10": "anāgate sumanatthero viya buddhassa upaṭṭhāko bhaveyya”nti pañcapatiṭṭhitena nipatitvā vandi.",
  "atk-s0102a:327_0": "Bhagavā –",
  "atk-s0102a:327_1": "“mahantaṃ kulaputtassa cittaṃ,",
  "atk-s0102a:327_2": "samijjhissati nu kho no”ti olokento –",
  "atk-s0102a:327_3": "“anāgate ito satasahassime kappe gotamo nāma buddho uppajjissati,",
  "atk-s0102a:327_4": "tasseva upaṭṭhāko bhavissatī”ti ñatvā –",
  "atk-s0102a:328_0": "“Icchitaṃ patthitaṃ tuyhaṃ, sabbameva samijjhatu;",
  "atk-s0102a:329_0": "Sabbe pūrentu saṅkappā, cando pannaraso yathā”ti.",
  "atk-s0102a:330_0": "Āha.",
  "atk-s0102a:330_1": "Kumāro taṃ sutvā –",
  "atk-s0102a:330_2": "“buddhā nāma advejjhakathā hontī”ti dutiyadivaseyeva tassa bhagavato pattacīvaraṃ gahetvā piṭṭhito piṭṭhito gacchanto viya ahosi.",
  "atk-s0102a:330_3": "So tasmiṃ buddhuppāde vassasatasahassaṃ dānaṃ datvā sagge nibbattitvā kassapabuddhakālepi piṇḍāya carato",
  "atk-s0102a:330_4": "therassa pattaggahaṇatthaṃ uttarisāṭakaṃ datvā pūjamakāsi.",
  "atk-s0102a:330_5": "Puna sagge nibbattitvā tato cuto bārāṇasirājā hutvā aṭṭhannaṃ paccekabuddhānaṃ paṇṇasālāyo kāretvā maṇiādhārake",
  "atk-s0102a:330_6": "upaṭṭhapetvā catūhi paccayehi dasavassasahassāni upaṭṭhānaṃ akāsi.",
  "atk-s0102a:330_7": "Etāni pākaṭaṭṭhānāni.",
  "atk-s0102a:331_0": "Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā tato cuto",
  "atk-s0102a:331_1": "amitodanasakkassa gehe paṭisandhiṃ gahetvā anupubbena katābhinikkhamano sammāsambodhiṃ patvā paṭhamagamanena",
  "atk-s0102a:331_2": "kapilavatthuṃ āgantvā tato nikkhamante bhagavati bhagavato parivāratthaṃ rājakumāresu pabbajitesu bhaddiyādīhi",
  "atk-s0102a:331_3": "saddhiṃ nikkhamitvā bhagavato santike pabbajitvā nacirasseva āyasmato puṇṇassa mantāṇiputtassa santike",
  "atk-s0102a:331_4": "dhammakathaṃ sutvā sotāpattiphale patiṭṭhahi.",
  "atk-s0102a:331_5": "Evamesa āyasmā pubbūpanissayasampanno tassimāya pubbūpanissayasampattiyā gambhīropi paṭiccasamuppādo uttānako viya upaṭṭhāsi.",
  "atk-s0102a:332_0": "Titthavāsādivaṇṇanā",
  "atk-s0102a:333_0": "Titthavāsoti punappunaṃ garūnaṃ santike uggahaṇasavanaparipucchanadhāraṇāni vuccanti.",
  "atk-s0102a:333_1": "So therassa ativiya parisuddho,",
  "atk-s0102a:333_2": "tenāpissāyaṃ gambhīropi paṭiccasamuppādo uttānako viya upaṭṭhāsi.",
  "atk-s0102a:334_0": "Sotāpannānañca nāma paccayākāro uttānakova hutvā upaṭṭhāti,",
  "atk-s0102a:334_1": "ayañca āyasmā sotāpanno.",
  "atk-s0102a:334_2": "Bahussutānañca catuhatthe ovarake padīpe jalamāne mañcapīṭhaṃ viya nāmarūpaparicchedo pākaṭo hoti,",
  "atk-s0102a:334_3": "ayañca āyasmā bahussutānaṃ aggo hoti,",
  "atk-s0102a:334_4": "bāhusaccānubhāvenapissa gambhīropi paccayākāro uttānako viya upaṭṭhāsi.",
  "atk-s0102a:335_0": "Paṭiccasamuppādagambhīratā",
  "atk-s0102a:336_0": "Tattha atthagambhīratāya,",
  "atk-s0102a:336_1": "dhammagambhīratāya,",
  "atk-s0102a:336_2": "desanāgambhīratāya,",
  "atk-s0102a:336_3": "paṭivedhagambhīratāyāti catūhi ākārehi paṭiccasamuppādo gambhīro nāma.",
  "atk-s0102a:337_0": "Tattha jarāmaraṇassa jātipaccayasambhūtasamudāgataṭṭho gambhīro…pe…",
  "atk-s0102a:337_1": "saṅkhārānaṃ avijjāpaccayasambhūtasamudāgataṭṭho gambhīroti ayaṃ atthagambhīratā.",
  "atk-s0102a:338_0": "Avijjāya saṅkhārānaṃ paccayaṭṭho gambhīro…pe…",
  "atk-s0102a:338_1": "jātiyā jarāmaraṇassa paccayaṭṭho gambhīroti ayaṃ dhammagambhīratā.",
  "atk-s0102a:339_0": "Katthaci sutte paṭiccasamuppādo anulomato desiyati,",
  "atk-s0102a:339_1": "katthaci paṭilomato,",
  "atk-s0102a:339_2": "katthaci anulomapaṭilomato,",
  "atk-s0102a:339_3": "katthaci majjhato paṭṭhāya anulomato vā paṭilomato vā anulomapaṭilomato vā,",
  "atk-s0102a:339_4": "katthaci tisandhi catusaṅkhepo,",
  "atk-s0102a:339_5": "katthaci dvisandhi tisaṅkhepo,",
  "atk-s0102a:339_6": "katthaci ekasandhi dvisaṅkhepoti ayaṃ desanāgambhīratā.",
  "atk-s0102a:340_0": "Avijjāya pana aññāṇaadassanasaccāpaṭivedhaṭṭho gambhīro,",
  "atk-s0102a:340_1": "saṅkhārānaṃ abhisaṅkharaṇāyūhanasarāgavirāgaṭṭho,",
  "atk-s0102a:340_2": "viññāṇassa suññataabyāpāraasaṅkantipaṭisandhipātubhāvaṭṭho,",
  "atk-s0102a:340_3": "nāmarūpassa ekuppādavinibbhogāvinibbhoganamanaruppanaṭṭho,",
  "atk-s0102a:340_4": "saḷāyatanassa adhipatilokadvārakkhettavisayibhāvaṭṭho,",
  "atk-s0102a:340_5": "phassassa phusanasaṅghaṭṭanasaṅgatisannipātaṭṭho,",
  "atk-s0102a:340_6": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho,",
  "atk-s0102a:340_7": "taṇhāya abhinanditaajjhosānasaritālatātaṇhānadītaṇhāsamuddaduppūraṇaṭṭho,",
  "atk-s0102a:340_8": "upādānassa ādānaggahaṇābhinivesaparāmāsaduratikkamaṭṭho,",
  "atk-s0102a:340_9": "bhavassa āyūhanābhisaṅkharaṇayonigatiṭhitinivāsesu khipanaṭṭho,",
  "atk-s0102a:340_10": "jātiyā jātisañjātiokkantinibbattipātubhāvaṭṭho,",
  "atk-s0102a:340_11": "jarāmaraṇassa khayavayabhedavipariṇāmaṭṭho gambhīroti.",
  "atk-s0102a:340_12": "Evaṃ yo avijjādīnaṃ sabhāvo,",
  "atk-s0102a:340_13": "yena paṭivedhena avijjādayo sarasalakkhaṇato paṭividdhā honti;",
  "atk-s0102a:340_14": "so gambhīroti ayaṃ paṭivedhagambhīratāti veditabbā.",
  "atk-s0102a:340_15": "Sā sabbāpi therassa uttānakā viya upaṭṭhāsi.",
  "atk-s0102a:340_16": "Tena bhagavā āyasmantaṃ ānandaṃ ussādento –",
  "atk-s0102a:340_17": "“mā heva”ntiādimāha.",
  "atk-s0102a:340_18": "Ayañcettha adhippāyo – ānanda,",
  "atk-s0102a:340_19": "tvaṃ mahāpañño visadañāṇo,",
  "atk-s0102a:340_20": "tena te gambhīropi paṭiccasamuppādo uttānako viya khāyati, tasmā –",
  "atk-s0102a:340_21": "“mayhameva nu kho esa uttānako hutvā upaṭṭhāti,",
  "atk-s0102a:340_22": "udāhu aññesampī”ti mā evaṃ avacāti.",
  "atk-s0102a:341_0": "Apasādanāvaṇṇanā",
  "atk-s0102a:342_0": "Yaṃ pana vuttaṃ –",
  "atk-s0102a:342_1": "“apasādento”ti,",
  "atk-s0102a:342_2": "tattha ayaṃ adhippāyo – ānanda,",
  "atk-s0102a:342_3": "“atha ca pana me uttānakuttānako viya khāyatī”ti mā hevaṃ avaca.",
  "atk-s0102a:342_4": "Yadi hi te esa uttānakuttānako viya khāyati,",
  "atk-s0102a:342_5": "kasmā tvaṃ attano dhammatāya sotāpanno nāhosi,",
  "atk-s0102a:342_6": "mayā dinnanayeva ṭhatvā sotāpattimaggaṃ paṭivijjhasi. Ānanda,",
  "atk-s0102a:342_7": "idaṃ nibbānameva gambhīraṃ,",
  "atk-s0102a:342_8": "paccayākāro pana tava uttānako jāto,",
  "atk-s0102a:342_9": "atha kasmā oḷārikaṃ kāmarāgasaṃyojanaṃ paṭighasaṃyojanaṃ,",
  "atk-s0102a:342_10": "oḷārikaṃ kāmarāgānusayaṃ paṭighānusayanti ime cattāro kilese samugghāṭetvā sakadāgāmiphalaṃ na sacchikarosi?",
  "atk-s0102a:342_11": "Teyeva aṇusahagate cattāro kilese samugghāṭetvā anāgāmiphalaṃ na sacchikarosi?",
  "atk-s0102a:342_12": "Rūparāgādīni pañca saṃyojanāni,",
  "atk-s0102a:342_13": "bhavarāgānusayaṃ,",
  "atk-s0102a:342_14": "mānānusayaṃ,",
  "atk-s0102a:342_15": "avijjānusayanti ime aṭṭha kilese samugghāṭetvā arahattaṃ na sacchikarosi?",
  "atk-s0102a:343_0": "Kasmā ca satasahassakappādhikaṃ ekaṃ asaṅkhyeyyaṃ pūritapāramino sāriputtamoggallānā viya sāvakapāramiñāṇaṃ nappaṭivijjhasi?",
  "atk-s0102a:343_1": "Satasahassakappādhikāni dve asaṅkhyeyyāni pūritapāramino paccekabuddhā viya ca paccekabodhiñāṇaṃ nappaṭivijjhasi?",
  "atk-s0102a:343_2": "Yadi vā te sabbathāva esa uttānako hutvā upaṭṭhāti,",
  "atk-s0102a:343_3": "atha kasmā satasahassakappādhikāni cattāri aṭṭha soḷasa vā asaṅkhyeyyāni pūritapāramino buddhā viya sabbaññutaññāṇaṃ na sacchikarosi?",
  "atk-s0102a:343_4": "Kiṃ anatthikosi etehi visesādhigamehi,",
  "atk-s0102a:343_5": "passa yāvañca te aparaddhaṃ,",
  "atk-s0102a:343_6": "tvaṃ nāma sāvako padesañāṇe ṭhito atigambhīraṃ paccayākāraṃ –",
  "atk-s0102a:343_7": "“uttānako me upaṭṭhātī”ti vadasi,",
  "atk-s0102a:343_8": "tassa te idaṃ vacanaṃ buddhānaṃ kathāya paccanīkaṃ hoti,",
  "atk-s0102a:343_9": "na tādisena nāma bhikkhunā buddhānaṃ kathāya paccanīkaṃ kathetabbanti yuttametaṃ.",
  "atk-s0102a:344_0": "Nanu mayhaṃ, ānanda,",
  "atk-s0102a:344_1": "idaṃ paccayākāraṃ paṭivijjhituṃ vāyamantasseva satasahassakappādhikāni cattāri asaṅkhyeyyāni atikkantāni?",
  "atk-s0102a:344_2": "Paccayākāraṃ paṭivijjhanatthāya ca pana me adinnaṃ dānaṃ nāma natthi,",
  "atk-s0102a:344_3": "apūritapāramī nāma natthi.",
  "atk-s0102a:344_4": "Paccayākāraṃ paṭivijjhassāmīti pana me nirussāhaṃ viya mārabalaṃ vidhamantassa ayaṃ mahāpathavī dvaṅgulamattampi",
  "atk-s0102a:344_5": "na kampi tathā paṭhamayāme pubbenivāsaṃ,",
  "atk-s0102a:344_6": "majjhimayāme dibbacakkhuṃ sampādentassa.",
  "atk-s0102a:344_7": "Pacchimayāme pana me balavapaccūsasamaye –",
  "atk-s0102a:344_8": "“avijjā saṅkhārānaṃ navahi ākārehi paccayo hotī”ti diṭṭhamatteva dasasahassilokadhātu ayadaṇḍakena ākoṭitakaṃsatālaṃ",
  "atk-s0102a:344_9": "viya viravasataṃ viravasahassaṃ muñcamānā vātāhate paduminipaṇṇe udakabindu viya kampittha.",
  "atk-s0102a:344_10": "Evaṃ gambhīro cāyaṃ, ānanda,",
  "atk-s0102a:344_11": "paṭiccasamuppādo,",
  "atk-s0102a:344_12": "gambhīrāvabhāso ca.",
  "atk-s0102a:344_13": "Etassa ānanda,",
  "atk-s0102a:344_14": "dhammassa ananubodhā…pe…",
  "atk-s0102a:344_15": "nātivattatīti.",
  "atk-s0102a:345_0": "Etassa dhammassāti etassa paccayadhammassa.",
  "atk-s0102a:345_1": "Ananubodhāti ñātapariññāvasena ananubujjhanā.",
  "atk-s0102a:345_2": "Appaṭivedhāti tīraṇappahānapariññāvasena appaṭivijjhanā.",
  "atk-s0102a:345_3": "Tantākulakajātāti tantaṃ viya ākulakajātā.",
  "atk-s0102a:345_4": "Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ tahiṃ ākulaṃ hoti,",
  "atk-s0102a:345_5": "idaṃ aggaṃ idaṃ mūlanti aggena vā aggaṃ mūlena vā mūlaṃ samānetuṃ dukkaraṃ hoti;",
  "atk-s0102a:345_6": "evameva sattā imasmiṃ paccayākāre khalitā ākulā byākulā honti,",
  "atk-s0102a:345_7": "na sakkonti taṃpaccayākāraṃ ujuṃ kātuṃ.",
  "atk-s0102a:345_8": "Tattha tantaṃ paccattapurisakāre ṭhatvā sakkāpi bhaveyya ujuṃ kātuṃ,",
  "atk-s0102a:345_9": "ṭhapetvā pana dve bodhisatte aññe sattā attano dhammatāya paccayākāraṃ ujuṃ kātuṃ samatthā nāma natthi.",
  "atk-s0102a:345_10": "Yathā pana ākulaṃ tantaṃ kañjiyaṃ datvā kocchena pahataṃ tattha tattha guḷakajātaṃ hoti gaṇṭhibaddhaṃ,",
  "atk-s0102a:345_11": "evamime sattā paccayesu pakkhalitvā paccaye ujuṃ kātuṃ asakkontā dvāsaṭṭhidiṭṭhigatavasena ākulakajātā honti,",
  "atk-s0102a:345_12": "gaṇṭhibaddhā.",
  "atk-s0102a:345_13": "Ye hi keci diṭṭhigatanissitā,",
  "atk-s0102a:345_14": "sabbe paccayākāraṃ ujuṃ kātuṃ asakkontāyeva.",
  "atk-s0102a:346_0": "Kulāgaṇṭhikajātāti kulāgaṇṭhikaṃ vuccati pesakārakañjiyasuttaṃ.",
  "atk-s0102a:346_1": "Kulā nāma sakuṇikā,",
  "atk-s0102a:346_2": "tassā kulāvakotipi eke.",
  "atk-s0102a:346_3": "Yathā hi tadubhayampi ākulaṃ aggena vā aggaṃ mūlena vā mūlaṃ samānetuṃ dukkaranti purimanayeneva yojetabbaṃ.",
  "atk-s0102a:347_0": "Muñjapabbajabhūtāti muñjatiṇaṃ viya pabbajatiṇaṃ viya ca bhūtā.",
  "atk-s0102a:347_1": "Yathā tāni tiṇāni koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ idaṃ aggaṃ,",
  "atk-s0102a:347_2": "idaṃ mūlanti aggena vā aggaṃ mūlena vā mūlaṃ samānetuṃ dukkaranti.",
  "atk-s0102a:347_3": "Tampi paccattapurisakāre ṭhatvā sakkā bhaveyya ujuṃ kātuṃ,",
  "atk-s0102a:347_4": "ṭhapetvā pana dve bodhisatte aññe sattā attano dhammatāya paccayākāraṃ ujuṃ kātuṃ samatthā nāma natthi.",
  "atk-s0102a:347_5": "Evamayaṃ pajā paccayākāre ujuṃ kātuṃ asakkontī diṭṭhigatavasena gaṇṭhikajātā hutvā apāyaṃ duggatiṃ vinipātaṃ saṃsāraṃ nātivattati.",
  "atk-s0102a:348_0": "Tattha apāyoti nirayatiracchānayonipettivisayaasurakāyā.",
  "atk-s0102a:348_1": "Sabbepi hi te vaḍḍhisaṅkhātassa ayassa abhāvato –",
  "atk-s0102a:348_2": "“apāyo”ti vuccanti.",
  "atk-s0102a:348_3": "Tathā dukkhassa gatibhāvato duggati.",
  "atk-s0102a:348_4": "Sukhasamussayato vinipatitattā vinipāto.",
  "atk-s0102a:348_5": "Itaro pana –",
  "atk-s0102a:349_0": "“Khandhānañca paṭipāṭi, dhātuāyatanāna ca;",
  "atk-s0102a:350_0": "Abbocchinnaṃ vattamānā, saṃsāroti pavuccatī”ti.",
  "atk-s0102a:351_0": "Taṃ sabbampi nātivattati nātikkamati.",
  "atk-s0102a:351_1": "Atha kho cutito paṭisandhiṃ,",
  "atk-s0102a:351_2": "paṭisandhito cutinti evaṃ punappunaṃ cutipaṭisandhiyo gaṇhantā tīsu bhavesu catūsu yonīsu pañcasu gatīsu",
  "atk-s0102a:351_3": "sattasu viññāṇaṭṭhitīsu navasu sattāvāsesu mahāsamudde vātukkhittanāvā viya yantesu yuttagoṇo viya ca",
  "atk-s0102a:351_4": "paribbhamatiyeva.",
  "atk-s0102a:351_5": "Iti sabbaṃ petaṃ bhagavā āyasmantaṃ ānandaṃ apasādento āhāti veditabbaṃ.",
  "atk-s0102a:352_0": "Paṭiccasamuppādavaṇṇanā",
  "atk-s0102a:353_0": "96.",
  "atk-s0102a:353_1": "Idāni yasmā idaṃ suttaṃ –",
  "atk-s0102a:353_2": "“gambhīro cāyaṃ, ānanda,",
  "atk-s0102a:353_3": "paṭiccasamuppādo”ti ca “tantākulakajātā”ti ca dvīhiyeva padehi ābaddhaṃ, tasmā –",
  "atk-s0102a:353_4": "“gambhīro cāyaṃ, ānanda,",
  "atk-s0102a:353_5": "paṭiccasamuppādo”ti iminā tāva anusandhinā paccayākārassa gambhīrabhāvadassanatthaṃ desanaṃ ārabhanto atthi idappaccayā jarāmaraṇantiādimāha.",
  "atk-s0102a:353_6": "Tatrāyamattho –",
  "atk-s0102a:353_7": "imassa jarāmaraṇassa paccayo idappaccayo,",
  "atk-s0102a:353_8": "tasmā idappaccayā atthi jarāmaraṇaṃ,",
  "atk-s0102a:353_9": "atthi nu kho jarāmaraṇassa paccayo,",
  "atk-s0102a:353_10": "yamhā paccayā jarāmaraṇaṃ bhaveyyāti evaṃ puṭṭhena satā, ānanda,",
  "atk-s0102a:353_11": "paṇḍitena puggalena yathā –",
  "atk-s0102a:353_12": "“taṃ jīvaṃ taṃ sarīra”nti vutte ṭhapanīyattā pañhassa tuṇhī bhavitabbaṃ hoti,",
  "atk-s0102a:353_13": "“abyākatametaṃ tathāgatenā”ti vā vattabbaṃ hoti,",
  "atk-s0102a:353_14": "evaṃ appaṭipajjitvā, yathā –",
  "atk-s0102a:353_15": "“cakkhu sassataṃ asassata”nti vutte asassatanti ekaṃseneva vattabbaṃ hoti,",
  "atk-s0102a:353_16": "evaṃ ekaṃseneva atthītissa vacanīyaṃ.",
  "atk-s0102a:353_17": "Puna kiṃ paccayā jarāmaraṇaṃ,",
  "atk-s0102a:353_18": "ko nāma so paccayo,",
  "atk-s0102a:353_19": "yato jarāmaraṇaṃ hotīti vutte jātipaccayā jarāmaraṇanti iccassa vacanīyaṃ,",
  "atk-s0102a:353_20": "evaṃ vattabbaṃ bhaveyyāti attho.",
  "atk-s0102a:353_21": "Esa nayo sabbapadesu.",
  "atk-s0102a:354_0": "Nāmarūpapaccayā phassoti idaṃ pana yasmā saḷāyatanapaccayāti vutte cakkhusamphassādīnaṃ channaṃ vipākasamphassānaṃyeva gahaṇaṃ hoti,",
  "atk-s0102a:354_1": "idha ca “saḷāyatanapaccayā”ti iminā padena gahitampi agahitampi paccayuppannavisesaṃ phassassa ca saḷāyatanato",
  "atk-s0102a:354_2": "atirittaṃ aññampi visesapaccayaṃ dassetukāmo,",
  "atk-s0102a:354_3": "tasmā vuttanti veditabbaṃ.",
  "atk-s0102a:354_4": "Iminā pana vārena bhagavatā kiṃ kathitanti?",
  "atk-s0102a:354_5": "Paccayānaṃ nidānaṃ kathitaṃ.",
  "atk-s0102a:354_6": "Idañhi suttaṃ paccaye nijjaṭe niggumbe katvā kathitattā mahānidānanti vuccati.",
  "atk-s0102a:355_0": "98.",
  "atk-s0102a:355_1": "Idāni tesaṃ tesaṃ paccayānaṃ tathaṃ avitathaṃ anaññathaṃ paccayabhāvaṃ dassetuṃ jātipaccayā jarāmaraṇanti iti kho panetaṃ vuttantiādimāha.",
  "atk-s0102a:355_2": "Tattha pariyāyenāti kāraṇena.",
  "atk-s0102a:355_3": "Sabbenasabbaṃ sabbathāsabbanti nipātadvayametaṃ.",
  "atk-s0102a:355_4": "Tassattho –",
  "atk-s0102a:355_5": "“sabbākārena sabbā sabbena sabhāvena sabbā jāti nāma yadi na bhaveyyā”ti.",
  "atk-s0102a:355_6": "Bhavādīsupi imināva nayena attho veditabbo.",
  "atk-s0102a:355_7": "Kassacīti aniyamavacanametaṃ,",
  "atk-s0102a:355_8": "devādīsu yassa kassaci.",
  "atk-s0102a:355_9": "Kimhicīti idampi aniyamavacanameva,",
  "atk-s0102a:355_10": "kāmabhavādīsu navasu bhavesu yattha katthaci.",
  "atk-s0102a:355_11": "Seyyathidanti aniyamitanikkhittaatthavibhajanatthe nipāto,",
  "atk-s0102a:355_12": "tassattho –",
  "atk-s0102a:355_13": "“yaṃ vuttaṃ ‘kassaci kimhicī’ti,",
  "atk-s0102a:355_14": "tassa te atthaṃ vibhajissāmī”ti.",
  "atk-s0102a:355_15": "Atha naṃ vibhajanto –",
  "atk-s0102a:355_16": "“devānaṃ vā devattāyā”tiādimāha.",
  "atk-s0102a:355_17": "Tattha devānaṃ vā devattāyāti yā ayaṃ devānaṃ devabhāvāya khandhajāti,",
  "atk-s0102a:355_18": "yāya khandhajātiyā devā “devā”ti vuccanti.",
  "atk-s0102a:355_19": "Sace hi jāti sabbena sabbaṃ nābhavissāti iminā nayena sabbapadesu attho veditabbo.",
  "atk-s0102a:355_20": "Ettha ca devāti upapattidevā.",
  "atk-s0102a:355_21": "Gandhabbāti mūlakhandhādīsu adhivatthadevatāva.",
  "atk-s0102a:355_22": "Yakkhāti amanussā.",
  "atk-s0102a:355_23": "Bhūtāti ye keci nibbattasattā.",
  "atk-s0102a:355_24": "Pakkhinoti ye keci aṭṭhipakkhā vā cammapakkhā vā lomapakkhā vā.",
  "atk-s0102a:355_25": "Sarīsapāti ye keci bhūmiyaṃ sarantā gacchanti.",
  "atk-s0102a:355_26": "Tesaṃ tesanti tesaṃ tesaṃ devagandhabbādīnaṃ.",
  "atk-s0102a:355_27": "Tadatthāyāti devagandhabbādibhāvāya.",
  "atk-s0102a:355_28": "Jātinirodhāti jātivigamā,",
  "atk-s0102a:355_29": "jātiabhāvāti attho.",
  "atk-s0102a:356_0": "Hetūtiādīni sabbānipi kāraṇavevacanāni eva.",
  "atk-s0102a:356_1": "Kāraṇañhi yasmā attano phalatthāya hinoti pavattati,",
  "atk-s0102a:356_2": "tasmā “hetū”ti vuccati.",
  "atk-s0102a:356_3": "Yasmā taṃ phalaṃ nideti – “handa,",
  "atk-s0102a:356_4": "naṃ gaṇhathā”ti appeti viya tasmā nidānaṃ.",
  "atk-s0102a:356_5": "Yasmā phalaṃ tato samudeti uppajjati,",
  "atk-s0102a:356_6": "tañca paṭicca eti pavattati,",
  "atk-s0102a:356_7": "tasmā samudayoti ca paccayoti ca vuccati.",
  "atk-s0102a:356_8": "Esa nayo sabbattha.",
  "atk-s0102a:356_9": "Api ca yadidaṃ jātīti ettha yadidanti nipāto.",
  "atk-s0102a:356_10": "Tassa sabbapadesu liṅgānurūpato attho veditabbo.",
  "atk-s0102a:356_11": "Idha pana –",
  "atk-s0102a:356_12": "“yā esā jātī”ti ayamassa attho.",
  "atk-s0102a:356_13": "Jarāmaraṇassa hi jāti upanissayakoṭiyā paccayo hoti.",
  "atk-s0102a:357_0": "99.",
  "atk-s0102a:357_1": "Bhavapade –",
  "atk-s0102a:357_2": "“kimhicī”ti iminā okāsapariggaho kato.",
  "atk-s0102a:357_3": "Tattha heṭṭhā avīcipariyantaṃ katvā upari paranimmitavasavattideve antokaritvā kāmabhavo veditabbo.",
  "atk-s0102a:357_4": "Ayaṃ nayo upapattibhave.",
  "atk-s0102a:357_5": "Idha pana kammabhave yujjati.",
  "atk-s0102a:357_6": "So hi jātiyā upanissayakoṭiyāva paccayo hoti.",
  "atk-s0102a:357_7": "Upādānapadādīsupi –",
  "atk-s0102a:357_8": "“kimhicī”ti iminā okāsapariggahova katoti veditabbo.",
  "atk-s0102a:358_0": "100.",
  "atk-s0102a:358_1": "Upādānapaccayā bhavoti ettha kāmupādānaṃ tiṇṇampi kammabhavānaṃ tiṇṇañca upapattibhavānaṃ paccayo,",
  "atk-s0102a:358_2": "tathā sesānipīti upādānapaccayā catuvīsatibhavā veditabbā.",
  "atk-s0102a:358_3": "Nippariyāyenettha dvādasa kammabhavā labbhanti.",
  "atk-s0102a:358_4": "Tesaṃ upādānāni sahajātakoṭiyāpi upanissayakoṭiyāpi paccayo.",
  "atk-s0102a:359_0": "101.",
  "atk-s0102a:359_1": "Rūpataṇhāti rūpārammaṇe taṇhā.",
  "atk-s0102a:359_2": "Esa nayo saddataṇhādīsu.",
  "atk-s0102a:359_3": "Sā panesā taṇhā upādānassa sahajātakoṭiyāpi upanissayakoṭiyāpi paccayo hoti.",
  "atk-s0102a:360_0": "102.",
  "atk-s0102a:360_1": "Esa paccayo taṇhāya,",
  "atk-s0102a:360_2": "yadidaṃ vedanāti ettha vipākavedanā taṇhāya upanissayakoṭiyā paccayo hoti,",
  "atk-s0102a:360_3": "aññā aññathāpīti.",
  "atk-s0102a:361_0": "103.",
  "atk-s0102a:361_1": "Ettāvatā pana bhagavā vaṭṭamūlabhūtaṃ purimataṇhaṃ dassetvā idāni desanaṃ,",
  "atk-s0102a:361_2": "piṭṭhiyaṃ paharitvā kesesu vā gahetvā viravantaṃ viravantaṃ maggato okkamento viya navahi padehi samudācārataṇhaṃ dassento –",
  "atk-s0102a:361_3": "“iti kho panetaṃ, ānanda,",
  "atk-s0102a:361_4": "vedanaṃ paṭicca taṇhā”tiādimāha.",
  "atk-s0102a:361_5": "Tattha taṇhāti dve taṇhā esanataṇhā ca,",
  "atk-s0102a:361_6": "esitataṇhā ca.",
  "atk-s0102a:361_7": "Yāya taṇhāya ajapathasaṅkupathādīni paṭipajjitvā bhoge esati gavesati,",
  "atk-s0102a:361_8": "ayaṃ esanataṇhā nāma.",
  "atk-s0102a:361_9": "Yā tesu esitesu gavesitesu paṭiladdhesu taṇhā,",
  "atk-s0102a:361_10": "ayaṃ esitataṇhā nāma.",
  "atk-s0102a:361_11": "Tadubhayampi samudācārataṇhāya eva adhivacanaṃ.",
  "atk-s0102a:361_12": "Tasmā duvidhāpesā vedanaṃ paṭicca taṇhā nāma.",
  "atk-s0102a:361_13": "Pariyesanā nāma rūpādiārammaṇapariyesanā,",
  "atk-s0102a:361_14": "sā hi taṇhāya sati hoti.",
  "atk-s0102a:361_15": "Lābhoti rūpādiārammaṇapaṭilābho,",
  "atk-s0102a:361_16": "so hi pariyesanāya sati hoti.",
  "atk-s0102a:361_17": "Vinicchayo pana ñāṇataṇhādiṭṭhivitakkavasena catubbidho. Tattha –",
  "atk-s0102a:361_18": "“sukhavinicchayaṃ jaññā,",
  "atk-s0102a:361_19": "sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-s0102a:361_20": "“Vinicchayoti dve vinicchayā –",
  "atk-s0102a:361_21": "taṇhāvinicchayo ca diṭṭhivinicchayo cā”ti.",
  "atk-s0102a:361_22": "Evaṃ āgatāni aṭṭhasatataṇhāvicaritāni taṇhāvinicchayo.",
  "atk-s0102a:361_23": "Dvāsaṭṭhi diṭṭhiyo diṭṭhivinicchayo.",
  "atk-s0102a:361_24": "“Chando kho,",
  "atk-s0102a:361_25": "devānaminda,",
  "atk-s0102a:361_26": "vitakkanidāno”ti imasmiṃ pana sutte idha vinicchayoti vutto vitakkoyeva āgato.",
  "atk-s0102a:361_27": "Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti –",
  "atk-s0102a:361_28": "“ettakaṃ me rūpārammaṇatthāya bhavissati,",
  "atk-s0102a:361_29": "ettakaṃ saddādiārammaṇatthāya,",
  "atk-s0102a:361_30": "ettakaṃ mayhaṃ bhavissati,",
  "atk-s0102a:361_31": "ettakaṃ parassa,",
  "atk-s0102a:361_32": "ettakaṃ paribhuñjissāmi,",
  "atk-s0102a:361_33": "ettakaṃ nidahissāmī”ti.",
  "atk-s0102a:361_34": "Tena vuttaṃ –",
  "atk-s0102a:361_35": "“lābhaṃ paṭicca vinicchayo”ti.",
  "atk-s0102a:362_0": "Chandarāgoti evaṃ akusalavitakkena vitakkitavatthusmiṃ dubbalarāgo ca balavarāgo ca uppajjati,",
  "atk-s0102a:362_1": "idañhi idha taṇhā.",
  "atk-s0102a:362_2": "Chandoti dubbalarāgassādhivacanaṃ.",
  "atk-s0102a:362_3": "Ajjhosānanti ahaṃ mamanti balavasanniṭṭhānaṃ.",
  "atk-s0102a:362_4": "Pariggahoti taṇhādiṭṭhavasena pariggahaṇakaraṇaṃ.",
  "atk-s0102a:362_5": "Macchariyanti parehi sādhāraṇabhāvassa asahanatā.",
  "atk-s0102a:362_6": "Tenevassa porāṇā evaṃ vacanatthaṃ vadanti –",
  "atk-s0102a:362_7": "“idaṃ acchariyaṃ mayhameva hotu,",
  "atk-s0102a:362_8": "mā aññesaṃ acchariyaṃ hotūti pavattattā macchariyanti vuccatī”ti.",
  "atk-s0102a:362_9": "Ārakkhoti dvārapidahanamañjūsagopanādivasena suṭṭhu rakkhaṇaṃ.",
  "atk-s0102a:362_10": "Adhikarotīti adhikaraṇaṃ,",
  "atk-s0102a:362_11": "kāraṇassetaṃ nāmaṃ.",
  "atk-s0102a:362_12": "Ārakkhādhikaraṇanti bhāvanapuṃsakaṃ,",
  "atk-s0102a:362_13": "ārakkhahetūti attho.",
  "atk-s0102a:362_14": "Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "atk-s0102a:362_15": "Ekato dhārādino satthassa ādānaṃ satthādānaṃ.",
  "atk-s0102a:362_16": "Kalahoti kāyakalahopi vācākalahopi.",
  "atk-s0102a:362_17": "Purimo purimo virodho viggaho.",
  "atk-s0102a:362_18": "Pacchimo pacchimo vivādo.",
  "atk-s0102a:362_19": "Tuvaṃtuvanti agāravavacanaṃ tuvaṃtuvaṃ.",
  "atk-s0102a:363_0": "112.",
  "atk-s0102a:363_1": "Idāni paṭilomanayenāpi taṃsamudācārataṇhaṃ dassetuṃ puna –",
  "atk-s0102a:363_2": "“ārakkhādhikaraṇa”nti ārabhanto desanaṃ nivattesi.",
  "atk-s0102a:363_3": "Tattha kāmataṇhāti pañcakāmaguṇikarāgavasena uppannā rūpāditaṇhā.",
  "atk-s0102a:363_4": "Bhavataṇhāti sassatadiṭṭhisahagato rāgo.",
  "atk-s0102a:363_5": "Vibhavataṇhāti ucchedadiṭṭhisahagato rāgo.",
  "atk-s0102a:363_6": "Ime dve dhammāti vaṭṭamūlataṇhā ca samudācārataṇhā cāti ime dve dhammā.",
  "atk-s0102a:363_7": "Dvayenāti taṇhālakkhaṇavasena ekabhāvaṃ gatāpi vaṭṭamūlasamudācāravasena dvīhi koṭṭhāsehi vedanāya ekasamosaraṇā bhavanti,",
  "atk-s0102a:363_8": "vedanāpaccayena ekapaccayāti attho.",
  "atk-s0102a:363_9": "Tividhañhi samosaraṇaṃ osaraṇasamosaraṇaṃ,",
  "atk-s0102a:363_10": "sahajātasamosaraṇaṃ,",
  "atk-s0102a:363_11": "paccayasamosaraṇañca. Tattha –",
  "atk-s0102a:363_12": "“atha kho sabbāni tāni kāmasamosaraṇāni bhavantī”ti idaṃ osaraṇasamosaraṇaṃ nāma.",
  "atk-s0102a:363_13": "“Chandamūlakā, āvuso,",
  "atk-s0102a:363_14": "ete dhammā phassasamudayā vedanāsamosaraṇā”ti idaṃ sahajātasamosaraṇaṃ nāma.",
  "atk-s0102a:363_15": "“Dvayena vedanāya ekasamosaraṇā”ti idaṃ pana paccayasamosaraṇanti veditabbaṃ.",
  "atk-s0102a:364_0": "113.",
  "atk-s0102a:364_1": "Cakkhusamphassoti ādayo sabbe vipākaphassāyeva.",
  "atk-s0102a:364_2": "Tesu ṭhapetvā cattāro lokuttaravipākaphasse avasesā dvattiṃsa phassā honti.",
  "atk-s0102a:364_3": "Yadidaṃ phassoti ettha pana phasso bahudhā vedanāya paccayo hoti.",
  "atk-s0102a:365_0": "114. Yehi, ānanda,",
  "atk-s0102a:365_1": "ākārehītiādīsu ākārā vuccanti vedanādīnaṃ aññamaññaṃ asadisasabhāvā.",
  "atk-s0102a:365_2": "Teyeva sādhukaṃ dassiyamānā taṃ taṃ līnamatthaṃ gamentīti liṅgāni.",
  "atk-s0102a:365_3": "Tassa tassa sañjānanahetuto nimittāni.",
  "atk-s0102a:365_4": "Tathā tathā uddisitabbato uddesā.",
  "atk-s0102a:365_5": "Tasmā ayamettha attho – “ānanda,",
  "atk-s0102a:365_6": "yehi ākārehi…pe…",
  "atk-s0102a:365_7": "yehi uddesehi nāmakāyassa nāmasamūhassa paññatti hoti,",
  "atk-s0102a:365_8": "yā esā ca vedanāya vedayitākāre vedayitaliṅge vedayitanimitte vedanāti uddese sati,",
  "atk-s0102a:365_9": "saññāya sañjānanākāre sañjānanaliṅge sañjānananimitte saññāti uddese sati,",
  "atk-s0102a:365_10": "saṅkhārānaṃ cetanākāre cetanāliṅge cetanānimitte cetanāti uddese sati,",
  "atk-s0102a:365_11": "viññāṇassa vijānanākāre vijānanaliṅge vijānananimitte viññāṇanti uddese sati –",
  "atk-s0102a:365_12": "‘ayaṃ nāmakāyo’ti nāmakāyassa paññatti hoti.",
  "atk-s0102a:365_13": "Tesu nāmakāyappaññattihetūsu vedanādīsu ākārādīsu asati api nu kho rūpakāye adhivacanasamphasso paññāyetha?",
  "atk-s0102a:365_14": "Yvāyaṃ cattāro khandhe vatthuṃ katvā manodvāre adhivacanasamphassavevacano manosamphasso uppajjati,",
  "atk-s0102a:365_15": "api nu kho so rūpakāye paññāyetha,",
  "atk-s0102a:365_16": "pañca pasāde vatthuṃ katvā katvā uppajjeyyā”ti.",
  "atk-s0102a:365_17": "Atha āyasmā ānando ambarukkhe asati jamburukkhato ambapakkassa uppattiṃ viya rūpakāyato tassa uppattiṃ asampaṭicchanto no hetaṃ bhanteti āha.",
  "atk-s0102a:366_0": "Dutiyapañhe ruppanākāraruppanaliṅgaruppananimittavasena rūpanti uddesavasena ca ākārādīnaṃ attho veditabbo.",
  "atk-s0102a:366_1": "Paṭighasamphassoti sappaṭighaṃ rūpakkhandhaṃ vatthuṃ katvā uppajjanakasamphasso.",
  "atk-s0102a:366_2": "Idhāpi thero jamburukkhe asati ambarukkhato jambupakkassa uppattiṃ viya nāmakāyato tassa uppattiṃ asampaṭicchanto “no hetaṃ bhante”ti āha.",
  "atk-s0102a:367_0": "Tatiyapañho ubhayavaseneva vutto.",
  "atk-s0102a:367_1": "Tatra thero ākāse ambajambupakkānaṃ uppattiṃ viya nāmarūpābhāve dvinnampi phassānaṃ uppattiṃ asampaṭicchanto “no hetaṃ bhante”ti āha.",
  "atk-s0102a:368_0": "Evaṃ dvinnaṃ phassānaṃ visuṃ visuṃ paccayaṃ dassetvā idāni dvinnampi tesaṃ avisesato nāmarūpapaccayataṃ dassetuṃ –",
  "atk-s0102a:368_1": "“yehi ānanda ākārehī”ti catutthaṃ pañhaṃ ārabhi.",
  "atk-s0102a:368_2": "Yadidaṃ nāmarūpanti yaṃ idaṃ nāmarūpaṃ,",
  "atk-s0102a:368_3": "yaṃ idaṃ chasupi dvāresu nāmarūpaṃ,",
  "atk-s0102a:368_4": "eseva hetu eseva paccayoti attho.",
  "atk-s0102a:368_5": "Cakkhudvārādīsu hi cakkhādīni ceva rūpārammaṇādīni ca rūpaṃ,",
  "atk-s0102a:368_6": "sampayuttakā khandhā nāmanti evaṃ pañcavidhopi so phasso nāmarūpapaccayāva phasso.",
  "atk-s0102a:368_7": "Manodvārepi hadayavatthuñceva yañca rūpaṃ ārammaṇaṃ hoti,",
  "atk-s0102a:368_8": "idaṃ rūpaṃ.",
  "atk-s0102a:368_9": "Sampayuttadhammā ceva yañca arūpaṃ ārammaṇaṃ hoti,",
  "atk-s0102a:368_10": "idaṃ arūpaṃ nāma.",
  "atk-s0102a:368_11": "Evaṃ manosamphassopi nāmarūpapaccayā phassoti veditabbo.",
  "atk-s0102a:368_12": "Nāmarūpaṃ panassa bahudhā paccayo hoti.",
  "atk-s0102a:369_0": "115.",
  "atk-s0102a:369_1": "Na okkamissathāti pavisitvā pavattamānaṃ viya paṭisandhivasena na vattissatha.",
  "atk-s0102a:369_2": "Samuccissathāti paṭisandhiviññāṇe asati api nu kho suddhaṃ avasesaṃ nāmarūpaṃ antomātukucchismiṃ kalalādibhāvena",
  "atk-s0102a:369_3": "samuccitaṃ missakabhūtaṃ hutvā vattissatha.",
  "atk-s0102a:369_4": "Okkamitvā vokkamissathāti paṭisandhivasena okkamitvā cutivasena vokkamissatha,",
  "atk-s0102a:369_5": "nirujjhissathāti attho.",
  "atk-s0102a:369_6": "So panassa nirodho na tasseva cittassa nirodhena,",
  "atk-s0102a:369_7": "na tato dutiyatatiyānaṃ nirodhena hoti.",
  "atk-s0102a:369_8": "Paṭisandhicittena hi saddhiṃ samuṭṭhitāni samatiṃsa kammajarūpāni nibbattanti.",
  "atk-s0102a:369_9": "Tesu pana ṭhitesuyeva soḷasa bhavaṅgacittāni uppajjitvā nirujjhanti.",
  "atk-s0102a:369_10": "Etasmiṃ antare gahitapaṭisandhikassa dārakassa vā mātuyā vā panassa antarāyo natthi.",
  "atk-s0102a:369_11": "Ayañhi anokāso nāma.",
  "atk-s0102a:369_12": "Sace pana paṭisandhicittena saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sakkonti,",
  "atk-s0102a:369_13": "pavatti pavattati,",
  "atk-s0102a:369_14": "paveṇī ghaṭiyati.",
  "atk-s0102a:369_15": "Sace pana na sakkonti,",
  "atk-s0102a:369_16": "pavatti nappavattati,",
  "atk-s0102a:369_17": "paveṇī na ghaṭiyati,",
  "atk-s0102a:369_18": "vokkamati nāma hoti.",
  "atk-s0102a:369_19": "Taṃ sandhāya “okkamitvā vokkamissathā”ti vuttaṃ.",
  "atk-s0102a:370_0": "Itthattāyāti itthabhāvāya,",
  "atk-s0102a:370_1": "evaṃ paripuṇṇapañcakkhandhabhāvāyāti attho.",
  "atk-s0102a:370_2": "Daharasseva satoti mandassa bālasseva santassa.",
  "atk-s0102a:370_3": "Vocchijjissathāti upacchijjissatha vuḍḍhiṃ virūḷhiṃ vepullanti viññāṇe upacchinne suddhaṃ nāmarūpameva uṭṭhahitvā paṭhamavayavasena vuḍḍhiṃ,",
  "atk-s0102a:370_4": "majjhimavayavasena virūḷhiṃ,",
  "atk-s0102a:370_5": "pacchimavayavasena vepullaṃ api nu kho āpajjissathāti.",
  "atk-s0102a:370_6": "Dasavassavīsativassavassasatavassasahassasampāpanena vā api nu kho vuḍḍhiṃ virūḷhiṃ vepullaṃ āpajjissathāti attho.",
  "atk-s0102a:371_0": "Tasmātihānandāti yasmā mātukucchiyaṃ paṭisandhiggahaṇepi kucchivāsepi kucchito nikkhamanepi,",
  "atk-s0102a:371_1": "pavattiyaṃ dasavassādikālepi viññāṇamevassa paccayo,",
  "atk-s0102a:371_2": "tasmā eseva hetu esa paccayo nāmarūpassa,",
  "atk-s0102a:371_3": "yadidaṃ viññāṇaṃ.",
  "atk-s0102a:371_4": "Yathā hi rājā attano parisaṃ niggaṇhanto evaṃ vadeyya –",
  "atk-s0102a:371_5": "“tvaṃ uparājā,",
  "atk-s0102a:371_6": "tvaṃ senāpatīti kena kato nanu mayā kato,",
  "atk-s0102a:371_7": "sace hi mayi akaronte tvaṃ attano dhammatāya uparājā vā senāpati vā bhaveyyāsi,",
  "atk-s0102a:371_8": "jāneyyāma vo bala”nti;",
  "atk-s0102a:371_9": "evameva viññāṇaṃ nāmarūpassa paccayo hoti.",
  "atk-s0102a:371_10": "Atthato evaṃ nāmarūpaṃ vadati viya “tvaṃ nāmaṃ,",
  "atk-s0102a:371_11": "tvaṃ rūpaṃ,",
  "atk-s0102a:371_12": "tvaṃ nāmarūpaṃ nāmāti kena kataṃ,",
  "atk-s0102a:371_13": "nanu mayā kataṃ,",
  "atk-s0102a:371_14": "sace hi mayi purecārike hutvā mātukucchismiṃ paṭisandhiṃ agaṇhante tvaṃ nāmaṃ vā rūpaṃ vā nāmarūpaṃ vā bhaveyyāsi,",
  "atk-s0102a:371_15": "jāneyyāma vo bala”nti.",
  "atk-s0102a:371_16": "Taṃ panetaṃ viññāṇaṃ nāmarūpassa bahudhā paccayo hoti.",
  "atk-s0102a:372_0": "116.",
  "atk-s0102a:372_1": "Dukkhasamudayasambhavoti dukkharāsisambhavo.",
  "atk-s0102a:372_2": "Yadidaṃ nāmarūpanti yaṃ idaṃ nāmarūpaṃ,",
  "atk-s0102a:372_3": "eseva hetu esa paccayo.",
  "atk-s0102a:372_4": "Yathā hi rājapurisā rājānaṃ niggaṇhanto evaṃ vadeyyuṃ –",
  "atk-s0102a:372_5": "“tvaṃ rājāti kena kato,",
  "atk-s0102a:372_6": "nanu mayā kato,",
  "atk-s0102a:372_7": "sace hi mayi uparājaṭṭhāne,",
  "atk-s0102a:372_8": "mayi senāpatiṭṭhāne atiṭṭhante tvaṃ ekakova rājā bhaveyyāsi,",
  "atk-s0102a:372_9": "passeyyāma te rājabhāva”nti;",
  "atk-s0102a:372_10": "evameva nāmarūpampi atthato evaṃ viññāṇaṃ vadati viya “tvaṃ paṭisandhiviññāṇanti kena kataṃ,",
  "atk-s0102a:372_11": "nanu amhehi kataṃ,",
  "atk-s0102a:372_12": "sace hi tvaṃ tayo khandhe hadayavatthuñca anissāya paṭisandhiviññāṇaṃ nāma bhaveyyāsi,",
  "atk-s0102a:372_13": "passeyyāma te paṭisandhiviññāṇabhāva”nti.",
  "atk-s0102a:372_14": "Tañca panetaṃ nāmarūpaṃ viññāṇassa bahudhā paccayo hoti.",
  "atk-s0102a:373_0": "Ettāvatā khoti viññāṇe nāmarūpassa paccaye honte,",
  "atk-s0102a:373_1": "nāmarūpe viññāṇassa paccaye honte,",
  "atk-s0102a:373_2": "dvīsu aññamaññapaccayavasena pavattesu ettakena jāyetha vā…pe…",
  "atk-s0102a:373_3": "upapajjetha vā,",
  "atk-s0102a:373_4": "jātiādayo paññāyeyyuṃ aparāparaṃ vā cutipaṭisandhiyoti.",
  "atk-s0102a:374_0": "Adhivacanapathoti “sirivaḍḍhako dhanavaḍḍhako”tiādikassa atthaṃ adisvā vacanamattameva adhikicca pavattassa vohārassa patho.",
  "atk-s0102a:374_1": "Niruttipathoti saratīti sato,",
  "atk-s0102a:374_2": "sampajānātīti sampajānotiādikassa kāraṇāpadesavasena pavattassa vohārassa patho.",
  "atk-s0102a:374_3": "Paññattipathoti –",
  "atk-s0102a:374_4": "“paṇḍito byatto medhāvī nipuṇo kataparappavādo”tiādikassa nānappakārato ñāpanavasena pavattassa vohārassa patho.",
  "atk-s0102a:374_5": "Iti tīhi padehi adhivacanādīnaṃ vatthubhūtā khandhāva kathitā.",
  "atk-s0102a:374_6": "Paññāvacaranti paññāya avacaritabbaṃ jānitabbaṃ.",
  "atk-s0102a:374_7": "Vaṭṭaṃ vattatīti saṃsāravaṭṭaṃ vattati.",
  "atk-s0102a:374_8": "Itthattanti itthaṃbhāvo,",
  "atk-s0102a:374_9": "khandhapañcakassetaṃ nāmaṃ.",
  "atk-s0102a:374_10": "Paññāpanāyāti nāmapaññattatthāya.",
  "atk-s0102a:374_11": "“Vedanā saññā”tiādinā nāmapaññattatthāya,",
  "atk-s0102a:374_12": "khandhapañcakampi ettāvatā paññāyatīti attho.",
  "atk-s0102a:374_13": "Yadidaṃ nāmarūpaṃ saha viññāṇenāti yaṃ idaṃ nāmarūpaṃ saha viññāṇena aññamaññapaccayatāya pavattati,",
  "atk-s0102a:374_14": "ettāvatāti vuttaṃ hoti.",
  "atk-s0102a:374_15": "Idañhettha niyyātitavacanaṃ.",
  "atk-s0102a:375_0": "Attapaññattivaṇṇanā",
  "atk-s0102a:376_0": "117.",
  "atk-s0102a:376_1": "Iti bhagavā –",
  "atk-s0102a:376_2": "“gambhīro cāyaṃ, ānanda,",
  "atk-s0102a:376_3": "paṭiccasamuppādo,",
  "atk-s0102a:376_4": "gambhīrāvabhāso cā”ti padassa anusandhiṃ dassetvā idāni “tantākulakajātā”ti padassa anusandhiṃ dassento “kittāvatā cā”tiādikaṃ desanaṃ ārabhi.",
  "atk-s0102a:376_5": "Tattha rūpiṃ vā hi, ānanda,",
  "atk-s0102a:376_6": "parittaṃ attānantiādīsu yo avaḍḍhitaṃ kasiṇanimittaṃ attāti gaṇhāti,",
  "atk-s0102a:376_7": "so rūpiṃ parittaṃ paññapeti.",
  "atk-s0102a:376_8": "Yo pana nānākasiṇalābhī hoti,",
  "atk-s0102a:376_9": "so taṃ kadāci nīlo,",
  "atk-s0102a:376_10": "kadāci pītakoti paññapeti.",
  "atk-s0102a:376_11": "Yo vaḍḍhitaṃ kasiṇanimittaṃ attāti gaṇhāti,",
  "atk-s0102a:376_12": "so rūpiṃ anantaṃ paññapeti.",
  "atk-s0102a:376_13": "Yo vā pana avaḍḍhitaṃ kasiṇanimittaṃ ugghāṭetvā nimittaphuṭṭhokāsaṃ vā tattha pavatte cattāro khandhe vā tesu viññāṇamattameva vā attāti gaṇhāti,",
  "atk-s0102a:376_14": "so arūpiṃ parittaṃ paññapeti.",
  "atk-s0102a:376_15": "Yo vaḍḍhitaṃ nimittaṃ ugghāṭetvā nimittaphuṭṭhokāsaṃ vā tattha pavatte cattāro khandhe vā tesu viññāṇamattameva vā attāti gaṇhāti,",
  "atk-s0102a:376_16": "so arūpiṃ anantaṃ paññapeti.",
  "atk-s0102a:377_0": "118.",
  "atk-s0102a:377_1": "Tatrānandāti ettha tatrāti tesu catūsu diṭṭhigatikesu.",
  "atk-s0102a:377_2": "Etarahi vāti idāneva,",
  "atk-s0102a:377_3": "na ito paraṃ.",
  "atk-s0102a:377_4": "Ucchedavasenetaṃ vuttaṃ.",
  "atk-s0102a:377_5": "Tatthabhāviṃ vāti tattha vā paraloke bhāviṃ.",
  "atk-s0102a:377_6": "Sassatavasenetaṃ vuttaṃ.",
  "atk-s0102a:377_7": "Atathaṃ vā pana santanti atathasabhāvaṃ samānaṃ.",
  "atk-s0102a:377_8": "Tathattāyāti tathabhāvāya.",
  "atk-s0102a:377_9": "Upakappessāmīti sampādessāmi.",
  "atk-s0102a:377_10": "Iminā vivādaṃ dasseti.",
  "atk-s0102a:377_11": "Ucchedavādī hi “sassatavādino attānaṃ atathaṃ anucchedasabhāvampi samānaṃ tathatthāya ucchedasabhāvāya upakappessāmi,",
  "atk-s0102a:377_12": "sassatavādañca jānāpetvā ucchedavādameva naṃ gāhessāmī”ti cinteti.",
  "atk-s0102a:377_13": "Sassatavādīpi “ucchedavādino attānaṃ atathaṃ asassatasabhāvampi samānaṃ tathatthāya sassatabhāvāya upakappessāmi,",
  "atk-s0102a:377_14": "ucchedavādañca jānāpetvā sassatavādameva naṃ gāhessāmī”ti cinteti.",
  "atk-s0102a:378_0": "Evaṃ santaṃ khoti evaṃ samānaṃ rūpiṃ parittaṃ attānaṃ paññapentanti attho.",
  "atk-s0102a:378_1": "Rūpinti rūpakasiṇalābhiṃ.",
  "atk-s0102a:378_2": "Parittattānudiṭṭhi anusetīti paritto attāti ayaṃ diṭṭhi anuseti,",
  "atk-s0102a:378_3": "sā pana na valli viya ca latā viya ca anuseti.",
  "atk-s0102a:378_4": "Appahīnaṭṭhena anusetīti veditabbo.",
  "atk-s0102a:378_5": "Iccālaṃ vacanāyāti taṃ puggalaṃ evarūpā diṭṭhi anusetīti vattuṃ yuttaṃ.",
  "atk-s0102a:378_6": "Esa nayo sabbattha.",
  "atk-s0102a:379_0": "Arūpinti ettha pana arūpakasiṇalābhiṃ,",
  "atk-s0102a:379_1": "arūpakkhandhagocaraṃ vāti evamattho daṭṭhabbo.",
  "atk-s0102a:379_2": "Ettāvatā lābhino cattāro,",
  "atk-s0102a:379_3": "tesaṃ antevāsikā cattāro,",
  "atk-s0102a:379_4": "takkikā cattāro,",
  "atk-s0102a:379_5": "tesaṃ antevāsikā cattāroti attato soḷasa diṭṭhigatikā dassitā honti.",
  "atk-s0102a:380_0": "Naattapaññattivaṇṇanā",
  "atk-s0102a:381_0": "119.",
  "atk-s0102a:381_1": "Evaṃ ye attānaṃ paññapenti,",
  "atk-s0102a:381_2": "te dassetvā idāni ye na paññapenti,",
  "atk-s0102a:381_3": "te dassetuṃ –",
  "atk-s0102a:381_4": "“kittāvatā ca ānandā”tiādimāha.",
  "atk-s0102a:381_5": "Ke pana na paññapenti?",
  "atk-s0102a:381_6": "Sabbe tāva ariyapuggalā na paññapenti.",
  "atk-s0102a:381_7": "Ye ca bahussutā tipiṭakadharā dvipiṭakadharā ekapiṭakadharā,",
  "atk-s0102a:381_8": "antamaso ekanikāyampi sādhukaṃ vinicchinitvā uggahitadhammakathikopi āraddhavipassakopi puggalo,",
  "atk-s0102a:381_9": "te na paññapentiyeva.",
  "atk-s0102a:381_10": "Etesañhi paṭibhāgakasiṇe paṭibhāgakasiṇamicceva ñāṇaṃ hoti.",
  "atk-s0102a:381_11": "Arūpakkhandhesu ca arūpakkhandhā icceva.",
  "atk-s0102a:382_0": "Attasamanupassanāvaṇṇanā",
  "atk-s0102a:383_0": "121.",
  "atk-s0102a:383_1": "Evaṃ ye na paññapenti,",
  "atk-s0102a:383_2": "te dassetvā idāni ye te paññapenti,",
  "atk-s0102a:383_3": "te yasmā diṭṭhivasena samanupassitvā paññapenti,",
  "atk-s0102a:383_4": "sā ca nesaṃ samanupassanā vīsativatthukāya sakkāyadiṭṭhiyā appahīnattā hoti,",
  "atk-s0102a:383_5": "tasmā taṃ vīsativatthukaṃ sakkāyadiṭṭhiṃ dassetuṃ puna kittāvatā ca ānandātiādimāha.",
  "atk-s0102a:384_0": "Tattha vedanaṃ vā hīti iminā vedanākkhandhavatthukā sakkāyadiṭṭhi kathitā.",
  "atk-s0102a:384_1": "Appaṭisaṃvedano me attāti iminā rūpakkhandhavatthukā.",
  "atk-s0102a:384_2": "Attā me vediyati,",
  "atk-s0102a:384_3": "vedanādhammo hi me attāti iminā saññāsaṅkhāraviññāṇakkhandhavatthukā.",
  "atk-s0102a:384_4": "Idañhi khandhattayaṃ vedanāsampayuttattā vediyati.",
  "atk-s0102a:384_5": "Etassa ca vedanādhammo avippayuttasabhāvo.",
  "atk-s0102a:385_0": "122.",
  "atk-s0102a:385_1": "Idāni tattha dosaṃ dassento –",
  "atk-s0102a:385_2": "“tatrānandā”tiādimāha.",
  "atk-s0102a:385_3": "Tattha tatrāti tesu tīsu diṭṭhigatikesu. Yasmiṃ, ānanda,",
  "atk-s0102a:385_4": "samayetiādi yo yo yaṃ yaṃ vedanaṃ attāti samanupassati,",
  "atk-s0102a:385_5": "tassa tassa attano kadāci bhāvaṃ,",
  "atk-s0102a:385_6": "kadāci abhāvanti evamādidosadassanatthaṃ vuttaṃ.",
  "atk-s0102a:386_0": "123.",
  "atk-s0102a:386_1": "Aniccādīsu hutvā abhāvato aniccā.",
  "atk-s0102a:386_2": "Tehi tehi kāraṇehi saṅgamma samāgamma katāti saṅkhatā.",
  "atk-s0102a:386_3": "Taṃ taṃ paccayaṃ paṭicca sammā kāraṇeneva uppannāti paṭiccasamuppannā.",
  "atk-s0102a:386_4": "Khayotiādi sabbaṃ bhaṅgassa vevacanaṃ.",
  "atk-s0102a:386_5": "Yañhi bhijjati,",
  "atk-s0102a:386_6": "taṃ khiyatipi vayatipi virajjhatipi nirujjhatipi,",
  "atk-s0102a:386_7": "tasmā khayadhammātiādi vuttaṃ.",
  "atk-s0102a:387_0": "Byagā meti viagāti byagā,",
  "atk-s0102a:387_1": "vigato niruddho me attāti attho.",
  "atk-s0102a:387_2": "Kiṃ pana ekasseva tīsupi kālesu –",
  "atk-s0102a:387_3": "“eso me attā”ti hotīti,",
  "atk-s0102a:387_4": "kiṃ pana na bhavissati?",
  "atk-s0102a:387_5": "Diṭṭhigatikassa hi thusarāsimhi nikkhittakhāṇukasseva niccalatā nāma natthi,",
  "atk-s0102a:387_6": "vanamakkaṭo viya aññaṃ gaṇhāti,",
  "atk-s0102a:387_7": "aññaṃ muñcati.",
  "atk-s0102a:387_8": "Aniccasukhadukkhavokiṇṇanti visesena taṃ taṃ vedanaṃ attāti samanupassanto aniccañceva sukhañca dukkhañca",
  "atk-s0102a:387_9": "attānaṃ samanupassati avisesena vedanaṃ attāti samanupassanto vokiṇṇaṃ uppādavayadhammaṃ attānaṃ samanupassati.",
  "atk-s0102a:387_10": "Vedanā hi tividhā ceva uppādavayadhammā ca,",
  "atk-s0102a:387_11": "tañcesa attāti samanupassati.",
  "atk-s0102a:387_12": "Iccassa anicco ceva attā āpajjati,",
  "atk-s0102a:387_13": "ekakkhaṇe ca bahūnaṃ vedanānaṃ uppādo.",
  "atk-s0102a:387_14": "Taṃ kho panesa aniccaṃ attānaṃ anujānāti,",
  "atk-s0102a:387_15": "na ekakkhaṇe bahūnaṃ vedanānaṃ uppatti atthi.",
  "atk-s0102a:387_16": "Imamatthaṃ sandhāya –",
  "atk-s0102a:387_17": "“tasmātihānanda,",
  "atk-s0102a:387_18": "etenapetaṃ nakkhamati ‘vedanā me attā’ti samanupassitu”nti vuttaṃ.",
  "atk-s0102a:388_0": "124.",
  "atk-s0102a:388_1": "Yattha panāvusoti yattha suddharūpakkhandhe sabbaso vedayitaṃ natthi.",
  "atk-s0102a:388_2": "Api nu kho tatthāti api nu kho tasmiṃ vedanāvirahite tālavaṇṭe vā vātapāne vā asmīti evaṃ ahaṃkāro uppajjeyyāti attho.",
  "atk-s0102a:388_3": "Tasmātihānandāti yasmā suddharūpakkhandho uṭṭhāya ahamasmīti na vadati,",
  "atk-s0102a:388_4": "tasmā etenapi etaṃ nakkhamatīti attho.",
  "atk-s0102a:388_5": "Api nu kho tattha ayamahamasmīti siyāti api nu kho tesu vedanādhammesu tīsu khandhesu ekadhammopi ayaṃ nāma ahamasmīti evaṃ vattabbo siyā.",
  "atk-s0102a:388_6": "Atha vā vedanānirodhā saheva vedanāya niruddhesu tesu tīsu khandhesu api nu kho ayamahamasmīti vā ahamasmīti vā uppajjeyyāti attho.",
  "atk-s0102a:388_7": "Athāyasmā ānando sasavisāṇassa tikhiṇabhāvaṃ viya taṃ asampaṭicchanto no hetaṃ bhanteti āha.",
  "atk-s0102a:389_0": "Ettāvatā kiṃ kathitaṃ hoti?",
  "atk-s0102a:389_1": "Vaṭṭakathā kathitā hoti.",
  "atk-s0102a:389_2": "Bhagavā hi vaṭṭakathaṃ kathento katthaci avijjāsīsena kathesi,",
  "atk-s0102a:389_3": "katthaci taṇhāsīsena,",
  "atk-s0102a:389_4": "katthaci diṭṭhisīsena.",
  "atk-s0102a:389_5": "Tattha “purimā,",
  "atk-s0102a:389_6": "bhikkhave,",
  "atk-s0102a:389_7": "koṭi nappaññāyati avijjāya,",
  "atk-s0102a:389_8": "‘ito pubbe avijjā nāhosi,",
  "atk-s0102a:389_9": "atha pacchā samabhavī’ti.",
  "atk-s0102a:389_10": "Evañcidaṃ,",
  "atk-s0102a:389_11": "bhikkhave, vuccati.",
  "atk-s0102a:389_12": "Atha ca pana paññāyati idappaccayā avijjā”ti evaṃ avijjāsīsena kathitā. “Purimā,",
  "atk-s0102a:389_13": "bhikkhave,",
  "atk-s0102a:389_14": "koṭi nappaññāyati bhavataṇhāya,",
  "atk-s0102a:389_15": "‘ito pubbe bhavataṇhā nāhosi,",
  "atk-s0102a:389_16": "atha pacchā samabhavī’ti.",
  "atk-s0102a:389_17": "Evañcidaṃ,",
  "atk-s0102a:389_18": "bhikkhave, vuccati.",
  "atk-s0102a:389_19": "Atha ca pana paññāyati idappaccayā bhavataṇhā”ti evaṃ taṇhāsīsena kathitā. “Purimā,",
  "atk-s0102a:389_20": "bhikkhave,",
  "atk-s0102a:389_21": "koṭi nappaññāyati bhavadiṭṭhiyā,",
  "atk-s0102a:389_22": "‘ito pubbe bhavadiṭṭhi nāhosi,",
  "atk-s0102a:389_23": "atha pacchā samabhavī’ti,",
  "atk-s0102a:389_24": "evañcidaṃ,",
  "atk-s0102a:389_25": "bhikkhave, vuccati.",
  "atk-s0102a:389_26": "Atha ca pana paññāyati idappaccayā bhavadiṭṭhī”ti evaṃ diṭṭhisīsena kathitā.",
  "atk-s0102a:389_27": "Idhāpi diṭṭhisīseneva kathitā.",
  "atk-s0102a:390_0": "Diṭṭhigatiko hi sukhādivedanaṃ attāti gahetvā ahaṅkāramamaṅkāraparāmāsavasena sabbabhavayonigati –",
  "atk-s0102a:390_1": "viññāṇaṭṭhitisattāvāsesu tato tato cavitvā tattha tattha upapajjanto mahāsamudde vātukkhittanāvā viya satataṃ samitaṃ paribbhamati,",
  "atk-s0102a:390_2": "vaṭṭato sīsaṃ ukkhipituṃyeva na sakkoti.",
  "atk-s0102a:391_0": "126.",
  "atk-s0102a:391_1": "Iti bhagavā paccayākāramūḷhassa diṭṭhigatikassa ettakena kathāmaggena vaṭṭaṃ kathetvā idāni vivaṭṭaṃ kathento yato kho pana, ānanda,",
  "atk-s0102a:391_2": "bhikkhūtiādimāha.",
  "atk-s0102a:392_0": "Tañca pana vivaṭṭakathaṃ bhagavā desanāsu kusalattā vissaṭṭhakammaṭṭhānaṃ navakammādivasena vikkhittapuggalaṃ",
  "atk-s0102a:392_1": "anāmasitvā kārakassa satipaṭṭhānavihārino puggalassa vasena ārabhanto neva vedanaṃ attānaṃ samanupassatītiādimāha.",
  "atk-s0102a:392_2": "Evarūpo hi bhikkhu –",
  "atk-s0102a:392_3": "“yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre vā santike vā,",
  "atk-s0102a:392_4": "sabbaṃ rūpaṃ aniccato vavatthapeti,",
  "atk-s0102a:392_5": "ekaṃ sammasanaṃ.",
  "atk-s0102a:392_6": "Dukkhato vavatthapeti,",
  "atk-s0102a:392_7": "ekaṃ sammasanaṃ.",
  "atk-s0102a:392_8": "Anattato vavatthapeti,",
  "atk-s0102a:392_9": "ekaṃ sammasana”ntiādinā nayena vuttassa sammasanañāṇassa vasena sabbadhammesu pavattattā neva vedanaṃ attāti samanupassati, na aññaṃ,",
  "atk-s0102a:392_10": "so evaṃ asamanupassanto na kiñci loke upādiyatīti khandhalokādibhede loke rūpādīsu dhammesu kiñci ekadhammampi attāti vā attaniyanti vā na upādiyati.",
  "atk-s0102a:393_0": "Anupādiyaṃ na paritassatīti anupādiyanto taṇhādiṭṭhimānaparitassanāyāpi na paritassati.",
  "atk-s0102a:393_1": "Aparitassanti aparitassamāno.",
  "atk-s0102a:393_2": "Paccattaṃyeva parinibbāyatīti attanāva kilesaparinibbānena parinibbāyati.",
  "atk-s0102a:393_3": "Evaṃ parinibbutassa panassa paccavekkhaṇāpavattidassanatthaṃ khīṇā jātītiādi vuttaṃ.",
  "atk-s0102a:394_0": "Iti sā diṭṭhīti yā tathāvimuttassa arahato diṭṭhi,",
  "atk-s0102a:394_1": "sā evaṃ diṭṭhi.",
  "atk-s0102a:394_2": "“Itissa diṭṭhī”tipi pāṭho.",
  "atk-s0102a:394_3": "Yo tathāvimutto arahā,",
  "atk-s0102a:394_4": "evamassa diṭṭhīti attho.",
  "atk-s0102a:394_5": "Tadakallanti taṃ na yuttaṃ. Kasmā?",
  "atk-s0102a:394_6": "Evañhi sati –",
  "atk-s0102a:394_7": "“arahā na kiñci jānātī”ti vuttaṃ bhaveyya,",
  "atk-s0102a:394_8": "evaṃ ñatvā vimuttañca arahantaṃ “na kiñci jānātī”ti vattuṃ na yuttaṃ.",
  "atk-s0102a:394_9": "Teneva catunnampi nayānaṃ avasāne –",
  "atk-s0102a:394_10": "“taṃ kissa hetū”tiādimāha.",
  "atk-s0102a:395_0": "Tattha yāvatā ānanda adhivacananti yattako adhivacanasaṅkhāto vohāro atthi.",
  "atk-s0102a:395_1": "Yāvatā adhivacanapathoti yattako adhivacanassa patho,",
  "atk-s0102a:395_2": "khandhā āyatanāni dhātuyo vā atthi.",
  "atk-s0102a:395_3": "Esa nayo sabbattha.",
  "atk-s0102a:395_4": "Paññāvacaranti paññāya avacaritabbaṃ khandhapañcakaṃ.",
  "atk-s0102a:395_5": "Tadabhiññāti taṃ abhijānitvā.",
  "atk-s0102a:395_6": "Ettakena bhagavatā kiṃ dassitaṃ?",
  "atk-s0102a:395_7": "Tantākulapadasseva anusandhi dassito.",
  "atk-s0102a:396_0": "Sattaviññāṇaṭṭhitivaṇṇanā",
  "atk-s0102a:397_0": "127.",
  "atk-s0102a:397_1": "Idāni yo –",
  "atk-s0102a:397_2": "“na paññapetī”ti vutto,",
  "atk-s0102a:397_3": "so yasmā gacchanto gacchanto ubhatobhāgavimutto nāma hoti. Yo ca –",
  "atk-s0102a:397_4": "“na samanupassatī”ti vutto,",
  "atk-s0102a:397_5": "so yasmā gacchanto gacchanto paññāvimutto nāma hoti.",
  "atk-s0102a:397_6": "Tasmā tesaṃ heṭṭhā vuttānaṃ dvinnaṃ bhikkhūnaṃ nigamanañca nāmañca dassetuṃ satta kho imānanda viññāṇaṭṭhitiyotiādimāha.",
  "atk-s0102a:398_0": "Tattha sattāti paṭisandhivasena vuttā,",
  "atk-s0102a:398_1": "ārammaṇavasena saṅgītisutte vuttā catasso āgamissanti.",
  "atk-s0102a:398_2": "Viññāṇaṃ tiṭṭhati etthāti viññāṇaṭṭhiti,",
  "atk-s0102a:398_3": "viññāṇapatiṭṭhānassetaṃ adhivacanaṃ.",
  "atk-s0102a:398_4": "Dve ca āyatanānīti dve nivāsaṭṭhānāni.",
  "atk-s0102a:398_5": "Nivāsaṭṭhānañhi idhāyatananti adhippetaṃ.",
  "atk-s0102a:398_6": "Teneva vakkhati –",
  "atk-s0102a:398_7": "“asaññasattāyatanaṃ nevasaññānāsaññāyatanameva dutiya”nti.",
  "atk-s0102a:398_8": "Kasmā panetaṃ sabbaṃ gahitanti?",
  "atk-s0102a:398_9": "Vaṭṭapariyādānatthaṃ.",
  "atk-s0102a:398_10": "Vaṭṭañhi na suddhaviññāṇaṭṭhitivasena suddhāyatanavasena vā pariyādānaṃ gacchati,",
  "atk-s0102a:398_11": "bhavayonigatisattāvāsavasena pana gacchati,",
  "atk-s0102a:398_12": "tasmā sabbametaṃ gahitaṃ.",
  "atk-s0102a:399_0": "Idāni anukkamena tamatthaṃ vibhajanto katamā sattātiādimāha.",
  "atk-s0102a:399_1": "Tattha seyyathāpīti nidassanatthe nipāto,",
  "atk-s0102a:399_2": "yathā manussāti attho.",
  "atk-s0102a:399_3": "Aparimāṇesu hi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi.",
  "atk-s0102a:399_4": "Yepi hi katthaci yamakabhātaro vaṇṇena vā saṇṭhānena vā ekasadisā honti,",
  "atk-s0102a:399_5": "tesampi ālokitavilokitakathitahasitagamanaṭhānādīhi viseso hotiyeva.",
  "atk-s0102a:399_6": "Tasmā nānattakāyāti vuttā.",
  "atk-s0102a:399_7": "Paṭisandhisaññā pana nesaṃ tihetukāpi dvihetukāpi ahetukāpi honti,",
  "atk-s0102a:399_8": "tasmā nānattasaññinoti vuttā.",
  "atk-s0102a:399_9": "Ekacce ca devāti cha kāmāvacaradevā.",
  "atk-s0102a:399_10": "Tesu hi kesañci kāyo nīlo hoti,",
  "atk-s0102a:399_11": "kesañci pītakādivaṇṇo.",
  "atk-s0102a:399_12": "Saññā pana nesaṃ dvihetukāpi tihetukāpi honti,",
  "atk-s0102a:399_13": "ahetukā natthi.",
  "atk-s0102a:399_14": "Ekacce ca vinipātikāti catuapāyavinimuttā uttaramātā yakkhinī,",
  "atk-s0102a:399_15": "piyaṅkaramātā,",
  "atk-s0102a:399_16": "phussamittā,",
  "atk-s0102a:399_17": "dhammaguttāti evamādikā aññe ca vemānikā petā.",
  "atk-s0102a:399_18": "Etesañhi pītaodātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā hoti,",
  "atk-s0102a:399_19": "manussānaṃ viya dvihetukatihetukaahetukavasena saññāpi.",
  "atk-s0102a:399_20": "Te pana devā viya na mahesakkhā,",
  "atk-s0102a:399_21": "kapaṇamanussā viya appesakkhā,",
  "atk-s0102a:399_22": "dullabhaghāsacchādanā dukkhapīḷitā viharanti.",
  "atk-s0102a:399_23": "Ekacce kāḷapakkhe dukkhitā juṇhapakkhe sukhitā honti,",
  "atk-s0102a:399_24": "tasmā sukhasamussayato vinipatitattā vinipātikāti vuttā.",
  "atk-s0102a:399_25": "Ye panettha tihetukā tesaṃ dhammābhisamayopi hoti,",
  "atk-s0102a:399_26": "piyaṅkaramātā hi yakkhinī paccūsasamaye anuruddhattherassa dhammaṃ sajjhāyato sutvā –",
  "atk-s0102a:400_0": "“Mā saddamakari piyaṅkara, bhikkhu dhammapadāni bhāsati;",
  "atk-s0102a:401_0": "Api dhammapadaṃ vijāniya, paṭipajjema hitāya no siyā;",
  "atk-s0102a:402_0": "Pāṇesu ca saṃyamāmase, sampajānamusā na bhaṇāmase;",
  "atk-s0102a:403_0": "Sikkhema susīlyamattano, api muccema pisācayoniyā”ti. ;",
  "atk-s0102a:404_0": "Evaṃ puttakaṃ saññāpetvā taṃ divasaṃ sotāpattiphalaṃ pattā.",
  "atk-s0102a:404_1": "Uttaramātā pana bhagavato dhammaṃ sutvāva sotāpannā jātā.",
  "atk-s0102a:405_0": "Brahmakāyikāti brahmapārisajjabrahmapurohitamahābrahmāno.",
  "atk-s0102a:405_1": "Paṭhamābhinibbattāti te sabbepi paṭhamena jhānena abhinibbattā.",
  "atk-s0102a:405_2": "Tesu brahmapārisajjā pana parittena abhinibbattā,",
  "atk-s0102a:405_3": "tesaṃ kappassa tatiyo bhāgo āyuppamāṇaṃ.",
  "atk-s0102a:405_4": "Brahmapurohitā majjhimena,",
  "atk-s0102a:405_5": "tesaṃ upaḍḍhakappo āyuppamāṇaṃ,",
  "atk-s0102a:405_6": "kāyo ca tesaṃ vipphārikataro hoti.",
  "atk-s0102a:405_7": "Mahābrahmāno paṇītena,",
  "atk-s0102a:405_8": "tesaṃ kappo āyuppamāṇaṃ,",
  "atk-s0102a:405_9": "kāyo pana tesaṃ ativipphāriko hoti.",
  "atk-s0102a:405_10": "Iti te kāyassa nānattā,",
  "atk-s0102a:405_11": "paṭhamajjhānavasena saññāya ekattā nānattakāyā ekattasaññinoti veditabbā.",
  "atk-s0102a:406_0": "Yathā ca te,",
  "atk-s0102a:406_1": "evaṃ catūsu apāyesu sattā.",
  "atk-s0102a:406_2": "Nirayesu hi kesañci gāvutaṃ,",
  "atk-s0102a:406_3": "kesañci aḍḍhayojanaṃ,",
  "atk-s0102a:406_4": "kesañci yojanaṃ attabhāvo hoti,",
  "atk-s0102a:406_5": "devadattassa pana yojanasatiko jāto.",
  "atk-s0102a:406_6": "Tiracchānesupi keci khuddakā,",
  "atk-s0102a:406_7": "keci mahantā.",
  "atk-s0102a:406_8": "Pettivisayepi keci saṭṭhihatthā,",
  "atk-s0102a:406_9": "keci sattatihatthā,",
  "atk-s0102a:406_10": "keci asītihatthā honti,",
  "atk-s0102a:406_11": "keci suvaṇṇā,",
  "atk-s0102a:406_12": "keci dubbaṇṇā honti.",
  "atk-s0102a:406_13": "Tathā kālakañjikā asurā.",
  "atk-s0102a:406_14": "Api cettha dīghapiṭṭhikapetā nāma saṭṭhiyojanikāpi honti.",
  "atk-s0102a:406_15": "Saññā pana sabbesampi akusalavipākaahetukāva honti.",
  "atk-s0102a:406_16": "Iti āpāyikāpi nānattakāyā ekattasaññinotveva saṅkhyaṃ gacchanti.",
  "atk-s0102a:407_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī viya sarati vissaratīti ābhassarā.",
  "atk-s0102a:407_1": "Tesu pañcakanayena dutiyatatiyajjhānadvayaṃ parittaṃ bhāvetvā upapannā parittābhā nāma honti,",
  "atk-s0102a:407_2": "tesaṃ dve kappā āyuppamāṇaṃ.",
  "atk-s0102a:407_3": "Majjhimaṃ bhāvetvā upapannā appamāṇābhā nāma honti,",
  "atk-s0102a:407_4": "tesaṃ cattāro kappā āyuppamāṇaṃ.",
  "atk-s0102a:407_5": "Paṇītaṃ bhāvetvā upapannā ābhassarā nāma honti,",
  "atk-s0102a:407_6": "tesaṃ aṭṭha kappā āyuppamāṇaṃ.",
  "atk-s0102a:407_7": "Idha pana ukkaṭṭhaparicchedavasena sabbepi te gahitā.",
  "atk-s0102a:407_8": "Sabbesañhi tesaṃ kāyo ekavipphārova hoti,",
  "atk-s0102a:407_9": "saññā pana avitakkavicāramattā vā avitakkaavicārā vāti nānā.",
  "atk-s0102a:408_0": "Subhakiṇhāti subhena okiṇṇā vikiṇṇā,",
  "atk-s0102a:408_1": "subhena sarīrappabhāvaṇṇena ekagghanāti attho.",
  "atk-s0102a:408_2": "Etesañhi ābhassarānaṃ viya na chijjitvā chijjitvā pabhā gacchati.",
  "atk-s0102a:408_3": "Pañcakanaye pana parittamajjhimapaṇītassa catutthajjhānassa vasena soḷasadvattiṃsacatusaṭṭhikappāyukā",
  "atk-s0102a:408_4": "parittasubhaappamāṇasubhasubhakiṇhā nāma hutvā nibbattanti.",
  "atk-s0102a:408_5": "Iti sabbepi te ekattakāyā ceva catutthajjhānasaññāya ekattasaññino cāti veditabbā.",
  "atk-s0102a:408_6": "Vehapphalāpi catutthaviññāṇaṭṭhitimeva bhajanti.",
  "atk-s0102a:408_7": "Asaññasattā viññāṇābhāvā ettha saṅgahaṃ na gacchanti,",
  "atk-s0102a:408_8": "sattāvāsesu gacchanti.",
  "atk-s0102a:409_0": "Suddhāvāsā vivaṭṭapakkhe ṭhitā na sabbakālikā,",
  "atk-s0102a:409_1": "kappasatasahassampi asaṅkhyeyyampi buddhasuññe loke nuppajjanti.",
  "atk-s0102a:409_2": "Soḷasakappasahassabbhantare buddhesu uppannesuyeva uppajjanti,",
  "atk-s0102a:409_3": "dhammacakkappavattassa bhagavato khandhavāraṭṭhānasadisā honti.",
  "atk-s0102a:409_4": "Tasmā neva viññāṇaṭṭhitiṃ na sattāvāsaṃ bhajanti.",
  "atk-s0102a:409_5": "Mahāsīvatthero pana –",
  "atk-s0102a:409_6": "“na kho pana so sāriputta sattāvāso sulabharūpo yo mayā anivutthapubbo iminā dīghena addhunā aññatra",
  "atk-s0102a:409_7": "suddhāvāsehi devehī”ti iminā suttena suddhāvāsāpi catutthaviññāṇaṭṭhitiṃ catutthasattāvāsaṃyeva bhajantīti vadati,",
  "atk-s0102a:409_8": "taṃ appaṭibāhiyattā suttassa anuññātaṃ.",
  "atk-s0102a:410_0": "Sabbaso rūpasaññānantiādīnaṃ attho visuddhimagge vutto.",
  "atk-s0102a:410_1": "Nevasaññānāsaññāyatanaṃ pana yatheva saññāya,",
  "atk-s0102a:410_2": "evaṃ viññāṇassapi sukhumattā neva viññāṇaṃ nāviññāṇaṃ.",
  "atk-s0102a:410_3": "Tasmā viññāṇaṭṭhitīsu avatvā āyatanesu vuttaṃ.",
  "atk-s0102a:411_0": "128.",
  "atk-s0102a:411_1": "Tatrāti tāsu viññāṇaṭṭhitīsu.",
  "atk-s0102a:411_2": "Tañca pajānātīti tañca viññāṇaṭṭhitiṃ pajānāti.",
  "atk-s0102a:411_3": "Tassā ca samudayanti “avijjāsamudayā rūpasamudayo”tiādinā nayena tassā samudayañca pajānāti.",
  "atk-s0102a:411_4": "Tassā ca atthaṅgamanti –",
  "atk-s0102a:411_5": "“avijjānirodhā rūpanirodho”tiādinā nayena tassā atthaṅgamañca pajānāti.",
  "atk-s0102a:411_6": "Assādanti yaṃ rūpaṃ paṭicca…pe…",
  "atk-s0102a:411_7": "yaṃ viññāṇaṃ paṭicca uppajjati sukhaṃ somanassaṃ,",
  "atk-s0102a:411_8": "ayaṃ viññāṇassa assādoti,",
  "atk-s0102a:411_9": "evaṃ tassā assādañca pajānāti.",
  "atk-s0102a:411_10": "Ādīnavanti yaṃ rūpaṃ…pe…",
  "atk-s0102a:411_11": "yaṃ viññāṇaṃ aniccaṃ dukkhaṃ vipariṇāmadhammaṃ,",
  "atk-s0102a:411_12": "ayaṃ viññāṇassa ādīnavoti,",
  "atk-s0102a:411_13": "evaṃ tassā ādīnavañca pajānāti.",
  "atk-s0102a:411_14": "Nissaraṇanti yo rūpasmiṃ…pe…",
  "atk-s0102a:411_15": "yo viññāṇe chandarāgavinayo,",
  "atk-s0102a:411_16": "chandarāgappahānaṃ,",
  "atk-s0102a:411_17": "idaṃ viññāṇassa nissaraṇanti evaṃ tassā nissaraṇañca pajānāti.",
  "atk-s0102a:411_18": "Kallaṃ nu tenāti yuttaṃ nu tena bhikkhunā taṃ viññāṇaṭṭhitiṃ taṇhāmānadiṭṭhīnaṃ vasena ahanti vā mamanti vā abhinanditunti.",
  "atk-s0102a:411_19": "Etenupāyena sabbattha veditabbo.",
  "atk-s0102a:411_20": "Yattha pana rūpaṃ natthi,",
  "atk-s0102a:411_21": "tattha catunnaṃ khandhānaṃ vasena,",
  "atk-s0102a:411_22": "yattha viññāṇaṃ natthi,",
  "atk-s0102a:411_23": "tattha ekassa khandhassa vasena samudayo yojetabbo.",
  "atk-s0102a:411_24": "Āhārasamudayā āhāranirodhāti idañcettha padaṃ yojetabbaṃ.",
  "atk-s0102a:412_0": "Yato kho, ānanda,",
  "atk-s0102a:412_1": "bhikkhūti yadā kho ānanda, bhikkhu.",
  "atk-s0102a:412_2": "Anupādā vimuttoti catūhi upādānehi aggahetvā vimutto.",
  "atk-s0102a:412_3": "Paññāvimuttoti paññāya vimutto.",
  "atk-s0102a:412_4": "Aṭṭha vimokkhe asacchikatvā paññābaleneva nāmakāyassa ca rūpakāyassa ca appavattiṃ katvā vimuttoti attho.",
  "atk-s0102a:412_5": "So sukkhavipassako ca paṭhamajjhānādīsu aññatarasmiṃ ṭhatvā arahattaṃ patto cāti pañcavidho.",
  "atk-s0102a:412_6": "Vuttampi cetaṃ –",
  "atk-s0102a:412_7": "“katamo ca puggalo paññāvimutto?",
  "atk-s0102a:412_8": "Idhekacco puggalo na heva kho aṭṭha vimokkhe kāyena phusitvā viharati,",
  "atk-s0102a:412_9": "paññāya cassa disvā āsavā parikkhīṇā honti,",
  "atk-s0102a:412_10": "ayaṃ vuccati puggalo paññāvimutto”ti.",
  "atk-s0102a:413_0": "Aṭṭhavimokkhavaṇṇanā",
  "atk-s0102a:414_0": "129.",
  "atk-s0102a:414_1": "Evaṃ ekassa bhikkhuno nigamanañca nāmañca dassetvā itarassa dassetuṃ aṭṭha kho imetiādimāha.",
  "atk-s0102a:414_2": "Tattha vimokkhoti kenaṭṭhena vimokkho?",
  "atk-s0102a:414_3": "Adhimuccanaṭṭhena.",
  "atk-s0102a:414_4": "Ko panāyaṃ adhimuccanaṭṭho nāma?",
  "atk-s0102a:414_5": "Paccanīkadhammehi ca suṭṭhu muccanaṭṭho,",
  "atk-s0102a:414_6": "ārammaṇe ca abhirativasena suṭṭhu muccanaṭṭho,",
  "atk-s0102a:414_7": "pituaṅke vissaṭṭhaṅgapaccaṅgassa dārakassa sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti.",
  "atk-s0102a:414_8": "Ayaṃ panattho pacchime vimokkhe natthi,",
  "atk-s0102a:414_9": "purimesu sabbesu atthi.",
  "atk-s0102a:415_0": "Rūpī rūpāni passatīti ettha ajjhattaṃ kesādīsu nīlakasiṇādīsu nīlakasiṇādivasena uppāditaṃ rūpajjhānaṃ rūpaṃ,",
  "atk-s0102a:415_1": "tadassatthīti rūpī.",
  "atk-s0102a:415_2": "Bahiddhā rūpāni passatīti bahiddhāpi nīlakasiṇādīni rūpāni jhānacakkhunā passati.",
  "atk-s0102a:415_3": "Iminā ajjhattabahiddhāvatthukesu kasiṇesu uppāditajjhānassa puggalassa cattāri rūpāvacarajjhānāni dassitāni.",
  "atk-s0102a:415_4": "Ajjhattaṃ arūpasaññīti ajjhattaṃ na rūpasaññī,",
  "atk-s0102a:415_5": "attano kesādīsu anuppāditarūpāvacarajjhānoti attho.",
  "atk-s0102a:415_6": "Iminā bahiddhā parikammaṃ katvā bahiddhāva uppāditajjhānassa puggalassa rūpāvacarajjhānāni dassitāni.",
  "atk-s0102a:416_0": "Subhantveva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-s0102a:416_1": "Tattha kiñcāpi antoappanāyaṃ subhanti ābhogo natthi,",
  "atk-s0102a:416_2": "yo pana visuddhaṃ subhaṃ kasiṇamārammaṇaṃ karitvā viharati,",
  "atk-s0102a:416_3": "so yasmā subhanti adhimutto hotīti vattabbataṃ āpajjati,",
  "atk-s0102a:416_4": "tasmā evaṃ desanā katā.",
  "atk-s0102a:416_5": "Paṭisambhidāmagge pana –",
  "atk-s0102a:416_6": "“kathaṃ subhantveva adhimutto hotīti vimokkho?",
  "atk-s0102a:416_7": "Idha bhikkhu mettāsahagatena cetasā ekaṃ disaṃ pharitvā viharati…pe…",
  "atk-s0102a:416_8": "mettāya bhāvitattā sattā appaṭikūlā honti. Karuṇā, muditā,",
  "atk-s0102a:416_9": "upekkhāsahagatena cetasā ekaṃ disaṃ pharitvā viharati…pe…",
  "atk-s0102a:416_10": "upekkhāya bhāvitattā sattā appaṭikūlā honti.",
  "atk-s0102a:416_11": "Evaṃ subhaṃ tveva adhimutto hotīti vimokkho”ti vuttaṃ.",
  "atk-s0102a:417_0": "Sabbaso rūpasaññānantiādīsu yaṃ vattabbaṃ,",
  "atk-s0102a:417_1": "taṃ sabbaṃ visuddhimagge vuttameva.",
  "atk-s0102a:417_2": "Ayaṃ aṭṭhamo vimokkhoti ayaṃ catunnaṃ khandhānaṃ sabbaso visuddhattā vimuttattā aṭṭhamo uttamo vimokkho nāma.",
  "atk-s0102a:418_0": "130.",
  "atk-s0102a:418_1": "Anulomanti ādito paṭṭhāya yāva pariyosānā.",
  "atk-s0102a:418_2": "Paṭilomanti pariyosānato paṭṭhāya yāva ādito.",
  "atk-s0102a:418_3": "Anulomapaṭilomanti idaṃ atipaguṇattā samāpattīnaṃ aṭṭhatvāva ito cito ca sañcaraṇavasena vuttaṃ.",
  "atk-s0102a:418_4": "Yatthicchakanti okāsaparidīpanaṃ,",
  "atk-s0102a:418_5": "yattha yattha okāse icchati.",
  "atk-s0102a:418_6": "Yadicchakanti samāpattidīpanaṃ,",
  "atk-s0102a:418_7": "yaṃ yaṃ samāpattiṃ icchati.",
  "atk-s0102a:418_8": "Yāvaticchakanti addhānaparicchedadīpanaṃ,",
  "atk-s0102a:418_9": "yāvatakaṃ addhānaṃ icchati.",
  "atk-s0102a:418_10": "Samāpajjatīti taṃ taṃ samāpattiṃ pavisati.",
  "atk-s0102a:418_11": "Vuṭṭhātīti tato uṭṭhāya tiṭṭhati.",
  "atk-s0102a:419_0": "Ubhatobhāgavimuttoti dvīhi bhāgehi vimutto,",
  "atk-s0102a:419_1": "arūpasamāpattiyā rūpakāyato vimutto,",
  "atk-s0102a:419_2": "maggena nāmakāyato vimuttoti.",
  "atk-s0102a:419_3": "Vuttampi cetaṃ –",
  "atk-s0102a:420_0": "“Accī yathā vātavegena khittā, (upasivāti bhagavā)",
  "atk-s0102a:421_0": "Atthaṃ paleti na upeti saṅkhaṃ;",
  "atk-s0102a:422_0": "Evaṃ munī nāmakāyā vimutto,",
  "atk-s0102a:423_0": "Atthaṃ paleti na upeti saṅkha”nti. ;",
  "atk-s0102a:424_0": "So panesa ubhatobhāgavimutto ākāsānañcāyatanādīsu aññatarato uṭṭhāya arahattaṃ patto ca anāgāmī hutvā nirodhā uṭṭhāya arahattaṃ patto cāti pañcavidho.",
  "atk-s0102a:424_1": "Keci pana –",
  "atk-s0102a:424_2": "“yasmā rūpāvacaracatutthajjhānampi duvaṅgikaṃ upekkhāsahagataṃ,",
  "atk-s0102a:424_3": "arūpāvacarajjhānampi tādisameva.",
  "atk-s0102a:424_4": "Tasmā rūpāvacaracatutthajjhānato uṭṭhāya arahattaṃ pattopi ubhatobhāgavimutto”ti.",
  "atk-s0102a:425_0": "Ayaṃ pana ubhatobhāgavimuttapañho heṭṭhā lohapāsāde samuṭṭhahitvā tipiṭakacūḷasumanattherassa vaṇṇanaṃ nissāya cirena vinicchayaṃ patto.",
  "atk-s0102a:425_1": "Girivihāre kira therassa antevāsiko ekassa piṇḍapātikassa mukhato taṃ pañhaṃ sutvā āha – “āvuso,",
  "atk-s0102a:425_2": "heṭṭhālohapāsāde amhākaṃ ācariyassa dhammaṃ vaṇṇayato na kenaci sutapubba”nti. Kiṃ pana, bhante,",
  "atk-s0102a:425_3": "thero avacāti?",
  "atk-s0102a:425_4": "Rūpāvacaracatutthajjhānaṃ kiñcāpi duvaṅgikaṃ upekkhāsahagataṃ kilese vikkhambheti,",
  "atk-s0102a:425_5": "kilesānaṃ pana āsannapakkhe virūhanaṭṭhāne samudācarati.",
  "atk-s0102a:425_6": "Ime hi kilesā nāma pañcavokārabhave nīlādīsu aññataraṃ ārammaṇaṃ upanissāya samudācaranti,",
  "atk-s0102a:425_7": "rūpāvacarajjhānañca taṃ ārammaṇaṃ na samatikkamati.",
  "atk-s0102a:425_8": "Tasmā sabbaso rūpaṃ nivattetvā arūpajjhānavasena kilese vikkhambhetvā arahattaṃ pattova ubhatobhāgavimuttoti,",
  "atk-s0102a:425_9": "idaṃ āvuso thero avaca.",
  "atk-s0102a:425_10": "Idañca pana vatvā idaṃ suttaṃ āhari –",
  "atk-s0102a:425_11": "“katamo ca puggalo ubhatobhāgavimutto.",
  "atk-s0102a:425_12": "Idhekacco puggalo aṭṭhavimokkhe kāyena phusitvā viharati,",
  "atk-s0102a:425_13": "paññāya cassa disvā āsavā parikkhīṇā honti,",
  "atk-s0102a:425_14": "ayaṃ vuccati puggalo ubhatobhāgavimutto”ti.",
  "atk-s0102a:426_0": "Imāya ca ānanda ubhatobhāgavimuttiyāti ānanda ito ubhatobhāgavimuttito.",
  "atk-s0102a:426_1": "Sesaṃ sabbattha uttānamevāti.",
  "atk-s0102a:427_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:428_0": "Mahānidānasuttavaṇṇanā niṭṭhitā.",
  "atk-s0102a:431_0": "3. Mahāparinibbānasuttavaṇṇanā",
  "atk-s0102a:432_0": "131.",
  "atk-s0102a:432_1": "Evaṃ me sutanti mahāparinibbānasuttaṃ.",
  "atk-s0102a:432_2": "Tatrāyamanupubbapadavaṇṇanā –",
  "atk-s0102a:432_3": "gijjhakūṭeti gijjhā tassa kūṭesu vasiṃsu,",
  "atk-s0102a:432_4": "gijjhasadisaṃ vā tassa kūṭaṃ atthīti gijjhakūṭo,",
  "atk-s0102a:432_5": "tasmiṃ gijjhakūṭe.",
  "atk-s0102a:432_6": "Abhiyātukāmoti abhibhavanatthāya yātukāmo.",
  "atk-s0102a:432_7": "Vajjīti vajjirājāno.",
  "atk-s0102a:432_8": "Evaṃmahiddhiketi evaṃ mahatiyā rājiddhiyā samannāgate,",
  "atk-s0102a:432_9": "etena nesaṃ samaggabhāvaṃ kathesi.",
  "atk-s0102a:432_10": "Evaṃmahānubhāveti evaṃ mahantena ānubhāvena samannāgate,",
  "atk-s0102a:432_11": "etena nesaṃ hatthisippādīsu katasikkhataṃ kathesi,",
  "atk-s0102a:432_12": "yaṃ sandhāya vuttaṃ –",
  "atk-s0102a:432_13": "“sikkhitā vatime licchavikumārakā,",
  "atk-s0102a:432_14": "susikkhitā vatime licchavikumārakā,",
  "atk-s0102a:432_15": "yatra hi nāma sukhumena tāḷacchiggalena asanaṃ atipātayissanti poṅkhānupoṅkhaṃ avirādhita”nti.",
  "atk-s0102a:432_16": "Ucchecchāmīti ucchindissāmi.",
  "atk-s0102a:432_17": "Vināsessāmīti nāsessāmi,",
  "atk-s0102a:432_18": "adassanaṃ pāpessāmi.",
  "atk-s0102a:432_19": "Anayabyasananti ettha na ayoti anayo,",
  "atk-s0102a:432_20": "avaḍḍhiyā etaṃ nāmaṃ.",
  "atk-s0102a:432_21": "Hitañca sukhañca viyassati vikkhipatīti byasanaṃ,",
  "atk-s0102a:432_22": "ñātipārijuññādīnaṃ etaṃ nāmaṃ.",
  "atk-s0102a:432_23": "Āpādessāmīti pāpayissāmi.",
  "atk-s0102a:433_0": "Iti kira so ṭhānanisajjādīsu imaṃ yuddhakathameva katheti,",
  "atk-s0102a:433_1": "gamanasajjā hothāti evaṃ balakāyaṃ āṇāpeti. Kasmā?",
  "atk-s0102a:433_2": "Gaṅgāyaṃ kira ekaṃ paṭṭanagāmaṃ nissāya aḍḍhayojanaṃ ajātasattuno āṇā,",
  "atk-s0102a:433_3": "aḍḍhayojanaṃ licchavīnaṃ.",
  "atk-s0102a:433_4": "Ettha pana āṇāpavattiṭṭhānaṃ hotīti attho.",
  "atk-s0102a:433_5": "Tatrāpi ca pabbatapādato mahagghabhaṇḍaṃ otarati.",
  "atk-s0102a:433_6": "Taṃ sutvā –",
  "atk-s0102a:433_7": "“ajja yāmi,",
  "atk-s0102a:433_8": "sve yāmī”ti ajātasattuno saṃvidahantasseva licchavirājāno samaggā sammodamānā puretaraṃ gantvā sabbaṃ gaṇhanti.",
  "atk-s0102a:433_9": "Ajātasattu pacchā āgantvā taṃ pavattiṃ ñatvā kujjhitvā gacchati.",
  "atk-s0102a:433_10": "Te punasaṃvaccharepi tatheva karonti.",
  "atk-s0102a:433_11": "Atha so balavāghātajāto tadā evamakāsi.",
  "atk-s0102a:434_0": "Tato cintesi –",
  "atk-s0102a:434_1": "“gaṇena saddhiṃ yuddhaṃ nāma bhāriyaṃ,",
  "atk-s0102a:434_2": "ekopi moghappahāro nāma natthi,",
  "atk-s0102a:434_3": "ekena kho pana paṇḍitena saddhiṃ mantetvā karonto nipparādho hoti,",
  "atk-s0102a:434_4": "paṇḍito ca satthārā sadiso natthi,",
  "atk-s0102a:434_5": "satthā ca avidūre dhuravihāre vasati,",
  "atk-s0102a:434_6": "handāhaṃ pesetvā pucchāmi.",
  "atk-s0102a:434_7": "Sace me gatena koci attho bhavissati,",
  "atk-s0102a:434_8": "satthā tuṇhī bhavissati,",
  "atk-s0102a:434_9": "anatthe pana sati kiṃ rañño tattha gamanenāti vakkhatī”ti.",
  "atk-s0102a:434_10": "So vassakārabrāhmaṇaṃ pesesi.",
  "atk-s0102a:434_11": "Brāhmaṇo gantvā bhagavato etamatthaṃ ārocesi.",
  "atk-s0102a:434_12": "Tena vuttaṃ –",
  "atk-s0102a:434_13": "“atha kho rājā…pe…",
  "atk-s0102a:434_14": "āpādessāmī”ti.",
  "atk-s0102a:435_0": "Rājaaparihāniyadhammavaṇṇanā",
  "atk-s0102a:436_0": "134.",
  "atk-s0102a:436_1": "Bhagavantaṃ bījayamānoti thero vattasīse ṭhatvā bhagavantaṃ bījati,",
  "atk-s0102a:436_2": "bhagavato pana sītaṃ vā uṇhaṃ vā natthi.",
  "atk-s0102a:436_3": "Bhagavā brāhmaṇassa vacanaṃ sutvā tena saddhiṃ amantetvā therena saddhiṃ mantetukāmo kinti te, ānanda,",
  "atk-s0102a:436_4": "sutantiādimāha.",
  "atk-s0102a:436_5": "Abhiṇhaṃ sannipātāti divasassa tikkhattuṃ sannipatantāpi antarantarā sannipatantāpi abhiṇhaṃ sannipātāva.",
  "atk-s0102a:436_6": "Sannipātabahulāti hiyyopi sannipatimhā,",
  "atk-s0102a:436_7": "purimadivasampi sannipatimhā,",
  "atk-s0102a:436_8": "puna ajja kimatthaṃ sannipatitā homāti vosānaṃ anāpajjantā sannipātabahulā nāma honti.",
  "atk-s0102a:436_9": "Yāvakīvañcāti yattakaṃ kālaṃ.",
  "atk-s0102a:436_10": "Vuddhiyeva, ānanda,",
  "atk-s0102a:436_11": "vajjīnaṃ pāṭikaṅkhā,",
  "atk-s0102a:436_12": "no parihānīti –",
  "atk-s0102a:436_13": "abhiṇhaṃ asannipatantā hi disāvidisāsu āgataṃ sāsanaṃ na suṇanti, tato –",
  "atk-s0102a:436_14": "“asukagāmasīmā vā nigamasīmā vā ākulā,",
  "atk-s0102a:436_15": "asukaṭṭhāne corā vā pariyuṭṭhitā”ti na jānanti,",
  "atk-s0102a:436_16": "corāpi “pamattā rājāno”ti ñatvā gāmanigamādīni paharantā janapadaṃ nāsenti.",
  "atk-s0102a:436_17": "Evaṃ rājūnaṃ parihāni hoti.",
  "atk-s0102a:436_18": "Abhiṇhaṃ sannipatantā pana taṃ taṃ pavattiṃ suṇanti,",
  "atk-s0102a:436_19": "tato balaṃ pesetvā amittamaddanaṃ karonti, corāpi –",
  "atk-s0102a:436_20": "“appamattā rājāno,",
  "atk-s0102a:436_21": "na sakkā amhehi vaggabandhehi vicaritu”nti bhijjitvā palāyanti.",
  "atk-s0102a:436_22": "Evaṃ rājūnaṃ vuddhi hoti.",
  "atk-s0102a:436_23": "Tena vuttaṃ –",
  "atk-s0102a:436_24": "“vuddhiyeva, ānanda,",
  "atk-s0102a:436_25": "vajjīnaṃ pāṭikaṅkhā no parihānī”ti.",
  "atk-s0102a:436_26": "Tattha pāṭikaṅkhāti icchitabbā,",
  "atk-s0102a:436_27": "avassaṃ bhavissatīti evaṃ daṭṭhabbāti attho.",
  "atk-s0102a:437_0": "Samaggātiādīsu sannipātabheriyā niggatāya –",
  "atk-s0102a:437_1": "“ajja me kiccaṃ atthi,",
  "atk-s0102a:437_2": "maṅgalaṃ atthī”ti vikkhepaṃ karontā na samaggā sannipatanti nāma.",
  "atk-s0102a:437_3": "Bherisaddaṃ pana sutvāva bhuñjantāpi alaṅkariyamānāpi vatthāni nivāsentāpi aḍḍhabhuttā vā aḍḍhālaṅkatā",
  "atk-s0102a:437_4": "vā vatthaṃ nivāsayamānā vā sannipatantā samaggā sannipatanti nāma.",
  "atk-s0102a:437_5": "Sannipatitā pana cintetvā mantetvā kattabbaṃ katvā ekatova avuṭṭhahantā na samaggā vuṭṭhahanti nāma.",
  "atk-s0102a:437_6": "Evaṃ vuṭṭhitesu hi ye paṭhamaṃ gacchanti,",
  "atk-s0102a:437_7": "tesaṃ evaṃ hoti –",
  "atk-s0102a:437_8": "“amhehi bāhirakathāva sutā,",
  "atk-s0102a:437_9": "idāni vinicchayakathā bhavissatī”ti.",
  "atk-s0102a:437_10": "Ekato vuṭṭhahantā pana samaggā vuṭṭhahanti nāma. Apica –",
  "atk-s0102a:437_11": "“asukaṭṭhānesu gāmasīmā vā nigamasīmā vā ākulā,",
  "atk-s0102a:437_12": "corā pariyuṭṭhitā”ti sutvā –",
  "atk-s0102a:437_13": "“ko gantvā imaṃ amittamaddanaṃ karissatī”ti vutte –",
  "atk-s0102a:437_14": "“ahaṃ paṭhamaṃ,",
  "atk-s0102a:437_15": "ahaṃ paṭhama”nti vatvā gacchantāpi samaggā vuṭṭhahanti nāma.",
  "atk-s0102a:437_16": "Ekassa pana kammante osīdamāne sesā rājāno puttabhātaro pesetvā tassa kammantaṃ upatthambhayamānāpi,",
  "atk-s0102a:437_17": "āgantukarājānaṃ –",
  "atk-s0102a:437_18": "“asukassa gehaṃ gacchatu,",
  "atk-s0102a:437_19": "asukassa gehaṃ gacchatū”ti avatvā sabbe ekato saṅgaṇhantāpi,",
  "atk-s0102a:437_20": "ekassa maṅgale vā roge vā aññasmiṃ vā pana tādise sukhadukkhe uppanne sabbe tattha sahāyabhāvaṃ gacchantāpi samaggā vajjikaraṇīyāni karonti nāma.",
  "atk-s0102a:438_0": "Apaññattantiādīsu pubbe akataṃ suṅkaṃ vā baliṃ vā daṇḍaṃ vā āharāpentā apaññattaṃ paññapenti nāma.",
  "atk-s0102a:438_1": "Porāṇapaveṇiyā āgatameva pana anāharāpentā paññattaṃ samucchindanti nāma.",
  "atk-s0102a:438_2": "Coroti gahetvā dassite avicinitvāva chejjabhejjaṃ anusāsentā porāṇaṃ vajjidhammaṃ samādāya na vattanti nāma.",
  "atk-s0102a:438_3": "Tesaṃ apaññattaṃ paññapentānaṃ abhinavasuṅkādīhi pīḷitā manussā –",
  "atk-s0102a:438_4": "“atiupaddutamha,",
  "atk-s0102a:438_5": "ko imesaṃ vijite vasissatī”ti paccantaṃ pavisitvā corā vā corasahāyā vā hutvā janapadaṃ paharanti.",
  "atk-s0102a:438_6": "Paññattaṃ samucchindantānaṃ paveṇīāgatāni suṅkādīni agaṇhantānaṃ koso parihāyati.",
  "atk-s0102a:438_7": "Tato hatthiassabalakāyaorodhādayo yathānibaddhaṃ vaṭṭaṃ alabhamānā thāmena balena parihāyanti.",
  "atk-s0102a:438_8": "Te neva yuddhakkhamā honti,",
  "atk-s0102a:438_9": "na pāricariyakkhamā.",
  "atk-s0102a:438_10": "Porāṇaṃ vajjidhammaṃ samādāya avattantānaṃ vijite manussā –",
  "atk-s0102a:438_11": "“amhākaṃ puttaṃ pitaraṃ bhātaraṃ acoraṃyeva coroti katvā chindiṃsu bhindiṃsū”ti kujjhitvā paccantaṃ pavisitvā",
  "atk-s0102a:438_12": "corā vā corasahāyā vā hutvā janapadaṃ paharanti,",
  "atk-s0102a:438_13": "evaṃ rājūnaṃ parihāni hoti,",
  "atk-s0102a:438_14": "paññattaṃ paññapentānaṃ pana “paveṇīāgatameva rājāno karontī”ti manussā haṭṭhatuṭṭhā kasivāṇijjādike kammante sampādenti.",
  "atk-s0102a:438_15": "Paññattaṃ asamucchindantānaṃ paveṇīāgatāni suṅkādīni gaṇhantānaṃ koso vaḍḍhati,",
  "atk-s0102a:438_16": "tato hatthiassabalakāyaorodhādayo yathānibaddhaṃ vaṭṭaṃ labhamānā thāmabalasampannā yuddhakkhamā ceva pāricariyakkhamā ca honti.",
  "atk-s0102a:439_0": "Porāṇaṃ vajjidhammanti ettha pubbe kira vajjirājāno “ayaṃ coro”ti ānetvā dassite “gaṇhatha naṃ cora”nti avatvā vinicchayamahāmattānaṃ denti.",
  "atk-s0102a:439_1": "Te vinicchinitvā sace acoro hoti,",
  "atk-s0102a:439_2": "vissajjenti.",
  "atk-s0102a:439_3": "Sace coro,",
  "atk-s0102a:439_4": "attanā kiñci avatvā vohārikānaṃ denti.",
  "atk-s0102a:439_5": "Tepi acoro ce,",
  "atk-s0102a:439_6": "vissajjenti. Coro ce,",
  "atk-s0102a:439_7": "suttadharānaṃ denti.",
  "atk-s0102a:439_8": "Tepi vinicchinitvā acoro ce,",
  "atk-s0102a:439_9": "vissajjenti. Coro ce,",
  "atk-s0102a:439_10": "aṭṭhakulikānaṃ denti.",
  "atk-s0102a:439_11": "Tepi tatheva katvā senāpatissa,",
  "atk-s0102a:439_12": "senāpati uparājassa,",
  "atk-s0102a:439_13": "uparājā rañño,",
  "atk-s0102a:439_14": "rājā vinicchinitvā acoro ce,",
  "atk-s0102a:439_15": "vissajjeti.",
  "atk-s0102a:439_16": "Sace pana coro hoti,",
  "atk-s0102a:439_17": "paveṇīpotthakaṃ vācāpeti. Tattha –",
  "atk-s0102a:439_18": "“yena idaṃ nāma kataṃ,",
  "atk-s0102a:439_19": "tassa ayaṃ nāma daṇḍo”ti likhitaṃ.",
  "atk-s0102a:439_20": "Rājā tassa kiriyaṃ tena samānetvā tadanucchavikaṃ daṇḍaṃ karoti.",
  "atk-s0102a:439_21": "Iti etaṃ porāṇaṃ vajjidhammaṃ samādāya vattantānaṃ manussā na ujjhāyanti,",
  "atk-s0102a:439_22": "“rājāno porāṇapaveṇiyā kammaṃ karonti,",
  "atk-s0102a:439_23": "etesaṃ doso natthi,",
  "atk-s0102a:439_24": "amhākaṃyeva doso”ti appamattā kammante karonti.",
  "atk-s0102a:439_25": "Evaṃ rājūnaṃ vuddhi hoti.",
  "atk-s0102a:439_26": "Tena vuttaṃ –",
  "atk-s0102a:439_27": "“vuddhiyeva, ānanda,",
  "atk-s0102a:439_28": "vajjīnaṃ pāṭikaṅkhā,",
  "atk-s0102a:439_29": "no parihānī”ti.",
  "atk-s0102a:440_0": "Sakkarontīti yaṃkiñci tesaṃ sakkāraṃ karontā sundarameva karonti.",
  "atk-s0102a:440_1": "Garuṃ karontīti garubhāvaṃ paccupaṭṭhapetvāva karonti.",
  "atk-s0102a:440_2": "Mānentīti manena piyāyanti.",
  "atk-s0102a:440_3": "Pūjentīti nipaccakāraṃ dassenti.",
  "atk-s0102a:440_4": "Sotabbaṃ maññantīti divasassa dve tayo vāre upaṭṭhānaṃ gantvā tesaṃ kathaṃ sotabbaṃ saddhātabbaṃ maññanti.",
  "atk-s0102a:440_5": "Tattha ye evaṃ mahallakānaṃ rājūnaṃ sakkārādīni na karonti,",
  "atk-s0102a:440_6": "ovādatthāya ca nesaṃ upaṭṭhānaṃ na gacchanti,",
  "atk-s0102a:440_7": "te tehi vissaṭṭhā anovadiyamānā kīḷāpasutā rajjato parihāyanti.",
  "atk-s0102a:440_8": "Ye pana tathā paṭipajjanti,",
  "atk-s0102a:440_9": "tesaṃ mahallakarājāno –",
  "atk-s0102a:440_10": "“idaṃ kātabbaṃ,",
  "atk-s0102a:440_11": "idaṃ na kātabba”nti porāṇaṃ paveṇiṃ ācikkhanti.",
  "atk-s0102a:440_12": "Saṅgāmaṃ patvāpi –",
  "atk-s0102a:440_13": "“evaṃ pavisitabbaṃ,",
  "atk-s0102a:440_14": "evaṃ nikkhamitabba”nti upāyaṃ dassenti.",
  "atk-s0102a:440_15": "Te tehi ovadiyamānā yathāovādaṃ paṭipajjantā sakkonti rājappaveṇiṃ sandhāretuṃ.",
  "atk-s0102a:440_16": "Tena vuttaṃ –",
  "atk-s0102a:440_17": "“vuddhiyeva, ānanda,",
  "atk-s0102a:440_18": "vajjīnaṃ pāṭikaṅkhā,",
  "atk-s0102a:440_19": "no parihānī”ti.",
  "atk-s0102a:441_0": "Kulitthiyoti kulagharaṇiyo.",
  "atk-s0102a:441_1": "Kulakumāriyoti anividdhā tāsaṃ dhītaro.",
  "atk-s0102a:441_2": "Okkassa pasayhāti ettha “okkassā”ti vā “pasayhā”ti vā pasayhākārassevetaṃ nāmaṃ.",
  "atk-s0102a:441_3": "“Ukkassā”tipi paṭhanti.",
  "atk-s0102a:441_4": "Tattha okkassāti avakassitvā ākaḍḍhitvā.",
  "atk-s0102a:441_5": "Pasayhāti abhibhavitvā ajjhottharitvāti ayaṃ vacanattho.",
  "atk-s0102a:441_6": "Evañhi karontānaṃ vijite manussā –",
  "atk-s0102a:441_7": "“amhākaṃ gehe puttamātaropi,",
  "atk-s0102a:441_8": "kheḷasiṅghāṇikādīni mukhena apanetvā saṃvaḍḍhitadhītaropi ime rājāno balakkārena gahetvā attano ghare",
  "atk-s0102a:441_9": "vāsentī”ti kupitā paccantaṃ pavisitvā corā vā corasahāyā vā hutvā janapadaṃ paharanti.",
  "atk-s0102a:441_10": "Evaṃ akarontānaṃ pana vijite manussā appossukkā sakāni kammāni karontā rājakosaṃ vaḍḍhenti.",
  "atk-s0102a:441_11": "Evamettha vuddhihāniyo veditabbā.",
  "atk-s0102a:442_0": "Vajjīnaṃ vajjicetiyānīti vajjirājūnaṃ vajjiraṭṭhe cittīkataṭṭhena cetiyānīti laddhanāmāni yakkhaṭṭhānāni.",
  "atk-s0102a:442_1": "Abbhantarānīti antonagare ṭhitāni.",
  "atk-s0102a:442_2": "Bāhirānīti bahinagare ṭhitāni.",
  "atk-s0102a:442_3": "Dinnapubbanti pubbe dinnaṃ.",
  "atk-s0102a:442_4": "Katapubbanti pubbe kataṃ.",
  "atk-s0102a:442_5": "No parihāpessantīti aparihāpetvā yathāpavattameva karissanti dhammikaṃ baliṃ parihāpentānañhi devatā ārakkhaṃ susaṃvihitaṃ na karonti,",
  "atk-s0102a:442_6": "anuppannaṃ dukkhaṃ janetuṃ asakkontāpi uppannaṃ kāsasīsarogādiṃ vaḍḍhenti,",
  "atk-s0102a:442_7": "saṅgāme patte sahāyā na honti.",
  "atk-s0102a:442_8": "Aparihāpentānaṃ pana ārakkhaṃ susaṃvihitaṃ karonti,",
  "atk-s0102a:442_9": "anuppannaṃ sukhaṃ uppādetuṃ asakkontāpi uppannaṃ kāsasīsarogādiṃ hananti,",
  "atk-s0102a:442_10": "saṅgāmasīse sahāyā hontīti evamettha vuddhihāniyo veditabbā.",
  "atk-s0102a:443_0": "Dhammikā rakkhāvaraṇaguttīti ettha rakkhā eva yathā anicchitaṃ na gacchati,",
  "atk-s0102a:443_1": "evaṃ āvaraṇato āvaraṇaṃ.",
  "atk-s0102a:443_2": "Yathā icchitaṃ na vinassati,",
  "atk-s0102a:443_3": "evaṃ gopāyanato gutti.",
  "atk-s0102a:443_4": "Tattha balakāyena parivāretvā rakkhaṇaṃ pabbajitānaṃ dhammikā rakkhāvaraṇagutti nāma na hoti.",
  "atk-s0102a:443_5": "Yathā pana vihārassa upavane rukkhe na chindanti,",
  "atk-s0102a:443_6": "vājikā vajjhaṃ na karonti,",
  "atk-s0102a:443_7": "pokkharaṇīsu macche na gaṇhanti,",
  "atk-s0102a:443_8": "evaṃ karaṇaṃ dhammikā rakkhāvaraṇagutti nāma.",
  "atk-s0102a:443_9": "Kinti anāgatā cāti iminā pana nesaṃ evaṃ paccupaṭṭhitacittasantānoti cittappavattiṃ pucchati.",
  "atk-s0102a:444_0": "Tattha ye anāgatānaṃ arahantānaṃ āgamanaṃ na icchanti,",
  "atk-s0102a:444_1": "te assaddhā honti appasannā.",
  "atk-s0102a:444_2": "Pabbajite ca sampatte paccuggamanaṃ na karonti,",
  "atk-s0102a:444_3": "gantvā na passanti,",
  "atk-s0102a:444_4": "paṭisanthāraṃ na karonti,",
  "atk-s0102a:444_5": "pañhaṃ na pucchanti,",
  "atk-s0102a:444_6": "dhammaṃ na suṇanti,",
  "atk-s0102a:444_7": "dānaṃ na denti,",
  "atk-s0102a:444_8": "anumodanaṃ na suṇanti,",
  "atk-s0102a:444_9": "nivāsanaṭṭhānaṃ na saṃvidahanti.",
  "atk-s0102a:444_10": "Atha nesaṃ avaṇṇo abbhuggacchati –",
  "atk-s0102a:444_11": "“asuko nāma rājā assaddho appasanno,",
  "atk-s0102a:444_12": "pabbajite sampatte paccuggamanaṃ na karoti…pe…",
  "atk-s0102a:444_13": "nivāsanaṭṭhānaṃ na saṃvidahatī”ti.",
  "atk-s0102a:444_14": "Taṃ sutvā pabbajitā tassa nagaradvārena na gacchanti,",
  "atk-s0102a:444_15": "gacchantāpi nagaraṃ na pavisanti.",
  "atk-s0102a:444_16": "Evaṃ anāgatānaṃ arahantānaṃ anāgamanameva hoti.",
  "atk-s0102a:444_17": "Āgatānampi phāsuvihāre asati yepi ajānitvā āgatā, te –",
  "atk-s0102a:444_18": "“vasissāmāti tāva cintetvā āgatamhā,",
  "atk-s0102a:444_19": "imesaṃ pana rājūnaṃ iminā nīhārena ko vasissatī”ti nikkhamitvā gacchanti.",
  "atk-s0102a:444_20": "Evaṃ anāgatesu anāgacchantesu,",
  "atk-s0102a:444_21": "āgatesu dukkhaṃ viharantesu so deso pabbajitānaṃ anāvāso hoti.",
  "atk-s0102a:444_22": "Tato devatārakkhā na hoti,",
  "atk-s0102a:444_23": "devatārakkhāya asati amanussā okāsaṃ labhanti.",
  "atk-s0102a:444_24": "Amanussā ussannā anuppannaṃ byādhiṃ uppādenti,",
  "atk-s0102a:444_25": "sīlavantānaṃ dassanapañhāpucchanādivatthukassa puññassa anāgamo hoti.",
  "atk-s0102a:444_26": "Vipariyāyena pana yathāvuttakaṇhapakkhaviparītassa sukkapakkhassa sambhavo hotīti evamettha vuddhihāniyo veditabbā.",
  "atk-s0102a:445_0": "135.",
  "atk-s0102a:445_1": "Ekamidāhanti idaṃ bhagavā pubbe vajjīnaṃ imassa vajjisattakassa desitabhāvappakāsanatthamāha.",
  "atk-s0102a:445_2": "Tattha sārandade cetiyeti evaṃnāmake vihāre.",
  "atk-s0102a:445_3": "Anuppanne kira buddhe tattha sārandadassa yakkhassa nivāsanaṭṭhānaṃ cetiyaṃ ahosi.",
  "atk-s0102a:445_4": "Athettha bhagavato vihāraṃ kārāpesuṃ,",
  "atk-s0102a:445_5": "so sārandade cetiye katattā sārandadacetiyantveva saṅkhyaṃ gato.",
  "atk-s0102a:446_0": "Akaraṇīyāti akātabbā,",
  "atk-s0102a:446_1": "aggahetabbāti attho.",
  "atk-s0102a:446_2": "Yadidanti nipātamattaṃ.",
  "atk-s0102a:446_3": "Yuddhassāti karaṇatthe sāmivacanaṃ,",
  "atk-s0102a:446_4": "abhimukhayuddhena gahetuṃ na sakkāti attho.",
  "atk-s0102a:446_5": "Aññatra upalāpanāyāti ṭhapetvā upalāpanaṃ.",
  "atk-s0102a:446_6": "Upalāpanā nāma –",
  "atk-s0102a:446_7": "“alaṃ vivādena,",
  "atk-s0102a:446_8": "idāni samaggā homā”ti hatthiassarathahiraññasuvaṇṇādīni pesetvā saṅgahakaraṇaṃ.",
  "atk-s0102a:446_9": "Evañhi saṅgahaṃ katvā kevalaṃ vissāsena sakkā gaṇhitunti attho.",
  "atk-s0102a:446_10": "Aññatra mithubhedāyāti ṭhapetvā mithubhedaṃ.",
  "atk-s0102a:446_11": "Iminā aññamaññabhedaṃ katvāpi sakkā ete gahetunti dasseti.",
  "atk-s0102a:446_12": "Idaṃ brāhmaṇo bhagavato kathāya nayaṃ labhitvā āha.",
  "atk-s0102a:447_0": "Kiṃ pana bhagavā brāhmaṇassa imāya kathāya nayalābhaṃ na jānātīti? Āma, jānāti.",
  "atk-s0102a:447_1": "Jānanto kasmā kathesīti?",
  "atk-s0102a:447_2": "Anukampāya.",
  "atk-s0102a:447_3": "Evaṃ kirassa ahosi –",
  "atk-s0102a:447_4": "“mayā akathitepi katipāhena gantvā sabbe gaṇhissati,",
  "atk-s0102a:447_5": "kathite pana samagge bhindanto tīhi saṃvaccharehi gaṇhissati,",
  "atk-s0102a:447_6": "ettakampi jīvitameva varaṃ,",
  "atk-s0102a:447_7": "ettakañhi jīvantā attano patiṭṭhānabhūtaṃ puññaṃ karissantī”ti.",
  "atk-s0102a:448_0": "Abhinanditvāti cittena abhinanditvā.",
  "atk-s0102a:448_1": "Anumoditvāti “yāva subhāsitañcidaṃ bhotā gotamenā”ti vācāya anumoditvā.",
  "atk-s0102a:448_2": "Pakkāmīti rañño santikaṃ gato.",
  "atk-s0102a:448_3": "Tato naṃ rājā –",
  "atk-s0102a:448_4": "“kiṃ ācariya,",
  "atk-s0102a:448_5": "bhagavā avacā”ti pucchi. So –",
  "atk-s0102a:448_6": "“yathā bho samaṇassa gotamassa vacanaṃ na sakkā vajjī kenaci gahetuṃ,",
  "atk-s0102a:448_7": "api ca upalāpanāya vā mithubhedena vā sakkā”ti āha.",
  "atk-s0102a:448_8": "Tato naṃ rājā –",
  "atk-s0102a:448_9": "“upalāpanāya amhākaṃ hatthiassādayo nassissanti,",
  "atk-s0102a:448_10": "bhedeneva te gahessāmi,",
  "atk-s0102a:448_11": "kiṃ karomā”ti pucchi. Tena hi, mahārāja,",
  "atk-s0102a:448_12": "tumhe vajjiṃ ārabbha parisati kathaṃ samuṭṭhāpetha.",
  "atk-s0102a:448_13": "Tato ahaṃ –",
  "atk-s0102a:448_14": "“kiṃ te mahārāja tehi,",
  "atk-s0102a:448_15": "attano santakehi kasivāṇijjādīni katvā jīvantu ete rājāno”ti vatvā pakkamissāmi.",
  "atk-s0102a:448_16": "Tato tumhe –",
  "atk-s0102a:448_17": "“kinnu kho bho esa brāhmaṇo vajjiṃ ārabbha pavattaṃ kathaṃ paṭibāhatī”ti vadeyyātha,",
  "atk-s0102a:448_18": "divasabhāge cāhaṃ tesaṃ paṇṇākāraṃ pesessāmi,",
  "atk-s0102a:448_19": "tampi gāhāpetvā tumhepi mama dosaṃ āropetvā bandhanatālanādīni akatvāva kevalaṃ khuramuṇḍaṃ maṃ katvā nagarā nīharāpetha. Athāhaṃ –",
  "atk-s0102a:448_20": "“mayā te nagare pākāro parikhā ca kāritā,",
  "atk-s0102a:448_21": "ahaṃ kira dubbalaṭṭhānañca uttānagambhīraṭṭhānañca jānāmi,",
  "atk-s0102a:448_22": "na cirasseva dāni ujuṃ karissāmī”ti vakkhāmi.",
  "atk-s0102a:448_23": "Taṃ sutvā tumhe –",
  "atk-s0102a:448_24": "“gacchatū”ti vadeyyāthāti.",
  "atk-s0102a:448_25": "Rājā sabbaṃ akāsi.",
  "atk-s0102a:449_0": "Licchavī tassa nikkhamanaṃ sutvā –",
  "atk-s0102a:449_1": "“saṭho brāhmaṇo,",
  "atk-s0102a:449_2": "mā tassa gaṅgaṃ uttarituṃ adatthā”ti āhaṃsu.",
  "atk-s0102a:449_3": "Tatra ekaccehi –",
  "atk-s0102a:449_4": "“amhe ārabbha kathitattā kira so evaṃ kato”ti vutte “tena hi, bhaṇe,",
  "atk-s0102a:449_5": "etū”ti bhaṇiṃsu.",
  "atk-s0102a:449_6": "So gantvā licchavī disvā “kiṃ āgatatthā”ti pucchito taṃ pavattiṃ ārocesi,",
  "atk-s0102a:449_7": "licchavino –",
  "atk-s0102a:449_8": "“appamattakena nāma evaṃ garuṃ daṇḍaṃ kātuṃ na yutta”nti vatvā –",
  "atk-s0102a:449_9": "“kiṃ te tatra ṭhānantara”nti pucchiṃsu.",
  "atk-s0102a:449_10": "“Vinicchayāmaccohamasmī”ti.",
  "atk-s0102a:449_11": "Tadeva te ṭhānantaraṃ hotūti.",
  "atk-s0102a:449_12": "So suṭṭhutaraṃ vinicchayaṃ karoti,",
  "atk-s0102a:449_13": "rājakumārā tassa santike sippaṃ uggaṇhanti.",
  "atk-s0102a:450_0": "So patiṭṭhitaguṇo hutvā ekadivasaṃ ekaṃ licchaviṃ gahetvā ekamantaṃ gantvā –",
  "atk-s0102a:450_1": "dārakā kasantīti pucchi. Āma, kasanti.",
  "atk-s0102a:450_2": "Dve goṇe yojetvāti? Āma,",
  "atk-s0102a:450_3": "dve goṇe yojetvāti.",
  "atk-s0102a:450_4": "Ettakaṃ vatvā nivatto.",
  "atk-s0102a:450_5": "Tato taṃ añño –",
  "atk-s0102a:450_6": "“kiṃ ācariyo āhā”ti pucchitvā tena vuttaṃ asaddahanto “na me esa yathābhūtaṃ kathetī”ti tena saddhiṃ bhijji.",
  "atk-s0102a:450_7": "Brāhmaṇo aññasmiṃ divase ekaṃ licchaviṃ ekamantaṃ netvā –",
  "atk-s0102a:450_8": "“kena byañjanena bhuttosī”ti pucchitvā nivatto.",
  "atk-s0102a:450_9": "Tampi añño pucchitvā asaddahanto tatheva bhijji.",
  "atk-s0102a:450_10": "Brāhmaṇo aparampi divasaṃ ekaṃ licchaviṃ ekamantaṃ netvā –",
  "atk-s0102a:450_11": "“atiduggatosi kirā”ti pucchi.",
  "atk-s0102a:450_12": "Ko evamāhāti pucchito asuko nāma licchavīti.",
  "atk-s0102a:450_13": "Aparampi ekamantaṃ netvā –",
  "atk-s0102a:450_14": "“tvaṃ kira bhīrukajātiko”ti pucchi.",
  "atk-s0102a:450_15": "Ko evamāhāti?",
  "atk-s0102a:450_16": "Asuko nāma licchavīti.",
  "atk-s0102a:450_17": "Evaṃ aññena akathitameva aññassa kathento tīhi saṃvaccharehi te rājāno aññamaññaṃ bhinditvā yathā dve ekamaggena na gacchanti,",
  "atk-s0102a:450_18": "tathā katvā sannipātabheriṃ carāpesi.",
  "atk-s0102a:450_19": "Licchavino –",
  "atk-s0102a:450_20": "“issarā sannipatantu,",
  "atk-s0102a:450_21": "sūrā sannipatantū”ti vatvā na sannipatiṃsu.",
  "atk-s0102a:451_0": "Brāhmaṇo –",
  "atk-s0102a:451_1": "“ayaṃ dāni kālo,",
  "atk-s0102a:451_2": "sīghaṃ āgacchatū”ti rañño sāsanaṃ pesesi.",
  "atk-s0102a:451_3": "Rājā sutvāva balabheriṃ carāpetvā nikkhami.",
  "atk-s0102a:451_4": "Vesālikā sutvā –",
  "atk-s0102a:451_5": "“rañño gaṅgaṃ uttarituṃ na dassāmā”ti bheriṃ carāpesuṃ.",
  "atk-s0102a:451_6": "Tampi sutvā –",
  "atk-s0102a:451_7": "“gacchantu sūrarājāno”tiādīni vatvā na sannipatiṃsu.",
  "atk-s0102a:451_8": "“Nagarappavesanaṃ na dassāma,",
  "atk-s0102a:451_9": "dvārāni pidahitvā ṭhassāmā”ti bheriṃ carāpesuṃ.",
  "atk-s0102a:451_10": "Ekopi na sannipati.",
  "atk-s0102a:451_11": "Yathāvivaṭeheva dvārehi pavisitvā sabbe anayabyasanaṃ pāpetvā gato.",
  "atk-s0102a:452_0": "Bhikkhuaparihāniyadhammavaṇṇanā",
  "atk-s0102a:453_0": "136.",
  "atk-s0102a:453_1": "Atha kho bhagavā acirapakkantetiādimhi sannipātetvāti dūravihāresu iddhimante pesetvā santikavihāresu sayaṃ gantvā –",
  "atk-s0102a:453_2": "“sannipatatha,",
  "atk-s0102a:453_3": "āyasmanto;",
  "atk-s0102a:453_4": "bhagavā vo sannipātaṃ icchatī”ti sannipātetvā.",
  "atk-s0102a:453_5": "Aparihāniyeti aparihānikare,",
  "atk-s0102a:453_6": "vuddhihetubhūteti attho.",
  "atk-s0102a:453_7": "Dhamme desessāmīti candasahassaṃ sūriyasahassaṃ uṭṭhapento viya catukuṭṭake gehe anto teladīpasahassaṃ ujjālento viya pākaṭe katvā kathayissāmīti.",
  "atk-s0102a:454_0": "Tattha abhiṇhaṃ sannipātāti idaṃ vajjisattake vuttasadisameva.",
  "atk-s0102a:454_1": "Idhāpi ca abhiṇhaṃ asannipatitā disāsu āgatasāsanaṃ na suṇanti. Tato –",
  "atk-s0102a:454_2": "“asukavihārasīmā ākulā,",
  "atk-s0102a:454_3": "uposathapavāraṇā ṭhitā,",
  "atk-s0102a:454_4": "asukasmiṃ ṭhāne bhikkhū vejjakammadūtakammādīni karonti,",
  "atk-s0102a:454_5": "viññattibahulā pupphadānādīhi jīvikaṃ kappentī”tiādīni na jānanti,",
  "atk-s0102a:454_6": "pāpabhikkhūpi “pamatto bhikkhusaṅgho”ti ñatvā rāsibhūtā sāsanaṃ osakkāpenti.",
  "atk-s0102a:454_7": "Abhiṇhaṃ sannipatitā pana taṃ taṃ pavattiṃ suṇanti,",
  "atk-s0102a:454_8": "tato bhikkhusaṅghaṃ pesetvā sīmaṃ ujuṃ karonti,",
  "atk-s0102a:454_9": "uposathapavāraṇādayo pavattāpenti,",
  "atk-s0102a:454_10": "micchājīvānaṃ ussannaṭṭhāne ariyavaṃsake pesetvā ariyavaṃsaṃ kathāpenti,",
  "atk-s0102a:454_11": "pāpabhikkhūnaṃ vinayadharehi niggahaṃ kārāpenti,",
  "atk-s0102a:454_12": "pāpabhikkhūpi “appamatto bhikkhusaṅgho,",
  "atk-s0102a:454_13": "na sakkā amhehi vaggabandhena vicaritu”nti bhijjitvā palāyanti.",
  "atk-s0102a:454_14": "Evamettha hānivuddhiyo veditabbā.",
  "atk-s0102a:455_0": "Samaggātiādīsu cetiyapaṭijagganatthaṃ vā bodhigehauposathāgāracchādanatthaṃ vā katikavattaṃ vā ṭhapetukāmatāya ovādaṃ vā dātukāmatāya –",
  "atk-s0102a:455_1": "“saṅgho sannipatatū”ti bheriyā vā ghaṇṭiyā vā ākoṭitāya –",
  "atk-s0102a:455_2": "“mayhaṃ cīvarakammaṃ atthi,",
  "atk-s0102a:455_3": "mayhaṃ patto pacitabbo,",
  "atk-s0102a:455_4": "mayhaṃ navakammaṃ atthī”ti vikkhepaṃ karontā na samaggā sannipatanti nāma.",
  "atk-s0102a:455_5": "Sabbaṃ pana taṃ kammaṃ ṭhapetvā –",
  "atk-s0102a:455_6": "“ahaṃ purimataraṃ,",
  "atk-s0102a:455_7": "ahaṃ purimatara”nti ekappahāreneva sannipatantā samaggā sannipatanti nāma.",
  "atk-s0102a:455_8": "Sannipatitā pana cintetvā mantetvā kattabbaṃ katvā ekato avuṭṭhahantā samaggā na vuṭṭhahanti nāma.",
  "atk-s0102a:455_9": "Evaṃ vuṭṭhitesu hi ye paṭhamaṃ gacchanti,",
  "atk-s0102a:455_10": "tesaṃ evaṃ hoti –",
  "atk-s0102a:455_11": "“amhehi bāhirakathāva sutā,",
  "atk-s0102a:455_12": "idāni vinicchayakathā bhavissatī”ti.",
  "atk-s0102a:455_13": "Ekappahāreneva vuṭṭhahantā pana samaggā vuṭṭhahanti nāma.",
  "atk-s0102a:455_14": "Apica “asukaṭṭhāne vihārasīmā ākulā,",
  "atk-s0102a:455_15": "uposathapavāraṇā ṭhitā,",
  "atk-s0102a:455_16": "asukaṭṭhāne vejjakammādikārakā pāpabhikkhū ussannā”ti sutvā –",
  "atk-s0102a:455_17": "“ko gantvā tesaṃ niggahaṃ karissatī”ti vutte –",
  "atk-s0102a:455_18": "“ahaṃ paṭhamaṃ,",
  "atk-s0102a:455_19": "ahaṃ paṭhama”nti vatvā gacchantāpi samaggā vuṭṭhahanti nāma.",
  "atk-s0102a:456_0": "Āgantukaṃ pana disvā –",
  "atk-s0102a:456_1": "“imaṃ pariveṇaṃ yāhi,",
  "atk-s0102a:456_2": "etaṃ pariveṇaṃ yāhi,",
  "atk-s0102a:456_3": "ayaṃ ko”ti avatvā sabbe vattaṃ karontāpi,",
  "atk-s0102a:456_4": "jiṇṇapattacīvarakaṃ disvā tassa bhikkhācāravattena pattacīvaraṃ pariyesamānāpi,",
  "atk-s0102a:456_5": "gilānassa gilānabhesajjaṃ pariyesamānāpi,",
  "atk-s0102a:456_6": "gilānameva anāthaṃ –",
  "atk-s0102a:456_7": "“asukapariveṇaṃ yāhi,",
  "atk-s0102a:456_8": "asukapariveṇaṃ yāhī”ti avatvā attano attano pariveṇe paṭijaggantāpi,",
  "atk-s0102a:456_9": "eko oliyamānako gantho hoti,",
  "atk-s0102a:456_10": "paññavantaṃ bhikkhuṃ saṅgaṇhitvā tena taṃ ganthaṃ ukkhipāpentāpi samaggā saṅghaṃ karaṇīyāni karonti nāma.",
  "atk-s0102a:457_0": "Apaññattantiādīsu navaṃ adhammikaṃ katikavattaṃ vā sikkhāpadaṃ vā bandhantā apaññattaṃ paññapenti nāma,",
  "atk-s0102a:457_1": "purāṇasanthatavatthusmiṃ sāvatthiyaṃ bhikkhū viya.",
  "atk-s0102a:457_2": "Uddhammaṃ ubbinayaṃ sāsanaṃ dīpentā paññattaṃ samucchindanti nāma,",
  "atk-s0102a:457_3": "vassasataparinibbute bhagavati vesālikā vajjiputtakā viya.",
  "atk-s0102a:457_4": "Khuddānukhuddakā pana āpattiyo sañcicca vītikkamantā yathāpaññattesu sikkhāpadesu samādāya na vattanti nāma,",
  "atk-s0102a:457_5": "assajipunabbasukā viya.",
  "atk-s0102a:457_6": "Navaṃ pana katikavattaṃ vā sikkhāpadaṃ vā abandhantā,",
  "atk-s0102a:457_7": "dhammavinayato sāsanaṃ dīpentā,",
  "atk-s0102a:457_8": "khuddānukhuddakāni sikkhāpadāni asamūhanantā apaññattaṃ na paññapenti,",
  "atk-s0102a:457_9": "paññattaṃ na samucchindanti,",
  "atk-s0102a:457_10": "yathāpaññattesu sikkhāpadesu samādāya vattanti nāma,",
  "atk-s0102a:457_11": "āyasmā upaseno viya,",
  "atk-s0102a:457_12": "āyasmā yaso kākaṇḍakaputto viya ca.",
  "atk-s0102a:458_0": "“Suṇātu,",
  "atk-s0102a:458_1": "me āvuso saṅgho,",
  "atk-s0102a:458_2": "santamhākaṃ sikkhāpadāni gihigatāni,",
  "atk-s0102a:458_3": "gihinopi jānanti,",
  "atk-s0102a:458_4": "‘idaṃ vo samaṇānaṃ sakyaputtiyānaṃ kappati,",
  "atk-s0102a:458_5": "idaṃ vo na kappatī’ti.",
  "atk-s0102a:458_6": "Sace hi mayaṃ khuddānukhuddakāni sikkhāpadāni samūhanissāma,",
  "atk-s0102a:458_7": "bhavissanti vattāro –",
  "atk-s0102a:458_8": "‘dhūmakālikaṃ samaṇena gotamena sāvakānaṃ sikkhāpadaṃ paññattaṃ,",
  "atk-s0102a:458_9": "yāvimesaṃ satthā aṭṭhāsi,",
  "atk-s0102a:458_10": "tāvime sikkhāpadesu sikkhiṃsu.",
  "atk-s0102a:458_11": "Yato imesaṃ satthā parinibbuto,",
  "atk-s0102a:458_12": "na dānime sikkhāpadesu sikkhantī’ti.",
  "atk-s0102a:458_13": "Yadi saṅghassa pattakallaṃ,",
  "atk-s0102a:458_14": "saṅgho apaññattaṃ na paññapeyya,",
  "atk-s0102a:458_15": "paññattaṃ na samucchindeyya,",
  "atk-s0102a:458_16": "yathāpaññattesu sikkhāpadesu samādāya vatteyyā”ti –",
  "atk-s0102a:459_0": "Imaṃ tantiṃ ṭhapayanto āyasmā mahākassapo viya ca.",
  "atk-s0102a:459_1": "Vuddhiyevāti sīlādīhi guṇehi vuḍḍhiyeva,",
  "atk-s0102a:459_2": "no parihāni.",
  "atk-s0102a:460_0": "Therāti thirabhāvappattā therakārakehi guṇehi samannāgatā.",
  "atk-s0102a:460_1": "Bahū rattiyo jānantīti rattaññū.",
  "atk-s0102a:460_2": "Ciraṃ pabbajitānaṃ etesanti cirapabbajitā.",
  "atk-s0102a:460_3": "Saṅghassa pituṭṭhāne ṭhitāti saṅghapitaro.",
  "atk-s0102a:460_4": "Pituṭṭhāne ṭhitattā saṅghaṃ parinenti pubbaṅgamā hutvā tīsu sikkhāsu pavattentīti saṅghapariṇāyakā.",
  "atk-s0102a:461_0": "Ye tesaṃ sakkārādīni na karonti,",
  "atk-s0102a:461_1": "ovādatthāya dve tayo vāre upaṭṭhānaṃ na gacchanti,",
  "atk-s0102a:461_2": "tepi tesaṃ ovādaṃ na denti,",
  "atk-s0102a:461_3": "paveṇīkathaṃ na kathenti,",
  "atk-s0102a:461_4": "sārabhūtaṃ dhammapariyāyaṃ na sikkhāpenti.",
  "atk-s0102a:461_5": "Te tehi vissaṭṭhā sīlādīhi dhammakkhandhehi sattahi ca ariyadhanehīti evamādīhi guṇehi parihāyanti.",
  "atk-s0102a:461_6": "Ye pana tesaṃ sakkārādīni karonti,",
  "atk-s0102a:461_7": "upaṭṭhānaṃ gacchanti,",
  "atk-s0102a:461_8": "tepi tesaṃ ovādaṃ denti.",
  "atk-s0102a:461_9": "“Evaṃ te abhikkamitabbaṃ,",
  "atk-s0102a:461_10": "evaṃ te paṭikkamitabbaṃ,",
  "atk-s0102a:461_11": "evaṃ te ālokitabbaṃ,",
  "atk-s0102a:461_12": "evaṃ te vilokitabbaṃ,",
  "atk-s0102a:461_13": "evaṃ te samiñjitabbaṃ,",
  "atk-s0102a:461_14": "evaṃ te pasāritabbaṃ,",
  "atk-s0102a:461_15": "evaṃ te saṅghāṭipattacīvaraṃ dhāretabba”nti paveṇīkathaṃ kathenti,",
  "atk-s0102a:461_16": "sārabhūtaṃ dhammapariyāyaṃ sikkhāpenti,",
  "atk-s0102a:461_17": "terasahi dhutaṅgehi dasahi kathāvatthūhi anusāsanti.",
  "atk-s0102a:461_18": "Te tesaṃ ovāde ṭhatvā sīlādīhi guṇehi vaḍḍhamānā sāmaññatthaṃ anupāpuṇanti.",
  "atk-s0102a:461_19": "Evamettha hānivuddhiyo veditabbā.",
  "atk-s0102a:462_0": "Punabbhavadānaṃ punabbhavo,",
  "atk-s0102a:462_1": "punabbhavo sīlamassāti ponobbhavikā,",
  "atk-s0102a:462_2": "punabbhavadāyikāti attho,",
  "atk-s0102a:462_3": "tasmā ponobbhavikāya.",
  "atk-s0102a:462_4": "Na vasaṃ gacchantīti ettha ye catunnaṃ paccayānaṃ kāraṇā upaṭṭhākānaṃ padānupadikā hutvā gāmato gāmaṃ vicaranti,",
  "atk-s0102a:462_5": "te tassā taṇhāya vasaṃ gacchanti nāma,",
  "atk-s0102a:462_6": "itare na gacchanti nāma.",
  "atk-s0102a:462_7": "Tattha hānivuddhiyo pākaṭāyeva.",
  "atk-s0102a:463_0": "Āraññakesūti pañcadhanusatikapacchimesu.",
  "atk-s0102a:463_1": "Sāpekkhāti sataṇhā sālayā.",
  "atk-s0102a:463_2": "Gāmantasenāsanesu hi jhānaṃ appetvāpi tato vuṭṭhitamattova itthipurisadārikādisaddaṃ suṇāti,",
  "atk-s0102a:463_3": "yenassa adhigatavisesopi hāyatiyeva.",
  "atk-s0102a:463_4": "Araññe pana niddāyitvā paṭibuddhamatto sīhabyagghamorādīnaṃ saddaṃ suṇāti,",
  "atk-s0102a:463_5": "yena āraññakaṃ pītiṃ labhitvā tameva sammasanto aggaphale patiṭṭhāti.",
  "atk-s0102a:463_6": "Iti bhagavā gāmantasenāsane jhānaṃ appetvā nisinnabhikkhuno araññe niddāyantameva pasaṃsati.",
  "atk-s0102a:463_7": "Tasmā tameva atthavasaṃ paṭicca –",
  "atk-s0102a:463_8": "“āraññakesu senāsanesu sāpekkhā bhavissantī”ti āha.",
  "atk-s0102a:464_0": "Paccattaññeva satiṃ upaṭṭhapessantīti attanāva attano abbhantare satiṃ upaṭṭhapessanti.",
  "atk-s0102a:464_1": "Pesalāti piyasīlā.",
  "atk-s0102a:464_2": "Idhāpi sabrahmacārīnaṃ āgamanaṃ anicchantā nevāsikā assaddhā honti appasannā.",
  "atk-s0102a:464_3": "Sampattabhikkhūnaṃ paccuggamanapattacīvarappaṭiggahaṇaāsanapaññāpanatālavaṇṭaggahaṇādīni na karonti,",
  "atk-s0102a:464_4": "atha nesaṃ avaṇṇo uggacchati –",
  "atk-s0102a:464_5": "“asukavihāravāsino bhikkhū assaddhā appasannā vihāraṃ paviṭṭhānaṃ vattapaṭivattaṃ na karontī”ti.",
  "atk-s0102a:464_6": "Taṃ sutvā pabbajitā vihāradvārena gacchantāpi vihāraṃ na pavisanti.",
  "atk-s0102a:464_7": "Evaṃ anāgatānaṃ anāgamanameva hoti.",
  "atk-s0102a:464_8": "Āgatānaṃ pana phāsuvihāre asati yepi ajānitvā āgatā, te –",
  "atk-s0102a:464_9": "“vasissāmāti tāva cintetvā āgatāmha,",
  "atk-s0102a:464_10": "imesaṃ pana nevāsikānaṃ iminā nīhārena ko vasissatī”ti nikkhamitvā gacchanti.",
  "atk-s0102a:464_11": "Evaṃ so vihāro aññesaṃ bhikkhūnaṃ anāvāsova hoti.",
  "atk-s0102a:464_12": "Tato nevāsikā sīlavantānaṃ dassanaṃ alabhantā kaṅkhāvinodanaṃ vā ācārasikkhāpakaṃ vā madhuradhammassavanaṃ vā na labhanti,",
  "atk-s0102a:464_13": "tesaṃ neva aggahitadhammaggahaṇaṃ,",
  "atk-s0102a:464_14": "na gahitasajjhāyakaraṇaṃ hoti.",
  "atk-s0102a:464_15": "Iti nesaṃ hāniyeva hoti,",
  "atk-s0102a:464_16": "na vuddhi.",
  "atk-s0102a:465_0": "Ye pana sabrahmacārīnaṃ āgamanaṃ icchanti,",
  "atk-s0102a:465_1": "te saddhā honti pasannā,",
  "atk-s0102a:465_2": "āgatānaṃ sabrahmacārīnaṃ paccuggamanādīni katvā senāsanaṃ paññapetvā denti,",
  "atk-s0102a:465_3": "te gahetvā bhikkhācāraṃ pavisanti,",
  "atk-s0102a:465_4": "kaṅkhaṃ vinodenti,",
  "atk-s0102a:465_5": "madhuradhammassavanaṃ labhanti.",
  "atk-s0102a:465_6": "Atha nesaṃ kittisaddo uggacchati –",
  "atk-s0102a:465_7": "“asukavihārabhikkhū evaṃ saddhā pasannā vattasampannā saṅgāhakā”ti.",
  "atk-s0102a:465_8": "Taṃ sutvā bhikkhū dūratopi enti,",
  "atk-s0102a:465_9": "tesaṃ nevāsikā vattaṃ karonti,",
  "atk-s0102a:465_10": "samīpaṃ āgantvā vuḍḍhataraṃ āgantukaṃ vanditvā nisīdanti,",
  "atk-s0102a:465_11": "navakatarassa santike āsanaṃ gahetvā nisīdanti.",
  "atk-s0102a:465_12": "Nisīditvā –",
  "atk-s0102a:465_13": "“imasmiṃ vihāre vasissatha gamissathā”ti pucchanti.",
  "atk-s0102a:465_14": "‘Gamissāmī’ti vutte –",
  "atk-s0102a:465_15": "“sappāyaṃ senāsanaṃ,",
  "atk-s0102a:465_16": "sulabhā bhikkhā”tiādīni vatvā gantuṃ na denti.",
  "atk-s0102a:465_17": "Vinayadharo ce hoti,",
  "atk-s0102a:465_18": "tassa santike vinayaṃ sajjhāyanti.",
  "atk-s0102a:465_19": "Suttantādidharo ce,",
  "atk-s0102a:465_20": "tassa santike taṃ taṃ dhammaṃ sajjhāyanti.",
  "atk-s0102a:465_21": "Āgantukānaṃ therānaṃ ovāde ṭhatvā saha paṭisambhidāhi arahattaṃ pāpuṇanti.",
  "atk-s0102a:465_22": "Āgantukā “ekaṃ dve divasāni vasissāmāti āgatāmha,",
  "atk-s0102a:465_23": "imesaṃ pana sukhasaṃvāsatāya dasadvādasavassāni vasissāmā”ti vattāro honti.",
  "atk-s0102a:465_24": "Evamettha hānivuddhiyo veditabbā.",
  "atk-s0102a:466_0": "137.",
  "atk-s0102a:466_1": "Dutiyasattake kammaṃ ārāmo etesanti kammārāmāti.",
  "atk-s0102a:466_2": "Kamme ratāti kammaratā.",
  "atk-s0102a:466_3": "Kammārāmatamanuyuttāti yuttā payuttā anuyuttā.",
  "atk-s0102a:466_4": "Tattha kammanti itikātabbakammaṃ vuccati.",
  "atk-s0102a:466_5": "Seyyathidaṃ –",
  "atk-s0102a:466_6": "cīvaravicāraṇaṃ,",
  "atk-s0102a:466_7": "cīvarakaraṇaṃ,",
  "atk-s0102a:466_8": "upatthambhanaṃ,",
  "atk-s0102a:466_9": "sūcigharaṃ,",
  "atk-s0102a:466_10": "pattatthavikaṃ,",
  "atk-s0102a:466_11": "asaṃbaddhakaṃ,",
  "atk-s0102a:466_12": "kāyabandhanaṃ,",
  "atk-s0102a:466_13": "dhamakaraṇaṃ,",
  "atk-s0102a:466_14": "ādhārakaṃ,",
  "atk-s0102a:466_15": "pādakathalikaṃ,",
  "atk-s0102a:466_16": "sammajjanīādīnaṃ karaṇanti.",
  "atk-s0102a:466_17": "Ekacco hi etāni karonto sakaladivasaṃ etāneva karoti.",
  "atk-s0102a:466_18": "Taṃ sandhāyesa paṭikkhepo.",
  "atk-s0102a:466_19": "Yo pana etesaṃ karaṇavelāyameva etāni karoti,",
  "atk-s0102a:466_20": "uddesavelāyaṃ uddesaṃ gaṇhāti,",
  "atk-s0102a:466_21": "sajjhāyavelāyaṃ sajjhāyati,",
  "atk-s0102a:466_22": "cetiyaṅgaṇavattavelāyaṃ cetiyaṅgaṇavattaṃ karoti,",
  "atk-s0102a:466_23": "manasikāravelāyaṃ manasikāraṃ karoti,",
  "atk-s0102a:466_24": "na so kammārāmo nāma.",
  "atk-s0102a:467_0": "Na bhassārāmāti ettha yo itthivaṇṇapurisavaṇṇādivasena ālāpasallāpaṃ karontoyeva divasañca rattiñca vītināmeti,",
  "atk-s0102a:467_1": "evarūpe bhasse pariyantakārī na hoti,",
  "atk-s0102a:467_2": "ayaṃ bhassārāmo nāma.",
  "atk-s0102a:467_3": "Yo pana rattindivaṃ dhammaṃ katheti,",
  "atk-s0102a:467_4": "pañhaṃ vissajjeti,",
  "atk-s0102a:467_5": "ayaṃ appabhassova bhasse pariyantakārīyeva. Kasmā?",
  "atk-s0102a:467_6": "“Sannipatitānaṃ vo,",
  "atk-s0102a:467_7": "bhikkhave,",
  "atk-s0102a:467_8": "dvayaṃ karaṇīyaṃ –",
  "atk-s0102a:467_9": "dhammī vā kathā,",
  "atk-s0102a:467_10": "ariyo vā tuṇhībhāvo”ti vuttattā.",
  "atk-s0102a:468_0": "Na niddārāmāti ettha yo gacchantopi nisinnopi nipannopi thinamiddhābhibhūto niddāyatiyeva,",
  "atk-s0102a:468_1": "ayaṃ niddārāmo nāma.",
  "atk-s0102a:468_2": "Yassa pana karajakāyagelaññena cittaṃ bhavaṅge otarati,",
  "atk-s0102a:468_3": "nāyaṃ niddārāmo.",
  "atk-s0102a:468_4": "Tenevāha –",
  "atk-s0102a:468_5": "“abhijānāmahaṃ aggivessana,",
  "atk-s0102a:468_6": "gimhānaṃ pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ paññapetvā dakkhiṇena passena sato sampajāno niddaṃ okkamitā”ti.",
  "atk-s0102a:469_0": "Na saṅgaṇikārāmāti ettha yo ekassa dutiyo dvinnaṃ tatiyo tiṇṇaṃ catutthoti evaṃ saṃsaṭṭhova viharati,",
  "atk-s0102a:469_1": "ekako assādaṃ na labhati,",
  "atk-s0102a:469_2": "ayaṃ saṅgaṇikārāmo.",
  "atk-s0102a:469_3": "Yo pana catūsu iriyāpathesu ekako assādaṃ labhati,",
  "atk-s0102a:469_4": "nāyaṃ saṅgaṇikārāmoti veditabbo.",
  "atk-s0102a:470_0": "Na pāpicchāti ettha asantasambhāvanāya icchāya samannāgatā dussīlā pāpicchā nāma.",
  "atk-s0102a:471_0": "Na pāpamittādīsu pāpā mittā etesanti pāpamittā.",
  "atk-s0102a:471_1": "Catūsu iriyāpathesu saha ayanato pāpā sahāyā etesanti pāpasahāyā.",
  "atk-s0102a:471_2": "Tanninnatappoṇatappabbhāratāya pāpesu sampavaṅkāti pāpasampavaṅkā.",
  "atk-s0102a:472_0": "Oramattakenāti avaramattakena appamattakena.",
  "atk-s0102a:472_1": "Antarāti arahattaṃ apatvāva etthantare.",
  "atk-s0102a:472_2": "Vosānanti pariniṭṭhitabhāvaṃ –",
  "atk-s0102a:472_3": "“alamettāvatā”ti osakkanaṃ ṭhitakiccataṃ.",
  "atk-s0102a:472_4": "Idaṃ vuttaṃ hoti –",
  "atk-s0102a:472_5": "“yāva sīlapārisuddhimattena vā vipassanāmattena vā jhānamattena vā sotāpannabhāvamattena vā sakadāgāmibhāvamattena",
  "atk-s0102a:472_6": "vā anāgāmibhāvamattena vā vosānaṃ na āpajjissanti,",
  "atk-s0102a:472_7": "tāva vuddhiyeva bhikkhūnaṃ pāṭikaṅkhā,",
  "atk-s0102a:472_8": "no parihānī”ti.",
  "atk-s0102a:473_0": "138.",
  "atk-s0102a:473_1": "Tatiyasattake saddhāti saddhāsampannā.",
  "atk-s0102a:473_2": "Tattha āgamanīyasaddhā,",
  "atk-s0102a:473_3": "adhigamasaddhā,",
  "atk-s0102a:473_4": "pasādasaddhā,",
  "atk-s0102a:473_5": "okappanasaddhāti catubbidhā saddhā.",
  "atk-s0102a:473_6": "Tattha āgamanīyasaddhā sabbaññubodhisattānaṃ hoti.",
  "atk-s0102a:473_7": "Adhigamasaddhā ariyapuggalānaṃ.",
  "atk-s0102a:473_8": "Buddho dhammo saṅghoti vutte pana pasādo pasādasaddhā.",
  "atk-s0102a:473_9": "Okappetvā pakappetvā pana saddahanaṃ okappanasaddhā.",
  "atk-s0102a:473_10": "Sā duvidhāpi idhādhippetā.",
  "atk-s0102a:473_11": "Tāya hi saddhāya samannāgato saddhāvimutto,",
  "atk-s0102a:473_12": "vakkalittherasadiso hoti.",
  "atk-s0102a:473_13": "Tassa hi cetiyaṅgaṇavattaṃ vā,",
  "atk-s0102a:473_14": "bodhiyaṅgaṇavattaṃ vā katameva hoti.",
  "atk-s0102a:473_15": "Upajjhāyavattaācariyavattādīni sabbavattāni pūreti.",
  "atk-s0102a:473_16": "Hirimanāti pāpajigucchanalakkhaṇāya hiriyā yuttacittā.",
  "atk-s0102a:473_17": "Ottappīti pāpato bhāyanalakkhaṇena ottappena samannāgatā.",
  "atk-s0102a:474_0": "Bahussutāti ettha pana pariyattibahussuto,",
  "atk-s0102a:474_1": "paṭivedhabahussutoti dve bahussutā.",
  "atk-s0102a:474_2": "Pariyattīti tīṇi piṭakāni.",
  "atk-s0102a:474_3": "Paṭivedhoti saccappaṭivedho.",
  "atk-s0102a:474_4": "Imasmiṃ pana ṭhāne pariyatti adhippetā.",
  "atk-s0102a:474_5": "Sā yena bahu sutā,",
  "atk-s0102a:474_6": "so bahussuto.",
  "atk-s0102a:474_7": "So panesa nissayamuccanako,",
  "atk-s0102a:474_8": "parisupaṭṭhāko,",
  "atk-s0102a:474_9": "bhikkhunovādako,",
  "atk-s0102a:474_10": "sabbatthakabahussutoti catubbidho hoti.",
  "atk-s0102a:474_11": "Tattha tayo bahussutā samantapāsādikāya vinayaṭṭhakathāya ovādavagge vuttanayena gahetabbā.",
  "atk-s0102a:474_12": "Sabbatthakabahussutā pana ānandattherasadisā honti.",
  "atk-s0102a:474_13": "Te idha adhippetā.",
  "atk-s0102a:475_0": "Āraddhavīriyāti yesaṃ kāyikañca cetasikañca vīriyaṃ āraddhaṃ hoti.",
  "atk-s0102a:475_1": "Tattha ye kāyasaṅgaṇikaṃ vinodetvā catūsu iriyāpathesu aṭṭhaārabbhavatthuvasena ekakā honti,",
  "atk-s0102a:475_2": "tesaṃ kāyikavīriyaṃ āraddhaṃ nāma hoti.",
  "atk-s0102a:475_3": "Ye cittasaṅgāṇikaṃ vinodetvā aṭṭhasamāpattivasena ekakā honti,",
  "atk-s0102a:475_4": "gamane uppannakilesassa ṭhānaṃ pāpuṇituṃ na denti,",
  "atk-s0102a:475_5": "ṭhāne uppannakilesassa nisajjaṃ,",
  "atk-s0102a:475_6": "nisajjāya uppannakilesassa sayanaṃ pāpuṇituṃ na denti,",
  "atk-s0102a:475_7": "uppannuppannaṭṭhāneyeva kilese niggaṇhanti,",
  "atk-s0102a:475_8": "tesaṃ cetasikavīriyaṃ āraddhaṃ nāma hoti.",
  "atk-s0102a:476_0": "Upaṭṭhitassatīti cirakatādīnaṃ saritā anussaritā mahāgatimbayaabhayattheradīghabhāṇaabhayattheratipiṭakacūḷābhayattherā viya.",
  "atk-s0102a:476_1": "Mahāgatimbayaabhayatthero kira jātapañcamadivase maṅgalapāyāse tuṇḍaṃ pasārentaṃ vāyasaṃ disvā huṃ hunti saddamakāsi.",
  "atk-s0102a:476_2": "Atha so therakāle –",
  "atk-s0102a:476_3": "“kadā paṭṭhāya, bhante,",
  "atk-s0102a:476_4": "sarathā”ti bhikkhūhi pucchito “jātapañcamadivase katasaddato paṭṭhāya āvuso”ti āha.",
  "atk-s0102a:477_0": "Dīghabhāṇakaabhayattherassa jātanavamadivase mātā cumbissāmīti onatā tassā moḷi muccittha.",
  "atk-s0102a:477_1": "Tato tumbamattāni sumanapupphāni dārakassa ure patitvā dukkhaṃ janayiṃsu.",
  "atk-s0102a:477_2": "So therakāle –",
  "atk-s0102a:477_3": "“kadā paṭṭhāya, bhante,",
  "atk-s0102a:477_4": "sarathā”ti pucchito –",
  "atk-s0102a:477_5": "“jātanavamadivasato paṭṭhāyā”ti āha.",
  "atk-s0102a:478_0": "Tipiṭakacūḷābhayatthero –",
  "atk-s0102a:478_1": "“anurādhapure tīṇi dvārāni pidahāpetvā manussānaṃ ekena dvārena nikkhamanaṃ katvā –",
  "atk-s0102a:478_2": "‘tvaṃ kinnāmo,",
  "atk-s0102a:478_3": "tvaṃ kinnāmo’ti pucchitvā sāyaṃ puna apucchitvāva tesaṃ nāmāni sampaṭicchāpetuṃ –",
  "atk-s0102a:478_4": "“sakkā āvuso”ti āha.",
  "atk-s0102a:478_5": "Evarūpe bhikkhū sandhāya –",
  "atk-s0102a:478_6": "“upaṭṭhitassatī”ti vuttaṃ.",
  "atk-s0102a:479_0": "Paññavantoti pañcannaṃ khandhānaṃ udayabbayapariggāhikāya paññāya samannāgatā.",
  "atk-s0102a:479_1": "Api ca dvīhipi etehi padehi vipassakānaṃ bhikkhūnaṃ vipassanāsambhārabhūtā sammāsati ceva vipassanāpaññā ca kathitā.",
  "atk-s0102a:480_0": "139.",
  "atk-s0102a:480_1": "Catutthasattake satiyeva sambojjhaṅgo satisambojjhaṅgoti.",
  "atk-s0102a:480_2": "Esa nayo sabbattha.",
  "atk-s0102a:480_3": "Tattha upaṭṭhānalakkhaṇo satisambojjhaṅgo,",
  "atk-s0102a:480_4": "pavicayalakkhaṇo dhammavicayasambojjhaṅgo,",
  "atk-s0102a:480_5": "paggahalakkhaṇo vīriyasambojjhaṅgo,",
  "atk-s0102a:480_6": "pharaṇalakkhaṇo pītisambojjhaṅgo,",
  "atk-s0102a:480_7": "upasamalakkhaṇo passaddhisambojjhaṅgo,",
  "atk-s0102a:480_8": "avikkhepalakkhaṇo samādhisambojjhaṅgo,",
  "atk-s0102a:480_9": "paṭisaṅkhānalakkhaṇo upekkhāsambojjhaṅgo.",
  "atk-s0102a:480_10": "Bhāvessantīti satisambojjhaṅgaṃ catūhi kāraṇehi samuṭṭhāpentā,",
  "atk-s0102a:480_11": "chahi kāraṇehi dhammavicayasambojjhaṅgaṃ samuṭṭhāpentā,",
  "atk-s0102a:480_12": "navahi kāraṇehi vīriyasambojjhaṅgaṃ samuṭṭhāpentā,",
  "atk-s0102a:480_13": "dasahi kāraṇehi pītisambojjhaṅgaṃ samuṭṭhāpentā,",
  "atk-s0102a:480_14": "sattahi kāraṇehi passaddhisambojjhaṅgaṃ samuṭṭhāpentā,",
  "atk-s0102a:480_15": "dasahi kāraṇehi samādhisambojjhaṅgaṃ samuṭṭhāpentā,",
  "atk-s0102a:480_16": "pañcahi kāraṇehi upekkhāsambojjhaṅgaṃ samuṭṭhāpentā vaḍḍhessantīti attho.",
  "atk-s0102a:480_17": "Iminā vipassanāmaggaphalasampayutte lokiyalokuttaramissake sambojjhaṅge kathesi.",
  "atk-s0102a:481_0": "140.",
  "atk-s0102a:481_1": "Pañcamasattake aniccasaññāti aniccānupassanāya saddhiṃ uppannasaññā.",
  "atk-s0102a:481_2": "Anattasaññādīsupi eseva nayo.",
  "atk-s0102a:481_3": "Imā satta lokiyavipassanāpi honti.",
  "atk-s0102a:481_4": "“Etaṃ santaṃ,",
  "atk-s0102a:481_5": "etaṃ paṇītaṃ,",
  "atk-s0102a:481_6": "yadidaṃ sabbasaṅkhārasamatho virāgo nirodho”ti āgatavasenettha dve lokuttarāpi hontīti veditabbā.",
  "atk-s0102a:482_0": "141.",
  "atk-s0102a:482_1": "Chakke mettaṃ kāyakammanti mettacittena kattabbaṃ kāyakammaṃ.",
  "atk-s0102a:482_2": "Vacīkammamanokammesupi eseva nayo.",
  "atk-s0102a:482_3": "Imāni pana bhikkhūnaṃ vasena āgatāni gihīsupi labbhanti.",
  "atk-s0102a:482_4": "Bhikkhūnañhi mettacittena ābhisamācārikadhammapūraṇaṃ mettaṃ kāyakammaṃ nāma.",
  "atk-s0102a:482_5": "Gihīnaṃ cetiyavandanatthāya bodhivandanatthāya saṅghanimantanatthāya gamanaṃ,",
  "atk-s0102a:482_6": "gāmaṃ piṇḍāya paviṭṭhaṃ bhikkhuṃ disvā paccuggamanaṃ,",
  "atk-s0102a:482_7": "pattappaṭiggahaṇaṃ,",
  "atk-s0102a:482_8": "āsanapaññāpanaṃ,",
  "atk-s0102a:482_9": "anugamananti evamādikaṃ mettaṃ kāyakammaṃ nāma.",
  "atk-s0102a:483_0": "Bhikkhūnaṃ mettacittena ācārapaññattisikkhāpadapaññāpanaṃ,",
  "atk-s0102a:483_1": "kammaṭṭhānakathanaṃ,",
  "atk-s0102a:483_2": "dhammadesanā,",
  "atk-s0102a:483_3": "tepiṭakampi buddhavacanaṃ mettaṃ vacīkammaṃ nāma.",
  "atk-s0102a:483_4": "Gihīnaṃ cetiyavandanatthāya gacchāma,",
  "atk-s0102a:483_5": "bodhivandanatthāya gacchāma,",
  "atk-s0102a:483_6": "dhammassavanaṃ karissāma,",
  "atk-s0102a:483_7": "dīpamālapupphapūjaṃ karissāma,",
  "atk-s0102a:483_8": "tīṇi sucaritāni samādāya vattissāma,",
  "atk-s0102a:483_9": "salākabhattādīni dassāma,",
  "atk-s0102a:483_10": "vassavāsikaṃ dassāma,",
  "atk-s0102a:483_11": "ajja saṅghassa cattāro paccaye dassāma,",
  "atk-s0102a:483_12": "saṅghaṃ nimantetvā khādanīyādīni saṃvidahatha,",
  "atk-s0102a:483_13": "āsanāni paññāpetha,",
  "atk-s0102a:483_14": "pānīyaṃ upaṭṭhapetha,",
  "atk-s0102a:483_15": "saṅghaṃ paccuggantvā ānetha,",
  "atk-s0102a:483_16": "paññattāsane nisīdāpetha,",
  "atk-s0102a:483_17": "chandajātā ussāhajātā veyyāvaccaṃ karothātiādikathanakāle mettaṃ vacīkammaṃ nāma.",
  "atk-s0102a:484_0": "Bhikkhūnaṃ pātova uṭṭhāya sarīrappaṭijagganaṃ,",
  "atk-s0102a:484_1": "cetiyaṅgaṇavattādīni ca katvā vivittāsane nisīditvā imasmiṃ vihāre bhikkhū sukhī hontu averā abyāpajjāti cintanaṃ mettaṃ manokammaṃ nāma.",
  "atk-s0102a:484_2": "Gihīnaṃ ‘ayyā sukhī hontu,",
  "atk-s0102a:484_3": "averā abyāpajjā’ti cintanaṃ mettaṃ manokammaṃ nāma.",
  "atk-s0102a:485_0": "Āvi ceva raho cāti sammukhā ca parammukhā ca.",
  "atk-s0102a:485_1": "Tattha navakānaṃ cīvarakammādīsu sahāyabhāvagamanaṃ sammukhā mettaṃ kāyakammaṃ nāma.",
  "atk-s0102a:485_2": "Therānaṃ pana pādadhovanavandanabījanadānādibhedaṃ sabbaṃ sāmīcikammaṃ sammukhā mettaṃ kāyakammaṃ nāma.",
  "atk-s0102a:485_3": "Ubhayehipi dunnikkhittānaṃ dārubhaṇḍādīnaṃ tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ nāma.",
  "atk-s0102a:486_0": "Devatthero tissattheroti evaṃ paggayha vacanaṃ sammukhā mettaṃ vacīkammaṃ nāma.",
  "atk-s0102a:486_1": "Vihāre asantaṃ pana paṭipucchantassa kuhiṃ amhākaṃ devatthero,",
  "atk-s0102a:486_2": "kuhiṃ amhākaṃ tissatthero,",
  "atk-s0102a:486_3": "kadā nu kho āgamissatīti evaṃ mamāyanavacanaṃ parammukhā mettaṃ vacīkammaṃ nāma.",
  "atk-s0102a:487_0": "Mettāsinehasiniddhāni pana nayanāni ummīletvā pasannena mukhena olokanaṃ sammukhā mettaṃ manokammaṃ nāma.",
  "atk-s0102a:487_1": "Devatthero tissatthero arogo hotu,",
  "atk-s0102a:487_2": "appābādhoti samannāharaṇaṃ parammukhā mettaṃ manokammaṃ nāma.",
  "atk-s0102a:488_0": "Lābhāti cīvarādayo laddhapaccayā.",
  "atk-s0102a:488_1": "Dhammikāti kuhanādibhedaṃ micchājīvaṃ vajjetvā dhammena samena bhikkhācāravattena uppannā.",
  "atk-s0102a:488_2": "Antamaso pattapariyāpannamattampīti pacchimakoṭiyā patte pariyāpannaṃ pattassa antogataṃ dvitikaṭacchubhikkhāmattampi.",
  "atk-s0102a:488_3": "Appaṭivibhattabhogīti ettha dve paṭivibhattā nāma –",
  "atk-s0102a:488_4": "āmisappaṭivibhattañca,",
  "atk-s0102a:488_5": "puggalappaṭivibhattañca. Tattha –",
  "atk-s0102a:488_6": "“ettakaṃ dassāmi,",
  "atk-s0102a:488_7": "ettakaṃ na dassāmī”ti evaṃ cittena vibhajanaṃ āmisappaṭivibhattaṃ nāma.",
  "atk-s0102a:488_8": "“Asukassa dassāmi,",
  "atk-s0102a:488_9": "asukassa na dassāmī”ti evaṃ cittena vibhajanaṃ pana puggalappaṭivibhattaṃ nāma.",
  "atk-s0102a:488_10": "Tadubhayampi akatvā yo appaṭivibhattaṃ bhuñjati,",
  "atk-s0102a:488_11": "ayaṃ appaṭivibhattabhogī nāma.",
  "atk-s0102a:489_0": "Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ,",
  "atk-s0102a:489_1": "yaṃ yaṃ paṇītaṃ labbhati,",
  "atk-s0102a:489_2": "taṃ taṃ neva lābhena lābhaṃ nijigīsanatāmukhena gihīnaṃ deti,",
  "atk-s0102a:489_3": "na attanā bhuñjati,",
  "atk-s0102a:489_4": "paṭiggaṇhanto ca –",
  "atk-s0102a:489_5": "“saṅghena sādhāraṇaṃ hotū”ti gahetvā ghaṇṭiṃ paharitvā paribhuñjitabbaṃ saṅghasantakaṃ viya passati.",
  "atk-s0102a:490_0": "Imaṃ pana sāraṇīyadhammaṃ ko pūreti,",
  "atk-s0102a:490_1": "ko na pūretīti?",
  "atk-s0102a:490_2": "Dussīlo tāva na pūreti.",
  "atk-s0102a:490_3": "Na hi tassa santakaṃ sīlavantā gaṇhanti.",
  "atk-s0102a:490_4": "Parisuddhasīlo pana vattaṃ akhaṇḍento pūreti.",
  "atk-s0102a:490_5": "Tatridaṃ vattaṃ –",
  "atk-s0102a:490_6": "yo hi odissakaṃ katvā mātu vā pitu vā ācariyupajjhāyādīnaṃ vā deti,",
  "atk-s0102a:490_7": "so dātabbaṃ deti,",
  "atk-s0102a:490_8": "sāraṇīyadhammo panassa na hoti,",
  "atk-s0102a:490_9": "palibodhajagganaṃ nāma hoti.",
  "atk-s0102a:490_10": "Sāraṇīyadhammo hi muttapalibodhasseva vaṭṭati.",
  "atk-s0102a:490_11": "Tena pana odissakaṃ dentena gilānagilānupaṭṭhākaāgantukagamikānañceva navapabbajitassa ca saṅghāṭipattaggahaṇaṃ ajānantassa dātabbaṃ.",
  "atk-s0102a:490_12": "Etesaṃ datvā avasesaṃ therāsanato paṭṭhāya thokaṃ adatvā yo yattakaṃ gaṇhāti,",
  "atk-s0102a:490_13": "tassa tattakaṃ dātabbaṃ.",
  "atk-s0102a:490_14": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ,",
  "atk-s0102a:490_15": "taṃ datvā sesaṃ paribhuñjitabbaṃ.",
  "atk-s0102a:490_16": "“Sīlavantehī”ti vacanato dussīlassa adātumpi vaṭṭati.",
  "atk-s0102a:491_0": "Ayaṃ pana sāraṇīyadhammo susikkhitāya parisāya supūro hoti,",
  "atk-s0102a:491_1": "no asikkhitāya parisāya.",
  "atk-s0102a:491_2": "Susikkhitāya hi parisāya yo aññato labhati,",
  "atk-s0102a:491_3": "so na gaṇhāti.",
  "atk-s0102a:491_4": "Aññato alabhantopi pamāṇayuttameva gaṇhāti,",
  "atk-s0102a:491_5": "nātirekaṃ.",
  "atk-s0102a:491_6": "Ayaṃ pana sāraṇīyadhammo evaṃ punappunaṃ piṇḍāya caritvā laddhaṃ laddhaṃ dentassāpi dvādasahi vassehi pūrati,",
  "atk-s0102a:491_7": "na tato oraṃ.",
  "atk-s0102a:491_8": "Sace hi dvādasame vasse sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nahāyituṃ gacchati saṅghatthero ca kasseso pattoti,",
  "atk-s0102a:491_9": "“sāraṇīyadhammapūrakassā”ti vutte “āharatha na”nti sabbaṃ piṇḍapātaṃ vicāretvā bhuñjitvā ca rittaṃ pattaṃ ṭhapeti,",
  "atk-s0102a:491_10": "atha so bhikkhu rittaṃ pattaṃ disvā “mayhaṃ anavasesetvāva paribhuñjiṃsū”ti domanassaṃ uppādeti,",
  "atk-s0102a:491_11": "sāraṇīyadhammo bhijjati,",
  "atk-s0102a:491_12": "puna dvādasavassāni pūretabbo hoti.",
  "atk-s0102a:491_13": "Titthiyaparivāsasadiso hesa,",
  "atk-s0102a:491_14": "sakiṃ khaṇḍe jāte puna pūretabbova. Yo pana –",
  "atk-s0102a:491_15": "“lābhā vata me,",
  "atk-s0102a:491_16": "suladdhaṃ vata me,",
  "atk-s0102a:491_17": "yassa me pattagataṃ anāpucchāva sabrahmacārī paribhuñjantī”ti somanassaṃ janeti,",
  "atk-s0102a:491_18": "tassa puṇṇo nāma hoti.",
  "atk-s0102a:492_0": "Evaṃ pūritasāraṇīyadhammassa pana neva issā,",
  "atk-s0102a:492_1": "na macchariyaṃ hoti.",
  "atk-s0102a:492_2": "So manussānaṃ piyo hoti,",
  "atk-s0102a:492_3": "sulabhapaccayo ca,",
  "atk-s0102a:492_4": "pattagatamassa diyyamānampi na khīyati,",
  "atk-s0102a:492_5": "bhājanīyabhaṇḍaṭṭhāne aggabhaṇḍaṃ labhati,",
  "atk-s0102a:492_6": "bhaye vā chātake vā sampatte devatā ussukkaṃ āpajjanti.",
  "atk-s0102a:493_0": "Tatrimāni vatthūni –",
  "atk-s0102a:493_1": "senagirivāsī tissatthero kira mahāgirigāmaṃ upanissāya viharati.",
  "atk-s0102a:493_2": "Paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā kiñci aladdhā nikkhamiṃsu.",
  "atk-s0102a:493_3": "Thero pana pavisanto te disvā pucchi – “laddhaṃ,",
  "atk-s0102a:493_4": "bhante”ti?",
  "atk-s0102a:493_5": "Vicarimha āvusoti.",
  "atk-s0102a:493_6": "So tesaṃ aladdhabhāvaṃ ñatvā āha –",
  "atk-s0102a:493_7": "“bhante yāvāhaṃ āgacchāmi,",
  "atk-s0102a:493_8": "tāva idheva hothā”ti. Mayaṃ, āvuso,",
  "atk-s0102a:493_9": "paññāsa janā pattatemanamattampi na labhimhāti. Bhante,",
  "atk-s0102a:493_10": "nevāsikā nāma paṭibalā honti,",
  "atk-s0102a:493_11": "alabhantāpi bhikkhācāramaggasabhāgaṃ jānantīti.",
  "atk-s0102a:493_12": "Therā āgamesuṃ.",
  "atk-s0102a:493_13": "Thero gāmaṃ pāvisi.",
  "atk-s0102a:493_14": "Dhurageheyeva mahāupāsikā khīrabhattaṃ sajjetvā theraṃ olokayamānā ṭhitā.",
  "atk-s0102a:493_15": "Atha therassa dvāraṃ sampattasseva pattaṃ pūretvā adāsi,",
  "atk-s0102a:493_16": "so taṃ ādāya therānaṃ santikaṃ gantvā gaṇhatha, bhanteti,",
  "atk-s0102a:493_17": "saṅghattheraṃ āha. Thero –",
  "atk-s0102a:493_18": "“amhehi ettakehi kiñci na laddhaṃ,",
  "atk-s0102a:493_19": "ayaṃ sīghameva gahetvā āgato,",
  "atk-s0102a:493_20": "kiṃ nu kho”ti sesānaṃ mukhaṃ olokesi.",
  "atk-s0102a:493_21": "Thero olokanākāreneva ñatvā “bhante,",
  "atk-s0102a:493_22": "dhammena samena laddhapiṇḍapāto,",
  "atk-s0102a:493_23": "nikkukkuccā gaṇhathā”tiādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "atk-s0102a:494_0": "Atha naṃ bhattakiccāvasāne therā pucchiṃsu – “kadā, āvuso,",
  "atk-s0102a:494_1": "lokuttaradhammaṃ paṭivijjhī”ti?",
  "atk-s0102a:494_2": "Natthi me, bhante,",
  "atk-s0102a:494_3": "lokuttaradhammoti.",
  "atk-s0102a:494_4": "Jhānalābhīsi, āvusoti?",
  "atk-s0102a:494_5": "Etampi me, bhante, natthīti. Nanu, āvuso,",
  "atk-s0102a:494_6": "pāṭihāriyanti?",
  "atk-s0102a:494_7": "Sāraṇīyadhammo me, bhante, pūrito,",
  "atk-s0102a:494_8": "tassa me dhammassa pūritakālato paṭṭhāya sacepi bhikkhusatasahassaṃ hoti,",
  "atk-s0102a:494_9": "pattagataṃ na khīyatīti.",
  "atk-s0102a:494_10": "Te sutvā –",
  "atk-s0102a:494_11": "“sādhu sādhu sappurisa,",
  "atk-s0102a:494_12": "anucchavikamidaṃ tuyha”nti āhaṃsu.",
  "atk-s0102a:494_13": "Idaṃ tāva –",
  "atk-s0102a:494_14": "“pattagataṃ na khīyatī”ti ettha vatthu.",
  "atk-s0102a:495_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā imasmiṃ ṭhāne kiṃ varabhaṇḍanti pucchi.",
  "atk-s0102a:495_1": "Dve sāṭakā, bhanteti.",
  "atk-s0102a:495_2": "Ete mayhaṃ pāpuṇissantīti.",
  "atk-s0102a:495_3": "Taṃ sutvā amacco rañño ārocesi –",
  "atk-s0102a:495_4": "“eko daharo evaṃ vadatī”ti.",
  "atk-s0102a:495_5": "Daharassa evaṃ cittaṃ,",
  "atk-s0102a:495_6": "mahātherānaṃ pana sukhumasāṭakā vaṭṭantīti vatvā mahātherānaṃ dassāmīti ṭhapeti.",
  "atk-s0102a:495_7": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ nārohanti.",
  "atk-s0102a:495_8": "Aññe ārohanti.",
  "atk-s0102a:495_9": "Daharassa dānakāle pana hatthaṃ āruḷhā.",
  "atk-s0102a:495_10": "So tassa hatthe pātetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā daharassa santike nisīditvā – “bhante,",
  "atk-s0102a:495_11": "imaṃ dhammaṃ kadā paṭivijjhitthā”ti āha.",
  "atk-s0102a:495_12": "So pariyāyenāpi asantaṃ avadanto –",
  "atk-s0102a:495_13": "“natthi mayhaṃ mahārāja lokuttaradhammo”ti āha. Nanu, bhante,",
  "atk-s0102a:495_14": "pubbe avacutthāti. Āma, mahārāja,",
  "atk-s0102a:495_15": "sāraṇīyadhammapūrako ahaṃ,",
  "atk-s0102a:495_16": "tassa me dhammassa pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti.",
  "atk-s0102a:495_17": "“Sādhu sādhu, bhante,",
  "atk-s0102a:495_18": "anucchavikamidaṃ tuyha”nti vanditvā pakkāmi. Idaṃ –",
  "atk-s0102a:495_19": "“bhājanīyabhaṇḍaṭṭhāne aggabhaṇḍaṃ pāpuṇātī”ti ettha vatthu.",
  "atk-s0102a:496_0": "Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu.",
  "atk-s0102a:496_1": "Therī paccūsasamaye –",
  "atk-s0102a:496_2": "“ativiya appanigghoso gāmo,",
  "atk-s0102a:496_3": "upadhāretha tāvā”ti daharabhikkhuniyo āha.",
  "atk-s0102a:496_4": "Tā gantvā sabbesaṃ gatabhāvaṃ ñatvā āgamma theriyā ārocesuṃ.",
  "atk-s0102a:496_5": "Sā sutvā “mā tumhe tesaṃ gatabhāvaṃ cintayittha,",
  "atk-s0102a:496_6": "attano uddesaparipucchāyonisomanasikāresuyeva yogaṃ karothā”ti vatvā bhikkhācāravelāyaṃ pārupitvā attadvādasamā gāmadvāre nigrodhamūle aṭṭhāsi.",
  "atk-s0102a:496_7": "Rukkhe adhivatthādevatā dvādasannampi bhikkhunīnaṃ piṇḍapātaṃ datvā “ayye,",
  "atk-s0102a:496_8": "mā aññattha gacchatha,",
  "atk-s0102a:496_9": "niccaṃ idheva ethā”ti āha.",
  "atk-s0102a:496_10": "Theriyā pana kaniṭṭhabhātā nāgatthero nāma atthi, so –",
  "atk-s0102a:496_11": "“mahantaṃ bhayaṃ,",
  "atk-s0102a:496_12": "na sakkā idha yāpetuṃ,",
  "atk-s0102a:496_13": "paratīraṃ gamissāmī”ti attadvādasamova attano vasanaṭṭhānā nikkhanto theriṃ disvā gamissāmīti bhātaragāmaṃ āgato. Therī –",
  "atk-s0102a:496_14": "“therā āgatā”ti sutvā tesaṃ santikaṃ gantvā kiṃ ayyāti pucchi.",
  "atk-s0102a:496_15": "So taṃ pavattiṃ ācikkhi. Sā –",
  "atk-s0102a:496_16": "“ajja ekadivasaṃ vihāreyeva vasitvā sve gamissathā”ti āha.",
  "atk-s0102a:496_17": "Therā vihāraṃ agamaṃsu.",
  "atk-s0102a:497_0": "Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ paribhuñjathā”ti āha. Thero –",
  "atk-s0102a:497_1": "“vaṭṭissati therī”ti vatvā tuṇhī aṭṭhāsi.",
  "atk-s0102a:497_2": "Dhammiko tāta piṇḍapāto,",
  "atk-s0102a:497_3": "kukkuccaṃ akatvā paribhuñjathāti.",
  "atk-s0102a:497_4": "“Vaṭṭissati therī”ti.",
  "atk-s0102a:497_5": "Sā pattaṃ gahetvā ākāse khipi.",
  "atk-s0102a:497_6": "Patto ākāse aṭṭhāsi. Thero –",
  "atk-s0102a:497_7": "“sattatālamatte ṭhitampi bhikkhunibhattameva therī”ti vatvā –",
  "atk-s0102a:497_8": "“bhayaṃ nāma sabbakālaṃ na hoti,",
  "atk-s0102a:497_9": "bhaye vūpasante ariyavaṃsaṃ kathayamāno,",
  "atk-s0102a:497_10": "‘bho piṇḍapātika,",
  "atk-s0102a:497_11": "bhikkhunibhattaṃ bhuñjitvā vītināmayitthā’ti cittena anuvadiyamāno santhambhetuṃ na sakkhissāmi,",
  "atk-s0102a:497_12": "appamattā hotha theriyo”ti maggaṃ āruhi.",
  "atk-s0102a:498_0": "Rukkhadevatāpi –",
  "atk-s0102a:498_1": "“sace thero theriyā hatthato piṇḍapātaṃ paribhuñjissati,",
  "atk-s0102a:498_2": "na naṃ nivattessāmi.",
  "atk-s0102a:498_3": "Sace na paribhuñjissati,",
  "atk-s0102a:498_4": "nivattessāmī”ti cintayamānā ṭhatvā therassa gamanaṃ disvā rukkhā oruyha pattaṃ, bhante,",
  "atk-s0102a:498_5": "dethāti pattaṃ gahetvā theraṃ rukkhamūlaṃyeva ānetvā āsanaṃ paññapetvā piṇḍapātaṃ datvā katabhattakiccaṃ",
  "atk-s0102a:498_6": "paṭiññaṃ kāretvā dvādasa bhikkhuniyo dvādasa bhikkhū ca sattavassāni upaṭṭhahi. Idaṃ –",
  "atk-s0102a:498_7": "“devatā ussukkaṃ āpajjantī”ti ettha vatthu.",
  "atk-s0102a:498_8": "Tatra hi therī sāraṇīyadhammapūrikā ahosi.",
  "atk-s0102a:499_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,",
  "atk-s0102a:499_1": "tassa sīlaṃ pariyante chinnasāṭako viya khaṇḍaṃ nāma.",
  "atk-s0102a:499_2": "Yassa pana vemajjhe bhinnaṃ,",
  "atk-s0102a:499_3": "tassa majjhe chiddasāṭako viya chiddaṃ nāma hoti.",
  "atk-s0102a:499_4": "Yassa pana paṭipāṭiyā dve tīṇi bhinnāni,",
  "atk-s0102a:499_5": "tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññataravaṇṇā gāvī viya sabalaṃ nāma hoti.",
  "atk-s0102a:499_6": "Yassa pana antarantarā visabhāgabinducitrā gāvī viya kammāsaṃ nāma hoti.",
  "atk-s0102a:499_7": "Yassa pana sabbenasabbaṃ abhinnāni,",
  "atk-s0102a:499_8": "tassa tāni sīlāni akhaṇḍāni acchiddāni asabalāni akammāsāni nāma honti.",
  "atk-s0102a:499_9": "Tāni panetāni taṇhādāsabyato mocetvā bhujissabhāvakaraṇato bhujissāni.",
  "atk-s0102a:499_10": "Buddhādīhi viññūhi pasatthattā viññupasatthāni,",
  "atk-s0102a:499_11": "taṇhādiṭṭhīhi aparāmaṭṭhattā –",
  "atk-s0102a:499_12": "“idaṃ nāma tvaṃ āpannapubbo”ti kenaci parāmaṭṭhuṃ asakkuṇeyyattā ca aparāmaṭṭhāni,",
  "atk-s0102a:499_13": "upacārasamādhiṃ vā appanāsamādhiṃ vā saṃvattayantīti samādhisaṃvattanikānīti vuccanti.",
  "atk-s0102a:500_0": "Sīlasāmaññagatā viharissantīti tesu tesu disābhāgesu viharantehi bhikkhūhi saddhiṃ samānabhāvūpagatasīlā viharissanti.",
  "atk-s0102a:500_1": "Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ sīlena samānameva hoti,",
  "atk-s0102a:500_2": "natthi maggasīle nānattaṃ.",
  "atk-s0102a:500_3": "Taṃ sandhāyetaṃ vuttaṃ.",
  "atk-s0102a:501_0": "Yāyaṃ diṭṭhīti maggasampayuttā sammādiṭṭhi.",
  "atk-s0102a:501_1": "Ariyāti niddosā.",
  "atk-s0102a:501_2": "Niyyātīti niyyānikā.",
  "atk-s0102a:501_3": "Takkarassāti yo tathākārī hoti.",
  "atk-s0102a:501_4": "Sabbadukkhakkhayāyāti sabbadukkhakkhayatthaṃ.",
  "atk-s0102a:501_5": "Diṭṭhisāmaññagatāti samānadiṭṭhibhāvaṃ upagatā hutvā viharissanti.",
  "atk-s0102a:501_6": "Vuddhiyevāti evaṃ viharantānaṃ vuddhiyeva bhikkhūnaṃ pāṭikaṅkhā,",
  "atk-s0102a:501_7": "no parihānīti.",
  "atk-s0102a:502_0": "142.",
  "atk-s0102a:502_1": "Etadeva bahulanti āsannaparinibbānattā bhikkhu ovadanto punappunaṃ etaṃyeva dhammiṃ kathaṃ karoti.",
  "atk-s0102a:502_2": "Iti sīlanti evaṃ sīlaṃ,",
  "atk-s0102a:502_3": "ettakaṃ sīlaṃ.",
  "atk-s0102a:502_4": "Ettha catupārisuddhisīlaṃ sīlaṃ cittekaggatā samādhi,",
  "atk-s0102a:502_5": "vipassanāpaññā paññāti veditabbā.",
  "atk-s0102a:502_6": "Sīlaparibhāvitoti ādīsu yasmiṃ sīle ṭhatvāva maggasamādhiṃ phalasamādhiṃ nibbattenti.",
  "atk-s0102a:502_7": "Eso tena sīlena paribhāvito mahapphalo hoti,",
  "atk-s0102a:502_8": "mahānisaṃso.",
  "atk-s0102a:502_9": "Yamhi samādhimhi ṭhatvā maggapaññaṃ phalapaññaṃ nibbattenti,",
  "atk-s0102a:502_10": "sā tena samādhinā paribhāvitā mahapphalā hoti,",
  "atk-s0102a:502_11": "mahānisaṃsā.",
  "atk-s0102a:502_12": "Yāya paññāya ṭhatvā maggacittaṃ phalacittaṃ nibbattenti,",
  "atk-s0102a:502_13": "taṃ tāya paribhāvitaṃ sammadeva āsavehi vimuccati.",
  "atk-s0102a:503_0": "Yathābhirantanti buddhānaṃ anabhiratiparitassitaṃ nāma natthi,",
  "atk-s0102a:503_1": "yathāruci yathāajjhāsayanti pana vuttaṃ hoti.",
  "atk-s0102a:503_2": "Āyāmāti ehi yāma.",
  "atk-s0102a:503_3": "“Ayāmā”tipi pāṭho,",
  "atk-s0102a:503_4": "gacchāmāti attho.",
  "atk-s0102a:503_5": "Ānandāti bhagavā santikāvacarattā theraṃ ālapati.",
  "atk-s0102a:503_6": "Thero pana –",
  "atk-s0102a:503_7": "“gaṇhathāvuso pattacīvarāni,",
  "atk-s0102a:503_8": "bhagavā asukaṭṭhānaṃ gantukāmo”ti bhikkhūnaṃ āroceti.",
  "atk-s0102a:504_0": "144. Ambalaṭṭhikāgamanaṃ uttānameva. Atha kho āyasmā sāriputtotiādi sampasādanīye vitthāritaṃ.",
  "atk-s0102a:505_0": "Dussīlaādīnavavaṇṇanā",
  "atk-s0102a:506_0": "148.",
  "atk-s0102a:506_1": "Pāṭaligamane āvasathāgāranti āgantukānaṃ āvasathagehaṃ.",
  "atk-s0102a:506_2": "Pāṭaligāme kira niccakālaṃ dvinnaṃ rājūnaṃ sahāyakā āgantvā kulāni gehato nīharitvā māsampi aḍḍhamāsampi vasanti.",
  "atk-s0102a:506_3": "Te manussā niccupaddutā –",
  "atk-s0102a:506_4": "“etesaṃ āgatakāle vasanaṭṭhānaṃ bhavissatī”ti nagaramajjhe mahatiṃ sālaṃ karitvā tassā ekasmiṃ padese bhaṇḍapaṭisāmanaṭṭhānaṃ,",
  "atk-s0102a:506_5": "ekasmiṃ padese nivāsaṭṭhānaṃ akaṃsu. Te –",
  "atk-s0102a:506_6": "“bhagavā āgato”ti sutvāva –",
  "atk-s0102a:506_7": "“amhehi gantvāpi bhagavā ānetabbo siyā,",
  "atk-s0102a:506_8": "so sayameva amhākaṃ vasanaṭṭhānaṃ sampatto,",
  "atk-s0102a:506_9": "ajja bhagavantaṃ āvasathe maṅgalaṃ vadāpessāmā”ti etadatthameva upasaṅkamantā.",
  "atk-s0102a:506_10": "Tasmā evamāhaṃsu.",
  "atk-s0102a:506_11": "Yena āvasathāgāranti te kira –",
  "atk-s0102a:506_12": "“buddhā nāma araññajjhāsayā araññārāmā antogāme vasituṃ iccheyyuṃ vā no vā”ti bhagavato manaṃ ajānantā āvasathāgāraṃ appaṭijaggitvāva āgamaṃsu.",
  "atk-s0102a:506_13": "Idāni bhagavato manaṃ ñatvā puretaraṃ gantvā paṭijaggissāmāti yenāvasathāgāraṃ,",
  "atk-s0102a:506_14": "tenupasaṅkamiṃsu.",
  "atk-s0102a:506_15": "Sabbasantharinti yathā sabbaṃ santhataṃ hoti,",
  "atk-s0102a:506_16": "evaṃ santhariṃ.",
  "atk-s0102a:507_0": "149.",
  "atk-s0102a:507_1": "Dussīloti asīlo nissīlo.",
  "atk-s0102a:507_2": "Sīlavipannoti vipannasīlo bhinnasaṃvaro.",
  "atk-s0102a:507_3": "Pamādādhikaraṇanti pamādakāraṇā.",
  "atk-s0102a:508_0": "Idañca suttaṃ gahaṭṭhānaṃ vasena āgataṃ pabbajitānampi pana labbhateva.",
  "atk-s0102a:508_1": "Gahaṭṭho hi yena yena sippaṭṭhānena jīvitaṃ kappeti –",
  "atk-s0102a:508_2": "yadi kasiyā,",
  "atk-s0102a:508_3": "yadi vaṇijjāya,",
  "atk-s0102a:508_4": "pāṇātipātādivasena pamatto taṃ taṃ yathākālaṃ sampādetuṃ na sakkoti,",
  "atk-s0102a:508_5": "athassa mūlampi vinassati.",
  "atk-s0102a:508_6": "Māghātakāle pāṇātipātaṃ pana adinnādānādīni ca karonto daṇḍavasena mahatiṃ bhogajāniṃ nigacchati.",
  "atk-s0102a:508_7": "Pabbajito dussīlo ca pamādakāraṇā sīlato buddhavacanato jhānato sattaariyadhanato ca jāniṃ nigacchati.",
  "atk-s0102a:509_0": "Gahaṭṭhassa –",
  "atk-s0102a:509_1": "“asuko nāma asukakule jāto dussīlo pāpadhammo pariccattaidhalokaparaloko salākabhattamattampi na detī”ti",
  "atk-s0102a:509_2": "catuparisamajjhe pāpako kittisaddo abbhuggacchati.",
  "atk-s0102a:509_3": "Pabbajitassa vā –",
  "atk-s0102a:509_4": "“asuko nāma nāsakkhi sīlaṃ rakkhituṃ,",
  "atk-s0102a:509_5": "na buddhavacanaṃ uggahetuṃ,",
  "atk-s0102a:509_6": "vejjakammādīhi jīvati,",
  "atk-s0102a:509_7": "chahi agāravehi samannāgato”ti evaṃ abbhuggacchati.",
  "atk-s0102a:510_0": "Avisāradoti gahaṭṭho tāva –",
  "atk-s0102a:510_1": "“avassaṃ bahūnaṃ sannipātaṭṭhāne keci mama kammaṃ jānissanti,",
  "atk-s0102a:510_2": "atha maṃ niggaṇhissantī”ti vā,",
  "atk-s0102a:510_3": "“rājakulassa vā dassantī”ti sabhayo upasaṅkamati,",
  "atk-s0102a:510_4": "maṅkubhūto pattakkhandho adhomukho aṅgulikena bhūmiṃ kasanto nisīdati,",
  "atk-s0102a:510_5": "visārado hutvā kathetuṃ na sakkoti.",
  "atk-s0102a:510_6": "Pabbajitopi –",
  "atk-s0102a:510_7": "“bahū bhikkhū sannipatitā,",
  "atk-s0102a:510_8": "avassaṃ koci mama kammaṃ jānissati,",
  "atk-s0102a:510_9": "atha me uposathampi pavāraṇampi ṭhapetvā sāmaññato cāvetvā nikkaḍḍhissantī”ti sabhayo upasaṅkamati,",
  "atk-s0102a:510_10": "visārado hutvā kathetuṃ na sakkoti.",
  "atk-s0102a:510_11": "Ekacco pana dussīlopi dappito viya vicarati,",
  "atk-s0102a:510_12": "sopi ajjhāsayena maṅku hotiyeva.",
  "atk-s0102a:511_0": "Sammūḷho kālaṅkarotīti tassa hi maraṇamañce nipannassa dussīlakamme samādāya pavattitaṭṭhānaṃ āpāthamāgacchati,",
  "atk-s0102a:511_1": "so ummīletvā idhalokaṃ passati,",
  "atk-s0102a:511_2": "nimīletvā paralokaṃ passati,",
  "atk-s0102a:511_3": "tassa cattāro apāyā upaṭṭhahanti,",
  "atk-s0102a:511_4": "sattisatena sīse pahariyamāno viya hoti. So – “vāretha,",
  "atk-s0102a:511_5": "vārethā”ti viravanto marati.",
  "atk-s0102a:511_6": "Tena vuttaṃ –",
  "atk-s0102a:511_7": "“sammūḷho kālaṃ karotī”ti.",
  "atk-s0102a:511_8": "Pañcamapadaṃ uttānameva.",
  "atk-s0102a:512_0": "150. Ānisaṃsakathā vuttavipariyāyena veditabbā.",
  "atk-s0102a:513_0": "151.",
  "atk-s0102a:513_1": "Bahudeva rattiṃ dhammiyā kathāyāti aññāya pāḷimuttakāya dhammikathāya ceva āvasathānumodanāya ca ākāsagaṅgaṃ",
  "atk-s0102a:513_2": "otārento viya yojanappamāṇaṃ mahāmadhuṃ pīḷetvā madhupānaṃ pāyento viya bahudeva rattiṃ sandassetvā sampahaṃsetvā uyyojesi.",
  "atk-s0102a:513_3": "Abhikkantāti atikkantā khīṇā khayavayaṃ upetā.",
  "atk-s0102a:513_4": "Suññāgāranti pāṭiyekkaṃ suññāgāraṃ nāma natthi,",
  "atk-s0102a:513_5": "tattheva pana ekapasse sāṇipākārena parikkhipitvā –",
  "atk-s0102a:513_6": "“idha satthā vissamissatī”ti mañcakaṃ paññapesuṃ. Bhagavā –",
  "atk-s0102a:513_7": "“catūhipi iriyāpathehi paribhuttaṃ etesaṃ mahapphalaṃ bhavissatī”ti tattha sīhaseyyaṃ kappesi.",
  "atk-s0102a:513_8": "Taṃ sandhāya vuttaṃ –",
  "atk-s0102a:513_9": "“suññāgāraṃ pāvisī”ti.",
  "atk-s0102a:514_0": "Pāṭaliputtanagaramāpanavaṇṇanā",
  "atk-s0102a:515_0": "152.",
  "atk-s0102a:515_1": "Sunidhavassakārāti sunidho ca vassakāro ca dve brāhmaṇā.",
  "atk-s0102a:515_2": "Magadhamahāmattāti magadharañño mahāmattā mahāamaccā,",
  "atk-s0102a:515_3": "magadharaṭṭhe vā mahāmattā mahatiyā issariyamattāya samannāgatāti magadhamahāmattā.",
  "atk-s0102a:515_4": "Pāṭaligāme nagaranti pāṭaligāmaṃ nagaraṃ katvā māpenti.",
  "atk-s0102a:515_5": "Vajjīnaṃ paṭibāhāyāti vajjirājakulānaṃ āyamukhapacchindanatthaṃ.",
  "atk-s0102a:515_6": "Sahassevāti ekekavaggavasena sahassaṃ sahassaṃ hutvā.",
  "atk-s0102a:515_7": "Vatthūnīti gharavatthūni.",
  "atk-s0102a:515_8": "Cittāni namanti nivesanāni māpetunti raññañca rājamahāmattānañca nivesanāni māpetuṃ vatthuvijjāpāṭhakānaṃ cittāni namanti.",
  "atk-s0102a:515_9": "Te kira attano sippānubhāvena heṭṭhā pathaviyaṃ tiṃsahatthamatte ṭhāne –",
  "atk-s0102a:515_10": "“idha nāgaggāho,",
  "atk-s0102a:515_11": "idha yakkhaggāho,",
  "atk-s0102a:515_12": "idha bhūtaggāho,",
  "atk-s0102a:515_13": "pāsāṇo vā khāṇuko vā atthī”ti passanti.",
  "atk-s0102a:515_14": "Te tadā sippaṃ jappitvā devatāhi saddhiṃ mantayamānā viya māpenti.",
  "atk-s0102a:515_15": "Athavā nesaṃ sarīre devatā adhimuccitvā tattha tattha nivesanāni māpetuṃ cittaṃ nāmenti.",
  "atk-s0102a:515_16": "Tā catūsu koṇesu khāṇuke koṭṭetvā vatthumhi gahitamatte paṭivigacchanti.",
  "atk-s0102a:515_17": "Saddhānaṃ kulānaṃ saddhā devatā tathā karonti,",
  "atk-s0102a:515_18": "assaddhānaṃ kulānaṃ assaddhā devatāva.",
  "atk-s0102a:515_19": "Kiṃ kāraṇā?",
  "atk-s0102a:515_20": "Saddhānañhi evaṃ hoti –",
  "atk-s0102a:515_21": "“idha manussā nivesanaṃ māpetvā paṭhamaṃ bhikkhusaṅghaṃ nisīdāpetvā maṅgalaṃ vaḍḍhāpessanti.",
  "atk-s0102a:515_22": "Atha mayaṃ sīlavantānaṃ dassanaṃ,",
  "atk-s0102a:515_23": "dhammakathaṃ,",
  "atk-s0102a:515_24": "pañhāvissajjanaṃ,",
  "atk-s0102a:515_25": "anumodanañca sotuṃ labhissāma,",
  "atk-s0102a:515_26": "manussā dānaṃ datvā amhākaṃ pattiṃ dassantī”ti.",
  "atk-s0102a:516_0": "Tāvatiṃsehīti yathā hi ekasmiṃ kule ekaṃ paṇḍitamanussaṃ,",
  "atk-s0102a:516_1": "ekasmiṃ vā vihāre ekaṃ bahussutabhikkhuṃ upādāya –",
  "atk-s0102a:516_2": "“asukakule manussā paṇḍitā,",
  "atk-s0102a:516_3": "asukavihāre bhikkhū bahussutā”ti saddo abbhuggacchati,",
  "atk-s0102a:516_4": "evameva sakkaṃ devarājānaṃ vissakammañca devaputtaṃ upādāya –",
  "atk-s0102a:516_5": "“tāvatiṃsā paṇḍitā”ti saddo abbhuggato. Tenāha –",
  "atk-s0102a:516_6": "“tāvatiṃsehī”ti.",
  "atk-s0102a:516_7": "Tāvatiṃsehi saddhiṃ mantetvāpi viya māpentīti attho.",
  "atk-s0102a:517_0": "Yāvatā ariyaṃ āyatananti yattakaṃ ariyakamanussānaṃ osaraṇaṭṭhānaṃ nāma atthi.",
  "atk-s0102a:517_1": "Yāvatā vaṇippathoti yattakaṃ vāṇijānaṃ ābhatabhaṇḍassa rāsivaseneva kayavikkayaṭṭhānaṃ nāma,",
  "atk-s0102a:517_2": "vāṇijānaṃ vasanaṭṭhānaṃ vā atthi.",
  "atk-s0102a:517_3": "Idaṃ agganagaranti tesaṃ ariyāyatanavaṇippathānaṃ idaṃ agganagaraṃ jeṭṭhakaṃ pāmokkhaṃ bhavissatīti.",
  "atk-s0102a:517_4": "Puṭabhedananti bhaṇḍapuṭabhedanaṭṭhānaṃ,",
  "atk-s0102a:517_5": "bhaṇḍabhaṇḍikānaṃ mocanaṭṭhānanti vuttaṃ hoti.",
  "atk-s0102a:517_6": "Sakalajambudīpe aladdhabhaṇḍampi hi idheva labhissanti,",
  "atk-s0102a:517_7": "aññattha vikkayena agacchantampi ca idheva gamissati.",
  "atk-s0102a:517_8": "Tasmā idheva puṭaṃ bhindissantīti attho.",
  "atk-s0102a:517_9": "Catūsu hi dvāresu cattāri sabhāyaṃ ekanti evaṃ divase divase pañcasatasahassāni uṭṭhahissantīti dasseti.",
  "atk-s0102a:518_0": "Aggito vātiādīsu cakārattho vā- saddo.",
  "atk-s0102a:518_1": "Agginā ca udakena ca mithubhedena ca nassissatīti attho.",
  "atk-s0102a:518_2": "Ekakoṭṭhāso agginā nassissati,",
  "atk-s0102a:518_3": "nibbāpetuṃ na sakkhissanti.",
  "atk-s0102a:518_4": "Ekaṃ gaṅgā gahetvā gamissati. Eko –",
  "atk-s0102a:518_5": "“iminā akathitaṃ amussa,",
  "atk-s0102a:518_6": "amunā akathitaṃ imassā”ti vadantānaṃ pisuṇavācānaṃ vasena bhinnānaṃ manussānaṃ aññamaññabhedeneva nassissatīti attho.",
  "atk-s0102a:518_7": "Iti vatvā bhagavā paccūsakāle gaṅgāya tīraṃ gantvā katamukhadhovano bhikkhācāravelaṃ āgamayamāno nisīdi.",
  "atk-s0102a:519_0": "153.",
  "atk-s0102a:519_1": "Sunidhavassakārāpi –",
  "atk-s0102a:519_2": "“amhākaṃ rājā samaṇassa gotamassa upaṭṭhāko,",
  "atk-s0102a:519_3": "so amhe pucchissati,",
  "atk-s0102a:519_4": "‘satthā kira pāṭaligāmaṃ agamāsi,",
  "atk-s0102a:519_5": "tassa santikaṃ upasaṅkamittha,",
  "atk-s0102a:519_6": "na upasaṅkamitthā’ti.",
  "atk-s0102a:519_7": "Upasaṅkamimhāti ca vutte –",
  "atk-s0102a:519_8": "‘nimantayittha,",
  "atk-s0102a:519_9": "na nimantayitthā’ti ca pucchissati.",
  "atk-s0102a:519_10": "Na nimantayimhāti ca vutte amhākaṃ dosaṃ āropetvā niggaṇhissati.",
  "atk-s0102a:519_11": "Idaṃ cāpi mayaṃ āgataṭṭhāne nagaraṃ māpema,",
  "atk-s0102a:519_12": "samaṇassa kho pana gotamassa gatagataṭṭhāne kāḷakaṇṇisattā paṭikkamanti,",
  "atk-s0102a:519_13": "taṃ mayaṃ nagaramaṅgalaṃ vadāpessāmā”ti cintetvā satthāraṃ upasaṅkamitvā nimantayiṃsu. Tasmā –",
  "atk-s0102a:519_14": "“atha kho sunidhavassakārā”tiādi vuttaṃ.",
  "atk-s0102a:520_0": "Pubbaṇhasamayanti pubbaṇhakāle.",
  "atk-s0102a:520_1": "Nivāsetvāti gāmappavesananīhārena nivāsanaṃ nivāsetvā kāyabandhanaṃ bandhitvā.",
  "atk-s0102a:520_2": "Pattacīvaramādāyāti pattañca cīvarañca ādiyitvā kāyappaṭibaddhaṃ katvā.",
  "atk-s0102a:521_0": "Sīlavantetthāti sīlavante ettha. Saññateti kāyavācāmanehi saññate.",
  "atk-s0102a:522_0": "Tāsaṃ dakkhiṇamādiyeti saṅghassa dinne cattāro paccaye tāsaṃ gharadevatānaṃ ādiseyya,",
  "atk-s0102a:522_1": "pattiṃ dadeyya.",
  "atk-s0102a:522_2": "Pūjitā pūjayantīti –",
  "atk-s0102a:522_3": "“ime manussā amhākaṃ ñātakāpi na honti,",
  "atk-s0102a:522_4": "evampi no pattiṃ dentī”ti ārakkhaṃ susaṃvihitaṃ karothāti suṭṭhu ārakkhaṃ karonti.",
  "atk-s0102a:522_5": "Mānitā mānayantīti kālānukālaṃ balikammakaraṇena mānitā “ete manussā amhākaṃ ñātakāpi na honti,",
  "atk-s0102a:522_6": "catumāsachamāsantare no balikammaṃ karontī”ti mānenti,",
  "atk-s0102a:522_7": "mānentiyo uppannaṃ parissayaṃ haranti.",
  "atk-s0102a:523_0": "Tato nanti tato naṃ paṇḍitajātikaṃ manussaṃ.",
  "atk-s0102a:523_1": "Orasanti ure ṭhapetvā saṃvaḍḍhitaṃ,",
  "atk-s0102a:523_2": "yathā mātā orasaṃ puttaṃ anukampati,",
  "atk-s0102a:523_3": "uppannaparissayaharaṇatthameva tassa vāyamati,",
  "atk-s0102a:523_4": "evaṃ anukampantīti attho.",
  "atk-s0102a:523_5": "Bhadrāni passatīti sundarāni passati.",
  "atk-s0102a:524_0": "154. Uḷumpanti pāragamanatthāya āṇiyo koṭṭetvā kataṃ. Kullanti valliādīhi bandhitvā kataṃ.",
  "atk-s0102a:525_0": "“Ye taranti aṇṇava”nti gāthāya aṇṇavanti sabbantimena paricchedena yojanamattaṃ gambhīrassa ca puthulassa ca udakaṭṭhānassetaṃ adhivacanaṃ.",
  "atk-s0102a:525_1": "Saranti idha nadī adhippetā.",
  "atk-s0102a:525_2": "Idaṃ vuttaṃ hoti,",
  "atk-s0102a:525_3": "ye gambhīravitthataṃ taṇhāsaraṃ taranti,",
  "atk-s0102a:525_4": "te ariyamaggasaṅkhātaṃ setuṃ katvāna.",
  "atk-s0102a:525_5": "Visajja pallalāni anāmasitvā udakabharitāni ninnaṭṭhānāni.",
  "atk-s0102a:525_6": "Ayaṃ pana idaṃ appamattakaṃ taritukāmopi kullañhi jano pabandhati.",
  "atk-s0102a:525_7": "Buddhā ca buddhasāvakā ca vināyeva kullena tiṇṇā medhāvino janāti.",
  "atk-s0102a:526_0": "Paṭhamabhāṇavāravaṇṇanā niṭṭhitā.",
  "atk-s0102a:527_0": "Ariyasaccakathāvaṇṇanā",
  "atk-s0102a:528_0": "155.",
  "atk-s0102a:528_1": "Koṭigāmoti mahāpanādassa pāsādakoṭiyaṃ katagāmo.",
  "atk-s0102a:528_2": "Ariyasaccānanti ariyabhāvakarānaṃ saccānaṃ.",
  "atk-s0102a:528_3": "Ananubodhāti abujjhanena ajānanena.",
  "atk-s0102a:528_4": "Appaṭivedhāti appaṭivijjhanena.",
  "atk-s0102a:528_5": "Sandhāvitanti bhavato bhavaṃ gamanavasena sandhāvitaṃ.",
  "atk-s0102a:528_6": "Saṃsaritanti punappunaṃ gamanāgamanavasena saṃsaritaṃ.",
  "atk-s0102a:528_7": "Mamañceva tumhākañcāti mayā ca tumhehi ca.",
  "atk-s0102a:528_8": "Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti emamettha attho veditabbo.",
  "atk-s0102a:528_9": "Bhavanetti samūhatāti bhavato bhavaṃ nayanasamatthā taṇhārajju suṭṭhu hatā chinnā appavattikatā.",
  "atk-s0102a:529_0": "Anāvattidhammasambodhiparāyaṇavaṇṇanā",
  "atk-s0102a:530_0": "156.",
  "atk-s0102a:530_1": "Nātikāti ekaṃ taḷākaṃ nissāya dvinnaṃ cūḷapitumahāpituputtānaṃ dve gāmā.",
  "atk-s0102a:530_2": "Nātiketi ekasmiṃ ñātigāmake.",
  "atk-s0102a:530_3": "Giñjakāvasatheti iṭṭhakāmaye āvasathe.",
  "atk-s0102a:531_0": "157.",
  "atk-s0102a:531_1": "Orambhāgiyānanti heṭṭhābhāgiyānaṃ,",
  "atk-s0102a:531_2": "kāmabhaveyeva paṭisandhiggāhāpakānanti attho.",
  "atk-s0102a:531_3": "Oranti laddhanāmehi vā tīhi maggehi pahātabbānītipi orambhāgiyāni.",
  "atk-s0102a:531_4": "Tattha kāmacchando,",
  "atk-s0102a:531_5": "byāpādoti imāni dve samāpattiyā vā avikkhambhitāni,",
  "atk-s0102a:531_6": "maggena vā asamucchinnāni nibbattavasena uddhaṃ bhāgaṃ rūpabhavañca arūpabhavañca gantuṃ na denti.",
  "atk-s0102a:531_7": "Sakkāyadiṭṭhiādīni tīṇi tattha nibbattampi ānetvā puna idheva nibbattāpentīti sabbānipi orambhāgiyāneva.",
  "atk-s0102a:531_8": "Anāvattidhammāti paṭisandhivasena anāgamanasabhāvā.",
  "atk-s0102a:532_0": "Rāgadosamohānaṃ tanuttāti ettha kadāci karahaci uppattiyā ca,",
  "atk-s0102a:532_1": "pariyuṭṭhānamandatāya cāti dvedhāpi tanubhāvo veditabbo.",
  "atk-s0102a:532_2": "Sakadāgāmissa hi puthujjanānaṃ viya abhiṇhaṃ rāgādayo nuppajjanti,",
  "atk-s0102a:532_3": "kadāci karahaci uppajjanti.",
  "atk-s0102a:532_4": "Uppajjamānā ca puthujjanānaṃ viya bahalabahalā nuppajjanti,",
  "atk-s0102a:532_5": "makkhikāpattaṃ viya tanukatanukā uppajjanti.",
  "atk-s0102a:532_6": "Dīghabhāṇakatipiṭakamahāsīvatthero panāha –",
  "atk-s0102a:532_7": "“yasmā sakadāgāmissa puttadhītaro honti,",
  "atk-s0102a:532_8": "orodhā ca honti,",
  "atk-s0102a:532_9": "tasmā bahalā kilesā.",
  "atk-s0102a:532_10": "Idaṃ pana bhavatanukavasena kathita”nti.",
  "atk-s0102a:532_11": "Taṃ aṭṭhakathāyaṃ –",
  "atk-s0102a:532_12": "“sotāpannassa sattabhave ṭhapetvā aṭṭhame bhave bhavatanukaṃ natthi.",
  "atk-s0102a:532_13": "Sakadāgāmissa dve bhave ṭhapetvā pañcasu bhavesu bhavatanukaṃ natthi.",
  "atk-s0102a:532_14": "Anāgāmissa rūpārūpabhave ṭhapetvā kāmabhave bhavatanukaṃ natthi.",
  "atk-s0102a:532_15": "Khīṇāsavassa kismiñci bhave bhavatanukaṃ natthī”ti vuttattā paṭikkhittaṃ hoti.",
  "atk-s0102a:533_0": "Imaṃ lokanti imaṃ kāmāvacaralokaṃ sandhāya vuttaṃ.",
  "atk-s0102a:533_1": "Ayañcettha adhippāyo,",
  "atk-s0102a:533_2": "sace hi manussesu sakadāgāmiphalaṃ patto devesu nibbattitvā arahattaṃ sacchikaroti,",
  "atk-s0102a:533_3": "iccetaṃ kusalaṃ.",
  "atk-s0102a:533_4": "Asakkonto pana avassaṃ manussalokaṃ āgantvā sacchikaroti.",
  "atk-s0102a:533_5": "Devesu sakadāgāmiphalaṃ pattopi sace manussesu nibbattitvā arahattaṃ sacchikaroti,",
  "atk-s0102a:533_6": "iccetaṃ kusalaṃ.",
  "atk-s0102a:533_7": "Asakkonto pana avassaṃ devalokaṃ gantvā sacchikarotīti.",
  "atk-s0102a:534_0": "Avinipātadhammoti ettha vinipatanaṃ vinipāto,",
  "atk-s0102a:534_1": "nāssa vinipāto dhammoti avinipātadhammo.",
  "atk-s0102a:534_2": "Catūsu apāyesu avinipātadhammo catūsu apāyesu avinipātasabhāvoti attho.",
  "atk-s0102a:534_3": "Niyatoti dhammaniyāmena niyato.",
  "atk-s0102a:534_4": "Sambodhiparāyaṇoti uparimaggattayasaṅkhātā sambodhi paraṃ ayanaṃ assa gati paṭisaraṇaṃ avassaṃ pattabbāti sambodhiparāyaṇo.",
  "atk-s0102a:535_0": "Dhammādāsadhammapariyāyavaṇṇanā",
  "atk-s0102a:536_0": "158.",
  "atk-s0102a:536_1": "Vihesāti tesaṃ tesaṃ ñāṇagatiṃ ñāṇūpapattiṃ ñāṇābhisamparāyaṃ olokentassa kāyakilamathova esa, ānanda,",
  "atk-s0102a:536_2": "tathāgatassāti dīpeti,",
  "atk-s0102a:536_3": "cittavihesā pana buddhānaṃ natthi.",
  "atk-s0102a:536_4": "Dhammādāsanti dhammamayaṃ ādāsaṃ.",
  "atk-s0102a:536_5": "Yenāti yena dhammādāsena samannāgato.",
  "atk-s0102a:536_6": "Khīṇāpāyaduggativinipātoti idaṃ nirayādīnaṃyeva vevacanavasena vuttaṃ.",
  "atk-s0102a:536_7": "Nirayādayo hi vaḍḍhisaṅkhātato ayato apetattā apāyā.",
  "atk-s0102a:536_8": "Dukkhassa gati paṭisaraṇanti duggati.",
  "atk-s0102a:536_9": "Ye dukkaṭakārino,",
  "atk-s0102a:536_10": "te ettha vivasā nipatantīti vinipātā.",
  "atk-s0102a:537_0": "Aveccappasādenāti buddhaguṇānaṃ yathābhūtato ñātattā acalena accutena pasādena.",
  "atk-s0102a:537_1": "Upari padadvayepi eseva nayo.",
  "atk-s0102a:537_2": "Itipi so bhagavātiādīnaṃ pana vitthāro visuddhimagge vutto.",
  "atk-s0102a:538_0": "Ariyakantehīti ariyānaṃ kantehi piyehi manāpehi.",
  "atk-s0102a:538_1": "Pañca sīlāni hi ariyasāvakānaṃ kantāni honti,",
  "atk-s0102a:538_2": "bhavantarepi avijahitabbato.",
  "atk-s0102a:538_3": "Tāni sandhāyetaṃ vuttaṃ.",
  "atk-s0102a:538_4": "Sabbopi panettha saṃvaro labbhatiyeva.",
  "atk-s0102a:539_0": "Sotāpannohamasmīti idaṃ desanāsīsameva.",
  "atk-s0102a:539_1": "Sakadāgāmiādayopi pana sakadāgāmīhamasmītiādinā nayena byākaronti yevāti.",
  "atk-s0102a:539_2": "Sabbesampi hi sikkhāpadāvirodhena yuttaṭṭhāne byākaraṇaṃ anuññātameva hoti.",
  "atk-s0102a:540_0": "Ambapālīgaṇikāvatthuvaṇṇanā",
  "atk-s0102a:541_0": "161.",
  "atk-s0102a:541_1": "Vesāliyaṃ viharatīti ettha tena kho pana samayena vesālī iddhā ceva hoti phītācātiādinā khandhake vuttanayena vesāliyā sampannabhāvo veditabbo.",
  "atk-s0102a:541_2": "Ambapālivaneti ambapāliyā gaṇikāya uyyānabhūte ambavane.",
  "atk-s0102a:541_3": "Sato bhikkhaveti bhagavā ambapālidassane satipaccupaṭṭhānatthaṃ visesato idha satipaṭṭhānadesanaṃ ārabhi.",
  "atk-s0102a:541_4": "Tattha saratīti sato.",
  "atk-s0102a:541_5": "Sampajānātīti sampajāno.",
  "atk-s0102a:541_6": "Satiyā ca sampajaññena ca samannāgato hutvā vihareyyāti attho.",
  "atk-s0102a:541_7": "Kāye kāyānupassītiādīsu yaṃ vattabbaṃ,",
  "atk-s0102a:541_8": "taṃ mahāsatipaṭṭhāne vakkhāma.",
  "atk-s0102a:542_0": "Nīlāti idaṃ sabbasaṅgāhakaṃ.",
  "atk-s0102a:542_1": "Nīlavaṇṇātiādi tasseva vibhāgadassanaṃ.",
  "atk-s0102a:542_2": "Tattha na tesaṃ pakativaṇṇo nīlo,",
  "atk-s0102a:542_3": "nīlavilepanavilittattā panetaṃ vuttaṃ.",
  "atk-s0102a:542_4": "Nīlavatthāti paṭadukūlakoseyyādīnipi tesaṃ nīlāneva honti.",
  "atk-s0102a:542_5": "Nīlālaṅkārāti nīlamaṇīhi nīlapupphehi alaṅkatā,",
  "atk-s0102a:542_6": "rathāpi tesaṃ nīlamaṇikhacitā nīlavatthaparikkhittā nīladdhajā nīlavammikehi nīlābharaṇehi nīlaassehi yuttā,",
  "atk-s0102a:542_7": "patodalaṭṭhiyopi nīlā yevāti.",
  "atk-s0102a:542_8": "Iminā nayena sabbapadesu attho veditabbo.",
  "atk-s0102a:542_9": "Parivaṭṭesīti pahari.",
  "atk-s0102a:542_10": "Kiṃ je ambapālīti jeti ālapanavacanaṃ,",
  "atk-s0102a:542_11": "bhoti ambapāli,",
  "atk-s0102a:542_12": "kiṃ kāraṇāti vuttaṃ hoti.",
  "atk-s0102a:542_13": "“Kiñcā”tipi pāṭho,",
  "atk-s0102a:542_14": "ayamevettha attho.",
  "atk-s0102a:542_15": "Sāhāranti sajanapadaṃ.",
  "atk-s0102a:542_16": "Aṅguliṃ phoṭesunti aṅguliṃ cālesuṃ.",
  "atk-s0102a:542_17": "Ambakāyāti itthikāya.",
  "atk-s0102a:543_0": "Yesanti karaṇatthe sāmivacanaṃ,",
  "atk-s0102a:543_1": "yehi adiṭṭhāti vuttaṃ hoti.",
  "atk-s0102a:543_2": "Olokethāti passatha.",
  "atk-s0102a:543_3": "Avalokethāti punappunaṃ passatha.",
  "atk-s0102a:543_4": "Upasaṃharathāti upanetha.",
  "atk-s0102a:543_5": "Imaṃ licchaviparisaṃ tumhākaṃ cittena tāvatiṃsasadisaṃ upasaṃharatha upanetha allīyāpetha.",
  "atk-s0102a:543_6": "Yatheva tāvatiṃsā abhirūpā pāsādikā nīlādinānāvaṇṇā,",
  "atk-s0102a:543_7": "evamime licchavirājānopīti tāvatiṃsehi samake katvā passathāti attho.",
  "atk-s0102a:544_0": "Kasmā pana bhagavā anekasatehi suttehi cakkhādīnaṃ rūpādīsu nimittaggāhaṃ paṭisedhetvā idha mahantena ussāhena nimittaggāhe uyyojetīti?",
  "atk-s0102a:544_1": "Hitakāmatāya.",
  "atk-s0102a:544_2": "Tatra kira ekacce bhikkhū osannavīriyā,",
  "atk-s0102a:544_3": "tesaṃ sampattiyā palobhento –",
  "atk-s0102a:544_4": "“appamādena samaṇadhammaṃ karontānaṃ evarūpā issariyasampatti sulabhā”ti samaṇadhamme ussāhajananatthaṃ āha.",
  "atk-s0102a:544_5": "Aniccalakkhaṇavibhāvanatthañcāpi evamāha.",
  "atk-s0102a:544_6": "Nacirasseva hi sabbepime ajātasattussa vasena vināsaṃ pāpuṇissanti.",
  "atk-s0102a:544_7": "Atha nesaṃ rajjasirisampattiṃ disvā ṭhitabhikkhū –",
  "atk-s0102a:544_8": "“tathārūpāyapi nāma sirisampattiyā vināso paññāyissatī”ti aniccalakkhaṇaṃ bhāvetvā saha paṭisambhidāhi",
  "atk-s0102a:544_9": "arahattaṃ pāpuṇissantīti aniccalakkhaṇavibhāvanatthaṃ āha.",
  "atk-s0102a:545_0": "Adhivāsetūti ambapāliyā nimantitabhāvaṃ ñatvāpi kasmā nimantentīti?",
  "atk-s0102a:545_1": "Asaddahanatāya ceva vattasīsena ca.",
  "atk-s0102a:545_2": "Sā hi dhuttā itthī animantetvāpi nimantemīti vadeyyāti tesaṃ cittaṃ ahosi,",
  "atk-s0102a:545_3": "dhammaṃ sutvā gamanakāle ca nimantetvā gamanaṃ nāma manussānaṃ vattameva.",
  "atk-s0102a:546_0": "Veḷuvagāmavassūpagamanavaṇṇanā",
  "atk-s0102a:547_0": "163.",
  "atk-s0102a:547_1": "Veḷuvagāmakoti vesāliyā samīpe veḷuvagāmo.",
  "atk-s0102a:547_2": "Yathāmittantiādīsu mittā mittāva.",
  "atk-s0102a:547_3": "Sandiṭṭhāti tattha tattha saṅgamma diṭṭhamattā nātidaḷhamittā.",
  "atk-s0102a:547_4": "Sambhattāti suṭṭhu bhattā sinehavanto daḷhamittā.",
  "atk-s0102a:547_5": "Yesaṃ yesaṃ yattha yattha evarūpā bhikkhū atthi,",
  "atk-s0102a:547_6": "te te tattha tattha vassaṃ upethāti attho.",
  "atk-s0102a:547_7": "Kasmā evamāha?",
  "atk-s0102a:547_8": "Tesaṃ phāsuvihāratthāya.",
  "atk-s0102a:547_9": "Tesañhi veḷuvagāmake senāsanaṃ nappahoti,",
  "atk-s0102a:547_10": "bhikkhāpi mandā.",
  "atk-s0102a:547_11": "Samantā vesāliyā pana bahūni senāsanāni,",
  "atk-s0102a:547_12": "bhikkhāpi sulabhā,",
  "atk-s0102a:547_13": "tasmā evamāha.",
  "atk-s0102a:547_14": "Atha kasmā –",
  "atk-s0102a:547_15": "“yathāsukhaṃ gacchathā”ti na vissajjesi?",
  "atk-s0102a:547_16": "Tesaṃ anukampāya.",
  "atk-s0102a:547_17": "Evaṃ kirassa ahosi –",
  "atk-s0102a:547_18": "“ahaṃ dasamāsamattaṃ ṭhatvā parinibbāyissāmi,",
  "atk-s0102a:547_19": "sace ime dūraṃ gacchissanti,",
  "atk-s0102a:547_20": "mama parinibbānakāle daṭṭhuṃ na sakkhissanti.",
  "atk-s0102a:547_21": "Atha nesaṃ –",
  "atk-s0102a:547_22": "“satthā parinibbāyanto amhākaṃ satimattampi na adāsi,",
  "atk-s0102a:547_23": "sace jāneyyāma,",
  "atk-s0102a:547_24": "evaṃ na dūre vaseyyāmā”ti vippaṭisāro bhaveyya.",
  "atk-s0102a:547_25": "Vesāliyā samantā pana vasantā māsassa aṭṭha vāre āgantvā dhammaṃ suṇissanti,",
  "atk-s0102a:547_26": "sugatovādaṃ labhissantī”ti na vissajjesi.",
  "atk-s0102a:548_0": "164.",
  "atk-s0102a:548_1": "Kharoti pharuso.",
  "atk-s0102a:548_2": "Ābādhoti visabhāgarogo.",
  "atk-s0102a:548_3": "Bāḷhāti balavatiyo.",
  "atk-s0102a:548_4": "Māraṇantikāti maraṇantaṃ maraṇasantikaṃ pāpanasamatthā.",
  "atk-s0102a:548_5": "Sato sampajāno adhivāsesīti satiṃ sūpaṭṭhitaṃ katvā ñāṇena paricchinditvā adhivāsesi.",
  "atk-s0102a:548_6": "Avihaññamānoti vedanānuvattanavasena aparāparaṃ parivattanaṃ akaronto apīḷiyamāno adukkhiyamānova adhivāsesi.",
  "atk-s0102a:548_7": "Anāmantetvāti ajānāpetvā.",
  "atk-s0102a:548_8": "Anapaloketvāti na apaloketvā ovādānusāsaniṃ adatvāti vuttaṃ hoti.",
  "atk-s0102a:548_9": "Vīriyenāti pubbabhāgavīriyena ceva phalasamāpattivīriyena ca.",
  "atk-s0102a:548_10": "Paṭipaṇāmetvāti vikkhambhetvā.",
  "atk-s0102a:548_11": "Jīvitasaṅkhāranti ettha jīvitampi jīvitasaṅkhāro.",
  "atk-s0102a:548_12": "Yena jīvitaṃ saṅkhariyati chijjamānaṃ ghaṭetvā ṭhapiyati,",
  "atk-s0102a:548_13": "so phalasamāpattidhammopi jīvitasaṅkhāro.",
  "atk-s0102a:548_14": "So idha adhippeto.",
  "atk-s0102a:548_15": "Adhiṭṭhāyāti adhiṭṭhahitvā pavattetvā,",
  "atk-s0102a:548_16": "jīvitaṭṭhapanasamatthaṃ phalasamāpattiṃ samāpajjeyyanti ayamettha saṅkhepattho.",
  "atk-s0102a:549_0": "Kiṃ pana bhagavā ito pubbe phalasamāpattiṃ na samāpajjatīti?",
  "atk-s0102a:549_1": "Samāpajjati.",
  "atk-s0102a:549_2": "Sā pana khaṇikasamāpatti.",
  "atk-s0102a:549_3": "Khaṇikasamāpatti ca antosamāpattiyaṃyeva vedanaṃ vikkhambheti,",
  "atk-s0102a:549_4": "samāpattito vuṭṭhitamattassa kaṭṭhapātena vā kaṭhalapātena vā chinnasevālo viya udakaṃ puna sarīraṃ vedanā ajjhottharati.",
  "atk-s0102a:549_5": "Yā pana rūpasattakaṃ arūpasattakañca niggumbaṃ nijjaṭaṃ katvā mahāvipassanāvasena samāpannā samāpatti,",
  "atk-s0102a:549_6": "sā suṭṭhu vikkhambheti.",
  "atk-s0102a:549_7": "Yathā nāma purisena pokkharaṇiṃ ogāhetvā hatthehi ca pādehi ca suṭṭhu apabyūḷho sevālo cirena udakaṃ ottharati;",
  "atk-s0102a:549_8": "evameva tato vuṭṭhitassa cirena vedanā uppajjati.",
  "atk-s0102a:549_9": "Iti bhagavā taṃ divasaṃ mahābodhipallaṅke abhinavavipassanaṃ paṭṭhapento viya rūpasattakaṃ arūpasattakaṃ",
  "atk-s0102a:549_10": "niggumbaṃ nijjaṭaṃ katvā cuddasahākārehi sannetvā mahāvipassanāya vedanaṃ vikkhambhetvā –",
  "atk-s0102a:549_11": "“dasamāse mā uppajjitthā”ti samāpattiṃ samāpajji.",
  "atk-s0102a:549_12": "Samāpattivikkhambhitā vedanā dasamāse na uppajji yeva.",
  "atk-s0102a:550_0": "Gilānā vuṭṭhitoti gilāno hutvā puna vuṭṭhito.",
  "atk-s0102a:550_1": "Madhurakajāto viyāti sañjātagarubhāvo sañjātathaddhabhāvo sūle uttāsitapuriso viya.",
  "atk-s0102a:550_2": "Na pakkhāyantīti nappakāsanti,",
  "atk-s0102a:550_3": "nānākārato na upaṭṭhahanti.",
  "atk-s0102a:550_4": "Dhammāpi maṃ na paṭibhantīti satipaṭṭhānādidhammā mayhaṃ pākaṭā na hontīti dīpeti.",
  "atk-s0102a:550_5": "Tantidhammā pana therassa supaguṇā.",
  "atk-s0102a:550_6": "Na udāharatīti pacchimaṃ ovādaṃ na deti.",
  "atk-s0102a:550_7": "Taṃ sandhāya vadati.",
  "atk-s0102a:551_0": "165.",
  "atk-s0102a:551_1": "Anantaraṃ abāhiranti dhammavasena vā puggalavasena vā ubhayaṃ akatvā.",
  "atk-s0102a:551_2": "“Ettakaṃ dhammaṃ parassa na desessāmī”ti hi cintento dhammaṃ abbhantaraṃ karoti nāma.",
  "atk-s0102a:551_3": "“Ettakaṃ parassa desessāmī”ti cintento dhammaṃ bāhiraṃ karoti nāma.",
  "atk-s0102a:551_4": "“Imassa puggalassa desessāmī”ti cintento pana puggalaṃ abbhantaraṃ karoti nāma.",
  "atk-s0102a:551_5": "“Imassa na desessāmī”ti cintento puggalaṃ bāhiraṃ karoti nāma.",
  "atk-s0102a:551_6": "Evaṃ akatvā desitoti attho.",
  "atk-s0102a:551_7": "Ācariyamuṭṭhīti yathā bāhirakānaṃ ācariyamuṭṭhi nāma hoti.",
  "atk-s0102a:551_8": "Daharakāle kassaci akathetvā pacchimakāle maraṇamañce nipannā piyamanāpassa antevāsikassa kathenti,",
  "atk-s0102a:551_9": "evaṃ tathāgatassa –",
  "atk-s0102a:551_10": "“idaṃ mahallakakāle pacchimaṭṭhāne kathessāmī”ti muṭṭhiṃ katvā “pariharissāmī”ti ṭhapitaṃ kiñci natthīti dasseti.",
  "atk-s0102a:552_0": "Ahaṃ bhikkhusaṅghanti ahameva bhikkhusaṅghaṃ pariharissāmīti vā mamuddesikoti ahaṃ uddisitabbaṭṭhena uddeso assāti mamuddesiko.",
  "atk-s0102a:552_1": "Maṃyeva uddisitvā mama paccāsīsamāno bhikkhusaṅgho hotu,",
  "atk-s0102a:552_2": "mama accayena vā mā ahesuṃ,",
  "atk-s0102a:552_3": "yaṃ vā taṃ vā hotūti iti vā yassa assāti attho.",
  "atk-s0102a:552_4": "Na evaṃ hotīti bodhipallaṅkeyeva issāmacchariyānaṃ vihatattā evaṃ na hoti.",
  "atk-s0102a:552_5": "Sa kinti so kiṃ.",
  "atk-s0102a:552_6": "Āsītikoti asītisaṃvacchariko.",
  "atk-s0102a:552_7": "Idaṃ pacchimavayaanuppattabhāvadīpanatthaṃ vuttaṃ.",
  "atk-s0102a:552_8": "Veṭhamissakenāti bāhabandhacakkabandhādinā paṭisaṅkharaṇena veṭhamissakena.",
  "atk-s0102a:552_9": "Maññeti jiṇṇasakaṭaṃ viya veṭhamissakena maññe yāpeti.",
  "atk-s0102a:552_10": "Arahattaphalaveṭhanena catuiriyāpathakappanaṃ tathāgatassa hotīti dasseti.",
  "atk-s0102a:553_0": "Idāni tamatthaṃ pakāsento yasmiṃ, ānanda,",
  "atk-s0102a:553_1": "samayetiādimāha.",
  "atk-s0102a:553_2": "Tattha sabbanimittānanti rūpanimittādīnaṃ.",
  "atk-s0102a:553_3": "Ekaccānaṃ vedanānanti lokiyānaṃ vedanānaṃ.",
  "atk-s0102a:553_4": "Tasmātihānandāti yasmā iminā phalasamāpattivihārena phāsu hoti,",
  "atk-s0102a:553_5": "tasmā tumhepi tadatthāya evaṃ viharathāti dasseti.",
  "atk-s0102a:553_6": "Attadīpāti mahāsamuddagatadīpaṃ viya attānaṃ dīpaṃ patiṭṭhaṃ katvā viharatha.",
  "atk-s0102a:553_7": "Attasaraṇāti attagatikāva hotha,",
  "atk-s0102a:553_8": "mā aññagatikā.",
  "atk-s0102a:553_9": "Dhammadīpadhammasaraṇapadesupi eseva nayo.",
  "atk-s0102a:553_10": "Tamataggeti tamaagge.",
  "atk-s0102a:553_11": "Majjhe takāro padasandhivasena vutto.",
  "atk-s0102a:553_12": "Idaṃ vuttaṃ hoti –",
  "atk-s0102a:553_13": "“ime aggatamāti tamataggā”ti.",
  "atk-s0102a:553_14": "Evaṃ sabbaṃ tamayogaṃ chinditvā ativiya agge uttamabhāve ete, ānanda,",
  "atk-s0102a:553_15": "mama bhikkhū bhavissanti.",
  "atk-s0102a:553_16": "Tesaṃ atiagge bhavissanti,",
  "atk-s0102a:553_17": "ye keci sikkhākāmā,",
  "atk-s0102a:553_18": "sabbepi te catusatipaṭṭhānagocarāva bhikkhū agge bhavissantīti arahattanikūṭena desanaṃ saṅgaṇhāti.",
  "atk-s0102a:554_0": "Dutiyabhāṇavāravaṇṇanā niṭṭhitā.",
  "atk-s0102a:555_0": "Nimittobhāsakathāvaṇṇanā",
  "atk-s0102a:556_0": "166.",
  "atk-s0102a:556_1": "Vesāliṃ piṇḍāya pāvisīti kadā pāvisi?",
  "atk-s0102a:556_2": "Ukkacelato nikkhamitvā vesāliṃ gatakāle.",
  "atk-s0102a:556_3": "Bhagavā kira vuṭṭhavasso veḷuvagāmakā nikkhamitvā sāvatthiṃ gamissāmīti āgatamaggeneva paṭinivattanto anupubbena sāvatthiṃ patvā jetavanaṃ pāvisi.",
  "atk-s0102a:556_4": "Dhammasenāpati bhagavato vattaṃ dassetvā divāṭṭhānaṃ gato.",
  "atk-s0102a:556_5": "So tattha antevāsikesu vattaṃ dassetvā paṭikkantesu divāṭṭhānaṃ sammajjitvā cammakkhaṇḍaṃ paññapetvā",
  "atk-s0102a:556_6": "pāde pakkhāletvā pallaṅkaṃ ābhujitvā phalasamāpattiṃ pāvisi.",
  "atk-s0102a:556_7": "Athassa yathāparicchedena tato vuṭṭhitassa ayaṃ parivitakko udapādi –",
  "atk-s0102a:556_8": "“buddhā nu kho paṭhamaṃ parinibbāyanti,",
  "atk-s0102a:556_9": "agasāvakā nu kho”ti? Tato –",
  "atk-s0102a:556_10": "“aggasāvakā paṭhama”nti ñatvā attano āyusaṅkhāraṃ olokesi. So –",
  "atk-s0102a:556_11": "“sattāhameva me āyusaṅkhāro pavattatī”ti ñatvā –",
  "atk-s0102a:556_12": "“kattha parinibbāyissāmī”ti cintesi. Tato –",
  "atk-s0102a:556_13": "“rāhulo tāvatiṃsesu parinibbuto,",
  "atk-s0102a:556_14": "aññāsikoṇḍaññatthero chaddantadahe,",
  "atk-s0102a:556_15": "ahaṃ kattha parinibbāyissāmī”ti puna cintento mātaraṃ ārabbha satiṃ uppādesi –",
  "atk-s0102a:556_16": "“mayhaṃ mātā sattannaṃ arahantānaṃ mātā hutvāpi buddhadhammasaṅghesu appasannā,",
  "atk-s0102a:556_17": "atthi nu kho tassā upanissayo,",
  "atk-s0102a:556_18": "natthi nu kho”ti āvajjetvā sotāpattimaggassa upanissayaṃ disvā –",
  "atk-s0102a:556_19": "“kassa desanāya abhisamayo bhavissatī”ti olokento –",
  "atk-s0102a:556_20": "“mameva dhammadesanāya bhavissati,",
  "atk-s0102a:556_21": "na aññassa.",
  "atk-s0102a:556_22": "Sace kho panāhaṃ appossukko bhaveyyaṃ,",
  "atk-s0102a:556_23": "bhavissanti me vattāro –",
  "atk-s0102a:556_24": "‘sāriputtatthero avasesajanānampi avassayo hoti.",
  "atk-s0102a:556_25": "Tathā hissa samacittasuttadesanādivase koṭisatasahassadevatā arahattaṃ pattā.",
  "atk-s0102a:556_26": "Tayo magge paṭividdhadevatānaṃ gaṇanā natthi.",
  "atk-s0102a:556_27": "Aññesu ca ṭhānesu anekā abhisamayā dissanti.",
  "atk-s0102a:556_28": "Thereva cittaṃ pasādetvā sagge nibbattāneva asītikulasahassāni.",
  "atk-s0102a:556_29": "So dāni sakamātumicchādassanamattampi harituṃ nāsakkhī’ti.",
  "atk-s0102a:556_30": "Tasmā mātaraṃ micchādassanā mocetvā jātovarakeyeva parinibbāyissāmī”ti sanniṭṭhānaṃ katvā –",
  "atk-s0102a:556_31": "“ajjeva bhagavantaṃ anujānāpetvā nikkhamissāmī”ti cundattheraṃ āmantesi. “Āvuso, cunda,",
  "atk-s0102a:556_32": "amhākaṃ pañcasatāya bhikkhuparisāya saññaṃ dehi –",
  "atk-s0102a:556_33": "‘gaṇhathāvuso pattacīvarāni,",
  "atk-s0102a:556_34": "dhammasenāpati nāḷakagāmaṃ gantukāmo’ti”.",
  "atk-s0102a:556_35": "Thero tathā akāsi.",
  "atk-s0102a:556_36": "Bhikkhū senāsanaṃ saṃsāmetvā pattacīvaramādāya therassa santikaṃ āgamaṃsu.",
  "atk-s0102a:556_37": "Thero senāsanaṃ saṃsāmetvā divāṭṭhānaṃ sammajjitvā divāṭṭhānadvāre ṭhatvā divāṭṭhānaṃ olokento –",
  "atk-s0102a:556_38": "“idaṃ dāni pacchimadassanaṃ,",
  "atk-s0102a:556_39": "puna āgamanaṃ natthī”ti pañcasatabhikkhuparivuto bhagavantaṃ upasaṅkamitvā vanditvā etadavoca –",
  "atk-s0102a:557_0": "“Chinno dāni bhavissāmi, lokanātha mahāmuni;",
  "atk-s0102a:558_0": "Gamanāgamanaṃ natthi, pacchimā vandanā ayaṃ.",
  "atk-s0102a:559_0": "Jīvitaṃ appakaṃ mayhaṃ, ito sattāhamaccaye;",
  "atk-s0102a:560_0": "Nikkhipeyyāmahaṃ dehaṃ, bhāravoropanaṃ yathā.",
  "atk-s0102a:561_0": "Anujānātu me bhante, bhagavā, anujānātu sugato;",
  "atk-s0102a:562_0": "Parinibbānakālo me, ossaṭṭho āyusaṅkhāro”ti.",
  "atk-s0102a:563_0": "Buddhā pana yasmā “parinibbāhī”ti vutte maraṇasaṃvaṇṇanaṃ saṃvaṇṇenti nāma,",
  "atk-s0102a:563_1": "“mā parinibbāhī”ti vutte vaṭṭassa guṇaṃ kathentīti micchādiṭṭhikā dosaṃ āropessanti,",
  "atk-s0102a:563_2": "tasmā tadubhayampi na vadanti.",
  "atk-s0102a:563_3": "Tena naṃ bhagavā āha –",
  "atk-s0102a:563_4": "“kattha parinibbāyissasi sāriputtā”ti? “Atthi, bhante,",
  "atk-s0102a:563_5": "magadhesu nāḷakagāme jātovarako,",
  "atk-s0102a:563_6": "tatthāhaṃ parinibbāyissāmī”ti vutte “yassa dāni tvaṃ,",
  "atk-s0102a:563_7": "sāriputta,",
  "atk-s0102a:563_8": "kālaṃ maññasi,",
  "atk-s0102a:563_9": "idāni pana te jeṭṭhakaniṭṭhabhātikānaṃ tādisassa bhikkhuno dassanaṃ dullabhaṃ bhavissatīti desehi tesaṃ dhamma”nti āha.",
  "atk-s0102a:564_0": "Thero –",
  "atk-s0102a:564_1": "“satthā mayhaṃ iddhivikubbanapubbaṅgamaṃ dhammadesanaṃ paccāsīsatī”ti ñatvā bhagavantaṃ vanditvā tālappamāṇaṃ",
  "atk-s0102a:564_2": "abbhuggantvā puna oruyha bhagavantaṃ vanditvā sattatālappamāṇe antalikkhe ṭhito iddhivikubbanaṃ dassetvā",
  "atk-s0102a:564_3": "dhammaṃ desesi.",
  "atk-s0102a:564_4": "Sakalanagaraṃ sannipati.",
  "atk-s0102a:564_5": "Thero oruyha bhagavantaṃ vanditvā “gamanakālo me,",
  "atk-s0102a:564_6": "bhante”ti āha.",
  "atk-s0102a:564_7": "Bhagavā “dhammasenāpatiṃ paṭipādessāmī”ti dhammāsanā uṭṭhāya gandhakuṭiabhimukho gantvā maṇiphalake aṭṭhāsi.",
  "atk-s0102a:564_8": "Thero tikkhattuṃ padakkhiṇaṃ katvā catūsu ṭhānesu vanditvā –",
  "atk-s0102a:564_9": "“bhagavā ito kappasatasahassādhikassa asaṅkhyeyyassa upari anomadassisammāsambuddhassa pādamūle nipatitvā tumhākaṃ dassanaṃ patthesiṃ.",
  "atk-s0102a:564_10": "Sā me patthanā samiddhā,",
  "atk-s0102a:564_11": "diṭṭhā tumhe,",
  "atk-s0102a:564_12": "taṃ paṭhamadassanaṃ,",
  "atk-s0102a:564_13": "idaṃ pacchimadassanaṃ.",
  "atk-s0102a:564_14": "Puna tumhākaṃ dassanaṃ natthī”ti –",
  "atk-s0102a:564_15": "vatvā dasanakhasamodhānasamujjalaṃ añjaliṃ paggayha yāva dassanavisayo,",
  "atk-s0102a:564_16": "tāva abhimukhova paṭikkamitvā “ito paṭṭhāya cutipaṭisandhivasena kismiñci ṭhāne gamanāgamanaṃ nāma natthī”ti vanditvā pakkāmi.",
  "atk-s0102a:564_17": "Udakapariyantaṃ katvā mahābhūmicālo ahosi.",
  "atk-s0102a:564_18": "Bhagavā parivāretvā ṭhite bhikkhū āha –",
  "atk-s0102a:564_19": "“anugacchatha,",
  "atk-s0102a:564_20": "bhikkhave,",
  "atk-s0102a:564_21": "tumhākaṃ jeṭṭhabhātika”nti.",
  "atk-s0102a:564_22": "Bhikkhū yāva dvārakoṭṭhakā agamaṃsu. Thero –",
  "atk-s0102a:564_23": "“tiṭṭhatha,",
  "atk-s0102a:564_24": "tumhe āvuso,",
  "atk-s0102a:564_25": "appamattā hothā”ti nivattāpetvā attano parisāyeva saddhiṃ pakkāmi. Manussā –",
  "atk-s0102a:564_26": "“pubbe ayyo paccāgamanacārikaṃ carati,",
  "atk-s0102a:564_27": "idaṃ dāni gamanaṃ na puna paccāgamanāyā”ti paridevantā anubandhiṃsu.",
  "atk-s0102a:564_28": "Tepi “appamattā hotha āvuso,",
  "atk-s0102a:564_29": "evaṃbhāvino nāma saṅkhārā”ti nivattāpesi.",
  "atk-s0102a:565_0": "Atha kho āyasmā sāriputto antarāmagge sattāhaṃ manussānaṃ anuggahaṃ karonto sāyaṃ nāḷakagāmaṃ patvā gāmadvāre nigrodharukkhamūle aṭṭhāsi.",
  "atk-s0102a:565_1": "Atha uparevato nāma therassa bhāgineyyo bahigāmaṃ gacchanto theraṃ disvā upasaṅkamitvā vanditvā aṭṭhāsi.",
  "atk-s0102a:565_2": "Thero taṃ āha –",
  "atk-s0102a:565_3": "“atthi gehe te ayyikā”ti? Āma, bhanteti.",
  "atk-s0102a:565_4": "Gaccha amhākaṃ idhāgatabhāvaṃ ārocehi.",
  "atk-s0102a:565_5": "“Kasmā āgato”ti ca vutte “ajja kira ekadivasaṃ antogāme bhavissati,",
  "atk-s0102a:565_6": "jātovarakaṃ paṭijaggatha,",
  "atk-s0102a:565_7": "pañcannaṃ bhikkhusatānaṃ nivāsanaṭṭhānaṃ jānāthā”ti.",
  "atk-s0102a:565_8": "So gantvā “ayyike,",
  "atk-s0102a:565_9": "mayhaṃ mātulo āgato”ti āha.",
  "atk-s0102a:565_10": "Idāni kuhinti?",
  "atk-s0102a:565_11": "Gāmadvāreti. Ekakova,",
  "atk-s0102a:565_12": "aññopi koci atthīti?",
  "atk-s0102a:565_13": "Atthi pañcasatā bhikkhūti.",
  "atk-s0102a:565_14": "Kiṃ kāraṇā āgatoti?",
  "atk-s0102a:565_15": "So taṃ pavattiṃ ārocesi.",
  "atk-s0102a:565_16": "Brāhmaṇī –",
  "atk-s0102a:565_17": "“kiṃ nu kho ettakānaṃ vasanaṭṭhānaṃ paṭijaggāpeti,",
  "atk-s0102a:565_18": "daharakāle pabbajitvā mahallakakāle gihī hotukāmo”ti cintentī jātovarakaṃ paṭijaggāpetvā pañcasatānaṃ",
  "atk-s0102a:565_19": "bhikkhūnaṃ vasanaṭṭhānaṃ kāretvā daṇḍadīpikāyo jāletvā therassa pāhesi.",
  "atk-s0102a:566_0": "Thero bhikkhūhi saddhiṃ pāsādaṃ abhiruhi.",
  "atk-s0102a:566_1": "Abhiruhitvā ca jātovarakaṃ pavisitvā nisīdi.",
  "atk-s0102a:566_2": "Nisajjeva –",
  "atk-s0102a:566_3": "“tumhākaṃ vasanaṭṭhānaṃ gacchathā”ti bhikkhū uyyojesi.",
  "atk-s0102a:566_4": "Tesu gatamattesuyeva therassa kharo ābādho uppajji,",
  "atk-s0102a:566_5": "lohitapakkhandikā māraṇantikā vedanā vattanti,",
  "atk-s0102a:566_6": "ekaṃ bhājanaṃ pavisati,",
  "atk-s0102a:566_7": "ekaṃ nikkhamati.",
  "atk-s0102a:566_8": "Brāhmaṇī –",
  "atk-s0102a:566_9": "“mama puttassa pavatti mayhaṃ na ruccatī”ti attano vasanagabbhadvāraṃ nissāya aṭṭhāsi.",
  "atk-s0102a:566_10": "Cattāro mahārājāno “dhammasenāpati kuhiṃ viharatī”ti olokentā “nāḷakagāme jātovarake parinibbānamañce nipanno,",
  "atk-s0102a:566_11": "pacchimadassanaṃ gamissāmā”ti āgamma vanditvā aṭṭhaṃsu. Thero –",
  "atk-s0102a:566_12": "ke tumheti?",
  "atk-s0102a:566_13": "Mahārājāno, bhanteti.",
  "atk-s0102a:566_14": "Kasmā āgatatthāti?",
  "atk-s0102a:566_15": "Gilānupaṭṭhākā bhavissāmāti. Hotu,",
  "atk-s0102a:566_16": "atthi gilānupaṭṭhāko,",
  "atk-s0102a:566_17": "gacchatha tumheti uyyojesi.",
  "atk-s0102a:566_18": "Tesaṃ gatāvasāne teneva nayena sakko devānamindo,",
  "atk-s0102a:566_19": "tasmiṃ gate suyāmādayo mahābrahmā ca āgamiṃsu.",
  "atk-s0102a:566_20": "Tepi tatheva thero uyyojesi.",
  "atk-s0102a:567_0": "Brāhmaṇī devatānaṃ āgamanañca gamanañca disvā –",
  "atk-s0102a:567_1": "“ke nu kho ete mama puttaṃ vanditvā gacchantī”ti therassa gabbhadvāraṃ gantvā – “tāta, cunda,",
  "atk-s0102a:567_2": "kā pavattī”ti pucchi.",
  "atk-s0102a:567_3": "So taṃ pavattiṃ ācikkhitvā –",
  "atk-s0102a:567_4": "“mahāupāsikā,",
  "atk-s0102a:567_5": "bhante āgatā”ti āha.",
  "atk-s0102a:567_6": "Thero kasmā avelāya āgatatthāti pucchi.",
  "atk-s0102a:567_7": "Sā tuyhaṃ tāta dassanatthāyāti vatvā “tāta ke paṭhamaṃ āgatā”ti pucchi.",
  "atk-s0102a:567_8": "Cattāro mahārājāno,",
  "atk-s0102a:567_9": "upāsiketi. Tāta,",
  "atk-s0102a:567_10": "tvaṃ catūhi mahārājehi mahantataroti?",
  "atk-s0102a:567_11": "Ārāmikasadisā ete upāsike,",
  "atk-s0102a:567_12": "amhākaṃ satthu paṭisandhiggahaṇato paṭṭhāya khaggahatthā hutvā ārakkhaṃ akaṃsūti.",
  "atk-s0102a:567_13": "Tesaṃ tāta,",
  "atk-s0102a:567_14": "gatāvasāne ko āgatoti?",
  "atk-s0102a:567_15": "Sakko devānamindoti.",
  "atk-s0102a:567_16": "Devarājatopi tvaṃ tāta,",
  "atk-s0102a:567_17": "mahantataroti?",
  "atk-s0102a:567_18": "Bhaṇḍagāhakasāmaṇerasadiso esa upāsike,",
  "atk-s0102a:567_19": "amhākaṃ satthu tāvatiṃsato otaraṇakāle pattacīvaraṃ gahetvā otiṇṇoti.",
  "atk-s0102a:567_20": "Tassa tāta gatāvasāne jotamāno viya ko āgatoti?",
  "atk-s0102a:567_21": "Upāsike tuyhaṃ bhagavā ca satthā ca mahābrahmā nāma esoti.",
  "atk-s0102a:567_22": "Mayhaṃ bhagavato mahābrahmatopi tvaṃ tāta mahantataroti?",
  "atk-s0102a:567_23": "Āma upāsike,",
  "atk-s0102a:567_24": "ete nāma kira amhākaṃ satthu jātadivase cattāro mahābrahmāno mahāpurisaṃ suvaṇṇajālena paṭiggaṇhiṃsūti.",
  "atk-s0102a:568_0": "Atha brāhmaṇiyā –",
  "atk-s0102a:568_1": "“puttassa tāva me ayaṃ ānubhāvo,",
  "atk-s0102a:568_2": "kīdiso vata mayhaṃ puttassa bhagavato satthu ānubhāvo bhavissatī”ti cintayantiyā sahasā pañcavaṇṇā pīti uppajjitvā sakalasarīre phari. Thero –",
  "atk-s0102a:568_3": "“uppannaṃ me mātu pītisomanassaṃ,",
  "atk-s0102a:568_4": "ayaṃ dāni kālo dhammadesanāyā”ti cintetvā –",
  "atk-s0102a:568_5": "“kiṃ cintesi mahāupāsike”ti āha. Sā –",
  "atk-s0102a:568_6": "“puttassa tāva me ayaṃ guṇo,",
  "atk-s0102a:568_7": "satthu panassa kīdiso guṇo bhavissatīti idaṃ, tāta,",
  "atk-s0102a:568_8": "cintemī”ti āha.",
  "atk-s0102a:568_9": "Mahāupāsike,",
  "atk-s0102a:568_10": "mayhaṃ satthu jātakkhaṇe,",
  "atk-s0102a:568_11": "mahābhinikkhamane,",
  "atk-s0102a:568_12": "sambodhiyaṃ,",
  "atk-s0102a:568_13": "dhammacakkappavattane ca dasasahassilokadhātu kampittha,",
  "atk-s0102a:568_14": "sīlena samādhinā paññāya vimuttiyā vimuttiñāṇadassanena samo nāma natthi,",
  "atk-s0102a:568_15": "itipi so bhagavāti vitthāretvā buddhaguṇappaṭisaṃyuttaṃ dhammadesanaṃ kathesi.",
  "atk-s0102a:569_0": "Brāhmaṇī piyaputtassa dhammadesanāpariyosāne sotāpattiphale patiṭṭhāya puttaṃ āha – “tāta, upatissa,",
  "atk-s0102a:569_1": "kasmā evamakāsi,",
  "atk-s0102a:569_2": "evarūpaṃ nāma amataṃ mayhaṃ ettakaṃ kālaṃ na adāsī”ti. Thero –",
  "atk-s0102a:569_3": "“dinnaṃ dāni me mātu rūpasāriyā brāhmaṇiyā posāvanikamūlaṃ,",
  "atk-s0102a:569_4": "ettakena vaṭṭissatī”ti cintetvā “gaccha mahāupāsike”ti brāhmaṇiṃ uyyojetvā “cunda kā velā”ti āha.",
  "atk-s0102a:569_5": "Balavapaccūsakālo, bhanteti.",
  "atk-s0102a:569_6": "Tena hi bhikkhusaṅghaṃ sannipātehīti.",
  "atk-s0102a:569_7": "Sannipatito, bhante, saṅghoti.",
  "atk-s0102a:569_8": "Maṃ ukkhipitvā nisīdāpehi cundāti ukkhipitvā nisīdāpesi.",
  "atk-s0102a:569_9": "Thero bhikkhū āmantesi –",
  "atk-s0102a:569_10": "“āvuso catucattālīsaṃ vo vassāni mayā saddhiṃ vicarantānaṃ yaṃ me kāyikaṃ vā vācasikaṃ vā na rocetha,",
  "atk-s0102a:569_11": "khamatha taṃ āvusoti. Ettakaṃ, bhante,",
  "atk-s0102a:569_12": "amhākaṃ chāyā viya tumhe amuñcitvā vicarantānaṃ aruccanakaṃ nāma natthi,",
  "atk-s0102a:569_13": "tumhe pana amhākaṃ khamathāti.",
  "atk-s0102a:569_14": "Atha thero aruṇasikhāya paññāyamānāya mahāpathaviṃ unnādayanto anupādisesāya nibbānadhātuyā parinibbāyi.",
  "atk-s0102a:569_15": "Bahū devamanussā therassa parinibbāne sakkāraṃ kariṃsu.",
  "atk-s0102a:570_0": "Āyasmā cundo therassa pattacīvarañca dhātuparissāvanañca gahetvā jetavanaṃ gantvā ānandattheraṃ gahetvā bhagavantaṃ upasaṅkami.",
  "atk-s0102a:570_1": "Bhagavā dhātuparissāvanaṃ gahetvā pañcahi gāthāsatehi therassa guṇaṃ kathetvā dhātucetiyaṃ kārāpetvā",
  "atk-s0102a:570_2": "rājagahagamanatthāya ānandattherassa saññaṃ adāsi.",
  "atk-s0102a:570_3": "Thero bhikkhūnaṃ ārocesi.",
  "atk-s0102a:570_4": "Bhagavā mahābhikkhusaṅghaparivuto rājagahaṃ agamāsi.",
  "atk-s0102a:570_5": "Tattha gatakāle mahāmoggallānatthero parinibbāyi.",
  "atk-s0102a:570_6": "Bhagavā tassa dhātuyo gahetvā cetiyaṃ kārāpetvā rājagahato nikkhamitvā anupubbena gaṅgābhimukho gantvā ukkacelaṃ agamāsi.",
  "atk-s0102a:570_7": "Tattha gaṅgātīre bhikkhusaṅghaparivuto nisīditvā tattha sāriputtamoggallānānaṃ parinibbānappaṭisaṃyuttaṃ",
  "atk-s0102a:570_8": "suttaṃ desetvā ukkacelato nikkhamitvā vesāliṃ agamāsi.",
  "atk-s0102a:570_9": "Evaṃ gate atha kho bhagavā pubbaṇhasamayaṃ nivāsetvā pattacīvaramādāya vesāliṃ piṇḍāya pāvisīti ayamettha anupubbī kathā.",
  "atk-s0102a:571_0": "Nisīdananti ettha cammakkhaṇḍaṃ adhippetaṃ.",
  "atk-s0102a:571_1": "Udenacetiyanti udenayakkhassa cetiyaṭṭhāne katavihāro vuccati.",
  "atk-s0102a:571_2": "Gotamakādīsupi eseva nayo.",
  "atk-s0102a:571_3": "Bhāvitāti vaḍḍhitā.",
  "atk-s0102a:571_4": "Bahulīkatāti punappunaṃ katā.",
  "atk-s0102a:571_5": "Yānīkatāti yuttayānaṃ viya katā.",
  "atk-s0102a:571_6": "Vatthukatāti patiṭṭhānaṭṭhena vatthu viya katā.",
  "atk-s0102a:571_7": "Anuṭṭhitāti adhiṭṭhitā.",
  "atk-s0102a:571_8": "Paricitāti samantato citā suvaḍḍhitā.",
  "atk-s0102a:571_9": "Susamāraddhāti suṭṭhu samāraddhā.",
  "atk-s0102a:572_0": "Iti aniyamena kathetvā puna niyametvā dassento tathāgatassa khotiādimāha.",
  "atk-s0102a:572_1": "Ettha ca kappanti āyukappaṃ.",
  "atk-s0102a:572_2": "Tasmiṃ tasmiṃ kāle yaṃ manussānaṃ āyuppamāṇaṃ hoti,",
  "atk-s0102a:572_3": "taṃ paripuṇṇaṃ karonto tiṭṭheyya.",
  "atk-s0102a:572_4": "Kappāvasesaṃ vāti –",
  "atk-s0102a:572_5": "“appaṃ vā bhiyyo”ti vuttavassasatato atirekaṃ vā.",
  "atk-s0102a:572_6": "Mahāsīvatthero panāha –",
  "atk-s0102a:572_7": "“buddhānaṃ aṭṭhāne gajjitaṃ nāma natthi.",
  "atk-s0102a:572_8": "Yatheva hi veḷuvagāmake uppannaṃ māraṇantikaṃ vedanaṃ dasa māse vikkhambheti,",
  "atk-s0102a:572_9": "evaṃ punappunaṃ taṃ samāpattiṃ samāpajjitvā dasa dasa māse vikkhambhento imaṃ bhaddakappameva tiṭṭheyya,",
  "atk-s0102a:572_10": "kasmā pana na ṭhitoti?",
  "atk-s0102a:572_11": "Upādinnakasarīraṃ nāma khaṇḍiccādīhi abhibhuyyati,",
  "atk-s0102a:572_12": "buddhā ca khaṇḍiccādibhāvaṃ apatvā pañcame āyukoṭṭhāse bahujanassa piyamanāpakāleyeva parinibbāyanti.",
  "atk-s0102a:572_13": "Buddhānubuddhesu ca mahāsāvakesu parinibbutesu ekakeneva khāṇukena viya ṭhātabbaṃ hoti,",
  "atk-s0102a:572_14": "daharasāmaṇeraparivāritena vā. Tato –",
  "atk-s0102a:572_15": "‘aho buddhānaṃ parisā’ti hīḷetabbataṃ āpajjeyya.",
  "atk-s0102a:572_16": "Tasmā na ṭhito”ti.",
  "atk-s0102a:572_17": "Evaṃ vuttepi so na ruccati,",
  "atk-s0102a:572_18": "“āyukappo”ti idameva aṭṭhakathāyaṃ niyamitaṃ.",
  "atk-s0102a:573_0": "167.",
  "atk-s0102a:573_1": "Yathā taṃ mārena pariyuṭṭhitacittoti ettha tanti nipātamattaṃ.",
  "atk-s0102a:573_2": "Yathā mārena pariyuṭṭhitacitto ajjhotthaṭacitto aññopi koci puthujjano paṭivijjhituṃ na sakkuṇeyya,",
  "atk-s0102a:573_3": "evameva nāsakkhi paṭivijjhitunti attho.",
  "atk-s0102a:573_4": "Kiṃ kāraṇā?",
  "atk-s0102a:573_5": "Māro hi yassa sabbena sabbaṃ dvādasa vipallāsā appahīnā,",
  "atk-s0102a:573_6": "tassa cittaṃ pariyuṭṭhāti.",
  "atk-s0102a:573_7": "Therassa cattāro vipallāsā appahīnā,",
  "atk-s0102a:573_8": "tenassa māro cittaṃ pariyuṭṭhāti.",
  "atk-s0102a:573_9": "So pana cittapariyuṭṭhānaṃ karonto kiṃ karotīti?",
  "atk-s0102a:573_10": "Bheravaṃ rūpārammaṇaṃ vā dasseti,",
  "atk-s0102a:573_11": "saddārammaṇaṃ vā sāveti,",
  "atk-s0102a:573_12": "tato sattā taṃ disvā vā sutvā vā satiṃ vissajjetvā vivaṭamukhā honti.",
  "atk-s0102a:573_13": "Tesaṃ mukhena hatthaṃ pavesetvā hadayaṃ maddati.",
  "atk-s0102a:573_14": "Tato visaññāva hutvā tiṭṭhanti.",
  "atk-s0102a:573_15": "Therassa panesa mukhena hatthaṃ pavesetuṃ kiṃ sakkhissati?",
  "atk-s0102a:573_16": "Bheravārammaṇaṃ pana dasseti.",
  "atk-s0102a:573_17": "Taṃ disvā thero nimittobhāsaṃ na paṭivijjhi.",
  "atk-s0102a:573_18": "Bhagavā jānantoyeva –",
  "atk-s0102a:573_19": "“kimatthaṃ yāvatatiyaṃ āmantesī”ti?",
  "atk-s0102a:573_20": "Parato “tiṭṭhatu, bhante,",
  "atk-s0102a:573_21": "bhagavā”ti yācite “tuyhevetaṃ dukkaṭaṃ,",
  "atk-s0102a:573_22": "tuyhevetaṃ aparaddha”nti dosāropanena sokatanukaraṇatthaṃ.",
  "atk-s0102a:574_0": "Mārayācanakathāvaṇṇanā",
  "atk-s0102a:575_0": "168.",
  "atk-s0102a:575_1": "Māro pāpimāti ettha māroti satte anatthe niyojento māretīti māro.",
  "atk-s0102a:575_2": "Pāpimāti tasseva vevacanaṃ.",
  "atk-s0102a:575_3": "So hi pāpadhammasamannāgatattā “pāpimā”ti vuccati. Kaṇho, antako, namuci,",
  "atk-s0102a:575_4": "pamattabandhūtipi tasseva nāmāni.",
  "atk-s0102a:575_5": "Bhāsitā kho panesāti ayañhi bhagavato sambodhipattiyā aṭṭhame sattāhe bodhimaṇḍeyeva āgantvā –",
  "atk-s0102a:575_6": "“bhagavā yadatthaṃ tumhehi pāramiyo pūritā,",
  "atk-s0102a:575_7": "so vo attho anuppatto,",
  "atk-s0102a:575_8": "paṭividdhaṃ sabbaññutaññāṇaṃ,",
  "atk-s0102a:575_9": "kiṃ te lokavicāraṇenā”ti vatvā,",
  "atk-s0102a:575_10": "yathā ajja,",
  "atk-s0102a:575_11": "evameva “parinibbātu dāni, bhante,",
  "atk-s0102a:575_12": "bhagavā”ti yāci.",
  "atk-s0102a:575_13": "Bhagavā cassa –",
  "atk-s0102a:575_14": "“na tāvāha”ntiādīni vatvā paṭikkhipi.",
  "atk-s0102a:575_15": "Taṃ sandhāya “bhāsitā kho panesā bhante”tiādimāha.",
  "atk-s0102a:576_0": "Tattha viyattāti maggavasena viyattā.",
  "atk-s0102a:576_1": "Tatheva vinītā tathā visāradā.",
  "atk-s0102a:576_2": "Bahussutāti tepiṭakavasena bahu sutametesanti bahussutā.",
  "atk-s0102a:576_3": "Tameva dhammaṃ dhārentīti dhammadharā.",
  "atk-s0102a:576_4": "Athavā pariyattibahussutā ceva paṭivedhabahussutā ca.",
  "atk-s0102a:576_5": "Pariyattipaṭivedhadhammānaṃyeva dhāraṇato dhammadharāti evamettha attho daṭṭhabbo.",
  "atk-s0102a:576_6": "Dhammānudhammapaṭipannāti ariyadhammassa anudhammabhūtaṃ vipassanādhammaṃ paṭipannā.",
  "atk-s0102a:576_7": "Sāmīcippaṭipannāti anucchavikapaṭipadaṃ paṭipannā.",
  "atk-s0102a:576_8": "Anudhammacārinoti anudhammacaraṇasīlā.",
  "atk-s0102a:576_9": "Sakaṃ ācariyakanti attano ācariyavādaṃ.",
  "atk-s0102a:576_10": "Ācikkhissantītiādīni sabbāni aññamaññassa vevacanāni.",
  "atk-s0102a:576_11": "Sahadhammenāti sahetukena sakāraṇena vacanena.",
  "atk-s0102a:576_12": "Sappāṭihāriyanti yāva na niyyānikaṃ katvā dhammaṃ desessanti.",
  "atk-s0102a:577_0": "Brahmacariyanti sikkhattayasaṅgahitaṃ sakalaṃ sāsanabrahmacariyaṃ.",
  "atk-s0102a:577_1": "Iddhanti samiddhaṃ jhānassādavasena.",
  "atk-s0102a:577_2": "Phītanti vuddhippattaṃ sabbaphāliphullaṃ viya abhiññāya sampattivasena.",
  "atk-s0102a:577_3": "Vitthārikanti vitthataṃ tasmiṃ tasmiṃ disābhāge patiṭṭhitavasena.",
  "atk-s0102a:577_4": "Bāhujaññanti bahujanehi ñātaṃ paṭividdhaṃ mahājanābhisamayavasena.",
  "atk-s0102a:577_5": "Puthubhūtanti sabbākāravasena puthulabhāvappattaṃ. Kathaṃ?",
  "atk-s0102a:577_6": "Yāva devamanussehi suppakāsitanti yattakā viññujātikā devā ceva manussā ca atthi sabbehi suṭṭhu pakāsitanti attho.",
  "atk-s0102a:578_0": "Appossukkoti nirālayo.",
  "atk-s0102a:578_1": "Tvañhi pāpima,",
  "atk-s0102a:578_2": "aṭṭhamasattāhato paṭṭhāya –",
  "atk-s0102a:578_3": "“parinibbātu dāni, bhante,",
  "atk-s0102a:578_4": "bhagavā parinibbātu,",
  "atk-s0102a:578_5": "sugato”ti viravanto āhiṇḍittha.",
  "atk-s0102a:578_6": "Ajja dāni paṭṭhāya vigatussāho hohi;",
  "atk-s0102a:578_7": "mā mayhaṃ parinibbānatthaṃ vāyāmaṃ karohīti vadati.",
  "atk-s0102a:579_0": "Āyusaṅkhāraossajjanavaṇṇanā",
  "atk-s0102a:580_0": "169.",
  "atk-s0102a:580_1": "Sato sampajāno āyusaṅkhāraṃ ossajīti satiṃ sūpaṭṭhitaṃ katvā ñāṇena paricchinditvā āyusaṅkhāraṃ vissajji, pajahi.",
  "atk-s0102a:580_2": "Tattha na bhagavā hatthena leḍḍuṃ viya āyusaṅkhāraṃ ossaji,",
  "atk-s0102a:580_3": "temāsamattameva pana samāpattiṃ samāpajjitvā tato paraṃ na samāpajjissāmīti cittaṃ uppādesi.",
  "atk-s0102a:580_4": "Taṃ sandhāya vuttaṃ –",
  "atk-s0102a:580_5": "“ossajī”ti.",
  "atk-s0102a:580_6": "“Ussajjī”ti pi pāṭho.",
  "atk-s0102a:580_7": "Mahābhūmicāloti mahanto pathavīkampo.",
  "atk-s0102a:580_8": "Tadā kira dasasahassī lokadhātu kampittha.",
  "atk-s0102a:580_9": "Bhiṃsanakoti bhayajanako.",
  "atk-s0102a:580_10": "Devadundubhiyo ca phaliṃsūti devabheriyo phaliṃsu,",
  "atk-s0102a:580_11": "devo sukkhagajjitaṃ gajji,",
  "atk-s0102a:580_12": "akālavijjulatā nicchariṃsu,",
  "atk-s0102a:580_13": "khaṇikavassaṃ vassīti vuttaṃ hoti.",
  "atk-s0102a:581_0": "Udānaṃ udānesīti kasmā udānesi?",
  "atk-s0102a:581_1": "Koci nāma vadeyya –",
  "atk-s0102a:581_2": "“bhagavā pacchato pacchato anubandhitvā –",
  "atk-s0102a:581_3": "‘parinibbāyatha, bhante,",
  "atk-s0102a:581_4": "parinibbāyatha,",
  "atk-s0102a:581_5": "bhante’ti upadduto bhayena āyusaṅkhāraṃ vissajjesī”ti.",
  "atk-s0102a:581_6": "“Tassokāso mā hotu,",
  "atk-s0102a:581_7": "bhītassa udānaṃ nāma natthī”ti etassa dīpanatthaṃ pītivegavissaṭṭhaṃ udānaṃ udānesi.",
  "atk-s0102a:582_0": "Tattha sabbesaṃ soṇasiṅgālādīnampi paccakkhabhāvato tulitaṃ paricchinnanti tulaṃ. Kiṃ taṃ?",
  "atk-s0102a:582_1": "Kāmāvacarakammaṃ. Na tulaṃ,",
  "atk-s0102a:582_2": "na vā tulaṃ sadisamassa aññaṃ lokiyaṃ kammaṃ atthīti atulaṃ. Kiṃ taṃ?",
  "atk-s0102a:582_3": "Mahaggatakammaṃ.",
  "atk-s0102a:582_4": "Athavā kāmāvacararūpāvacaraṃ tulaṃ,",
  "atk-s0102a:582_5": "arūpāvacaraṃ atulaṃ.",
  "atk-s0102a:582_6": "Appavipākaṃ vā tulaṃ,",
  "atk-s0102a:582_7": "bahuvipākaṃ atulaṃ.",
  "atk-s0102a:582_8": "Sambhavanti sambhavassa hetubhūtaṃ,",
  "atk-s0102a:582_9": "piṇḍakārakaṃ rāsikārakanti attho.",
  "atk-s0102a:582_10": "Bhavasaṅkhāranti punabbhavasaṅkhāraṇakaṃ.",
  "atk-s0102a:582_11": "Avassajīti vissajjesi.",
  "atk-s0102a:582_12": "Munīti buddhamuni.",
  "atk-s0102a:582_13": "Ajjhattaratoti niyakajjhattarato.",
  "atk-s0102a:582_14": "Samāhitoti upacārappanāsamādhivasena samāhito.",
  "atk-s0102a:582_15": "Abhindi kavacamivāti kavacaṃ viya abhindi.",
  "atk-s0102a:582_16": "Attasambhavanti attani sañjātaṃ kilesaṃ.",
  "atk-s0102a:582_17": "Idaṃ vuttaṃ hoti –",
  "atk-s0102a:582_18": "“savipākaṭṭhena sambhavaṃ,",
  "atk-s0102a:582_19": "bhavābhisaṅkhāraṇaṭṭhena bhavasaṅkhāranti ca laddhanāmaṃ tulātulasaṅkhātaṃ lokiyakammañca ossaji.",
  "atk-s0102a:582_20": "Saṅgāmasīse mahāyodho kavacaṃ viya attasambhavaṃ kilesañca ajjhattarato samāhito hutvā abhindī”ti.",
  "atk-s0102a:583_0": "Atha vā tulanti tulento tīrento.",
  "atk-s0102a:583_1": "Atulañca sambhavanti nibbānañceva sambhavañca.",
  "atk-s0102a:583_2": "Bhavasaṅkhāranti bhavagāmikammaṃ.",
  "atk-s0102a:583_3": "Avassaji munīti “pañcakkhandhā aniccā,",
  "atk-s0102a:583_4": "pañcannaṃ khandhānaṃ nirodho nibbānaṃ nicca”ntiādinā nayena tulayanto buddhamuni bhave ādīnavaṃ,",
  "atk-s0102a:583_5": "nibbāne ca ānisaṃsaṃ disvā taṃ khandhānaṃ mūlabhūtaṃ bhavasaṅkhārakammaṃ –",
  "atk-s0102a:583_6": "“kammakkhayāya saṃvattatī”ti evaṃ vuttena kammakkhayakarena ariyamaggena avassaji. Kathaṃ?",
  "atk-s0102a:583_7": "Ajjhattarato samāhito abhindi kavacamiva attani sambhavaṃ.",
  "atk-s0102a:583_8": "So hi vipassanāvasena ajjhattarato samathavasena samāhitoti evaṃ pubbabhāgato paṭṭhāya samathavipassanābalena",
  "atk-s0102a:583_9": "kavacamiva attabhāvaṃ pariyonandhitvā ṭhitaṃ,",
  "atk-s0102a:583_10": "attani sambhavattā “attasambhava”nti laddhanāmaṃ sabbakilesajālaṃ abhindi.",
  "atk-s0102a:583_11": "Kilesābhāvena ca katakammaṃ appaṭisandhikattā avassaṭṭhaṃ nāma hotīti evaṃ kilesappahānena kammaṃ pajahi,",
  "atk-s0102a:583_12": "pahīnakilesassa ca bhayaṃ nāma natthi,",
  "atk-s0102a:583_13": "tasmā abhītova āyusaṅkhāraṃ ossaji,",
  "atk-s0102a:583_14": "abhītabhāvañāpanatthañca udānaṃ udānesīti veditabbo.",
  "atk-s0102a:584_0": "Mahābhūmicālavaṇṇanā",
  "atk-s0102a:585_0": "171.",
  "atk-s0102a:585_1": "Yaṃ mahāvātāti yena samayena yasmiṃ vā samaye mahāvātā vāyanti,",
  "atk-s0102a:585_2": "mahāvātā vāyantāpi ukkhepakavātā nāma uṭṭhahanti,",
  "atk-s0102a:585_3": "te vāyantā saṭṭhisahassādhikanavayojanasatasahassabahalaṃ udakasandhārakaṃ vātaṃ upacchindanti,",
  "atk-s0102a:585_4": "tato ākāse udakaṃ bhassati,",
  "atk-s0102a:585_5": "tasmiṃ bhassante pathavī bhassati.",
  "atk-s0102a:585_6": "Puna vāto attano balena antodhamakaraṇe viya udakaṃ ābandhitvā gaṇhāti,",
  "atk-s0102a:585_7": "tato udakaṃ uggacchati,",
  "atk-s0102a:585_8": "tasmiṃ uggacchante pathavī uggacchati.",
  "atk-s0102a:585_9": "Evaṃ udakaṃ kampitaṃ pathaviṃ kampeti.",
  "atk-s0102a:585_10": "Etañca kampanaṃ yāva ajjakālāpi hotiyeva,",
  "atk-s0102a:585_11": "bahalabhāvena pana na ogacchanuggacchanaṃ paññāyati.",
  "atk-s0102a:586_0": "Mahiddhiko mahānubhāvoti ijjhanassa mahantatāya mahiddhiko,",
  "atk-s0102a:586_1": "anubhavitabbassa mahantatāya mahānubhāvo.",
  "atk-s0102a:586_2": "Parittāti dubbalā.",
  "atk-s0102a:586_3": "Appamāṇāti balavā.",
  "atk-s0102a:586_4": "So imaṃ pathaviṃ kampetīti so iddhiṃ nibbattetvā saṃvejento mahāmoggallāno viya,",
  "atk-s0102a:586_5": "vīmaṃsanto vā mahānāgattherassa bhāgineyyo saṅgharakkhitasāmaṇero viya pathaviṃ kampeti.",
  "atk-s0102a:586_6": "So kirāyasmā khuraggeyeva arahattaṃ patvā cintesi –",
  "atk-s0102a:586_7": "“atthi nu kho koci bhikkhu,",
  "atk-s0102a:586_8": "yena pabbajitadivaseyeva arahattaṃ patvā vejayanto pāsādo kampitapubbo”ti? Tato –",
  "atk-s0102a:586_9": "“natthi kocī”ti ñatvā –",
  "atk-s0102a:586_10": "“ahaṃ kampessāmī”ti abhiññābalena vejayantamatthake ṭhatvā pādena paharitvā kampetuṃ nāsakkhi.",
  "atk-s0102a:586_11": "Atha naṃ sakkassa nāṭakitthiyo āhaṃsu –",
  "atk-s0102a:586_12": "“putta saṅgharakkhita,",
  "atk-s0102a:586_13": "tvaṃ pūtigandheneva sīsena vejayantaṃ kampetuṃ icchasi,",
  "atk-s0102a:586_14": "suppatiṭṭhito tāta pāsādo,",
  "atk-s0102a:586_15": "kathaṃ kampetuṃ sakkhissasī”ti?",
  "atk-s0102a:587_0": "Sāmaṇero –",
  "atk-s0102a:587_1": "“imā devatā mayā saddhiṃ keḷiṃ karonti,",
  "atk-s0102a:587_2": "ahaṃ kho pana ācariyaṃ nālatthaṃ,",
  "atk-s0102a:587_3": "kahaṃ nu kho me ācariyo sāmuddikamahānāgatthero”ti āvajjento mahāsamudde udakaleṇaṃ māpetvā divāvihāraṃ",
  "atk-s0102a:587_4": "nisinnoti ñatvā tattha gantvā theraṃ vanditvā aṭṭhāsi.",
  "atk-s0102a:587_5": "Tato naṃ thero – “kiṃ,",
  "atk-s0102a:587_6": "tāta saṅgharakkhita,",
  "atk-s0102a:587_7": "asikkhitvāva yuddhaṃ paviṭṭhosī”ti vatvā “nāsakkhi, tāta,",
  "atk-s0102a:587_8": "vejayantaṃ kampetu”nti pucchi. Ācariyaṃ, bhante,",
  "atk-s0102a:587_9": "nālatthanti.",
  "atk-s0102a:587_10": "Atha naṃ thero –",
  "atk-s0102a:587_11": "“tāta tumhādise akampente ko añño kampessati.",
  "atk-s0102a:587_12": "Diṭṭhapubbaṃ te, tāta,",
  "atk-s0102a:587_13": "udakapiṭṭhe gomayakhaṇḍaṃ pilavantaṃ, tāta,",
  "atk-s0102a:587_14": "kapallakapūvaṃ pacantā antantena paricchindanti,",
  "atk-s0102a:587_15": "iminā opammena jānāhī”ti āha. So –",
  "atk-s0102a:587_16": "“vaṭṭissati, bhante,",
  "atk-s0102a:587_17": "ettakenā”ti vatvā pāsādena patiṭṭhitokāsaṃ udakaṃ hotūti adhiṭṭhāya vejayantābhimukho agamāsi.",
  "atk-s0102a:588_0": "Devadhītaro taṃ disvā –",
  "atk-s0102a:588_1": "“ekavāraṃ lajjitvā gato,",
  "atk-s0102a:588_2": "punapi sāmaṇero eti,",
  "atk-s0102a:588_3": "punapi etī”ti vadiṃsu.",
  "atk-s0102a:588_4": "Sakko devarājā –",
  "atk-s0102a:588_5": "“mā mayhaṃ puttena saddhiṃ kathayittha,",
  "atk-s0102a:588_6": "idāni tena ācariyo laddho,",
  "atk-s0102a:588_7": "khaṇena pāsādaṃ kampessatī”ti āha.",
  "atk-s0102a:588_8": "Sāmaṇeropi pādaṅguṭṭhena pāsādathūpikaṃ pahari.",
  "atk-s0102a:588_9": "Pāsādo catūhi disāhi oṇamati. Devatā –",
  "atk-s0102a:588_10": "“patiṭṭhātuṃ dehi, tāta,",
  "atk-s0102a:588_11": "pāsādassa patiṭṭhātuṃ dehi, tāta,",
  "atk-s0102a:588_12": "pāsādassā”ti viraviṃsu.",
  "atk-s0102a:588_13": "Sāmaṇero pāsādaṃ yathāṭhāne ṭhapetvā pāsādamatthake ṭhatvā udānaṃ udānesi –",
  "atk-s0102a:589_0": "“Ajjevāhaṃ pabbajito, ajja pattāsavakkhayaṃ;",
  "atk-s0102a:590_0": "Ajja kampemi pāsādaṃ, aho buddhassuḷāratā.",
  "atk-s0102a:591_0": "Ajjevāhaṃ pabbajito…pe… aho dhammassuḷāratā.",
  "atk-s0102a:592_0": "Ajjevāhaṃ pabbajito…pe… aho saṅghassuḷāratāti.",
  "atk-s0102a:593_0": "Ito paresu chasu pathavīkampesu yaṃ vattabbaṃ, taṃ mahāpadāne vuttameva.",
  "atk-s0102a:594_0": "Iti imesu aṭṭhasu pathavīkampesu paṭhamo dhātukopena,",
  "atk-s0102a:594_1": "dutiyo iddhānubhāvena,",
  "atk-s0102a:594_2": "tatiyacatutthā puññatejena,",
  "atk-s0102a:594_3": "pañcamo ñāṇatejena,",
  "atk-s0102a:594_4": "chaṭṭho sādhukāradānavasena,",
  "atk-s0102a:594_5": "sattamo kāruññabhāvena,",
  "atk-s0102a:594_6": "aṭṭhamo ārodanena.",
  "atk-s0102a:594_7": "Mātukucchiṃ okkamante ca tato nikkhamante ca mahāsatte tassa puññatejena pathavī akampittha.",
  "atk-s0102a:594_8": "Abhisambodhiyaṃ ñāṇatejena abhihatā hutvā akampittha.",
  "atk-s0102a:594_9": "Dhammacakkappavattane sādhukārabhāvasaṇṭhitā sādhukāraṃ dadamānā akampittha.",
  "atk-s0102a:594_10": "Āyusaṅkhārossajjane kāruññasabhāvasaṇṭhitā cittasaṅkhobhaṃ asahamānā akampittha.",
  "atk-s0102a:594_11": "Parinibbāne ārodanavegatunnā hutvā akampittha.",
  "atk-s0102a:594_12": "Ayaṃ panattho pathavīdevatāya vasena veditabbo,",
  "atk-s0102a:594_13": "mahābhūtapathaviyā panetaṃ natthi acetanattāti.",
  "atk-s0102a:595_0": "Ime kho, ānanda,",
  "atk-s0102a:595_1": "aṭṭha hetūti ettha imeti niddiṭṭhanidassanaṃ.",
  "atk-s0102a:595_2": "Ettāvatā ca panāyasmā ānando –",
  "atk-s0102a:595_3": "“addhā ajja bhagavatā āyusaṅkhāro ossaṭṭho”ti sallakkhesi.",
  "atk-s0102a:595_4": "Bhagavā pana sallakkhitabhāvaṃ jānantopi okāsaṃ adatvāva aññānipi aṭṭhakāni sampiṇḍento –",
  "atk-s0102a:595_5": "“aṭṭha kho imā”tiādimāha.",
  "atk-s0102a:596_0": "Aṭṭhaparisavaṇṇanā",
  "atk-s0102a:597_0": "172.",
  "atk-s0102a:597_1": "Tattha anekasataṃ khattiyaparisanti bimbisārasamāgamañātisamāgalicchavīsamāgamādisadisaṃ,",
  "atk-s0102a:597_2": "sā pana aññesu cakkavāḷesupi labbhateyeva.",
  "atk-s0102a:597_3": "Sallapitapubbanti ālāpasallāpo katapubbo.",
  "atk-s0102a:597_4": "Sākacchāti dhammasākacchāpi samāpajjitapubbā.",
  "atk-s0102a:597_5": "Yādisako tesaṃ vaṇṇoti te odātāpi honti kāḷāpi maṅguracchavīpi,",
  "atk-s0102a:597_6": "satthā suvaṇṇavaṇṇova.",
  "atk-s0102a:597_7": "Idaṃ pana saṇṭhānaṃ paṭicca kathitaṃ.",
  "atk-s0102a:597_8": "Saṇṭhānampi ca kevalaṃ tesaṃ paññāyatiyeva,",
  "atk-s0102a:597_9": "na pana bhagavā milakkhusadiso hoti,",
  "atk-s0102a:597_10": "nāpi āmuttamaṇikuṇḍalo,",
  "atk-s0102a:597_11": "buddhaveseneva nisīdati.",
  "atk-s0102a:597_12": "Te pana attano samānasaṇṭhānameva passanti.",
  "atk-s0102a:597_13": "Yādisako tesaṃ saroti te chinnassarāpi honti gaggarassarāpi kākassarāpi,",
  "atk-s0102a:597_14": "satthā brahmassarova.",
  "atk-s0102a:597_15": "Idaṃ pana bhāsantaraṃ sandhāya kathitaṃ.",
  "atk-s0102a:597_16": "Sacepi hi satthā rājāsane nisinno katheti,",
  "atk-s0102a:597_17": "“ajja rājā madhurena sarena kathetī”ti tesaṃ hoti.",
  "atk-s0102a:597_18": "Kathetvā pakkante pana bhagavati puna rājānaṃ āgataṃ disvā –",
  "atk-s0102a:597_19": "“ko nu kho aya”nti vīmaṃsā uppajjati.",
  "atk-s0102a:597_20": "Tattha ko nu kho ayanti imasmiṃ ṭhāne idāneva māgadhabhāsāya sīhaḷabhāsāya madhurenākārena kathento ko nu kho ayaṃ antarahito, kiṃ devo,",
  "atk-s0102a:597_21": "udāhu manussoti evaṃ vīmaṃsantāpi na jānantīti attho.",
  "atk-s0102a:597_22": "Kimatthaṃ panevaṃ ajānantānaṃ dhammaṃ desetīti?",
  "atk-s0102a:597_23": "Vāsanatthāya.",
  "atk-s0102a:597_24": "Evaṃ sutopi hi dhammo anāgate paccayo hoti yevāti anāgataṃ paṭicca deseti.",
  "atk-s0102a:597_25": "Anekasataṃ brāhmaṇaparisantiādīnampi soṇadaṇḍakūṭadaṇḍasamāgamādivasena ceva aññacakkavāḷavasena ca sambhavo veditabbo.",
  "atk-s0102a:598_0": "Imā pana aṭṭha parisā bhagavā kimatthaṃ āhari?",
  "atk-s0102a:598_1": "Abhītabhāvadassanatthameva.",
  "atk-s0102a:598_2": "Imā kira āharitvā evamāha – “ānanda,",
  "atk-s0102a:598_3": "imāpi aṭṭha parisā upasaṅkamitvā dhammaṃ desentassa tathāgatassa bhayaṃ vā sārajjaṃ vā natthi,",
  "atk-s0102a:598_4": "māraṃ pana ekakaṃ disvā tathāgato bhāyeyyāti ko evaṃ saññaṃ uppādetumarahati. Abhīto, ānanda,",
  "atk-s0102a:598_5": "tathāgato acchambhī,",
  "atk-s0102a:598_6": "sato sampajāno āyusaṅkhāraṃ ossajī”ti.",
  "atk-s0102a:599_0": "Aṭṭhaabhibhāyatanavaṇṇanā",
  "atk-s0102a:600_0": "173.",
  "atk-s0102a:600_1": "Abhibhāyatanānīti abhibhavanakāraṇāni.",
  "atk-s0102a:600_2": "Kiṃ abhibhavanti?",
  "atk-s0102a:600_3": "Paccanīkadhammepi ārammaṇānipi.",
  "atk-s0102a:600_4": "Tāni hi paṭipakkhabhāvena paccanīkadhamme abhibhavanti,",
  "atk-s0102a:600_5": "puggalassa ñāṇuttariyatāya ārammaṇāni.",
  "atk-s0102a:601_0": "Ajjhattaṃ rūpasaññītiādīsu pana ajjhattarūpe parikammavasena ajjhattaṃ rūpasaññī nāma hoti.",
  "atk-s0102a:601_1": "Ajjhattañhi nīlaparikammaṃ karonto kese vā pitte vā akkhitārakāya vā karoti.",
  "atk-s0102a:601_2": "Pītaparikammaṃ karonto mede vā chaviyā vā hatthapādapiṭṭhesu vā akkhīnaṃ pītakaṭṭhāne vā karoti.",
  "atk-s0102a:601_3": "Lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne vā karoti.",
  "atk-s0102a:601_4": "Odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne vā karoti.",
  "atk-s0102a:601_5": "Taṃ pana sunīlaṃ supītaṃ sulohitakaṃ suodātakaṃ na hoti,",
  "atk-s0102a:601_6": "avisuddhameva hoti.",
  "atk-s0102a:602_0": "Eko bahiddhā rūpāni passatīti yassevaṃ parikammaṃ ajjhattaṃ uppannaṃ hoti,",
  "atk-s0102a:602_1": "nimittaṃ pana bahiddhā,",
  "atk-s0102a:602_2": "so evaṃ ajjhattaṃ parikammassa bahiddhā ca appanāya vasena –",
  "atk-s0102a:602_3": "“ajjhattaṃ rūpasaññī eko bahiddhā rūpāni passatī”ti vuccati.",
  "atk-s0102a:602_4": "Parittānīti avaḍḍhitāni.",
  "atk-s0102a:602_5": "Suvaṇṇadubbaṇṇānīti suvaṇṇāni vā honti,",
  "atk-s0102a:602_6": "dubbaṇṇāni vā.",
  "atk-s0102a:602_7": "Parittavaseneva idaṃ abhibhāyatanaṃ vuttanti veditabbaṃ.",
  "atk-s0102a:602_8": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā –",
  "atk-s0102a:602_9": "“kiṃ ettha bhuñjitabbaṃ atthī”ti saṅkaḍḍhitvā ekakabaḷameva karoti,",
  "atk-s0102a:602_10": "evameva ñāṇuttariko puggalo visadañāṇo –",
  "atk-s0102a:602_11": "“kiṃ ettha parittake ārammaṇe samāpajjitabbaṃ atthi,",
  "atk-s0102a:602_12": "nāyaṃ mama bhāro”ti tāni rūpāni abhibhavitvā samāpajjati,",
  "atk-s0102a:602_13": "saha nimittuppādenevettha appanaṃ pāpetīti attho.",
  "atk-s0102a:602_14": "Jānāmi passāmīti iminā panassa ābhogo kathito.",
  "atk-s0102a:602_15": "So ca kho samāpattito vuṭṭhitassa,",
  "atk-s0102a:602_16": "na antosamāpattiyaṃ.",
  "atk-s0102a:602_17": "Evaṃsaññī hotīti ābhogasaññāyapi jhānasaññāyapi evaṃsaññī hoti.",
  "atk-s0102a:602_18": "Abhibhavanasaññā hissa antosamāpattiyampi atthi,",
  "atk-s0102a:602_19": "ābhogasaññā pana samāpattito vuṭṭhitasseva.",
  "atk-s0102a:603_0": "Appamāṇānīti vaḍḍhitappamāṇāni,",
  "atk-s0102a:603_1": "mahantānīti attho.",
  "atk-s0102a:603_2": "Abhibhuyyāti ettha pana yathā mahagghaso puriso ekaṃ bhattavaḍḍhitakaṃ labhitvā –",
  "atk-s0102a:603_3": "“aññampi hotu,",
  "atk-s0102a:603_4": "kiṃ etaṃ mayhaṃ karissatī”ti taṃ na mahantato passati,",
  "atk-s0102a:603_5": "evameva ñāṇuttaro puggalo visadañāṇo “kiṃ ettha samāpajjitabbaṃ,",
  "atk-s0102a:603_6": "nayidaṃ appamāṇaṃ,",
  "atk-s0102a:603_7": "na mayhaṃ cittekaggatākaraṇe bhāro atthī”ti tāni abhibhavitvā samāpajjati,",
  "atk-s0102a:603_8": "saha nimittuppādenevettha appanaṃ pāpetīti attho.",
  "atk-s0102a:604_0": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0102a:605_0": "Eko bahiddhā rūpāni passatīti yassa parikammampi nimittampi bahiddhāva uppannaṃ,",
  "atk-s0102a:605_1": "so evaṃ bahiddhā parikammassa ceva appanāya ca vasena –",
  "atk-s0102a:605_2": "“ajjhattaṃ arūpasaññī eko bahiddhā rūpāni passatī”ti vuccati.",
  "atk-s0102a:605_3": "Sesamettha catutthābhibhāyatane vuttanayameva.",
  "atk-s0102a:605_4": "Imesu pana catūsu parittaṃ vitakkacaritavasena āgataṃ,",
  "atk-s0102a:605_5": "appamāṇaṃ mohacaritavasena,",
  "atk-s0102a:605_6": "suvaṇṇaṃ dosacaritavasena,",
  "atk-s0102a:605_7": "dubbaṇṇaṃ rāgacaritavasena.",
  "atk-s0102a:605_8": "Etesañhi etāni sappāyāni.",
  "atk-s0102a:605_9": "Sā ca nesaṃ sappāyatā vitthārato visuddhimagge caritaniddese vuttā.",
  "atk-s0102a:606_0": "Pañcamaabhibhāyatanādīsu nīlānīti sabbasaṅgāhakavasena vuttaṃ.",
  "atk-s0102a:606_1": "Nīlavaṇṇānīti vaṇṇavasena.",
  "atk-s0102a:606_2": "Nīlanidassanānīti nidassanavasena,",
  "atk-s0102a:606_3": "apaññāya mānavivarāni asambhinnavaṇṇāni ekanīlāneva hutvā dissantīti vuttaṃ hoti.",
  "atk-s0102a:606_4": "Nīlanibhāsānīti idaṃ pana obhāsavasena vuttaṃ,",
  "atk-s0102a:606_5": "nīlobhāsāni nīlappabhāyuttānīti attho.",
  "atk-s0102a:606_6": "Etena nesaṃ visuddhataṃ dasseti.",
  "atk-s0102a:606_7": "Visuddhavaṇṇavaseneva hi imāni cattāri abhibhāyatanāni vuttāni.",
  "atk-s0102a:606_8": "Umāpupphanti etañhi pupphaṃ siniddhaṃ mudu,",
  "atk-s0102a:606_9": "dissamānampi nīlameva hoti.",
  "atk-s0102a:606_10": "Girikaṇṇikapupphādīni pana dissamānāni setadhātukāneva honti.",
  "atk-s0102a:606_11": "Tasmā idameva gahitaṃ, na tāni.",
  "atk-s0102a:606_12": "Bārāṇaseyyakanti bārāṇasisambhavaṃ.",
  "atk-s0102a:606_13": "Tattha kira kappāsopi mudu,",
  "atk-s0102a:606_14": "suttakantikāyopi tantavāyāpi chekā,",
  "atk-s0102a:606_15": "udakampi suci siniddhaṃ.",
  "atk-s0102a:606_16": "Tasmā taṃ vatthaṃ ubhatobhāgavimaṭṭhaṃ hoti;",
  "atk-s0102a:606_17": "dvīsupi passesu maṭṭhaṃ mudu siniddhaṃ khāyati.",
  "atk-s0102a:607_0": "Pītānītiādīsupi imināva nayena attho veditabbo.",
  "atk-s0102a:607_1": "“Nīlakasiṇaṃ uggaṇhanto nīlasmiṃ nimittaṃ gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ",
  "atk-s0102a:607_2": "panettha kasiṇakaraṇañca parikammañca appanāvidhānañca sabbaṃ visuddhimagge vitthārato vuttameva.",
  "atk-s0102a:607_3": "Imānipi aṭṭha abhibhāyatanāni abhītabhāvadassanatthameva ānītāni.",
  "atk-s0102a:607_4": "Imāni kira vatvā evamāha – “ānanda,",
  "atk-s0102a:607_5": "evarūpāpi samāpattiyo samāpajjantassa ca vuṭṭhahantassa ca tathāgatassa bhayaṃ vā sārajjaṃ vā natthi,",
  "atk-s0102a:607_6": "māraṃ pana ekakaṃ disvā tathāgato bhāyeyyāti ko evaṃ saññaṃ uppādetumarahati. Abhīto, ānanda,",
  "atk-s0102a:607_7": "tathāgato acchambhī,",
  "atk-s0102a:607_8": "sato sampajāno āyusaṅkhāraṃ ossajī”ti.",
  "atk-s0102a:608_0": "Aṭṭhavimokkhavaṇṇanā",
  "atk-s0102a:609_0": "174.",
  "atk-s0102a:609_1": "Vimokkhakathā uttānatthāyeva.",
  "atk-s0102a:609_2": "Imepi aṭṭha vimokkhā abhītabhāvadassanatthameva ānītā.",
  "atk-s0102a:609_3": "Imepi kira vatvā evamāha – “ānanda,",
  "atk-s0102a:609_4": "etāpi samāpattiyo samāpajjantassa ca vuṭṭhahantassa ca tathāgatassa bhayaṃ vā sārajjaṃ vā natthi…pe…",
  "atk-s0102a:609_5": "ossajī”ti.",
  "atk-s0102a:610_0": "175.",
  "atk-s0102a:610_1": "Idānipi bhagavā ānandassa okāsaṃ adatvāva ekamidāhantiādinā nayena aparampi desanaṃ ārabhi.",
  "atk-s0102a:610_2": "Tattha paṭhamābhisambuddhoti abhisambuddho hutvā paṭhamameva aṭṭhame sattāhe.",
  "atk-s0102a:611_0": "177.",
  "atk-s0102a:611_1": "Ossaṭṭhoti vissajjito paricchinno,",
  "atk-s0102a:611_2": "evaṃ kira vatvā –",
  "atk-s0102a:611_3": "“tenāyaṃ dasasahassī lokadhātu kampitthā”ti āha.",
  "atk-s0102a:612_0": "Ānandayācanakathā",
  "atk-s0102a:613_0": "178.",
  "atk-s0102a:613_1": "Alanti paṭikkhepavacanametaṃ.",
  "atk-s0102a:613_2": "Bodhinti catumaggañāṇapaṭiveghaṃ.",
  "atk-s0102a:613_3": "Saddahasi tvanti evaṃ vuttabhāvaṃ tathāgatassa saddahasīti vadati.",
  "atk-s0102a:613_4": "Tasmātihānandāti yasmā idaṃ vacanaṃ saddahasi,",
  "atk-s0102a:613_5": "tasmā tuyhevetaṃ dukkaṭanti dasseti.",
  "atk-s0102a:614_0": "179.",
  "atk-s0102a:614_1": "Ekamidāhanti idaṃ bhagavā –",
  "atk-s0102a:614_2": "“na kevalaṃ ahaṃ idheva taṃ āmantesiṃ,",
  "atk-s0102a:614_3": "aññadāpi āmantetvā oḷārikaṃ nimittaṃ akāsiṃ,",
  "atk-s0102a:614_4": "tampi tayā na paṭividdhaṃ,",
  "atk-s0102a:614_5": "tavevāyaṃ aparādho”ti evaṃ sokavinodanatthāya nānappakārato therasseva dosāropanatthaṃ ārabhi.",
  "atk-s0102a:615_0": "183.",
  "atk-s0102a:615_1": "Piyehi manāpehīti mātāpitābhātābhaginiādikehi jātiyā nānābhāvo,",
  "atk-s0102a:615_2": "maraṇena vinābhāvo,",
  "atk-s0102a:615_3": "bhavena aññathābhāvo.",
  "atk-s0102a:615_4": "Taṃ kutettha labbhāti tanti tasmā,",
  "atk-s0102a:615_5": "yasmā sabbeheva piyehi manāpehi nānābhāvo,",
  "atk-s0102a:615_6": "tasmā dasa pāramiyo pūretvāpi,",
  "atk-s0102a:615_7": "sambodhiṃ patvāpi,",
  "atk-s0102a:615_8": "dhammacakkaṃ pavattetvāpi,",
  "atk-s0102a:615_9": "yamakapāṭihāriyaṃ dassetvāpi,",
  "atk-s0102a:615_10": "devorohaṇaṃ katvāpi,",
  "atk-s0102a:615_11": "yaṃ taṃ jātaṃ bhūtaṃ saṅkhataṃ palokadhammaṃ,",
  "atk-s0102a:615_12": "taṃ vata tathāgatassāpi sarīraṃ mā palujjīti netaṃ ṭhānaṃ vijjati,",
  "atk-s0102a:615_13": "rodantenāpi kandantenāpi na sakkā taṃ kāraṇaṃ laddhunti.",
  "atk-s0102a:615_14": "Puna paccāvamissatīti yaṃ cattaṃ vantaṃ,",
  "atk-s0102a:615_15": "taṃ vata puna paṭikhādissatīti attho.",
  "atk-s0102a:616_0": "184.",
  "atk-s0102a:616_1": "Yathayidaṃ brahmacariyanti yathā idaṃ sikkhāttayasaṅgahaṃ sāsanabrahmacariyaṃ.",
  "atk-s0102a:616_2": "Addhaniyanti addhānakkhamaṃ.",
  "atk-s0102a:616_3": "Ciraṭṭhitikanti cirappavattivasena ciraṭṭhitikaṃ.",
  "atk-s0102a:616_4": "Cattāro satipaṭṭhānātiādi sabbaṃ lokiyalokuttaravaseneva kathitaṃ.",
  "atk-s0102a:616_5": "Etesaṃ pana bodhipakkhiyānaṃ dhammānaṃ vinicchayo sabbākārena visuddhimagge paṭipadāñāṇadassanavisuddhiniddese vutto.",
  "atk-s0102a:616_6": "Sesamettha uttānamevāti.",
  "atk-s0102a:617_0": "Tatiyabhāṇavāravaṇṇanā niṭṭhitā.",
  "atk-s0102a:618_0": "Nāgāpalokitavaṇṇanā",
  "atk-s0102a:619_0": "186.",
  "atk-s0102a:619_1": "Nāgāpalokitanti yathā hi mahājanassa aṭṭhīni koṭiyā koṭiṃ āhacca ṭhitāni paccekabuddhānaṃ,",
  "atk-s0102a:619_2": "aṅkusakalaggāni viya,",
  "atk-s0102a:619_3": "na evaṃ buddhānaṃ.",
  "atk-s0102a:619_4": "Buddhānaṃ pana saṅkhalikāni viya ekābaddhāni hutvā ṭhitāni,",
  "atk-s0102a:619_5": "tasmā pacchato apalokanakāle na sakkā hoti gīvaṃ parivattetuṃ.",
  "atk-s0102a:619_6": "Yathā pana hatthināgo pacchābhāgaṃ apaloketukāmo sakalasarīreneva parivattati,",
  "atk-s0102a:619_7": "evaṃ parivattitabbaṃ hoti.",
  "atk-s0102a:619_8": "Bhagavato pana nagaradvāre ṭhatvā –",
  "atk-s0102a:619_9": "“vesāliṃ apalokessāmī”ti citte uppannamatte –",
  "atk-s0102a:619_10": "“bhagavā anekāni kappakoṭisahassāni pāramiyo pūrentehi tumhehi na gīvaṃ parivattetvā apalokanakammaṃ",
  "atk-s0102a:619_11": "kata”nti ayaṃ pathavī kulālacakkaṃ viya parivattetvā bhagavantaṃ vesālinagarābhimukhaṃ akāsi.",
  "atk-s0102a:619_12": "Taṃ sandhāyetaṃ vuttaṃ.",
  "atk-s0102a:620_0": "Nanu ca na kevalaṃ vesāliyāva,",
  "atk-s0102a:620_1": "sāvatthirājagahanāḷandapāṭaligāmakoṭigāmanātikagāmakesupi tato tato nikkhantakāle taṃ taṃ sabbaṃ pacchimadassanameva,",
  "atk-s0102a:620_2": "tattha tattha kasmā nāgāpalokitaṃ nāpalokesīti?",
  "atk-s0102a:620_3": "Anacchariyattā.",
  "atk-s0102a:620_4": "Tattha tattha hi nivattetvā apalokentassetaṃ na acchariyaṃ hoti,",
  "atk-s0102a:620_5": "tasmā nāpalokesi.",
  "atk-s0102a:620_6": "Api ca vesālirājāno āsannavināsā,",
  "atk-s0102a:620_7": "tiṇṇaṃ vassānaṃ upari vinassissanti.",
  "atk-s0102a:620_8": "Te taṃ nagaradvāre nāgāpalokitaṃ nāma cetiyaṃ katvā gandhamālādīhi pūjessanti,",
  "atk-s0102a:620_9": "taṃ nesaṃ dīgharattaṃ hitāya sukhāya bhavissatīti tesaṃ anukampāya apalokesi.",
  "atk-s0102a:621_0": "Dukkhassantakaroti vaṭṭadukkhassa antakaro.",
  "atk-s0102a:621_1": "Cakkhumāti pañcahi cakkhūhi cakkhumā.",
  "atk-s0102a:621_2": "Parinibbutoti kilesaparinibbānena parinibbuto.",
  "atk-s0102a:622_0": "Catumahāpadesavaṇṇanā",
  "atk-s0102a:623_0": "187.",
  "atk-s0102a:623_1": "Mahāpadeseti mahāokāse,",
  "atk-s0102a:623_2": "mahāapadese vā,",
  "atk-s0102a:623_3": "buddhādayo mahante mahante apadisitvā vuttāni mahākāraṇānīti attho.",
  "atk-s0102a:624_0": "188.",
  "atk-s0102a:624_1": "Neva abhinanditabbanti haṭṭhatuṭṭhehi sādhukāraṃ datvā pubbeva na sotabbaṃ,",
  "atk-s0102a:624_2": "evaṃ kate hi pacchā “idaṃ na sametī”ti vuccamāno –",
  "atk-s0102a:624_3": "“kiṃ pubbeva ayaṃ dhammo,",
  "atk-s0102a:624_4": "idāni na dhammo”ti vatvā laddhiṃ na vissajjeti.",
  "atk-s0102a:624_5": "Nappaṭikkositabbanti –",
  "atk-s0102a:624_6": "“kiṃ esa bālo vadatī”ti evaṃ pubbeva na vattabbaṃ,",
  "atk-s0102a:624_7": "evaṃ vutte hi vattuṃ yuttampi na vakkhati. Tenāha –",
  "atk-s0102a:624_8": "“anabhinanditvā appaṭikkositvā”ti.",
  "atk-s0102a:624_9": "Padabyañjanānīti padasaṅkhātāni byañjanāni.",
  "atk-s0102a:624_10": "Sādhukaṃ uggahetvāti imasmiṃ ṭhāne pāḷi vuttā,",
  "atk-s0102a:624_11": "imasmiṃ ṭhāne attho vutto,",
  "atk-s0102a:624_12": "imasmiṃ ṭhāne anusandhi kathito,",
  "atk-s0102a:624_13": "imasmiṃ ṭhāne pubbāparaṃ kathitanti suṭṭhu gahetvā.",
  "atk-s0102a:624_14": "Sutte osāretabbānīti sutte otāretabbāni.",
  "atk-s0102a:624_15": "Vinaye sandassetabbānīti vinaye saṃsandetabbāni.",
  "atk-s0102a:625_0": "Ettha ca suttanti vinayo. Yathāha –",
  "atk-s0102a:625_1": "“kattha paṭikkhittaṃ?",
  "atk-s0102a:625_2": "Sāvatthiyaṃ suttavibhaṅge”ti.",
  "atk-s0102a:625_3": "Vinayoti khandhako. Yathāha –",
  "atk-s0102a:625_4": "“vinayātisāre”ti.",
  "atk-s0102a:625_5": "Evaṃ vinayapiṭakampi na pariyādiyati.",
  "atk-s0102a:625_6": "Ubhatovibhaṅgā pana suttaṃ,",
  "atk-s0102a:625_7": "khandhakaparivārā vinayoti evaṃ vinayapiṭakaṃ pariyādiyati.",
  "atk-s0102a:625_8": "Athavā suttantapiṭakaṃ suttaṃ,",
  "atk-s0102a:625_9": "vinayapiṭakaṃ vinayoti evaṃ dveyeva piṭakāni pariyādiyanti.",
  "atk-s0102a:625_10": "Suttantābhidhammapiṭakāni vā suttaṃ,",
  "atk-s0102a:625_11": "vinayapiṭakaṃ vinayoti evampi tīṇi piṭakāni na tāva pariyādiyanti.",
  "atk-s0102a:625_12": "Asuttanāmakañhi buddhavacanaṃ nāma atthi.",
  "atk-s0102a:625_13": "Seyyathidaṃ – jātakaṃ,",
  "atk-s0102a:625_14": "paṭisambhidā, niddeso,",
  "atk-s0102a:625_15": "suttanipāto,",
  "atk-s0102a:625_16": "dhammapadaṃ, udānaṃ,",
  "atk-s0102a:625_17": "itivuttakaṃ,",
  "atk-s0102a:625_18": "vimānavatthu,",
  "atk-s0102a:625_19": "petavatthu,",
  "atk-s0102a:625_20": "theragāthā,",
  "atk-s0102a:625_21": "therīgāthā,",
  "atk-s0102a:625_22": "apadānanti.",
  "atk-s0102a:626_0": "Sudinnatthero pana –",
  "atk-s0102a:626_1": "“asuttanāmakaṃ buddhavacanaṃ na atthī”ti taṃ sabbaṃ paṭipakkhipitvā –",
  "atk-s0102a:626_2": "“tīṇi piṭakāni suttaṃ,",
  "atk-s0102a:626_3": "vinayo pana kāraṇa”nti āha.",
  "atk-s0102a:626_4": "Tato taṃ kāraṇaṃ dassento idaṃ suttamāhari –",
  "atk-s0102a:627_0": "“Ye kho tvaṃ, gotami,",
  "atk-s0102a:627_1": "dhamme jāneyyāsi,",
  "atk-s0102a:627_2": "ime dhammā sarāgāya saṃvattanti no virāgāya,",
  "atk-s0102a:627_3": "saññogāya saṃvattanti no visaññogāya,",
  "atk-s0102a:627_4": "ācayāya saṃvattanti no apacayāya,",
  "atk-s0102a:627_5": "mahicchatāya saṃvattanti no appicchatāya,",
  "atk-s0102a:627_6": "asantuṭṭhiyā saṃvattanti no santuṭṭhiyā,",
  "atk-s0102a:627_7": "saṅgaṇikāya saṃvattanti no pavivekāya,",
  "atk-s0102a:627_8": "kosajjāya saṃvattanti no vīriyārambhāya,",
  "atk-s0102a:627_9": "dubbharatāya saṃvattanti no subharatāya. Ekaṃsena, gotami,",
  "atk-s0102a:627_10": "dhāreyyāsi –",
  "atk-s0102a:627_11": "‘neso dhammo,",
  "atk-s0102a:627_12": "neso vinayo,",
  "atk-s0102a:627_13": "netaṃ satthusāsana’nti.",
  "atk-s0102a:627_14": "Ye ca kho tvaṃ, gotami,",
  "atk-s0102a:627_15": "dhamme jāneyyāsi,",
  "atk-s0102a:627_16": "ime dhammā virāgāya saṃvattanti no sarāgāya,",
  "atk-s0102a:627_17": "visaññogāya saṃvattanti no saññogāya,",
  "atk-s0102a:627_18": "apacayāya saṃvattanti no ācayāya,",
  "atk-s0102a:627_19": "appicchatāya saṃvattanti no mahicchatāya,",
  "atk-s0102a:627_20": "santuṭṭhiyā saṃvattanti no asantuṭṭhiyā,",
  "atk-s0102a:627_21": "pavivekāya saṃvattanti no saṅgaṇikāya,",
  "atk-s0102a:627_22": "vīriyārambhāya saṃvattanti no kosajjāya,",
  "atk-s0102a:627_23": "subharatāya saṃvattanti no dubbharatāya. Ekaṃsena, gotami,",
  "atk-s0102a:627_24": "dhāreyyāsi –",
  "atk-s0102a:627_25": "‘eso dhammo,",
  "atk-s0102a:627_26": "eso vinayo,",
  "atk-s0102a:627_27": "etaṃ satthusāsana’nti”.",
  "atk-s0102a:628_0": "Tasmā sutteti tepiṭake buddhavacane otāretabbāni.",
  "atk-s0102a:628_1": "Vinayeti etasmiṃ rāgādivinayakāraṇe saṃsandetabbānīti ayamettha attho.",
  "atk-s0102a:628_2": "Na ceva sutte osarantīti suttapaṭipāṭiyā katthaci anāgantvā challiṃ uṭṭhapetvā guḷhavessantara-",
  "atk-s0102a:628_3": "guḷhaummagga-",
  "atk-s0102a:628_4": "guḷhavinaya-",
  "atk-s0102a:628_5": "vedallapiṭakānaṃ aññatarato āgatāni paññāyantīti attho.",
  "atk-s0102a:628_6": "Evaṃ āgatāni hi rāgādivinaye ca na paññāyamānāni chaḍḍetabbāni honti.",
  "atk-s0102a:628_7": "Tena vuttaṃ –",
  "atk-s0102a:628_8": "“iti hetaṃ,",
  "atk-s0102a:628_9": "bhikkhave,",
  "atk-s0102a:628_10": "chaḍḍeyyāthā”ti.",
  "atk-s0102a:628_11": "Etenupāyena sabbattha attho veditabbo.",
  "atk-s0102a:629_0": "Idaṃ,",
  "atk-s0102a:629_1": "bhikkhave,",
  "atk-s0102a:629_2": "catutthaṃ mahāpadesaṃ dhāreyyāthāti idaṃ catutthaṃ dhammassa patiṭṭhānokāsaṃ dhāreyyātha.",
  "atk-s0102a:630_0": "Imasmiṃ pana ṭhāne imaṃ pakiṇṇakaṃ veditabbaṃ.",
  "atk-s0102a:630_1": "Sutte cattāro mahāpadesā,",
  "atk-s0102a:630_2": "khandhake cattāro mahāpadesā,",
  "atk-s0102a:630_3": "cattāri pañhabyākaraṇāni, suttaṃ,",
  "atk-s0102a:630_4": "suttānulomaṃ,",
  "atk-s0102a:630_5": "ācariyavādo,",
  "atk-s0102a:630_6": "attanomati,",
  "atk-s0102a:630_7": "tisso saṅgītiyoti.",
  "atk-s0102a:631_0": "Tattha –",
  "atk-s0102a:631_1": "“ayaṃ dhammo,",
  "atk-s0102a:631_2": "ayaṃ vinayo”ti dhammavinicchaye patte ime cattāro mahāpadesā pamāṇaṃ.",
  "atk-s0102a:631_3": "Yaṃ ettha sameti tadeva gahetabbaṃ,",
  "atk-s0102a:631_4": "itaraṃ viravantassapi na gahetabbaṃ.",
  "atk-s0102a:632_0": "“Idaṃ kappati,",
  "atk-s0102a:632_1": "idaṃ na kappatī”ti kappiyākappiyavinicchaye patte – “yaṃ,",
  "atk-s0102a:632_2": "bhikkhave,",
  "atk-s0102a:632_3": "mayā idaṃ na kappatīti appaṭikkhittaṃ,",
  "atk-s0102a:632_4": "taṃ ce akappiyaṃ anulometi,",
  "atk-s0102a:632_5": "kappiyaṃ paṭibāhati,",
  "atk-s0102a:632_6": "taṃ vo na kappatī”tiādinā nayena khandhake vuttā cattāro mahāpadesā pamāṇaṃ.",
  "atk-s0102a:632_7": "Tesaṃ vinicchayakathā samantapāsādikāyaṃ vuttā.",
  "atk-s0102a:632_8": "Tattha vuttanayena yaṃ kappiyaṃ anulometi,",
  "atk-s0102a:632_9": "tadeva kappiyaṃ,",
  "atk-s0102a:632_10": "itaraṃ akappiyanti evaṃ sanniṭṭhānaṃ kātabbaṃ.",
  "atk-s0102a:633_0": "Ekaṃsabyākaraṇīyo pañho,",
  "atk-s0102a:633_1": "vibhajjabyākaraṇīyo pañho,",
  "atk-s0102a:633_2": "paṭipucchābyākaraṇīyo pañho,",
  "atk-s0102a:633_3": "ṭhapanīyo pañhoti imāni cattāri pañhabyākaraṇāni nāma.",
  "atk-s0102a:633_4": "Tattha “cakkhuṃ anicca”nti puṭṭhena –",
  "atk-s0102a:633_5": "“āma anicca”nti ekaṃseneva byākātabbaṃ.",
  "atk-s0102a:633_6": "Esa nayo sotādīsu.",
  "atk-s0102a:633_7": "Ayaṃ ekaṃsabyākaraṇīyo pañho.",
  "atk-s0102a:633_8": "“Aniccaṃ nāma cakkhu”nti puṭṭhena –",
  "atk-s0102a:633_9": "“na cakkhumeva,",
  "atk-s0102a:633_10": "sotampi aniccaṃ ghānampi anicca”nti evaṃ vibhajitvā byākātabbaṃ.",
  "atk-s0102a:633_11": "Ayaṃ vibhajjabyākaraṇīyo pañho.",
  "atk-s0102a:633_12": "“Yathā cakkhu tathā sotaṃ,",
  "atk-s0102a:633_13": "yathā sotaṃ tathā cakkhu”nti puṭṭhena “kenaṭṭhena pucchasī”ti paṭipucchitvā “dassanaṭṭhena pucchāmī”ti vutte “na hī”ti byākātabbaṃ,",
  "atk-s0102a:633_14": "“aniccaṭṭhena pucchāmī”ti vutte āmāti byākātabbaṃ.",
  "atk-s0102a:633_15": "Ayaṃ paṭipucchābyākaraṇīyo pañho.",
  "atk-s0102a:633_16": "“Taṃ jīvaṃ taṃ sarīra”ntiādīni puṭṭhena pana “abyākatametaṃ bhagavatā”ti ṭhapetabbo,",
  "atk-s0102a:633_17": "esa pañho na byākātabbo.",
  "atk-s0102a:633_18": "Ayaṃ ṭhapanīyo pañho.",
  "atk-s0102a:633_19": "Iti tenākārena pañhe sampatte imāni cattāri pañhabyākaraṇāni pamāṇaṃ.",
  "atk-s0102a:633_20": "Imesaṃ vasena so pañho byākātabbo.",
  "atk-s0102a:634_0": "Suttādīsu pana suttaṃ nāma tisso saṅgītiyo ārūḷhāni tīṇi piṭakāni.",
  "atk-s0102a:634_1": "Suttānulomaṃ nāma anulomakappiyaṃ.",
  "atk-s0102a:634_2": "Ācariyavādo nāma aṭṭhakathā.",
  "atk-s0102a:634_3": "Attanomati nāma nayaggāhena anubuddhiyā attano paṭibhānaṃ.",
  "atk-s0102a:634_4": "Tattha suttaṃ appaṭibāhiyaṃ,",
  "atk-s0102a:634_5": "taṃ paṭibāhantena buddhova paṭibāhito hoti.",
  "atk-s0102a:634_6": "Anulomakappiyaṃ pana suttena samentameva gahetabbaṃ,",
  "atk-s0102a:634_7": "na itaraṃ.",
  "atk-s0102a:634_8": "Ācariyavādopi suttena samentoyeva gahetabbo, na itaro.",
  "atk-s0102a:634_9": "Attanomati pana sabbadubbalā,",
  "atk-s0102a:634_10": "sāpi suttena samentāyeva gahetabbā, na itarā.",
  "atk-s0102a:634_11": "Pañcasatikā,",
  "atk-s0102a:634_12": "sattasatikā,",
  "atk-s0102a:634_13": "sahassikāti imā pana tisso saṅgītiyo.",
  "atk-s0102a:634_14": "Suttampi tāsu āgatameva pamāṇaṃ,",
  "atk-s0102a:634_15": "itaraṃ gārayhasuttaṃ na gahetabbaṃ.",
  "atk-s0102a:634_16": "Tattha otarantānipi hi padabyañjanāni na ceva sutte otaranti,",
  "atk-s0102a:634_17": "na ca vinaye sandissantīti veditabbāni.",
  "atk-s0102a:635_0": "Kammāraputtacundavatthuvaṇṇanā",
  "atk-s0102a:636_0": "189.",
  "atk-s0102a:636_1": "Kammāraputtassāti suvaṇṇakāraputtassa.",
  "atk-s0102a:636_2": "So kira aḍḍho mahākuṭumbiko bhagavato paṭhamadassaneneva sotāpanno hutvā attano ambavane vihāraṃ kārāpetvā niyyātesi.",
  "atk-s0102a:636_3": "Taṃ sandhāya vuttaṃ –",
  "atk-s0102a:636_4": "“ambavane”ti.",
  "atk-s0102a:637_0": "Sūkaramaddavanti nātitaruṇassa nātijiṇṇassa ekajeṭṭhakasūkarassa pavattamaṃsaṃ.",
  "atk-s0102a:637_1": "Taṃ kira mudu ceva siniddhañca hoti,",
  "atk-s0102a:637_2": "taṃ paṭiyādāpetvā sādhukaṃ pacāpetvāti attho.",
  "atk-s0102a:637_3": "Eke bhaṇanti –",
  "atk-s0102a:637_4": "“sūkaramaddavanti pana muduodanassa pañcagorasayūsapācanavidhānassa nāmetaṃ,",
  "atk-s0102a:637_5": "yathā gavapānaṃ nāma pākanāma”nti.",
  "atk-s0102a:637_6": "Keci bhaṇanti –",
  "atk-s0102a:637_7": "“sūkaramaddavaṃ nāma rasāyanavidhi,",
  "atk-s0102a:637_8": "taṃ pana rasāyanasatthe āgacchati,",
  "atk-s0102a:637_9": "taṃ cundena –",
  "atk-s0102a:637_10": "‘bhagavato parinibbānaṃ na bhaveyyā’ti rasāyanaṃ paṭiyatta”nti.",
  "atk-s0102a:637_11": "Tattha pana dvisahassadīpaparivāresu catūsu mahādīpesu devatā ojaṃ pakkhipiṃsu.",
  "atk-s0102a:638_0": "Nāhaṃ tanti imaṃ sīhanādaṃ kimatthaṃ nadati?",
  "atk-s0102a:638_1": "Parūpavādamocanatthaṃ.",
  "atk-s0102a:638_2": "Attanā paribhuttāvasesaṃ neva bhikkhūnaṃ,",
  "atk-s0102a:638_3": "na manussānaṃ dātuṃ adāsi,",
  "atk-s0102a:638_4": "āvāṭe nikhaṇāpetvā vināsesīti hi vattukāmānaṃ idaṃ sutvā vacanokāso na bhavissatīti paresaṃ upavādamocanatthaṃ sīhanādaṃ nadatīti.",
  "atk-s0102a:639_0": "190.",
  "atk-s0102a:639_1": "Bhuttassa ca sūkaramaddavenāti bhuttassa udapādi,",
  "atk-s0102a:639_2": "na pana bhuttapaccayā.",
  "atk-s0102a:639_3": "Yadi hi abhuttassa uppajjissatha,",
  "atk-s0102a:639_4": "atikharo bhavissati.",
  "atk-s0102a:639_5": "Siniddhabhojanaṃ bhuttattā panassa tanuvedanā ahosi.",
  "atk-s0102a:639_6": "Teneva padasā gantuṃ asakkhi.",
  "atk-s0102a:639_7": "Virecamānoti abhiṇhaṃ pavattalohitavirecanova samāno.",
  "atk-s0102a:639_8": "Avocāti attanā patthitaṭṭhāne parinibbānatthāya evamāha.",
  "atk-s0102a:639_9": "Imā pana dhammasaṅgāhakattherehi ṭhapitagāthāyoti veditabbā.",
  "atk-s0102a:640_0": "Pānīyāharaṇavaṇṇanā",
  "atk-s0102a:641_0": "191.",
  "atk-s0102a:641_1": "Iṅghāti codanatthe nipāto.",
  "atk-s0102a:641_2": "Acchodakāti pasannodakā.",
  "atk-s0102a:641_3": "Sātodakāti madhurodakā.",
  "atk-s0102a:641_4": "Sītodakāti tanusītalasalilā.",
  "atk-s0102a:641_5": "Setakāti nikkaddamā.",
  "atk-s0102a:641_6": "Suppatitthāti sundaratitthā.",
  "atk-s0102a:642_0": "Pukkusamallaputtavatthuvaṇṇanā",
  "atk-s0102a:643_0": "192.",
  "atk-s0102a:643_1": "Pukkusoti tassa nāmaṃ.",
  "atk-s0102a:643_2": "Mallaputtoti mallarājaputto.",
  "atk-s0102a:643_3": "Mallā kira vārena rajjaṃ kārenti.",
  "atk-s0102a:643_4": "Yāva nesaṃ vāro na pāpuṇāti,",
  "atk-s0102a:643_5": "tāva vaṇijjaṃ karonti.",
  "atk-s0102a:643_6": "Ayampi vaṇijjameva karonto pañca sakaṭasatāni yojāpetvā dhuravāte vāyante purato gacchati,",
  "atk-s0102a:643_7": "pacchā vāte vāyante satthavāhaṃ purato pesetvā sayaṃ pacchā gacchati.",
  "atk-s0102a:643_8": "Tadā pana pacchā vāto vāyi,",
  "atk-s0102a:643_9": "tasmā esa purato satthavāhaṃ pesetvā sabbaratanayāne nisīditvā kusinārato nikkhamitvā “pāvaṃ gamissāmī”ti maggaṃ paṭipajji.",
  "atk-s0102a:643_10": "Tena vuttaṃ –",
  "atk-s0102a:643_11": "“kusinārāya pāvaṃ addhānamaggappaṭipanno hotī”ti.",
  "atk-s0102a:644_0": "Āḷāroti tassa nāmaṃ.",
  "atk-s0102a:644_1": "Dīghapiṅgalo kireso,",
  "atk-s0102a:644_2": "tenassa āḷāroti nāmaṃ ahosi.",
  "atk-s0102a:644_3": "Kālāmoti gottaṃ.",
  "atk-s0102a:644_4": "Yatra hi nāmāti yo nāma.",
  "atk-s0102a:644_5": "Neva dakkhatīti na addasa.",
  "atk-s0102a:644_6": "Yatrasaddayuttattā panetaṃ anāgatavasena vuttaṃ.",
  "atk-s0102a:644_7": "Evarūpañhi īdisesu ṭhānesu saddalakkhaṇaṃ.",
  "atk-s0102a:645_0": "193.",
  "atk-s0102a:645_1": "Niccharantīsūti vicarantīsu.",
  "atk-s0102a:645_2": "Asaniyā phalantiyāti navavidhāya asaniyā bhijjamānāya viya mahāravaṃ ravantiyā.",
  "atk-s0102a:645_3": "Navavidhā hi asaniyo – asaññā, vicakkā, saterā, gaggarā, kapisīsā,",
  "atk-s0102a:645_4": "macchavilolikā,",
  "atk-s0102a:645_5": "kukkuṭakā,",
  "atk-s0102a:645_6": "daṇḍamaṇikā,",
  "atk-s0102a:645_7": "sukkhāsanīti.",
  "atk-s0102a:645_8": "Tattha asaññā asaññaṃ karoti.",
  "atk-s0102a:645_9": "Vicakkā ekaṃ cakkaṃ karoti.",
  "atk-s0102a:645_10": "Saterā saterasadisā hutvā patati.",
  "atk-s0102a:645_11": "Gaggarā gaggarāyamānā patati.",
  "atk-s0102a:645_12": "Kapisīsā bhamukaṃ ukkhipento makkaṭo viya hoti.",
  "atk-s0102a:645_13": "Macchavilolikā vilolitamaccho viya hoti.",
  "atk-s0102a:645_14": "Kukkuṭakā kukkuṭasadisā hutvā patati.",
  "atk-s0102a:645_15": "Daṇḍamaṇikā naṅgalasadisā hutvā patati.",
  "atk-s0102a:645_16": "Sukkhāsanī patitaṭṭhānaṃ samugghāṭeti.",
  "atk-s0102a:646_0": "Deve vassanteti sukkhagajjitaṃ gajjitvā antarantarā vassante.",
  "atk-s0102a:646_1": "Ātumāyanti ātumaṃ nissāya viharāmi.",
  "atk-s0102a:646_2": "Bhusāgāreti khalasālāyaṃ.",
  "atk-s0102a:646_3": "Etthesoti etasmiṃ kāraṇe eso mahājanakāyo sannipatito.",
  "atk-s0102a:646_4": "Kva ahosīti kuhiṃ ahosi.",
  "atk-s0102a:646_5": "So taṃ bhanteti so tvaṃ bhante.",
  "atk-s0102a:647_0": "194.",
  "atk-s0102a:647_1": "Siṅgīvaṇṇanti siṅgīsuvaṇṇavaṇṇaṃ.",
  "atk-s0102a:647_2": "Yugamaṭṭhanti maṭṭhayugaṃ,",
  "atk-s0102a:647_3": "saṇhasāṭakayugaḷanti attho.",
  "atk-s0102a:647_4": "Dhāraṇīyanti antarantarā mayā dhāretabbaṃ,",
  "atk-s0102a:647_5": "paridahitabbanti attho.",
  "atk-s0102a:647_6": "Taṃ kira so tathārūpe chaṇadivaseyeva dhāretvā sesakāle nikkhipati.",
  "atk-s0102a:647_7": "Evaṃ uttamaṃ maṅgalavatthayugaṃ sandhāyāha.",
  "atk-s0102a:647_8": "Anukampaṃ upādāyāti mayi anukampaṃ paṭicca.",
  "atk-s0102a:647_9": "Acchādehīti upacāravacanametaṃ –",
  "atk-s0102a:647_10": "ekaṃ mayhaṃ dehi,",
  "atk-s0102a:647_11": "ekaṃ ānandassāti attho.",
  "atk-s0102a:647_12": "Kiṃ pana thero taṃ gaṇhīti?",
  "atk-s0102a:647_13": "Āma gaṇhi. Kasmā?",
  "atk-s0102a:647_14": "Matthakappattakiccattā.",
  "atk-s0102a:647_15": "Kiñcāpi hesa evarūpaṃ lābhaṃ paṭikkhipitvā upaṭṭhākaṭṭhānaṃ paṭipanno.",
  "atk-s0102a:647_16": "Taṃ panassa upaṭṭhākakiccaṃ matthakaṃ pattaṃ.",
  "atk-s0102a:647_17": "Tasmā aggahesi.",
  "atk-s0102a:647_18": "Ye cāpi evaṃ vadeyyuṃ –",
  "atk-s0102a:647_19": "“anārādhako maññe ānando pañcavīsati vassāni upaṭṭhahantena na kiñci bhagavato santikā tena laddhapubba”nti.",
  "atk-s0102a:647_20": "Tesaṃ vacanokāsacchedanatthampi aggahesi.",
  "atk-s0102a:647_21": "Api ca jānāti bhagavā –",
  "atk-s0102a:647_22": "“ānando gahetvāpi attanā na dhāressati,",
  "atk-s0102a:647_23": "mayhaṃyeva pūjaṃ karissati.",
  "atk-s0102a:647_24": "Mallaputtena pana ānandaṃ pūjentena saṅghopi pūjito bhavissati,",
  "atk-s0102a:647_25": "evamassa mahāpuññarāsi bhavissatī”ti therassa ekaṃ dāpesi.",
  "atk-s0102a:647_26": "Theropi teneva kāraṇena aggahesīti.",
  "atk-s0102a:647_27": "Dhammiyā kathāyāti vatthānumodanakathāya.",
  "atk-s0102a:648_0": "195.",
  "atk-s0102a:648_1": "Bhagavato kāyaṃ upanāmitanti nivāsanapārupanavasena allīyāpitaṃ.",
  "atk-s0102a:648_2": "Bhagavāpi tato ekaṃ nivāsesi,",
  "atk-s0102a:648_3": "ekaṃ pārupi.",
  "atk-s0102a:648_4": "Hataccikaṃ viyāti yathā hatacciko aṅgāro antanteneva jotati,",
  "atk-s0102a:648_5": "bahi panassa pabhā natthi,",
  "atk-s0102a:648_6": "evaṃ bahi paṭicchannappabhaṃ hutvā khāyatīti attho.",
  "atk-s0102a:649_0": "Imesu kho, ānanda,",
  "atk-s0102a:649_1": "dvīsupi kālesūti kasmā imesu dvīsu kālesu evaṃ hoti?",
  "atk-s0102a:649_2": "Āhāravisesena ceva balavasomanassena ca.",
  "atk-s0102a:649_3": "Etesu hi dvīsu kālesu sakalacakkavāḷe devatā āhāre ojaṃ pakkhipanti,",
  "atk-s0102a:649_4": "taṃ paṇītabhojanaṃ kucchiṃ pavisitvā pasannarūpaṃ samuṭṭhāpeti.",
  "atk-s0102a:649_5": "Āhārasamuṭṭhānarūpassa pasannattā manacchaṭṭhāni indriyāni ativiya virocanti.",
  "atk-s0102a:649_6": "Sambodhidivase cassa –",
  "atk-s0102a:649_7": "“anekakappakoṭisatasahassasañcito vata me kilesarāsi ajja pahīno”ti āvajjantassa balavasomanassaṃ uppajjati,",
  "atk-s0102a:649_8": "cittaṃ pasīdati,",
  "atk-s0102a:649_9": "citte pasanne lohitaṃ pasīdati,",
  "atk-s0102a:649_10": "lohite pasanne manacchaṭṭhāni indriyāni ativiya virocanti.",
  "atk-s0102a:649_11": "Parinibbānadivasepi – “ajja, dānāhaṃ,",
  "atk-s0102a:649_12": "anekehi buddhasatasahassehi paviṭṭhaṃ amatamahānibbānaṃ nāma nagaraṃ pavisissāmī”ti āvajjantassa balavasomanassaṃ uppajjati,",
  "atk-s0102a:649_13": "cittaṃ pasīdati,",
  "atk-s0102a:649_14": "citte pasanne lohitaṃ pasīdati,",
  "atk-s0102a:649_15": "lohite pasanne manacchaṭṭhāni indriyāni ativiya virocanti.",
  "atk-s0102a:649_16": "Iti āhāravisesena ceva balavasomanassena ca imesu dvīsu kālesu evaṃ hotīti veditabbaṃ.",
  "atk-s0102a:649_17": "Upavattaneti pācīnato nivattanasālavane.",
  "atk-s0102a:649_18": "Antarena yamakasālānanti yamakasālarukkhānaṃ majjhe.",
  "atk-s0102a:650_0": "Siṅgīvaṇṇanti gāthā saṅgītikāle ṭhapitā.",
  "atk-s0102a:651_0": "196.",
  "atk-s0102a:651_1": "Nhatvā ca pivitvā cāti ettha tadā kira bhagavati nahāyante antonadiyaṃ macchakacchapā ca ubhatotīresu vanasaṇḍo ca sabbaṃ suvaṇṇavaṇṇameva hoti.",
  "atk-s0102a:651_2": "Ambavananti tassāyeva nadiyā tīre ambavanaṃ.",
  "atk-s0102a:651_3": "Āyasmantaṃ cundakanti tasmiṃ kira khaṇe ānandatthero udakasāṭakaṃ pīḷento ohīyi,",
  "atk-s0102a:651_4": "cundatthero samīpe ahosi.",
  "atk-s0102a:651_5": "Taṃ bhagavā āmantesi.",
  "atk-s0102a:652_0": "Gantvāna buddho nadikaṃ kakudhanti imāpi gāthā saṅgītikāleyeva ṭhapitā.",
  "atk-s0102a:652_1": "Tattha pavattā bhagavā idha dhammeti bhagavā idha sāsane dhamme pavattā,",
  "atk-s0102a:652_2": "caturāsīti dhammakkhandhasahassāni pavattānīti attho.",
  "atk-s0102a:652_3": "Pamukhe nisīdīti satthu puratova nisīdi.",
  "atk-s0102a:652_4": "Ettāvatā ca thero anuppatto.",
  "atk-s0102a:652_5": "Evaṃ anuppattaṃ atha kho bhagavā āyasmantaṃ ānandaṃ āmantesi.",
  "atk-s0102a:653_0": "197.",
  "atk-s0102a:653_1": "Alābhāti ye aññesaṃ dānānisaṃsasaṅkhātā lābhā honti,",
  "atk-s0102a:653_2": "te alābhā.",
  "atk-s0102a:653_3": "Dulladdhanti puññavisesena laddhampi manussattaṃ dulladdhaṃ.",
  "atk-s0102a:653_4": "Yassa teti yassa tava.",
  "atk-s0102a:653_5": "Uttaṇḍulaṃ vā atikilinnaṃ vā ko jānāti,",
  "atk-s0102a:653_6": "kīdisampi pacchimaṃ piṇḍapātaṃ paribhuñjitvā tathāgato parinibbuto,",
  "atk-s0102a:653_7": "addhā te yaṃ vā taṃ vā dinnaṃ bhavissatīti.",
  "atk-s0102a:653_8": "Lābhāti diṭṭhadhammikasamparāyikadānānisaṃsasaṅkhātā lābhā.",
  "atk-s0102a:653_9": "Suladdhanti tuyhaṃ manussattaṃ suladdhaṃ.",
  "atk-s0102a:653_10": "Samasamaphalāti sabbākārena samānaphalā.",
  "atk-s0102a:654_0": "Nanu ca yaṃ sujātāya dinnaṃ piṇḍapātaṃ bhuñjitvā tathāgato abhisambuddho,",
  "atk-s0102a:654_1": "so sarāgasadosasamohakāle paribhutto,",
  "atk-s0102a:654_2": "ayaṃ pana cundena dinno vītarāgavītadosavītamohakāle paribhutto,",
  "atk-s0102a:654_3": "kasmā ete samaphalāti?",
  "atk-s0102a:654_4": "Parinibbānasamatāya ca samāpattisamatāya ca anussaraṇasamatāya ca.",
  "atk-s0102a:654_5": "Bhagavā hi sujātāya dinnaṃ piṇḍapātaṃ paribhuñjitvā saupādisesāya nibbānadhātuyā parinibbuto,",
  "atk-s0102a:654_6": "cundena dinnaṃ paribhuñjitvā anupādisesāya nibbānadhātuyā parinibbutoti evaṃ parinibbānasamatāyapi samaphalā.",
  "atk-s0102a:654_7": "Abhisambujjhanadivase ca catuvīsatikoṭisatasahassasaṅkhyā samāpattiyo samāpajji,",
  "atk-s0102a:654_8": "parinibbānadivasepi sabbā tā samāpajjīti evaṃ samāpattisamatāyapi samaphalā.",
  "atk-s0102a:654_9": "Sujātā ca aparabhāge assosi –",
  "atk-s0102a:654_10": "“na kiresā rukkhadevatā,",
  "atk-s0102a:654_11": "bodhisatto kiresa,",
  "atk-s0102a:654_12": "taṃ kira piṇḍapātaṃ paribhuñjitvā anuttaraṃ sammāsambodhiṃ abhisambuddho,",
  "atk-s0102a:654_13": "sattasattāhaṃ kirassa tena yāpanaṃ ahosī”ti.",
  "atk-s0102a:654_14": "Tassā idaṃ sutvā –",
  "atk-s0102a:654_15": "“lābhā vata me”ti anussarantiyā balavapītisomanassaṃ udapādi.",
  "atk-s0102a:654_16": "Cundassāpi aparabhāge –",
  "atk-s0102a:654_17": "“avasānapiṇḍapāto kira mayā dinno,",
  "atk-s0102a:654_18": "dhammasīsaṃ kira me gahitaṃ,",
  "atk-s0102a:654_19": "mayhaṃ kira piṇḍapātaṃ paribhuñjitvā satthā anupādisesāya nibbānadhātuyā parinibbuto”ti sutvā “lābhā",
  "atk-s0102a:654_20": "vata me”ti anussarato balavasomanassaṃ udapādīti evaṃ anussaraṇasamatāyapi samaphalāti veditabbā.",
  "atk-s0102a:655_0": "Yasasaṃvattanikanti parivārasaṃvattanikaṃ. Ādhipateyyasaṃvattanikanti jeṭṭhakabhāvasaṃvattanikaṃ.",
  "atk-s0102a:656_0": "Saṃyamatoti sīlasaṃyamena saṃyamantassa,",
  "atk-s0102a:656_1": "saṃvare ṭhitassāti attho.",
  "atk-s0102a:656_2": "Veraṃ na cīyatīti pañcavidhaṃ veraṃ na vaḍḍhati.",
  "atk-s0102a:656_3": "Kusalo ca jahāti pāpakanti kusalo pana ñāṇasampanno ariyamaggena anavasesaṃ pāpakaṃ lāmakaṃ akusalaṃ jahāti.",
  "atk-s0102a:656_4": "Rāgadosamohakkhayā sa nibbutoti so imaṃ pāpakaṃ jahitvā rāgādīnaṃ khayā kilesanibbānena nibbutoti.",
  "atk-s0102a:656_5": "Iti cundassa ca dakkhiṇaṃ,",
  "atk-s0102a:656_6": "attano ca dakkhiṇeyyasampattiṃ sampassamāno udānaṃ udānesīti.",
  "atk-s0102a:657_0": "Catutthabhāṇavāravaṇṇanā niṭṭhitā.",
  "atk-s0102a:658_0": "Yamakasālāvaṇṇanā",
  "atk-s0102a:659_0": "198.",
  "atk-s0102a:659_1": "Mahatā bhikkhusaṅghena saddhinti idha bhikkhūnaṃ gaṇanaparicchedo natthi.",
  "atk-s0102a:659_2": "Veḷuvagāme vedanāvikkhambhanato paṭṭhāya hi –",
  "atk-s0102a:659_3": "“na cirena bhagavā parinibbāyissatī”ti sutvā tato tato āgatesu bhikkhūsu ekabhikkhupi pakkanto nāma natthi.",
  "atk-s0102a:659_4": "Tasmā gaṇanavītivatto saṅgho ahosi.",
  "atk-s0102a:659_5": "Upavattanaṃ mallānaṃ sālavananti yatheva hi kalambanadītīrato rājamātuvihāradvārena thūpārāmaṃ gantabbaṃ hoti,",
  "atk-s0102a:659_6": "evaṃ hiraññavatiyā pārimatīrato sālavanuyyānaṃ,",
  "atk-s0102a:659_7": "yathā anurādhapurassa thūpārāmo,",
  "atk-s0102a:659_8": "evaṃ taṃ kusinārāyaṃ hoti.",
  "atk-s0102a:659_9": "Yathā thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivatto,",
  "atk-s0102a:659_10": "evaṃ uyyānato sālavanaṃ pācīnamukhaṃ gantvā uttarena nivattaṃ.",
  "atk-s0102a:659_11": "Tasmā taṃ –",
  "atk-s0102a:659_12": "“upavattana”nti vuccati.",
  "atk-s0102a:659_13": "Antarena yamakasālānaṃ uttarasīsakanti tassa kira mañcakassa ekā sālapanti sīsabhāge hoti,",
  "atk-s0102a:659_14": "ekā pādabhāge.",
  "atk-s0102a:659_15": "Tatrāpi eko taruṇasālo sīsabhāgassa āsanno hoti,",
  "atk-s0102a:659_16": "eko pādabhāgassa.",
  "atk-s0102a:659_17": "Api ca yamakasālā nāma mūlakhandhaviṭapapattehi aññamaññaṃ saṃsibbitvā ṭhitasālāti vuttaṃ.",
  "atk-s0102a:659_18": "Mañcakaṃ paññapehīti tasmiṃ kira uyyāne rājakulassa sayanamañco atthi,",
  "atk-s0102a:659_19": "taṃ sandhāya paññapehīti āha.",
  "atk-s0102a:659_20": "Theropi taṃyeva paññapetvā adāsi.",
  "atk-s0102a:660_0": "Kilantosmi, ānanda, nipajjissāmīti tathāgatassa hi –",
  "atk-s0102a:661_0": "“Gocari kaḷāpo gaṅgeyyo, piṅgalo pabbateyyako;",
  "atk-s0102a:662_0": "Hemavato ca tambo ca, mandākini uposatho;",
  "atk-s0102a:663_0": "Chaddantoyeva dasamo, ete nāgānamuttamā”ti. –",
  "atk-s0102a:664_0": "Ettha yaṃ dasannaṃ gocarisaṅkhātānaṃ pakatihatthīnaṃ balaṃ,",
  "atk-s0102a:664_1": "taṃ ekassa kaḷāpassāti.",
  "atk-s0102a:664_2": "Evaṃ dasaguṇavaḍḍhitāya gaṇanāya pakatihatthīnaṃ koṭisahassabalappamāṇaṃ balaṃ,",
  "atk-s0102a:664_3": "taṃ sabbampi cundassa piṇḍapātaṃ paribhuttakālato paṭṭhāya caṅgavāre pakkhittaudakaṃ viya parikkhayaṃ gataṃ.",
  "atk-s0102a:664_4": "Pāvānagarato tīṇi gāvutāni kusinārānagaraṃ,",
  "atk-s0102a:664_5": "etasmiṃ antare pañcavīsatiyā ṭhānesu nisīditvā mahatā ussāhena āgacchantopi sūriyassa atthaṅgamitavelāyaṃ sañjhāsamaye bhagavā sālavanaṃ paviṭṭho.",
  "atk-s0102a:664_6": "Evaṃ rogo sabbaṃ ārogyaṃ maddanto āgacchati.",
  "atk-s0102a:664_7": "Etamatthaṃ dassento viya sabbalokassa saṃvegakaraṃ vācaṃ bhāsanto –",
  "atk-s0102a:664_8": "“kilantosmi, ānanda,",
  "atk-s0102a:664_9": "nipajjissāmī”ti āha.",
  "atk-s0102a:665_0": "Kasmā pana bhagavā evaṃ mahantena ussāhena idhāgato,",
  "atk-s0102a:665_1": "kiṃ aññattha na sakkā parinibbāyitunti?",
  "atk-s0102a:665_2": "Parinibbāyituṃ nāma na katthaci na sakkā,",
  "atk-s0102a:665_3": "tīhi pana kāraṇehi idhāgato,",
  "atk-s0102a:665_4": "idañhi bhagavā evaṃ passati –",
  "atk-s0102a:665_5": "“mayi aññattha parinibbāyante mahāsudassanasuttassa atthuppatti na bhavissati,",
  "atk-s0102a:665_6": "kusinārāyaṃ pana parinibbāyante yamahaṃ devaloke anubhavitabbaṃ sampattiṃ manussalokeyeva anubhaviṃ,",
  "atk-s0102a:665_7": "taṃ dvīhi bhāṇavārehi maṇḍetvā desessāmi,",
  "atk-s0102a:665_8": "taṃ me sutvā bahū janā kusalaṃ kātabbaṃ maññissantī”ti.",
  "atk-s0102a:666_0": "Aparampi passati –",
  "atk-s0102a:666_1": "“maṃ aññattha parinibbāyantaṃ subhaddo na passissati,",
  "atk-s0102a:666_2": "so ca buddhaveneyyo,",
  "atk-s0102a:666_3": "na sāvakaveneyyo;",
  "atk-s0102a:666_4": "na taṃ sāvakā vinetuṃ sakkonti.",
  "atk-s0102a:666_5": "Kusinārāyaṃ parinibbāyantaṃ pana maṃ so upasaṅkamitvā pañhaṃ pucchissati,",
  "atk-s0102a:666_6": "pañhāvissajjanapariyosāne ca saraṇesu patiṭṭhāya mama santike pabbajjañca upasampadañca labhitvā kammaṭṭhānaṃ",
  "atk-s0102a:666_7": "gahetvā mayi dharamāneyeva arahattaṃ patvā pacchimasāvako bhavissatī”ti.",
  "atk-s0102a:667_0": "Aparampi passati –",
  "atk-s0102a:667_1": "“mayi aññattha parinibbāyante dhātubhājanīye mahākalaho bhavissati,",
  "atk-s0102a:667_2": "lohitaṃ nadī viya sandissati.",
  "atk-s0102a:667_3": "Kusinārāyaṃ parinibbute doṇabrāhmaṇo taṃ vivādaṃ vūpasametvā dhātuyo vibhajissatī”ti.",
  "atk-s0102a:667_4": "Imehi tīhi kāraṇehi bhagavā evaṃ mahantena ussāhena idhāgatoti veditabbo.",
  "atk-s0102a:668_0": "Sīhaseyyanti ettha kāmabhogīseyyā, petaseyyā, sīhaseyyā, tathāgataseyyāti catasso seyyā.",
  "atk-s0102a:669_0": "Tattha –",
  "atk-s0102a:669_1": "“yebhuyyena,",
  "atk-s0102a:669_2": "bhikkhave,",
  "atk-s0102a:669_3": "kāmabhogī sattā vāmena passena sentī”ti ayaṃ kāmabhogīseyyā.",
  "atk-s0102a:669_4": "Tesu hi yebhuyyena dakkhiṇena passena sayantā nāma natthi.",
  "atk-s0102a:670_0": "“Yebhuyyena,",
  "atk-s0102a:670_1": "bhikkhave,",
  "atk-s0102a:670_2": "petā uttānā sentī”ti ayaṃ petaseyyā.",
  "atk-s0102a:670_3": "Appamaṃsalohitattā hi petā aṭṭhisaṅghāṭajaṭitā ekena passena sayituṃ na sakkonti,",
  "atk-s0102a:670_4": "uttānāva senti.",
  "atk-s0102a:671_0": "“Sīho,",
  "atk-s0102a:671_1": "bhikkhave,",
  "atk-s0102a:671_2": "migarājā dakkhiṇena passena seyyaṃ kappeti…pe…",
  "atk-s0102a:671_3": "attamano hotī”ti ayaṃ sīhaseyyā.",
  "atk-s0102a:671_4": "Tejussadattā hi sīho migarājā dve purimapāde ekasmiṃ ṭhāne,",
  "atk-s0102a:671_5": "pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0102a:671_6": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati.",
  "atk-s0102a:671_7": "Divasaṃ sayitvāpi pabujjhamāno na utrasanto pabujjhati,",
  "atk-s0102a:671_8": "sīsaṃ pana ukkhipitvā purimapādādīnaṃ ṭhitokāsaṃ sallakkheti.",
  "atk-s0102a:671_9": "Sace kiñci ṭhānaṃ vijahitvā ṭhitaṃ hoti –",
  "atk-s0102a:671_10": "“na yidaṃ tuyhaṃ jātiyā sūrabhāvassa ca anurūpa”nti anattamano hutvā tattheva sayati,",
  "atk-s0102a:671_11": "na gocarāya pakkamati.",
  "atk-s0102a:671_12": "Avijahitvā ṭhite pana –",
  "atk-s0102a:671_13": "“tuyhaṃ jātiyā ca sūrabhāvassa ca anurūpamida”nti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ",
  "atk-s0102a:671_14": "vidhunitvā tikkhattuṃ sīhanādaṃ naditvā gocarāya pakkamati.",
  "atk-s0102a:672_0": "“Catutthajjhānaseyyā pana tathāgatassa seyyāti vuccati”.",
  "atk-s0102a:672_1": "Tāsu idha sīhaseyyā āgatā.",
  "atk-s0102a:672_2": "Ayañhi tejussadairiyāpathattā uttamaseyyā nāma.",
  "atk-s0102a:673_0": "Pāde pādanti dakkhiṇapāde vāmapādaṃ.",
  "atk-s0102a:673_1": "Accādhāyāti atiādhāya,",
  "atk-s0102a:673_2": "īsakaṃ atikkamma ṭhapetvā.",
  "atk-s0102a:673_3": "Gopphakena hi gopphake,",
  "atk-s0102a:673_4": "jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0102a:673_5": "cittaṃ ekaggaṃ na hoti,",
  "atk-s0102a:673_6": "seyyā aphāsukā hoti.",
  "atk-s0102a:673_7": "Yathā pana na saṅghaṭṭeti,",
  "atk-s0102a:673_8": "evaṃ atikkamma ṭhapite vedanā nuppajjati,",
  "atk-s0102a:673_9": "cittaṃ ekaggaṃ hoti,",
  "atk-s0102a:673_10": "seyyā phāsu hoti.",
  "atk-s0102a:673_11": "Tasmā evaṃ nipajji.",
  "atk-s0102a:673_12": "Anuṭṭhānaseyyaṃ upagatattā panettha –",
  "atk-s0102a:673_13": "“uṭṭhānasaññaṃ manasi karitvā”ti na vuttaṃ.",
  "atk-s0102a:673_14": "Kāyavasena cettha anuṭṭhānaṃ veditabbaṃ,",
  "atk-s0102a:673_15": "niddāvasena pana taṃ rattiṃ bhagavato bhavaṅgassa okāsoyeva nāhosi.",
  "atk-s0102a:673_16": "Paṭhamayāmasmiñhi mallānaṃ dhammadesanā ahosi,",
  "atk-s0102a:673_17": "majjhimayāme subhaddassa pacchimayāme bhikkhusaṅghaṃ ovadi,",
  "atk-s0102a:673_18": "balavapaccūse parinibbāyi.",
  "atk-s0102a:674_0": "Sabbaphāliphullāti sabbe samantato pupphitā mūlato paṭṭhāya yāva aggā ekacchannā ahesuṃ,",
  "atk-s0102a:674_1": "na kevalañca yamakasālāyeva,",
  "atk-s0102a:674_2": "sabbepi rukkhā sabbapāliphullāva ahesuṃ.",
  "atk-s0102a:674_3": "Na kevalañhi tasmiṃyeva uyyāne,",
  "atk-s0102a:674_4": "sakalañhipi dasasahassacakkavāḷe pupphūpagā pupphaṃ gaṇhiṃsu,",
  "atk-s0102a:674_5": "phalūpagā phalaṃ gaṇhiṃsu,",
  "atk-s0102a:674_6": "sabbarukkhānaṃ khandhesu khandhapadumāni,",
  "atk-s0102a:674_7": "sākhāsu sākhāpadumāni,",
  "atk-s0102a:674_8": "vallīsu vallipadumāni,",
  "atk-s0102a:674_9": "ākāsesu ākāsapadumāni pathavītalaṃ bhinditvā daṇḍapadumāni pupphiṃsu.",
  "atk-s0102a:674_10": "Sabbo mahāsamuddo pañcavaṇṇapadumasañchanno ahosi.",
  "atk-s0102a:674_11": "Tiyojanasahassavitthato himavā ghanabaddhamorapiñchakalāpo viya,",
  "atk-s0102a:674_12": "nirantaraṃ mālādāmagavacchiko viya,",
  "atk-s0102a:674_13": "suṭṭhu pīḷetvā ābaddhapupphavaṭaṃsako viya,",
  "atk-s0102a:674_14": "supūritaṃ pupphacaṅkoṭakaṃ viya ca atiramaṇīyo ahosi.",
  "atk-s0102a:675_0": "Te tathāgatassa sarīraṃ okirantīti te yamakasālā bhummadevatāhi sañcalitakhandhasākhaviṭapā tathāgatassa sarīraṃ avakiranti,",
  "atk-s0102a:675_1": "sarīrassa upari pupphāni vikirantīti attho.",
  "atk-s0102a:675_2": "Ajjhokirantīti ajjhottharantā viya kiranti.",
  "atk-s0102a:675_3": "Abhippakirantīti abhiṇhaṃ punappunaṃ pakirantiyeva.",
  "atk-s0102a:675_4": "Dibbānīti devaloke nandapokkharaṇīsambhavāni,",
  "atk-s0102a:675_5": "tāni honti suvaṇṇavaṇṇāni paṇṇacchattappamāṇapattāni,",
  "atk-s0102a:675_6": "mahātumbamattaṃ reṇuṃ gaṇhanti.",
  "atk-s0102a:675_7": "Na kevalañca mandāravapupphāneva,",
  "atk-s0102a:675_8": "aññānipi pana dibbāni pāricchattakakoviḷārapupphādīni suvaṇṇacaṅkoṭakāni pūretvā cakkavāḷamukhavaṭṭiyampi",
  "atk-s0102a:675_9": "tidasapurepi brahmalokepi ṭhitāhi devatāhi paviṭṭhāni,",
  "atk-s0102a:675_10": "antalikkhā patanti.",
  "atk-s0102a:675_11": "Tathāgatassa sarīranti antarā avikiṇṇāneva āgantvā pattakiñjakkhareṇucuṇṇehi tathāgatassa sarīrameva okiranti.",
  "atk-s0102a:676_0": "Dibbānipi candanacuṇṇānīti devatānaṃ upakappanacandanacuṇṇāni.",
  "atk-s0102a:676_1": "Na kevalañca devatānaṃyeva,",
  "atk-s0102a:676_2": "nāgasupaṇṇamanussānampi upakappanacandanacuṇṇāni.",
  "atk-s0102a:676_3": "Na kevalañca candanacuṇṇāneva,",
  "atk-s0102a:676_4": "kāḷānusārikalohitacandanādisabbadibbagandhajālacuṇṇāni,",
  "atk-s0102a:676_5": "haritālaañjanasuvaṇṇarajatacuṇṇāni sabbadibbagandhavāsavikatiyo suvaṇṇarajatādisamugge pūretvā cakkavāḷamukhavaṭṭiādīsu",
  "atk-s0102a:676_6": "ṭhitāhi devatāhi paviṭṭhāni antarā avippakiritvā tathāgatasseva sarīraṃ okiranti.",
  "atk-s0102a:677_0": "Dibbānipi tūriyānīti devatānaṃ upakappanatūriyāni.",
  "atk-s0102a:677_1": "Na kevalañca tāniyeva,",
  "atk-s0102a:677_2": "sabbānipi tantibaddhacammapariyonaddhaghanasusirabhedāni dasasahassacakkavāḷesu devanāgasupaṇṇamanussānaṃ",
  "atk-s0102a:677_3": "tūriyāni ekacakkavāḷe sannipatitvā antalikkhe vajjantīti veditabbāni.",
  "atk-s0102a:678_0": "Dibbānipi saṅgītānīti varuṇavāraṇadevatā kira nāmetā dīghāyukā devatā –",
  "atk-s0102a:678_1": "“mahāpuriso manussapathe nibbattitvā buddho bhavissatī”ti sutvā “paṭisandhiggahaṇadivase naṃ gahetvā gamissāmā”ti mālaṃ ganthetumārabhiṃsu.",
  "atk-s0102a:678_2": "Tā ganthamānāva –",
  "atk-s0102a:678_3": "“mahāpuriso mātukucchiyaṃ nibbatto”ti sutvā “tumhe kassa ganthathā”ti vuttā “na tāva niṭṭhāti,",
  "atk-s0102a:678_4": "kucchito nikkhamanadivase gaṇhitvā gamissāmā”ti āhaṃsu.",
  "atk-s0102a:678_5": "Punapi “nikkhanto”ti sutvā “mahābhinikkhamanadivase gamissāmā”ti.",
  "atk-s0102a:678_6": "Ekūnatiṃsavassāni ghare vasitvā “ajja mahābhinikkhamanaṃ nikkhanto”tipi sutvā “abhisambodhidivase gamissāmā”ti.",
  "atk-s0102a:678_7": "Chabbassāni padhānaṃ katvā “ajja abhisambuddho”tipi sutvā “dhammacakkappavattanadivase gamissāmā”ti.",
  "atk-s0102a:678_8": "“Sattasattāhāni bodhimaṇḍe vītināmetvā isipatanaṃ gantvā dhammacakkaṃ pavattita”ntipi sutvā “yamakapāṭihāriyadivase gamissāmā”ti.",
  "atk-s0102a:678_9": "“Ajja yamakapāṭihāriyaṃ karī”tipi sutvā “devorohaṇadivase gamissāmā”ti.",
  "atk-s0102a:678_10": "“Ajja devorohaṇaṃ karī”tipi sutvā “āyusaṅkhārossajjane gamissāmā”ti.",
  "atk-s0102a:678_11": "“Ajja āyusaṅkhāraṃ ossajī”tipi sutvā “na tāva niṭṭhāti,",
  "atk-s0102a:678_12": "parinibbānadivase gamissāmā”ti.",
  "atk-s0102a:678_13": "“Ajja bhagavā yamakasālānamantare dakkhiṇena passena sato sampajāno sīhaseyyaṃ upagato balavapaccūsasamaye parinibbāyissati.",
  "atk-s0102a:678_14": "Tumhe kassa ganthathā”ti sutvā pana –",
  "atk-s0102a:678_15": "“kinnāmetaṃ,",
  "atk-s0102a:678_16": "‘ajjeva mātukucchiyaṃ paṭisandhiṃ gaṇhi,",
  "atk-s0102a:678_17": "ajjeva mātukucchito nikkhami,",
  "atk-s0102a:678_18": "ajjeva mahābhinikkhamanaṃ nikkhami,",
  "atk-s0102a:678_19": "ajjeva buddho ahosi,",
  "atk-s0102a:678_20": "ajjeva dhammacakkaṃ pavattayi,",
  "atk-s0102a:678_21": "ajjeva yamakapāṭihāriyaṃ akāsi,",
  "atk-s0102a:678_22": "ajjeva devalokā otiṇṇo,",
  "atk-s0102a:678_23": "ajjeva āyusaṅkhāraṃ ossaji,",
  "atk-s0102a:678_24": "ajjeva kira parinibbāyissatī’ti.",
  "atk-s0102a:678_25": "Nanu nāma dutiyadivase yāgupānakālamattampi ṭhātabbaṃ assa.",
  "atk-s0102a:678_26": "Dasa pāramiyo pūretvā buddhattaṃ pattassa nāma ananucchavikameta”nti apariniṭṭhitāva mālāyo gahetvā āgamma",
  "atk-s0102a:678_27": "anto cakkavāḷe okāsaṃ alabhamānā cakkavāḷamukhavaṭṭiyaṃ lambitvā cakkavāḷamukhavaṭṭiyāva ādhāvantiyo",
  "atk-s0102a:678_28": "hatthena hatthaṃ gīvāya gīvaṃ gahetvā tīṇi ratanāni ārabbha dvattiṃsa mahāpurisalakkhaṇāni chabbaṇṇarasmiyo",
  "atk-s0102a:678_29": "dasa pāramiyo aḍḍhachaṭṭhāni jātakasatāni cuddasa buddhañāṇāni ārabbha gāyitvā tassa tassa avasāne “mahāyaso,",
  "atk-s0102a:678_30": "mahāyaso”ti vadanti.",
  "atk-s0102a:678_31": "Idametaṃ paṭicca vuttaṃ –",
  "atk-s0102a:678_32": "“dibbānipi saṅgītāni antalikkhe vattanti tathāgatassa pūjāyā”ti.",
  "atk-s0102a:679_0": "199.",
  "atk-s0102a:679_1": "Bhagavā pana yamakasālānaṃ antarā dakkhiṇena passena nipannoyeva pathavītalato yāva cakkavāḷamukhavaṭṭiyā,",
  "atk-s0102a:679_2": "cakkavāḷamukhavaṭṭito ca yāva brahmalokā sannipatitāya parisāya mahantaṃ ussāhaṃ disvā āyasmato ānandassa ārocesi.",
  "atk-s0102a:679_3": "Tena vuttaṃ –",
  "atk-s0102a:679_4": "“atha kho bhagavā āyasmantaṃ ānandaṃ…pe…",
  "atk-s0102a:679_5": "tathāgatassa pūjāyā”ti.",
  "atk-s0102a:679_6": "Evaṃ mahāsakkāraṃ dassetvā tenāpi attano asakkatabhāvameva dassanto na kho, ānanda,",
  "atk-s0102a:679_7": "ettāvatātiādimāha.",
  "atk-s0102a:680_0": "Idaṃ vuttaṃ hoti – “ānanda,",
  "atk-s0102a:680_1": "mayā dīpaṅkarapādamūle nipannena aṭṭha dhamme samodhānetvā abhinīhāraṃ karontena na mālāgandhatūriyasaṅgītānaṃ atthāya abhinīhāro kato,",
  "atk-s0102a:680_2": "na etadatthāya pāramiyo pūritā.",
  "atk-s0102a:680_3": "Tasmā na kho ahaṃ etāya pūjāya pūjito nāma homī”ti.",
  "atk-s0102a:681_0": "Kasmā pana bhagavā aññattha ekaṃ umāpupphamattampi gahetvā buddhaguṇe āvajjetvā katāya pūjāya buddhañāṇenāpi",
  "atk-s0102a:681_1": "aparicchinnaṃ vipākaṃ vaṇṇetvā idha evaṃ mahantaṃ pūjaṃ paṭikkhipatīti?",
  "atk-s0102a:681_2": "Parisānuggahena ceva sāsanassa ca ciraṭṭhitikāmatāya.",
  "atk-s0102a:681_3": "Sace hi bhagavā evaṃ na paṭikkhipeyya,",
  "atk-s0102a:681_4": "anāgate sīlassa āgataṭṭhāne sīlaṃ na paripūressanti,",
  "atk-s0102a:681_5": "samādhissa āgataṭṭhāne samādhiṃ na paripūressanti,",
  "atk-s0102a:681_6": "vipassanāya āgataṭṭhāne vipassanāgabbhaṃ na gāhāpessanti.",
  "atk-s0102a:681_7": "Upaṭṭhāke samādapetvā pūjaṃyeva kārentā viharissanti.",
  "atk-s0102a:681_8": "Āmisapūjā ca nāmesā sāsanaṃ ekadivasampi ekayāgupānakālamattampi sandhāretuṃ na sakkoti.",
  "atk-s0102a:681_9": "Mahāvihārasadisañhi vihārasahassaṃ mahācetiyasadisañca cetiyasahassampi sāsanaṃ dhāretuṃ na sakkonti.",
  "atk-s0102a:681_10": "Yena kammaṃ kataṃ,",
  "atk-s0102a:681_11": "tasseva hoti.",
  "atk-s0102a:681_12": "Sammāpaṭipatti pana tathāgatassa anucchavikā pūjā.",
  "atk-s0102a:681_13": "Sā hi tena patthitā ceva,",
  "atk-s0102a:681_14": "sakkoti sāsanañca sandhāretuṃ,",
  "atk-s0102a:681_15": "tasmā taṃ dassento yo kho ānandātiādimāha.",
  "atk-s0102a:682_0": "Tattha dhammānudhammappaṭipannoti navavidhassa lokuttaradhammassa anudhammaṃ pubbabhāgapaṭipadaṃ paṭipanno.",
  "atk-s0102a:682_1": "Sāyeva pana paṭipadā anucchavikattā “sāmīcī”ti vuccati.",
  "atk-s0102a:682_2": "Taṃ sāmīciṃ paṭipannoti sāmīcippaṭipanno.",
  "atk-s0102a:682_3": "Tameva pubbabhāgapaṭipadāsaṅkhātaṃ anudhammaṃ carati pūretīti anudhammacārī.",
  "atk-s0102a:683_0": "Pubbabhāgapaṭipadāti ca sīlaṃ ācārapaññatti dhutaṅgasamādānaṃ yāva gotrabhuto sammāpaṭipadā veditabbā.",
  "atk-s0102a:683_1": "Tasmā yo bhikkhu chasu agāravesu patiṭṭhāya paññattiṃ atikkamati,",
  "atk-s0102a:683_2": "anesanāya jīvikaṃ kappeti,",
  "atk-s0102a:683_3": "ayaṃ na dhammānudhammappaṭipanno.",
  "atk-s0102a:683_4": "Yo pana sabbaṃ attano paññattaṃ sikkhāpadaṃ jinavelaṃ jinamariyādaṃ jinakāḷasuttaṃ aṇumattampi na vītikkamati,",
  "atk-s0102a:683_5": "ayaṃ dhammānudhammappaṭipanno nāma.",
  "atk-s0102a:683_6": "Bhikkhuniyāpi eseva nayo.",
  "atk-s0102a:683_7": "Yo upāsako pañca verāni dasa akusalakammapathe samādāya vattati appeti,",
  "atk-s0102a:683_8": "ayaṃ na dhammānudhammappaṭipanno.",
  "atk-s0102a:683_9": "Yo pana tīsu saraṇesu,",
  "atk-s0102a:683_10": "pañcasupi sīlesu,",
  "atk-s0102a:683_11": "dasasu sīlesu paripūrakārī hoti,",
  "atk-s0102a:683_12": "māsassa aṭṭha uposathe karoti,",
  "atk-s0102a:683_13": "dānaṃ deti,",
  "atk-s0102a:683_14": "gandhapūjaṃ mālāpūjaṃ karoti,",
  "atk-s0102a:683_15": "mātaraṃ pitaraṃ upaṭṭhāti,",
  "atk-s0102a:683_16": "dhammike samaṇabrāhmaṇe upaṭṭhāti,",
  "atk-s0102a:683_17": "ayaṃ dhammānudhammappaṭipanno nāma.",
  "atk-s0102a:683_18": "Upāsikāyapi eseva nayo.",
  "atk-s0102a:684_0": "Paramāya pūjāyāti uttamāya pūjāya.",
  "atk-s0102a:684_1": "Ayañhi nirāmisapūjā nāma sakkoti mama sāsanaṃ sandhāretuṃ.",
  "atk-s0102a:684_2": "Yāva hi imā catasso parisā maṃ imāya pūjessanti,",
  "atk-s0102a:684_3": "tāva mama sāsanaṃ majjhe nabhassa puṇṇacando viya virocissatīti dasseti.",
  "atk-s0102a:685_0": "Upavāṇattheravaṇṇanā",
  "atk-s0102a:686_0": "200.",
  "atk-s0102a:686_1": "Apasāresīti apanesi.",
  "atk-s0102a:686_2": "Apehīti apagaccha.",
  "atk-s0102a:686_3": "Thero ekavacaneneva tālavaṇṭaṃ nikkhipitvā ekamantaṃ aṭṭhāsi.",
  "atk-s0102a:686_4": "Upaṭṭhākotiādi paṭhamabodhiyaṃ anibaddhupaṭṭhākabhāvaṃ sandhāyāha. Ayaṃ, bhante,",
  "atk-s0102a:686_5": "āyasmā upavāṇoti evaṃ therena vutte ānando upavāṇassa sadosabhāvaṃ sallakkheti,",
  "atk-s0102a:686_6": "‘handassa niddosabhāvaṃ kathessāmī’ti bhagavā yebhuyyena ānandātiādimāha.",
  "atk-s0102a:686_7": "Tattha yebhuyyenāti idaṃ asaññasattānañceva arūpadevatānañca ohīnabhāvaṃ sandhāya vuttaṃ.",
  "atk-s0102a:686_8": "Apphuṭoti asamphuṭṭho abharito vā.",
  "atk-s0102a:686_9": "Bhagavato kira āsannapadese vālaggamatte okāse sukhumattabhāvaṃ māpetvā dasa dasa mahesakkhā devatā aṭṭhaṃsu.",
  "atk-s0102a:686_10": "Tāsaṃ parato vīsati vīsati.",
  "atk-s0102a:686_11": "Tāsaṃ parato tiṃsati tiṃsati.",
  "atk-s0102a:686_12": "Tāsaṃ parato cattālīsaṃ cattālīsaṃ.",
  "atk-s0102a:686_13": "Tāsaṃ parato paññāsaṃ paññāsaṃ.",
  "atk-s0102a:686_14": "Tāsaṃ parato saṭṭhi saṭṭhi devatā aṭṭhaṃsu.",
  "atk-s0102a:686_15": "Tā aññamaññaṃ hatthena vā pādena vā vatthena vā na byābādhenti.",
  "atk-s0102a:686_16": "“Apehi maṃ,",
  "atk-s0102a:686_17": "mā ghaṭṭehī”ti vattabbākāraṃ nāma natthi.",
  "atk-s0102a:686_18": "“Tā kho pana devatāyo dasapi hutvā vīsatipi hutvā tiṃsampi hutvā cattālīsampi hutvā paññāsampi hutvā āraggakoṭinitudanamattepi tiṭṭhanti,",
  "atk-s0102a:686_19": "na ca aññamaññaṃ byābādhentī”ti vuttasadisāva ahesuṃ.",
  "atk-s0102a:686_20": "Ovārentoti āvārento.",
  "atk-s0102a:686_21": "Thero kira pakatiyāpi mahāsarīro hatthipotakasadiso.",
  "atk-s0102a:686_22": "So paṃsukūlacīvaraṃ pārupitvā atimahā viya ahosi.",
  "atk-s0102a:687_0": "Tathāgataṃ dassanāyāti bhagavato mukhaṃ daṭṭhuṃ alabhamānā evaṃ ujjhāyiṃsu.",
  "atk-s0102a:687_1": "Kiṃ pana tā theraṃ vinivijjha passituṃ na sakkontīti? Āma,",
  "atk-s0102a:687_2": "na sakkonti.",
  "atk-s0102a:687_3": "Devatā hi puthujjane vinivijjha passituṃ sakkonti,",
  "atk-s0102a:687_4": "na khīṇāsave.",
  "atk-s0102a:687_5": "Therassa ca mahesakkhatāya tejussadatāya upagantumpi na sakkonti.",
  "atk-s0102a:687_6": "Kasmā pana therova tejussado,",
  "atk-s0102a:687_7": "na aññe arahantoti?",
  "atk-s0102a:687_8": "Yasmā kassapabuddhassa cetiye ārakkhadevatā ahosi.",
  "atk-s0102a:688_0": "Vipassimhi kira sammāsambuddhe parinibbute ekagghanasuvaṇṇakkhandhasadisassa dhātusarīrassa ekameva cetiyaṃ akaṃsu,",
  "atk-s0102a:688_1": "dīghāyukabuddhānañhi ekameva cetiyaṃ hoti.",
  "atk-s0102a:688_2": "Taṃ manussā ratanāyāmāhi vidatthivitthatāhi dvaṅgulabahalāhi suvaṇṇiṭṭhakāhi haritālena ca manosilāya",
  "atk-s0102a:688_3": "ca mattikākiccaṃ tilateleneva udakakiccaṃ sādhetvā yojanappamāṇaṃ uṭṭhapesuṃ.",
  "atk-s0102a:688_4": "Tato bhummā devatā yojanappamāṇaṃ,",
  "atk-s0102a:688_5": "tato ākāsaṭṭhakadevatā,",
  "atk-s0102a:688_6": "tato uṇhavalāhakadevatā,",
  "atk-s0102a:688_7": "tato abbhavalāhakadevatā,",
  "atk-s0102a:688_8": "tato cātumahārājikā devatā,",
  "atk-s0102a:688_9": "tato tāvatiṃsā devatā yojanappamāṇaṃ uṭṭhapesunti evaṃ sattayojanikaṃ cetiyaṃ ahosi.",
  "atk-s0102a:688_10": "Manussesu mālāgandhavatthādīni gahetvā āgatesu ārakkhadevatā gahetvā tesaṃ passantānaṃyeva cetiyaṃ pūjesi.",
  "atk-s0102a:689_0": "Tadā ayaṃ thero brāhmaṇamahāsālo hutvā ekaṃ pītakaṃ vatthaṃ ādāya gato.",
  "atk-s0102a:689_1": "Devatā tassa hatthato vatthaṃ gahetvā cetiyaṃ pūjesi.",
  "atk-s0102a:689_2": "Brāhmaṇo taṃ disvā pasannacitto “ahampi anāgate evarūpassa buddhassa cetiye ārakkhadevatā homī”ti patthanaṃ katvā tato cuto devaloke nibbatti.",
  "atk-s0102a:689_3": "Tassa devaloke ca manussaloke ca saṃsarantasseva kassapo bhagavā loke uppajjitvā parinibbāyi.",
  "atk-s0102a:689_4": "Tassāpi ekameva dhātusarīraṃ ahosi.",
  "atk-s0102a:689_5": "Taṃ gahetvā yojanikaṃ cetiyaṃ kāresuṃ.",
  "atk-s0102a:689_6": "So tattha ārakkhadevatā hutvā sāsane antarahite sagge nibbattitvā amhākaṃ bhagavato kāle tato cuto mahākule",
  "atk-s0102a:689_7": "paṭisandhiṃ gahetvā nikkhamma pabbajitvā arahattaṃ patto.",
  "atk-s0102a:689_8": "Iti cetiye ārakkhadevatā hutvā āgatattā thero tejussadoti veditabbo.",
  "atk-s0102a:690_0": "Devatā, ānanda,",
  "atk-s0102a:690_1": "ujjhāyantīti iti ānanda,",
  "atk-s0102a:690_2": "devatā ujjhāyanti,",
  "atk-s0102a:690_3": "na mayhaṃ puttassa añño koci doso atthīti dasseti.",
  "atk-s0102a:691_0": "201.",
  "atk-s0102a:691_1": "Kathaṃbhūtā pana,",
  "atk-s0102a:691_2": "bhanteti kasmā āha?",
  "atk-s0102a:691_3": "Bhagavā tumhe –",
  "atk-s0102a:691_4": "“devatā ujjhāyantī”ti vadatha,",
  "atk-s0102a:691_5": "kathaṃ bhūtā pana tā tumhe manasi karotha,",
  "atk-s0102a:691_6": "kiṃ tumhākaṃ parinibbānaṃ adhivāsentīti pucchati.",
  "atk-s0102a:691_7": "Atha bhagavā –",
  "atk-s0102a:691_8": "“nāhaṃ adhivāsanakāraṇaṃ vadāmī”ti tāsaṃ anadhivāsanabhāvaṃ dassento santānandātiādimāha.",
  "atk-s0102a:692_0": "Tattha ākāse pathavīsaññiniyoti ākāse pathaviṃ māpetvā tattha pathavīsaññiniyo.",
  "atk-s0102a:692_1": "Kandantīti rodanti.",
  "atk-s0102a:692_2": "Chinnapātaṃ papatantīti majjhe chinnā viya hutvā yato vā tato vā papatanti.",
  "atk-s0102a:692_3": "Āvaṭṭantīti āvaṭṭantiyo patitaṭṭhānameva āgacchanti.",
  "atk-s0102a:692_4": "Vivaṭṭantīti patitaṭṭhānato parabhāgaṃ vaṭṭamānā gacchanti.",
  "atk-s0102a:692_5": "Apica dve pāde pasāretvā sakiṃ purato sakiṃ pacchato sakiṃ vāmato sakiṃ dakkhiṇato saṃparivattamānāpi –",
  "atk-s0102a:692_6": "“āvaṭṭanti vivaṭṭantī”ti vuccanti.",
  "atk-s0102a:692_7": "Santānanda,",
  "atk-s0102a:692_8": "devatā pathaviyaṃ pathavīsaññiniyoti pakatipathavī kira devatā dhāretuṃ na sakkoti.",
  "atk-s0102a:692_9": "Tattha hatthako brahmā viya devatā osīdanti.",
  "atk-s0102a:692_10": "Tenāha bhagavā –",
  "atk-s0102a:692_11": "“oḷārikaṃ hatthaka,",
  "atk-s0102a:692_12": "attabhāvaṃ abhinimmināhī”ti.",
  "atk-s0102a:692_13": "Tasmā yā devatā pathaviyaṃ pathaviṃ māpesuṃ,",
  "atk-s0102a:692_14": "tā sandhāyetaṃ vuttaṃ –",
  "atk-s0102a:692_15": "“pathaviyaṃ pathavīsaññiniyo”ti.",
  "atk-s0102a:693_0": "Vītarāgāti pahīnadomanassā silāthambhasadisā anāgāmikhīṇāsavadevatā.",
  "atk-s0102a:694_0": "Catusaṃvejanīyaṭhānavaṇṇanā",
  "atk-s0102a:695_0": "202.",
  "atk-s0102a:695_1": "Vassaṃvuṭṭhāti buddhakāle kira dvīsu kālesu bhikkhū sannipatanti upakaṭṭhāya vassūpanāyikāya kammaṭṭhānaggahaṇatthaṃ,",
  "atk-s0102a:695_2": "vuṭṭhavassā ca gahitakammaṭṭhānānuyogena nibbattitavisesārocanatthaṃ.",
  "atk-s0102a:695_3": "Yathā ca buddhakāle,",
  "atk-s0102a:695_4": "evaṃ tambapaṇṇidīpepi apāragaṅgāya bhikkhū lohapāsāde sannipatiṃsu,",
  "atk-s0102a:695_5": "pāragaṅgāya bhikkhū tissamahāvihāre.",
  "atk-s0102a:695_6": "Tesu apāragaṅgāya bhikkhū saṅkārachaḍḍakasammajjaniyo gahetvā āgantvā mahāvihāre sannipatitvā cetiye sudhākammaṃ katvā –",
  "atk-s0102a:695_7": "“vuṭṭhavassā āgantvā lohapāsāde sannipatathā”ti vattaṃ katvā phāsukaṭṭhānesu vasitvā vuṭṭhavassā āgantvā lohapāsāde pañcanikāyamaṇḍale,",
  "atk-s0102a:695_8": "yesaṃ pāḷi paguṇā,",
  "atk-s0102a:695_9": "te pāḷiṃ sajjhāyanti.",
  "atk-s0102a:695_10": "Yesaṃ aṭṭhakathā paguṇā,",
  "atk-s0102a:695_11": "te aṭṭhakathaṃ sajjhāyanti.",
  "atk-s0102a:695_12": "Yo pāḷiṃ vā aṭṭhakathaṃ vā virādheti, taṃ –",
  "atk-s0102a:695_13": "“kassa santike tayā gahita”nti vicāretvā ujuṃ katvā gāhāpenti.",
  "atk-s0102a:695_14": "Pāragaṅgāvāsinopi tissamahāvihāre evameva karonti.",
  "atk-s0102a:695_15": "Evaṃ dvīsu kālesu sannipatitesu bhikkhūsu ye pure vassūpanāyikāya kammaṭṭhānaṃ gahetvā gatā visesārocanatthaṃ āgacchanti,",
  "atk-s0102a:695_16": "evarūpe sandhāya “pubbe bhante vassaṃvuṭṭhā”tiādimāha.",
  "atk-s0102a:696_0": "Manobhāvanīyeti manasā bhāvite sambhāvite.",
  "atk-s0102a:696_1": "Ye vā mano manaṃ bhāventi vaḍḍhenti rāgarajādīni pavāhenti,",
  "atk-s0102a:696_2": "evarūpeti attho.",
  "atk-s0102a:696_3": "Thero kira vattasampanno mahallakaṃ bhikkhuṃ disvā thaddho hutvā na nisīdati,",
  "atk-s0102a:696_4": "paccuggamanaṃ katvā hatthato chattañca pattacīvarañca gahetvā pīṭhaṃ papphoṭetvā deti,",
  "atk-s0102a:696_5": "tattha nisinnassa vattaṃ katvā senāsanaṃ paṭijaggitvā deti.",
  "atk-s0102a:696_6": "Navakaṃ bhikkhuṃ disvā tuṇhībhūto na nisīdati,",
  "atk-s0102a:696_7": "samīpe ṭhatvā vattaṃ karoti.",
  "atk-s0102a:696_8": "So tāya vattapaṭipattiyā aparihāniṃ patthayamāno evamāha.",
  "atk-s0102a:697_0": "Atha bhagavā –",
  "atk-s0102a:697_1": "“ānando manobhāvanīyānaṃ dassanaṃ na labhissāmī”ti cinteti, handassa,",
  "atk-s0102a:697_2": "manobhāvanīyānaṃ dassanaṭṭhānaṃ ācikkhissāmi,",
  "atk-s0102a:697_3": "yattha vasanto ito cito ca anāhiṇḍitvāva lacchati manobhāvanīye bhikkhū dassanāyāti cintetvā cattārimānītiādimāha.",
  "atk-s0102a:698_0": "Tattha saddhassāti buddhādīsu pasannacittassa vattasampannassa,",
  "atk-s0102a:698_1": "yassa pāto paṭṭhāya cetiyaṅgaṇavattādīni sabbavattāni katāneva paññāyanti.",
  "atk-s0102a:698_2": "Dassanīyānīti dassanārahāni dassanatthāya gantabbāni.",
  "atk-s0102a:698_3": "Saṃvejanīyānīti saṃvegajanakāni.",
  "atk-s0102a:698_4": "Ṭhānānīti kāraṇāni,",
  "atk-s0102a:698_5": "padesaṭhānāneva vā.",
  "atk-s0102a:699_0": "Ye hi kecīti idaṃ cetiyacārikāya satthakabhāvadassanatthaṃ vuttaṃ.",
  "atk-s0102a:699_1": "Tattha cetiyacārikaṃ āhiṇḍantāti ye ca tāva tattha tattha cetiyaṅgaṇaṃ sammajjantā,",
  "atk-s0102a:699_2": "āsanāni dhovantā bodhimhi udakaṃ siñcantā āhiṇḍanti,",
  "atk-s0102a:699_3": "tesu vattabbameva natthi asukavihāre “cetiyaṃ vandissāmā”ti nikkhamitvā pasannacittā antarā kālaṅkarontāpi",
  "atk-s0102a:699_4": "anantarāyena sagge patiṭṭhahissanti yevāti dasseti.",
  "atk-s0102a:700_0": "Ānandapucchākathāvaṇṇanā",
  "atk-s0102a:701_0": "203.",
  "atk-s0102a:701_1": "Adassanaṃ,",
  "atk-s0102a:701_2": "ānandāti yadetaṃ mātugāmassa adassanaṃ,",
  "atk-s0102a:701_3": "ayamettha uttamā paṭipattīti dasseti.",
  "atk-s0102a:701_4": "Dvāraṃ pidahitvā senāsane nisinno hi bhikkhu āgantvā dvāre ṭhitampi mātugāmaṃ yāva na passati,",
  "atk-s0102a:701_5": "tāvassa ekaṃseneva na lobho uppajjati,",
  "atk-s0102a:701_6": "na cittaṃ calati.",
  "atk-s0102a:701_7": "Dassane pana satiyeva tadubhayampi assa. Tenāha –",
  "atk-s0102a:701_8": "“adassanaṃ ānandā”ti.",
  "atk-s0102a:701_9": "Dassane bhagavā sati kathanti bhikkhaṃ gahetvā upagataṭṭhānādīsu dassane sati kathaṃ paṭipajjitabbanti pucchati.",
  "atk-s0102a:701_10": "Atha bhagavā yasmā khaggaṃ gahetvā –",
  "atk-s0102a:701_11": "“sace mayā saddhiṃ ālapasi,",
  "atk-s0102a:701_12": "ettheva te sīsaṃ pātessāmī”ti ṭhitapurisena vā,",
  "atk-s0102a:701_13": "“sace mayā saddhiṃ ālapasi,",
  "atk-s0102a:701_14": "ettheva te maṃsaṃ murumurāpetvā khādissāmī”ti ṭhitayakkhiniyā vā ālapituṃ varaṃ.",
  "atk-s0102a:701_15": "Ekasseva hi attabhāvassa tappaccayā vināso hoti,",
  "atk-s0102a:701_16": "na apāyesu aparicchinnadukkhānubhavanaṃ.",
  "atk-s0102a:701_17": "Mātugāmena pana ālāpasallāpe sati vissāso hoti,",
  "atk-s0102a:701_18": "vissāse sati otāro hoti,",
  "atk-s0102a:701_19": "otiṇṇacitto sīlabyasanaṃ patvā apāyapūrako hoti;",
  "atk-s0102a:701_20": "tasmā anālāpoti āha.",
  "atk-s0102a:701_21": "Vuttampi cetaṃ –",
  "atk-s0102a:702_0": "“Sallape asihatthena, pisācenāpi sallape;",
  "atk-s0102a:703_0": "Āsīvisampi āsīde, yena daṭṭho na jīvati;",
  "atk-s0102a:704_0": "Na tveva eko ekāya, mātugāmena sallape”ti. ;",
  "atk-s0102a:705_0": "Ālapantena panāti sace mātugāmo divasaṃ vā pucchati,",
  "atk-s0102a:705_1": "sīlaṃ vā yācati,",
  "atk-s0102a:705_2": "dhammaṃ vā sotukāmo hoti,",
  "atk-s0102a:705_3": "pañhaṃ vā pucchati,",
  "atk-s0102a:705_4": "tathārūpaṃ vā panassa pabbajitehi kattabbakammaṃ hoti,",
  "atk-s0102a:705_5": "evarūpe kāle anālapantaṃ “mūgo ayaṃ,",
  "atk-s0102a:705_6": "badhiro ayaṃ,",
  "atk-s0102a:705_7": "bhutvāva baddhamukho nisīdatī”ti vadati,",
  "atk-s0102a:705_8": "tasmā avassaṃ ālapitabbaṃ hoti.",
  "atk-s0102a:705_9": "Evaṃ ālapantena pana kathaṃ paṭipajjitabbanti pucchati.",
  "atk-s0102a:705_10": "Atha bhagavā –",
  "atk-s0102a:705_11": "“etha tumhe,",
  "atk-s0102a:705_12": "bhikkhave,",
  "atk-s0102a:705_13": "mātumattīsu mātucittaṃ upaṭṭhapetha,",
  "atk-s0102a:705_14": "bhaginimattīsu bhaginicittaṃ upaṭṭhapetha,",
  "atk-s0102a:705_15": "dhītumattīsu dhītucittaṃ upaṭṭhapethā”ti imaṃ ovādaṃ sandhāya sati, ānanda,",
  "atk-s0102a:705_16": "upaṭṭhapetabbāti āha.",
  "atk-s0102a:706_0": "204.",
  "atk-s0102a:706_1": "Abyāvaṭāti atantibaddhā nirussukkā hotha.",
  "atk-s0102a:706_2": "Sāratthe ghaṭathāti uttamatthe arahatte ghaṭetha.",
  "atk-s0102a:706_3": "Anuyuñjathāti tadadhigamāya anuyogaṃ karotha.",
  "atk-s0102a:706_4": "Appamattāti tattha avippamuṭṭhasatī.",
  "atk-s0102a:706_5": "Vīriyātāpayogena ātāpino.",
  "atk-s0102a:706_6": "Kāye ca jīvite ca nirapekkhatāya pahitattā pesitacittā viharatha.",
  "atk-s0102a:707_0": "205.",
  "atk-s0102a:707_1": "Kathaṃ pana,",
  "atk-s0102a:707_2": "bhanteti tehi khattiyapaṇḍitādīhi kathaṃ paṭipajjitabbaṃ.",
  "atk-s0102a:707_3": "Addhā maṃ te paṭipucchissanti – “kathaṃ, bhante,",
  "atk-s0102a:707_4": "ānanda tathāgatassa sarīre paṭipajjitabba”nti;",
  "atk-s0102a:707_5": "“tesāhaṃ kathaṃ paṭivacanaṃ demī”ti pucchati.",
  "atk-s0102a:707_6": "Ahatena vatthenāti navena kāsikavatthena.",
  "atk-s0102a:707_7": "Vihatena kappāsenāti supothitena kappāsena.",
  "atk-s0102a:707_8": "Kāsikavatthañhi sukhumattā telaṃ na gaṇhāti,",
  "atk-s0102a:707_9": "kappāso pana gaṇhāti.",
  "atk-s0102a:707_10": "Tasmā “vihatena kappāsenā”ti āha.",
  "atk-s0102a:707_11": "Āyasāyāti sovaṇṇāya.",
  "atk-s0102a:707_12": "Sovaṇṇañhi idha “ayasa”nti adhippetaṃ.",
  "atk-s0102a:708_0": "Thūpārahapuggalavaṇṇanā",
  "atk-s0102a:709_0": "206.",
  "atk-s0102a:709_1": "Rājā cakkavattīti ettha kasmā bhagavā agāramajjhe vasitvā kālaṅkatassa rañño thūpārahataṃ anujānāti,",
  "atk-s0102a:709_2": "na sīlavato puthujjanassa bhikkhussāti?",
  "atk-s0102a:709_3": "Anacchariyattā.",
  "atk-s0102a:709_4": "Puthujjanabhikkhūnañhi thūpe anuññāyamāne tambapaṇṇidīpe tāva thūpānaṃ okāso na bhaveyya,",
  "atk-s0102a:709_5": "tathā aññesu ṭhānesu.",
  "atk-s0102a:709_6": "Tasmā “anacchariyā te bhavissantī”ti nānujānāti.",
  "atk-s0102a:709_7": "Rājā cakkavattī ekova nibbattati,",
  "atk-s0102a:709_8": "tenassa thūpo acchariyo hoti.",
  "atk-s0102a:709_9": "Puthujjanasīlavato pana parinibbutabhikkhuno viya mahantampi sakkāraṃ kātuṃ vaṭṭatiyeva.",
  "atk-s0102a:710_0": "Ānandaacchariyadhammavaṇṇanā",
  "atk-s0102a:711_0": "207.",
  "atk-s0102a:711_1": "Vihāranti idha maṇḍalamālo vihāroti adhippeto,",
  "atk-s0102a:711_2": "taṃ pavisitvā.",
  "atk-s0102a:711_3": "Kapisīsanti dvārabāhakoṭiyaṃ ṭhitaṃ aggaḷarukkhaṃ.",
  "atk-s0102a:711_4": "Rodamāno aṭṭhāsīti so kirāyasmā cintesi –",
  "atk-s0102a:711_5": "“satthārā mama saṃvegajanakaṃ vasanaṭṭhānaṃ kathitaṃ,",
  "atk-s0102a:711_6": "cetiyacārikāya sātthakabhāvo kathito,",
  "atk-s0102a:711_7": "mātugāme paṭipajjitabbapañho vissajjito,",
  "atk-s0102a:711_8": "attano sarīre paṭipatti akkhātā,",
  "atk-s0102a:711_9": "cattāro thūpārahā kathitā,",
  "atk-s0102a:711_10": "dhuvaṃ ajja bhagavā parinibbāyissatī”ti,",
  "atk-s0102a:711_11": "tassevaṃ cintayato balavadomanassaṃ uppajji.",
  "atk-s0102a:711_12": "Athassa etadahosi –",
  "atk-s0102a:711_13": "“bhagavato santike rodanaṃ nāma aphāsukaṃ,",
  "atk-s0102a:711_14": "ekamantaṃ gantvā sokaṃ tanukaṃ karissāmī”ti,",
  "atk-s0102a:711_15": "so tathā akāsi.",
  "atk-s0102a:711_16": "Tena vuttaṃ –",
  "atk-s0102a:711_17": "“rodamāno aṭṭhāsī”ti.",
  "atk-s0102a:712_0": "Ahañca vatamhīti ahañca vata amhi,",
  "atk-s0102a:712_1": "ahaṃ vatamhītipi pāṭho.",
  "atk-s0102a:712_2": "Yo mama anukampakoti yo maṃ anukampati anusāsati,",
  "atk-s0102a:712_3": "sve dāni paṭṭhāya kassa mukhadhovanaṃ dassāmi,",
  "atk-s0102a:712_4": "kassa pāde dhovissāmi,",
  "atk-s0102a:712_5": "kassa senāsanaṃ paṭijaggissāmi,",
  "atk-s0102a:712_6": "kassa pattacīvaraṃ gahetvā vicarissāmīti bahuṃ vilapi.",
  "atk-s0102a:712_7": "Āmantesīti bhikkhusaṅghassa antare theraṃ adisvā āmantesi.",
  "atk-s0102a:713_0": "Mettena kāyakammenāti mettacittavasena pavattitena mukhadhovanadānādikāyakammena.",
  "atk-s0102a:713_1": "Hitenāti hitavuddhiyā katena.",
  "atk-s0102a:713_2": "Sukhenāti sukhasomanasseneva katena,",
  "atk-s0102a:713_3": "na dukkhinā dummanena hutvāti attho.",
  "atk-s0102a:713_4": "Advayenāti dve koṭṭhāse katvā akatena.",
  "atk-s0102a:713_5": "Yathā hi eko sammukhāva karoti na parammukhā,",
  "atk-s0102a:713_6": "eko parammukhāva karoti na sammukhā evaṃ vibhāgaṃ akatvā katenāti vuttaṃ hoti.",
  "atk-s0102a:713_7": "Appamāṇenāti pamāṇavirahitena.",
  "atk-s0102a:713_8": "Cakkavāḷampi hi atisambādhaṃ,",
  "atk-s0102a:713_9": "bhavaggampi atinīcaṃ,",
  "atk-s0102a:713_10": "tayā kataṃ kāyakammameva bahunti dasseti.",
  "atk-s0102a:714_0": "Mettena vacīkammenāti mettacittavasena pavattitena mukhadhovanakālārocanādinā vacīkammena.",
  "atk-s0102a:714_1": "Api ca ovādaṃ sutvā – “sādhu,",
  "atk-s0102a:714_2": "bhante”ti vacanampi mettaṃ vacīkammameva.",
  "atk-s0102a:714_3": "Mettena manokammenāti kālasseva sarīrapaṭijagganaṃ katvā vivittāsane nisīditvā –",
  "atk-s0102a:714_4": "“satthā arogo hotu,",
  "atk-s0102a:714_5": "abyāpajjo sukhī”ti evaṃ pavattitena manokammena.",
  "atk-s0102a:714_6": "Katapuññosīti kappasatasahassaṃ abhinīhārasampannosīti dasseti.",
  "atk-s0102a:714_7": "Katapuññosīti ca ettāvatā vissattho mā pamādamāpajji,",
  "atk-s0102a:714_8": "atha kho padhānamanuyuñja.",
  "atk-s0102a:714_9": "Evañhi anuyutto khippaṃ hohisi anāsavo,",
  "atk-s0102a:714_10": "dhammasaṅgītikāle arahattaṃ pāpuṇissasi.",
  "atk-s0102a:714_11": "Na hi mādisassa katapāricariyā nipphalā nāma hotīti dasseti.",
  "atk-s0102a:715_0": "208.",
  "atk-s0102a:715_1": "Evañca pana vatvā mahāpathaviṃ pattharanto viya ākāsaṃ vitthārento viya cakkavāḷagiriṃ osārento viya",
  "atk-s0102a:715_2": "sineruṃ ukkhipento viya mahājambuṃ khandhe gahetvā cālento viya āyasmato ānandassa guṇakathaṃ ārabhanto",
  "atk-s0102a:715_3": "atha kho bhagavā bhikkhū āmantesi.",
  "atk-s0102a:715_4": "Tattha “yepi te,",
  "atk-s0102a:715_5": "bhikkhave,",
  "atk-s0102a:715_6": "etarahī”ti kasmā na vuttaṃ?",
  "atk-s0102a:715_7": "Aññassa buddhassa natthitāya.",
  "atk-s0102a:715_8": "Eteneva cetaṃ veditabbaṃ –",
  "atk-s0102a:715_9": "“yathā cakkavāḷantarepi añño buddho natthī”ti.",
  "atk-s0102a:715_10": "Paṇḍitoti byatto.",
  "atk-s0102a:715_11": "Medhāvīti khandhadhātuāyatanādīsu kusalo.",
  "atk-s0102a:716_0": "209.",
  "atk-s0102a:716_1": "Bhikkhuparisā ānandaṃ dassanāyāti ye bhagavantaṃ passitukāmā theraṃ upasaṅkamanti,",
  "atk-s0102a:716_2": "ye ca “āyasmā kirānando samantapāsādiko abhirūpo dassanīyo bahussuto saṅghasobhano”ti therassa guṇe sutvā āgacchanti,",
  "atk-s0102a:716_3": "te sandhāya “bhikkhuparisā ānandaṃ dassanāya upasaṅkamantī”ti vuttaṃ.",
  "atk-s0102a:716_4": "Esa nayo sabbattha.",
  "atk-s0102a:716_5": "Attamanāti savanena no dassanaṃ sametīti sakamanā tuṭṭhacittā.",
  "atk-s0102a:716_6": "Dhammanti “kacci, āvuso,",
  "atk-s0102a:716_7": "khamanīyaṃ,",
  "atk-s0102a:716_8": "kacci yāpanīyaṃ,",
  "atk-s0102a:716_9": "kacci yoniso manasikārena kammaṃ karotha,",
  "atk-s0102a:716_10": "ācariyupajjhāye vattaṃ pūrethā”ti evarūpaṃ paṭisanthāradhammaṃ.",
  "atk-s0102a:716_11": "Tattha bhikkhunīsu – “kacci,",
  "atk-s0102a:716_12": "bhaginiyo,",
  "atk-s0102a:716_13": "aṭṭha garudhamme samādāya vattathā”ti idampi nānākaraṇaṃ hoti.",
  "atk-s0102a:716_14": "Upāsakesu āgatesu “upāsaka,",
  "atk-s0102a:716_15": "na te kacci sīsaṃ vā aṅgaṃ vā rujjati,",
  "atk-s0102a:716_16": "arogā te puttabhātaro”ti na evaṃ paṭisanthāraṃ karoti.",
  "atk-s0102a:716_17": "Evaṃ pana karoti –",
  "atk-s0102a:716_18": "“kathaṃ upāsakā tīṇi saraṇāni pañca sīlāni rakkhatha,",
  "atk-s0102a:716_19": "māsassa aṭṭha uposathe karotha,",
  "atk-s0102a:716_20": "mātāpitūnaṃ upaṭṭhānavattaṃ pūretha,",
  "atk-s0102a:716_21": "dhammikasamaṇabrāhmaṇe paṭijaggathā”ti.",
  "atk-s0102a:716_22": "Upāsikāsupi eseva nayo.",
  "atk-s0102a:717_0": "Idāni ānandattherassa cakkavattinā saddhiṃ upamaṃ karonto cattārome bhikkhavetiādimāha.",
  "atk-s0102a:717_1": "Tattha khattiyāti abhisittā ca anabhisittā ca khattiyajātikā. Te kira –",
  "atk-s0102a:717_2": "“rājā cakkavattī nāma abhirūpo dassanīyo pāsādiko ākāsena vicaranto rajjaṃ anusāsati dhammiko dhammarājā”ti",
  "atk-s0102a:717_3": "tassa guṇakathaṃ sutvā “savanena dassanampi sama”nti attamanā honti.",
  "atk-s0102a:717_4": "Bhāsatīti kathento – “kathaṃ, tātā,",
  "atk-s0102a:717_5": "rājadhammaṃ pūretha,",
  "atk-s0102a:717_6": "paveṇiṃ rakkhathā”ti paṭisanthāraṃ karoti.",
  "atk-s0102a:717_7": "Brāhmaṇesu pana –",
  "atk-s0102a:717_8": "“kathaṃ ācariyā mante vācetha,",
  "atk-s0102a:717_9": "kathaṃ antevāsikā mante gaṇhanti,",
  "atk-s0102a:717_10": "dakkhiṇaṃ vā vatthāni vā kapilaṃ vā alatthā”ti paṭisanthāraṃ karoti.",
  "atk-s0102a:717_11": "Gahapatīsu –",
  "atk-s0102a:717_12": "“kathaṃ tātā,",
  "atk-s0102a:717_13": "na vo rājakulato daṇḍena vā balinā vā pīḷā atthi,",
  "atk-s0102a:717_14": "sammā devo dhāraṃ anupavecchati,",
  "atk-s0102a:717_15": "sassāni sampajjantī”ti evaṃ paṭisanthāraṃ karoti.",
  "atk-s0102a:717_16": "Samaṇesu – “kathaṃ, bhante,",
  "atk-s0102a:717_17": "pabbajitaparikkhārā sulabhā,",
  "atk-s0102a:717_18": "samaṇadhamme na pamajjathā”ti evaṃ paṭisanthāraṃ karoti.",
  "atk-s0102a:718_0": "Mahāsudassanasuttadesanāvaṇṇanā",
  "atk-s0102a:719_0": "210.",
  "atk-s0102a:719_1": "Khuddakanagaraketi nagarapatirūpake sambādhe khuddakanagarake.",
  "atk-s0102a:719_2": "Ujjaṅgalanagaraketi visamanagarake.",
  "atk-s0102a:719_3": "Sākhānagaraketi yathā rukkhānaṃ sākhā nāma khuddakā honti,",
  "atk-s0102a:719_4": "evameva aññesaṃ mahānagarānaṃ sākhāsadise khuddakanagarake.",
  "atk-s0102a:719_5": "Khattiyamahāsālāti khattiyamahāsārappattā mahākhattiyā.",
  "atk-s0102a:719_6": "Esa nayo sabbattha.",
  "atk-s0102a:720_0": "Tesu khattiyamahāsālā nāma yesaṃ koṭisatampi koṭisahassampi dhanaṃ nikhaṇitvā ṭhapitaṃ,",
  "atk-s0102a:720_1": "divasaparibbayo ekaṃ kahāpaṇasakaṭaṃ nigacchati,",
  "atk-s0102a:720_2": "sāyaṃ dve pavisanti.",
  "atk-s0102a:720_3": "Brāhmaṇamahāsālā nāma yesaṃ asītikoṭidhanaṃ nihitaṃ hoti,",
  "atk-s0102a:720_4": "divasaparibbayo eko kahāpaṇakumbho nigacchati,",
  "atk-s0102a:720_5": "sāyaṃ ekasakaṭaṃ pavisati.",
  "atk-s0102a:720_6": "Gahapatimahāsālā nāma yesaṃ cattālīsakoṭidhanaṃ nihitaṃ hoti,",
  "atk-s0102a:720_7": "divasaparibbayo pañca kahāpaṇambaṇāni nigacchanti,",
  "atk-s0102a:720_8": "sāyaṃ kumbho pavisati.",
  "atk-s0102a:721_0": "Mā hevaṃ, ānanda,",
  "atk-s0102a:721_1": "avacāti ānanda,",
  "atk-s0102a:721_2": "mā evaṃ avaca,",
  "atk-s0102a:721_3": "na imaṃ “khuddakanagara”nti vattabbaṃ.",
  "atk-s0102a:721_4": "Ahañhi imasseva nagarassa sampattiṃ kathetuṃ –",
  "atk-s0102a:721_5": "“anekavāraṃ tiṭṭhaṃ nisīdaṃ mahantena ussāhena,",
  "atk-s0102a:721_6": "mahantena parakkamena idhāgato”ti vatvā bhūtapubbantiādimāha.",
  "atk-s0102a:721_7": "Subhikkhāti khajjabhojjasampannā.",
  "atk-s0102a:721_8": "Hatthisaddenāti ekasmiṃ hatthimhi saddaṃ karonte caturāsītihatthisahassāni saddaṃ karonti,",
  "atk-s0102a:721_9": "iti hatthisaddena avivittā, hoti,",
  "atk-s0102a:721_10": "tathā assasaddena.",
  "atk-s0102a:721_11": "Puññavanto panettha sattā catusindhavayuttehi rathehi aññamaññaṃ anubandhamānā antaravīthīsu vicaranti,",
  "atk-s0102a:721_12": "iti rathasaddena avivittā hoti.",
  "atk-s0102a:721_13": "Niccaṃ payojitāneva panettha bheriādīni tūriyāni,",
  "atk-s0102a:721_14": "iti bherisaddādīhipi avivittā hoti.",
  "atk-s0102a:721_15": "Tattha sammasaddoti kaṃsatāḷasaddo.",
  "atk-s0102a:721_16": "Pāṇitāḷasaddoti pāṇinā caturassaambaṇatāḷasaddo.",
  "atk-s0102a:721_17": "Kuṭabherisaddotipi vadanti.",
  "atk-s0102a:722_0": "Asnātha pivatha khādathāti asnātha pivatha khādatha.",
  "atk-s0102a:722_1": "Ayaṃ panettha saṅkhepo,",
  "atk-s0102a:722_2": "bhuñjatha bhoti iminā dasamena saddena avivittā hoti anupacchinnasaddā.",
  "atk-s0102a:722_3": "Yathā pana aññesu nagaresu “kacavaraṃ chaḍḍetha,",
  "atk-s0102a:722_4": "kudālaṃ gaṇhatha,",
  "atk-s0102a:722_5": "pacchiṃ gaṇhatha,",
  "atk-s0102a:722_6": "pavāsaṃ gamissāma,",
  "atk-s0102a:722_7": "taṇḍulapuṭaṃ gaṇhatha,",
  "atk-s0102a:722_8": "bhattapuṭaṃ gaṇhatha,",
  "atk-s0102a:722_9": "phalakāvudhādīni sajjāni karothā”ti evarūpā saddā honti,",
  "atk-s0102a:722_10": "na yidha evaṃ ahosīti dasseti.",
  "atk-s0102a:723_0": "“Dasamena saddenā”ti ca vatvā “kusāvatī, ānanda,",
  "atk-s0102a:723_1": "rājadhānī sattahi pākārehi parikkhittā ahosī”ti sabbaṃ mahāsudassanasuttaṃ niṭṭhāpetvā gaccha tvaṃ ānandātiādimāha.",
  "atk-s0102a:723_2": "Tattha abhikkamathāti abhimukhā kamatha,",
  "atk-s0102a:723_3": "āgacchathāti attho.",
  "atk-s0102a:723_4": "Kiṃ pana te bhagavato āgatabhāvaṃ na jānantīti? Jānanti.",
  "atk-s0102a:723_5": "Buddhānaṃ gatagataṭṭhānaṃ nāma mahantaṃ kolāhalaṃ hoti,",
  "atk-s0102a:723_6": "kenacideva karaṇīyena nisinnattā na āgatā.",
  "atk-s0102a:723_7": "“Te āgantvā bhikkhusaṅghassa ṭhānanisajjokāsaṃ saṃvidahitvā dassantī”ti tesaṃ santike avelāyampi bhagavā pesesi.",
  "atk-s0102a:724_0": "Mallānaṃ vandanāvaṇṇanā",
  "atk-s0102a:725_0": "211.",
  "atk-s0102a:725_1": "Amhākañca noti ettha no kāro nipātamattaṃ.",
  "atk-s0102a:725_2": "Aghāvinoti uppannadukkhā.",
  "atk-s0102a:725_3": "Dummanāti anattamanā.",
  "atk-s0102a:725_4": "Cetodukkhasamappitāti domanassasamappitā.",
  "atk-s0102a:725_5": "Kulaparivattaso kulaparivattaso ṭhapetvāti ekekaṃ kulaparivattaṃ kulasaṅkhepaṃ vīthisabhāgena ceva racchāsabhāgena ca visuṃ visuṃ ṭhapetvā.",
  "atk-s0102a:726_0": "Subhaddaparibbājakavatthuvaṇṇanā",
  "atk-s0102a:727_0": "212.",
  "atk-s0102a:727_1": "Subhaddo nāma paribbājakoti udiccabrāhmaṇamahāsālakulā pabbajito channaparibbājako.",
  "atk-s0102a:727_2": "Kaṅkhādhammoti vimatidhammo.",
  "atk-s0102a:727_3": "Kasmā panassa ajja evaṃ ahosīti?",
  "atk-s0102a:727_4": "Tathāvidhaupanissayattā.",
  "atk-s0102a:727_5": "Pubbe kira puññakaraṇakāle dve bhātaro ahesuṃ.",
  "atk-s0102a:727_6": "Te ekatova sassaṃ akaṃsu.",
  "atk-s0102a:727_7": "Tattha jeṭṭhakassa –",
  "atk-s0102a:727_8": "“ekasmiṃ sasse navavāre aggasassadānaṃ mayā dātabba”nti ahosi.",
  "atk-s0102a:727_9": "So vappakāle bījaggaṃ nāma datvā gabbhakāle kaniṭṭhena saddhiṃ mantesi –",
  "atk-s0102a:727_10": "“gabbhakāle gabbhaṃ phāletvā dassāmā”ti kaniṭṭho –",
  "atk-s0102a:727_11": "“taruṇasassaṃ nāsetukāmosī”ti āha.",
  "atk-s0102a:727_12": "Jeṭṭho kaniṭṭhassa ananuvattanabhāvaṃ ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappinavanītena saṃyojetvā adāsi,",
  "atk-s0102a:727_13": "puthukakāle puthukaṃ kāretvā adāsi,",
  "atk-s0102a:727_14": "lāyanakāle lāyanaggaṃ,",
  "atk-s0102a:727_15": "veṇikaraṇe veṇaggaṃ,",
  "atk-s0102a:727_16": "kalāpādīsu kalāpaggaṃ,",
  "atk-s0102a:727_17": "khalaggaṃ,",
  "atk-s0102a:727_18": "khalabhaṇḍaggaṃ,",
  "atk-s0102a:727_19": "koṭṭhagganti evaṃ ekasasse navavāre aggadānaṃ adāsi.",
  "atk-s0102a:727_20": "Kaniṭṭho pana uddharitvā adāsi.",
  "atk-s0102a:728_0": "Tesu jeṭṭhako aññāsikoṇḍaññatthero jāto. Bhagavā –",
  "atk-s0102a:728_1": "“kassa nu kho ahaṃ paṭhamaṃ dhammaṃ deseyya”nti olokento “aññāsikoṇḍañño ekasmiṃ sasse nava aggadānāni adāsi,",
  "atk-s0102a:728_2": "imaṃ aggadhammaṃ tassa desessāmī”ti sabbapaṭhamaṃ dhammaṃ desesi.",
  "atk-s0102a:728_3": "So aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0102a:728_4": "Kaniṭṭho pana ohīyitvā pacchā dānassa dinnattā satthu parinibbānakāle evaṃ cintetvā satthāraṃ daṭṭhukāmo ahosi.",
  "atk-s0102a:729_0": "Mā tathāgataṃ viheṭhesīti thero kira –",
  "atk-s0102a:729_1": "“ete aññatitthiyā nāma attano gahaṇameva gaṇhanti,",
  "atk-s0102a:729_2": "tassa vissajjāpanatthāya bhagavato bahuṃ bhāsamānassa kāyavācāvihesā bhavissati,",
  "atk-s0102a:729_3": "pakatiyāpi ca kilantoyeva bhagavā”ti maññamāno evamāha.",
  "atk-s0102a:729_4": "Paribbājako –",
  "atk-s0102a:729_5": "“na me ayaṃ bhikkhu okāsaṃ karoti,",
  "atk-s0102a:729_6": "atthikena pana anuvattitvā kāretabbo”ti theraṃ anuvattanto dutiyampi tatiyampi āha.",
  "atk-s0102a:730_0": "213.",
  "atk-s0102a:730_1": "Assosi khoti sāṇidvāre ṭhitassa bhāsato pakatisoteneva assosi,",
  "atk-s0102a:730_2": "sutvā ca pana subhaddasseva atthāya mahatā ussāhena āgatattā alaṃ ānandātiādimāha.",
  "atk-s0102a:730_3": "Tattha alanti paṭikkhepatthe nipāto.",
  "atk-s0102a:730_4": "Aññāpekkhovāti aññātukāmova hutvā.",
  "atk-s0102a:730_5": "Abbhaññiṃsūti yathā tesaṃ paṭiññā,",
  "atk-s0102a:730_6": "tatheva jāniṃsu.",
  "atk-s0102a:730_7": "Idaṃ vuttaṃ hoti –",
  "atk-s0102a:730_8": "sace nesaṃ sā paṭiññā niyyānikā,",
  "atk-s0102a:730_9": "sabbe abbhaññaṃsu, no ce,",
  "atk-s0102a:730_10": "na abbhaññaṃsu.",
  "atk-s0102a:730_11": "Tasmā kiṃ tesaṃ paṭiññā niyyānikā,",
  "atk-s0102a:730_12": "aniyyānikāti ayameva tassa pañhassa attho.",
  "atk-s0102a:730_13": "Atha bhagavā tesaṃ aniyyānikabhāvakathanena atthābhāvato ceva okāsābhāvato ca “ala”nti paṭikkhipitvā dhammameva desesi.",
  "atk-s0102a:730_14": "Paṭhamayāmasmiñhi mallānaṃ dhammaṃ desetvā majjhimayāme subhaddassa,",
  "atk-s0102a:730_15": "pacchimayāme bhikkhusaṅghaṃ ovaditvā balavapaccūsasamaye parinibbāyissāmicceva bhagavā āgato.",
  "atk-s0102a:731_0": "214.",
  "atk-s0102a:731_1": "Samaṇopi tattha na upalabbhatīti paṭhamo sotāpannasamaṇopi tattha natthi,",
  "atk-s0102a:731_2": "dutiyo sakadāgāmisamaṇopi,",
  "atk-s0102a:731_3": "tatiyo anāgāmisamaṇopi,",
  "atk-s0102a:731_4": "catuttho arahattasamaṇopi tattha natthīti attho.",
  "atk-s0102a:731_5": "“Imasmiṃ kho”ti purimadesanāya aniyamato vatvā idāni attano sāsanaṃ niyamento āha.",
  "atk-s0102a:731_6": "Suññā parappavādā samaṇebhīti catunnaṃ maggānaṃ atthāya āraddhavipassakehi catūhi,",
  "atk-s0102a:731_7": "maggaṭṭhehi catūhi,",
  "atk-s0102a:731_8": "phalaṭṭhehi catūhīti dvādasahi samaṇehi suññā parappavādā tucchā rittakā.",
  "atk-s0102a:731_9": "Ime ca subhaddāti ime dvādasa bhikkhū.",
  "atk-s0102a:731_10": "Sammā vihareyyunti ettha sotāpanno attano adhigataṭṭhānaṃ aññassa kathetvā taṃ sotāpannaṃ karonto sammā viharati nāma.",
  "atk-s0102a:731_11": "Esa nayo sakadāgāmiādīsu.",
  "atk-s0102a:731_12": "Sotāpattimaggaṭṭho aññampi sotāpattimaggaṭṭhaṃ karonto sammā viharati nāma.",
  "atk-s0102a:731_13": "Esa nayo sesamaggaṭṭhesu.",
  "atk-s0102a:731_14": "Sotāpattimaggatthāya āraddhavipassako attano paguṇaṃ kammaṭṭhānaṃ kathetvā aññampi sotāpattimaggatthāya āraddhavipassakaṃ karonto sammā viharati nāma.",
  "atk-s0102a:731_15": "Esa nayo sesamaggatthāya āraddhavipassakesu.",
  "atk-s0102a:731_16": "Idaṃ sandhāyāha –",
  "atk-s0102a:731_17": "“sammā vihareyyu”nti.",
  "atk-s0102a:731_18": "Asuñño loko arahantehi assāti naḷavanaṃ saravanaṃ viya nirantaro assa.",
  "atk-s0102a:732_0": "Ekūnatiṃso vayasāti vayena ekūnatiṃsavasso hutvā.",
  "atk-s0102a:732_1": "Yaṃ pabbajinti ettha yanti nipātamattaṃ.",
  "atk-s0102a:732_2": "Kiṃ kusalānuesīti “kiṃ kusala”nti anuesanto pariyesanto. Tattha –",
  "atk-s0102a:732_3": "“kiṃ kusala”nti sabbaññutaññāṇaṃ adhippetaṃ,",
  "atk-s0102a:732_4": "taṃ gavesantoti attho.",
  "atk-s0102a:732_5": "Yato ahanti yato paṭṭhāya ahaṃ pabbajito,",
  "atk-s0102a:732_6": "etthantare samadhikāni paññāsa vassāni hontīti dasseti.",
  "atk-s0102a:732_7": "Ñāyassa dhammassāti ariyamaggadhammassa.",
  "atk-s0102a:732_8": "Padesavattīti padese vipassanāmagge pavattanto.",
  "atk-s0102a:732_9": "Ito bahiddhāti mama sāsanato bahiddhā.",
  "atk-s0102a:732_10": "Samaṇopi natthīti padesavattivipassakopi natthi,",
  "atk-s0102a:732_11": "paṭhamasamaṇo sotāpannopi natthīti vuttaṃ hoti.",
  "atk-s0102a:733_0": "Ye etthāti ye tumhe ettha sāsane satthārā sammukhā antevāsikābhisekena abhisittā,",
  "atk-s0102a:733_1": "tesaṃ vo lābhā tesaṃ vo suladdhanti.",
  "atk-s0102a:733_2": "Bāhirasamaye kira yaṃ antevāsikaṃ ācariyo –",
  "atk-s0102a:733_3": "“imaṃ pabbājehi,",
  "atk-s0102a:733_4": "imaṃ ovada,",
  "atk-s0102a:733_5": "imaṃ anusāsā”ti vadati,",
  "atk-s0102a:733_6": "so tena attano ṭhāne ṭhapito hoti,",
  "atk-s0102a:733_7": "tasmā tassa –",
  "atk-s0102a:733_8": "“imaṃ pabbajehi,",
  "atk-s0102a:733_9": "imaṃ ovada,",
  "atk-s0102a:733_10": "imaṃ anusāsā”ti ime lābhā honti.",
  "atk-s0102a:733_11": "Therampi subhaddo tameva bāhirasamayaṃ gahetvā evamāha.",
  "atk-s0102a:734_0": "Alattha khoti kathaṃ alattha?",
  "atk-s0102a:734_1": "Thero kira naṃ ekamantaṃ netvā udakatumbato pānīyena sīsaṃ temetvā tacapañcakakammaṭṭhānaṃ kathetvā kesamassuṃ",
  "atk-s0102a:734_2": "ohāretvā kāsāyāni vatthāni acchādāpetvā saraṇāni datvā bhagavato santikaṃ ānesi.",
  "atk-s0102a:734_3": "Bhagavā upasampādetvā kammaṭṭhānaṃ ācikkhi.",
  "atk-s0102a:734_4": "So taṃ gahetvā uyyānassa ekamante caṅkamaṃ adhiṭṭhāya ghaṭento vāyamanto vipassanaṃ vaḍḍhento saha paṭisambhidāhi",
  "atk-s0102a:734_5": "arahattaṃ patvā āgamma bhagavantaṃ vanditvā nisīdi.",
  "atk-s0102a:734_6": "Taṃ sandhāya –",
  "atk-s0102a:734_7": "“acirūpasampanno kho panā”tiādi vuttaṃ.",
  "atk-s0102a:735_0": "So ca bhagavato pacchimo sakkhisāvako ahosīti saṅgītikārakānaṃ vacanaṃ.",
  "atk-s0102a:735_1": "Tattha yo bhagavati dharamāne pabbajitvā aparabhāge upasampadaṃ labhitvā kammaṭṭhānaṃ gahetvā arahattaṃ pāpuṇāti,",
  "atk-s0102a:735_2": "upasampadampi vā dharamāneyeva labhitvā aparabhāge kammaṭṭhānaṃ gahetvā arahattaṃ pāpuṇāti,",
  "atk-s0102a:735_3": "kammaṭṭhānampi vā dharamāneyeva gahetvā aparabhāge arahattameva pāpuṇāti,",
  "atk-s0102a:735_4": "sabbopi so pacchimo sakkhisāvako.",
  "atk-s0102a:735_5": "Ayaṃ pana dharamāneyeva bhagavati pabbajito ca upasampanno ca kammaṭṭhānañca gahetvā arahattaṃ pattoti.",
  "atk-s0102a:736_0": "Pañcamabhāṇavāravaṇṇanā niṭṭhitā.",
  "atk-s0102a:737_0": "Tathāgatapacchimavācāvaṇṇanā",
  "atk-s0102a:738_0": "216.",
  "atk-s0102a:738_1": "Idāni bhikkhusaṅghassa ovādaṃ ārabhi,",
  "atk-s0102a:738_2": "taṃ dassetuṃ atha kho bhagavātiādi vuttaṃ.",
  "atk-s0102a:738_3": "Tattha desito paññattoti dhammopi desito ceva paññatto ca,",
  "atk-s0102a:738_4": "vinayopi desito ceva paññatto ca.",
  "atk-s0102a:738_5": "Paññatto ca nāma ṭhapito paṭṭhapitoti attho.",
  "atk-s0102a:738_6": "So vo mamaccayenāti so dhammavinayo tumhākaṃ mamaccayena satthā.",
  "atk-s0102a:738_7": "Mayā hi vo ṭhiteneva –",
  "atk-s0102a:738_8": "“idaṃ lahukaṃ,",
  "atk-s0102a:738_9": "idaṃ garukaṃ,",
  "atk-s0102a:738_10": "idaṃ satekicchaṃ,",
  "atk-s0102a:738_11": "idaṃ atekicchaṃ,",
  "atk-s0102a:738_12": "idaṃ lokavajjaṃ,",
  "atk-s0102a:738_13": "idaṃ paṇṇattivajjaṃ,",
  "atk-s0102a:738_14": "ayaṃ āpatti puggalassa santike vuṭṭhāti,",
  "atk-s0102a:738_15": "ayaṃ āpatti gaṇassa santike vuṭṭhāti,",
  "atk-s0102a:738_16": "ayaṃ saṅghassa santike vuṭṭhātī”ti sattāpattikkhandhavasena otiṇṇe vatthusmiṃ sakhandhakaparivāro ubhatovibhaṅgo vinayo nāma desito,",
  "atk-s0102a:738_17": "taṃ sakalampi vinayapiṭakaṃ mayi parinibbute tumhākaṃ satthukiccaṃ sādhessati.",
  "atk-s0102a:739_0": "Ṭhiteneva ca mayā –",
  "atk-s0102a:739_1": "“ime cattāro satipaṭṭhānā,",
  "atk-s0102a:739_2": "cattāro sammappadhānā,",
  "atk-s0102a:739_3": "cattāro iddhipādā,",
  "atk-s0102a:739_4": "pañca indriyāni,",
  "atk-s0102a:739_5": "pañca balāni,",
  "atk-s0102a:739_6": "satta bojjhaṅgā,",
  "atk-s0102a:739_7": "ariyo aṭṭhaṅgiko maggo”ti tena tenākārena ime dhamme vibhajitvā vibhajitvā suttantapiṭakaṃ desitaṃ,",
  "atk-s0102a:739_8": "taṃ sakalampi suttantapiṭakaṃ mayi parinibbute tumhākaṃ satthukiccaṃ sādhessati.",
  "atk-s0102a:739_9": "Ṭhiteneva ca mayā –",
  "atk-s0102a:739_10": "“ime pañcakkhandhā,",
  "atk-s0102a:739_11": "dvādasāyatanāni,",
  "atk-s0102a:739_12": "aṭṭhārasa dhātuyo,",
  "atk-s0102a:739_13": "cattāri saccāni,",
  "atk-s0102a:739_14": "bāvīsatindriyāni,",
  "atk-s0102a:739_15": "nava hetū,",
  "atk-s0102a:739_16": "cattāro āhārā,",
  "atk-s0102a:739_17": "satta phassā,",
  "atk-s0102a:739_18": "satta vedanā,",
  "atk-s0102a:739_19": "satta saññā,",
  "atk-s0102a:739_20": "satta sañcetanā,",
  "atk-s0102a:739_21": "satta cittāni.",
  "atk-s0102a:739_22": "Tatrāpi ‘ettakā dhammā kāmāvacarā,",
  "atk-s0102a:739_23": "ettakā rūpāvacarā,",
  "atk-s0102a:739_24": "ettakā arūpāvacarā,",
  "atk-s0102a:739_25": "ettakā pariyāpannā,",
  "atk-s0102a:739_26": "ettakā apariyāpannā,",
  "atk-s0102a:739_27": "ettakā lokiyā,",
  "atk-s0102a:739_28": "ettakā lokuttarā’ti” ime dhamme vibhajitvā vibhajitvā catuvīsatisamantapaṭṭhānaanantanayamahāpaṭṭhānapaṭimaṇḍitaṃ abhidhammapiṭakaṃ desitaṃ,",
  "atk-s0102a:739_29": "taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati.",
  "atk-s0102a:740_0": "Iti sabbampetaṃ abhisambodhito yāva parinibbānā pañcacattālīsavassāni bhāsitaṃ lapitaṃ –",
  "atk-s0102a:740_1": "“tīṇi piṭakāni,",
  "atk-s0102a:740_2": "pañca nikāyā,",
  "atk-s0102a:740_3": "navaṅgāni,",
  "atk-s0102a:740_4": "caturāsīti dhammakkhandhasahassānī”ti evaṃ mahāpabhedaṃ hoti.",
  "atk-s0102a:740_5": "Iti imāni caturāsīti dhammakkhandhasahassāni tiṭṭhanti,",
  "atk-s0102a:740_6": "ahaṃ ekova parinibbāyāmi.",
  "atk-s0102a:740_7": "Ahañca kho pana dāni ekakova ovadāmi anusāsāmi,",
  "atk-s0102a:740_8": "mayi parinibbute imāni caturāsīti dhammakkhandhasahassāni tumhe ovadissanti anusāsissantīti evaṃ bhagavā bahūni kāraṇāni dassento –",
  "atk-s0102a:740_9": "“so vo mamaccayena satthā”ti ovaditvā puna anāgate cārittaṃ dassento yathā kho panātiādimāha.",
  "atk-s0102a:741_0": "Tattha samudācarantīti kathenti voharanti.",
  "atk-s0102a:741_1": "Nāmena vā gottena vāti navakāti avatvā “tissa,",
  "atk-s0102a:741_2": "nāgā”ti evaṃ nāmena vā, “kassapa,",
  "atk-s0102a:741_3": "gotamā”ti evaṃ gottena vā,",
  "atk-s0102a:741_4": "“āvuso tissa,",
  "atk-s0102a:741_5": "āvuso kassapā”ti evaṃ āvusovādena vā samudācaritabbo.",
  "atk-s0102a:741_6": "Bhanteti vā āyasmāti vāti bhante tissa,",
  "atk-s0102a:741_7": "āyasmā tissāti evaṃ samudācaritabbo.",
  "atk-s0102a:741_8": "Samūhanatūti ākaṅkhamāno samūhanatu,",
  "atk-s0102a:741_9": "yadi icchati samūhaneyyāti attho.",
  "atk-s0102a:741_10": "Kasmā pana samūhanathāti ekaṃseneva avatvā vikappavacaneneva ṭhapesīti?",
  "atk-s0102a:741_11": "Mahākassapassa balaṃ diṭṭhattā.",
  "atk-s0102a:741_12": "Passati hi bhagavā –",
  "atk-s0102a:741_13": "“samūhanathāti vuttepi saṅgītikāle kassapo na samūhanissatī”ti.",
  "atk-s0102a:741_14": "Tasmā vikappeneva ṭhapesi.",
  "atk-s0102a:742_0": "Tattha –",
  "atk-s0102a:742_1": "“ekacce therā evamāhaṃsu –",
  "atk-s0102a:742_2": "cattāri pārājikāni ṭhapetvā avasesāni khuddānukhuddakānī”tiādinā nayena pañcasatikasaṅgītiyaṃ khuddānukhuddakakathā",
  "atk-s0102a:742_3": "āgatāva vinicchayo pettha samantapāsādikāyaṃ vutto.",
  "atk-s0102a:742_4": "Keci panāhu – “bhante, nāgasena,",
  "atk-s0102a:742_5": "katamaṃ khuddakaṃ,",
  "atk-s0102a:742_6": "katamaṃ anukhuddaka”nti milindena raññā pucchito.",
  "atk-s0102a:742_7": "“Dukkaṭaṃ, mahārāja,",
  "atk-s0102a:742_8": "khuddakaṃ,",
  "atk-s0102a:742_9": "dubbhāsitaṃ anukhuddaka”nti vuttattā nāgasenatthero khuddānukhuddakaṃ jānāti.",
  "atk-s0102a:742_10": "Mahākassapo pana taṃ ajānanto –",
  "atk-s0102a:743_0": "“Suṇātu me, āvuso,",
  "atk-s0102a:743_1": "saṅgho santamhākaṃ sikkhāpadāni gihigatāni,",
  "atk-s0102a:743_2": "gihinopi jānanti –",
  "atk-s0102a:743_3": "“idaṃ vo samaṇānaṃ sakyaputtiyānaṃ kappati,",
  "atk-s0102a:743_4": "idaṃ vo na kappatī”ti.",
  "atk-s0102a:743_5": "Sace mayaṃ khuddānukhuddakāni sikkhāpadāni samūhanissāma,",
  "atk-s0102a:743_6": "bhavissanti vattāro –",
  "atk-s0102a:743_7": "“dhūmakālikaṃ samaṇena gotamena sāvakānaṃ sikkhāpadaṃ paññattaṃ,",
  "atk-s0102a:743_8": "yāva nesaṃ satthā aṭṭhāsi,",
  "atk-s0102a:743_9": "tāvime sikkhāpadesu sikkhiṃsu,",
  "atk-s0102a:743_10": "yato imesaṃ satthā parinibbuto,",
  "atk-s0102a:743_11": "na dānime sikkhāpadesu sikkhantī”ti.",
  "atk-s0102a:743_12": "Yadi saṅghassa pattakallaṃ,",
  "atk-s0102a:743_13": "saṅgho apaññattaṃ na paññapeyya,",
  "atk-s0102a:743_14": "paññattaṃ na samucchindeyya,",
  "atk-s0102a:743_15": "yathāpaññattesu sikkhāpadesu samādāya vatteyya.",
  "atk-s0102a:743_16": "Esā ñattīti –",
  "atk-s0102a:744_0": "Kammavācaṃ sāvesīti.",
  "atk-s0102a:744_1": "Na taṃ evaṃ gahetabbaṃ.",
  "atk-s0102a:744_2": "Nāgasenatthero hi –",
  "atk-s0102a:744_3": "“paravādino okāso mā ahosī”ti evamāha.",
  "atk-s0102a:744_4": "Mahākassapatthero “khuddānukhuddakāpattiṃ na samūhanissāmī”ti kammavācaṃ sāvesi.",
  "atk-s0102a:745_0": "Brahmadaṇḍakathāpi saṅgītiyaṃ āgatattāsamantapāsādikāyaṃ vinicchitā.",
  "atk-s0102a:746_0": "Kaṅkhāti dveḷhakaṃ.",
  "atk-s0102a:746_1": "Vimatīti vinicchituṃ asamatthatā,",
  "atk-s0102a:746_2": "buddho nu kho,",
  "atk-s0102a:746_3": "na buddho nu kho,",
  "atk-s0102a:746_4": "dhammo nu kho,",
  "atk-s0102a:746_5": "na dhammo nu kho,",
  "atk-s0102a:746_6": "saṅgho nu kho,",
  "atk-s0102a:746_7": "na saṅgho nu kho,",
  "atk-s0102a:746_8": "maggo nu kho,",
  "atk-s0102a:746_9": "na maggo nu kho,",
  "atk-s0102a:746_10": "paṭipadā nu kho,",
  "atk-s0102a:746_11": "na paṭipadā nu khoti yassa saṃsayo uppajjeyya,",
  "atk-s0102a:746_12": "taṃ vo vadāmi “pucchatha bhikkhave”ti ayamettha saṅkhepattho.",
  "atk-s0102a:746_13": "Satthugāravenāpi na puccheyyāthāti mayaṃ satthusantike pabbajimha,",
  "atk-s0102a:746_14": "cattāro paccayāpi no satthu santakāva,",
  "atk-s0102a:746_15": "te mayaṃ ettakaṃ kālaṃ kaṅkhaṃ akatvā na arahāma ajja pacchimakāle kaṅkhaṃ kātunti sace evaṃ satthari gāravena na pucchatha.",
  "atk-s0102a:746_16": "Sahāyakopi bhikkhave sahāyakassa ārocetūti tumhākaṃ yo yassa bhikkhuno sandiṭṭho sambhatto,",
  "atk-s0102a:746_17": "so tassa ārocetu,",
  "atk-s0102a:746_18": "ahaṃ etassa bhikkhussa kathessāmi,",
  "atk-s0102a:746_19": "tassa kathaṃ sutvā sabbe nikkaṅkhā bhavissathāti dasseti.",
  "atk-s0102a:747_0": "Evaṃ pasannoti evaṃ saddahāmi ahanti attho.",
  "atk-s0102a:747_1": "Ñāṇamevāti nikkaṅkhabhāvapaccakkhakaraṇañāṇaṃyeva,",
  "atk-s0102a:747_2": "ettha tathāgatassa na saddhāmattanti attho. Imesañhi,",
  "atk-s0102a:747_3": "ānandāti imesaṃ antosāṇiyaṃ nisinnānaṃ pañcannaṃ bhikkhusatānaṃ.",
  "atk-s0102a:747_4": "Yo pacchimakoti yo guṇavasena pacchimako.",
  "atk-s0102a:747_5": "Ānandattheraṃyeva sandhāyāha.",
  "atk-s0102a:748_0": "218.",
  "atk-s0102a:748_1": "Appamādena sampādethāti satiavippavāsena sabbakiccāni sampādeyyātha.",
  "atk-s0102a:748_2": "Iti bhagavā parinibbānamañce nipanno pañcacattālīsa vassāni dinnaṃ ovādaṃ sabbaṃ ekasmiṃ appamādapadeyeva pakkhipitvā adāsi.",
  "atk-s0102a:748_3": "Ayaṃ tathāgatassa pacchimā vācāti idaṃ pana saṅgītikārakānaṃ vacanaṃ.",
  "atk-s0102a:749_0": "Parinibbutakathāvaṇṇanā",
  "atk-s0102a:750_0": "219.",
  "atk-s0102a:750_1": "Ito paraṃ yaṃ parinibbānaparikammaṃ katvā bhagavā parinibbuto,",
  "atk-s0102a:750_2": "taṃ dassetuṃ atha kho bhagavā paṭhamaṃ jhānantiādi vuttaṃ.",
  "atk-s0102a:750_3": "Tattha parinibbuto bhanteti nirodhaṃ samāpannassa bhagavato assāsapassāsānaṃ abhāvaṃ disvā pucchati.",
  "atk-s0102a:750_4": "Na āvusoti thero kathaṃ jānāti?",
  "atk-s0102a:750_5": "Thero kira satthārā saddhiṃyeva taṃ taṃ samāpattiṃ samāpajjanto yāva nevasaññānāsaññāyatanā vuṭṭhānaṃ,",
  "atk-s0102a:750_6": "tāva gantvā idāni bhagavā nirodhaṃ samāpanno,",
  "atk-s0102a:750_7": "antonirodhe ca kālaṅkiriyā nāma natthīti jānāti.",
  "atk-s0102a:751_0": "Atha kho bhagavā saññāvedayitanirodhasamāpattiyā vuṭṭhahitvā nevasaññānāsaññāyatanaṃ samāpajji…pe…",
  "atk-s0102a:751_1": "tatiyajjhānā vuṭṭhahitvā catutthajjhānaṃ samāpajjīti ettha bhagavā catuvīsatiyā ṭhānesu paṭhamajjhānaṃ samāpajji,",
  "atk-s0102a:751_2": "terasasu ṭhānesu dutiyajjhānaṃ,",
  "atk-s0102a:751_3": "tathā tatiyajjhānaṃ,",
  "atk-s0102a:751_4": "pannarasasu ṭhānesu catutthajjhānaṃ samāpajji. Kathaṃ?",
  "atk-s0102a:751_5": "Dasasu asubhesu,",
  "atk-s0102a:751_6": "dvattiṃsākāre aṭṭhasu kasiṇesu,",
  "atk-s0102a:751_7": "mettākaruṇāmuditāsu, ānāpāne,",
  "atk-s0102a:751_8": "paricchedākāseti imesu tāva catuvīsatiyā ṭhānesu paṭhamajjhānaṃ samāpajji.",
  "atk-s0102a:751_9": "Ṭhapetvā pana dvattiṃsākārañca dasa asubhāni ca sesesu terasasu dutiyajjhānaṃ,",
  "atk-s0102a:751_10": "tesuyeva ca tatiyajjhānaṃ samāpajji.",
  "atk-s0102a:751_11": "Aṭṭhasu pana kasiṇesu,",
  "atk-s0102a:751_12": "upekkhābrahmavihāre, ānāpāne,",
  "atk-s0102a:751_13": "paricchedākāse,",
  "atk-s0102a:751_14": "catūsu arūpesūti imesu pannarasasu ṭhānesu catutthajjhānaṃ samāpajji.",
  "atk-s0102a:751_15": "Ayampi ca saṅkhepakathāva.",
  "atk-s0102a:751_16": "Nibbānapuraṃ pavisanto pana bhagavā dhammassāmī sabbāpi catuvīsatikoṭisatasahassasaṅkhyā samāpattiyo",
  "atk-s0102a:751_17": "pavisitvā videsaṃ gacchanto ñātijanaṃ āliṅgetvā viya sabbasamāpattisukhaṃ anubhavitvā paviṭṭho.",
  "atk-s0102a:752_0": "Catutthajjhānā vuṭṭhahitvā samanantarā bhagavā parinibbāyīti ettha jhānasamanantaraṃ,",
  "atk-s0102a:752_1": "paccavekkhaṇāsamanantaranti dve samanantarāni.",
  "atk-s0102a:752_2": "Tattha jhānā vuṭṭhāya bhavaṅgaṃ otiṇṇassa tattheva parinibbānaṃ jhānasamanantaraṃ nāma.",
  "atk-s0102a:752_3": "Jhānā vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ paccavekkhaṇāsamanantaraṃ nāma.",
  "atk-s0102a:752_4": "Imānipi dve samanantarāneva.",
  "atk-s0102a:752_5": "Bhagavā pana jhānaṃ samāpajjitvā jhānā vuṭṭhāya jhānaṅgāni paccavekkhitvā bhavaṅgacittena abyākatena dukkhasaccena parinibbāyi.",
  "atk-s0102a:752_6": "Ye hi keci buddhā vā paccekabuddhā vā ariyasāvakā vā antamaso kunthakipillikaṃ upādāya sabbe bhavaṅgacitteneva",
  "atk-s0102a:752_7": "abyākatena dukkhasaccena kālaṅkarontīti.",
  "atk-s0102a:752_8": "Mahābhūmicālādīni vuttanayānevāti.",
  "atk-s0102a:753_0": "220. Bhūtāti sattā. Appaṭipuggaloti paṭibhāgapuggalavirahito. Balappattoti dasavidhañāṇabalaṃ patto.",
  "atk-s0102a:754_0": "221.",
  "atk-s0102a:754_1": "Uppādavayadhamminoti uppādavayasabhāvā.",
  "atk-s0102a:754_2": "Tesaṃ vūpasamoti tesaṃ saṅkhārānaṃ vūpasamo,",
  "atk-s0102a:754_3": "asaṅkhataṃ nibbānameva sukhanti attho.",
  "atk-s0102a:755_0": "222.",
  "atk-s0102a:755_1": "Nāhu assāsapassāsoti na jāto assāsapassāso.",
  "atk-s0102a:755_2": "Anejoti taṇhāsaṅkhātāya ejāya abhāvena anejo.",
  "atk-s0102a:755_3": "Santimārabbhāti anupādisesaṃ nibbānaṃ ārabbha paṭicca sandhāya.",
  "atk-s0102a:755_4": "Yaṃ kālamakarīti yo kālaṃ akari.",
  "atk-s0102a:755_5": "Idaṃ vuttaṃ hoti – “āvuso,",
  "atk-s0102a:755_6": "yo mama satthā buddhamuni santiṃ gamissāmīti,",
  "atk-s0102a:755_7": "santiṃ ārabbha kālamakari,",
  "atk-s0102a:755_8": "tassa ṭhitacittassa tādino idāni assāsapassāso na jāto, natthi,",
  "atk-s0102a:755_9": "nappavattatī”ti.",
  "atk-s0102a:756_0": "Asallīnenāti alīnena asaṅkuṭitena suvikasiteneva cittena.",
  "atk-s0102a:756_1": "Vedanaṃ ajjhavāsayīti vedanaṃ adhivāsesi,",
  "atk-s0102a:756_2": "na vedanānuvattī hutvā ito cito ca samparivatti.",
  "atk-s0102a:756_3": "Vimokkhoti kenaci dhammena anāvaraṇavimokkho sabbaso apaññattibhāvūpagamo pajjotanibbānasadiso jāto.",
  "atk-s0102a:757_0": "223.",
  "atk-s0102a:757_1": "Tadāsīti “saha parinibbānā mahābhūmicālo”ti evaṃ heṭṭhā vuttaṃ bhūmicālameva sandhāyāha.",
  "atk-s0102a:757_2": "Tañhi lomahaṃsanañca bhiṃsanakañca āsi.",
  "atk-s0102a:757_3": "Sabbākāravarūpeteti sabbavarakāraṇūpete.",
  "atk-s0102a:758_0": "224.",
  "atk-s0102a:758_1": "Avītarāgāti puthujjanā ceva sotāpannasakadāgāmino ca.",
  "atk-s0102a:758_2": "Tesañhi domanassaṃ appahīnaṃ.",
  "atk-s0102a:758_3": "Tasmā tepi bāhā paggayha kandanti.",
  "atk-s0102a:758_4": "Ubhopi hatthe sīse ṭhapetvā rodantīti sabbaṃ purimanayeneva veditabbaṃ.",
  "atk-s0102a:759_0": "225.",
  "atk-s0102a:759_1": "Ujjhāyantīti “ayyā attanāpi adhivāsetuṃ na sakkonti,",
  "atk-s0102a:759_2": "sesajanaṃ kathaṃ samassāsessantī”ti vadantiyo ujjhāyanti.",
  "atk-s0102a:759_3": "Kathaṃbhūtā pana bhante āyasmā anuruddho devatā manasikarotīti devatā, bhante,",
  "atk-s0102a:759_4": "kathaṃbhūtā āyasmā anuruddho sallakkheti,",
  "atk-s0102a:759_5": "kiṃ tā satthu parinibbānaṃ adhivāsentīti?",
  "atk-s0102a:760_0": "Atha tāsaṃ pavattidassanatthaṃ thero santāvusotiādimāha.",
  "atk-s0102a:760_1": "Taṃ vuttatthameva.",
  "atk-s0102a:760_2": "Rattāvasesanti balavapaccūse parinibbutattā rattiyā avasesaṃ cullakaddhānaṃ.",
  "atk-s0102a:760_3": "Dhammiyā kathāyāti aññā pāṭiyekkā dhammakathā nāma natthi,",
  "atk-s0102a:760_4": "“āvuso sadevake nāma loke appaṭipuggalassa satthuno ayaṃ maccurājā na lajjati,",
  "atk-s0102a:760_5": "kimaṅgaṃ pana lokiyamahājanassa lajjissatī”ti evarūpāya pana maraṇapaṭisaṃyuttāya kathāya vītināmesuṃ.",
  "atk-s0102a:760_6": "Tesañhi taṃ kathaṃ kathentānaṃ muhutteneva aruṇaṃ uggacchi.",
  "atk-s0102a:761_0": "226.",
  "atk-s0102a:761_1": "Atha khoti aruṇuggaṃ disvāva thero theraṃ etadavoca.",
  "atk-s0102a:761_2": "Teneva karaṇīyenāti kīdisena nu kho parinibbānaṭṭhāne mālāgandhādisakkārena bhavitabbaṃ,",
  "atk-s0102a:761_3": "kīdisena bhikkhusaṅghassa nisajjaṭṭhānena bhavitabbaṃ,",
  "atk-s0102a:761_4": "kīdisena khādanīyabhojanīyena bhavitabbanti,",
  "atk-s0102a:761_5": "evaṃ yaṃ bhagavato parinibbutabhāvaṃ sutvā kattabbaṃ teneva karaṇīyena.",
  "atk-s0102a:762_0": "Buddhasarīrapūjāvaṇṇanā",
  "atk-s0102a:763_0": "227.",
  "atk-s0102a:763_1": "Sabbañca tāḷāvacaranti sabbaṃ tūriyabhaṇḍaṃ.",
  "atk-s0102a:763_2": "Sannipātethāti bheriṃ carāpetvā samāharatha.",
  "atk-s0102a:763_3": "Te tatheva akaṃsu.",
  "atk-s0102a:763_4": "Maṇḍalamāḷeti dussamaṇḍalamāḷe.",
  "atk-s0102a:763_5": "Paṭiyādentāti sajjentā.",
  "atk-s0102a:764_0": "Dakkhiṇena dakkhiṇanti nagarassa dakkhiṇadisābhāgeneva dakkhiṇadisābhāgaṃ.",
  "atk-s0102a:764_1": "Bāhirena bāhiranti antonagaraṃ appavesetvā bāhireneva nagarassa bāhirapassaṃ haritvā.",
  "atk-s0102a:764_2": "Dakkhiṇato nagarassāti anurādhapurassa dakkhiṇadvārasadise ṭhāne ṭhapetvā sakkārasammānaṃ katvā jetavanasadise ṭhāne jhāpessāmāti attho.",
  "atk-s0102a:765_0": "228.",
  "atk-s0102a:765_1": "Aṭṭha mallapāmokkhāti majjhimavayā thāmasampannā aṭṭhamallarājāno.",
  "atk-s0102a:765_2": "Sīsaṃ nhātāti sīsaṃ dhovitvā nahātā.",
  "atk-s0102a:765_3": "Āyasmantaṃ anuruddhanti therova dibbacakkhukoti pākaṭo,",
  "atk-s0102a:765_4": "tasmā te santesupi aññesu mahātheresu –",
  "atk-s0102a:765_5": "“ayaṃ no pākaṭaṃ katvā kathessatī”ti theraṃ pucchiṃsu.",
  "atk-s0102a:765_6": "Kathaṃ pana, bhante,",
  "atk-s0102a:765_7": "devatānaṃ adhippāyoti bhante,",
  "atk-s0102a:765_8": "amhākaṃ tāva adhippāyaṃ jānāma.",
  "atk-s0102a:765_9": "Devatānaṃ kathaṃ adhippāyoti pucchanti.",
  "atk-s0102a:765_10": "Thero paṭhamaṃ tesaṃ adhippāyaṃ dassento tumhākaṃ khotiādimāha.",
  "atk-s0102a:765_11": "Makuṭabandhanaṃ nāma mallānaṃ cetiyanti mallarājūnaṃ pasādhanamaṅgalasālāya etaṃ nāmaṃ.",
  "atk-s0102a:765_12": "Cittīkataṭṭhena panesā “cetiya”nti vuccati.",
  "atk-s0102a:766_0": "229.",
  "atk-s0102a:766_1": "Yāva sandhisamalasaṅkaṭīrāti ettha sandhi nāma gharasandhi.",
  "atk-s0102a:766_2": "Samalaṃ nāma gūtharāsiniddhamanapanāḷi.",
  "atk-s0102a:766_3": "Saṅkaṭīraṃ nāma saṅkāraṭṭhānaṃ.",
  "atk-s0102a:766_4": "Dibbehi ca mānusakehi ca naccehīti upari devatānaṃ naccāni honti,",
  "atk-s0102a:766_5": "heṭṭhā manussānaṃ.",
  "atk-s0102a:766_6": "Esa nayo gītādīsu.",
  "atk-s0102a:766_7": "Apica devatānaṃ antare manussā,",
  "atk-s0102a:766_8": "manussānaṃ antare devatāti evampi sakkarontā pūjentā agamaṃsu.",
  "atk-s0102a:766_9": "Majjhena majjhaṃ nagarassa haritvāti evaṃ hariyamāne bhagavato sarīre bandhulamallasenāpatibhariyā mallikā nāma –",
  "atk-s0102a:766_10": "“bhagavato sarīraṃ āharantī”ti sutvā attano sāmikassa kālaṃ kiriyato paṭṭhāya aparibhuñjitvā ṭhapitaṃ",
  "atk-s0102a:766_11": "visākhāya pasādhanasadisaṃ mahālatāpasādhanaṃ nīharāpetvā –",
  "atk-s0102a:766_12": "“iminā satthāraṃ pūjessāmī”ti taṃ majjāpetvā gandhodakena dhovitvā dvāre ṭhitā.",
  "atk-s0102a:767_0": "Taṃ kira pasādhanaṃ tāsañca dvinnaṃ itthīnaṃ,",
  "atk-s0102a:767_1": "devadāniyacorassa geheti tīsuyeva ṭhānesu ahosi.",
  "atk-s0102a:767_2": "Sā ca satthu sarīre dvāraṃ sampatte –",
  "atk-s0102a:767_3": "“otāretha, tātā,",
  "atk-s0102a:767_4": "satthusarīra”nti vatvā taṃ pasādhanaṃ satthusarīre paṭimuñci.",
  "atk-s0102a:767_5": "Taṃ sīsato paṭṭhāya paṭimukkaṃ yāvapādatalāgataṃ.",
  "atk-s0102a:767_6": "Suvaṇṇavaṇṇaṃ bhagavato sarīraṃ sattaratanamayena mahāpasādhanena pasādhitaṃ ativiya virocittha.",
  "atk-s0102a:767_7": "Taṃ sā disvā pasannacittā patthanaṃ akāsi –",
  "atk-s0102a:767_8": "“bhagavā yāva vaṭṭe saṃsarissāmi,",
  "atk-s0102a:767_9": "tāva me pāṭiyekkaṃ pasādhanakiccaṃ mā hotu,",
  "atk-s0102a:767_10": "niccaṃ paṭimukkapasādhanasadisameva sarīraṃ hotū”ti.",
  "atk-s0102a:768_0": "Atha bhagavantaṃ sattaratanamayena mahāpasādhanena ukkhipitvā puratthimena dvārena nīharitvā puratthimena nagarassa makuṭabandhanaṃ mallānaṃ cetiyaṃ,",
  "atk-s0102a:768_1": "ettha bhagavato sarīraṃ nikkhipiṃsu.",
  "atk-s0102a:769_0": "Mahākassapattheravatthuvaṇṇanā",
  "atk-s0102a:770_0": "231.",
  "atk-s0102a:770_1": "Pāvāya kusināranti pāvānagare piṇḍāya caritvā “kusināraṃ gamissāmī”ti addhānamaggappaṭipanno hoti.",
  "atk-s0102a:770_2": "Rukkhamūle nisīdīti ettha kasmā divāvihāranti na vuttaṃ?",
  "atk-s0102a:770_3": "Divāvihāratthāya anisinnattā.",
  "atk-s0102a:770_4": "Therassa hi parivārā bhikkhū sabbe sukhasaṃvaddhitā mahāpuññā.",
  "atk-s0102a:770_5": "Te majjhanhikasamaye tattapāsāṇasadisāya bhūmiyā padasā gacchantā kilamiṃsu.",
  "atk-s0102a:770_6": "Thero te disvā –",
  "atk-s0102a:770_7": "“bhikkhū kilamanti,",
  "atk-s0102a:770_8": "gantabbaṭṭhānañca na dūraṃ,",
  "atk-s0102a:770_9": "thokaṃ vissamitvā darathaṃ paṭippassambhetvā sāyanhasamaye kusināraṃ gantvā dasabalaṃ passissāmī”ti maggā",
  "atk-s0102a:770_10": "okkamma aññatarasmiṃ rukkhamūle saṅghāṭiṃ paññapetvā udakatumbato udakena hatthapāde sītale katvā nisīdi.",
  "atk-s0102a:770_11": "Parivārabhikkhūpissa rukkhamūle nisīditvā yoniso manasikāre kammaṃ kurumānā tiṇṇaṃ ratanānaṃ vaṇṇaṃ bhaṇamānā nisīdiṃsu.",
  "atk-s0102a:770_12": "Iti darathavinodanatthāya nisinnattā “divāvihāra”nti na vuttaṃ.",
  "atk-s0102a:771_0": "Mandāravapupphaṃ gahetvāti mahāpātippamāṇaṃ pupphaṃ āgantukadaṇḍake ṭhapetvā chattaṃ viya gahetvā.",
  "atk-s0102a:771_1": "Addasa khoti āgacchantaṃ dūrato addasa.",
  "atk-s0102a:771_2": "Disvā ca pana cintesi –",
  "atk-s0102a:772_0": "“Etaṃ ājīvakassa hatthe mandāravapupphaṃ paññāyati,",
  "atk-s0102a:772_1": "etañca na sabbadā manussapathe paññāyati,",
  "atk-s0102a:772_2": "yadā pana koci iddhimā iddhiṃ vikubbati,",
  "atk-s0102a:772_3": "tadā sabbaññubodhisattassa ca mātukucchiokkamanādīsu hoti.",
  "atk-s0102a:772_4": "Na kho pana ajja kenaci iddhivikubbanaṃ kataṃ,",
  "atk-s0102a:772_5": "na me satthā mātukucchiṃ okkanto,",
  "atk-s0102a:772_6": "na kucchito nikkhamanto,",
  "atk-s0102a:772_7": "nāpissa ajja abhisambodhi,",
  "atk-s0102a:772_8": "na dhammacakkappavattanaṃ,",
  "atk-s0102a:772_9": "na yamakapāṭihāriyaṃ,",
  "atk-s0102a:772_10": "na devorohaṇaṃ,",
  "atk-s0102a:772_11": "na āyusaṅkhārossajjanaṃ.",
  "atk-s0102a:772_12": "Mahallako pana me satthā dhuvaṃ parinibbuto bhavissatī”ti.",
  "atk-s0102a:773_0": "Tato –",
  "atk-s0102a:773_1": "“pucchāmi na”nti cittaṃ uppādetvā –",
  "atk-s0102a:773_2": "“sace kho pana nisinnakova pucchāmi,",
  "atk-s0102a:773_3": "satthari agāravo kato bhavissatī”ti uṭṭhahitvā ṭhitaṭṭhānato apakkamma chaddanto nāgarājā maṇicammaṃ",
  "atk-s0102a:773_4": "viya dasabaladattiyaṃ meghavaṇṇaṃ paṃsukūlacīvaraṃ pārupitvā dasanakhasamodhānasamujjalaṃ añjaliṃ sirasmiṃ",
  "atk-s0102a:773_5": "patiṭṭhapetvā satthari katena gāravena ājīvakassa abhimukho hutvā – “āvuso,",
  "atk-s0102a:773_6": "amhākaṃ satthāraṃ jānāsī”ti āha.",
  "atk-s0102a:773_7": "Kiṃ pana satthu parinibbānaṃ jānanto pucchi ajānantoti?",
  "atk-s0102a:773_8": "Āvajjanapaṭibaddhaṃ khīṇāsavānaṃ jānanaṃ,",
  "atk-s0102a:773_9": "anāvajjitattā panesa ajānanto pucchīti eke.",
  "atk-s0102a:773_10": "Thero samāpattibahulo,",
  "atk-s0102a:773_11": "rattiṭṭhānadivāṭṭhānaleṇamaṇḍapādīsu niccaṃ samāpattibaleneva yāpeti,",
  "atk-s0102a:773_12": "kulasantakampi gāmaṃ pavisitvā dvāre samāpattiṃ samāpajjitvā samāpattito vuṭṭhitova bhikkhaṃ gaṇhāti.",
  "atk-s0102a:773_13": "Thero kira iminā pacchimena attabhāvena mahājanānuggahaṃ karissāmi –",
  "atk-s0102a:773_14": "“ye mayhaṃ bhikkhaṃ vā denti gandhamālādīhi vā sakkāraṃ karonti,",
  "atk-s0102a:773_15": "tesaṃ taṃ mahapphalaṃ hotū”ti evaṃ karoti.",
  "atk-s0102a:773_16": "Tasmā samāpattibahulatāya na jānāti.",
  "atk-s0102a:773_17": "Iti ajānantova pucchatīti vadanti,",
  "atk-s0102a:773_18": "taṃ na gahetabbaṃ.",
  "atk-s0102a:774_0": "Na hettha ajānanakāraṇaṃ atthi.",
  "atk-s0102a:774_1": "Abhilakkhitaṃ satthu parinibbānaṃ ahosi,",
  "atk-s0102a:774_2": "dasasahassilokadhātukampanādīhi nimittehi.",
  "atk-s0102a:774_3": "Therassa pana parisāya kehici bhikkhūhi bhagavā diṭṭhapubbo,",
  "atk-s0102a:774_4": "kehici na diṭṭhapubbo,",
  "atk-s0102a:774_5": "tattha yehipi diṭṭhapubbo,",
  "atk-s0102a:774_6": "tepi passitukāmāva,",
  "atk-s0102a:774_7": "yehipi adiṭṭhapubbo,",
  "atk-s0102a:774_8": "tepi passitukāmāva.",
  "atk-s0102a:774_9": "Tattha yehi na diṭṭhapubbo,",
  "atk-s0102a:774_10": "te atidassanakāmatāya gantvā “kuhiṃ bhagavā”ti pucchantā “parinibbuto”ti sutvā sandhāretuṃ nāsakkhissanti.",
  "atk-s0102a:774_11": "Cīvarañca pattañca chaḍḍetvā ekavatthā vā dunnivatthā vā duppārutā vā urāni paṭipisantā parodissanti.",
  "atk-s0102a:774_12": "Tattha manussā –",
  "atk-s0102a:774_13": "“mahākassapattherena saddhiṃ āgatā paṃsukūlikā sayampi itthiyo viya parodanti,",
  "atk-s0102a:774_14": "te kiṃ amhe samassāsessantī”ti mayhaṃ dosaṃ dassanti.",
  "atk-s0102a:774_15": "Idaṃ pana suññaṃ mahāaraññaṃ,",
  "atk-s0102a:774_16": "idha yathā tathā rodantesu doso natthi.",
  "atk-s0102a:774_17": "Purimataraṃ sutvā nāma sokopi tanuko hotīti bhikkhūnaṃ satuppādanatthāya jānantova pucchi.",
  "atk-s0102a:775_0": "Ajja sattāhaparinibbuto samaṇo gotamoti ajja samaṇo gotamo sattāhaparinibbuto.",
  "atk-s0102a:775_1": "Tato me idanti tato samaṇassa gotamassa parinibbutaṭṭhānato.",
  "atk-s0102a:776_0": "232.",
  "atk-s0102a:776_1": "Subhaddo nāma vuḍḍhapabbajitoti “subhaddo”ti tassa nāmaṃ.",
  "atk-s0102a:776_2": "Vuḍḍhakāle pana pabbajitattā “vuḍḍhapabbajito”ti vuccati.",
  "atk-s0102a:776_3": "Kasmā pana so evamāha?",
  "atk-s0102a:776_4": "Bhagavati āghātena.",
  "atk-s0102a:776_5": "Ayaṃ kireso khandhake āgate ātumāvatthusmiṃ nahāpitapubbako vuḍḍhapabbajito bhagavati kusinārato nikkhamitvā",
  "atk-s0102a:776_6": "aḍḍhateḷasehi bhikkhusatehi saddhiṃ ātumaṃ āgacchante bhagavā āgacchatīti sutvā –",
  "atk-s0102a:776_7": "“āgatakāle yāgupānaṃ karissāmī”ti sāmaṇerabhūmiyaṃ ṭhite dve putte etadavoca –",
  "atk-s0102a:776_8": "“bhagavā kira, tātā,",
  "atk-s0102a:776_9": "ātumaṃ āgacchati mahatā bhikkhusaṅghena saddhiṃ aḍḍhateḷasehi bhikkhusatehi;",
  "atk-s0102a:776_10": "gacchatha tumhe, tātā,",
  "atk-s0102a:776_11": "khurabhaṇḍaṃ ādāya nāḷiyāvāpakena anugharakaṃ anugharakaṃ āhiṇḍatha loṇampi telampi taṇḍulampi khādanīyampi",
  "atk-s0102a:776_12": "saṃharatha bhagavato āgatassa yāgupānaṃ karissāmā”ti.",
  "atk-s0102a:776_13": "Te tathā akaṃsu.",
  "atk-s0102a:777_0": "Manussā te dārake mañjuke paṭibhāneyyake disvā kāretukāmāpi akāretukāmāpi kārentiyeva.",
  "atk-s0102a:777_1": "Katakāle –",
  "atk-s0102a:777_2": "“kiṃ gaṇhissatha tātā”ti pucchanti.",
  "atk-s0102a:777_3": "Te vadanti –",
  "atk-s0102a:777_4": "“na amhākaṃ aññena kenaci attho,",
  "atk-s0102a:777_5": "pitā pana no bhagavato,",
  "atk-s0102a:777_6": "āgatakāle yāgudānaṃ dātukāmo”ti.",
  "atk-s0102a:777_7": "Taṃ sutvā manussā aparigaṇetvāva yaṃ te sakkonti āharituṃ,",
  "atk-s0102a:777_8": "sabbaṃ denti.",
  "atk-s0102a:777_9": "Yampi na sakkonti,",
  "atk-s0102a:777_10": "manussehi pesenti.",
  "atk-s0102a:777_11": "Atha bhagavati ātumaṃ āgantvā bhusāgāraṃ paviṭṭhe subhaddo sāyanhasamayaṃ gāmadvāraṃ gantvā manusse āmantesi – “upāsakā,",
  "atk-s0102a:777_12": "nāhaṃ tumhākaṃ santikā aññaṃ kiñci paccāsīsāmi,",
  "atk-s0102a:777_13": "mayhaṃ dārakehi ābhatāni taṇḍulādīniyeva saṅghassa pahonti.",
  "atk-s0102a:777_14": "Yaṃ hatthakammaṃ,",
  "atk-s0102a:777_15": "taṃ me dethā”ti.",
  "atk-s0102a:777_16": "“Idañcidañca gaṇhathā”ti sabbūpakaraṇāni gāhetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā –",
  "atk-s0102a:777_17": "“idaṃ karotha,",
  "atk-s0102a:777_18": "idaṃ karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi.",
  "atk-s0102a:777_19": "Bhojjayāgu nāma bhuñjitvā pātabbayāgu,",
  "atk-s0102a:777_20": "tattha sappimadhuphāṇitamacchamaṃsapupphaphalarasādi yaṃ kiñci khādanīyaṃ nāma sabbaṃ pakkhipati kīḷitukāmānaṃ sīsamakkhanayoggā hoti sugandhagandhā.",
  "atk-s0102a:778_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumanagarābhimukho pāyāsi.",
  "atk-s0102a:778_1": "Manussā tassa ārocesuṃ –",
  "atk-s0102a:778_2": "“bhagavā piṇḍāya gāmaṃ pavisati,",
  "atk-s0102a:778_3": "tayā kassa yāgu paṭiyāditā”ti.",
  "atk-s0102a:778_4": "So yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya",
  "atk-s0102a:778_5": "dakkhiṇajāṇumaṇḍalaṃ bhūmiyaṃ patiṭṭhapetvā vanditvā –",
  "atk-s0102a:778_6": "“paṭiggaṇhātu me, bhante,",
  "atk-s0102a:778_7": "bhagavā yāgu”nti āha.",
  "atk-s0102a:779_0": "Tato “jānantāpi tathāgatā pucchantī”ti khandhake āgatanayena bhagavā pucchitvā ca sutvā ca taṃ vuḍḍhapabbajitaṃ",
  "atk-s0102a:779_1": "vigarahitvā tasmiṃ vatthusmiṃ akappiyasamādānasikkhāpadañca,",
  "atk-s0102a:779_2": "khurabhaṇḍapariharaṇasikkhāpadañcāti dve sikkhāpadāni paññapetvā –",
  "atk-s0102a:779_3": "“bhikkhave,",
  "atk-s0102a:779_4": "anekakappakoṭiyo bhojanaṃ pariyesanteheva vītināmitā,",
  "atk-s0102a:779_5": "idaṃ pana tumhākaṃ akappiyaṃ adhammena uppannaṃ bhojanaṃ,",
  "atk-s0102a:779_6": "imaṃ paribhuttānaṃ anekāni attabhāvasahassāni apāyesveva nibbattissanti,",
  "atk-s0102a:779_7": "apetha mā gaṇhathā”ti bhikkhācārābhimukho agamāsi.",
  "atk-s0102a:779_8": "Ekabhikkhunāpi na kiñci gahitaṃ.",
  "atk-s0102a:780_0": "Subhaddo anattamano hutvā ayaṃ “sabbaṃ jānāmī”ti āhiṇḍati.",
  "atk-s0102a:780_1": "Sace na gahitukāmo,",
  "atk-s0102a:780_2": "pesetvā ārocetabbaṃ.",
  "atk-s0102a:780_3": "Ayaṃ pakkāhāro nāma sabbaciraṃ tiṭṭhanto sattāhamattaṃ tiṭṭheyya.",
  "atk-s0102a:780_4": "Idañhi mama yāvajīvaṃ pariyattaṃ assa.",
  "atk-s0102a:780_5": "Sabbaṃ tena nāsitaṃ,",
  "atk-s0102a:780_6": "ahitakāmo ayaṃ mayhanti bhagavati āghātaṃ bandhitvā dasabale dharante kiñci vattuṃ nāsakkhi.",
  "atk-s0102a:780_7": "Evaṃ kirassa ahosi –",
  "atk-s0102a:780_8": "“ayaṃ uccā kulā pabbajito mahāpuriso,",
  "atk-s0102a:780_9": "sace kiñci vakkhāmi,",
  "atk-s0102a:780_10": "maṃyeva santajjessatī”ti.",
  "atk-s0102a:780_11": "Svāyaṃ ajja “parinibbuto bhagavā”ti sutvā laddhassāso viya haṭṭhatuṭṭho evamāha.",
  "atk-s0102a:781_0": "Thero taṃ sutvā hadaye pahāradānaṃ viya matthake patitasukkhāsani viya maññi,",
  "atk-s0102a:781_1": "dhammasaṃvego cassa uppajji –",
  "atk-s0102a:781_2": "“sattāhamattaparinibbuto bhagavā,",
  "atk-s0102a:781_3": "ajjāpissa suvaṇṇavaṇṇaṃ sarīraṃ dharatiyeva,",
  "atk-s0102a:781_4": "dukkhena bhagavatā ārādhitasāsane nāma evaṃ lahu mahantaṃ pāpakasaṭaṃ kaṇṭako uppanno,",
  "atk-s0102a:781_5": "alaṃ kho panesa pāpo vaḍḍhamāno aññepi evarūpe sahāye labhitvā sakkā sāsanaṃ osakkāpetu”nti.",
  "atk-s0102a:781_6": "Tato thero cintesi –",
  "atk-s0102a:782_0": "“Sace kho panāhaṃ imaṃ mahallakaṃ idheva pilotikaṃ nivāsāpetvā chārikāya okirāpetvā nīharāpessāmi,",
  "atk-s0102a:782_1": "manussā ‘samaṇassa gotamassa sarīre dharamāneyeva sāvakā vivadantī’ti amhākaṃ dosaṃ dassessanti adhivāsemi tāva.",
  "atk-s0102a:783_0": "Bhagavatā hi desito dhammo asaṅgahitapuppharāsisadiso.",
  "atk-s0102a:783_1": "Tattha yathā vātena pahaṭapupphāni yato vā tato vā gacchanti,",
  "atk-s0102a:783_2": "evameva evarūpānaṃ pāpapuggalānaṃ vasena gacchante gacchante kāle vinaye ekaṃ dve sikkhāpadāni nassissanti,",
  "atk-s0102a:783_3": "sutte eko dve pañhāvārā nassissanti,",
  "atk-s0102a:783_4": "abhidhamme ekaṃ dve bhūmantarāni nassissanti,",
  "atk-s0102a:783_5": "evaṃ anukkamena mūle naṭṭhe pisācasadisā bhavissāma;",
  "atk-s0102a:783_6": "tasmā dhammavinayasaṅgahaṃ karissāma.",
  "atk-s0102a:783_7": "Evañhi sati daḷhaṃ suttena saṅgahitāni pupphāni viya ayaṃ dhammavinayo niccalo bhavissati.",
  "atk-s0102a:784_0": "Etadatthañhi bhagavā mayhaṃ tīṇi gāvutāni paccuggamanaṃ akāsi,",
  "atk-s0102a:784_1": "tīhi ovādehi upasampadaṃ adāsi,",
  "atk-s0102a:784_2": "kāyato apanetvā kāye cīvaraparivattanaṃ akāsi,",
  "atk-s0102a:784_3": "ākāse pāṇiṃ cāletvā candūpamaṃ paṭipadaṃ kathento maṃ kāyasakkhiṃ katvā kathesi,",
  "atk-s0102a:784_4": "tikkhattuṃ sakalasāsanadāyajjaṃ paṭicchāpesi.",
  "atk-s0102a:784_5": "Mādise bhikkhumhi tiṭṭhamāne ayaṃ pāpo sāsane vuḍḍhiṃ mā alattha.",
  "atk-s0102a:784_6": "Yāva adhammo na dippati,",
  "atk-s0102a:784_7": "dhammo na paṭibāhiyati.",
  "atk-s0102a:784_8": "Avinayo na dippati vinayo na paṭibāhiyati.",
  "atk-s0102a:784_9": "Adhammavādino na balavanto honti,",
  "atk-s0102a:784_10": "dhammavādino na dubbalā honti;",
  "atk-s0102a:784_11": "avinayavādino na balavanto honti,",
  "atk-s0102a:784_12": "vinayavādino na dubbalā honti.",
  "atk-s0102a:784_13": "Tāva dhammañca vinayañca saṅgāyissāmi.",
  "atk-s0102a:784_14": "Tato bhikkhū attano attano pahonakaṃ gahetvā kappiyākappiyaṃ kathessanti.",
  "atk-s0102a:784_15": "Athāyaṃ pāpo sayameva niggahaṃ pāpuṇissati,",
  "atk-s0102a:784_16": "puna sīsaṃ ukkhipituṃ na sakkhissati,",
  "atk-s0102a:784_17": "sāsanaṃ iddhañceva phītañca bhavissatī”ti.",
  "atk-s0102a:785_0": "So evaṃ nāma mayhaṃ cittaṃ uppannanti kassaci anārocetvā bhikkhusaṅghaṃ samassāsesi.",
  "atk-s0102a:785_1": "Tena vuttaṃ –",
  "atk-s0102a:785_2": "“atha kho āyasmā mahākassapo…pe…",
  "atk-s0102a:785_3": "netaṃ ṭhānaṃ vijjatī”ti.",
  "atk-s0102a:786_0": "233.",
  "atk-s0102a:786_1": "Citakanti vīsaratanasatikaṃ candanacitakaṃ.",
  "atk-s0102a:786_2": "Āḷimpessāmāti aggiṃ gāhāpessāma.",
  "atk-s0102a:786_3": "Na sakkonti āḷimpetunti aṭṭhapi soḷasapi dvattiṃsapi janā jālanatthāya yamakayamakaukkāyo gahetvā tālavaṇṭehi",
  "atk-s0102a:786_4": "bījantā bhastāhi dhamantā tāni tāni kāraṇāni karontāpi na sakkontiyeva aggiṃ gāhāpetuṃ.",
  "atk-s0102a:786_5": "Devatānaṃ adhippāyoti ettha tā kira devatā therassa upaṭṭhākadevatāva.",
  "atk-s0102a:786_6": "Asītimahāsāvakesu hi cittāni pasādetvā tesaṃ upaṭṭhākāni asītikulasahassāni sagge nibbattāni.",
  "atk-s0102a:786_7": "Tattha there cittaṃ pasādetvā sagge nibbattā devatā tasmiṃ samāgame theraṃ adisvā –",
  "atk-s0102a:786_8": "“kuhiṃ nu kho amhākaṃ kulūpakatthero”ti antarāmagge paṭipannaṃ disvā “amhākaṃ kulūpakattherena avandite citako mā pajjalitthā”ti adhiṭṭhahiṃsu.",
  "atk-s0102a:787_0": "Manussā taṃ sutvā –",
  "atk-s0102a:787_1": "“mahākassapo kira nāma bho bhikkhu pañcahi bhikkhusatehi saddhiṃ ‘dasabalassa pāde vandissāmī’ti āgacchati.",
  "atk-s0102a:787_2": "Tasmiṃ kira anāgate citako na pajjalissati.",
  "atk-s0102a:787_3": "Kīdiso bho so bhikkhu kāḷo odāto dīgho rasso,",
  "atk-s0102a:787_4": "evarūpe nāma bho bhikkhumhi ṭhite kiṃ dasabalassa parinibbānaṃ nāmā”ti keci gandhamālādihatthā paṭipathaṃ gacchiṃsu.",
  "atk-s0102a:787_5": "Keci vīthiyo vicittā katvā āgamanamaggaṃ olokayamānā aṭṭhaṃsu.",
  "atk-s0102a:788_0": "234.",
  "atk-s0102a:788_1": "Atha kho āyasmā mahākassapo yena kusinārā…pe…",
  "atk-s0102a:788_2": "sirasā vandīti thero kira citakaṃ padakkhiṇaṃ katvā āvajjantova sallakkhesi –",
  "atk-s0102a:788_3": "“imasmiṃ ṭhāne sīsaṃ,",
  "atk-s0102a:788_4": "imasmiṃ ṭhāne pādā”ti.",
  "atk-s0102a:788_5": "Tato pādānaṃ samīpe ṭhatvā abhiññāpādakaṃ catutthajjhānaṃ samāpajjitvā vuṭṭhāya –",
  "atk-s0102a:788_6": "“arāsahassapaṭimaṇḍitacakkalakkhaṇapatiṭṭhitā dasabalassa pādā saddhiṃ kappāsapaṭalehi pañca dussayugasatāni",
  "atk-s0102a:788_7": "suvaṇṇadoṇiṃ candanacitakañca dvedhā katvā mayhaṃ uttamaṅge sirasmiṃ patiṭṭhahantū”ti adhiṭṭhāsi.",
  "atk-s0102a:788_8": "Saha adhiṭṭhānacittena tāni pañca dussayugasatāni dvedhā katvā valāhakantarā puṇṇacando viya pādā nikkhamiṃsu.",
  "atk-s0102a:788_9": "Thero vikasitarattapadumasadise hatthe pasāretvā suvaṇṇavaṇṇe satthupāde yāva gopphakā daḷhaṃ gahetvā attano siravare patiṭṭhapesi.",
  "atk-s0102a:788_10": "Tena vuttaṃ –",
  "atk-s0102a:788_11": "“bhagavato pāde sirasā vandī”ti.",
  "atk-s0102a:789_0": "Mahājano taṃ acchariyaṃ disvā ekappahāreneva mahānādaṃ nadi,",
  "atk-s0102a:789_1": "gandhamālādīhi pūjetvā yathāruci vandi.",
  "atk-s0102a:789_2": "Evaṃ pana therena ca mahājanena ca tehi ca pañcahi bhikkhusatehi vanditamatte puna adhiṭṭhānakiccaṃ natthi.",
  "atk-s0102a:789_3": "Pakatiadhiṭṭhānavaseneva therassa hatthato muccitvā alattakavaṇṇāni bhagavato pādatalāni candanadāruādīsu kiñci acāletvāva yathāṭhāne patiṭṭhahiṃsu,",
  "atk-s0102a:789_4": "yathāṭhāne ṭhitāneva ahesuṃ.",
  "atk-s0102a:789_5": "Bhagavato hi pādesu nikkhamantesu vā pavisantesu vā kappāsaaṃsu vā dasikatantaṃ vā telabindu vā dārukkhandhaṃ vā ṭhānā calitaṃ nāma nāhosi.",
  "atk-s0102a:789_6": "Sabbaṃ yathāṭhāne ṭhitameva ahosi.",
  "atk-s0102a:789_7": "Uṭṭhahitvā pana atthaṅgate cande viya sūriye viya ca tathāgatassa pādesu antarahitesu mahājano mahākanditaṃ kandi.",
  "atk-s0102a:789_8": "Parinibbānakālato adhikataraṃ kāruññaṃ ahosi.",
  "atk-s0102a:790_0": "Sayameva bhagavato citako pajjalīti idaṃ pana kassaci pajjalāpetuṃ vāyamantassa adassanavasena vuttaṃ.",
  "atk-s0102a:790_1": "Devatānubhāvena panesa samantato ekappahāreneva pajjali.",
  "atk-s0102a:791_0": "235.",
  "atk-s0102a:791_1": "Sarīrāneva avasissiṃsūti pubbe ekagghanena ṭhitattā sarīraṃ nāma ahosi.",
  "atk-s0102a:791_2": "Idāni vippakiṇṇattā sarīrānīti vuttaṃ sumanamakuḷasadisā ca dhotamuttasadisā ca suvaṇṇasadisā ca dhātuyo avasissiṃsūti attho.",
  "atk-s0102a:791_3": "Dīghāyukabuddhānañhi sarīraṃ suvaṇṇakkhandhasadisaṃ ekameva hoti.",
  "atk-s0102a:791_4": "Bhagavā pana –",
  "atk-s0102a:791_5": "“ahaṃ na ciraṃ ṭhatvā parinibbāyāmi,",
  "atk-s0102a:791_6": "mayhaṃ sāsanaṃ tāva sabbattha na vitthāritaṃ,",
  "atk-s0102a:791_7": "tasmā parinibbutassāpi me sāsapamattampi dhātuṃ gahetvā attano attano vasanaṭṭhāne cetiyaṃ katvā paricaranto",
  "atk-s0102a:791_8": "mahājano saggaparāyaṇo hotū”ti dhātūnaṃ vikiraṇaṃ adhiṭṭhāsi. Kati,",
  "atk-s0102a:791_9": "panassa dhātuyo vippakiṇṇā,",
  "atk-s0102a:791_10": "kati na vippakiṇṇāti.",
  "atk-s0102a:791_11": "Catasso dāṭhā,",
  "atk-s0102a:791_12": "dve akkhakā,",
  "atk-s0102a:791_13": "uṇhīsanti imā satta dhātuyo na vippakiriṃsu,",
  "atk-s0102a:791_14": "sesā vippakiriṃsūti.",
  "atk-s0102a:791_15": "Tattha sabbakhuddakā dhātu sāsapabījamattā ahosi,",
  "atk-s0102a:791_16": "mahādhātu majjhe bhinnataṇḍulamattā,",
  "atk-s0102a:791_17": "atimahatī majjhe bhinnamuggamattāti.",
  "atk-s0102a:792_0": "Udakadhārāti aggabāhumattāpi jaṅghamattāpi tālakkhandhamattāpi udakadhārā ākāsato patitvā nibbāpesi.",
  "atk-s0102a:792_1": "Udakasālatoti parivāretvā ṭhitasālarukkhe sandhāyetaṃ vuttaṃ,",
  "atk-s0102a:792_2": "tesampi hi khandhantaraviṭapantarehi udakadhārā nikkhamitvā nibbāpesuṃ.",
  "atk-s0102a:792_3": "Bhagavato citako mahanto.",
  "atk-s0102a:792_4": "Samantā pathaviṃ bhinditvāpi naṅgalasīsamattā udakavaṭṭi phalikavaṭaṃsakasadisā uggantvā citakameva gaṇhanti.",
  "atk-s0102a:792_5": "Gandhodakenāti suvaṇṇaghaṭe rajataghaṭe ca pūretvā ābhatanānāgandhodakena.",
  "atk-s0102a:792_6": "Nibbāpesunti suvaṇṇamayarajatamayehi aṭṭhadaṇḍakehi vikiritvā candanacitakaṃ nibbāpesuṃ.",
  "atk-s0102a:793_0": "Ettha ca citake jhāyamāne parivāretvā ṭhitasālarukkhānaṃ sākhantarehi viṭapantarehi pattantarehi jālā uggacchanti,",
  "atk-s0102a:793_1": "pattaṃ vā sākhā vā pupphaṃ vā daḍḍhā nāma natthi,",
  "atk-s0102a:793_2": "kipillikāpi makkaṭakāpi jālānaṃ antareneva vicaranti.",
  "atk-s0102a:793_3": "Ākāsato patitaudakadhārāsupi sālarukkhehi nikkhantaudakadhārāsupi pathaviṃ bhinditvā nikkhantaudakadhārāsupi dhammakathāva pamāṇaṃ.",
  "atk-s0102a:793_4": "Evaṃ citakaṃ nibbāpetvā pana mallarājāno santhāgāre catujjātiyagandhaparibhaṇḍaṃ kāretvā lājapañcamāni",
  "atk-s0102a:793_5": "pupphāni vikiritvā upari celavitānaṃ bandhitvā suvaṇṇatārakādīhi khacitvā tattha gandhadāmamālādāmaratanadāmāni",
  "atk-s0102a:793_6": "olambetvā santhāgārato yāva makuṭabandhanasaṅkhātā sīsapasādhanamaṅgalasālā,",
  "atk-s0102a:793_7": "tāva ubhohi passehi sāṇikilañjaparikkhepaṃ kāretvā upari celavitānaṃ bandhāpetvā suvaṇṇatārakādīhi khacitvā",
  "atk-s0102a:793_8": "tatthapi gandhadāmamālādāmaratanadāmāni olambetvā maṇidaṇḍavaṇṇehi veṇūhi ca pañcavaṇṇaddhaje ussāpetvā",
  "atk-s0102a:793_9": "samantā vātapaṭākā parikkhipitvā susammaṭṭhāsu vīthīsu kadaliyo ca puṇṇaghaṭe ca ṭhapetvā daṇḍakadīpikā",
  "atk-s0102a:793_10": "jāletvā alaṅkatahatthikkhandhe saha dhātūhi suvaṇṇadoṇiṃ ṭhapetvā mālāgandhādīhi pūjentā sādhukīḷitaṃ",
  "atk-s0102a:793_11": "kīḷantā antonagaraṃ pavesetvā santhāgāre sarabhamayapallaṅke ṭhapetvā upari setacchattaṃ dhāresuṃ.",
  "atk-s0102a:793_12": "Evaṃ katvā –",
  "atk-s0102a:793_13": "“atha kho kosinārakā mallā bhagavato sarīrāni sattāhaṃ santhāgāre sattipañjaraṃ karitvā”ti sabbaṃ veditabbaṃ.",
  "atk-s0102a:794_0": "Tattha sattipañjaraṃ karitvāti sattihatthehi purisehi parikkhipāpetvā.",
  "atk-s0102a:794_1": "Dhanupākāranti paṭhamaṃ tāva hatthikumbhena kumbhaṃ paharante parikkhipāpesuṃ,",
  "atk-s0102a:794_2": "tato asse gīvāya gīvaṃ paharante,",
  "atk-s0102a:794_3": "tato rathe āṇikoṭiyā āṇikoṭiṃ paharante,",
  "atk-s0102a:794_4": "tato yodhe bāhunā bāhuṃ paharante.",
  "atk-s0102a:794_5": "Tesaṃ pariyante koṭiyā koṭiṃ paharamānāni dhanūni parikkhipāpesuṃ.",
  "atk-s0102a:794_6": "Iti samantā yojanappamāṇaṃ ṭhānaṃ sattāhaṃ sannāhagavacchikaṃ viya katvā ārakkhaṃ saṃvidahiṃsu.",
  "atk-s0102a:794_7": "Taṃ sandhāya vuttaṃ –",
  "atk-s0102a:794_8": "“dhanupākāraṃ parikkhipāpetvā”ti.",
  "atk-s0102a:795_0": "Kasmā panete evamakaṃsūti?",
  "atk-s0102a:795_1": "Ito purimesu hi dvīsu sattāhesu te bhikkhusaṅghassa ṭhānanisajjokāsaṃ karontā khādanīyaṃ bhojanīyaṃ saṃvidahantā sādhukīḷikāya okāsaṃ na labhiṃsu.",
  "atk-s0102a:795_2": "Tato nesaṃ ahosi –",
  "atk-s0102a:795_3": "“imaṃ sattāhaṃ sādhukīḷitaṃ kīḷissāma,",
  "atk-s0102a:795_4": "ṭhānaṃ kho panetaṃ vijjati yaṃ amhākaṃ pamattabhāvaṃ ñatvā kocideva āgantvā dhātuyo gaṇheyya,",
  "atk-s0102a:795_5": "tasmā ārakkhaṃ ṭhapetvā kīḷissāmā”ti.",
  "atk-s0102a:795_6": "Te tathā evamakaṃsu.",
  "atk-s0102a:796_0": "Sarīradhātuvibhajanavaṇṇanā",
  "atk-s0102a:797_0": "236.",
  "atk-s0102a:797_1": "Assosi kho rājāti kathaṃ assosi?",
  "atk-s0102a:797_2": "Paṭhamameva kirassa amaccā sutvā cintayiṃsu –",
  "atk-s0102a:797_3": "“satthā nāma parinibbuto,",
  "atk-s0102a:797_4": "na so sakkā puna āharituṃ.",
  "atk-s0102a:797_5": "Pothujjanikasaddhāya pana amhākaṃ raññā sadiso natthi,",
  "atk-s0102a:797_6": "sace esa imināva niyāmena suṇissati,",
  "atk-s0102a:797_7": "hadayamassa phalissati.",
  "atk-s0102a:797_8": "Rājā kho pana amhehi anurakkhitabbo”ti te tisso suvaṇṇadoṇiyo āharitvā catumadhurassa pūretvā rañño santikaṃ gantvā etadavocuṃ – “deva,",
  "atk-s0102a:797_9": "amhehi supinako diṭṭho,",
  "atk-s0102a:797_10": "tassa paṭighātatthaṃ tumhehi dukūladupaṭṭaṃ nivāsetvā yathā nāsāpuṭamattaṃ paññāyati,",
  "atk-s0102a:797_11": "evaṃ catumadhuradoṇiyā nipajjituṃ vaṭṭatī”ti.",
  "atk-s0102a:797_12": "Rājā atthacarānaṃ amaccānaṃ vacanaṃ sutvā “evaṃ hotu tātā”ti sampaṭicchitvā tathā akāsi.",
  "atk-s0102a:798_0": "Atheko amacco alaṅkāraṃ omuñcitvā kese pakiriya yāya disāya satthā parinibbuto,",
  "atk-s0102a:798_1": "tadabhimukho hutvā añjaliṃ paggayha rājānaṃ āha – “deva,",
  "atk-s0102a:798_2": "maraṇato muccanakasatto nāma natthi,",
  "atk-s0102a:798_3": "amhākaṃ āyuvaḍḍhano cetiyaṭṭhānaṃ puññakkhettaṃ abhisekasiñcako so bhagavā satthā kusinārāya parinibbuto”ti.",
  "atk-s0102a:798_4": "Rājā sutvāva visaññījāto catumadhuradoṇiyaṃ usumaṃ muñci.",
  "atk-s0102a:798_5": "Atha naṃ ukkhipitvā dutiyāya doṇiyā nipajjāpesuṃ.",
  "atk-s0102a:798_6": "So puna saññaṃ labhitvā – “tātā,",
  "atk-s0102a:798_7": "kiṃ vadethā”ti pucchi. “Satthā, mahārāja,",
  "atk-s0102a:798_8": "parinibbuto”ti.",
  "atk-s0102a:798_9": "Rājā punapi visaññījāto catumadhuradoṇiyā usumaṃ muñci.",
  "atk-s0102a:798_10": "Atha naṃ tatopi ukkhipitvā tatiyāya doṇiyā nipajjāpesuṃ.",
  "atk-s0102a:798_11": "So puna saññaṃ labhitvā “tātā,",
  "atk-s0102a:798_12": "kiṃ vadethā”ti pucchi. “Satthā, mahārāja,",
  "atk-s0102a:798_13": "parinibbuto”ti.",
  "atk-s0102a:798_14": "Rājā punapi visaññījāto,",
  "atk-s0102a:798_15": "atha naṃ ukkhipitvā nahāpetvā matthake ghaṭehi udakaṃ āsiñciṃsu.",
  "atk-s0102a:799_0": "Rājā saññaṃ labhitvā āsanā vuṭṭhāya gandhaparibhāvite maṇivaṇṇe kese vikiritvā suvaṇṇaphalakavaṇṇāya",
  "atk-s0102a:799_1": "piṭṭhiyaṃ pakiritvā pāṇinā uraṃ paharitvā pavāḷaṅkuravaṇṇāhi suvaṭṭitaṅgulīhi suvaṇṇabimbisakavaṇṇaṃ",
  "atk-s0102a:799_2": "uraṃ sibbanto viya gahetvā paridevamāno ummattakavesena antaravīthiṃ otiṇṇo,",
  "atk-s0102a:799_3": "so alaṅkatanāṭakaparivuto nagarato nikkhamma jīvakambavanaṃ gantvā yasmiṃ ṭhāne nisinnena bhagavatā dhammo desito taṃ oloketvā –",
  "atk-s0102a:799_4": "“bhagavā sabbaññu,",
  "atk-s0102a:799_5": "nanu imasmiṃ ṭhāne nisīditvā dhammaṃ desayittha,",
  "atk-s0102a:799_6": "sokasallaṃ me vinodayittha,",
  "atk-s0102a:799_7": "tumhe mayhaṃ sokasallaṃ nīharittha,",
  "atk-s0102a:799_8": "ahaṃ tumhākaṃ saraṇaṃ gato,",
  "atk-s0102a:799_9": "idāni pana me paṭivacanampi na detha,",
  "atk-s0102a:799_10": "bhagavā”ti punappunaṃ paridevitvā “nanu bhagavā ahaṃ aññadā evarūpe kāle ‘tumhe mahābhikkhusaṅghaparivārā jambudīpatale cārikaṃ carathā’ti suṇomi,",
  "atk-s0102a:799_11": "idāni panāhaṃ tumhākaṃ ananurūpaṃ ayuttaṃ pavattiṃ suṇomī”ti evamādīni ca vatvā saṭṭhimattāhi gāthāhi bhagavato guṇaṃ anussaritvā cintesi –",
  "atk-s0102a:799_12": "“mama parideviteneva na sijjhati,",
  "atk-s0102a:799_13": "dasabalassa dhātuyo āharāpessāmī”ti evaṃ assosi.",
  "atk-s0102a:799_14": "Sutvā ca imissā visaññibhāvādipavattiyā avasāne dūtaṃ pāhesi.",
  "atk-s0102a:799_15": "Taṃ sandhāya atha kho rājātiādi vuttaṃ.",
  "atk-s0102a:800_0": "Tattha dūtaṃ pāhesīti dūtañca paṇṇañca pesesi.",
  "atk-s0102a:800_1": "Pesetvā ca pana –",
  "atk-s0102a:800_2": "“sace dassanti, sundaraṃ.",
  "atk-s0102a:800_3": "No ce dassanti,",
  "atk-s0102a:800_4": "āharaṇupāyena āharissāmī”ti caturaṅginiṃ senaṃ sannayhitvā sayampi nikkhantoyeva.",
  "atk-s0102a:800_5": "Yathā ca ajātasattu,",
  "atk-s0102a:800_6": "evaṃ licchavīādayopi dūtaṃ pesetvā sayampi caturaṅginiyā senāya nikkhamiṃsuyeva.",
  "atk-s0102a:800_7": "Tattha pāveyyakā sabbehi āsannatarā kusinārato tigāvutantare nagare vasanti,",
  "atk-s0102a:800_8": "bhagavāpi pāvaṃ pavisitvāva kusināraṃ gato.",
  "atk-s0102a:800_9": "Atha kasmā paṭhamataraṃ na āgatāti ce?",
  "atk-s0102a:800_10": "Mahāparivārā panete rājāno mahāparivāraṃ karontāva pacchato jātā.",
  "atk-s0102a:801_0": "Te saṅghe gaṇe etadavocunti sabbepi te sattanagaravāsino āgantvā –",
  "atk-s0102a:801_1": "“amhākaṃ dhātuyo vā dentu,",
  "atk-s0102a:801_2": "yuddhaṃ vā”ti kusinārānagaraṃ parivāretvā ṭhite –",
  "atk-s0102a:801_3": "“etaṃ bhagavā amhākaṃ gāmakkhette”ti paṭivacanaṃ avocuṃ.",
  "atk-s0102a:801_4": "Te kira evamāhaṃsu –",
  "atk-s0102a:801_5": "“na mayaṃ satthu sāsanaṃ pahiṇimha,",
  "atk-s0102a:801_6": "nāpi gantvā ānayimha.",
  "atk-s0102a:801_7": "Satthā pana sayameva āgantvā sāsanaṃ pesetvā amhe pakkosāpesi.",
  "atk-s0102a:801_8": "Tumhepi kho pana yaṃ tumhākaṃ gāmakkhette ratanaṃ uppajjati,",
  "atk-s0102a:801_9": "na taṃ amhākaṃ detha.",
  "atk-s0102a:801_10": "Sadevake ca loke buddharatanasamaṃ ratanaṃ nāma natthi,",
  "atk-s0102a:801_11": "evarūpaṃ uttamaratanaṃ labhitvā mayaṃ na dassāma.",
  "atk-s0102a:801_12": "Na kho pana tumhehiyeva mātuthanato khīraṃ pītaṃ,",
  "atk-s0102a:801_13": "amhehipi mātuthanato khīraṃ pītaṃ.",
  "atk-s0102a:801_14": "Na tumheyeva purisā,",
  "atk-s0102a:801_15": "amhepi purisā hotū”ti aññamaññaṃ ahaṃkāraṃ katvā sāsanapaṭisāsanaṃ pesenti,",
  "atk-s0102a:801_16": "aññamaññaṃ mānagajjitaṃ gajjanti.",
  "atk-s0102a:801_17": "Yuddhe pana sati kosinārakānaṃyeva jayo abhavissa. Kasmā?",
  "atk-s0102a:801_18": "Yasmā dhātupāsanatthaṃ āgatā devatā nesaṃ pakkhā ahesuṃ.",
  "atk-s0102a:801_19": "Pāḷiyaṃ pana –",
  "atk-s0102a:801_20": "“bhagavā amhākaṃ gāmakkhette parinibbuto,",
  "atk-s0102a:801_21": "na mayaṃ dassāma bhagavato sarīrānaṃ bhāga”nti ettakameva āgataṃ.",
  "atk-s0102a:802_0": "237.",
  "atk-s0102a:802_1": "Evaṃ vutte doṇo brāhmaṇoti doṇabrāhmaṇo imaṃ tesaṃ vivādaṃ sutvā –",
  "atk-s0102a:802_2": "“ete rājāno bhagavato parinibbutaṭṭhāne vivādaṃ karonti,",
  "atk-s0102a:802_3": "na kho panetaṃ patirūpaṃ,",
  "atk-s0102a:802_4": "alaṃ iminā kalahena,",
  "atk-s0102a:802_5": "vūpasamessāmi na”nti so gantvā te saṅghe gaṇe etadavoca. Kimavoca?",
  "atk-s0102a:802_6": "Unnatappadese ṭhatvā dvibhāṇavāraparimāṇaṃ doṇagajjitaṃ nāma avoca.",
  "atk-s0102a:802_7": "Tattha paṭhamabhāṇavāre tāva ekapadampi te na jāniṃsu.",
  "atk-s0102a:802_8": "Dutiyabhāṇavārapariyosāne –",
  "atk-s0102a:802_9": "“ācariyassa viya bho saddo,",
  "atk-s0102a:802_10": "ācariyassa viya bho saddo”ti sabbe niravā ahesuṃ.",
  "atk-s0102a:802_11": "Jambudīpatale kira kulaghare jātā yebhuyyena tassa na antevāsiko nāma natthi.",
  "atk-s0102a:802_12": "Atha so te attano vacanaṃ sutvā nirave tuṇhībhūte viditvā puna etadavoca –",
  "atk-s0102a:802_13": "“suṇantu bhonto”ti etaṃ gāthādvayaṃ avoca.",
  "atk-s0102a:803_0": "Tattha amhākaṃ buddhoti amhākaṃ buddho.",
  "atk-s0102a:803_1": "Ahu khantivādoti buddhabhūmiṃ appatvāpi pāramiyo pūrento khantivāditāpasakāle dhammapālakumārakāle chaddantahatthikāle",
  "atk-s0102a:803_2": "bhūridattanāgarājakāle campeyyanāgarājakāle saṅkhapālanāgarājakāle mahākapikāle aññesu ca bahūsu jātakesu",
  "atk-s0102a:803_3": "paresu kopaṃ akatvā khantimeva akāsi.",
  "atk-s0102a:803_4": "Khantimeva vaṇṇayi.",
  "atk-s0102a:803_5": "Kimaṅgaṃ pana etarahi iṭṭhāniṭṭhesu tādilakkhaṇaṃ patto,",
  "atk-s0102a:803_6": "sabbathāpi amhākaṃ buddho khantivādo ahosi,",
  "atk-s0102a:803_7": "tassa evaṃvidhassa.",
  "atk-s0102a:803_8": "Na hi sādhu yaṃ uttamapuggalassa,",
  "atk-s0102a:803_9": "sarīrabhāge siyā sampahāroti na hi sādhuyanti na hi sādhu ayaṃ.",
  "atk-s0102a:803_10": "Sarīrabhāgeti sarīravibhāganimittaṃ,",
  "atk-s0102a:803_11": "dhātukoṭṭhāsahetūti attho.",
  "atk-s0102a:803_12": "Siyā sampahāroti āvudhasampahāro sādhu na siyāti vuttaṃ hoti.",
  "atk-s0102a:804_0": "Sabbeva bhonto sahitāti sabbeva bhonto sahitā hotha,",
  "atk-s0102a:804_1": "mā bhijjatha.",
  "atk-s0102a:804_2": "Samaggāti kāyena ca vācāya ca ekasannipātā ekavacanā samaggā hotha.",
  "atk-s0102a:804_3": "Sammodamānāti cittenāpi aññamaññaṃ sammodamānā hotha.",
  "atk-s0102a:804_4": "Karomaṭṭhabhāgeti bhagavato sarīrāni aṭṭha bhāge karoma.",
  "atk-s0102a:804_5": "Cakkhumatoti pañcahi cakkhūhi cakkhumato buddhassa.",
  "atk-s0102a:804_6": "Na kevalaṃ tumheyeva,",
  "atk-s0102a:804_7": "bahujanopi pasanno,",
  "atk-s0102a:804_8": "tesu ekopi laddhuṃ ayutto nāma natthīti bahuṃ kāraṇaṃ vatvā saññāpesi.",
  "atk-s0102a:805_0": "238.",
  "atk-s0102a:805_1": "Tesaṃ saṅghānaṃ gaṇānaṃ paṭissutvāti tesaṃ tesaṃ tato tato samāgatasaṅghānaṃ samāgatagaṇānaṃ paṭissuṇitvā.",
  "atk-s0102a:805_2": "Bhagavato sarīrāni aṭṭhadhā samaṃ suvibhattaṃ vibhajitvāti ettha ayamanukkamo –",
  "atk-s0102a:805_3": "doṇo kira tesaṃ paṭissuṇitvā suvaṇṇadoṇiṃ vivarāpesi.",
  "atk-s0102a:805_4": "Rājāno āgantvā doṇiyaṃyeva ṭhitā suvaṇṇavaṇṇā dhātuyo disvā –",
  "atk-s0102a:805_5": "“bhagavā sabbaññu pubbe mayaṃ tumhākaṃ dvattiṃsamahāpurisalakkhaṇapaṭimaṇḍitaṃ chabbaṇṇabuddharasmikhacitaṃ",
  "atk-s0102a:805_6": "asītianubyañjanasamujjalitasobhaṃ suvaṇṇavaṇṇaṃ sarīraṃ addasāma,",
  "atk-s0102a:805_7": "idāni pana suvaṇṇavaṇṇāva dhātuyo avasiṭṭhā jātā,",
  "atk-s0102a:805_8": "na yuttamidaṃ bhagavā tumhāka”nti parideviṃsu.",
  "atk-s0102a:806_0": "Brāhmaṇopi tasmiṃ samaye tesaṃ pamattabhāvaṃ ñatvā dakkhiṇadāṭhaṃ gahetvā veṭhantare ṭhapesi,",
  "atk-s0102a:806_1": "atha pacchā aṭṭhadhā samaṃ suvibhattaṃ vibhaji,",
  "atk-s0102a:806_2": "sabbāpi dhātuyo pākatikanāḷiyā soḷasa nāḷiyo ahesuṃ,",
  "atk-s0102a:806_3": "ekekanagaravāsino dve dve nāḷiyo labhiṃsu.",
  "atk-s0102a:806_4": "Brāhmaṇassa pana dhātuyo vibhajantasseva sakko devānamindo –",
  "atk-s0102a:806_5": "“kena nu kho sadevakassa lokassa kaṅkhacchedanatthāya catusaccakathāya paccayabhūtā bhagavato dakkhiṇadāṭhā",
  "atk-s0102a:806_6": "gahitā”ti olokento “brāhmaṇena gahitā”ti disvā –",
  "atk-s0102a:806_7": "“brāhmaṇopi dāṭhāya anucchavikaṃ sakkāraṃ kātuṃ na sakkhissati,",
  "atk-s0102a:806_8": "gaṇhāmi na”nti veṭhantarato gahetvā suvaṇṇacaṅkoṭake ṭhapetvā devalokaṃ netvā cūḷāmaṇicetiye patiṭṭhapesi.",
  "atk-s0102a:807_0": "Brāhmaṇopi dhātuyo vibhajitvā dāṭhaṃ apassanto corikāya gahitattā –",
  "atk-s0102a:807_1": "“kena me dāṭhā gahitā”ti pucchitumpi nāsakkhi.",
  "atk-s0102a:807_2": "“Nanu tayāva dhātuyo bhājitā,",
  "atk-s0102a:807_3": "kiṃ tvaṃ paṭhamaṃyeva attano dhātuyā atthibhāvaṃ na aññāsī”ti attani dosāropanaṃ sampassanto –",
  "atk-s0102a:807_4": "“mayhampi koṭṭhāsaṃ dethā”ti vattumpi nāsakkhi. Tato –",
  "atk-s0102a:807_5": "“ayampi suvaṇṇatumbo dhātugatikova,",
  "atk-s0102a:807_6": "yena tathāgatassa dhātuyo mitā,",
  "atk-s0102a:807_7": "imassāhaṃ thūpaṃ karissāmī”ti cintetvā imaṃ me bhonto tumbaṃ dadantūti āha.",
  "atk-s0102a:808_0": "Pippalivaniyā moriyāpi ajātasattuādayo viya dūtaṃ pesetvā yuddhasajjāva nikkhamiṃsu.",
  "atk-s0102a:809_0": "Dhātuthūpapūjāvaṇṇanā",
  "atk-s0102a:810_0": "239.",
  "atk-s0102a:810_1": "Rājagahe bhagavato sarīrānaṃ thūpañca mahañca akāsīti kathaṃ akāsi?",
  "atk-s0102a:810_2": "Kusinārato yāva rājagahaṃ pañcavīsati yojanāni,",
  "atk-s0102a:810_3": "etthantare aṭṭhausabhavitthataṃ samatalaṃ maggaṃ kāretvā yādisaṃ mallarājāno makuṭabandhanassa ca santhāgārassa ca antare pūjaṃ kāresuṃ.",
  "atk-s0102a:810_4": "Tādisaṃ pañcavīsatiyojanepi magge pūjaṃ kāretvā lokassa anukkaṇṭhanatthaṃ sabbattha antarāpaṇe pasāretvā",
  "atk-s0102a:810_5": "suvaṇṇadoṇiyaṃ pakkhittadhātuyo sattipañjarena parikkhipāpetvā attano vijite pañcayojanasataparimaṇḍale",
  "atk-s0102a:810_6": "manusse sannipātāpesi.",
  "atk-s0102a:810_7": "Te dhātuyo gahetvā kusinārato sādhukīḷitaṃ kīḷantā nikkhamitvā yattha yattha suvaṇṇavaṇṇāni pupphāni passanti,",
  "atk-s0102a:810_8": "tattha tattha dhātuyo sattiantare ṭhapetvā pūjaṃ akaṃsu.",
  "atk-s0102a:810_9": "Tesaṃ pupphānaṃ khīṇakāle gacchanti,",
  "atk-s0102a:810_10": "rathassa dhuraṭṭhānaṃ pacchimaṭṭhāne sampatte satta divase sādhukīḷitaṃ kīḷanti.",
  "atk-s0102a:810_11": "Evaṃ dhātuyo gahetvā āgacchantānaṃ satta vassāni satta māsāni satta divasāni vītivattāni.",
  "atk-s0102a:811_0": "Micchādiṭṭhikā –",
  "atk-s0102a:811_1": "“samaṇassa gotamassa parinibbutakālato paṭṭhāya balakkārena sādhukīḷitāya upaddutamha sabbe no kammantā",
  "atk-s0102a:811_2": "naṭṭhā”ti ujjhāyantā manaṃ padosetvā chaḷāsītisahassamattā apāye nibbattā.",
  "atk-s0102a:811_3": "Khīṇāsavā āvajjitvā “mahājano manaṃ padosetvā apāye nibbattī”ti disvā –",
  "atk-s0102a:811_4": "“sakkaṃ devarājānaṃ dhātuāharaṇūpāyaṃ kāressāmā”ti tassa santikaṃ gantvā tamatthaṃ ārocetvā –",
  "atk-s0102a:811_5": "“dhātuāharaṇūpāyaṃ karohi mahārājā”ti āhaṃsu.",
  "atk-s0102a:811_6": "Sakko āha – “bhante,",
  "atk-s0102a:811_7": "puthujjano nāma ajātasattunā samo saddho natthi,",
  "atk-s0102a:811_8": "na so mama vacanaṃ karissati,",
  "atk-s0102a:811_9": "apica kho māravibhiṃsakasadisaṃ vibhiṃsakaṃ dassessāmi,",
  "atk-s0102a:811_10": "mahāsaddaṃ sāvessāmi,",
  "atk-s0102a:811_11": "yakkhagāhakakhipitakaarocake karissāmi,",
  "atk-s0102a:811_12": "tumhe ‘amanussā mahārāja kupitā dhātuyo āharāpethā’ti vadeyyātha,",
  "atk-s0102a:811_13": "evaṃ so āharāpessatī”ti.",
  "atk-s0102a:811_14": "Atha kho sakko taṃ sabbaṃ akāsi.",
  "atk-s0102a:812_0": "Therāpi rājānaṃ upasaṅkamitvā –",
  "atk-s0102a:812_1": "“mahārāja,",
  "atk-s0102a:812_2": "amanussā kupitā,",
  "atk-s0102a:812_3": "dhātuyo āharāpehī”ti bhaṇiṃsu. Rājā – “na tāva, bhante,",
  "atk-s0102a:812_4": "mayhaṃ cittaṃ tussati,",
  "atk-s0102a:812_5": "evaṃ santepi āharantū”ti āha.",
  "atk-s0102a:812_6": "Sattamadivase dhātuyo āhariṃsu.",
  "atk-s0102a:812_7": "Evaṃ āhatā dhātuyo gahetvā rājagahe thūpañca mahañca akāsi.",
  "atk-s0102a:812_8": "Itarepi attano attano balānurūpena āharitvā sakasakaṭṭhānesu thūpañca mahañca akaṃsu.",
  "atk-s0102a:813_0": "240.",
  "atk-s0102a:813_1": "Evametaṃ bhūtapubbanti evaṃ etaṃ dhātubhājanañceva dasathūpakaraṇañca jambudīpe bhūtapubbanti pacchā saṅgītikārakā āhaṃsu.",
  "atk-s0102a:813_2": "Evaṃ patiṭṭhitesu pana thūpesu mahākassapatthero dhātūnaṃ antarāyaṃ disvā rājānaṃ ajātasattuṃ upasaṅkamitvā “mahārāja,",
  "atk-s0102a:813_3": "ekaṃ dhātunidhānaṃ kātuṃ vaṭṭatī”ti āha. Sādhu, bhante,",
  "atk-s0102a:813_4": "nidhānakammaṃ tāva mama hotu,",
  "atk-s0102a:813_5": "sesadhātuyo pana kathaṃ āharāmīti? Na, mahārāja,",
  "atk-s0102a:813_6": "dhātuāharaṇaṃ tuyhaṃ bhāro,",
  "atk-s0102a:813_7": "amhākaṃ bhāroti. Sādhu, bhante,",
  "atk-s0102a:813_8": "tumhe dhātuyo āharatha,",
  "atk-s0102a:813_9": "ahaṃ dhātunidhānaṃ karissāmīti.",
  "atk-s0102a:813_10": "Thero tesaṃ tesaṃ rājakulānaṃ paricaraṇamattameva ṭhapetvā sesadhātuyo āhari.",
  "atk-s0102a:813_11": "Rāmagāme pana dhātuyo nāgā pariggaṇhiṃsu,",
  "atk-s0102a:813_12": "tāsaṃ antarāyo natthi.",
  "atk-s0102a:813_13": "“Anāgate laṅkādīpe mahāvihāre mahācetiyamhi nidahissantī”ti tā na āharitvā sesehi sattahi nagarehi āharitvā",
  "atk-s0102a:813_14": "rājagahassa pācīnadakkhiṇadisābhāge ṭhatvā –",
  "atk-s0102a:813_15": "“imasmiṃ ṭhāne yo pāsāṇo atthi,",
  "atk-s0102a:813_16": "so antaradhāyatu,",
  "atk-s0102a:813_17": "paṃsu suvisuddhā hotu,",
  "atk-s0102a:813_18": "udakaṃ mā uṭṭhahatū”ti adhiṭṭhāsi.",
  "atk-s0102a:814_0": "Rājā taṃ ṭhānaṃ khaṇāpetvā tato uddhatapaṃsunā iṭṭhakā kāretvā asītimahāsāvakānaṃ cetiyāni kāreti.",
  "atk-s0102a:814_1": "“Idha rājā kiṃ kāretī”ti pucchantānampi “mahāsāvakānaṃ cetiyānī”ti vadanti,",
  "atk-s0102a:814_2": "na koci dhātunidhānabhāvaṃ jānāti.",
  "atk-s0102a:814_3": "Asītihatthagambhīre pana tasmiṃ padese jāte heṭṭhā lohasanthāraṃ santharāpetvā tattha thūpārāme cetiyagharappamāṇaṃ",
  "atk-s0102a:814_4": "tambalohamayaṃ gehaṃ kārāpetvā aṭṭha aṭṭha haricandanādimaye karaṇḍe ca thūpe ca kārāpesi.",
  "atk-s0102a:814_5": "Atha bhagavato dhātuyo haricandanakaraṇḍe pakkhipitvā taṃ haricandanakaraṇḍakampi aññasmiṃ haricandanakaraṇḍake,",
  "atk-s0102a:814_6": "tampi aññasminti evaṃ aṭṭha haricandanakaraṇḍe ekato katvā eteneva upāyena te aṭṭha karaṇḍe aṭṭhasu haricandanathūpesu,",
  "atk-s0102a:814_7": "aṭṭha haricandanathūpe aṭṭhasu lohitacandanakaraṇḍesu,",
  "atk-s0102a:814_8": "aṭṭha lohitacandanakaraṇḍe aṭṭhasu lohitacandanathūpesu,",
  "atk-s0102a:814_9": "aṭṭha lohitacandanathūpe aṭṭhasu dantakaraṇḍesu,",
  "atk-s0102a:814_10": "aṭṭha dantakaraṇḍe aṭṭhasu dantathūpesu,",
  "atk-s0102a:814_11": "aṭṭha dantathūpe aṭṭhasu sabbaratanakaraṇḍesu,",
  "atk-s0102a:814_12": "aṭṭha sabbaratanakaraṇḍe aṭṭhasu sabbaratanathūpesu,",
  "atk-s0102a:814_13": "aṭṭha sabbaratanathūpe aṭṭhasu suvaṇṇakaraṇḍesu,",
  "atk-s0102a:814_14": "aṭṭha suvaṇṇakaraṇḍe,",
  "atk-s0102a:814_15": "aṭṭhasu suvaṇṇathūpesu,",
  "atk-s0102a:814_16": "aṭṭha suvaṇṇathūpe aṭṭhasu rajatakaraṇḍesu,",
  "atk-s0102a:814_17": "aṭṭha rajatakaraṇḍe aṭṭhasu rajatathūpesu,",
  "atk-s0102a:814_18": "aṭṭha rajatathūpe,",
  "atk-s0102a:814_19": "aṭṭhasu maṇikaraṇḍesu,",
  "atk-s0102a:814_20": "aṭṭha maṇikaraṇḍe aṭṭhasu maṇithūpesu,",
  "atk-s0102a:814_21": "aṭṭha maṇithūpe aṭṭhasu lohitaṅkakaraṇḍesu,",
  "atk-s0102a:814_22": "aṭṭha lohitaṅkakaraṇḍe aṭṭhasu lohitaṅkathūpesu,",
  "atk-s0102a:814_23": "aṭṭha lohitaṅkathūpe aṭṭhasu masāragallakaraṇḍesu,",
  "atk-s0102a:814_24": "aṭṭha masāragallakaraṇḍe aṭṭhasu masāragallathūpesu,",
  "atk-s0102a:814_25": "aṭṭha masāragallathūpe aṭṭhasu phalikakaraṇḍesu,",
  "atk-s0102a:814_26": "aṭṭha phalikakaraṇḍe aṭṭhasu phalikamayathūpesu pakkhipi.",
  "atk-s0102a:815_0": "Sabbesaṃ uparimaṃ phalikacetiyaṃ thūpārāmacetiyappamāṇaṃ ahosi,",
  "atk-s0102a:815_1": "tassa upari sabbaratanamayaṃ gehaṃ kāresi,",
  "atk-s0102a:815_2": "tassa upari suvaṇṇamayaṃ,",
  "atk-s0102a:815_3": "tassa upari rajatamayaṃ,",
  "atk-s0102a:815_4": "tassa upari tambalohamayaṃ gehaṃ.",
  "atk-s0102a:815_5": "Tattha sabbaratanamayaṃ vālikaṃ okiritvā jalajathalajapupphānaṃ sahassāni vippakiritvā aḍḍhachaṭṭhāni",
  "atk-s0102a:815_6": "jātakasatāni asītimahāthere suddhodanamahārājānaṃ mahāmāyādeviṃ satta sahajāteti sabbānetāni suvaṇṇamayāneva kāresi.",
  "atk-s0102a:815_7": "Pañcapañcasate suvaṇṇarajatamaye puṇṇaghaṭe ṭhapāpesi,",
  "atk-s0102a:815_8": "pañca suvaṇṇaddhajasate ussāpesi.",
  "atk-s0102a:815_9": "Pañcasate suvaṇṇadīpe,",
  "atk-s0102a:815_10": "pañcasate rajatadīpe kārāpetvā sugandhatelassa pūretvā tesu dukūlavaṭṭiyo ṭhapesi.",
  "atk-s0102a:816_0": "Athāyasmā mahākassapo –",
  "atk-s0102a:816_1": "“mālā mā milāyantu,",
  "atk-s0102a:816_2": "gandhā mā vinassantu,",
  "atk-s0102a:816_3": "dīpā mā vijjhāyantū”ti adhiṭṭhahitvā suvaṇṇapaṭṭe akkharāni chindāpesi –",
  "atk-s0102a:817_0": "“Anāgate piyadāso nāma kumāro chattaṃ ussāpetvā asoko dhammarājā bhavissati.",
  "atk-s0102a:817_1": "So imā dhātuyo vitthārikā karissatī”ti.",
  "atk-s0102a:818_0": "Rājā sabbapasādhanehi pūjetvā ādito paṭṭhāya dvāraṃ pidahanto nikkhami,",
  "atk-s0102a:818_1": "so tambalohadvāraṃ pidahitvā āviñchanarajjuyaṃ kuñcikamuddikaṃ bandhitvā tattheva mahantaṃ maṇikkhandhaṃ ṭhapetvā –",
  "atk-s0102a:818_2": "“anāgate daliddarājā imaṃ maṇiṃ gahetvā dhātūnaṃ sakkāraṃ karotū”ti akkharaṃ chindāpesi.",
  "atk-s0102a:819_0": "Sakko devarājā vissakammaṃ āmantetvā – “tāta,",
  "atk-s0102a:819_1": "ajātasattunā dhātunidhānaṃ kataṃ,",
  "atk-s0102a:819_2": "ettha ārakkhaṃ paṭṭhapehī”ti pahiṇi.",
  "atk-s0102a:819_3": "So āgantvā vāḷasaṅghāṭayantaṃ yojesi,",
  "atk-s0102a:819_4": "kaṭṭharūpakāni tasmiṃ dhātugabbhe phalikavaṇṇakhagge gāhetvā vātasadisena vegena anupariyāyantaṃ yantaṃ",
  "atk-s0102a:819_5": "yojetvā ekāya eva āṇiyā bandhitvā samantato giñjakāvasathākārena silāparikkhepaṃ katvā upari ekāya pidahitvā",
  "atk-s0102a:819_6": "paṃsuṃ pakkhipitvā bhūmiṃ samaṃ katvā tassa upari pāsāṇathūpaṃ patiṭṭhapesi.",
  "atk-s0102a:819_7": "Evaṃ niṭṭhite dhātunidhāne yāvatāyukaṃ ṭhatvā theropi parinibbuto,",
  "atk-s0102a:819_8": "rājāpi yathākammaṃ gato,",
  "atk-s0102a:819_9": "tepi manussā kālaṅkatā.",
  "atk-s0102a:820_0": "Aparabhāge piyadāso nāma kumāro chattaṃ ussāpetvā asoko nāma dhammarājā hutvā tā dhātuyo gahetvā jambudīpe vitthārikā akāsi. Kathaṃ?",
  "atk-s0102a:820_1": "So nigrodhasāmaṇeraṃ nissāya sāsane laddhappasādo caturāsīti vihārasahassāni kāretvā bhikkhusaṅghaṃ pucchi – “bhante,",
  "atk-s0102a:820_2": "mayā caturāsīti vihārasahassāni kāritāni,",
  "atk-s0102a:820_3": "dhātuyo kuto labhissāmī”ti? Mahārāja, –",
  "atk-s0102a:820_4": "“dhātunidhānaṃ nāma atthī”ti suṇoma,",
  "atk-s0102a:820_5": "na pana paññāyati –",
  "atk-s0102a:820_6": "“asukasmiṃ ṭhāne”ti.",
  "atk-s0102a:820_7": "Rājā rājagahe cetiyaṃ bhindāpetvā dhātuṃ apassanto paṭipākatikaṃ kāretvā bhikkhubhikkhuniyo upāsakaupāsikāyoti catasso parisā gahetvā vesāliṃ gato.",
  "atk-s0102a:820_8": "Tatrāpi alabhitvā kapilavatthuṃ.",
  "atk-s0102a:820_9": "Tatrāpi alabhitvā rāmagāmaṃ gato.",
  "atk-s0102a:820_10": "Rāmagāme nāgā cetiyaṃ bhindituṃ na adaṃsu,",
  "atk-s0102a:820_11": "cetiye nipatitakudālo khaṇḍākhaṇḍaṃ hoti.",
  "atk-s0102a:820_12": "Evaṃ tatrāpi alabhitvā allakappaṃ veṭhadīpaṃ pāvaṃ kusināranti sabbattha cetiyāni bhinditvā dhātuṃ alabhitvāva",
  "atk-s0102a:820_13": "paṭipākatikāni katvā puna rājagahaṃ gantvā catasso parisā sannipātāpetvā –",
  "atk-s0102a:820_14": "“atthi kenaci sutapubbaṃ ‘asukaṭṭhāne nāma dhātunidhāna’nti” pucchi.",
  "atk-s0102a:821_0": "Tatreko vīsavassasatiko thero –",
  "atk-s0102a:821_1": "“asukaṭṭhāne dhātunidhāna”nti na jānāmi,",
  "atk-s0102a:821_2": "mayhaṃ pana pitā mahāthero maṃ sattavassakāle mālācaṅkoṭakaṃ gāhāpetvā –",
  "atk-s0102a:821_3": "“ehi sāmaṇera,",
  "atk-s0102a:821_4": "asukagacchantare pāsāṇathūpo atthi,",
  "atk-s0102a:821_5": "tattha gacchāmā”ti gantvā pūjetvā –",
  "atk-s0102a:821_6": "“imaṃ ṭhānaṃ upadhāretuṃ vaṭṭati sāmaṇerā”ti āha.",
  "atk-s0102a:821_7": "Ahaṃ ettakaṃ jānāmi mahārājāti āha.",
  "atk-s0102a:821_8": "Rājā “etadeva ṭhāna”nti vatvā gacche hāretvā pāsāṇathūpañca paṃsuñca apanetvā heṭṭhā sudhābhūmiṃ addasa.",
  "atk-s0102a:821_9": "Tato sudhañca iṭṭhakāyo ca hāretvā anupubbena pariveṇaṃ oruyha sattaratanavālukaṃ asihatthāni ca kaṭṭharūpakāni samparivattakāni addasa.",
  "atk-s0102a:821_10": "So yakkhadāsake pakkosāpetvā balikammaṃ kāretvāpi neva antaṃ na koṭiṃ passanto devatānaṃ namassamāno –",
  "atk-s0102a:821_11": "“ahaṃ imā dhātuyo gahetvā caturāsītiyā vihārasahassesu nidahitvā sakkāraṃ karomi,",
  "atk-s0102a:821_12": "mā me devatā antarāyaṃ karontū”ti āha.",
  "atk-s0102a:822_0": "Sakko devarājā cārikaṃ caranto taṃ disvā vissakammaṃ āmantesi – “tāta,",
  "atk-s0102a:822_1": "asoko dhammarājā ‘dhātuyo nīharissāmī’ti pariveṇaṃ otiṇṇo,",
  "atk-s0102a:822_2": "gantvā kaṭṭharūpakāni hārehī”ti.",
  "atk-s0102a:822_3": "So pañcacūḷagāmadārakavesena gantvā rañño purato dhanuhattho ṭhatvā –",
  "atk-s0102a:822_4": "“harāmi mahārājā”ti āha. “Hara,",
  "atk-s0102a:822_5": "tātā”ti saraṃ gahetvā sandhimhiyeva vijjhi,",
  "atk-s0102a:822_6": "sabbaṃ vippakiriyittha.",
  "atk-s0102a:822_7": "Atha rājā āviñchane bandhaṃ kuñcikamuddikaṃ gaṇhi,",
  "atk-s0102a:822_8": "maṇikkhandhaṃ passi.",
  "atk-s0102a:822_9": "“Anāgate daliddarājā imaṃ maṇiṃ gahetvā dhātūnaṃ sakkāraṃ karotū”ti puna akkharāni disvā kujjhitvā –",
  "atk-s0102a:822_10": "“mādisaṃ nāma rājānaṃ daliddarājāti vattuṃ ayutta”nti punappunaṃ ghaṭetvā dvāraṃ vivarāpetvā antogehaṃ paviṭṭho.",
  "atk-s0102a:823_0": "Aṭṭhārasavassādhikānaṃ dvinnaṃ vassasatānaṃ upari āropitadīpā tatheva pajjalanti.",
  "atk-s0102a:823_1": "Nīluppalapupphāni taṅkhaṇaṃ āharitvā āropitāni viya,",
  "atk-s0102a:823_2": "pupphasanthāro taṅkhaṇaṃ santhato viya,",
  "atk-s0102a:823_3": "gandhā taṃ muhuttaṃ pisitvā ṭhapitā viya rājā suvaṇṇapaṭṭaṃ gahetvā –",
  "atk-s0102a:823_4": "“anāgate piyadāso nāma kumāro chattaṃ ussāpetvā asoko nāma dhammarājā bhavissati so imā dhātuyo vitthārikā karissatī”ti vācetvā –",
  "atk-s0102a:823_5": "“diṭṭho bho,",
  "atk-s0102a:823_6": "ahaṃ ayyena mahākassapattherenā”ti vatvā vāmahatthaṃ ābhujitvā dakkhiṇena hatthena apphoṭesi.",
  "atk-s0102a:823_7": "So tasmiṃ ṭhāne paricaraṇadhātumattameva ṭhapetvā sesā dhātuyo gahetvā dhātugehaṃ pubbe pihitanayeneva",
  "atk-s0102a:823_8": "pidahitvā sabbaṃ yathāpakatiyāva katvā upari pāsāṇacetiyaṃ patiṭṭhāpetvā caturāsītiyā vihārasahassesu",
  "atk-s0102a:823_9": "dhātuyo patiṭṭhāpetvā mahāthere vanditvā pucchi –",
  "atk-s0102a:823_10": "“dāyādomhi, bhante,",
  "atk-s0102a:823_11": "buddhasāsane”ti.",
  "atk-s0102a:823_12": "Kissa dāyādo tvaṃ, mahārāja,",
  "atk-s0102a:823_13": "bāhirako tvaṃ sāsanassāti. Bhante,",
  "atk-s0102a:823_14": "channavutikoṭidhanaṃ vissajjetvā caturāsīti vihārasahassāni kāretvā ahaṃ na dāyādo,",
  "atk-s0102a:823_15": "añño ko dāyādoti?",
  "atk-s0102a:823_16": "Paccayadāyako nāma tvaṃ mahārāja,",
  "atk-s0102a:823_17": "yo pana attano puttañca dhītarañca pabbājeti,",
  "atk-s0102a:823_18": "ayaṃ sāsane dāyādo nāmāti.",
  "atk-s0102a:823_19": "So puttañca dhītarañca pabbājesi.",
  "atk-s0102a:823_20": "Atha naṃ therā āhaṃsu – “idāni, mahārāja,",
  "atk-s0102a:823_21": "sāsane dāyādosī”ti.",
  "atk-s0102a:824_0": "Evametaṃ bhūtapubbanti evaṃ etaṃ atīte dhātunidhānampi jambudīpatale bhūtapubbanti.",
  "atk-s0102a:824_1": "Tatiyasaṅgītikārāpi imaṃ padaṃ ṭhapayiṃsu.",
  "atk-s0102a:825_0": "Aṭṭhadoṇaṃ cakkhumato sarīrantiādigāthāyo pana tambapaṇṇidīpe therehi vuttāti.",
  "atk-s0102a:826_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:827_0": "Mahāparinibbānasuttavaṇṇanā niṭṭhitā.",
  "atk-s0102a:830_0": "4. Mahāsudassanasuttavaṇṇanā",
  "atk-s0102a:831_0": "Kusāvatīrājadhānīvaṇṇanā",
  "atk-s0102a:832_0": "241.",
  "atk-s0102a:832_1": "Evaṃ me sutanti mahāsudassanasuttaṃ.",
  "atk-s0102a:832_2": "Tatrāyaṃ apubbapadavaṇṇanā –",
  "atk-s0102a:832_3": "sabbaratanamayoti ettha ekā iṭṭhakā sovaṇṇamayā,",
  "atk-s0102a:832_4": "ekā rūpiyamayā,",
  "atk-s0102a:832_5": "ekā veḷuriyamayā,",
  "atk-s0102a:832_6": "ekā phalikamayā,",
  "atk-s0102a:832_7": "ekā lohitaṅkamayā,",
  "atk-s0102a:832_8": "ekā masāragallamayā,",
  "atk-s0102a:832_9": "ekā sabbaratanamayā,",
  "atk-s0102a:832_10": "ayaṃ pākāro sabbapākārānaṃ anto ubbedhena saṭṭhihattho ahosi.",
  "atk-s0102a:832_11": "Eke pana therā –",
  "atk-s0102a:832_12": "“nagaraṃ nāma anto ṭhatvā olokentānaṃ dassanīyaṃ vaṭṭati,",
  "atk-s0102a:832_13": "tasmā sabbabāhiro saṭṭhihattho,",
  "atk-s0102a:832_14": "sesā anupubbanīcā”ti vadanti. Eke –",
  "atk-s0102a:832_15": "“bahi ṭhatvā olokentānaṃ dassanīyaṃ vaṭṭati,",
  "atk-s0102a:832_16": "tasmā sabbaabbhantarimo saṭṭhihattho,",
  "atk-s0102a:832_17": "sesā anupubbanīcā”ti. Eke –",
  "atk-s0102a:832_18": "“anto ca bahi ca ṭhatvā olokentānaṃ dassanīyaṃ vaṭṭati,",
  "atk-s0102a:832_19": "tasmā majjhe pākāro saṭṭhihattho,",
  "atk-s0102a:832_20": "anto ca bahi ca tayo tayo anupubbanīcā”ti.",
  "atk-s0102a:833_0": "Esikāti esikatthambho.",
  "atk-s0102a:833_1": "Tiporisaṅgāti ekaṃ porisaṃ majjhimapurisassa attano hatthena pañcahatthaṃ,",
  "atk-s0102a:833_2": "tena tiporisaparikkhepā pannarasahatthaparimāṇāti attho.",
  "atk-s0102a:833_3": "Te pana kathaṃ ṭhitāti?",
  "atk-s0102a:833_4": "Nagarassa bāhirapasse ekekaṃ mahādvārabāhaṃ nissāya ekeko,",
  "atk-s0102a:833_5": "ekekaṃ khuddakadvārabāhaṃ nissāya ekeko,",
  "atk-s0102a:833_6": "mahādvārakhuddakadvārānaṃ antarā tayo tayoti.",
  "atk-s0102a:833_7": "Tālapantīsu sabbaratanamayānaṃ tālānaṃ ekaṃ sovaṇṇamayanti pākāre vuttalakkhaṇameva veditabbaṃ,",
  "atk-s0102a:833_8": "paṇṇaphalesupi eseva nayo.",
  "atk-s0102a:833_9": "Tā pana tālapantiyo asītihatthā ubbedhena,",
  "atk-s0102a:833_10": "vippakiṇṇavāluke samatale bhūmibhāge pākārantare ekekā hutvā ṭhitā.",
  "atk-s0102a:834_0": "Vaggūti cheko sundaro.",
  "atk-s0102a:834_1": "Rajanīyoti rañjetuṃ samattho.",
  "atk-s0102a:834_2": "Khamanīyoti divasampi suyyamāno khamateva,",
  "atk-s0102a:834_3": "na bībhaccheti.",
  "atk-s0102a:834_4": "Madanīyoti mānamadapurisamadajanano.",
  "atk-s0102a:834_5": "Pañcaṅgikassāti ātataṃ vitataṃ ātatavitataṃ susiraṃ ghananti imehi pañcahaṅgehi samannāgatassa.",
  "atk-s0102a:834_6": "Tattha ātataṃ nāma cammapariyonaddhesu bherīādīsu ekatalaṃ tūriyaṃ.",
  "atk-s0102a:834_7": "Vitataṃ nāma ubhayatalaṃ.",
  "atk-s0102a:834_8": "Ātatavitataṃ nāma sabbato pariyonaddhaṃ.",
  "atk-s0102a:834_9": "Susiraṃ nāma vaṃsādi.",
  "atk-s0102a:834_10": "Ghanaṃ nāma sammādi.",
  "atk-s0102a:834_11": "Suvinītassāti ākaḍḍhanasithilakaraṇādīhi sumucchitassa.",
  "atk-s0102a:834_12": "Suppaṭitāḷitassāti pamāṇe ṭhitabhāvajānanatthaṃ suṭṭhu paṭitāḷitassa.",
  "atk-s0102a:834_13": "Sukusalehi samannāhatassāti ye vādituṃ chekā kusalā,",
  "atk-s0102a:834_14": "tehi vāditassa.",
  "atk-s0102a:834_15": "Dhuttāti akkhadhuttā,.",
  "atk-s0102a:834_16": "Soṇḍāti surāsoṇḍā.",
  "atk-s0102a:834_17": "Teyeva punappunaṃ pātukāmatāvasena pipāsā.",
  "atk-s0102a:834_18": "Paricāresunti hatthaṃ vā pādaṃ vā cāletvā naccantā kīḷiṃsu.",
  "atk-s0102a:835_0": "Cakkaratanavaṇṇanā",
  "atk-s0102a:836_0": "243.",
  "atk-s0102a:836_1": "Sīsaṃ nhātassāti sīsena saddhiṃ gandhodakena nahātassa.",
  "atk-s0102a:836_2": "Uposathikassāti samādinnauposathaṅgassa.",
  "atk-s0102a:836_3": "Uparipāsādavaragatassāti pāsādavarassa upari gatassa,",
  "atk-s0102a:836_4": "subhojanaṃ bhuñjitvā pāsādavarassa uparimahātale sirigabbhaṃ pavisitvā sīlāni āvajjantassa.",
  "atk-s0102a:836_5": "Tadā kira rājā pātova satasahassaṃ vissajjetvā mahādānaṃ datvā soḷasahi gandhodakaghaṭehi sīsaṃ nahāyitvā",
  "atk-s0102a:836_6": "katapātarāso suddhaṃ uttarāsaṅgaṃ ekaṃsaṃ karitvā uparipāsādassa sirisayane pallaṅkaṃ ābhujitvā nisinno",
  "atk-s0102a:836_7": "attano dānādimayaṃ puññasamudāyaṃ āvajjanto nisīdi.",
  "atk-s0102a:836_8": "Ayaṃ sabbacakkavattīnaṃ dhammatā.",
  "atk-s0102a:837_0": "Tesaṃ taṃ āvajjantānaṃyeva vuttappakārapuññakammapaccayautusamuṭṭhānaṃ nīlamaṇisaṅghātasadisaṃ pācīnasamuddajalatalaṃ bhindamānaṃ viya,",
  "atk-s0102a:837_1": "ākāsaṃ alaṅkurumānaṃ viya dibbaṃ cakkaratanaṃ pātubhavati.",
  "atk-s0102a:837_2": "Taṃ mahāsudassanassāpi tatheva pāturahosi.",
  "atk-s0102a:837_3": "Tayidaṃ dibbānubhāvayuttattā dibbanti vuttaṃ.",
  "atk-s0102a:837_4": "Sahassaṃ assa arānanti sahassāraṃ.",
  "atk-s0102a:837_5": "Saha nemiyā,",
  "atk-s0102a:837_6": "saha nābhiyā cāti sanemikaṃ sanābhikaṃ.",
  "atk-s0102a:837_7": "Sabbehi ākārehi paripuṇṇanti sabbākāraparipūraṃ.",
  "atk-s0102a:838_0": "Tattha cakkañca taṃ ratijananaṭṭhena ratanañcāti cakkaratanaṃ.",
  "atk-s0102a:838_1": "Yāya pana taṃ nābhiyā “sanābhika”nti vuttaṃ,",
  "atk-s0102a:838_2": "sā indanīlamayā hoti,",
  "atk-s0102a:838_3": "majjhe panassā sārarajatamayā panāḷi,",
  "atk-s0102a:838_4": "yāya suddhasiniddhadantapantiyā hasamānā viya virocati,",
  "atk-s0102a:838_5": "majjhe chiddena viya candamaṇḍalena,",
  "atk-s0102a:838_6": "ubhosupi bāhirantesu rajatapaṭṭena kataparikkhepā hoti.",
  "atk-s0102a:838_7": "Tesu panassa nābhipanāḷiparikkhepapaṭṭesu yuttayuttaṭṭhānesu paricchedalekhā suvibhattāva hutvā paññāyanti.",
  "atk-s0102a:838_8": "Ayaṃ tāva assa nābhiyā sabbākāraparipūratā.",
  "atk-s0102a:839_0": "Yehi pana taṃ –",
  "atk-s0102a:839_1": "“arehi sahassāra”nti vuttaṃ,",
  "atk-s0102a:839_2": "te sattaratanamayā sūriyarasmiyo viya pabhāsampannā honti,",
  "atk-s0102a:839_3": "tesampi ghaṭakamaṇikaparicchedalekhādīni suvibhattāneva hutvā paññāyanti.",
  "atk-s0102a:839_4": "Ayamassa arānaṃ sabbākāraparipūratā.",
  "atk-s0102a:840_0": "Yāya pana taṃ nemiyā –",
  "atk-s0102a:840_1": "“sanemika”nti vuttaṃ,",
  "atk-s0102a:840_2": "sā bālasūriyarasmikalāpasiriṃ avahasamānā viya surattasuddhasiniddhapavāḷamayā hoti.",
  "atk-s0102a:840_3": "Sandhīsu panassā sañjhārāgasassirikā rattajambunadapaṭṭā vaṭṭaparicchedalekhā suvibhattā hutvā paññāyanti.",
  "atk-s0102a:840_4": "Ayamassa nemiyā sabbākāraparipūratā.",
  "atk-s0102a:841_0": "Nemimaṇḍalapiṭṭhiyaṃ panassa dasannaṃ dasannaṃ arānaṃ antare dhamanavaṃso viya anto susiro chiddamaṇḍalakhacito vātagāhī pavāḷadaṇḍo hoti,",
  "atk-s0102a:841_1": "yassa vāteritassa sukusalasamannāhatassa pañcaṅgikatūriyassa viya saddo vaggu ca rajanīyo ca kamanīyo ca madanīyo ca hoti.",
  "atk-s0102a:841_2": "Tassa kho pana pavāḷadaṇḍassa upari setacchattaṃ ubhosu passesu samosaritakusumadāmānaṃ dve pantiyoti",
  "atk-s0102a:841_3": "evaṃ samosaritakusumadāmapantisatadvayaparivārasetacchattasatadhārinā pavāḷadaṇḍasatena samupasobhitanemiparikkhepassa",
  "atk-s0102a:841_4": "dvinnampi nābhipanāḷīnaṃ anto dve sīhamukhāni honti,",
  "atk-s0102a:841_5": "yehi tālakkhandhappamāṇā puṇṇacandakiraṇakalāpasassirīkā taruṇaravisamānarattakambalageṇḍukapariyantā",
  "atk-s0102a:841_6": "ākāsagaṅgāgatisobhaṃ avahasamānā viya dve muttakalāpā olambanti.",
  "atk-s0102a:841_7": "Yehi cakkaratanena saddhiṃ ākāse samparivattamānehi tīṇi cakkāni ekato parivattantāni viya khāyanti.",
  "atk-s0102a:841_8": "Ayamassa sabbaso sabbākāraparipūratā.",
  "atk-s0102a:842_0": "Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā attano attano gharadvāre paññattāsanesu",
  "atk-s0102a:842_1": "nisīditvā pavattakathāsallāpesu manussesu vīthicatukkādīsu kīḷamāne dārakajane nātiuccena nātinīcena",
  "atk-s0102a:842_2": "vanasaṇḍamatthakāsannena ākāsappadesena upasobhayamānaṃ viya,",
  "atk-s0102a:842_3": "rukkhasākhaggāni dvādasayojanato paṭṭhāya suyyamānena madhurassarena sattānaṃ sotāni odhāpayamānaṃ yojanato",
  "atk-s0102a:842_4": "paṭṭhāya nānappabhāsamudayasamujjalena vaṇṇena nayanāni samākaḍḍhantaṃ viya,",
  "atk-s0102a:842_5": "rañño cakkavattissa puññānubhāvaṃ ugghosayantaṃ viya,",
  "atk-s0102a:842_6": "rājadhāniyā abhimukhaṃ āgacchati.",
  "atk-s0102a:843_0": "Athassa cakkaratanassa saddasavaneneva –",
  "atk-s0102a:843_1": "“kuto nu kho,",
  "atk-s0102a:843_2": "kassa nu kho ayaṃ saddo”ti āvajjitahadayānaṃ puratthimadisaṃ ālokayamānānaṃ tesaṃ manussānaṃ aññataro aññataraṃ evamāha –",
  "atk-s0102a:843_3": "“passatha, bho,",
  "atk-s0102a:843_4": "acchariyaṃ,",
  "atk-s0102a:843_5": "ayaṃ puṇṇacando pubbe eko uggacchati,",
  "atk-s0102a:843_6": "ajjeva pana attadutiyo uggato,",
  "atk-s0102a:843_7": "etañhi rājahaṃsamithunamiva puṇṇacandamithunaṃ pubbāpariyena gaganatalaṃ abhilaṅghatī”ti.",
  "atk-s0102a:843_8": "Tamañño āha –",
  "atk-s0102a:843_9": "“kiṃ kathesi, samma,",
  "atk-s0102a:843_10": "kuhiṃ nāma tayā dve puṇṇacandā ekato uggacchantā diṭṭhapubbā,",
  "atk-s0102a:843_11": "nanu esa tapanīyaraṃsidhāro piñcharakiraṇo divākaro uggato”ti,",
  "atk-s0102a:843_12": "tamañño hasitaṃ katvā evamāha –",
  "atk-s0102a:843_13": "“kiṃ ummattosi,",
  "atk-s0102a:843_14": "nanu idāneva divākaro atthaṅgato,",
  "atk-s0102a:843_15": "so kathaṃ imaṃ puṇṇacandaṃ anubandhamāno uggacchissati?",
  "atk-s0102a:843_16": "Addhā panetaṃ anekaratanappabhāsamudayujjalaṃ ekassāpi puññavato vimānaṃ bhavissatī”ti.",
  "atk-s0102a:843_17": "Te sabbepi apasārayantā aññe evamāhaṃsu – “bho,",
  "atk-s0102a:843_18": "kiṃ bahuṃ vilapatha,",
  "atk-s0102a:843_19": "nevāyaṃ puṇṇacando,",
  "atk-s0102a:843_20": "na sūriyo na devavimānaṃ.",
  "atk-s0102a:843_21": "Na hetesaṃ evarūpā sirisampatti atthi,",
  "atk-s0102a:843_22": "cakkaratanena pana etena bhavitabba”nti.",
  "atk-s0102a:844_0": "Evaṃ pavattasallāpasseva tassa janassa candamaṇḍalaṃ ohāya taṃ cakkaratanaṃ abhimukhaṃ hoti.",
  "atk-s0102a:844_1": "Tato tehi –",
  "atk-s0102a:844_2": "“kassa nu kho idaṃ nibbatta”nti vutte bhavanti vattāro –",
  "atk-s0102a:844_3": "“na kassaci aññassa,",
  "atk-s0102a:844_4": "nanu amhākaṃ mahārājā pūritacakkavattivatto,",
  "atk-s0102a:844_5": "tassetaṃ nibbatta”nti.",
  "atk-s0102a:844_6": "Atha so ca mahājano,",
  "atk-s0102a:844_7": "yo ca añño passati,",
  "atk-s0102a:844_8": "sabbo cakkaratanameva anugacchati.",
  "atk-s0102a:844_9": "Taṃ cāpi cakkaratanaṃ raññoyeva atthāya attano āgatabhāvaṃ ñāpetukāmaṃ viya sattakkhattuṃ pākāramatthakeneva nagaraṃ anusaṃyāyitvā,",
  "atk-s0102a:844_10": "atha rañño antepuraṃ padakkhiṇaṃ katvā,",
  "atk-s0102a:844_11": "antepurassa ca uttarasīhapañjarasadise ṭhāne yathā gandhapupphādīhi sukhena sakkā hoti pūjetuṃ,",
  "atk-s0102a:844_12": "evaṃ akkhāhataṃ viya tiṭṭhati.",
  "atk-s0102a:845_0": "Evaṃ ṭhitassa panassa vātapānachiddādīhi pavisitvā nānāvirāgaratanappabhāsamujjalaṃ antopāsādaṃ alaṅkurumānaṃ",
  "atk-s0102a:845_1": "pabhāsamūhaṃ disvā dassanatthāya sañjātābhilāso rājā hoti.",
  "atk-s0102a:845_2": "Parijanopissa piyavacanapābhatena āgantvā tamatthaṃ nivedeti.",
  "atk-s0102a:845_3": "Atha rājā balavapītipāmojjaphuṭasarīro pallaṅkaṃ mocetvā uṭṭhāyāsanā sīhapañjarasamīpaṃ gantvā taṃ cakkaratanaṃ",
  "atk-s0102a:845_4": "disvā “sutaṃ kho pana meta”ntiādikaṃ cintanaṃ cintayati.",
  "atk-s0102a:845_5": "Mahāsudassanassāpi sabbaṃ taṃ tatheva ahosi.",
  "atk-s0102a:845_6": "Tena vuttaṃ –",
  "atk-s0102a:845_7": "“disvā rañño mahāsudassanassa…pe…",
  "atk-s0102a:845_8": "assaṃ nu kho ahaṃ rājā cakkavattī”ti.",
  "atk-s0102a:845_9": "Tattha so hoti rājā cakkavattīti kittāvatā cakkavattī hotīti?",
  "atk-s0102a:845_10": "Ekaṅguladvaṅgulamattampi cakkaratane ākāsaṃ abbhuggantvā pavatte idāni tassa pavattāpanatthaṃ yaṃ kātabbaṃ,",
  "atk-s0102a:845_11": "taṃ dassento atha kho ānandātiādimāha.",
  "atk-s0102a:846_0": "244.",
  "atk-s0102a:846_1": "Tattha uṭṭhāyāsanāti nisinnāsanato uṭṭhahitvā cakkaratanasamīpaṃ āgantvā.",
  "atk-s0102a:846_2": "Suvaṇṇabhiṅkāraṃ gahetvāti hatthisoṇḍasadisapanāḷiṃ suvaṇṇabhiṅkāraṃ ukkhipitvā.",
  "atk-s0102a:846_3": "Anvadeva rājā mahāsudassano saddhiṃ caturaṅginiyā senāyāti sabbacakkavattīnañhi udakena abbhukkiritvā –",
  "atk-s0102a:846_4": "“abhivijinātu bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ pavattati.",
  "atk-s0102a:846_5": "Yassa pavatti samakālameva so rājā cakkavattī nāma hoti.",
  "atk-s0102a:846_6": "Pavatte pana cakkaratane taṃ anubandhamānova rājā cakkavattiyānavaraṃ āruyha vehāsaṃ abbhuggacchati.",
  "atk-s0102a:846_7": "Athassa chattacāmarādihattho parijano ceva antepurajano ca tato nānākārakañcukakavacādisannāhavibhūsitena",
  "atk-s0102a:846_8": "vividhābharaṇappabhāsamujjalena samussitaddhajapaṭākapaṭimaṇḍitena attano attano balakāyena saddhiṃ uparājasenāpatipabhutayopi",
  "atk-s0102a:846_9": "vehāsaṃ abbhuggantvā rājānameva parivārenti.",
  "atk-s0102a:847_0": "Rājayuttā pana janasaṅgahatthaṃ nagaravīthīsu bheriyo carāpenti – “tātā,",
  "atk-s0102a:847_1": "amhākaṃ rañño cakkaratanaṃ nibbattaṃ,",
  "atk-s0102a:847_2": "attano vibhavānurūpena maṇḍitapasādhikā sannipatathā”ti.",
  "atk-s0102a:847_3": "Mahājano pana pakatiyā cakkaratanasaddeneva sabbakiccāni pahāya gandhapupphādīni ādāya sannipatitova",
  "atk-s0102a:847_4": "sopi sabbo vehāsaṃ abbhuggantvā rājānameva parivāreti.",
  "atk-s0102a:847_5": "Yassa yassa hi raññā saddhiṃ gantukāmatācittaṃ uppajjati,",
  "atk-s0102a:847_6": "so so ākāsagatova hoti.",
  "atk-s0102a:847_7": "Evaṃ dvādasayojanāyāmavitthārā parisā hoti.",
  "atk-s0102a:847_8": "Tattha ekapurisopi chinnabhinnasarīro vā kiliṭṭhavattho vā natthi.",
  "atk-s0102a:847_9": "Suciparivāro hi rājā cakkavattī.",
  "atk-s0102a:847_10": "Cakkavattiparisā nāma vijjādharapurisā viya ākāse gacchamānā indanīlamaṇitale vippakiṇṇaratanasadisā hoti.",
  "atk-s0102a:847_11": "Mahāsudassanassāpi tatheva ahosi.",
  "atk-s0102a:847_12": "Tena vuttaṃ –",
  "atk-s0102a:847_13": "“anvadeva rājā mahāsudassano saddhiṃ caturaṅginiyā senāyā”ti.",
  "atk-s0102a:848_0": "Taṃ pana cakkaratanaṃ rukkhaggānaṃ uparūpari nātiuccena nātinīcena gaganappadesena pavattati.",
  "atk-s0102a:848_1": "Yathā rukkhānaṃ pupphaphalapallavehi atthikā,",
  "atk-s0102a:848_2": "tāni sukhena gahetuṃ sakkonti.",
  "atk-s0102a:848_3": "Yathā ca bhūmiyaṃ ṭhitā “esa rājā,",
  "atk-s0102a:848_4": "esa uparājā,",
  "atk-s0102a:848_5": "esa senāpatī”ti sallakkhetuṃ sakkonti.",
  "atk-s0102a:848_6": "Ṭhānādīsu ca iriyāpathesu yo yena icchati,",
  "atk-s0102a:848_7": "so teneva gacchati.",
  "atk-s0102a:848_8": "Cittakammādisippapasutā cettha attano attano kiccaṃ karontāyeva gacchanti.",
  "atk-s0102a:848_9": "Yatheva hi bhūmiyaṃ,",
  "atk-s0102a:848_10": "tathā tesaṃ sabbakiccāni ākāseva ijjhanti.",
  "atk-s0102a:848_11": "Evaṃ cakkavattiparisaṃ gahetvā taṃ cakkaratanaṃ vāmapassena sineruṃ pahāya mahāsamuddassa uparibhāgena",
  "atk-s0102a:848_12": "sattasahassayojanappamāṇaṃ pubbavidehaṃ gacchati.",
  "atk-s0102a:849_0": "Tattha yo vinibbedhena dvādasayojanāya,",
  "atk-s0102a:849_1": "parikkhepato chattiṃsayojanāya parisāya sannivesakkhamo sulabhāhārūpakaraṇo chāyudakasampanno sucisamatalo ramaṇīyo bhūmibhāgo,",
  "atk-s0102a:849_2": "tassa uparibhāge taṃ cakkaratanaṃ akkhāhataṃ viya tiṭṭhati.",
  "atk-s0102a:849_3": "Atha tena saññāṇena so mahājano otaritvā yathāruci nahānabhojanādīni sabbakiccāni karonto vāsaṃ kappeti.",
  "atk-s0102a:849_4": "Mahāsudassanassāpi sabbaṃ tatheva ahosi.",
  "atk-s0102a:849_5": "Tena vuttaṃ –",
  "atk-s0102a:849_6": "“yasmiṃ kho panānanda,",
  "atk-s0102a:849_7": "padese cakkaratanaṃ patiṭṭhāti,",
  "atk-s0102a:849_8": "tattha so rājā mahāsudassano vāsaṃ upagacchi saddhiṃ caturaṅginiyā senāyā”ti.",
  "atk-s0102a:850_0": "Evaṃ vāsaṃ upagate cakkavattimhi ye tattha rājāno,",
  "atk-s0102a:850_1": "te “paracakkaṃ āgata”nti sutvāpi na balakāyaṃ sannipātetvā yuddhasajjā honti.",
  "atk-s0102a:850_2": "Cakkaratanassa hi uppattisamanantarameva natthi so satto nāma,",
  "atk-s0102a:850_3": "yo paccatthikasaññāya taṃ rājānaṃ ārabbha āvudhaṃ ukkhipituṃ visaheyya.",
  "atk-s0102a:850_4": "Ayamānubhāvo cakkaratanassa.",
  "atk-s0102a:851_0": "Cakkānubhāvena hi tassa rañño,",
  "atk-s0102a:852_0": "Arī asesā damathaṃ upenti;",
  "atk-s0102a:853_0": "Arindamaṃ nāma narādhipassa,",
  "atk-s0102a:854_0": "Teneva taṃ vuccati tassa cakkanti.",
  "atk-s0102a:855_0": "Tasmā sabbepi te rājāno attano attano rajjasirivibhavānurūpaṃ pābhataṃ gahetvā taṃ rājānaṃ upagamma onatasirā",
  "atk-s0102a:855_1": "attano moḷimaṇippabhābhisekena tassa pādapūjaṃ karontā – “ehi kho,",
  "atk-s0102a:855_2": "mahārājā”tiādīhi vacanehi tassa kiṃkārapaṭisāvitaṃ āpajjanti.",
  "atk-s0102a:855_3": "Mahāsudassanassāpi tatheva akaṃsu.",
  "atk-s0102a:855_4": "Tena vuttaṃ – “ye kho,",
  "atk-s0102a:855_5": "panānanda,",
  "atk-s0102a:855_6": "puratthimāya disāya…pe… anusāsa,",
  "atk-s0102a:855_7": "mahārājā”ti.",
  "atk-s0102a:856_0": "Tattha svāgatanti su āgataṃ.",
  "atk-s0102a:856_1": "Ekasmiñhi āgate socanti,",
  "atk-s0102a:856_2": "gate nandanti.",
  "atk-s0102a:856_3": "Ekasmiṃ āgate nandanti,",
  "atk-s0102a:856_4": "gate socanti,",
  "atk-s0102a:856_5": "tādiso tvaṃ āgamananandano,",
  "atk-s0102a:856_6": "gamanasocano.",
  "atk-s0102a:856_7": "Tasmā tava āgamanaṃ suāgamananti vuttaṃ hoti.",
  "atk-s0102a:856_8": "Evaṃ vutte pana rājā cakkavattī nāpi –",
  "atk-s0102a:856_9": "“ettakaṃ nāma me anuvassaṃ baliṃ upakappethā”ti vadati,",
  "atk-s0102a:856_10": "nāpi aññassa bhogaṃ acchinditvā aññassa deti.",
  "atk-s0102a:856_11": "Attano pana dhammarājabhāvassa anurūpāya paññāya pāṇātipātādīni upaparikkhitvā pemanīyena mañjunā sarena –",
  "atk-s0102a:856_12": "“passatha tātā,",
  "atk-s0102a:856_13": "pāṇātipāto nāmesa āsevito bhāvito bahulīkato nirayasaṃvattaniko hotī”tiādinā nayena dhammaṃ desetvā “pāṇo na hantabbo”tiādikaṃ ovādaṃ deti.",
  "atk-s0102a:856_14": "Mahāsudassanopi tatheva akāsi,",
  "atk-s0102a:856_15": "tena vuttaṃ –",
  "atk-s0102a:856_16": "“rājā mahāsudassano evamāha –",
  "atk-s0102a:856_17": "‘pāṇo na hantabbo…pe…",
  "atk-s0102a:856_18": "yathābhuttañca bhuñjathā’ti”.",
  "atk-s0102a:856_19": "Kiṃ pana sabbepi rañño imaṃ ovādaṃ gaṇhantīti?",
  "atk-s0102a:856_20": "Buddhassāpi tāva sabbe na gaṇhanti,",
  "atk-s0102a:856_21": "rañño kiṃ gaṇhissantīti.",
  "atk-s0102a:856_22": "Tasmā ye paṇḍitā vibhāvino,",
  "atk-s0102a:856_23": "te gaṇhanti.",
  "atk-s0102a:856_24": "Sabbe pana anuyantā bhavanti.",
  "atk-s0102a:856_25": "Tasmā ye kho panānandātiādimāha.",
  "atk-s0102a:857_0": "Atha taṃ cakkaratanaṃ evaṃ pubbavidehavāsīnaṃ ovāde dinne katapātarāse cakkavattibalena vehāsaṃ abbhuggantvā puratthimasamuddaṃ ajjhogāhati.",
  "atk-s0102a:857_1": "Yathā yathā ca taṃ ajjhogāhati,",
  "atk-s0102a:857_2": "tathā tathā agadagandhaṃ ghāyitvā saṅkhittaphaṇo nāgarājā viya,",
  "atk-s0102a:857_3": "saṅkhittaūmivipphāraṃ hutvā ogacchamānaṃ mahāsamuddasalilaṃ yojanamattaṃ ogantvā antosamudde veḷuriyabhitti viya tiṭṭhati.",
  "atk-s0102a:857_4": "Taṅkhaṇaññeva ca tassa rañño puññasiriṃ daṭṭhukāmāni viya mahāsamuddatale vippakiṇṇāni nānāratanāni tato tato āgantvā taṃ padesaṃ pūrayanti.",
  "atk-s0102a:857_5": "Atha sā rājaparisā taṃ nānāratanaparipūraṃ mahāsamuddatalaṃ disvā yathāruci ucchaṅgādīhi ādiyati,",
  "atk-s0102a:857_6": "yathāruci ādinnaratanāya pana parisāya taṃ cakkaratanaṃ paṭinivattati.",
  "atk-s0102a:857_7": "Paṭinivattamāne ca tasmiṃ parisā aggato hoti,",
  "atk-s0102a:857_8": "majjhe rājā,",
  "atk-s0102a:857_9": "ante cakkaratanaṃ.",
  "atk-s0102a:857_10": "Tampi jalanidhijalaṃ palobhiyamānamiva cakkaratanasiriyā,",
  "atk-s0102a:857_11": "asahamānamiva ca tena viyogaṃ nemimaṇḍalapariyantaṃ abhihanantaṃ nirantarameva upagacchati.",
  "atk-s0102a:857_12": "Evaṃ rājā cakkavattī puratthimamahāsamuddapariyantaṃ pubbavidehaṃ abhivijinitvā dakkhiṇasamuddapariyantaṃ",
  "atk-s0102a:857_13": "jambudīpaṃ vijetukāmo cakkaratanadesitena maggena dakkhiṇasamuddābhimukho gacchati.",
  "atk-s0102a:857_14": "Mahāsudassanopi tatheva agamāsi.",
  "atk-s0102a:857_15": "Tena vuttaṃ –",
  "atk-s0102a:857_16": "“atha kho, ānanda,",
  "atk-s0102a:857_17": "cakkaratanaṃ puratthimaṃ samuddaṃ ajjhogāhetvā paccuttaritvā dakkhiṇaṃ disaṃ pavattī”ti.",
  "atk-s0102a:858_0": "Evaṃ pavattamānassa pana tassa pavattanavidhānaṃ,",
  "atk-s0102a:858_1": "senāsanniveso,",
  "atk-s0102a:858_2": "paṭirājāgamanaṃ,",
  "atk-s0102a:858_3": "tesaṃ anusāsanippadānaṃ dakkhiṇasamuddaajjhogāhanaṃ samuddasalilassa ogacchamānaṃ ratanānaṃ ādānanti sabbaṃ purimanayeneva veditabbaṃ.",
  "atk-s0102a:859_0": "Vijinitvā pana taṃ dasasahassayojanappamāṇaṃ jambudīpaṃ dakkhiṇasamuddatopi paccuttaritvā sattayojanasahassappamāṇaṃ",
  "atk-s0102a:859_1": "aparagoyānaṃ vijetuṃ pubbe vuttanayeneva gantvā tampi samuddapariyantaṃ tatheva abhivijinitvā pacchimasamuddatopi",
  "atk-s0102a:859_2": "uttaritvā aṭṭhayojanasahassappamāṇaṃ uttarakuruṃ vijetuṃ tatheva gantvā tampi samuddapariyantaṃ tatheva",
  "atk-s0102a:859_3": "abhivijiya uttarasamuddato paccuttarati.",
  "atk-s0102a:860_0": "Ettāvatā raññā cakkavattinā cāturantāya pathaviyā ādhipaccaṃ adhigataṃ hoti.",
  "atk-s0102a:860_1": "So evaṃ vijitavijayo attano rajjasirisampattidassanatthaṃ sapariso uddhaṃ gaganatalaṃ abhilaṅghitvā suvikasitapadumakumudapuṇḍarīkavanavicitte",
  "atk-s0102a:860_2": "cattāro jātassare viya pañcasatapañcasataparittadīpaparivāre cattāro mahādīpe oloketvā cakkaratanadesiteneva",
  "atk-s0102a:860_3": "maggena yathānukkamaṃ attano rājadhāniṃ paccāgacchati.",
  "atk-s0102a:860_4": "Atha taṃ cakkaratanaṃ antepuradvāraṃ sobhayamānaṃ viya hutvā tiṭṭhati.",
  "atk-s0102a:861_0": "Evaṃ patiṭṭhite pana tasmiṃ cakkaratane rājantepure ukkāhi vā dīpikāhi vā kiñci karaṇīyaṃ na hoti,",
  "atk-s0102a:861_1": "cakkaratanobhāsoyeva rattiṃ andhakāraṃ vidhamatiyeva.",
  "atk-s0102a:861_2": "Ye pana andhakāratthikā honti,",
  "atk-s0102a:861_3": "tesaṃ andhakārameva hoti.",
  "atk-s0102a:861_4": "Mahāsudassanassāpi sabbametaṃ tatheva ahosi.",
  "atk-s0102a:861_5": "Tena vuttaṃ –",
  "atk-s0102a:861_6": "“dakkhiṇaṃ samuddaṃ ajjhogāhetvā…pe…",
  "atk-s0102a:861_7": "evarūpaṃ cakkaratanaṃ pāturahosī”ti.",
  "atk-s0102a:862_0": "Hatthiratanavaṇṇanā",
  "atk-s0102a:863_0": "246.",
  "atk-s0102a:863_1": "Evaṃ pātubhūtacakkaratanasseva cakkavattino amaccā pakatimaṅgalahatthiṭṭhānaṃ samaṃ sucibhūmibhāgaṃ kāretvā",
  "atk-s0102a:863_2": "haricandanādīhi surabhigandhehi upalimpāpetvā heṭṭhā vicittavaṇṇasurabhikusumasamokiṇṇaṃ upari suvaṇṇatārakānaṃ",
  "atk-s0102a:863_3": "antarantarā samosaritamanuññakusumadāmapaṭimaṇḍitavitānaṃ devavimānaṃ viya abhisaṅkharitvā –",
  "atk-s0102a:863_4": "“evarūpassa nāma deva hatthiratanassa āgamanaṃ cintethā”ti vadanti.",
  "atk-s0102a:863_5": "So pubbe vuttanayeneva mahādānaṃ datvā sīlāni ca samādāya taṃ puññasampattiṃ āvajjanto nisīdi.",
  "atk-s0102a:863_6": "Athassa puññānubhāvacodito chaddantakulā vā uposathakulā vā taṃ sakkāravisesaṃ anubhavitukāmo taruṇaravimaṇḍalābhirattacaraṇagīvāmukhapaṭimaṇḍitavisuddhasetasarīro",
  "atk-s0102a:863_7": "sattapatiṭṭho susaṇṭhitaaṅgapaccaṅgasanniveso vikasitarattapadumacārupokkharo iddhimā yogī viya vehāsagamanasamattho",
  "atk-s0102a:863_8": "manosilācuṇṇarañjitapariyanto viya rajatapabbato hatthiseṭṭho āgantvā tasmiṃ padese tiṭṭhati.",
  "atk-s0102a:863_9": "So chaddantakulā āgacchanto sabbakaniṭṭho āgacchati.",
  "atk-s0102a:863_10": "Uposathakulā āgacchanto sabbajeṭṭho.",
  "atk-s0102a:863_11": "Pāḷiyaṃ pana uposatho nāgarājā icceva āgataṃ.",
  "atk-s0102a:863_12": "Nāgarājā nāma kassaci aparibhogo,",
  "atk-s0102a:863_13": "sabbakaniṭṭho āgacchatīti aṭṭhakathāsu vuttaṃ.",
  "atk-s0102a:863_14": "Svāyaṃ pūritacakkavattivattānaṃ cakkavattīnaṃ vuttanayeneva cintayantānaṃ āgacchati.",
  "atk-s0102a:863_15": "Mahāsudassanassa pana sayameva pakatimaṅgalahatthiṭṭhānaṃ āgantvā taṃ hatthiṃ apanetvā tattha aṭṭhāsi.",
  "atk-s0102a:863_16": "Tena vuttaṃ –",
  "atk-s0102a:863_17": "“puna caparaṃ ānanda…pe…",
  "atk-s0102a:863_18": "nāgarājā”ti.",
  "atk-s0102a:864_0": "Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā vegena gantvā rañño ārocenti.",
  "atk-s0102a:864_1": "Rājā turitaturito āgantvā taṃ disvā pasannacitto –",
  "atk-s0102a:864_2": "“bhaddakaṃ vata bho hatthiyānaṃ,",
  "atk-s0102a:864_3": "sace damathaṃ upeyyā”ti cintayanto hatthaṃ pasāreti.",
  "atk-s0102a:864_4": "Atha so gharadhenuvacchako viya kaṇṇe olambitvā sūratabhāvaṃ dassento rājānaṃ upasaṅkamati.",
  "atk-s0102a:864_5": "Rājā taṃ ārohitukāmo hoti.",
  "atk-s0102a:864_6": "Athassa parijanā adhippāyaṃ ñatvā taṃ hatthiratanaṃ suvaṇṇaddhajaṃ suvaṇṇālaṅkāraṃ hemajālapaṭicchannaṃ katvā upanenti.",
  "atk-s0102a:864_7": "Rājā taṃ anisīdāpetvāva sattaratanamayāya nisseṇiyā āruyha ākāsagamananinnacitto hoti.",
  "atk-s0102a:864_8": "Tassa saha cittuppādeneva so nāgarājā rājahaṃso viya indanīlamaṇippabhājālaṃ nīlagaganatalaṃ abhilaṅghati.",
  "atk-s0102a:864_9": "Tato cakkacārikāya vuttanayeneva sakalarājaparisā.",
  "atk-s0102a:864_10": "Iti sapariso rājā antopātarāseyeva sakalapathaviṃ anusaṃyāyitvā rājadhāniṃ paccāgacchati.",
  "atk-s0102a:864_11": "Evaṃ mahiddhikaṃ cakkavattino hatthiratanaṃ hoti.",
  "atk-s0102a:864_12": "Mahāsudassanassāpi tādisameva ahosi.",
  "atk-s0102a:864_13": "Tena vuttaṃ –",
  "atk-s0102a:864_14": "“disvā rañño…pe…",
  "atk-s0102a:864_15": "pāturahosī”ti.",
  "atk-s0102a:865_0": "Assaratanavaṇṇanā",
  "atk-s0102a:866_0": "247.",
  "atk-s0102a:866_1": "Evaṃ pātubhūtahatthiratanassa pana cakkavattino amaccā pakatimaṅgalaassaṭṭhānaṃ sucisamatalaṃ kāretvā",
  "atk-s0102a:866_2": "alaṅkaritvā ca purimanayeneva rañño tassa āgamanacintanatthaṃ ussāhaṃ janenti.",
  "atk-s0102a:866_3": "So purimanayeneva katadānamānanasakkāro samādinnasīlabbato pāsādatale sukhanisinno puññasampattiṃ samanussarati.",
  "atk-s0102a:866_4": "Athassa puññānubhāvacodito sindhavakulato vijjulatāvinaddhasaradakālasetavalāhakarāsisassirīko rattapādo",
  "atk-s0102a:866_5": "rattatuṇḍo candappabhāpuñjasadisasuddhasiniddhaghanasaṃhatasarīro kākagīvā viya indanīlamaṇi viya ca",
  "atk-s0102a:866_6": "kāḷavaṇṇena sīsena samannāgatattā kāḷasīsoti suṭṭhu kappetvā ṭhapitehi viya muñjasadisehi saṇhavaṭṭaujugatehi",
  "atk-s0102a:866_7": "kesehi samannāgatattā muñjakeso vehāsaṅgamo valāhako nāma assarājā āgantvā tasmiṃ ṭhāne patiṭṭhāti.",
  "atk-s0102a:866_8": "Mahāsudassanassa panesa hatthiratanaṃ viya āgato.",
  "atk-s0102a:866_9": "Sesaṃ sabbaṃ hatthiratane vuttanayeneva veditabbaṃ.",
  "atk-s0102a:866_10": "Evarūpaṃ assaratanaṃ sandhāya bhagavā –",
  "atk-s0102a:866_11": "“puna ca para”ntiādimāha.",
  "atk-s0102a:867_0": "Maṇiratanavaṇṇanā",
  "atk-s0102a:868_0": "248.",
  "atk-s0102a:868_1": "Evaṃ pātubhūtaassaratanassa pana rañño cakkavattino catuhatthāyāmaṃ sakaṭanābhisamapariṇāhaṃ ubhosu antesu",
  "atk-s0102a:868_2": "kaṇṇikapariyantato viniggatehi suparisuddhamuttākalāpehi dvīhi kañcanapadumehi alaṅkataṃ caturāsītimaṇisahassaparivāraṃ",
  "atk-s0102a:868_3": "tārāgaṇaparivutassa puṇṇacandasassiriṃ pharamānaṃ viya vepullapabbatato maṇiratanaṃ āgacchati.",
  "atk-s0102a:868_4": "Tassevaṃ āgatassa muttājālake ṭhapetvā veḷuparamparāya saṭṭhihatthappamāṇaṃ ākāsaṃ āropitassa rattibhāge samantā yojanappamāṇaṃ okāsaṃ ābhā pharati,",
  "atk-s0102a:868_5": "yāya sabbo so okāso aruṇuggamanavelā viya sañjātāloko hoti.",
  "atk-s0102a:868_6": "Tato kassakā kasikammaṃ vāṇijā āpaṇugghāṭanaṃ te te sippino taṃ taṃ kammantaṃ payojenti “divā”ti maññamānā.",
  "atk-s0102a:868_7": "Mahāsudassanassāpi sabbaṃ taṃ tatheva ahosi.",
  "atk-s0102a:868_8": "Tena vuttaṃ –",
  "atk-s0102a:868_9": "“puna ca paraṃ ānanda,…pe…",
  "atk-s0102a:868_10": "maṇiratanaṃ pāturahosī”ti.",
  "atk-s0102a:869_0": "Itthiratanavaṇṇanā",
  "atk-s0102a:870_0": "249.",
  "atk-s0102a:870_1": "Evaṃ pātubhūtamaṇiratanassa pana cakkavattino visayasukhavisesassa visesakāraṇaṃ itthiratanaṃ pātubhavati.",
  "atk-s0102a:870_2": "Maddarājakulato vā hissa aggamahesiṃ ānenti,",
  "atk-s0102a:870_3": "uttarakuruto vā puññānubhāvena sayaṃ āgacchati.",
  "atk-s0102a:870_4": "Avasesā panassā sampatti –",
  "atk-s0102a:870_5": "“puna ca paraṃ, ānanda,",
  "atk-s0102a:870_6": "rañño mahāsudassanassa itthiratanaṃ pāturahosi,",
  "atk-s0102a:870_7": "abhirūpā dassanīyā”tiādinā nayena pāḷiyaṃyeva āgatā.",
  "atk-s0102a:871_0": "Tattha saṇṭhānapāripūriyā adhikaṃ rūpaṃ assāti abhirūpā.",
  "atk-s0102a:871_1": "Dissamānāva cakkhūni piṇayati,",
  "atk-s0102a:871_2": "tasmā aññaṃ kiccavikkhepaṃ hitvāpi daṭṭhabbāti dassanīyā.",
  "atk-s0102a:871_3": "Dissamānāva somanassavasena cittaṃ pasādetīti pāsādikā.",
  "atk-s0102a:871_4": "Paramāyāti evaṃ pasādāvahattā uttamāya.",
  "atk-s0102a:871_5": "Vaṇṇapokkharatāyāti vaṇṇasundaratāya.",
  "atk-s0102a:871_6": "Samannāgatāti upetā.",
  "atk-s0102a:871_7": "Abhirūpā vā yasmā nātidīghā nātirassā.",
  "atk-s0102a:871_8": "Dassanīyā yasmā nātikisā nātithūlā.",
  "atk-s0102a:871_9": "Pāsādikā yasmā nātikāḷikā nāccodātā.",
  "atk-s0102a:871_10": "Paramāya vaṇṇapokkharatāya samannāgatā yasmā abhikkantā mānusivaṇṇaṃ appattā dibbavaṇṇaṃ.",
  "atk-s0102a:871_11": "Manussānañhi vaṇṇābhā bahi na niccharati.",
  "atk-s0102a:871_12": "Devānaṃ pana atidūrampi niccharati.",
  "atk-s0102a:872_0": "Tassā pana dvādasahatthappamāṇaṃ padesaṃ sarīrābhā obhāseti.",
  "atk-s0102a:872_1": "Nātidīghādīsu cassā paṭhamayugaḷena ārohasampatti,",
  "atk-s0102a:872_2": "dutiyayugaḷena pariṇāhasampatti,",
  "atk-s0102a:872_3": "tatiyayugaḷena vaṇṇasampatti vuttā.",
  "atk-s0102a:872_4": "Chahi vāpi etehi kāyavipattiyā abhāvo,",
  "atk-s0102a:872_5": "atikkantā mānusivaṇṇanti iminā kāyasampatti vuttā.",
  "atk-s0102a:872_6": "Tūlapicuno vā kappāsapicuno vāti sappimaṇḍe pakkhipitvā ṭhapitassa satavāravihatassa tūlapicuno vā kappāsapicuno vā.",
  "atk-s0102a:872_7": "Sīteti rañño sītakāle.",
  "atk-s0102a:872_8": "Uṇheti rañño uṇhakāle.",
  "atk-s0102a:872_9": "Candanagandhoti niccakālameva supisitassa abhinavassa catujjātisamāyojitassa haricandanassa gandho kāyato vāyati.",
  "atk-s0102a:872_10": "Uppalagandho vāyatīti hasitakathitakālesu mukhato taṅkhaṇaṃ vikasitasseva nīluppalassa atisurabhigandho vāyati.",
  "atk-s0102a:873_0": "Evaṃ rūpasamphassagandhasampattiyuttāya panassā sarīrasampattiyā anurūpaṃ ācāraṃ dassetuṃ taṃ kho panātiādi vuttaṃ.",
  "atk-s0102a:873_1": "Tattha rājānaṃ disvā nisinnāsanato aggidaḍḍhā viya paṭhamameva uṭṭhātīti pubbuṭṭhāyinī.",
  "atk-s0102a:873_2": "Tasmiṃ nisinne tassa tālavaṇṭena bījanādikiccaṃ katvā pacchā nipatati nisīdatīti pacchānipātinī.",
  "atk-s0102a:873_3": "Kiṃ karomi,",
  "atk-s0102a:873_4": "te devāti vācāya kiṃ-",
  "atk-s0102a:873_5": "kāraṃ paṭisāvetīti kiṃ kārapaṭissāvinī.",
  "atk-s0102a:873_6": "Rañño manāpameva carati karotīti manāpacārinī.",
  "atk-s0102a:873_7": "Yaṃ rañño piyaṃ tadeva vadatīti piyavādinī.",
  "atk-s0102a:874_0": "Idāni –",
  "atk-s0102a:874_1": "“svāssā ācāro bhāvavisuddhiyāva,",
  "atk-s0102a:874_2": "na sāṭheyyanā”ti dassetuṃ taṃ kho panātiādimāha.",
  "atk-s0102a:874_3": "Tattha no aticarīti na atikkamitvā cari,",
  "atk-s0102a:874_4": "ṭhapetvā rājānaṃ aññaṃ purisaṃ cittenapi na patthesīti vuttaṃ hoti.",
  "atk-s0102a:875_0": "Tattha ye tassā ādimhi “abhirūpā”tiādayo,",
  "atk-s0102a:875_1": "ante “pubbuṭṭhāyinī”tiādayo guṇā vuttā,",
  "atk-s0102a:875_2": "te pakatiguṇā eva.",
  "atk-s0102a:875_3": "“Atikkantā mānusivaṇṇa”ntiādayo pana cakkavattino puññaṃ upanissāya cakkaratanapātubhāvato paṭṭhāya purimakammānubhāvena nibbattāti veditabbā.",
  "atk-s0102a:876_0": "Abhirūpatādikāpi vā cakkaratanapātubhāvato paṭṭhāya sabbākāraparipūrā jātā. Tenāha –",
  "atk-s0102a:876_1": "“evarūpaṃ itthiratanaṃ pāturahosī”ti.",
  "atk-s0102a:877_0": "Gahapatiratanavaṇṇanā",
  "atk-s0102a:878_0": "250.",
  "atk-s0102a:878_1": "Evaṃ pātubhūtaitthiratanassa pana rañño cakkavattino dhanakaraṇīyānaṃ kiccānaṃ yathāsukhaṃ pavattanatthaṃ gahapatiratanaṃ pātubhavati.",
  "atk-s0102a:878_2": "So pakatiyāva mahābhogo,",
  "atk-s0102a:878_3": "mahābhogakule jāto.",
  "atk-s0102a:878_4": "Rañño dhanarāsivaḍḍhako seṭṭhigahapati hoti.",
  "atk-s0102a:878_5": "Cakkaratanānubhāvasahitaṃ panassa kammavipākajaṃ dibbacakkhu pātubhavati,",
  "atk-s0102a:878_6": "yena antopathaviyampi yojanabbhantare nidhiṃ passati,",
  "atk-s0102a:878_7": "so taṃ sampattiṃ disvā tuṭṭhamānaso gantvā rājānaṃ dhanena pavāretvā sabbāni dhanakaraṇīyāni sampādeti.",
  "atk-s0102a:878_8": "Mahāsudassanassāpi tatheva sampādesi.",
  "atk-s0102a:878_9": "Tena vuttaṃ –",
  "atk-s0102a:878_10": "“puna caparaṃ ānanda…pe…",
  "atk-s0102a:878_11": "evarūpaṃ gahapatiratanaṃ pāturahosī”ti.",
  "atk-s0102a:879_0": "Pariṇāyakaratanavaṇṇanā",
  "atk-s0102a:880_0": "251.",
  "atk-s0102a:880_1": "Evaṃ pātubhūtagahapatiratanassa pana rañño cakkavattissa sabbakiccasaṃvidhānasamatthaṃ pariṇāyakaratanaṃ pātubhavati.",
  "atk-s0102a:880_2": "So rañño jeṭṭhaputtova hoti.",
  "atk-s0102a:880_3": "Pakatiyā eva so paṇḍito byatto medhāvī vibhāvī.",
  "atk-s0102a:880_4": "Rañño puññānubhāvaṃ nissāya panassa attano kammānubhāvena paracittañāṇaṃ uppajjati.",
  "atk-s0102a:880_5": "Yena dvādasayojanāya rājaparisāya cittācāraṃ ñatvā rañño hite ca ahite ca vavatthapetuṃ samattho hoti,",
  "atk-s0102a:880_6": "sopi taṃ attano ānubhāvaṃ disvā tuṭṭhahadayo rājānaṃ sabbakiccānusāsanena pavāreti.",
  "atk-s0102a:880_7": "Mahāsudassanampi tatheva pavāresi.",
  "atk-s0102a:880_8": "Tena vuttaṃ –",
  "atk-s0102a:880_9": "“puna caparaṃ…pe…",
  "atk-s0102a:880_10": "pariṇāyakaratanaṃ pāturahosī”ti.",
  "atk-s0102a:881_0": "Tattha ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.",
  "atk-s0102a:882_0": "Catuiddhisamannāgatavaṇṇanā",
  "atk-s0102a:883_0": "252.",
  "atk-s0102a:883_1": "Samavepākiniyāti samavipācaniyā.",
  "atk-s0102a:883_2": "Gahaṇiyāti kammajatejodhātuyā.",
  "atk-s0102a:883_3": "Tattha yassa bhuttamattova āhāro jīrati,",
  "atk-s0102a:883_4": "yassa vā pana puṭabhattaṃ viya tattheva tiṭṭhati,",
  "atk-s0102a:883_5": "ubhopete na samavepākiniyā samannāgatā.",
  "atk-s0102a:883_6": "Yassa pana puna bhattakāle bhattachando uppajjateva,",
  "atk-s0102a:883_7": "ayaṃ samavepākiniyā samannāgatoti.",
  "atk-s0102a:884_0": "Dhammapāsādapokkharaṇivaṇṇanā",
  "atk-s0102a:885_0": "253.",
  "atk-s0102a:885_1": "Māpesi khoti nagare bheriṃ carāpetvā janarāsiṃ kāretvā na māpesi,",
  "atk-s0102a:885_2": "rañño pana saha cittuppādeneva bhūmiṃ bhinditvā caturāsīti pokkharaṇīsahassāni nibbattiṃsu.",
  "atk-s0102a:885_3": "Tāni sandhāyetaṃ vuttaṃ.",
  "atk-s0102a:885_4": "Dvīhi vedikāhīti ekāya iṭṭhakānaṃ pariyanteyeva parikkhittā ekāya pariveṇaparicchedapariyante.",
  "atk-s0102a:885_5": "Etadahosīti kasmā ahosi?",
  "atk-s0102a:885_6": "Ekadivasaṃ kira nahatvā ca pivitvā ca gacchantaṃ mahājanaṃ mahāpuriso oloketvā ime ummattakaveseneva gacchanti.",
  "atk-s0102a:885_7": "Sace etesaṃ ettha piḷandhanapupphāni bhaveyyuṃ,",
  "atk-s0102a:885_8": "bhaddakaṃ siyāti.",
  "atk-s0102a:885_9": "Athassa etadahosi.",
  "atk-s0102a:885_10": "Tattha sabbotukanti pupphaṃ nāma ekasmiṃyeva utumhi pupphati.",
  "atk-s0102a:885_11": "Ahaṃ pana tathā karissāmi –",
  "atk-s0102a:885_12": "“yathā sabbesu utūsu pupphissatī”ti cintesiṃ.",
  "atk-s0102a:885_13": "Ropāpesīti nānāvaṇṇauppalabījādīni tato tato āharāpetvā na ropāpesi,",
  "atk-s0102a:885_14": "saha cittuppādeneva panassa sabbaṃ ijjhati.",
  "atk-s0102a:885_15": "Taṃ loko raññā ropitanti maññi.",
  "atk-s0102a:885_16": "Tena vuttaṃ –",
  "atk-s0102a:885_17": "“ropāpesī”ti.",
  "atk-s0102a:885_18": "Tato paṭṭhāya mahājano nānappakāraṃ jalajathalajamālaṃ piḷandhitvā nakkhattaṃ kīḷamāno viya gacchati.",
  "atk-s0102a:886_0": "254.",
  "atk-s0102a:886_1": "Atha rājā tato uttaripi janaṃ sukhasamappitaṃ kātukāmo –",
  "atk-s0102a:886_2": "“yaṃnūnāhaṃ imāsaṃ pokkharaṇīnaṃ tīre”tiādinā janassa sukhavidhānaṃ cintetvā sabbaṃ akāsi.",
  "atk-s0102a:886_3": "Tattha nhāpesunti añño sarīraṃ ubbaṭṭesi,",
  "atk-s0102a:886_4": "añño cuṇṇāni yojesi,",
  "atk-s0102a:886_5": "añño tīre nahāyantassa udakaṃ āhari,",
  "atk-s0102a:886_6": "añño vatthāni paṭiggahesi ceva adāsi ca.",
  "atk-s0102a:887_0": "Paṭṭhapesi khoti kathaṃ paṭṭhapesi?",
  "atk-s0102a:887_1": "Itthīnañca purisānañca anucchavike alaṅkāre kāretvā itthimattameva tattha paricāravasena sesaṃ sabbaṃ",
  "atk-s0102a:887_2": "pariccāgavasena ṭhapetvā rājā mahāsudassano dānaṃ deti,",
  "atk-s0102a:887_3": "taṃ paribhuñjathāti bheriṃ carāpesi.",
  "atk-s0102a:887_4": "Mahājano pokkharaṇītīraṃ āgantvā nahatvā vatthāni parivattetvā nānāgandhehi vilitto piḷandhanavicittamālo",
  "atk-s0102a:887_5": "dānaggaṃ gantvā anekappakāresu yāgubhattakhajjakesu aṭṭhavidhapānesu ca yo yaṃ icchati,",
  "atk-s0102a:887_6": "so taṃ khāditvā ca pivitvā ca nānāvaṇṇāni khomasukhumāni vatthāni nivāsetvā sampattiṃ anubhavitvā yesaṃ tādisāni atthi,",
  "atk-s0102a:887_7": "te ohāya gacchanti.",
  "atk-s0102a:887_8": "Yesaṃ pana natthi,",
  "atk-s0102a:887_9": "te gahetvā gacchanti.",
  "atk-s0102a:887_10": "Hatthiassayānādīsupi nisīditvā thokaṃ vicaritvā anatthikā ohāya,",
  "atk-s0102a:887_11": "atthikā gahetvā gacchanti.",
  "atk-s0102a:887_12": "Varasayanesu nipajjitvā sampattiṃ anubhavitvā anatthikā ohāya,",
  "atk-s0102a:887_13": "atthikā gahetvā gacchanti.",
  "atk-s0102a:887_14": "Itthīhipi saddhiṃ sampattiṃ anubhavitvā anatthikā ohāya,",
  "atk-s0102a:887_15": "atthikā gahetvā gacchanti.",
  "atk-s0102a:887_16": "Sattavidharatanapasādhanāni ca pasādhetvāpi sampattiṃ anubhavitvā anatthikā ohāya,",
  "atk-s0102a:887_17": "atthikā gahetvā gacchanti.",
  "atk-s0102a:887_18": "Tampi dānaṃ uṭṭhāya samuṭṭhāya dīyateva.",
  "atk-s0102a:887_19": "Jambudīpavāsikānaṃ aññaṃ kammaṃ natthi,",
  "atk-s0102a:887_20": "rañño dānaṃ paribhuñjantāva vicaranti.",
  "atk-s0102a:888_0": "255.",
  "atk-s0102a:888_1": "Atha brāhmaṇagahapatikā cintesuṃ –",
  "atk-s0102a:888_2": "“ayaṃ rājā evarūpaṃ dānaṃ dadantopi ‘mayhaṃ taṇḍulādīni vā khīrādīni vā dethā’ti na kiñci āharāpeti,",
  "atk-s0102a:888_3": "na kho pana amhākaṃ –",
  "atk-s0102a:888_4": "‘rājā āharāpetī’ti tuṇhīmāsituṃ patirūpa”nti te bahuṃ sāpateyyaṃ saṃharitvā rañño upanāmesuṃ. Tasmā –",
  "atk-s0102a:888_5": "“atha kho, ānanda,",
  "atk-s0102a:888_6": "brāhmaṇagahapatikā”tiādimāha.",
  "atk-s0102a:888_7": "Evaṃ samacintesunti kasmā evaṃ cintesuṃ?",
  "atk-s0102a:888_8": "Kassaci gharato appaṃ ābhataṃ,",
  "atk-s0102a:888_9": "kassaci bahu.",
  "atk-s0102a:888_10": "Tasmiṃ paṭisaṃhariyamāne –",
  "atk-s0102a:888_11": "“kiṃ taveva gharato sundaraṃ ābhataṃ,",
  "atk-s0102a:888_12": "na mayhaṃ gharato,",
  "atk-s0102a:888_13": "kiṃ taveva gharato bahu,",
  "atk-s0102a:888_14": "na mayha”nti evaṃ kalahasaddopi uppajjeyya,",
  "atk-s0102a:888_15": "so mā uppajjitthāti evaṃ samacintesuṃ.",
  "atk-s0102a:889_0": "256.",
  "atk-s0102a:889_1": "Ehi tvaṃ sammāti ehi tvaṃ vayassa.",
  "atk-s0102a:889_2": "Dhammaṃ nāma pāsādanti pāsādassa nāmaṃ āropetvāva āṇāpesi.",
  "atk-s0102a:889_3": "Vissakammo pana kīva mahanto deva pāsādo hotūti paṭipucchitvā dīghato yojanaṃ vitthārato aḍḍhayojanaṃ sabbaratanamayova hotūti vuttepi ‘evaṃ hotu,",
  "atk-s0102a:889_4": "bhaddaṃ tava vacana’nti tassa paṭissuṇitvā dhammarājānaṃ sampaṭicchāpetvā māpesi.",
  "atk-s0102a:889_5": "Tattha evaṃ bhaddaṃ tavāti kho ānandāti evaṃ bhaddaṃ tava iti kho ānanda.",
  "atk-s0102a:889_6": "Paṭissutvāti sampaṭicchitvā,",
  "atk-s0102a:889_7": "vatvāti attho.",
  "atk-s0102a:889_8": "Tuṇhībhāvenāti samaṇadhammapaṭipattikaraṇokāso me bhavissatīti icchanto tuṇhībhāvena adhivāsesi.",
  "atk-s0102a:889_9": "Sāramayoti candanasāramayo.",
  "atk-s0102a:890_0": "257. Dvīhi vedikāhīti ettha ekā vedikā panassa uṇhīsamatthake ahosi, ekā heṭṭhā paricchedamatthake.",
  "atk-s0102a:891_0": "258.",
  "atk-s0102a:891_1": "Duddikkho ahosīti duuddikkho,",
  "atk-s0102a:891_2": "pabhāsampattiyā duddasoti attho.",
  "atk-s0102a:891_3": "Musatīti harati phandāpeti niccalabhāvena patiṭṭhātuṃ na deti.",
  "atk-s0102a:891_4": "Viddheti ubbiddhe,",
  "atk-s0102a:891_5": "meghavigamena dūrībhūteti attho.",
  "atk-s0102a:891_6": "Deveti ākāse.",
  "atk-s0102a:892_0": "259.",
  "atk-s0102a:892_1": "Māpesi khoti ahaṃ imasmiṃ ṭhāne pokkharaṇiṃ māpemi,",
  "atk-s0102a:892_2": "tumhākaṃ gharāni bhindathāti na evaṃ kāretvā māpesi.",
  "atk-s0102a:892_3": "Cittuppādavaseneva panassa bhūmiṃ bhinditvā tathārūpā pokkharaṇī ahosi.",
  "atk-s0102a:892_4": "Te sabbakāmehīti sabbehi icchiticchitavatthūhi,",
  "atk-s0102a:892_5": "samaṇe samaṇaparikkhārehi,",
  "atk-s0102a:892_6": "brāhmaṇe brāhmaṇaparikkhārehi santappesīti.",
  "atk-s0102a:893_0": "Paṭhamabhāṇavāravaṇṇanā niṭṭhitā.",
  "atk-s0102a:894_0": "Jhānasampattivaṇṇanā",
  "atk-s0102a:895_0": "260.",
  "atk-s0102a:895_1": "Mahiddhikoti cittuppādavaseneva caturāsītipokkharaṇīsahassānaṃ nibbattisaṅkhātāya mahatiyā iddhiyā samannāgato.",
  "atk-s0102a:895_2": "Mahānubhāvoti tesaṃyeva anubhavitabbānaṃ mahantatāya mahānubhāvena samannāgato.",
  "atk-s0102a:895_3": "Seyyathidanti nipāto, tassa –",
  "atk-s0102a:895_4": "“katamesaṃ tiṇṇa”nti attho.",
  "atk-s0102a:895_5": "Dānassāti sampattipariccāgassa.",
  "atk-s0102a:895_6": "Damassāti āḷavakasutte paññā damoti āgato.",
  "atk-s0102a:895_7": "Idha attānaṃ damentena kataṃ uposathakammaṃ.",
  "atk-s0102a:895_8": "Saṃyamassāti sīlassa.",
  "atk-s0102a:896_0": "Bodhisattapubbayogavaṇṇanā",
  "atk-s0102a:897_0": "Idha ṭhatvā panassa pubbayogo veditabbo –",
  "atk-s0102a:897_1": "rājā kira pubbe gahapatikule nibbatti.",
  "atk-s0102a:897_2": "Tena ca samayena dharamānakasseva kassapabuddhassa sāsane eko thero araññe vāsaṃ vasati,",
  "atk-s0102a:897_3": "bodhisatto attano kammena araññaṃ paviṭṭho theraṃ disvā upasaṅkamitvā vanditvā therassa nisajjanaṭṭhānacaṅkamanaṭṭhānāni oloketvā pucchi – “idheva, bhante,",
  "atk-s0102a:897_4": "ayyo vasatī”ti? Āma,",
  "atk-s0102a:897_5": "upāsakāti sutvā –",
  "atk-s0102a:897_6": "“idheva ayyassa paṇṇasālaṃ kātuṃ vaṭṭatī”ti cintetvā attano kammaṃ pahāya dabbasambhāraṃ koṭṭetvā paṇṇasālaṃ",
  "atk-s0102a:897_7": "katvā chādetvā bhittiyo mattikāya limpitvā dvāraṃ yojetvā kaṭṭhattharaṇaṃ katvā –",
  "atk-s0102a:897_8": "“karissati nu kho paribhogaṃ,",
  "atk-s0102a:897_9": "na karissatī”ti ekamantaṃ nisīdi.",
  "atk-s0102a:897_10": "Thero antogāmato āgantvā paṇṇasālaṃ pavisitvā kaṭṭhattharaṇe nisīdi.",
  "atk-s0102a:897_11": "Upāsakopi āgantvā vanditvā samīpe nisinno “phāsukā, bhante,",
  "atk-s0102a:897_12": "paṇṇasālā”ti pucchi. Phāsukā,",
  "atk-s0102a:897_13": "bhaddamukha,",
  "atk-s0102a:897_14": "pabbajitasāruppāti.",
  "atk-s0102a:897_15": "Vasissatha, bhante, idhāti? Āma,",
  "atk-s0102a:897_16": "upāsakāti,",
  "atk-s0102a:897_17": "so adhivāsanākārena vasissatīti ñatvā nibaddhaṃ mayhaṃ gharadvāraṃ āgantabbanti paṭijānāpetvā – “ekaṃ me, bhante,",
  "atk-s0102a:897_18": "varaṃ dethā”ti āha.",
  "atk-s0102a:897_19": "Atikkantavarā, upāsaka,",
  "atk-s0102a:897_20": "pabbajitāti. Bhante,",
  "atk-s0102a:897_21": "yañca kappati,",
  "atk-s0102a:897_22": "yañca anavajjanti.",
  "atk-s0102a:897_23": "Vadehi upāsakāti. Bhante,",
  "atk-s0102a:897_24": "nibaddhavasanaṭṭhāne nāma manussā maṅgale vā amaṅgale vā āgamanaṃ icchanti,",
  "atk-s0102a:897_25": "anāgacchantassa kujjhanti.",
  "atk-s0102a:897_26": "Tasmā aññaṃ nimantitaṭṭhānaṃ gantvāpi mayhaṃ gharaṃ pavisitvāva bhattakiccaṃ niṭṭhāpetabbanti.",
  "atk-s0102a:897_27": "Thero adhivāsesi.",
  "atk-s0102a:898_0": "So paṇṇasālāya kaṭasāṭakaṃ pattharitvā mañcapīṭhaṃ paññapesi,",
  "atk-s0102a:898_1": "apassenaṃ nikkhipi,",
  "atk-s0102a:898_2": "pādakathalikaṃ ṭhapesi,",
  "atk-s0102a:898_3": "pokkharaṇiṃ khaṇi,",
  "atk-s0102a:898_4": "caṅkamaṃ katvā vālikaṃ okiri,",
  "atk-s0102a:898_5": "mige āgantvā bhittiṃ ghaṃsitvā mattikaṃ pātente disvā kaṇṭakavatiṃ parikkhipi.",
  "atk-s0102a:898_6": "Pokkharaṇiṃ otaritvā udakaṃ āḷulikaṃ karonte disvā anto pāsāṇehi cinitvā bahi kaṇṭakavatiṃ parikkhipitvā antovatipariyante tālapantiyo ropeti,",
  "atk-s0102a:898_7": "mahācaṅkame sammaṭṭhaṭṭhānaṃ āḷulente disvā caṅkamampi vatiyā parikkhipitvā antovatipariyante tālapantiṃ ropesi.",
  "atk-s0102a:898_8": "Evaṃ āvāsaṃ niṭṭhapetvā therassa ticīvaraṃ,",
  "atk-s0102a:898_9": "piṇḍapātaṃ, osadhaṃ,",
  "atk-s0102a:898_10": "paribhogabhājanaṃ,",
  "atk-s0102a:898_11": "ārakaṇṭakaṃ,",
  "atk-s0102a:898_12": "pipphalikaṃ,",
  "atk-s0102a:898_13": "nakhacchedanaṃ, sūciṃ,",
  "atk-s0102a:898_14": "kattarayaṭṭhiṃ, upāhanaṃ,",
  "atk-s0102a:898_15": "udakatumbaṃ, chattaṃ,",
  "atk-s0102a:898_16": "dīpakapallakaṃ,",
  "atk-s0102a:898_17": "malaharaṇiṃ.",
  "atk-s0102a:898_18": "Parissāvanaṃ,",
  "atk-s0102a:898_19": "dhamakaraṇaṃ, pattaṃ, thālakaṃ,",
  "atk-s0102a:898_20": "yaṃ vā panaññampi pabbajitānaṃ paribhogajātaṃ,",
  "atk-s0102a:898_21": "sabbaṃ adāsi.",
  "atk-s0102a:898_22": "Therassa bodhisattena adinnaparikkhāro nāma nāhosi.",
  "atk-s0102a:898_23": "So sīlāni rakkhanto uposathaṃ karonto yāvajīvaṃ theraṃ upaṭṭhahi.",
  "atk-s0102a:898_24": "Thero tattheva vasanto arahattaṃ patvā parinibbāyi.",
  "atk-s0102a:899_0": "Bodhisattopi yāvatāyukaṃ puññaṃ katvā devaloke nibbattitvā tato cuto manussalokaṃ āgacchanto kusāvatiyā",
  "atk-s0102a:899_1": "rājadhāniyā nibbattitvā mahāsudassano rājā ahosi.",
  "atk-s0102a:900_0": "“Evaṃ nātimahantampi, puññaṃ āyatane kataṃ;",
  "atk-s0102a:901_0": "Mahāvipākaṃ hotīti, kattabbaṃ taṃ vibhāvinā”.",
  "atk-s0102a:902_0": "Mahāviyūhanti rajatamayaṃ mahākūṭāgāraṃ.",
  "atk-s0102a:902_1": "Tattha vasitukāmo hutvā agamāsi,",
  "atk-s0102a:902_2": "ettāvatā kāmavitakkāti kāmavitakka tayā ettāvatā nivattitabbaṃ,",
  "atk-s0102a:902_3": "ito paraṃ tuyhaṃ abhūmi,",
  "atk-s0102a:902_4": "idaṃ jhānāgāraṃ nāma,",
  "atk-s0102a:902_5": "nayidaṃ tayā saddhiṃ vasanaṭṭhānanti evaṃ tayo vitakke kūṭāgāradvāreyeva nivattesi.",
  "atk-s0102a:903_0": "261.",
  "atk-s0102a:903_1": "Paṭhamajjhānantiādīsu visuṃ kasiṇaparikammakiccaṃ nāma natthi.",
  "atk-s0102a:903_2": "Nīlakasiṇena atthe sati nīlamaṇiṃ,",
  "atk-s0102a:903_3": "pītakasiṇena atthe sati suvaṇṇaṃ,",
  "atk-s0102a:903_4": "lohitakasiṇena atthe sati rattamaṇiṃ,",
  "atk-s0102a:903_5": "odātakasiṇena atthe sati rajatanti olokitaolokitaṭṭhāne kasiṇameva paññāyati.",
  "atk-s0102a:904_0": "262.",
  "atk-s0102a:904_1": "Mettāsahagatenātiādīsu yaṃ vattabbaṃ,",
  "atk-s0102a:904_2": "taṃ sabbampi visuddhimagge vuttameva.",
  "atk-s0102a:904_3": "Iti pāḷiyaṃ cattāri jhānāni,",
  "atk-s0102a:904_4": "cattāri appamaññāneva vuttāni.",
  "atk-s0102a:904_5": "Mahāpuriso pana sabbāpi aṭṭha samāpattiyo,",
  "atk-s0102a:904_6": "pañca abhiññāyo ca nibbattetvā anulomapaṭilomādivasena cuddasahākārehi samāpattiyo pavisanto madhupaṭalaṃ",
  "atk-s0102a:904_7": "paviṭṭhabhamaro madhurasena viya samāpattisukheneva yāpeti.",
  "atk-s0102a:905_0": "Caturāsītinagarasahassādivaṇṇanā",
  "atk-s0102a:906_0": "263.",
  "atk-s0102a:906_1": "Kusāvatīrājadhānippamukhānīti kusāvatī rājadhānī tesaṃ nagarānaṃ pamukhā sabbaseṭṭhāti attho.",
  "atk-s0102a:906_2": "Bhattābhihāroti abhiharitabbabhattaṃ.",
  "atk-s0102a:907_0": "264.",
  "atk-s0102a:907_1": "Vassasatassa vassasatassāti kasmā evaṃ cintesi?",
  "atk-s0102a:907_2": "Tesaṃ saddena ukkaṇṭhitvā,",
  "atk-s0102a:907_3": "“samāpannassa saddo kaṇṭako”ti hi vuttaṃ.",
  "atk-s0102a:907_4": "Tasmā saddena ukkaṇṭhito mahāpuriso.",
  "atk-s0102a:907_5": "Atha kasmā mā āgacchantūti na vadati?",
  "atk-s0102a:907_6": "Idāni rājā na passatīti nibaddhavattaṃ na labhissanti,",
  "atk-s0102a:907_7": "taṃ tesaṃ mā uppajjitthāti na vadati.",
  "atk-s0102a:908_0": "Subhaddādeviupasaṅkamanavaṇṇanā",
  "atk-s0102a:909_0": "265.",
  "atk-s0102a:909_1": "Etadahosīti kadā etaṃ ahosi.",
  "atk-s0102a:909_2": "Rañño kālaṅkiriyadivase.",
  "atk-s0102a:909_3": "Tadā kira devatā cintesuṃ –",
  "atk-s0102a:909_4": "“rājā anāthakālaṅkiriyaṃ mā karotu,",
  "atk-s0102a:909_5": "orodhehi bahūhi dhītūhi puttehi parivāritova karotū”ti.",
  "atk-s0102a:909_6": "Atha deviṃ āvaṭṭetvā tassā evaṃ cittaṃ uppādesuṃ.",
  "atk-s0102a:909_7": "Pītāni vatthānīti tāni kira pakatiyā rañño manāpāni,",
  "atk-s0102a:909_8": "tasmā tāni pārupathāti āha.",
  "atk-s0102a:909_9": "Ettheva devi tiṭṭhāti devi imaṃ jhānāgāraṃ nāma tumhehi saddhiṃ vasanaṭṭhānaṃ na hoti,",
  "atk-s0102a:909_10": "jhānarativindanaṭṭhānaṃ mama,",
  "atk-s0102a:909_11": "mā idha pāvisīti.",
  "atk-s0102a:910_0": "266.",
  "atk-s0102a:910_1": "Etadahosīti loke sattā nāma maraṇāsannakāle ativiya virocanti,",
  "atk-s0102a:910_2": "tenassa rañño vippasannaindriyabhāvaṃ disvā evaṃ ahosi,",
  "atk-s0102a:910_3": "tato mā rañño kālaṅkiriyā ahosīti tassa kālaṅkiriyaṃ anicchamānā sampati guṇamassa kathayitvā tiṭṭhamānākāraṃ",
  "atk-s0102a:910_4": "karissāmīti cintetvā imāni te devātiādimāha.",
  "atk-s0102a:910_5": "Tattha chandaṃ janehīti pemaṃ uppādehi,",
  "atk-s0102a:910_6": "ratiṃ karohi.",
  "atk-s0102a:910_7": "Jīvite apekkhanti jīvite sāpekkhaṃ, ālayaṃ,",
  "atk-s0102a:910_8": "taṇhaṃ karohīti attho.",
  "atk-s0102a:911_0": "Evaṃ kho maṃ tvaṃ devīti “mayaṃ kho, deva,",
  "atk-s0102a:911_1": "itthiyo nāma pabbajitānaṃ upacārakathaṃ na jānāma,",
  "atk-s0102a:911_2": "kathaṃ vadāma mahārājā”ti rājānaṃ “pabbajito aya”nti maññamānāya deviyā vutte –",
  "atk-s0102a:911_3": "“evaṃ kho maṃ,",
  "atk-s0102a:911_4": "tvaṃ devi,",
  "atk-s0102a:911_5": "samudācarāhī”tiādimāha.",
  "atk-s0102a:911_6": "Garahitāti buddhehi paccekabuddhehi sāvakehi aññehi ca paṇḍitehi bahussutehi garahitā.",
  "atk-s0102a:911_7": "Kiṃ kāraṇā?",
  "atk-s0102a:911_8": "Sāpekkhakālakiriyā hi attanoyeva gehe yakkhakukkuraajagoṇamahiṃsamūsikakukkuṭaūkāmaṅgulādibhāvena nibbattanakāraṇaṃ hoti.",
  "atk-s0102a:912_0": "268. Atha kho, ānanda,",
  "atk-s0102a:912_1": "subhaddā devī assūni puñchitvāti devī ekamantaṃ gantvā roditvā kanditvā assūni puñchitvā etadavoca.",
  "atk-s0102a:913_0": "Brahmalokūpagamavaṇṇanā",
  "atk-s0102a:914_0": "269.",
  "atk-s0102a:914_1": "Gahapatissa vāti kasmā āha?",
  "atk-s0102a:914_2": "Tesaṃ kira soṇaseṭṭhiputtādīnaṃ viya mahatī sampatti hoti,",
  "atk-s0102a:914_3": "soṇassa kira seṭṭhiputtassa ekā bhattapāti dve satasahassāni agghati.",
  "atk-s0102a:914_4": "Iti tesaṃ tādisaṃ bhattaṃ bhuttānaṃ muhuttaṃ bhattasammado bhattamucchā bhattakilamatho hoti.",
  "atk-s0102a:915_0": "271.",
  "atk-s0102a:915_1": "Yaṃ tena samayena ajjhāvasāmīti yattha vasāmi,",
  "atk-s0102a:915_2": "taṃ ekaṃyeva nagaraṃ hoti,",
  "atk-s0102a:915_3": "avasesesu puttadhītādayo ceva dāsamanussā ca vasiṃsu.",
  "atk-s0102a:915_4": "Pāsādakūṭāgāresupi eseva nayo.",
  "atk-s0102a:915_5": "Pallaṅkādīsupi ekaṃyeva pallaṅkaṃ paribhuñjati,",
  "atk-s0102a:915_6": "sesā puttādīnaṃ paribhogā honti.",
  "atk-s0102a:915_7": "Itthīsupi ekāva paccupaṭṭhāti,",
  "atk-s0102a:915_8": "sesā parivāramattā honti,",
  "atk-s0102a:915_9": "paridahāmīti ekameva dussayugaṃ nivāsemi,",
  "atk-s0102a:915_10": "sesāni parivāretvā vicarantānaṃ asītisahassādhikānaṃ soḷasannaṃ purisasatasahassānaṃ honti.",
  "atk-s0102a:915_11": "Bhuñjāmīti paramappamāṇena nāḷikodanamattaṃ bhuñjāmi,",
  "atk-s0102a:915_12": "sesaṃ parivāretvā vicarantānaṃ cattālīsasahassādhikānaṃ aṭṭhannaṃ purisasatasahassānaṃ hotīti dasseti.",
  "atk-s0102a:915_13": "Ekathālipāko hi dasannaṃ janānaṃ pahoti.",
  "atk-s0102a:916_0": "Etāni pana caturāsīti nagarasahassāni ceva pāsādasahassāni ca kūṭāgārasahassāni ca ekissāyeva paṇṇasālāya nissandena nibbattāni.",
  "atk-s0102a:916_1": "Caturāsīti pallaṅkasahassāni nipajjanatthāya dinnamañcakassa nissandena nibbattāni.",
  "atk-s0102a:916_2": "Caturāsīti hatthisahassāni assasahassāni rathasahassāni nisīdanatthāya dinnapīṭhassa nissandena nibbattāni.",
  "atk-s0102a:916_3": "Caturāsīti maṇisahassāni ekadīpassa nissandena nibbattāni.",
  "atk-s0102a:916_4": "Caturāsīti pokkharaṇīsahassāni ekapokkharaṇiyā nissandena nibbattāni.",
  "atk-s0102a:916_5": "Caturāsīti itthisahassāni puttasahassāni gahapatisahassāni paribhogabhājanapattathālaka dhamakaraṇa parissāvana",
  "atk-s0102a:916_6": "ārakaṇṭaka pipphalaka nakhacchedana kuñcikakaṇṇamalaharaṇī pādakathalika upāhana chatta kattarayaṭṭhidānassa",
  "atk-s0102a:916_7": "nissandena nibbattāni.",
  "atk-s0102a:916_8": "Caturāsīti dhenusahassāni gorasadānassa nissandena nibbattāni.",
  "atk-s0102a:916_9": "Caturāsīti vatthakoṭisahassāni nivāsanapārupanadānassa nissandena nibbattāni.",
  "atk-s0102a:916_10": "Caturāsīti thālipākasahassāni bhojanadānassa nissandena nibbattānīti veditabbāni.",
  "atk-s0102a:917_0": "272.",
  "atk-s0102a:917_1": "Evaṃ bhagavā mahāsudassanassa sampattiṃ ādito paṭṭhāya vitthārena kathetvā sabbaṃ taṃ dārakānaṃ paṃsvāgārakīḷanaṃ",
  "atk-s0102a:917_2": "viya dassento parinibbānamañcake nipannova passānandātiādimāha.",
  "atk-s0102a:917_3": "Tattha vipariṇatāti pakativijahanena nibbutapadīpo viya apaññattikabhāvaṃ gatā.",
  "atk-s0102a:917_4": "Evaṃ aniccā kho, ānanda,",
  "atk-s0102a:917_5": "saṅkhārāti evaṃ hutvā abhāvaṭṭhena aniccā.",
  "atk-s0102a:918_0": "Ettāvatā bhagavā yathā nāma puriso satahatthubbedhe campakarukkhe nisseṇiṃ bandhitvā abhiruhitvā campakapupphaṃ ādāya nisseṇiṃ muñcanto otareyya,",
  "atk-s0102a:918_1": "evameva nisseṇiṃ bandhanto viya anekavassakoṭisatasahassubbedhaṃ mahāsudassanasampattiṃ āruyha sampattimatthake",
  "atk-s0102a:918_2": "ṭhitaṃ aniccalakkhaṇaṃ ādāya nisseṇiṃ muñcanto viya otiṇṇo.",
  "atk-s0102a:918_3": "Teneva pubbe vasabharājā dīghabhāṇakattherānaṃ lohapāsādassa pācīnapasse ambalaṭṭhikāyaṃ imaṃ suttaṃ sajjhāyantānaṃ sutvā – “kiṃ, bho,",
  "atk-s0102a:918_4": "mayhaṃ ayyakena ettha vuttaṃ,",
  "atk-s0102a:918_5": "attano khāditapītaṭṭhāne sampattimeva kathetī”ti cintento –",
  "atk-s0102a:918_6": "“evaṃ aniccā kho, ānanda,",
  "atk-s0102a:918_7": "saṅkhārā”ti vuttakāle “imaṃ, bho,",
  "atk-s0102a:918_8": "disvā pañcahi cakkhūhi cakkhumatā evaṃ vutta”nti vāmahatthaṃ samiñjitvā dakkhiṇahatthena apphoṭetvā –",
  "atk-s0102a:918_9": "“sādhu sādhū”ti tuṭṭhahadayo sādhukāraṃ adāsi.",
  "atk-s0102a:919_0": "Evaṃ addhuvāti evaṃ udakapupphuḷādayo viya dhuvabhāvavirahitā.",
  "atk-s0102a:919_1": "Evaṃ anassāsikāti evaṃ supinake pītapānīyaṃ viya anulittacandanaṃ viya ca assāsavirahitā.",
  "atk-s0102a:920_0": "Sarīraṃ nikkhipeyyāti sarīraṃ chaḍḍeyya.",
  "atk-s0102a:920_1": "Idāni aññassa sarīrassa nikkhepo vā paṭijagganaṃ vā natthi kilesapahīnattā, ānanda,",
  "atk-s0102a:920_2": "tathāgatassāti vadati.",
  "atk-s0102a:920_3": "Idaṃ pana vatvā puna theraṃ āmantesi,",
  "atk-s0102a:920_4": "cakkavattino ānubhāvo nāma rañño pabbajitassa sattame divase antaradhāyati.",
  "atk-s0102a:920_5": "Mahāsudassanassa pana kālaṅkiriyato sattameva divase sattaratanapākārā sattaratanatālā caturāsīti pokkharaṇīsahassāni",
  "atk-s0102a:920_6": "dhammapāsādo dhammapokkharaṇī cakkaratananti sabbametaṃ antaradhāyīti.",
  "atk-s0102a:920_7": "Hatthiādīsu pana ayaṃ dhammatā khīṇāyukā saheva kālaṅkaronti.",
  "atk-s0102a:920_8": "Āyusese sati hatthiratanaṃ uposathakulaṃ gacchati,",
  "atk-s0102a:920_9": "assaratanaṃ valāhakakulaṃ,",
  "atk-s0102a:920_10": "maṇiratanaṃ vepullapabbatameva gacchati.",
  "atk-s0102a:920_11": "Itthiratanassa ānubhāvo antaradhāyati.",
  "atk-s0102a:920_12": "Gahapatiratanassa cakkhu pākatikameva hoti.",
  "atk-s0102a:920_13": "Pariṇāyakaratanassa veyyattiyaṃ nassati.",
  "atk-s0102a:921_0": "Idamavoca bhagavāti idaṃ pāḷiyaṃ āruḷhañca anāruḷhañca sabbaṃ bhagavā avoca. Sesaṃ uttānatthamevāti.",
  "atk-s0102a:922_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:923_0": "Mahāsudassanasuttavaṇṇanā niṭṭhitā.",
  "atk-s0102a:926_0": "5. Janavasabhasuttavaṇṇanā",
  "atk-s0102a:927_0": "Nātikiyādibyākaraṇavaṇṇanā",
  "atk-s0102a:928_0": "273- 275.",
  "atk-s0102a:928_1": "Evaṃ me sutanti janavasabhasuttaṃ.",
  "atk-s0102a:928_2": "Tatrāyaṃ anuttānapadavaṇṇanā –",
  "atk-s0102a:928_3": "parito parito janapadesūti samantā samantā janapadesu.",
  "atk-s0102a:928_4": "Paricāraketi buddhadhammasaṅghānaṃ paricārake.",
  "atk-s0102a:928_5": "Upapattīsūti ñāṇagatipuññānaṃ upapattīsu.",
  "atk-s0102a:928_6": "Kāsikosalesūti kāsīsu ca kosalesu ca,",
  "atk-s0102a:928_7": "kāsiraṭṭhe ca kosalaraṭṭhe cāti attho.",
  "atk-s0102a:928_8": "Esa nayo sabbattha.",
  "atk-s0102a:928_9": "Aṅgamagadhayonakakambojaassakaavantiraṭṭhesu pana chasu na byākaroti.",
  "atk-s0102a:928_10": "Imesaṃ pana soḷasannaṃ mahājanapadānaṃ purimesu dasasuyeva byākaroti.",
  "atk-s0102a:928_11": "Nātikiyāti nātikagāmavāsino.",
  "atk-s0102a:929_0": "Tenāti tena anāgāmiādibhāvena.",
  "atk-s0102a:929_1": "Sutvāti sabbaññutaññāṇena paricchinditvā byākarontassa bhagavato pañhābyākaraṇaṃ sutvā tesaṃ anāgāmiādīsu niṭṭhaṅgatā hutvā.",
  "atk-s0102a:929_2": "Tena anāgāmiādibhāvena attamanā ahesuṃ.",
  "atk-s0102a:929_3": "Aṭṭhakathāyaṃ pana tenāti te nātikiyāti vuttaṃ.",
  "atk-s0102a:929_4": "Etasmiṃ atthe na-",
  "atk-s0102a:929_5": "kāro nipātamattaṃ hoti.",
  "atk-s0102a:930_0": "Ānandaparikathāvaṇṇanā",
  "atk-s0102a:931_0": "277.",
  "atk-s0102a:931_1": "Bhagavantaṃ kittayamānarūpoti aho buddho,",
  "atk-s0102a:931_2": "aho dhammo,",
  "atk-s0102a:931_3": "aho saṅgho;",
  "atk-s0102a:931_4": "aho dhammo svākkhātoti evaṃ kittayantova kālamakāsi.",
  "atk-s0102a:931_5": "Bahujano pasīdeyyāti amhākaṃ pitā mātā bhātā bhaginī putto dhītā sahāyako,",
  "atk-s0102a:931_6": "tena amhehi saddhiṃ ekato bhuttā,",
  "atk-s0102a:931_7": "ekato sayitā,",
  "atk-s0102a:931_8": "tassa idañcidañca manāpaṃ akarimha,",
  "atk-s0102a:931_9": "so kira anāgāmī sakadāgāmī sotāpanno;",
  "atk-s0102a:931_10": "aho sādhu,",
  "atk-s0102a:931_11": "aho suṭṭhūti evaṃ bahujano pasādaṃ āpajjeyya.",
  "atk-s0102a:932_0": "278.",
  "atk-s0102a:932_1": "Gatinti ñāṇagatiṃ.",
  "atk-s0102a:932_2": "Abhisamparāyanti ñāṇābhisamparāyameva.",
  "atk-s0102a:932_3": "Addasā khoti kittake jane addasa?",
  "atk-s0102a:932_4": "Catuvīsatisatasahassāni.",
  "atk-s0102a:933_0": "279.",
  "atk-s0102a:933_1": "Upasantapadissoti upasantadassano.",
  "atk-s0102a:933_2": "Bhātirivāti ativiya bhāti,",
  "atk-s0102a:933_3": "ativiya virocati.",
  "atk-s0102a:933_4": "Indriyānanti manacchaṭṭhānaṃ indriyānaṃ.",
  "atk-s0102a:933_5": "Addasaṃ kho ahaṃ ānandāti neva dasa,",
  "atk-s0102a:933_6": "na vīsati, na sataṃ,",
  "atk-s0102a:933_7": "na sahassaṃ,",
  "atk-s0102a:933_8": "anūnādhikāni catuvīsatisatasahassāni addasanti āha.",
  "atk-s0102a:934_0": "Janavasabhayakkhavaṇṇanā",
  "atk-s0102a:935_0": "280.",
  "atk-s0102a:935_1": "Disvā pana me ettako jano maṃ nissāya dukkhā pamuttoti balavasomanassaṃ uppajji,",
  "atk-s0102a:935_2": "cittaṃ pasīdi,",
  "atk-s0102a:935_3": "cittassa pasannattā cittasamuṭṭhānaṃ lohitaṃ pasīdi,",
  "atk-s0102a:935_4": "lohitassa pasannattā manacchaṭṭhāni indriyāni pasīdiṃsūti sabbamidaṃ vatvā atha kho ānandātiādimāha.",
  "atk-s0102a:935_5": "Tattha yasmā so bhagavato dhammakathaṃ sutvā dasasahassādhikassa janasatasahassassa jeṭṭhako hutvā sotāpanno jāto,",
  "atk-s0102a:935_6": "tasmā janavasabhotissa nāmaṃ ahosi.",
  "atk-s0102a:936_0": "Ito sattāti ito devalokā cavitvā satta.",
  "atk-s0102a:936_1": "Tato sattāti tato manussalokā cavitvā satta.",
  "atk-s0102a:936_2": "Saṃsārāni catuddasāti sabbāpi catuddasakhandhapaṭipāṭiyo.",
  "atk-s0102a:936_3": "Nivāsamabhijānāmīti jātivasena nivāsaṃ jānāmi.",
  "atk-s0102a:936_4": "Yattha me vusitaṃ pureti yattha devesu ca vessavaṇassa sahabyataṃ upagatena manussesu ca rājabhūtena ito attabhāvato pureyeva mayā vusitaṃ.",
  "atk-s0102a:936_5": "Pure evaṃ vusitattā eva ca idāni sotāpanno hutvā tīsu vatthūsu bahuṃ puññaṃ katvā tassānubhāvena upari",
  "atk-s0102a:936_6": "nibbattituṃ samatthopi dīgharattaṃ vusitaṭṭhāne nikantiyā balavatāya ettheva nibbatto.",
  "atk-s0102a:937_0": "281.",
  "atk-s0102a:937_1": "Āsā ca pana me santiṭṭhatīti imināhaṃ sotāpannoti na suttappamattova hutvā kālaṃ vītināmesiṃ.",
  "atk-s0102a:937_2": "Sakadāgāmimaggatthāya pana me vipassanā āraddhā.",
  "atk-s0102a:937_3": "Ajjeva ajjeva paṭivijjhissāmīti evaṃ saussāho viharāmīti dasseti.",
  "atk-s0102a:937_4": "Yadaggeti laṭṭhivanuyyāne paṭhamadassane sotāpannadivasaṃ sandhāya vadati.",
  "atk-s0102a:937_5": "Tadagge ahaṃ, bhante,",
  "atk-s0102a:937_6": "dīgharattaṃ avinipāto avinipātaṃ sañjānāmīti taṃdivasaṃ ādiṃ katvā, ahaṃ, bhante,",
  "atk-s0102a:937_7": "purimaṃ catuddasaattabhāvasaṅkhātaṃ dīgharattaṃ avinipāto laṭṭhivanuyyāne sotāpattimaggavasena adhigataṃ avinipātadhammataṃ sañjānāmīti attho.",
  "atk-s0102a:937_8": "Anacchariyanti anuacchariyaṃ.",
  "atk-s0102a:937_9": "Cintayamānaṃ punappunaṃ acchariyamevidaṃ yaṃ kenacideva karaṇīyena gacchanto bhagavantaṃ antarāmagge addasaṃ.",
  "atk-s0102a:937_10": "Idampi acchariyaṃ yañca vessavaṇassa mahārājassa sayaṃparisāya bhāsato bhagavato diṭṭhasadisameva sammukhā sutaṃ.",
  "atk-s0102a:937_11": "Dve paccayāti antarāmagge diṭṭhabhāvo ca vessavaṇassa sammukhā sutaṃ ārocetukāmatā ca.",
  "atk-s0102a:938_0": "Devasabhāvaṇṇanā",
  "atk-s0102a:939_0": "282.",
  "atk-s0102a:939_1": "Sannipatitāti kasmā sannipatitā?",
  "atk-s0102a:939_2": "Te kira catūhi kāraṇehi sannipatanti.",
  "atk-s0102a:939_3": "Vassūpanāyikasaṅgahatthaṃ,",
  "atk-s0102a:939_4": "pavāraṇāsaṅgahatthaṃ,",
  "atk-s0102a:939_5": "dhammasavanatthaṃ,",
  "atk-s0102a:939_6": "pāricchattakakīḷānubhavanatthanti.",
  "atk-s0102a:939_7": "Tattha sve vassūpanāyikāti āsāḷhīpuṇṇamāya dvīsu devalokesu devā sudhammāya devasabhāya sannipatitvā mantenti asukavihāre eko bhikkhu vassūpagato,",
  "atk-s0102a:939_8": "asukavihāre dve tayo cattāro pañca dasa vīsati tiṃsaṃ cattālīsaṃ paññāsaṃ sataṃ sahassaṃ bhikkhū vassūpagatā,",
  "atk-s0102a:939_9": "etthettha ṭhāne ayyānaṃ ārakkhaṃ susaṃvihitaṃ karothāti evaṃ vassūpanāyikasaṅgaho kato hoti.",
  "atk-s0102a:940_0": "Tadāpi eteneva kāraṇena sannipatitā.",
  "atk-s0102a:940_1": "Idaṃ tesaṃ hoti āsanasminti idaṃ tesaṃ catunnaṃ mahārājānaṃ āsanaṃ hoti.",
  "atk-s0102a:940_2": "Evaṃ tesu nisinnesu atha pacchā amhākaṃ āsanaṃ hoti.",
  "atk-s0102a:941_0": "Yenatthenāti yena vassūpanāyikatthena.",
  "atk-s0102a:941_1": "Taṃ atthaṃ cintayitvā taṃ atthaṃ mantayitvāti taṃ araññavāsino bhikkhusaṅghassa ārakkhatthaṃ cintayitvā.",
  "atk-s0102a:941_2": "Etthettha vuṭṭhabhikkhusaṅghassa ārakkhaṃ saṃvidahathāti catūhi mahārājehi saddhiṃ mantetvā.",
  "atk-s0102a:941_3": "Vuttavacanāpi tanti tettiṃsa devaputtā vadanti,",
  "atk-s0102a:941_4": "mahārājāno vuttavacanā nāma.",
  "atk-s0102a:941_5": "Tathā tettiṃsa devaputtā paccānusāsanti,",
  "atk-s0102a:941_6": "itare paccānusiṭṭhavacanā nāma.",
  "atk-s0102a:941_7": "Padadvayepi pana tanti nipātamattameva.",
  "atk-s0102a:941_8": "Avipakkantāti agatā.",
  "atk-s0102a:942_0": "283.",
  "atk-s0102a:942_1": "Uḷāroti vipulo mahā.",
  "atk-s0102a:942_2": "Devānubhāvanti yā sā sabbadevatānaṃ vatthālaṅkāravimānasarīrānaṃ pabhā dvādasa yojanāni pharati.",
  "atk-s0102a:942_3": "Mahāpuññānaṃ pana sarīrappabhā yojanasataṃ pharati.",
  "atk-s0102a:942_4": "Taṃ devānubhāvaṃ atikkamitvā.",
  "atk-s0102a:943_0": "Brahmuno hetaṃ pubbanimittanti yathā sūriyassa udayato etaṃ pubbaṅgamaṃ etaṃ pubbanimittaṃ yadidaṃ aruṇuggaṃ,",
  "atk-s0102a:943_1": "evameva brahmunopi etaṃ –",
  "atk-s0102a:943_2": "“pubbanimitta”nti dīpeti.",
  "atk-s0102a:944_0": "Sanaṅkumārakathāvaṇṇanā",
  "atk-s0102a:945_0": "284.",
  "atk-s0102a:945_1": "Anabhisambhavanīyoti apattabbo,",
  "atk-s0102a:945_2": "na taṃ devā tāvatiṃsā passantīti attho.",
  "atk-s0102a:945_3": "Cakkhupathasminti cakkhupasāde āpāthe vā.",
  "atk-s0102a:945_4": "So devānaṃ cakkhussa āpāthe sambhavanīyo pattabbo na hoti,",
  "atk-s0102a:945_5": "na abhibhavatīti vuttaṃ hoti.",
  "atk-s0102a:945_6": "Heṭṭhā heṭṭhā hi devatā uparūpari devānaṃ oḷārikaṃ katvā māpitameva attabhāvaṃ passituṃ sakkonti,",
  "atk-s0102a:945_7": "vedapaṭilābhanti tuṭṭhipaṭilābhaṃ.",
  "atk-s0102a:945_8": "Adhunābhisitto rajjenāti sampati abhisitto rajjena.",
  "atk-s0102a:945_9": "Ayaṃ panattho duṭṭhagāmaṇiabhayavatthunā dīpetabbo –",
  "atk-s0102a:946_0": "So kira dvattiṃsa damiḷarājāno vijitvā anurādhapure pattābhiseko tuṭṭhasomanassena māsaṃ niddaṃ na labhi, tato –",
  "atk-s0102a:946_1": "“niddaṃ na labhāmi,",
  "atk-s0102a:946_2": "bhante”ti bhikkhusaṅghassa ācikkhi. Tena hi, mahārāja,",
  "atk-s0102a:946_3": "ajja uposathaṃ adhiṭṭhāhīti.",
  "atk-s0102a:946_4": "So ca uposathaṃ adhiṭṭhāsi.",
  "atk-s0102a:946_5": "Saṅgho gantvā –",
  "atk-s0102a:946_6": "“cittayamakaṃ sajjhāyathā”ti aṭṭha ābhidhammikabhikkhū pesesi.",
  "atk-s0102a:946_7": "Te gantvā –",
  "atk-s0102a:946_8": "“nipajja tvaṃ,",
  "atk-s0102a:946_9": "mahārājā,”ti vatvā sajjhāyaṃ ārabhiṃsu.",
  "atk-s0102a:946_10": "Rājā sajjhāyaṃ suṇantova niddaṃ okkami. Therā –",
  "atk-s0102a:946_11": "rājānaṃ mā pabodhayitthāti pakkamiṃsu.",
  "atk-s0102a:946_12": "Rājā dutiyadivase sūriyuggamane pabujjhitvā there apassanto –",
  "atk-s0102a:946_13": "“kuhiṃ ayyā”ti pucchi.",
  "atk-s0102a:946_14": "Tumhākaṃ niddokkamanabhāvaṃ ñatvā gatāti. Natthi, bho,",
  "atk-s0102a:946_15": "mayhaṃ ayyakassa dārakānaṃ ajānanakabhesajjaṃ nāma,",
  "atk-s0102a:946_16": "yāva niddābhesajjampi jānanti yevāti āha.",
  "atk-s0102a:947_0": "Pañcasikhoti pañcasikhagandhabbasadiso hutvā.",
  "atk-s0102a:947_1": "Pañcasikhagandhabbadevaputtassa kira sabbadevatā attabhāvaṃ mamāyanti.",
  "atk-s0102a:947_2": "Tasmā brahmāpi tādisaṃyeva attabhāvaṃ nimminitvā pāturahosi.",
  "atk-s0102a:947_3": "Pallaṅkena nisīdīti pallaṅkaṃ ābhujitvā nisīdi.",
  "atk-s0102a:948_0": "Vissaṭṭhoti sumutto apalibuddho.",
  "atk-s0102a:948_1": "Viññeyyoti atthaviññāpano.",
  "atk-s0102a:948_2": "Mañjūti madhuro mudu.",
  "atk-s0102a:948_3": "Savanīyoti sotabbayuttako kaṇṇasukho.",
  "atk-s0102a:948_4": "Bindūti ekagghano.",
  "atk-s0102a:948_5": "Avisārīti suvisado avippakiṇṇo.",
  "atk-s0102a:948_6": "Gambhīroti nābhimūlato paṭṭhāya gambhīrasamuṭṭhito,",
  "atk-s0102a:948_7": "na jivhādantaoṭṭhatālumattappahārasamuṭṭhito.",
  "atk-s0102a:948_8": "Evaṃ samuṭṭhito hi amadhuro ca hoti,",
  "atk-s0102a:948_9": "na ca dūraṃ sāveti.",
  "atk-s0102a:948_10": "Ninnādīti mahāmeghamudiṅgasaddo viya ninnādayutto.",
  "atk-s0102a:948_11": "Apicettha pacchimaṃ pacchimaṃ padaṃ purimassa purimassa atthoyevāti veditabbo.",
  "atk-s0102a:948_12": "Yathāparisanti yattakā parisā,",
  "atk-s0102a:948_13": "tattakameva viññāpeti.",
  "atk-s0102a:948_14": "Anto parisāyaṃ yevassa saddo samparivattati,",
  "atk-s0102a:948_15": "na bahiddhā vidhāvati.",
  "atk-s0102a:948_16": "Ye hi kecīti ādi bahujanahitāya paṭipannabhāvadassanatthaṃ vadati.",
  "atk-s0102a:948_17": "Saraṇaṃ gatāti na yathā vā tathā vā saraṇaṃ gate sandhāya vadati.",
  "atk-s0102a:948_18": "Nibbematikagahitasaraṇe pana sandhāya vadati.",
  "atk-s0102a:948_19": "Gandhabbakāyaṃ paripūrentīti gandhabbadevagaṇaṃ paripūrenti.",
  "atk-s0102a:948_20": "Iti amhākaṃ satthu loke uppannakālato paṭṭhāya cha devalokādīsu piṭṭhaṃ koṭṭetvā pūritanāḷi viya saravananaḷavanaṃ",
  "atk-s0102a:948_21": "viya ca nirantaraṃ jātaparisāti āha.",
  "atk-s0102a:949_0": "Bhāvitaiddhipādavaṇṇanā",
  "atk-s0102a:950_0": "287.",
  "atk-s0102a:950_1": "Yāvasupaññattā cime tena bhagavatāti tena mayhaṃ satthārā bhagavatā yāva supaññattā yāva sukathitā.",
  "atk-s0102a:950_2": "Iddhipādāti ettha ijjhanaṭṭhena iddhi,",
  "atk-s0102a:950_3": "patiṭṭhānaṭṭhena pādāti veditabbā.",
  "atk-s0102a:950_4": "Iddhipahutāyāti iddhipahonakatāya.",
  "atk-s0102a:950_5": "Iddhivisavitāyāti iddhivipajjanabhāvāya,",
  "atk-s0102a:950_6": "punappunaṃ āsevanavasena ciṇṇavasitāyāti vuttaṃ hoti.",
  "atk-s0102a:950_7": "Iddhivikubbanatāyāti iddhivikubbanabhāvāya,",
  "atk-s0102a:950_8": "nānappakārato katvā dassanatthāya.",
  "atk-s0102a:950_9": "Chandasamādhippadhānasaṅkhārasamannāgatantiādīsu chandahetuko chandādhiko vā samādhi chandasamādhi,",
  "atk-s0102a:950_10": "kattukamyatāchandaṃ adhipatiṃ karitvā paṭiladdhasamādhissetaṃ adhivacanaṃ.",
  "atk-s0102a:950_11": "Padhānabhūtā saṅkhārā padhānasaṅkhārā.",
  "atk-s0102a:950_12": "Catukiccasādhakassa sammappadhānavīriyassetaṃ adhivacanaṃ.",
  "atk-s0102a:950_13": "Samannāgatanti chandasamādhinā ca padhānasaṅkhārena ca upetaṃ.",
  "atk-s0102a:950_14": "Iddhipādanti nipphattipariyāyena ijjhanaṭṭhena vā,",
  "atk-s0102a:950_15": "ijjhanti etāya sattā iddhā vuddhā ukkaṃsagatā hontīti iminā vā pariyāyena iddhīti saṅkhyaṃ gatānaṃ abhiññācittasampayuttānaṃ",
  "atk-s0102a:950_16": "chandasamādhipadhānasaṅkhārānaṃ adhiṭṭhānaṭṭhena pādabhūto sesacittacetasikarāsīti attho.",
  "atk-s0102a:950_17": "Vuttañhetaṃ –",
  "atk-s0102a:950_18": "“iddhipādoti tathābhūtassa vedanākkhandho,",
  "atk-s0102a:950_19": "saññākkhandho,",
  "atk-s0102a:950_20": "saṅkhārakkhandho viññāṇakkhandho”ti.",
  "atk-s0102a:950_21": "Iminā nayena sesesupi attho veditabbo.",
  "atk-s0102a:950_22": "Yatheva hi chandaṃ adhipatiṃ karitvā paṭiladdhasamādhi chandasamādhīti vutto,",
  "atk-s0102a:950_23": "evaṃ vīriyaṃ, cittaṃ,",
  "atk-s0102a:950_24": "vīmaṃsaṃ adhipatiṃ karitvā paṭiladdhasamādhi vīmaṃsāsamādhīti vuccati.",
  "atk-s0102a:950_25": "Apica upacārajjhānaṃ pādo,",
  "atk-s0102a:950_26": "paṭhamajjhānaṃ iddhi.",
  "atk-s0102a:950_27": "Saupacāraṃ paṭhamajjhānaṃ pādo,",
  "atk-s0102a:950_28": "dutiyajjhānaṃ iddhīti evaṃ pubbabhāge pādo,",
  "atk-s0102a:950_29": "aparabhāge iddhīti evamettha attho veditabbo.",
  "atk-s0102a:950_30": "Vitthārena iddhipādakathā visuddhimagge ca vibhaṅgaṭṭhakathāya ca vuttā.",
  "atk-s0102a:951_0": "Keci pana “nipphannā iddhi.",
  "atk-s0102a:951_1": "Anipphanno iddhipādo”ti vadanti,",
  "atk-s0102a:951_2": "tesaṃ vādamaddanatthāya abhidhamme uttaracūḷikavāro nāma ābhato –",
  "atk-s0102a:951_3": "“cattāro iddhipādā chandiddhipādo,",
  "atk-s0102a:951_4": "vīriyiddhipādo,",
  "atk-s0102a:951_5": "cittiddhipādo,",
  "atk-s0102a:951_6": "vīmaṃsiddhipādo.",
  "atk-s0102a:951_7": "Tattha katamo chandiddhipādo?",
  "atk-s0102a:951_8": "Idha bhikkhu yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya",
  "atk-s0102a:951_9": "bhūmiyā pattiyā vivicceva kāmehi paṭhamaṃ jhānaṃ upasampajja viharati dukkhāpaṭipadaṃ dandhābhiññaṃ.",
  "atk-s0102a:951_10": "Yo tasmiṃ samaye chando chandikatā kattukamyatā kusalo dhammacchando,",
  "atk-s0102a:951_11": "ayaṃ vuccati chandiddhipādo,",
  "atk-s0102a:951_12": "avasesā dhammā chandiddhipādasampayuttā”ti.",
  "atk-s0102a:951_13": "Ime pana lokuttaravaseneva āgatā.",
  "atk-s0102a:951_14": "Tattha raṭṭhapālatthero chandaṃ dhuraṃ katvā lokuttaraṃ dhammaṃ nibbattesi.",
  "atk-s0102a:951_15": "Soṇatthero vīriyaṃ dhuraṃ katvā,",
  "atk-s0102a:951_16": "sambhūtatthero cittaṃ dhuraṃ katvā,",
  "atk-s0102a:951_17": "āyasmā mogharājā vīmaṃsaṃ dhuraṃ katvāti.",
  "atk-s0102a:952_0": "Tattha yathā catūsu amaccaputtesu ṭhānantaraṃ patthetvā rājānaṃ upanissāya viharantesu eko upaṭṭhāne",
  "atk-s0102a:952_1": "chandajāto rañño ajjhāsayañca ruciñca ñatvā divā ca ratto ca upaṭṭhahanto rājānaṃ ārādhetvā ṭhānantaraṃ pāpuṇi. Yathā so,",
  "atk-s0102a:952_2": "evaṃ chandadhurena lokuttaradhammanibbattako veditabbo.",
  "atk-s0102a:953_0": "Eko pana –",
  "atk-s0102a:953_1": "“divase divase upaṭṭhātuṃ ko sakkoti,",
  "atk-s0102a:953_2": "uppanne kicce parakkamena ārādhessāmī”ti kupite paccante raññā pahito parakkamena sattumaddanaṃ katvā ṭhānantaraṃ pāpuṇi. Yathā so,",
  "atk-s0102a:953_3": "evaṃ vīriyadhurena lokuttaradhammanibbattako veditabbo.",
  "atk-s0102a:954_0": "Eko –",
  "atk-s0102a:954_1": "“divase divase upaṭṭhānampi urena sattisarapaṭicchannampi bhāroyeva,",
  "atk-s0102a:954_2": "mantabalena ārādhessāmī”ti khattavijjāya kataparicayattā mantasaṃvidhānena rājānaṃ ārādhetvā ṭhānantaraṃ pāpuṇāti. Yathā so,",
  "atk-s0102a:954_3": "evaṃ cittadhurena lokuttaradhammanibbattako veditabbo.",
  "atk-s0102a:955_0": "Aparo –",
  "atk-s0102a:955_1": "“kiṃ imehi upaṭṭhānādīhi,",
  "atk-s0102a:955_2": "rājāno nāma jātisampannassa ṭhānantaraṃ denti,",
  "atk-s0102a:955_3": "tādisassa dento mayhaṃ dassatī”ti jātisampattimeva nissāya ṭhānantaraṃ pāpuṇi, yathā so,",
  "atk-s0102a:955_4": "evaṃ suparisuddhaṃ vīmaṃsaṃ nissāya vīmaṃsadhurena lokuttaradhammanibbattako veditabbo.",
  "atk-s0102a:956_0": "Anekavihitanti anekavidhaṃ. Iddhividhanti iddhikoṭṭhāsaṃ.",
  "atk-s0102a:957_0": "Tividhaokāsādhigamavaṇṇanā",
  "atk-s0102a:958_0": "288.",
  "atk-s0102a:958_1": "Sukhassādhigamāyāti jhānasukhassa maggasukhassa phalasukhassa ca adhigamāya.",
  "atk-s0102a:958_2": "Saṃsaṭṭhoti sampayuttacitto.",
  "atk-s0102a:958_3": "Ariyadhammanti ariyena bhagavatā buddhena desitaṃ dhammaṃ.",
  "atk-s0102a:958_4": "Suṇātīti satthu sammukhā bhikkhubhikkhunīādīhi vā desiyamānaṃ suṇāti.",
  "atk-s0102a:958_5": "Yoniso manasikarotīti upāyato pathato kāraṇato ‘anicca’ntiādivasena manasi karoti.",
  "atk-s0102a:958_6": "“Yoniso manasikāro nāma upāyamanasikāro pathamanasikāro,",
  "atk-s0102a:958_7": "anicce aniccanti dukkhe dukkhanti anattani anattāti asubhe asubhanti saccānulomikena vā cittassa āvaṭṭanā anvāvaṭṭanā ābhogo samannāhāro manasikāro,",
  "atk-s0102a:958_8": "ayaṃ vuccati yonisomanasikāro”ti.",
  "atk-s0102a:958_9": "Evaṃ vutte yonisomanasikāre kammaṃ ārabhatīti attho.",
  "atk-s0102a:958_10": "Asaṃsaṭṭhoti vatthukāmehipi kilesakāmehipi asaṃsaṭṭho viharati.",
  "atk-s0102a:958_11": "Uppajjati sukhanti uppajjati paṭhamajjhānasukhaṃ.",
  "atk-s0102a:958_12": "Sukhā bhiyyo somanassanti samāpattito vuṭṭhitassa jhānasukhapaccayā aparāparaṃ somanassaṃ uppajjati.",
  "atk-s0102a:958_13": "Pamudāti tuṭṭhākārato dubbalapīti.",
  "atk-s0102a:958_14": "Pāmojjanti balavataraṃ pītisomanassaṃ.",
  "atk-s0102a:958_15": "Paṭhamo okāsādhigamoti paṭhamajjhānaṃ pañcanīvaraṇāni vikkhambhetvā attano okāsaṃ gahetvā tiṭṭhati,",
  "atk-s0102a:958_16": "tasmā “paṭhamo okāsādhigamo”ti vuttaṃ.",
  "atk-s0102a:959_0": "Oḷārikāti ettha kāyavacīsaṅkhārā tāva oḷārikā hontu,",
  "atk-s0102a:959_1": "cittasaṅkhārā kathaṃ oḷārikāti?",
  "atk-s0102a:959_2": "Appahīnattā.",
  "atk-s0102a:959_3": "Kāyasaṅkhārā hi catutthajjhānena pahīyanti,",
  "atk-s0102a:959_4": "vacīsaṅkhārā dutiyajjhānena,",
  "atk-s0102a:959_5": "cittasaṅkhārā nirodhasamāpattiyā.",
  "atk-s0102a:959_6": "Iti kāyavacīsaṅkhāresu pahīnesupi te tiṭṭhantiyevāti pahīne upādāya appahīnattā oḷārikā nāma jātā.",
  "atk-s0102a:959_7": "Sukhanti nirodhā vuṭṭhahantassa uppannaṃ catutthajjhānikaphalasamāpattisukhaṃ.",
  "atk-s0102a:959_8": "Sukhā bhiyyo somanassati phalasamāpattito vuṭṭhitassa aparāparaṃ somanassaṃ.",
  "atk-s0102a:959_9": "Dutiyo okāsādhigamoti catutthajjhānaṃ sukhaṃ dukkhaṃ vikkhambhetvā attano okāsaṃ gahetvā tiṭṭhati,",
  "atk-s0102a:959_10": "tasmā “dutiyo okāsādhigamo”ti vuttaṃ.",
  "atk-s0102a:959_11": "Dutiyatatiyajjhānāni panettha catutthe gahite gahitāneva hontīti visuṃ na vuttānīti.",
  "atk-s0102a:960_0": "Idaṃ kusalantiādīsu kusalaṃ nāma dasakusalakammapathā.",
  "atk-s0102a:960_1": "Akusalanti dasaakusalakammapathā.",
  "atk-s0102a:960_2": "Sāvajjadukādayopi etesaṃ vaseneva veditabbā.",
  "atk-s0102a:960_3": "Sabbañceva panetaṃ kaṇhañca sukkañca sappaṭibhāgañcāti kaṇhasukkasappaṭibhāgaṃ.",
  "atk-s0102a:960_4": "Nibbānameva hetaṃ appaṭibhāgaṃ.",
  "atk-s0102a:960_5": "Avijjā pahīyatīti vaṭṭapaṭicchādikā avijjā pahīyati.",
  "atk-s0102a:960_6": "Vijjā uppajjatīti arahattamaggavijjā uppajjati.",
  "atk-s0102a:960_7": "Sukhanti arahattamaggasukhañceva phalasukhañca.",
  "atk-s0102a:960_8": "Sukhā bhiyyo somanassanti phalasamāpattito vuṭṭhitassa aparāparaṃ somanassaṃ.",
  "atk-s0102a:960_9": "Tatiyo okāsādhigamoti arahattamaggo sabbakilese vikkhambhetvā attano okāsaṃ gahetvā tiṭṭhati,",
  "atk-s0102a:960_10": "tasmā “tatiyo okāsādhigamo”ti vutto.",
  "atk-s0102a:960_11": "Sesamaggā pana tasmiṃ gahite antogadhā evāti visuṃ na vuttā.",
  "atk-s0102a:961_0": "Ime pana tayo okāsādhigamā aṭṭhatiṃsārammaṇavasena vitthāretvā kathetabbā. Kathaṃ?",
  "atk-s0102a:961_1": "Sabbāni ārammaṇāni visuddhimagge vuttanayeneva upacāravasena ca appanāvasena ca vavatthapetvā catuvīsatiyā",
  "atk-s0102a:961_2": "ṭhānesu paṭhamajjhānaṃ “paṭhamo okāsādhigamo”ti kathetabbaṃ.",
  "atk-s0102a:961_3": "Terasasu ṭhānesu dutiyatatiyajjhānāni,",
  "atk-s0102a:961_4": "pannarasasu ṭhānesu catutthajjhānañca nirodhasamāpattiṃ pāpetvā “dutiyo okāsādhigamo”ti kathetabbaṃ.",
  "atk-s0102a:961_5": "Dasa upacārajjhānāni pana maggassa padaṭṭhānabhūtāni tatiyaṃ okāsādhigamaṃ bhajanti.",
  "atk-s0102a:961_6": "Apica tīsu sikkhāsu adhisīlasikkhā paṭhamaṃ okāsādhigamaṃ bhajati,",
  "atk-s0102a:961_7": "adhicittasikkhā dutiyaṃ,",
  "atk-s0102a:961_8": "adhipaññāsikkhā tatiyanti evaṃ sikkhāvasenapi kathetabbaṃ.",
  "atk-s0102a:961_9": "Sāmaññaphalepi cūḷasīlato yāva paṭhamajjhānā paṭhamo okāsādhigamo,",
  "atk-s0102a:961_10": "dutiyajjhānato yāva nevasaññānāsaññāyatanā dutiyo,",
  "atk-s0102a:961_11": "vipassanāto yāva arahattā tatiyo okāsādhigamoti evaṃ sāmaññaphalasuttantavasenapi kathetabbaṃ.",
  "atk-s0102a:961_12": "Tīsu pana piṭakesu vinayapiṭakaṃ paṭhamaṃ okāsādhigamaṃ bhajati,",
  "atk-s0102a:961_13": "suttantapiṭakaṃ dutiyaṃ,",
  "atk-s0102a:961_14": "abhidhammapiṭakaṃ tatiyanti evaṃ piṭakavasenapi kathetabbaṃ.",
  "atk-s0102a:962_0": "Pubbe kira mahātherā vassūpanāyikāya imameva suttaṃ paṭṭhapenti.",
  "atk-s0102a:962_1": "Kiṃ kāraṇā?",
  "atk-s0102a:962_2": "Tīṇi piṭakāni vibhajitvā kathetuṃ labhissāmāti.",
  "atk-s0102a:962_3": "Tepiṭakena hi samodhānetvā kathentassa dukkathitanti na sakkā vattuṃ.",
  "atk-s0102a:962_4": "Tepiṭakaṃ bhajāpetvā kathitameva idaṃ suttaṃ sukathitaṃ hotīti.",
  "atk-s0102a:963_0": "Catusatipaṭṭhānavaṇṇanā",
  "atk-s0102a:964_0": "289.",
  "atk-s0102a:964_1": "Kusalassādhigamāyāti maggakusalassa ceva phalakusalassa ca adhigamatthāya.",
  "atk-s0102a:964_2": "Ubhayampi hetaṃ anavajjaṭṭhena khemaṭṭhena vā kusalameva.",
  "atk-s0102a:964_3": "Tattha sammāsamādhiyatīti tasmiṃ ajjhattakāye samāhito ekaggacitto hoti.",
  "atk-s0102a:964_4": "Bahiddhā parakāye ñāṇadassanaṃ abhinibbattetīti attano kāyato parassa kāyābhimukhaṃ ñāṇaṃ peseti.",
  "atk-s0102a:964_5": "Esa nayo sabbattha.",
  "atk-s0102a:964_6": "Sabbattheva ca satimāti padena kāyādipariggāhikā sati,",
  "atk-s0102a:964_7": "lokoti padena pariggahitakāyādayova loko.",
  "atk-s0102a:964_8": "Cattāro cete satipaṭṭhānā lokiyalokuttaramissakā kathitāti veditabbā.",
  "atk-s0102a:965_0": "Sattasamādhiparikkhāravaṇṇanā",
  "atk-s0102a:966_0": "290.",
  "atk-s0102a:966_1": "Samādhiparikkhārāti ettha tayo parikkhārā.",
  "atk-s0102a:966_2": "“Ratho sīlaparikkhāro jhānakkho cakkavīriyo”ti hi ettha alaṅkāro parikkhāro nāma.",
  "atk-s0102a:966_3": "“Sattahi nagaraparikkhārehi suparikkhataṃ hotī”ti ettha parivāro parikkhāro nāma.",
  "atk-s0102a:966_4": "“Gilānapaccayajīvitaparikkhāro”ti ettha sambhāro parikkhāro nāma.",
  "atk-s0102a:966_5": "Idha pana parivāraparikkhāravasena “satta samādhiparikkhārā”ti vuttaṃ.",
  "atk-s0102a:966_6": "Parikkhatāti parivāritā.",
  "atk-s0102a:966_7": "Ayaṃ vuccati so ariyo sammāsamādhīti ayaṃ sattahi ratanehi parivuto cakkavattī viya sattahi aṅgehi parivuto “ariyo sammāsamādhī”ti vuccati.",
  "atk-s0102a:966_8": "Saupaniso itipīti saupanissayo itipi vuccati,",
  "atk-s0102a:966_9": "saparivāro yevāti vuttaṃ hoti.",
  "atk-s0102a:966_10": "Sammādiṭṭhissāti sammādiṭṭhiyaṃ ṭhitassa.",
  "atk-s0102a:966_11": "Sammāsaṅkappo pahotīti sammāsaṅkappo pavattati.",
  "atk-s0102a:966_12": "Esa nayo sabbapadesu.",
  "atk-s0102a:966_13": "Ayaṃ panattho maggavasenāpi phalavasenāpi veditabbo. Kathaṃ?",
  "atk-s0102a:966_14": "Maggasammādiṭṭhiyaṃ ṭhitassa maggasammāsaṅkappo pahoti…pe…",
  "atk-s0102a:966_15": "maggañāṇe ṭhitassa maggavimutti pahoti.",
  "atk-s0102a:966_16": "Tathā phalasammādiṭṭhiyaṃ ṭhitassa phalasammāsaṅkappo pahoti…pe…",
  "atk-s0102a:966_17": "phalasammāñāṇe ṭhitassa phalavimutti pahotīti.",
  "atk-s0102a:967_0": "Svākkhātotiādīni visuddhimagge vaṇṇitāni.",
  "atk-s0102a:967_1": "Apārutāti vivaṭā.",
  "atk-s0102a:967_2": "Amatassāti nibbānassa.",
  "atk-s0102a:967_3": "Dvārāti pavesanamaggā.",
  "atk-s0102a:967_4": "Aveccappasādenāti acalappasādena.",
  "atk-s0102a:967_5": "Dhammavinītāti sammāniyyānena niyyātā.",
  "atk-s0102a:968_0": "Atthāyaṃ itarā pajāti anāgāmino sandhāyāha,",
  "atk-s0102a:968_1": "anāgāmino ca atthīti vuttaṃ hoti.",
  "atk-s0102a:968_2": "Puññabhāgāti puññakoṭṭhāsena nibbattā.",
  "atk-s0102a:968_3": "Ottappanti ottappamāno.",
  "atk-s0102a:968_4": "Tena kadāci nāma musā assāti musāvādabhayena saṅkhātuṃ na sakkomi,",
  "atk-s0102a:968_5": "na pana mama saṅkhātuṃ balaṃ natthīti dīpeti.",
  "atk-s0102a:969_0": "291.",
  "atk-s0102a:969_1": "Taṃ kiṃ maññati bhavanti iminā kevalaṃ vessavaṇaṃ pucchati,",
  "atk-s0102a:969_2": "na panassa evarūpo satthā nāhosīti vā na bhavissatīti vā laddhi atthi.",
  "atk-s0102a:969_3": "Sabbabuddhānañhi abhisamaye viseso natthi.",
  "atk-s0102a:970_0": "292.",
  "atk-s0102a:970_1": "Sayaṃparisāyanti attano parisāyaṃ.",
  "atk-s0102a:970_2": "Tayidaṃ brahmacariyanti taṃ idaṃ sakalaṃ sikkhattayabrahmacariyaṃ.",
  "atk-s0102a:970_3": "Sesaṃ uttānameva.",
  "atk-s0102a:970_4": "Imāni pana padāni dhammasaṅgāhakattherehi ṭhapitānīti.",
  "atk-s0102a:971_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:972_0": "Janavasabhasuttavaṇṇanā niṭṭhitā.",
  "atk-s0102a:975_0": "6. Mahāgovindasuttavaṇṇanā",
  "atk-s0102a:976_0": "293.",
  "atk-s0102a:976_1": "Evaṃ me sutanti mahāgovindasuttaṃ.",
  "atk-s0102a:976_2": "Tatrāyamanuttānapadavaṇṇanā –",
  "atk-s0102a:976_3": "pañcasikhoti pañcacūḷo pañcakuṇḍaliko.",
  "atk-s0102a:976_4": "So kira manussapathe puññakammakaraṇakāle daharo pañcacūḷakadārakakāle vacchapālakajeṭṭhako hutvā aññepi",
  "atk-s0102a:976_5": "dārake gahetvā bahigāme catumaggaṭṭhānesu sālaṃ karonto pokkharaṇiṃ khaṇanto setuṃ bandhanto visamaṃ",
  "atk-s0102a:976_6": "maggaṃ samaṃ karonto yānānaṃ akkhapaṭighātanarukkhe harantoti evarūpāni puññāni karonto vicaritvā daharova",
  "atk-s0102a:976_7": "kālamakāsi.",
  "atk-s0102a:976_8": "Tassa so attabhāvo iṭṭho kanto manāpo ahosi.",
  "atk-s0102a:976_9": "So kālaṃ katvā cātumahārājikadevaloke navutivassasatasahassappamāṇaṃ āyuṃ gahetvā nibbatti.",
  "atk-s0102a:976_10": "Tassa tigāvutappamāṇo suvaṇṇakkhandhasadiso attabhāvo ahosi.",
  "atk-s0102a:976_11": "So sakaṭasahassamattaṃ ābharaṇaṃ pasādhetvā navakumbhamatte gandhe vilimpitvā dibbarattavatthadharo rattasuvaṇṇakaṇṇikaṃ",
  "atk-s0102a:976_12": "piḷandhitvā pañcahi kuṇḍalakehi piṭṭhiyaṃ vattamānehi pañcacūḷakadārakaparihāreneva vicarati.",
  "atk-s0102a:976_13": "Tenetaṃ “pañcasikho” tveva sañjānanti.",
  "atk-s0102a:977_0": "Abhikkantāya rattiyāti abhikkantāya khīṇāya rattiyā,",
  "atk-s0102a:977_1": "ekakoṭṭhāsaṃ atītāyāti attho.",
  "atk-s0102a:977_2": "Abhikkantavaṇṇoti atiiṭṭhakantamanāpavaṇṇo.",
  "atk-s0102a:977_3": "Pakatiyāpi hesa kantavaṇṇo,",
  "atk-s0102a:977_4": "alaṅkaritvā āgatattā pana abhikkantavaṇṇo ahosi.",
  "atk-s0102a:977_5": "Kevalakappanti anavasesaṃ samantato.",
  "atk-s0102a:977_6": "Anavasesattho ettha kevalasaddo.",
  "atk-s0102a:977_7": "Kevalaparipuṇṇanti ettha viya.",
  "atk-s0102a:977_8": "Samantato attho kappasaddo,",
  "atk-s0102a:977_9": "kevalakappaṃ jetavanantiādīsu viya.",
  "atk-s0102a:977_10": "Obhāsetvāti ābhāya pharitvā,",
  "atk-s0102a:977_11": "candimā viya sūriyo viya ca ekobhāsaṃ ekapajjotaṃ karitvāti attho.",
  "atk-s0102a:978_0": "Devasabhāvaṇṇanā",
  "atk-s0102a:979_0": "294.",
  "atk-s0102a:979_1": "Sudhammāyaṃ sabhāyanti sudhammāya nāma itthiyā ratanamattakaṇṇikarukkhanissandena nibbattasabhāyaṃ.",
  "atk-s0102a:979_2": "Tassā kira phalikamayā bhūmi,",
  "atk-s0102a:979_3": "maṇimayā āṇiyo,",
  "atk-s0102a:979_4": "suvaṇṇamayā thambhā,",
  "atk-s0102a:979_5": "rajatamayā thambhaghaṭikā ca saṅghātā ca,",
  "atk-s0102a:979_6": "pavāḷamayāni vāḷarūpāni,",
  "atk-s0102a:979_7": "sattaratanamayā gopānasiyo ca pakkhapāsakā ca mukhavaṭṭi ca,",
  "atk-s0102a:979_8": "indanīlaiṭṭhakāhi chadanaṃ,",
  "atk-s0102a:979_9": "sovaṇṇamayaṃ chadanapīṭhaṃ,",
  "atk-s0102a:979_10": "rajatamayā thūpikā,",
  "atk-s0102a:979_11": "āyāmato ca vitthārato ca tīṇi yojanasatāni,",
  "atk-s0102a:979_12": "parikkhepato navayojanasatāni,",
  "atk-s0102a:979_13": "ubbedhato pañcayojanasatāni,",
  "atk-s0102a:979_14": "evarūpāyaṃ sudhammāyaṃ sabhāyaṃ.",
  "atk-s0102a:980_0": "Dhataraṭṭhotiādīsu dhataraṭṭho gandhabbarājā gandhabbadevatānaṃ koṭisatasahassena parivuto koṭisatasahassasuvaṇṇamayāni",
  "atk-s0102a:980_1": "phalakāni ca suvaṇṇasattiyo ca gāhāpetvā puratthimāya disāya pacchimābhimukho dvīsu devalokesu devatā",
  "atk-s0102a:980_2": "purato katvā nisinno.",
  "atk-s0102a:981_0": "Virūḷhako kumbhaṇḍarājā kumbhaṇḍadevatānaṃ koṭisatasahassena parivuto koṭisatasahassarajatamayāni phalakāni",
  "atk-s0102a:981_1": "ca suvaṇṇasattiyo ca gāhāpetvā dakkhiṇāya disāya uttarābhimukho dvīsu devalokesu devatā purato katvā nisinno.",
  "atk-s0102a:982_0": "Virūpakkho nāgarājā nāgānaṃ koṭisatasahassena parivuto koṭisatasahassamaṇimayāni mahāphalakāni ca suvaṇṇasattiyo",
  "atk-s0102a:982_1": "ca gāhāpetvā pacchimāya disāya puratthimābhimukho dvīsu devalokesu devatā purato katvā nisinno.",
  "atk-s0102a:983_0": "Vessavaṇo yakkharājā yakkhānaṃ koṭisatasahassena parivuto koṭisatasahassapavāḷamayāni mahāphalakāni ca",
  "atk-s0102a:983_1": "suvaṇṇasattiyo ca gāhāpetvā uttarāya disāya dakkhiṇābhimukho dvīsu devalokesu devatā purato katvā nisinnoti",
  "atk-s0102a:983_2": "veditabbo.",
  "atk-s0102a:984_0": "Atha pacchā amhākaṃ āsanaṃ hotīti tesaṃ pacchato amhākaṃ nisīdituṃ okāso pāpuṇāti.",
  "atk-s0102a:984_1": "Tato paraṃ pavisituṃ vā passituṃ vā na labhāma.",
  "atk-s0102a:984_2": "Sannipātakāraṇaṃ panettha pubbe vuttaṃ catubbidhameva.",
  "atk-s0102a:984_3": "Tesu vassūpanāyikasaṅgaho vitthārito.",
  "atk-s0102a:984_4": "Yathā pana vassūpanāyikāya,",
  "atk-s0102a:984_5": "evaṃ mahāpavāraṇāyapi puṇṇamadivase sannipatitvā “ajja kattha gantvā kassa santike pavāressāmā”ti mantenti.",
  "atk-s0102a:984_6": "Tattha sakko devānamindo yebhuyyena piyaṅgudīpamahāvihārasmiṃyeva pavāreti.",
  "atk-s0102a:984_7": "Sesā devatā pāricchattakādīni dibbapupphāni ceva dibbacandanacuṇṇāni ca gahetvā attano attano manāpaṭṭhānameva gantvā pavārenti.",
  "atk-s0102a:984_8": "Evaṃ pavāraṇasaṅgahatthāya sannipatanti.",
  "atk-s0102a:985_0": "Devaloke pana āsāvatī nāma latā atthi.",
  "atk-s0102a:985_1": "Sā pupphissatīti devā vassasahassaṃ upaṭṭhānaṃ gacchanti.",
  "atk-s0102a:985_2": "Pāricchattake pupphamāne ekavassaṃ upaṭṭhānaṃ gacchanti.",
  "atk-s0102a:985_3": "Te tassa paṇḍupalāsādibhāvato paṭṭhāya attamanā honti. Yathāha –",
  "atk-s0102a:986_0": "“Yasmiṃ,",
  "atk-s0102a:986_1": "bhikkhave,",
  "atk-s0102a:986_2": "samaye devānaṃ tāvatiṃsānaṃ pāricchattako koviḷāro paṇḍupalāso hoti, attamanā,",
  "atk-s0102a:986_3": "bhikkhave,",
  "atk-s0102a:986_4": "devā tāvatiṃsā tasmiṃ samaye honti –",
  "atk-s0102a:986_5": "‘paṇḍupalāso kho dāni pāricchattako koviḷāro,",
  "atk-s0102a:986_6": "na cirasseva pannapalāso bhavissatī’ti. Yasmiṃ,",
  "atk-s0102a:986_7": "bhikkhave,",
  "atk-s0102a:986_8": "samaye devānaṃ tāvatiṃsānaṃ pāricchattako koviḷāro pannapalāso hoti,",
  "atk-s0102a:986_9": "khārakajāto hoti,",
  "atk-s0102a:986_10": "jālakajāto hoti,",
  "atk-s0102a:986_11": "kuṭumalakajāto hoti,",
  "atk-s0102a:986_12": "korakajāto hoti. Attamanā,",
  "atk-s0102a:986_13": "bhikkhave,",
  "atk-s0102a:986_14": "devā tāvatiṃsā tasmiṃ samaye honti –",
  "atk-s0102a:986_15": "‘korakajāto dāni pāricchattako koviḷāro na cirasseva sabbapāliphullo bhavissatī’ti.",
  "atk-s0102a:987_0": "Sabbapāliphullassa kho pana,",
  "atk-s0102a:987_1": "bhikkhave,",
  "atk-s0102a:987_2": "pāricchattakassa koviḷārassa samantā paññāsa yojanāni ābhāya phuṭaṃ hoti,",
  "atk-s0102a:987_3": "anuvātaṃ yojanasataṃ gandho gacchati.",
  "atk-s0102a:987_4": "Ayamānubhāvo pāricchattakassa koviḷārassā”ti.",
  "atk-s0102a:988_0": "Pupphite pāricchattake ārohaṇakiccaṃ vā aṅkusakaṃ gahetvā namanakiccaṃ vā pupphāharaṇatthaṃ caṅkoṭakakiccaṃ vā natthi,",
  "atk-s0102a:988_1": "kantanakavāto uṭṭhahitvā pupphāni vaṇṭato kantati,",
  "atk-s0102a:988_2": "sampaṭicchanakavāto sampaṭicchati,",
  "atk-s0102a:988_3": "pavesanakavāto sudhammaṃ devasabhaṃ paveseti,",
  "atk-s0102a:988_4": "sammajjanakavāto purāṇapupphāni nīharati,",
  "atk-s0102a:988_5": "santharaṇakavāto pattakaṇṇikakesarāni naccanto santharati,",
  "atk-s0102a:988_6": "majjhaṭṭhāne dhammāsanaṃ hoti.",
  "atk-s0102a:988_7": "Yojanappamāṇo ratanapallaṅko upari tiyojanena setacchattena dhārayamānena,",
  "atk-s0102a:988_8": "tadanantaraṃ sakkassa devarañño āsanaṃ atthariyati.",
  "atk-s0102a:988_9": "Tato tettiṃsāya devaputtānaṃ,",
  "atk-s0102a:988_10": "tato aññāsaṃ mahesakkhadevatānaṃ.",
  "atk-s0102a:988_11": "Aññataradevatānaṃ pana pupphakaṇṇikāva āsanaṃ hoti.",
  "atk-s0102a:989_0": "Devā devasabhaṃ pavisitvā nisīdanti.",
  "atk-s0102a:989_1": "Tato pupphehi reṇuvaṭṭi uggantvā upari kaṇṇikaṃ āhacca nipatamānā devatānaṃ tigāvutappamāṇaṃ attabhāvaṃ lākhārasaparikammasajjitaṃ viya karoti.",
  "atk-s0102a:989_2": "Tesaṃ sā kīḷā catūhi māsehi pariyosānaṃ gacchati.",
  "atk-s0102a:989_3": "Evaṃ pāricchattakakīḷānubhavanatthāya sannipatanti.",
  "atk-s0102a:990_0": "Māsassa pana aṭṭhadivase devaloke mahādhammasavanaṃ ghusati.",
  "atk-s0102a:990_1": "Tattha sudhammāyaṃ devasabhāyaṃ sanaṅkumāro vā mahābrahmā,",
  "atk-s0102a:990_2": "sakko vā devānamindo,",
  "atk-s0102a:990_3": "dhammakathikabhikkhu vā,",
  "atk-s0102a:990_4": "aññataro vā dhammakathiko devaputto dhammakathaṃ katheti.",
  "atk-s0102a:990_5": "Aṭṭhamiyaṃ pakkhassa catunnaṃ mahārājānaṃ amaccā,",
  "atk-s0102a:990_6": "cātuddasiyaṃ puttā,",
  "atk-s0102a:990_7": "pannarase sayaṃ cattāro mahārājāno nikkhamitvā suvaṇṇapaṭṭañca jātihiṅgulakañca gaṇhitvā gāmanigamarājadhāniyo anuvicaranti. Te –",
  "atk-s0102a:990_8": "“asukā nāma itthī vā puriso vā buddhaṃ saraṇaṃ gato,",
  "atk-s0102a:990_9": "dhammaṃ saraṇaṃ gato.",
  "atk-s0102a:990_10": "Saṅghaṃ saraṇaṃ gato.",
  "atk-s0102a:990_11": "Pañcasīlāni rakkhati.",
  "atk-s0102a:990_12": "Māsassa aṭṭha uposathe karoti.",
  "atk-s0102a:990_13": "Mātuupaṭṭhānaṃ pūreti.",
  "atk-s0102a:990_14": "Pituupaṭṭhānaṃ pūreti.",
  "atk-s0102a:990_15": "Asukaṭṭhāne uppalahatthakasatena pupphakumbhena pūjā katā.",
  "atk-s0102a:990_16": "Dīpasahassaṃ āropitaṃ.",
  "atk-s0102a:990_17": "Akāladhammasavanaṃ kāritaṃ.",
  "atk-s0102a:990_18": "Chattavedikā puṭavedikā kucchivedikā sīhāsanaṃ sīhasopānaṃ kāritaṃ.",
  "atk-s0102a:990_19": "Tīṇi sucaritāni pūreti.",
  "atk-s0102a:990_20": "Dasakusalakammapathe samādāya vattatī”ti suvaṇṇapaṭṭe jātihiṅgulakena likhitvā āharitvā pañcasikhassa hatthe denti.",
  "atk-s0102a:990_21": "Pañcasikho mātalissa hatthe deti.",
  "atk-s0102a:990_22": "Mātali saṅgāhako sakkassa devarañño deti.",
  "atk-s0102a:991_0": "Yadā puññakammakārakā bahū na honti,",
  "atk-s0102a:991_1": "potthako khuddako hoti,",
  "atk-s0102a:991_2": "taṃ disvāva devā – “pamatto,",
  "atk-s0102a:991_3": "vata bho mahājano viharati,",
  "atk-s0102a:991_4": "cattāro apāyā paripūrissanti,",
  "atk-s0102a:991_5": "cha devalokā tucchā bhavissantī”ti anattamanā honti.",
  "atk-s0102a:991_6": "Sace pana potthako mahā hoti,",
  "atk-s0102a:991_7": "taṃ disvāva devā –",
  "atk-s0102a:991_8": "“appamatto, vata bho,",
  "atk-s0102a:991_9": "mahājano viharati,",
  "atk-s0102a:991_10": "cattāro apāyā suññā bhavissanti,",
  "atk-s0102a:991_11": "cha devalokā paripūrissanti,",
  "atk-s0102a:991_12": "buddhasāsane puññāni karitvā āgate mahāpuññe purakkhatvā nakkhattaṃ kīḷituṃ labhissāmā”ti attamanā honti.",
  "atk-s0102a:991_13": "Taṃ potthakaṃ gahetvā sakko devarājā vāceti.",
  "atk-s0102a:991_14": "Tassa pakatiniyāmena kathentassa saddo dvādasa yojanāni gaṇhāti.",
  "atk-s0102a:991_15": "Uccena sarena kathentassa ca sakalaṃ dasayojanasahassaṃ devanagaraṃ chādetvā tiṭṭhati.",
  "atk-s0102a:991_16": "Evaṃ dhammasavanatthāya sannipatanti.",
  "atk-s0102a:991_17": "Idha pana pavāraṇasaṅgahatthāya sannipatitāti veditabbā.",
  "atk-s0102a:992_0": "Tathāgataṃ namassantāti navahi kāraṇehi tathāgataṃ namassamānā.",
  "atk-s0102a:992_1": "Dhammassa ca sudhammatanti svākkhātatādibhedaṃ dhammassa sudhammataṃ ujuppaṭipannatādibhedaṃ saṅghassa ca suppaṭipattinti attho.",
  "atk-s0102a:993_0": "Aṭṭhayathābhuccavaṇṇanā",
  "atk-s0102a:994_0": "296.",
  "atk-s0102a:994_1": "Yathābhucceti yathābhūte yathāsabhāve.",
  "atk-s0102a:994_2": "Vaṇṇeti guṇe.",
  "atk-s0102a:994_3": "Payirudāhāsīti kathesi.",
  "atk-s0102a:994_4": "Bahujanahitāya paṭipannoti kathaṃ paṭipanno?",
  "atk-s0102a:994_5": "Dīpaṅkarapādamūle aṭṭha dhamme samodhānetvā buddhatthāya abhinīharamānopi bahujanahitāya paṭipanno nāma hoti.",
  "atk-s0102a:995_0": "Dānapāramī,",
  "atk-s0102a:995_1": "sīlapāramī,",
  "atk-s0102a:995_2": "nekkhammapāramī,",
  "atk-s0102a:995_3": "paññāpāramī,",
  "atk-s0102a:995_4": "vīriyapāramī,",
  "atk-s0102a:995_5": "khantipāramī,",
  "atk-s0102a:995_6": "saccapāramī,",
  "atk-s0102a:995_7": "adhiṭṭhānapāramī,",
  "atk-s0102a:995_8": "mettāpāramī,",
  "atk-s0102a:995_9": "upekkhāpāramīti kappasatasahassādhikāni cattāri asaṅkhyeyyāni imā dasa pāramiyo pūrentopi bahujanahitāya paṭipanno.",
  "atk-s0102a:996_0": "Khantivāditāpasakāle,",
  "atk-s0102a:996_1": "cūḷadhammapālakumārakāle,",
  "atk-s0102a:996_2": "chaddantanāgarājakāle,",
  "atk-s0102a:996_3": "bhūridattacampeyyasaṅkhapālanāgarājakāle,",
  "atk-s0102a:996_4": "mahākapikāle ca tādisāni dukkarāni karontopi bahujanahitāya paṭipanno.",
  "atk-s0102a:996_5": "Vessantarattabhāve ṭhatvā sattasatakamahādānaṃ datvā sattasu ṭhānesu pathaviṃ kampetvā pāramīkūṭaṃ gaṇhantopi bahujanahitāya paṭipanno.",
  "atk-s0102a:996_6": "Tato anantare attabhāve tusitapure yāvatāyukaṃ tiṭṭhantopi bahujanahitāya paṭipanno.",
  "atk-s0102a:997_0": "Tattha pañca pubbanimittāni disvā dasasahassacakkavāḷadevatāhi yācito pañca mahāvilokanāni viloketvā",
  "atk-s0102a:997_1": "devānaṃ saṅgahatthāya paṭiññaṃ datvā tusitapurā cavitvā mātukucchiyaṃ paṭisandhiṃ gaṇhantopi bahujanahitāya",
  "atk-s0102a:997_2": "paṭipanno.",
  "atk-s0102a:998_0": "Dasa māse mātukucchiyaṃ vasitvā lumbinīvane mātukucchito nikkhamantopi,",
  "atk-s0102a:998_1": "ekūnatiṃsavassāni agāraṃ ajjhāvasitvā mahābhinikkhamanaṃ nikkhamitvā anomanadītīre pabbajantopi,",
  "atk-s0102a:998_2": "chabbassāni padhānena attānaṃ kilametvā bodhipallaṅkaṃ āruyha sabbaññutaññāṇaṃ paṭivijjhantopi,",
  "atk-s0102a:998_3": "sattasattāhaṃ bodhimaṇḍe yāpentopi,",
  "atk-s0102a:998_4": "isipatanaṃ āgamma anuttaraṃ dhammacakkaṃ pavattentopi,",
  "atk-s0102a:998_5": "yamakapāṭihāriyaṃ karontopi,",
  "atk-s0102a:998_6": "devorohaṇaṃ orohantopi,",
  "atk-s0102a:998_7": "buddho hutvā pañcacattālīsa vassāni tiṭṭhantopi,",
  "atk-s0102a:998_8": "āyusaṅkhāraṃ ossajantopi,",
  "atk-s0102a:998_9": "yamakasālānamantare anupādisesāya nibbānadhātuyā parinibbāyantopi bahujanahitāya paṭipanno.",
  "atk-s0102a:998_10": "Yāvassa sāsapamattāpi dhātuyo dharanti,",
  "atk-s0102a:998_11": "tāva bahujanahitāya paṭipannoti veditabbo.",
  "atk-s0102a:998_12": "Sesapadāni etasseva vevacanāni.",
  "atk-s0102a:998_13": "Tattha pacchimaṃ pacchimaṃ purimassa purimassa attho.",
  "atk-s0102a:999_0": "Neva atītaṃse samanupassāma,",
  "atk-s0102a:999_1": "na panetarahīti atītepi buddhato aññaṃ na samanupassāma,",
  "atk-s0102a:999_2": "anāgatepi na samanupassāma,",
  "atk-s0102a:999_3": "etarahi pana aññassa satthuno abhāvatoyeva aññatra tena bhagavatā na samanupassāmāti ayamettha attho.",
  "atk-s0102a:999_4": "Aṭṭhakathāyampi hi –",
  "atk-s0102a:999_5": "“atītānāgatā buddhā amhākaṃ satthārā sadisāyeva,",
  "atk-s0102a:999_6": "kiṃ sakko kathetī”ti vicāretvā –",
  "atk-s0102a:999_7": "“etarahi bahujanahitāya paṭipanno satthā amhākaṃ satthāraṃ muñcitvā añño koci natthi,",
  "atk-s0102a:999_8": "tasmā na passāmāti kathetī”ti vuttaṃ.",
  "atk-s0102a:999_9": "Yathā ca ettha,",
  "atk-s0102a:999_10": "evaṃ ito paresupi padesu ayamattho veditabbo.",
  "atk-s0102a:999_11": "Svākkhātādīni ca kusalādīni ca vuttatthāneva.",
  "atk-s0102a:1000_0": "Gaṅgodakaṃ yamunodakenāti gaṅgāyamunānaṃ samāgamaṭṭhāne udakaṃ vaṇṇenapi gandhenapi rasenapi saṃsandati sameti,",
  "atk-s0102a:1000_1": "majjhe bhinnasuvaṇṇaṃ viya ekasadisameva hoti,",
  "atk-s0102a:1000_2": "na mahāsamuddaudakena saṃsaṭṭhakāle viya visadisaṃ.",
  "atk-s0102a:1000_3": "Parisuddhassa nibbānassa paṭipadāpi parisuddhāva.",
  "atk-s0102a:1000_4": "Na hi daharakāle vejjakammādīni katvā agocare caritvā mahallakakāle nibbānaṃ daṭṭhuṃ sakkā,",
  "atk-s0102a:1000_5": "nibbānagāminī pana paṭipadā parisuddhāva vaṭṭati ākāsūpamā.",
  "atk-s0102a:1000_6": "Yathā hi ākāsampi alaggaṃ parisuddhaṃ candimasūriyānaṃ ākāse icchiticchitaṭṭhānaṃ gacchantānaṃ viya nibbānaṃ",
  "atk-s0102a:1000_7": "gacchantassa bhikkhuno paṭipadāpi kule vā gaṇe vā alaggā abaddhā ākāsūpamā vaṭṭati.",
  "atk-s0102a:1000_8": "Sā panesā tādisāva bhagavatā paññattā kathitā desitā.",
  "atk-s0102a:1000_9": "Tena vuttaṃ –",
  "atk-s0102a:1000_10": "“saṃsandati nibbānañca paṭipadā cā”ti.",
  "atk-s0102a:1001_0": "Paṭipannānanti paṭipadāya ṭhitānaṃ.",
  "atk-s0102a:1001_1": "Vusitavatanti vutthavāsānaṃ etesaṃ.",
  "atk-s0102a:1001_2": "Laddhasahāyoti etesaṃ tattha tattha saha ayanato sahāyo.",
  "atk-s0102a:1001_3": "“Adutiyo asahāyo appaṭisamo”ti idaṃ pana asadisaṭṭhena vuttaṃ.",
  "atk-s0102a:1001_4": "Apanujjāti tesaṃ majjhepi phalasamāpattiyā viharanto cittena apanujja,",
  "atk-s0102a:1001_5": "apanujjeva ekārāmataṃ anuyutto viharatīti attho.",
  "atk-s0102a:1002_0": "Abhinipphanno kho pana tassa bhagavato lābhoti tassa bhagavato mahālābho uppanno.",
  "atk-s0102a:1002_1": "Kadā paṭṭhāya uppanno?",
  "atk-s0102a:1002_2": "Abhisambodhiṃ patvā sattasattāhaṃ atikkamitvā isipatane dhammacakkaṃ pavattetvā anukkamena devamanussānaṃ",
  "atk-s0102a:1002_3": "damanaṃ karontassa tayo jaṭile pabbājetvā rājagahaṃ gatassa bimbisāradamanato paṭṭhāya uppanno.",
  "atk-s0102a:1002_4": "Yaṃ sandhāya vuttaṃ –",
  "atk-s0102a:1002_5": "“tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārāna”nti.",
  "atk-s0102a:1002_6": "Satasahassakappādhikesu catūsu asaṅkhyeyyesu ussannapuññanissandasamuppanno lābhasakkāro mahogho viya ajjhottharamāno āgacchati.",
  "atk-s0102a:1003_0": "Ekasmiṃ kira samaye rājagahe sāvatthiyaṃ sākete kosambiyaṃ bārāṇasiyaṃ bhagavato paṭipāṭibhattaṃ nāma uppannaṃ,",
  "atk-s0102a:1003_1": "tattheko –",
  "atk-s0102a:1003_2": "“ahaṃ sataṃ vissajjetvā dānaṃ dassāmī”ti paṇṇaṃ likhitvā vihāradvāre bandhi. Añño –",
  "atk-s0102a:1003_3": "ahaṃ dve satāni. Añño –",
  "atk-s0102a:1003_4": "ahaṃ pañca satāni. Añño –",
  "atk-s0102a:1003_5": "ahaṃ sahassaṃ. Añño –",
  "atk-s0102a:1003_6": "ahaṃ dve sahassāni. Añño –",
  "atk-s0102a:1003_7": "ahaṃ pañca. Dasa. Vīsati. Paññāsaṃ; añño –",
  "atk-s0102a:1003_8": "ahaṃ satasahassaṃ. Añño –",
  "atk-s0102a:1003_9": "ahaṃ dve satasahassāni vissajjetvā dānaṃ dassāmī”ti paṇṇaṃ likhitvā vihāradvāre bandhi.",
  "atk-s0102a:1003_10": "Janapadacārikaṃ carantampi okāsaṃ labhitvā –",
  "atk-s0102a:1003_11": "“dānaṃ dassāmī”ti sakaṭāni pūretvā mahājano anubandhiyeva. Yathāha –",
  "atk-s0102a:1003_12": "“tena kho pana samayena jānapadā manussā bahuṃ loṇampi telampi taṇḍulampi khādanīyampi sakaṭesu āropetvā bhagavato piṭṭhito piṭṭhito anubandhā honti –",
  "atk-s0102a:1003_13": "‘yattha paṭipāṭiṃ labhissāma,",
  "atk-s0102a:1003_14": "tattha bhattaṃ karissāmā’ti”.",
  "atk-s0102a:1003_15": "Evaṃ aññānipi khandhake ca vinaye ca bahūni vatthūni veditabbāni.",
  "atk-s0102a:1004_0": "Asadisadāne panesa lābho matthakaṃ patto.",
  "atk-s0102a:1004_1": "Ekasmiṃ kira samaye bhagavati janapadacārikaṃ caritvā jetavanaṃ sampatte rājā nimantetvā dānaṃ adāsi.",
  "atk-s0102a:1004_2": "Dutiyadivase nāgarā adaṃsu.",
  "atk-s0102a:1004_3": "Puna tesaṃ dānato atirekaṃ rājā,",
  "atk-s0102a:1004_4": "tassa dānato atirekaṃ nāgarāti evaṃ bahūsu divasesu gatesu rājā cintesi –",
  "atk-s0102a:1004_5": "“ime nāgarā divase divase atirekataraṃ karonti,",
  "atk-s0102a:1004_6": "pathavissaro pana rājā nāgarehi dāne parājitoti garahā bhavissatī”ti.",
  "atk-s0102a:1004_7": "Athassa mallikā upāyaṃ ācikkhi.",
  "atk-s0102a:1004_8": "So rājaṅgaṇe sālakalyāṇipadarehi maṇḍapaṃ kāretvā taṃ nīluppalehi chādetvā pañca āsanasatāni paññāpetvā",
  "atk-s0102a:1004_9": "pañca hatthisatāni āsanānaṃ pacchābhāge ṭhapetvā ekekena hatthinā ekekassa bhikkhuno setacchattaṃ dhārāpesi.",
  "atk-s0102a:1004_10": "Dvinnaṃ dvinnaṃ āsanānaṃ antare sabbālaṅkārapaṭimaṇḍitā ekekā khattiyadhītā catujjātiyagandhaṃ pisati.",
  "atk-s0102a:1004_11": "Niṭṭhitaṃ niṭṭhitaṃ majjhaṭṭhāne gandhambaṇe pakkhipati,",
  "atk-s0102a:1004_12": "taṃ aparā khattiyadhītā nīluppalahatthakena samparivatteti.",
  "atk-s0102a:1004_13": "Evaṃ ekekassa bhikkhuno tisso tisso khattiyadhītaro parivārā,",
  "atk-s0102a:1004_14": "aparā sabbālaṅkārapaṭimaṇḍitā itthī tālavaṇṭaṃ gahetvā bījati,",
  "atk-s0102a:1004_15": "aññā dhamakaraṇaṃ gahetvā udakaṃ parissāveti,",
  "atk-s0102a:1004_16": "aññā pattato udakaṃ harati.",
  "atk-s0102a:1004_17": "Bhagavato cattāri anagghāni ahesuṃ.",
  "atk-s0102a:1004_18": "Pādakathalikā ādhārako apassenaphalakaṃ chattapādamaṇīti imāni cattāri anagghāni ahesuṃ.",
  "atk-s0102a:1004_19": "Saṅghanavakassa deyyadhammo satasahassaṃ agghati.",
  "atk-s0102a:1004_20": "Tasmiñca dāne aṅgulimālatthero saṅghanavako ahosi.",
  "atk-s0102a:1004_21": "Tassa āsanasamīpe ānīto hatthī taṃ upagantuṃ nāsakkhi.",
  "atk-s0102a:1004_22": "Tato rañño ārocesuṃ. Rājā –",
  "atk-s0102a:1004_23": "“añño hatthī natthī”ti?",
  "atk-s0102a:1004_24": "Duṭṭhahatthī pana atthi,",
  "atk-s0102a:1004_25": "ānetuṃ na sakkāti.",
  "atk-s0102a:1004_26": "Sammāsambuddho –",
  "atk-s0102a:1004_27": "saṅghanavako kataro mahārājāti?",
  "atk-s0102a:1004_28": "Aṅgulimālatthero bhagavāti.",
  "atk-s0102a:1004_29": "Tena hi taṃ duṭṭhahatthiṃ ānetvā ṭhapetu,",
  "atk-s0102a:1004_30": "mahārājāti.",
  "atk-s0102a:1004_31": "Hatthiṃ maṇḍayitvā ānayiṃsu.",
  "atk-s0102a:1004_32": "So therassa tejena nāsāvātasañcaraṇamattampi kātuṃ nāsakkhi.",
  "atk-s0102a:1004_33": "Evaṃ nirantaraṃ satta divasāni dānaṃ dīyittha.",
  "atk-s0102a:1004_34": "Sattame divase rājā dasabalaṃ vanditvā –",
  "atk-s0102a:1004_35": "“bhagavā mayhaṃ dhammaṃ desethā”ti āha.",
  "atk-s0102a:1005_0": "Tassañca parisati kāḷo ca juṇho cāti dve amaccā honti.",
  "atk-s0102a:1005_1": "Kāḷo cintesi –",
  "atk-s0102a:1005_2": "“nassati rājakulassa santakaṃ,",
  "atk-s0102a:1005_3": "kiṃ nāmete ettakā janā karissanti,",
  "atk-s0102a:1005_4": "bhuñjitvā vihāraṃ gantvā niddāyissanteva,",
  "atk-s0102a:1005_5": "idaṃ pana eko rājapuriso labhitvā kiṃ nāma na kareyya,",
  "atk-s0102a:1005_6": "aho nassati rañño santaka”nti.",
  "atk-s0102a:1005_7": "Juṇho cintesi –",
  "atk-s0102a:1005_8": "“mahantaṃ idaṃ rājattanaṃ nāma,",
  "atk-s0102a:1005_9": "ko añño idaṃ kātuṃ sakkhissati?",
  "atk-s0102a:1005_10": "Kiṃ rājā nāma so,",
  "atk-s0102a:1005_11": "yo rājattane ṭhitopi evarūpaṃ dānaṃ dātuṃ na sakkotī”ti.",
  "atk-s0102a:1005_12": "Bhagavā parisāya ajjhāsayaṃ olokento tesaṃ dvinnaṃ ajjhāsayaṃ viditvā –",
  "atk-s0102a:1005_13": "“sace ajja juṇhassa ajjhāsayena dhammakathaṃ kathemi,",
  "atk-s0102a:1005_14": "kāḷassa sattadhā muddhā phalissati.",
  "atk-s0102a:1005_15": "Mayā kho pana sattānuddayatāya pāramiyo pūritā.",
  "atk-s0102a:1005_16": "Juṇho aññasmimpi divase mayi dhammaṃ kathayante maggaphalaṃ paṭivijjhissati,",
  "atk-s0102a:1005_17": "idāni pana kāḷaṃ olokessāmī”ti rañño catuppadikameva gāthaṃ abhāsi –",
  "atk-s0102a:1006_0": "“Na ve kadariyā devalokaṃ vajanti,",
  "atk-s0102a:1007_0": "Bālā have nappasaṃsanti dānaṃ;",
  "atk-s0102a:1008_0": "Dhīro ca dānaṃ anumodamāno,",
  "atk-s0102a:1009_0": "Teneva so hoti sukhī paratthā”ti. ;",
  "atk-s0102a:1010_0": "Rājā anattamano hutvā –",
  "atk-s0102a:1010_1": "“mayā mahādānaṃ dinnaṃ,",
  "atk-s0102a:1010_2": "satthā ca me mandameva dhammaṃ kathesi,",
  "atk-s0102a:1010_3": "nāsakkhiṃ maññe dasabalassa cittaṃ gahetu”nti.",
  "atk-s0102a:1010_4": "So bhuttapātarāso vihāraṃ gantvā bhagavantaṃ vanditvā pucchi – “mayā, bhante,",
  "atk-s0102a:1010_5": "mahantaṃ dānaṃ dinnaṃ,",
  "atk-s0102a:1010_6": "anumodanā ca me na mahatī katā,",
  "atk-s0102a:1010_7": "ko nu kho me, bhante, doso”ti? Natthi, mahārāja,",
  "atk-s0102a:1010_8": "tava doso,",
  "atk-s0102a:1010_9": "parisā pana aparisuddhā,",
  "atk-s0102a:1010_10": "tasmā dhammaṃ na desesinti.",
  "atk-s0102a:1010_11": "Kasmā pana bhagavā parisā na suddhāti?",
  "atk-s0102a:1010_12": "Satthā dvinnaṃ amaccānaṃ parivitakkaṃ ārocesi.",
  "atk-s0102a:1010_13": "Rājā kāḷaṃ pucchi – “evaṃ, tāta, kāḷā”ti? “Evaṃ,",
  "atk-s0102a:1010_14": "mahārājā”ti.",
  "atk-s0102a:1010_15": "“Mayi mama santakaṃ dadamāne tava kataraṃ ṭhānaṃ rujjati,",
  "atk-s0102a:1010_16": "na taṃ sakkomi passituṃ,",
  "atk-s0102a:1010_17": "pabbājetha naṃ mama raṭṭhato”ti āha.",
  "atk-s0102a:1010_18": "Tato juṇhaṃ pakkosāpetvā pucchi –",
  "atk-s0102a:1010_19": "“evaṃ kira, tāta,",
  "atk-s0102a:1010_20": "cintesī”ti? “Āma,",
  "atk-s0102a:1010_21": "mahārājā”ti.",
  "atk-s0102a:1010_22": "“Tava cittānurūpameva hotū”ti tasmiṃyeva maṇḍape evaṃ paññattesuyeva āsanesu pañca bhikkhusatāni nisīdāpetvā",
  "atk-s0102a:1010_23": "tāyeva khattiyadhītaro parivārāpetvā rājagehato dhanaṃ gahetvā mayā dinnasadisameva satta divasāni dānaṃ dehīti.",
  "atk-s0102a:1010_24": "So tathā adāsi.",
  "atk-s0102a:1010_25": "Datvā sattame divase –",
  "atk-s0102a:1010_26": "“dhammaṃ bhagavā desethā”ti āha.",
  "atk-s0102a:1011_0": "Satthā dvinnampi dānānaṃ anumodanaṃ ekato katvā dve mahānadiyo ekoghapuṇṇā kurumāno viya mahādhammadesanaṃ desesi.",
  "atk-s0102a:1011_1": "Desanāpariyosāne juṇho sotāpanno ahosi.",
  "atk-s0102a:1011_2": "Rājā pasīditvā dasabalassa bāhiravatthuṃ nāma adāsi.",
  "atk-s0102a:1011_3": "Evaṃ abhinipphanno kho pana tassa bhagavato lābhoti veditabbo.",
  "atk-s0102a:1012_0": "Abhinipphanno silokoti vaṇṇaguṇakittanaṃ.",
  "atk-s0102a:1012_1": "Sopi bhagavato dhammacakkappavattanato paṭṭhāya abhinipphanno.",
  "atk-s0102a:1012_2": "Tato paṭṭhāya hi bhagavato khattiyāpi vaṇṇaṃ kathenti.",
  "atk-s0102a:1012_3": "Brāhmaṇāpi gahapatayopi nāgā supaṇṇā gandhabbā devatā brahmānopi kittiṃ vatvā –",
  "atk-s0102a:1012_4": "“itipi so bhagavā”tiādinā.",
  "atk-s0102a:1012_5": "Aññatitthiyāpi vararojassa sahassaṃ datvā samaṇassa gotamassa avaṇṇaṃ kathehīti uyyojesuṃ.",
  "atk-s0102a:1012_6": "So sahassaṃ gahetvā dasabalaṃ pādatalato paṭṭhāya yāva kesantā apalokayamāno likkhāmattampi vajjaṃ adisvā –",
  "atk-s0102a:1012_7": "“vippakiṇṇadvattiṃsamahāpurisalakkhaṇe asītianubyañjanavibhūsite byāmappabhāparikkhitte suphullitapāricchattakatārāgaṇasamujjalitaantalikkhavicittakusumasassirikanandanavanasadise",
  "atk-s0102a:1012_8": "anavajjaattabhāve avaṇṇaṃ vadantassa mukhampi viparivatteyya,",
  "atk-s0102a:1012_9": "muddhāpi sattadhā phaleyya,",
  "atk-s0102a:1012_10": "avaṇṇaṃ vattuṃ upāyo natthi,",
  "atk-s0102a:1012_11": "vaṇṇameva vadissāmī”ti pādatalato paṭṭhāya yāva kesantā atirekapadasahassena vaṇṇameva kathesi.",
  "atk-s0102a:1012_12": "Yamakapāṭihāriye panesa vaṇṇo nāma matthakaṃ patto.",
  "atk-s0102a:1012_13": "Evaṃ abhinipphanno silokoti.",
  "atk-s0102a:1013_0": "Yāva maññe khattiyāti khattiyā brāhmaṇā vessā suddā nāgā supaṇṇā yakkhā asurā devā brahmānoti sabbeva te sampiyāyamānarūpā haṭṭhatuṭṭhā viharanti.",
  "atk-s0102a:1013_1": "Vigatamado kho panāti ettakā maṃ janā sampiyāyamānarūpā viharantīti na madapamatto hutvā davādivasena āhāraṃ āhāreti,",
  "atk-s0102a:1013_2": "aññadatthu vigatamado kho pana so bhagavā āhāraṃ āhāreti.",
  "atk-s0102a:1014_0": "Yathāvādīti yaṃ vācāya vadati,",
  "atk-s0102a:1014_1": "tadanvayamevassa kāyakammaṃ hoti.",
  "atk-s0102a:1014_2": "Yañca kāyena karoti,",
  "atk-s0102a:1014_3": "tadanvayamevassa vacīkammaṃ hoti.",
  "atk-s0102a:1014_4": "Kāyo vā vācaṃ,",
  "atk-s0102a:1014_5": "vācā vā kāyaṃ nātikkamati,",
  "atk-s0102a:1014_6": "vācā kāyena,",
  "atk-s0102a:1014_7": "kāyo ca vācāya sameti.",
  "atk-s0102a:1014_8": "Yathā ca –",
  "atk-s0102a:1015_0": "“Vāmena sūkaro hoti, dakkhiṇena ajāmigo;",
  "atk-s0102a:1016_0": "Sarena nelako hoti, visāṇena jaraggavo”ti. –",
  "atk-s0102a:1017_0": "Ayaṃ sūkarayakkho sūkare disvā sūkarasadisaṃ vāmapassaṃ dassetvā te gahetvā khādati,",
  "atk-s0102a:1017_1": "ajāmige disvā taṃsadisaṃ dakkhiṇapassaṃ dassetvā te gahetvā khādati,",
  "atk-s0102a:1017_2": "nelakavacchake disvā vacchakaravaṃ ravanto te gahetvā khādati,",
  "atk-s0102a:1017_3": "goṇe disvā tesaṃ visāṇasadisāni visāṇāni māpetvā te dūratova –",
  "atk-s0102a:1017_4": "“goṇo viya dissatī”ti evaṃ upagate gahetvā khādati.",
  "atk-s0102a:1017_5": "Yathā ca dhammikavāyasajātake sakuṇehi puṭṭho vāyaso –",
  "atk-s0102a:1017_6": "“ahaṃ vātabhakkho,",
  "atk-s0102a:1017_7": "vātabhakkhatāya mukhaṃ vivaritvā pāṇakānañca maraṇabhayena ekeneva pādena ṭhito,",
  "atk-s0102a:1017_8": "tasmā tumhepi –",
  "atk-s0102a:1018_0": "“Dhammaṃ caratha bhaddaṃ vo, dhammaṃ caratha ñātayo;",
  "atk-s0102a:1019_0": "Dhammacārī sukhaṃ seti, asmiṃ loke paramhi cā”ti.",
  "atk-s0102a:1020_0": "Sakuṇesu vissāsaṃ uppādesi, tato –",
  "atk-s0102a:1021_0": "“Bhaddako vatāyaṃ pakkhī, dijo paramadhammiko;",
  "atk-s0102a:1022_0": "Ekapādena tiṭṭhanto, dhammo dhammoti bhāsatī”ti.",
  "atk-s0102a:1023_0": "Evaṃ vissāsamāgate sakuṇe khādittha.",
  "atk-s0102a:1023_1": "Tena tesaṃ vācā kāyena,",
  "atk-s0102a:1023_2": "kāyo ca vācāya na sameti,",
  "atk-s0102a:1023_3": "na evaṃ bhagavato.",
  "atk-s0102a:1023_4": "Bhagavato pana vācā kāyena,",
  "atk-s0102a:1023_5": "kāyo ca vācāya sametiyevāti dasseti.",
  "atk-s0102a:1024_0": "Tiṇṇā taritā vicikicchā assāti tiṇṇavicikiccho.",
  "atk-s0102a:1024_1": "“Kathamidaṃ kathamida”nti evarūpā vigatā kathaṃkathā assāti vigatakathaṃkatho.",
  "atk-s0102a:1024_2": "Yathā hi mahājano –",
  "atk-s0102a:1024_3": "“ayaṃ rukkho,",
  "atk-s0102a:1024_4": "kiṃ rukkho nāma,",
  "atk-s0102a:1024_5": "ayaṃ gāmo,",
  "atk-s0102a:1024_6": "ayaṃ janapado,",
  "atk-s0102a:1024_7": "idaṃ raṭṭhaṃ,",
  "atk-s0102a:1024_8": "kiṃ raṭṭhaṃ nāma,",
  "atk-s0102a:1024_9": "kasmā nu kho ayaṃ rukkho ujukkhandho,",
  "atk-s0102a:1024_10": "ayaṃ vaṅkakkhandho,",
  "atk-s0102a:1024_11": "kasmā kaṇṭako koci ujuko hoti,",
  "atk-s0102a:1024_12": "koci vaṅko,",
  "atk-s0102a:1024_13": "pupphaṃ kiñci sugandhaṃ,",
  "atk-s0102a:1024_14": "kiñci duggandhaṃ,",
  "atk-s0102a:1024_15": "phalaṃ kiñci madhuraṃ,",
  "atk-s0102a:1024_16": "kiñci amadhura”nti sakaṅkhova hoti,",
  "atk-s0102a:1024_17": "na evaṃ satthā.",
  "atk-s0102a:1024_18": "Satthā hi –",
  "atk-s0102a:1024_19": "“imesaṃ nāma dhātūnaṃ ussannussannattā idaṃ evaṃ hotī”ti vigatakathaṃkathova.",
  "atk-s0102a:1024_20": "Yathā ca paṭhamajjhānādilābhīnaṃ dutiyajjhānādīsu kaṅkhā hoti.",
  "atk-s0102a:1024_21": "Paccekabuddhānampi hi sabbaññutaññāṇe yāthāvasanniṭṭhānābhāvato vohāravasena kaṅkhā nāma hotiyeva,",
  "atk-s0102a:1024_22": "na evaṃ buddhassa.",
  "atk-s0102a:1024_23": "So hi bhagavā sabbattha vigatakathaṃkathoti dasseti.",
  "atk-s0102a:1025_0": "Pariyositasaṅkappoti yathā keci sīlamattena,",
  "atk-s0102a:1025_1": "keci vipassanāmattena,",
  "atk-s0102a:1025_2": "keci paṭhamajjhānena…pe…",
  "atk-s0102a:1025_3": "keci nevasaññānāsaññāyatanasamāpattiyā,",
  "atk-s0102a:1025_4": "keci sotāpannabhāvamattena…pe…",
  "atk-s0102a:1025_5": "keci arahattena,",
  "atk-s0102a:1025_6": "keci sāvakapāramīñāṇena,",
  "atk-s0102a:1025_7": "keci paccekabodhiñāṇena pariyositasaṅkappā paripuṇṇamanorathā honti,",
  "atk-s0102a:1025_8": "na evaṃ mama satthā.",
  "atk-s0102a:1025_9": "Mama pana satthā sabbaññutaññāṇena pariyositasaṅkappoti dasseti.",
  "atk-s0102a:1026_0": "Ajjhāsayaṃ ādibrahmacariyanti karaṇatthe paccattavacanaṃ,",
  "atk-s0102a:1026_1": "adhikāsayena uttamanissayabhūtena ādibrahmacariyena porāṇabrahmacariyabhūtena ca ariyamaggena tiṇṇavicikiccho",
  "atk-s0102a:1026_2": "vigatakathaṃkatho pariyositasaṅkappoti attho.",
  "atk-s0102a:1026_3": "“Pubbe ananussutesu dhammesu sāmaṃ saccāni abhisambujjhi,",
  "atk-s0102a:1026_4": "tattha ca sabbaññutaṃ patto,",
  "atk-s0102a:1026_5": "balesu ca vasībhāva”nti hi vacanato pariyositasaṅkappatāpi bhagavato ariyamaggeneva nipphannāti.",
  "atk-s0102a:1027_0": "297.",
  "atk-s0102a:1027_1": "Yathariva bhagavāti yathā bhagavā,",
  "atk-s0102a:1027_2": "evaṃ ekasmiṃ jambudīpatale catūsu disāsu cārikaṃ caramānā aho vata cattāro jinā dhammaṃ deseyyunti paccāsisamānā vadanti.",
  "atk-s0102a:1027_3": "Athāpare tīsu maṇḍalesu ekato vicaraṇabhāvaṃ ākaṅkhamānā tayo sammāsambuddhāti āhaṃsu. Apare –",
  "atk-s0102a:1027_4": "“dasa pāramiyo nāma pūretvā catunnaṃ tiṇṇaṃ vā uppatti dullabhā,",
  "atk-s0102a:1027_5": "sace pana eko nibaddhavāsaṃ vasanto dhammaṃ deseyya,",
  "atk-s0102a:1027_6": "eko cārikaṃ caranto,",
  "atk-s0102a:1027_7": "evampi jambudīpo sobheyya ceva,",
  "atk-s0102a:1027_8": "bahuñca hitasukhamadhigaccheyyā”ti cintetvā aho vata,",
  "atk-s0102a:1027_9": "mārisāti āhaṃsu.",
  "atk-s0102a:1028_0": "298.",
  "atk-s0102a:1028_1": "Aṭṭhānametaṃ anavakāso yanti ettha ṭhānaṃ avakāsoti ubhayametaṃ kāraṇādhivacanameva.",
  "atk-s0102a:1028_2": "Kāraṇañhi tiṭṭhati ettha tadāyattavuttitāya phalanti ṭhānaṃ.",
  "atk-s0102a:1028_3": "Okāso viya cassa taṃ tena vinā aññattha abhāvatoti avakāso.",
  "atk-s0102a:1028_4": "Yanti karaṇatthe paccattaṃ.",
  "atk-s0102a:1028_5": "Idaṃ vuttaṃ hoti –",
  "atk-s0102a:1028_6": "“yena kāraṇena ekissā lokadhātuyā dve buddhā ekato uppajjeyyuṃ,",
  "atk-s0102a:1028_7": "taṃ kāraṇaṃ natthī”ti.",
  "atk-s0102a:1029_0": "Ettha ca –",
  "atk-s0102a:1030_0": "“Yāvatā candimasūriyā, pariharanti disā bhanti virocanā;",
  "atk-s0102a:1031_0": "Tāva sahassadhā loko, ettha te vattate vaso”ti. –",
  "atk-s0102a:1032_0": "Gāthāya ekacakkavāḷameva ekā lokadhātu.",
  "atk-s0102a:1032_1": "“Sahassī lokadhātu akampitthā”ti āgataṭṭhāne cakkavāḷasahassaṃ ekā lokadhātu.",
  "atk-s0102a:1032_2": "“Ākaṅkhamāno, ānanda,",
  "atk-s0102a:1032_3": "tathāgato tisahassimahāsahassilokadhātuṃ sarena viññāpeyya,",
  "atk-s0102a:1032_4": "obhāsena ca phareyyā”ti āgataṭṭhāne tisahassimahāsahassī ekā lokadhātu.",
  "atk-s0102a:1032_5": "“Ayañca dasasahassī lokadhātū”ti āgataṭṭhāne dasacakkavāḷasahassāni ekā lokadhātu.",
  "atk-s0102a:1032_6": "Taṃ sandhāya ekissā lokadhātuyāti āha.",
  "atk-s0102a:1032_7": "Ettakañhi jātikhettaṃ nāma.",
  "atk-s0102a:1032_8": "Tatrāpi ṭhapetvā imasmiṃ cakkavāḷe jambudīpassa majjhimadesaṃ na aññatra buddhā uppajjanti jātikhettato",
  "atk-s0102a:1032_9": "pana paraṃ buddhānaṃ uppattiṭṭhānameva na paññāyati.",
  "atk-s0102a:1032_10": "Yenatthenāti yena pavāraṇasaṅgahatthena.",
  "atk-s0102a:1033_0": "Sanaṅkumārakathāvaṇṇanā",
  "atk-s0102a:1034_0": "300. Vaṇṇena ceva yasasā cāti alaṅkāraparivārena ca puññasiriyā cāti attho.",
  "atk-s0102a:1035_0": "301. Sādhu mahābrahmeti ettha sampasādane sādhusaddo. Saṅkhāya modāmāti jānitvā modāma.",
  "atk-s0102a:1036_0": "Govindabrāhmaṇavatthuvaṇṇanā",
  "atk-s0102a:1037_0": "304.",
  "atk-s0102a:1037_1": "Yāva dīgharattaṃ mahāpaññova so bhagavāti ettakanti paricchinditvā na sakkā vattuṃ,",
  "atk-s0102a:1037_2": "atha kho yāva dīgharattaṃ aticirarattaṃ mahāpaññova so bhagavā.",
  "atk-s0102a:1037_3": "Noti kathaṃ tumhe maññathāti.",
  "atk-s0102a:1037_4": "Atha sayamevetaṃ pañhaṃ byākātukāmo –",
  "atk-s0102a:1037_5": "“anacchariyametaṃ, mārisā,",
  "atk-s0102a:1037_6": "yaṃ idāni pāramiyo pūretvā bodhipallaṅke tiṇṇaṃ mārānaṃ matthakaṃ bhinditvā paṭividdhaasādhāraṇañāṇo so bhagavā mahāpañño bhaveyya,",
  "atk-s0102a:1037_7": "kimettha acchariyaṃ,",
  "atk-s0102a:1037_8": "aparipakkāya pana bodhiyā padesañāṇe ṭhitassa sarāgādikālepi mahāpaññabhāvameva vo, mārisā,",
  "atk-s0102a:1037_9": "kathessāmī”ti bhavapaṭicchannakāraṇaṃ āharitvā dassento bhūtapubbaṃ bhotiādimāha.",
  "atk-s0102a:1038_0": "Purohitoti sabbakiccāni anusāsanapurohito.",
  "atk-s0102a:1038_1": "Govindoti govindiyābhisekena abhisitto,",
  "atk-s0102a:1038_2": "pakatiyā panassa aññadeva nāmaṃ,",
  "atk-s0102a:1038_3": "abhisittakālato paṭṭhāya “govindo”ti saṅkhyaṃ gato.",
  "atk-s0102a:1038_4": "Jotipāloti jotanato ca pālanato ca jotipālo.",
  "atk-s0102a:1038_5": "Tassa kira jātadivase sabbāvudhāni ujjotiṃsu.",
  "atk-s0102a:1038_6": "Rājāpi paccūsasamaye attano maṅgalāvudhaṃ pajjalitaṃ disvā bhīto aṭṭhāsi.",
  "atk-s0102a:1038_7": "Govindo pātova rājūpaṭṭhānaṃ gantvā sukhaseyyaṃ pucchi rājā –",
  "atk-s0102a:1038_8": "“kuto me ācariya,",
  "atk-s0102a:1038_9": "sukhaseyyā”ti vatvā taṃ kāraṇaṃ ārocesi. Mā bhāyi, mahārāja,",
  "atk-s0102a:1038_10": "mayhaṃ putto jāto,",
  "atk-s0102a:1038_11": "tassānubhāvena sakalanagare āvudhāni pajjaliṃsūti. Rājā –",
  "atk-s0102a:1038_12": "“kiṃ nu kho me kumāro paccatthiko bhaveyyā”ti cintetvā suṭṭhutaraṃ bhāyi.",
  "atk-s0102a:1038_13": "“Kiṃ vitakkesi mahārājā”ti ca puṭṭho tamatthaṃ ārocesi.",
  "atk-s0102a:1038_14": "Atha naṃ govindo “mā bhāyi mahārāja,",
  "atk-s0102a:1038_15": "neso kumāro tumhākaṃ dubbhissati,",
  "atk-s0102a:1038_16": "sakalajambudīpe pana tena samo paññāya na bhavissati,",
  "atk-s0102a:1038_17": "mama puttassa vacanena mahājanassa kaṅkhā chijjissati,",
  "atk-s0102a:1038_18": "tumhākañca sabbakiccāni anusāsissatī”ti samassāseti.",
  "atk-s0102a:1038_19": "Rājā tuṭṭho –",
  "atk-s0102a:1038_20": "“kumārassa khīramūlaṃ hotū”ti sahassaṃ datvā “kumāraṃ mahallakakāle mama dassethā”ti āha.",
  "atk-s0102a:1038_21": "Kumāro anupubbena vuḍḍhimanuppatto.",
  "atk-s0102a:1038_22": "Jotitattā panassa pālanasamatthatāya ca jotipālotveva nāmaṃ akaṃsu.",
  "atk-s0102a:1038_23": "Tena vuttaṃ –",
  "atk-s0102a:1038_24": "“jotanato ca pālanato ca jotipālo”ti.",
  "atk-s0102a:1039_0": "Sammā vossajjitvāti sammā vossajjitvā.",
  "atk-s0102a:1039_1": "Ayameva vā pāṭho.",
  "atk-s0102a:1039_2": "Alamatthadasataroti samattho paṭibalo atthadaso alamatthadaso,",
  "atk-s0102a:1039_3": "taṃ alamatthadasaṃ tiretīti alamatthadasataro.",
  "atk-s0102a:1039_4": "Jotipālasseva māṇavassa anusāsaniyāti sopi jotipālaṃyeva pucchitvā anusāsatīti dasseti.",
  "atk-s0102a:1040_0": "305.",
  "atk-s0102a:1040_1": "Bhavamatthu bhavantaṃ jotipālanti bhoto jotipālassa bhavo vuddhi visesādhigamo sabbakalyāṇañceva maṅgalañca hotūti attho.",
  "atk-s0102a:1040_2": "Sammodanīyaṃ kathanti? “Alaṃ, mahārāja,",
  "atk-s0102a:1040_3": "mā cintayi,",
  "atk-s0102a:1040_4": "dhuvadhammo esa sabbasattāna”ntiādinā nayena maraṇappaṭisaṃyuttaṃ sokavinodanapaṭisanthārakathaṃ pariyosāpetvā.",
  "atk-s0102a:1040_5": "Mā no bhavaṃ jotipālo anusāsaniyā paccabyāhāsīti mā paṭibyākāsi,",
  "atk-s0102a:1040_6": "“anusāsā”ti vutto –",
  "atk-s0102a:1040_7": "“nāhaṃ anusāsāmī”ti no mā anusāsaniyā paccakkhāsīti attho.",
  "atk-s0102a:1040_8": "Abhisambhosīti saṃvidahitvā paṭṭhapesi.",
  "atk-s0102a:1040_9": "Manussā evamāhaṃsūti taṃ pitarā mahāpaññataraṃ sabbakiccāni anusāsantaṃ sabbakamme abhisambhavantaṃ disvā tuṭṭhacittā govindo vata, bho, brāhmaṇo,",
  "atk-s0102a:1040_10": "mahāgovindo vata, bho,",
  "atk-s0102a:1040_11": "brāhmaṇoti evamāhaṃsu.",
  "atk-s0102a:1040_12": "Idaṃ vuttaṃ hoti,",
  "atk-s0102a:1040_13": "“govindo vata, bho,",
  "atk-s0102a:1040_14": "brāhmaṇo ahosi etassa pitā;",
  "atk-s0102a:1040_15": "ayaṃ pana mahāgovindo vata, bho,",
  "atk-s0102a:1040_16": "brāhmaṇo”ti.",
  "atk-s0102a:1041_0": "Rajjasaṃvibhajanavaṇṇanā",
  "atk-s0102a:1042_0": "306.",
  "atk-s0102a:1042_1": "Yena te cha khattiyāti ye te “sahāyā”ti vuttā cha khattiyā,",
  "atk-s0102a:1042_2": "te kira reṇussa ekapitikā kaniṭṭhabhātaro,",
  "atk-s0102a:1042_3": "tasmā mahāgovindo “ayaṃ abhisitto etesaṃ rajjasaṃvibhāgaṃ kareyya vā na vā,",
  "atk-s0102a:1042_4": "yaṃnūnāhaṃ te paṭikacceva reṇussa santikaṃ pesetvā paṭiññaṃ gaṇhāpeyya”nti cintento yena te cha khattiyā tenupasaṅkami.",
  "atk-s0102a:1042_5": "Rājakattāroti rājakārakā amaccā.",
  "atk-s0102a:1043_0": "307.",
  "atk-s0102a:1043_1": "Madanīyā kāmāti madakarā pamādakarā kāmā.",
  "atk-s0102a:1043_2": "Gacchante gacchante kāle esa anussaritumpi na sakkuṇeyya,",
  "atk-s0102a:1043_3": "tasmā āyantu bhonto āgacchantūti attho.",
  "atk-s0102a:1044_0": "308.",
  "atk-s0102a:1044_1": "Sarāmahaṃ bhoti tadā kira manussānaṃ saccavādikālo hoti,",
  "atk-s0102a:1044_2": "tasmā “kadā mayā vuttaṃ,",
  "atk-s0102a:1044_3": "kena diṭṭhaṃ,",
  "atk-s0102a:1044_4": "kena suta”nti abhūtaṃ avatvā “sarāmahaṃ bho”ti āha.",
  "atk-s0102a:1044_5": "Sammodanīyaṃ kathanti kiṃ mahārāja devattaṃ gate raññe mā cintayittha,",
  "atk-s0102a:1044_6": "dhuvadhammo esa sabbasattānaṃ,",
  "atk-s0102a:1044_7": "evaṃbhāvino saṅkhārāti evarūpaṃ paṭisanthārakathaṃ.",
  "atk-s0102a:1044_8": "Sabbāni sakaṭamukhāni paṭṭhapesīti sabbāni cha rajjāni sakaṭamukhāni paṭṭhapesi.",
  "atk-s0102a:1044_9": "Ekekassa rañño rajjaṃ tiyojanasataṃ hoti,",
  "atk-s0102a:1044_10": "reṇussa rañño rajjosaraṇapadeso dasagāvutaṃ,",
  "atk-s0102a:1044_11": "majjhe pana reṇussa rajjaṃ vitānasadisaṃ ahosi.",
  "atk-s0102a:1044_12": "Kasmā evaṃ paṭṭhapesīti?",
  "atk-s0102a:1044_13": "Kālena kālaṃ rājānaṃ passituṃ āgacchantā aññassa rajjaṃ apīḷetvā attano attano rajjapadeseneva āgamissanti ceva gamissanti ca.",
  "atk-s0102a:1044_14": "Pararajjaṃ otiṇṇassa hi –",
  "atk-s0102a:1044_15": "“bhattaṃ detha,",
  "atk-s0102a:1044_16": "goṇaṃ dethā”ti vadato manussā ujjhāyanti –",
  "atk-s0102a:1044_17": "“ime rājāno attano attano vijitena na gacchanti,",
  "atk-s0102a:1044_18": "amhākaṃ pīḷaṃ karontī”ti.",
  "atk-s0102a:1044_19": "Attano vijitena gacchantassa “amhākaṃ santikā iminā idañcidañca laddhabbamevā”ti manussā pīḷaṃ na maññanti.",
  "atk-s0102a:1044_20": "Imamatthaṃ cintayitvā mahāgovindo “sammodamānā rājāno ciraṃ rajjamanusāsantū”ti evaṃ paṭṭhapesi.",
  "atk-s0102a:1045_0": "“Dantapuraṃ kaliṅgānaṃ, assakānañca potanaṃ;",
  "atk-s0102a:1046_0": "Māhissati avantīnaṃ, sovīrānañca rodukaṃ.",
  "atk-s0102a:1047_0": "Mithilā ca videhānaṃ, campā aṅgesu māpitā;",
  "atk-s0102a:1048_0": "Bārāṇasī ca kāsīnaṃ, ete govindamāpitā”ti. –",
  "atk-s0102a:1049_0": "Etāni satta nagarāni mahāgovindeneva tesaṃ rājūnaṃ atthāya māpitāni.",
  "atk-s0102a:1050_0": "“Sattabhū brahmadatto ca, vessabhū bharato saha;",
  "atk-s0102a:1051_0": "Reṇu dve ca dhataraṭṭhā, tadāsuṃ satta bhāradhā”ti. –",
  "atk-s0102a:1052_0": "Imāni tesaṃ sattannampi nāmāni.",
  "atk-s0102a:1052_1": "Tesu hi eko sattabhū nāma ahosi,",
  "atk-s0102a:1052_2": "eko brahmadatto nāma,",
  "atk-s0102a:1052_3": "eko vessabhū nāma,",
  "atk-s0102a:1052_4": "eko teneva saha bharato nāma,",
  "atk-s0102a:1052_5": "eko reṇu nāma,",
  "atk-s0102a:1052_6": "dve pana dhataraṭṭhāti ime satta jambudīpatale bhāradhā mahārājāno ahesunti.",
  "atk-s0102a:1053_0": "Paṭhamabhāṇavāravaṇṇanā niṭṭhitā.",
  "atk-s0102a:1054_0": "Kittisaddaabbhuggamanavaṇṇanā",
  "atk-s0102a:1055_0": "311.",
  "atk-s0102a:1055_1": "Upasaṅkamiṃsūti “amhākaṃ ayaṃ issariyasampatti na aññassānubhāvena,",
  "atk-s0102a:1055_2": "mahāgovindassānubhāvena nipphannā.",
  "atk-s0102a:1055_3": "Mahāgovindo amhe satta rājāno samagge katvā jambudīpatale patiṭṭhāpesi,",
  "atk-s0102a:1055_4": "pubbūpakārissa pana na sukarā paṭikiriyā kātuṃ.",
  "atk-s0102a:1055_5": "Amhe sattapi jane esoyeva anusāsatu,",
  "atk-s0102a:1055_6": "etaṃyeva senāpatiñca purohitañca karoma,",
  "atk-s0102a:1055_7": "evaṃ no vuddhi bhavissatī”ti cintetvā upasaṅkamiṃsu.",
  "atk-s0102a:1055_8": "Mahāgovindopi –",
  "atk-s0102a:1055_9": "“mayā ete samaggā katā,",
  "atk-s0102a:1055_10": "sace etesaṃ añño senāpati purohito ca bhavissati,",
  "atk-s0102a:1055_11": "tato attano attano senāpatipurohitānaṃ vacanaṃ gahetvā aññamaññaṃ bhindissanti,",
  "atk-s0102a:1055_12": "adhivāsemi nesaṃ senāpatiṭṭhānañca purohitaṭṭhānañcā”ti cintetvā “evaṃ bho”ti paccassosi.",
  "atk-s0102a:1056_0": "Satta ca brāhmaṇamahāsāleti “ahaṃ sabbaṭṭhānesu sammukho bhaveyyaṃ vā na vā,",
  "atk-s0102a:1056_1": "yatthāhaṃ sammukho na bhavissāmi,",
  "atk-s0102a:1056_2": "tattheva te kattabbaṃ karissantī”ti satta anupurohite ṭhapesi.",
  "atk-s0102a:1056_3": "Te sandhāya idaṃ vuttaṃ –",
  "atk-s0102a:1056_4": "“satta ca brāhmaṇamahāsāle”ti.",
  "atk-s0102a:1056_5": "Divasassa dvikkhattuṃ vā sāyaṃ pāto vā nahāyantīti nahātakā.",
  "atk-s0102a:1056_6": "Vatacariyapariyosāne vā nahātā,",
  "atk-s0102a:1056_7": "tato paṭṭhāya brāhmaṇehi saddhiṃ na khādanti na pivantīti nahātakā.",
  "atk-s0102a:1057_0": "312.",
  "atk-s0102a:1057_1": "Abbhuggacchīti abhiuggacchi.",
  "atk-s0102a:1057_2": "Tadā kira manussānaṃ “na brahmunā saddhiṃ amantetvā sakkā evaṃ sakalajambudīpaṃ anusāsitu”nti nisinnanisinnaṭṭhāne ayameva kathā pavattittha.",
  "atk-s0102a:1057_3": "Na kho panāhanti mahāpuriso kira –",
  "atk-s0102a:1057_4": "“ayaṃ mayhaṃ abhūto vaṇṇo uppanno,",
  "atk-s0102a:1057_5": "vaṇṇuppatti kho pana na bhāriyā,",
  "atk-s0102a:1057_6": "uppannassa vaṇṇassa rakkhanameva bhāriyaṃ,",
  "atk-s0102a:1057_7": "ayañca me acintetvā amantetvā karontasseva vaṇṇo uppannova,",
  "atk-s0102a:1057_8": "cintetvā mantetvā karontassa pana vitthārikataro bhavissatī”ti brahmadassane upāyaṃ pariyesanto taṃ disvā",
  "atk-s0102a:1057_9": "sutaṃ kho pana metantiādiatthaṃ parivitakkesi.",
  "atk-s0102a:1058_0": "313.",
  "atk-s0102a:1058_1": "Yena reṇu rājā tenupasaṅkamīti evaṃ me antarā daṭṭhukāmo vā sallapitukāmo vā na bhavissati,",
  "atk-s0102a:1058_2": "yato chinnapalibodho sukhaṃ viharissāmīti palibodhupacchedanatthaṃ upasaṅkami,",
  "atk-s0102a:1058_3": "esa nayo sabbattha.",
  "atk-s0102a:1059_0": "316. Sādisiyoti samavaṇṇā samajātikā.",
  "atk-s0102a:1060_0": "317.",
  "atk-s0102a:1060_1": "Navaṃ sandhāgāraṃ kāretvāti rattiṭṭhānadivāṭṭhānacaṅkamanasampannaṃ vassike cattāro māse vasanakkhamaṃ",
  "atk-s0102a:1060_2": "bahi naḷaparikkhittaṃ vicittaṃ āvasathaṃ kāretvā.",
  "atk-s0102a:1060_3": "Karuṇaṃ jhānaṃ jhāyīti karuṇāya tikacatukkajjhānaṃ jhāyi,",
  "atk-s0102a:1060_4": "karuṇāmukhena panettha avasesāpi tayo brahmavihārā gahitāva.",
  "atk-s0102a:1060_5": "Ukkaṇṭhanā paritassanāti jhānabhūmiyaṃ ṭhitassa anabhiratiukkaṇṭhanā vā bhayaparitassanā vā natthi,",
  "atk-s0102a:1060_6": "brahmuno pana āgamanapatthanā āgamanataṇhā ahūti attho.",
  "atk-s0102a:1061_0": "Brahmunāsākacchāvaṇṇanā",
  "atk-s0102a:1062_0": "318.",
  "atk-s0102a:1062_1": "Bhayanti cittutrāsabhayameva.",
  "atk-s0102a:1062_2": "Ajānantāti ajānamānā.",
  "atk-s0102a:1062_3": "Kathaṃ jānemu taṃ mayanti mayaṃ kinti taṃ jānāma,",
  "atk-s0102a:1062_4": "ayaṃ katthavāsiko, kinnāmo,",
  "atk-s0102a:1062_5": "kiṃ gottotiādīnaṃ ākārānaṃ kena ākārena taṃ dhārayāmāti attho.",
  "atk-s0102a:1063_0": "Maṃ ve kumāraṃ jānantīti maṃ “kumāro”ti “daharo”ti jānanti.",
  "atk-s0102a:1063_1": "Brahmaloketi seṭṭhaloke.",
  "atk-s0102a:1063_2": "Sanantananti ciratanaṃ porāṇakaṃ.",
  "atk-s0102a:1063_3": "Ahaṃ so porāṇakumāro sanaṅkumāro nāma brahmāti dasseti.",
  "atk-s0102a:1063_4": "Evaṃ govinda jānāhīti govinda paṇḍita,",
  "atk-s0102a:1063_5": "tvaṃ evaṃ jānāhi,",
  "atk-s0102a:1063_6": "evaṃ maṃ dhārehi.",
  "atk-s0102a:1064_0": "“Āsanaṃ udakaṃ pajjaṃ, madhusākañca brahmuno;",
  "atk-s0102a:1065_0": "Agghe bhavantaṃ pucchāma, agghaṃ kurutu no bhava”nti. –",
  "atk-s0102a:1066_0": "Ettha agghanti atithino upanāmetabbaṃ vuccati.",
  "atk-s0102a:1066_1": "Teneva idamāsanaṃ paññattaṃ,",
  "atk-s0102a:1066_2": "ettha nisīdatha,",
  "atk-s0102a:1066_3": "idaṃ udakaṃ parisuddhaṃ,",
  "atk-s0102a:1066_4": "ito pānīyaṃ pivatha,",
  "atk-s0102a:1066_5": "pāde dhovatha,",
  "atk-s0102a:1066_6": "idaṃ pajjaṃ pādānaṃ hitatthāya abhisaṅkhataṃ telaṃ,",
  "atk-s0102a:1066_7": "ito pāde makkhetha,",
  "atk-s0102a:1066_8": "idaṃ madhusākanti.",
  "atk-s0102a:1066_9": "Bodhisattassa brahmacariyaṃ na aññesaṃ brahmacariyasadisaṃ hoti,",
  "atk-s0102a:1066_10": "na so “idaṃ sve,",
  "atk-s0102a:1066_11": "idaṃ tatiyadivase bhavissatī”ti sannidhiṃ nāma karoti.",
  "atk-s0102a:1066_12": "Madhusākaṃ pana aloṇaṃ adhūpanaṃ atakkaṃ udakena seditasākaṃ,",
  "atk-s0102a:1066_13": "taṃ sandhāyesa –",
  "atk-s0102a:1066_14": "“idaṃ paribhuñjathā”ti vadanto “agghe bhavantaṃ pucchāmā”tiādimāha.",
  "atk-s0102a:1066_15": "Ime sabbepi agghā brahmuno atthi.",
  "atk-s0102a:1066_16": "Te agghe bhavantaṃ pucchāma.",
  "atk-s0102a:1066_17": "Evaṃ pucchantānañca agghaṃ kurutu no bhavaṃ,",
  "atk-s0102a:1066_18": "paṭiggaṇhātu no bhavaṃ idamagghanti vuttaṃ hoti.",
  "atk-s0102a:1066_19": "Kiṃ panesa –",
  "atk-s0102a:1066_20": "“ito ekampi brahmā na bhuñjatī”ti idaṃ na jānātīti.",
  "atk-s0102a:1066_21": "No na jānāti,",
  "atk-s0102a:1066_22": "jānantopi attano santike āgato atithi pucchitabboti vattasīsena pucchati.",
  "atk-s0102a:1067_0": "Atha kho brahmā –",
  "atk-s0102a:1067_1": "“kiṃ nu kho paṇḍito mama paribhogakaraṇābhāvaṃ ñatvā pucchati,",
  "atk-s0102a:1067_2": "udāhu kohaññe ṭhatvā pucchatī”ti samannāharanto “vattasīse ṭhito pucchatī”ti ñatvā paṭiggaṇhituṃ dāni me vaṭṭatīti paṭiggaṇhāma te agghaṃ,",
  "atk-s0102a:1067_3": "yaṃ tvaṃ govinda bhāsasīti āha.",
  "atk-s0102a:1067_4": "Yaṃ tvaṃ govinda bhāsasi –",
  "atk-s0102a:1067_5": "“idamāsanaṃ paññattaṃ,",
  "atk-s0102a:1067_6": "ettha nisīdathā”tiādi,",
  "atk-s0102a:1067_7": "tatra te mayaṃ āsane nisinnā nāma homa,",
  "atk-s0102a:1067_8": "pānīyaṃ pītā nāma homa,",
  "atk-s0102a:1067_9": "pādāpi me dhotā nāma hontu,",
  "atk-s0102a:1067_10": "telenapi makkhitā nāma hontu,",
  "atk-s0102a:1067_11": "udakasākampi paribhuttaṃ nāma hotu,",
  "atk-s0102a:1067_12": "tayā dinnaṃ adhivāsitakālato paṭṭhāya yaṃ yaṃ tvaṃ bhāsasi,",
  "atk-s0102a:1067_13": "taṃ taṃ mayā paṭiggahitameva hoti.",
  "atk-s0102a:1067_14": "Tena vuttaṃ –",
  "atk-s0102a:1067_15": "“paṭiggaṇhāma te agghaṃ,",
  "atk-s0102a:1067_16": "yaṃ tvaṃ govinda bhāsasī”ti.",
  "atk-s0102a:1067_17": "Evaṃ pana agghaṃ paṭiggaṇhitvā pañhassa okāsaṃ karonto diṭṭhadhammahitatthāyātiādimāha.",
  "atk-s0102a:1068_0": "Kaṅkhī akaṅkhiṃ paravediyesūti ahaṃ savicikiccho bhavantaṃ parena sayaṃ abhisaṅkhatattā parassa pākaṭesu paravediyesu pañhesu nibbicikicchaṃ.",
  "atk-s0102a:1069_0": "Hitvā mamattanti idaṃ mama,",
  "atk-s0102a:1069_1": "idaṃ mamāti upakaraṇataṇhaṃ cajitvā.",
  "atk-s0102a:1069_2": "Manujesūti sattesu,",
  "atk-s0102a:1069_3": "manujesu yo koci manujo mamattaṃ hitvāti attho.",
  "atk-s0102a:1069_4": "Ekodibhūtoti ekībhūto,",
  "atk-s0102a:1069_5": "eko tiṭṭhanto eko nisīdantoti.",
  "atk-s0102a:1069_6": "Vacanattho panettha eko udeti pavattatīti ekodi,",
  "atk-s0102a:1069_7": "tādiso bhūtoti ekodibhūto.",
  "atk-s0102a:1069_8": "Karuṇedhimuttoti karuṇājhāne adhimutto,",
  "atk-s0102a:1069_9": "taṃ jhānaṃ nibbattetvāti attho.",
  "atk-s0102a:1069_10": "Nirāmagandhoti vissagandhavirahito.",
  "atk-s0102a:1069_11": "Ettha ṭhitoti etesu dhammesu ṭhito.",
  "atk-s0102a:1069_12": "Ettha ca sikkhamānoti etesu dhammesu sikkhamāno.",
  "atk-s0102a:1069_13": "Ayamettha saṅkhepo,",
  "atk-s0102a:1069_14": "vitthāro pana upari mahāgovindena ca brahmunā ca vuttoyeva.",
  "atk-s0102a:1070_0": "320.",
  "atk-s0102a:1070_1": "Tattha ete avidvāti ete āmagandhe ahaṃ avidvā,",
  "atk-s0102a:1070_2": "na jānāmīti attho.",
  "atk-s0102a:1070_3": "Idha brūhi dhīrāti te me tvaṃ idha dhīra paṇḍita, brūhi, vada.",
  "atk-s0102a:1070_4": "Kenāvaṭā vāti pajā kurutūti katamena kilesāvaraṇena āvaritā pajā pūtikā vāyati.",
  "atk-s0102a:1070_5": "Āpāyikāti apāyūpagā.",
  "atk-s0102a:1070_6": "Nivutabrahmalokāti nivuto pihito brahmaloko assāti nivutabrahmaloko.",
  "atk-s0102a:1070_7": "Katamena kilesena pajāya brahmalokūpago maggo nivuto pihito paṭicchannoti pucchati.",
  "atk-s0102a:1071_0": "Kodho mosavajjaṃ nikati ca dubbhoti kujjhanalakkhaṇo kodho ca,",
  "atk-s0102a:1071_1": "paravisaṃvādanalakkhaṇo musāvādo ca,",
  "atk-s0102a:1071_2": "sadisaṃ dassetvā vañcanalakkhaṇā nikati ca,",
  "atk-s0102a:1071_3": "mittadubbhanalakkhaṇo dubbho ca.",
  "atk-s0102a:1071_4": "Kadariyatā atimāno usūyāti thaddhamacchariyalakkhaṇā kadariyatā ca,",
  "atk-s0102a:1071_5": "atikkamitvā maññanalakkhaṇo atimāno ca,",
  "atk-s0102a:1071_6": "parasampattikhīyanalakkhaṇā usūyā ca.",
  "atk-s0102a:1071_7": "Icchā vivicchā paraheṭhanā cāti taṇhālakkhaṇā icchā ca,",
  "atk-s0102a:1071_8": "macchariyalakkhaṇā vivicchā ca,",
  "atk-s0102a:1071_9": "vihiṃsālakkhaṇā paraheṭhanā ca.",
  "atk-s0102a:1071_10": "Lobho ca doso ca mado ca mohoti yattha katthaci lubbhanalakkhaṇo lobho ca,",
  "atk-s0102a:1071_11": "dussanalakkhaṇo doso ca,",
  "atk-s0102a:1071_12": "majjanalakkhaṇo mado ca,",
  "atk-s0102a:1071_13": "muyhanalakkhaṇo moho ca.",
  "atk-s0102a:1071_14": "Etesu yuttā anirāmagandhāti etesu cuddasasu kilesesu yuttā pajā nirāmagandhā na hoti,",
  "atk-s0102a:1071_15": "āmagandhā sakuṇapagandhā pūtigandhāyevāti vadati.",
  "atk-s0102a:1071_16": "Āpāyikā nivutabrahmalokāti esā pana āpāyikā ceva hoti,",
  "atk-s0102a:1071_17": "paṭicchannabrahmalokamaggā cāti.",
  "atk-s0102a:1071_18": "Idaṃ pana suttaṃ kathentena āmagandhasuttena dīpetvā kathetabbaṃ,",
  "atk-s0102a:1071_19": "āmagandhasuttampi iminā dīpetvā kathetabbaṃ.",
  "atk-s0102a:1072_0": "Te na sunimmadayāti te āmagandhā sunimmadayā sukhena nimmadetabbā pahātabbā na honti,",
  "atk-s0102a:1072_1": "duppajahā dujjayāti attho.",
  "atk-s0102a:1072_2": "Yassa dāni bhavaṃ govindo kālaṃ maññatīti “yassā pabbajjāya bhavaṃ govindo kālaṃ maññati,",
  "atk-s0102a:1072_3": "ayameva hotu,",
  "atk-s0102a:1072_4": "evaṃ sati mayhampi tava santike āgamanaṃ svāgamanaṃ bhavissati,",
  "atk-s0102a:1072_5": "kathitadhammakathā sukathitā bhavissati,",
  "atk-s0102a:1072_6": "tvaṃ tāta sakalajambudīpe aggapuriso daharo paṭhamavaye ṭhito,",
  "atk-s0102a:1072_7": "evaṃ mahantaṃ nāma sampattisirivilāsaṃ pahāya tava pabbajanaṃ nāma gandhahatthino ayabandhanaṃ chinditvā gamanaṃ viya atiuḷāraṃ,",
  "atk-s0102a:1072_8": "buddhatanti nāmesā”ti mahāpurisassa daḷhīkammaṃ katvā brahmā sanaṅkumāro brahmalokameva gato.",
  "atk-s0102a:1073_0": "Reṇurājaāmantanāvaṇṇanā",
  "atk-s0102a:1074_0": "321.",
  "atk-s0102a:1074_1": "Mahāpurisopi “mama itova nikkhamitvā pabbajanaṃ nāma na yuttaṃ,",
  "atk-s0102a:1074_2": "ahaṃ rājakulassa atthaṃ anusāsāmi,",
  "atk-s0102a:1074_3": "tasmā rañño ārocessāmi.",
  "atk-s0102a:1074_4": "Sace sopi pabbajissati,",
  "atk-s0102a:1074_5": "sundarameva.",
  "atk-s0102a:1074_6": "No ce pabbajissati,",
  "atk-s0102a:1074_7": "purohitaṭṭhānaṃ niyyātetvā ahaṃ pabbajissāmī”ti cintetvā rājānaṃ upasaṅkami,",
  "atk-s0102a:1074_8": "tena vuttaṃ –",
  "atk-s0102a:1074_9": "“atha kho bho mahāgovindo,…pe…",
  "atk-s0102a:1074_10": "nāhaṃ porohacce rame”ti.",
  "atk-s0102a:1075_0": "Tattha tvaṃ pajānassu rajjenāti tava rajjena tvameva jānāhi.",
  "atk-s0102a:1075_1": "Nāhaṃ porohicce rameti ahaṃ purohitabhāve na ramāmi,",
  "atk-s0102a:1075_2": "ukkaṇṭhitosmi,",
  "atk-s0102a:1075_3": "aññaṃ anusāsakaṃ jānāhi,",
  "atk-s0102a:1075_4": "nāhaṃ porohicce rameti.",
  "atk-s0102a:1076_0": "Atha rājā –",
  "atk-s0102a:1076_1": "“dhuvaṃ cattāro māse paṭisallīnassa brāhmaṇassa gehe bhogā mandā jātā”ti cintetvā dhanena nimantento –",
  "atk-s0102a:1076_2": "“sace te ūnaṃ kāmehi.",
  "atk-s0102a:1076_3": "Ahaṃ paripūrayāmi te”ti vatvā puna –",
  "atk-s0102a:1076_4": "“kinnu kho esa ekako viharanto kenaci vihiṃsito bhaveyyā”ti cintetvā,",
  "atk-s0102a:1077_0": "“Yo taṃ hiṃsati vāremi, bhūmisenāpati ahaṃ;",
  "atk-s0102a:1078_0": "Tuvaṃ pitā ahaṃ putto, mā no govinda pājahī”ti. –",
  "atk-s0102a:1079_0": "Āha.",
  "atk-s0102a:1079_1": "Tassattho –",
  "atk-s0102a:1079_2": "yo taṃ hiṃsati,",
  "atk-s0102a:1079_3": "taṃ vāremi,",
  "atk-s0102a:1079_4": "kevalaṃ tumhe “asuko”ti ācikkhatha,",
  "atk-s0102a:1079_5": "ahamettha kattabbaṃ jānissāmīti.",
  "atk-s0102a:1079_6": "Bhūmisenāpati ahanti atha vā ahaṃ pathaviyā sāmī,",
  "atk-s0102a:1079_7": "svāhaṃ imaṃ rajjaṃ tumheyeva paṭicchāpessāmi.",
  "atk-s0102a:1079_8": "Tuvaṃ pitā ahaṃ puttoti tvaṃ pitiṭṭhāne ṭhassasi,",
  "atk-s0102a:1079_9": "ahaṃ puttaṭṭhāne.",
  "atk-s0102a:1079_10": "So tvaṃ mama manaṃ haritvā attanoyeva manaṃ govinda, pājehi;",
  "atk-s0102a:1079_11": "yathā icchasi tathā pavattassu.",
  "atk-s0102a:1079_12": "Ahaṃ pana tava manaṃyeva anuvattanto tayā dinnapiṇḍaṃ paribhuñjanto taṃ asicammahattho vā upaṭṭhahissāmi,",
  "atk-s0102a:1079_13": "rathaṃ vā te pājessāmi.",
  "atk-s0102a:1079_14": "“Mā no govinda,",
  "atk-s0102a:1079_15": "pajahī”ti vā pāṭho.",
  "atk-s0102a:1079_16": "Tassattho –",
  "atk-s0102a:1079_17": "tvaṃ pitiṭṭhāne tiṭṭha,",
  "atk-s0102a:1079_18": "ahaṃ puttaṭṭhāne ṭhassāmi.",
  "atk-s0102a:1079_19": "Mā no tvaṃ bho govinda, pajahi,",
  "atk-s0102a:1079_20": "mā pariccajīti.",
  "atk-s0102a:1079_21": "Atha mahāpuriso yaṃ rājā cintesi,",
  "atk-s0102a:1079_22": "tassa attani abhāvaṃ dassento –",
  "atk-s0102a:1080_0": "“Na matthi ūnaṃ kāmehi, hiṃsitā me na vijjati;",
  "atk-s0102a:1081_0": "Amanussavaco sutvā, tasmāhaṃ na gahe rame”ti. –",
  "atk-s0102a:1082_0": "Āha. Tattha na matthīti na me atthi. Gaheti gehe. Atha naṃ rājā pucchi –",
  "atk-s0102a:1083_0": "“Amanusso kathaṃ vaṇṇo, kiṃ te atthaṃ abhāsatha;",
  "atk-s0102a:1084_0": "Yañca sutvā jahāsi no, gehe amhe ca kevalī”ti.",
  "atk-s0102a:1085_0": "Tattha jahāsi no,",
  "atk-s0102a:1085_1": "gehe amhe ca kevalīti brāhmaṇassa sampattibharite gehe saṅgahavasena attano gehe karonto yaṃ sutvā amhākaṃ",
  "atk-s0102a:1085_2": "gehe ca amhe ca kevalī sabbe aparisese jambudīpavāsino jahāsīti vadati.",
  "atk-s0102a:1086_0": "Athassa ācikkhanto mahāpuriso upavutthassa me pubbetiādimāha.",
  "atk-s0102a:1086_1": "Tattha upavutthassāti cattāro māse ekībhāvaṃ upagantvā vutthassa.",
  "atk-s0102a:1086_2": "Yiṭṭhakāmassa me satoti yajitukāmassa me samānassa.",
  "atk-s0102a:1086_3": "Aggi pajjalito āsi,",
  "atk-s0102a:1086_4": "kusapattaparitthatoti kusapattehi paritthato sappidadhimadhuādīni pakkhipitvā aggi jalayitumāraddho āsi,",
  "atk-s0102a:1086_5": "evaṃ aggiṃ jāletvā “mahājanassa dānaṃ dassāmī”ti evaṃ cintetvā ṭhitassa mamāti ayamettha attho.",
  "atk-s0102a:1087_0": "Sanantanoti sanaṅkumāro brahmā.",
  "atk-s0102a:1087_1": "Tato rājā sayampi pabbajitukāmo hutvā saddahāmītiādimāha.",
  "atk-s0102a:1087_2": "Tattha kathaṃ vattetha aññathāti kathaṃ tumhe aññathā vattissatha.",
  "atk-s0102a:1087_3": "Te taṃ anuvattissāmāti te mayampi tumheyeva anuvattissāma,",
  "atk-s0102a:1087_4": "anupabbajissāmāti attho.",
  "atk-s0102a:1087_5": "“Anuvajissāmā”tipi pāṭho,",
  "atk-s0102a:1087_6": "tassa anugacchissāmāti attho.",
  "atk-s0102a:1087_7": "Akācoti nikkāco akakkaso.",
  "atk-s0102a:1087_8": "Govindassānusāsaneti tava govindassa sāsane.",
  "atk-s0102a:1087_9": "Bhavantaṃ govindameva satthāraṃ karitvā carissāmāti vadati.",
  "atk-s0102a:1088_0": "Cha khattiyaāmantanāvaṇṇanā",
  "atk-s0102a:1089_0": "322.",
  "atk-s0102a:1089_1": "Yena te cha khattiyā tenupasaṅkamīti reṇuṃ rājānaṃ “sādhu mahārāja rajjaṃ nāma mātaraṃ pitaraṃ bhātibhaginīādayopi",
  "atk-s0102a:1089_2": "māretvā gaṇhantesu sattesu evaṃ mahantaṃ rajjasiriṃ pahāya pabbajitukāmena uḷāraṃ mahārājena kata”nti",
  "atk-s0102a:1089_3": "upatthambhetvā daḷhataramassa ussāhaṃ katvā upasaṅkami.",
  "atk-s0102a:1089_4": "Evaṃ samacintesunti rañño cintitanayeneva kadāci brāhmaṇassa bhogā parihīnā bhaveyyunti maññamānā samacintesuṃ.",
  "atk-s0102a:1089_5": "Dhanena sikkheyyāmāti upalāpeyyāma saṅgaṇheyyāma.",
  "atk-s0102a:1089_6": "Tāvatakaṃ āharīyatanti tāvatakaṃ āharāpiyatu gaṇhiyatu,",
  "atk-s0102a:1089_7": "yattakaṃ icchatha,",
  "atk-s0102a:1089_8": "tattakaṃ gaṇhathāti vuttaṃ hoti.",
  "atk-s0102a:1089_9": "Bhavantānaṃyeva vāhasāti bhavante paccayaṃ katvā,",
  "atk-s0102a:1089_10": "tumhehi dinnattāyeva pahūtaṃ sāpateyyaṃ jātaṃ.",
  "atk-s0102a:1090_0": "323.",
  "atk-s0102a:1090_1": "Sace jahatha kāmānīti sace vatthukāme ca kilesakāme ca pariccajatha.",
  "atk-s0102a:1090_2": "Yattha satto puthujjanoti yesu kāmesu puthujjano satto laggo laggito.",
  "atk-s0102a:1090_3": "Ārambhavho daḷhā hothāti evaṃ sante vīriyaṃ ārabhatha,",
  "atk-s0102a:1090_4": "asithilaparakkamataṃ adhiṭṭhāya daḷhā bhavatha.",
  "atk-s0102a:1090_5": "Khantībalasamāhitāti khantibalena samannāgatā bhavathāti rājūnaṃ ussāhaṃ janeti.",
  "atk-s0102a:1091_0": "Esa maggo ujumaggoti esa karuṇājhānamaggo ujumaggo nāma.",
  "atk-s0102a:1091_1": "Esa maggo anuttaroti eseva brahmalokūpapattiyā asadisamaggo uttamamaggo nāma.",
  "atk-s0102a:1091_2": "Saddhammo sabbhi rakkhitoti eso eva ca buddhapaccekabuddhasāvakehi sabbhirakkhitadhammo nāma.",
  "atk-s0102a:1091_3": "Iti karuṇājhānassa vaṇṇabhaṇanenāpi tesaṃ anivattanatthāya daḷhīkammameva karoti.",
  "atk-s0102a:1092_0": "Ko nu kho pana bho jānāti jīvitānanti bho jīvitaṃ nāma udakapupphuḷūpamaṃ tiṇagge ussāvabindūpamaṃ taṅkhaṇaviddhaṃsanadhammaṃ,",
  "atk-s0102a:1092_1": "tassa ko gatiṃ jānāti,",
  "atk-s0102a:1092_2": "kismiṃ khaṇe bhijjissati?",
  "atk-s0102a:1092_3": "Gamanīyo samparāyoti paraloko pana avassaṃ gantabbova,",
  "atk-s0102a:1092_4": "tattha paṇḍitena kulaputtena mantāyaṃ boddhabbaṃ.",
  "atk-s0102a:1092_5": "Mantā vuccati paññā,",
  "atk-s0102a:1092_6": "tāya mantetabbaṃ bujjhitabbaṃ,",
  "atk-s0102a:1092_7": "upaparikkhitabbañca jānitabbañcāti attho.",
  "atk-s0102a:1092_8": "Karaṇatthe vā bhummaṃ.",
  "atk-s0102a:1092_9": "Mantāyaṃ boddhabbanti mantāya bujjhitabbaṃ,",
  "atk-s0102a:1092_10": "ñāṇena jānitabbanti attho.",
  "atk-s0102a:1092_11": "Kiṃ bujjhitabbaṃ?",
  "atk-s0102a:1092_12": "Jīvitassa dujjānatā,",
  "atk-s0102a:1092_13": "samparāyassa ca avassaṃ gamanīyatā,",
  "atk-s0102a:1092_14": "bujjhitvā ca pana sabbapalibodhe chinditvā kattabbaṃ kusalaṃ caritabbaṃ brahmacariyaṃ. Kasmā?",
  "atk-s0102a:1092_15": "Yasmā natthi jātassa amaraṇaṃ.",
  "atk-s0102a:1093_0": "Brāhmaṇamahāsālādīnaṃ āmantanāvaṇṇanā",
  "atk-s0102a:1094_0": "324.",
  "atk-s0102a:1094_1": "Appesakkhā ca appalābhā cāti bho pabbajjā nāma appayasā ceva,",
  "atk-s0102a:1094_2": "pabbajitakālato paṭṭhāya hi rajjaṃ pahāya pabbajitaṃ viheṭhetvā viheṭhetvā lāmakaṃ anāthaṃ katvāva kathenti.",
  "atk-s0102a:1094_3": "Appalābhā ca,",
  "atk-s0102a:1094_4": "sakalagāmaṃ caritvāpi ajjhoharaṇīyaṃ dullabhameva.",
  "atk-s0102a:1094_5": "Idaṃ pana brahmaññaṃ mahesakkhañca mahāyasattā,",
  "atk-s0102a:1094_6": "mahālābhañca lābhasakkārasampannattā.",
  "atk-s0102a:1094_7": "Bhavañhi etarahi sakalajambudīpe aggapurohito sabbattha aggāsanaṃ aggodakaṃ aggabhattaṃ aggagandhaṃ aggamālaṃ labhatīti.",
  "atk-s0102a:1095_0": "Rājāva raññanti ahañhi bho etarahi pakatiraññaṃ majjhe cakkavattirājā viya.",
  "atk-s0102a:1095_1": "Brahmāva brahmānanti pakatibrahmānaṃ majjhe mahābrahmasadiso.",
  "atk-s0102a:1095_2": "Devatāva gahapatikānanti avasesagahapatikānaṃ panamhi sakkadevarājasadiso.",
  "atk-s0102a:1096_0": "Bhariyānaṃ āmantanāvaṇṇanā",
  "atk-s0102a:1097_0": "325.",
  "atk-s0102a:1097_1": "Cattārīsā bhariyā sādisiyoti sādisiyova cattārīsā bhariyā,",
  "atk-s0102a:1097_2": "aññā panassa tīsu vayesu nāṭakitthiyo bahukāyeva.",
  "atk-s0102a:1098_0": "Mahāgovindapabbajjāvaṇṇanā",
  "atk-s0102a:1099_0": "326.",
  "atk-s0102a:1099_1": "Cārikaṃ caratīti gāmanigamapaṭipāṭiyā cārikaṃ carati,",
  "atk-s0102a:1099_2": "gatagataṭṭhāne buddhakolāhalaṃ viya hoti.",
  "atk-s0102a:1099_3": "Manussā “mahāgovindapaṇḍito kira āgacchatī”ti sutvā puretarameva maṇḍapaṃ kāretvā maggaṃ alaṅkaritvā paccuggantvā gaṇhitvā enti,",
  "atk-s0102a:1099_4": "mahālābhasakkāro mahogho viya ajjhottharanto uppajji.",
  "atk-s0102a:1099_5": "Sattapurohitassāti sattannaṃ rājūnaṃ purohitassa.",
  "atk-s0102a:1099_6": "Iti yathā etarahi evarūpesu vā ṭhānesu kismiñcideva dukkhe uppanne “namo buddhassā”ti vadanti,",
  "atk-s0102a:1099_7": "evaṃ tadā “namatthu mahāgovindassa brāhmaṇassa,",
  "atk-s0102a:1099_8": "namatthu sattapurohitassā”ti vadanti.",
  "atk-s0102a:1100_0": "327.",
  "atk-s0102a:1100_1": "Mettāsahagatenātiādinā nayena pāḷiyaṃ brahmavihārāva āgatā,",
  "atk-s0102a:1100_2": "mahāpuriso pana sabbāpi aṭṭha samāpattiyo ca pañca ca abhiññāyo nibbattesi.",
  "atk-s0102a:1100_3": "Sāvakānañca brahmalokasahabyatāya maggaṃ desesīti brahmaloke brahmunā sahabhāvāya maggaṃ kathesi.",
  "atk-s0102a:1101_0": "328.",
  "atk-s0102a:1101_1": "Sabbenasabbanti ye aṭṭha ca samāpattiyo pañca ca abhiññāyo nibbattesuṃ.",
  "atk-s0102a:1101_2": "Ye na sabbena sabbaṃ sāsanaṃ ājāniṃsūti ye aṭṭhasu samāpattīsu ekasamāpattimpi na jāniṃsu,",
  "atk-s0102a:1101_3": "na sakkhiṃsu nibbattetuṃ.",
  "atk-s0102a:1101_4": "Amoghāti savipākā.",
  "atk-s0102a:1101_5": "Avañjhāti na vañjhā.",
  "atk-s0102a:1101_6": "Sabbanihīnaṃ pasavanti gandhabbakāyaṃ pasavi.",
  "atk-s0102a:1101_7": "Saphalāti avasesadevalokūpapattīhi sātthā.",
  "atk-s0102a:1101_8": "Saudrayāti brahmalokūpapattiyā savuḍḍhi.",
  "atk-s0102a:1102_0": "329.",
  "atk-s0102a:1102_1": "Sarāmahanti sarāmi ahaṃ pañcasikha,",
  "atk-s0102a:1102_2": "iminā kira padena ayaṃ suttanto buddhabhāsito nāma jāto.",
  "atk-s0102a:1102_3": "Na nibbidāyāti na vaṭṭe nibbindanatthāya.",
  "atk-s0102a:1102_4": "Na virāgāyāti na vaṭṭe virāgatthāya.",
  "atk-s0102a:1102_5": "Na nirodhāyāti na vaṭṭassa nirodhatthāya.",
  "atk-s0102a:1102_6": "Na upasamāyāti na vaṭṭassa upasamanatthāya.",
  "atk-s0102a:1102_7": "Na abhiññāyāti na vaṭṭaṃ abhijānanatthāya.",
  "atk-s0102a:1102_8": "Na sambodhāyāti na kilesaniddāvigamena vaṭṭato pabujjhanatthāya.",
  "atk-s0102a:1102_9": "Na nibbānāyāti na amatanibbānatthāya.",
  "atk-s0102a:1103_0": "Ekantanibbidāyāti ekantameva vaṭṭe nibbindanatthāya.",
  "atk-s0102a:1103_1": "Ettha pana nibbidāyāti vipassanā.",
  "atk-s0102a:1103_2": "Virāgāyāti maggo.",
  "atk-s0102a:1103_3": "Nirodhāya upasamāyāti nibbānaṃ.",
  "atk-s0102a:1103_4": "Abhiññāya sambodhāyāti maggo.",
  "atk-s0102a:1103_5": "Nibbānāyāti nibbānameva.",
  "atk-s0102a:1103_6": "Evaṃ ekasmiṃ ṭhāne vipassanā,",
  "atk-s0102a:1103_7": "tīsu maggo,",
  "atk-s0102a:1103_8": "tīsu nibbānaṃ vuttanti evaṃ vavatthānakathā veditabbā.",
  "atk-s0102a:1103_9": "Pariyāyena pana sabbānipetāni maggavevacanānipi nibbānavevacanānipi hontiyeva.",
  "atk-s0102a:1103_10": "Sammādiṭṭhiādīsu yaṃ vattabbaṃ,",
  "atk-s0102a:1103_11": "taṃ visuddhimagge saccavaṇṇanāyaṃ vuttameva.",
  "atk-s0102a:1104_0": "330.",
  "atk-s0102a:1104_1": "Ye na sabbenasabbanti ye cattāropi ariyamagge paripūretuṃ na jānanti,",
  "atk-s0102a:1104_2": "tīṇi vā dve vā ekaṃ vā nibbattenti.",
  "atk-s0102a:1104_3": "Sabbesaṃyeva imesaṃ kulaputtānanti brahmacariyaciṇṇakulaputtānaṃ.",
  "atk-s0102a:1104_4": "Amoghā…pe…",
  "atk-s0102a:1104_5": "saphalā saudrayāti arahattanikūṭena desanaṃ niṭṭhāpesi.",
  "atk-s0102a:1105_0": "Bhagavantaṃ abhivādetvā padakkhiṇaṃ katvāti bhagavato dhammadesanaṃ cittena sampaṭicchanto abhinanditvā",
  "atk-s0102a:1105_1": "vācāya pasaṃsamāno anumoditvā mahantaṃ añjaliṃ sirasmiṃ patiṭṭhapetvā pasannalākhārase nimujjamāno viya",
  "atk-s0102a:1105_2": "dasabalassa chabbaṇṇarasmijālantaraṃ pavisitvā catūsu ṭhānesu vanditvā tikkhattuṃ padakkhiṇaṃ katvā bhagavantaṃ",
  "atk-s0102a:1105_3": "abhitthavanto abhitthavanto satthu purato antaradhāyitvā attano devalokameva agamāsīti.",
  "atk-s0102a:1106_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1107_0": "Mahāgovindasuttavaṇṇanā niṭṭhitā.",
  "atk-s0102a:1110_0": "7. Mahāsamayasuttavaṇṇanā",
  "atk-s0102a:1111_0": "Nidānavaṇṇanā",
  "atk-s0102a:1112_0": "331.",
  "atk-s0102a:1112_1": "Evaṃ me sutanti mahāsamayasuttaṃ.",
  "atk-s0102a:1112_2": "Tatrāyamapubbapadavaṇṇanā –",
  "atk-s0102a:1112_3": "sakkesūti ambaṭṭhasutte vuttena uppattinayena “sakyā vata,",
  "atk-s0102a:1112_4": "bho kumārā”ti udānaṃ paṭicca sakkāti laddhanāmānaṃ rājakumārānaṃ nivāso ekopi janapado ruḷhīsaddena “sakkā”ti vuccati,",
  "atk-s0102a:1112_5": "tasmiṃ sakkesu janapade.",
  "atk-s0102a:1112_6": "Mahāvaneti sayaṃjāte aropite himavantena saddhiṃ ekābaddhe mahati vane.",
  "atk-s0102a:1112_7": "Sabbeheva arahantehīti imaṃ suttaṃ kathitadivaseyeva pattaarahattehi.",
  "atk-s0102a:1113_0": "Tatrāyaṃ anupubbikathā –",
  "atk-s0102a:1113_1": "sākiyakoliyā kira kapilavatthunagarassa ca koliyanagarassa ca antare rohiṇiṃ nāma nadiṃ ekeneva āvaraṇena bandhāpetvā sassāni karonti,",
  "atk-s0102a:1113_2": "atha jeṭṭhamūlamāse sassesu milāyantesu ubhayanagaravāsikānampi kammakarā sannipatiṃsu.",
  "atk-s0102a:1113_3": "Tattha koliyanagaravāsino āhaṃsu –",
  "atk-s0102a:1113_4": "“idaṃ udakaṃ ubhato hariyamānaṃ na tumhākaṃ na amhākaṃ pahossati,",
  "atk-s0102a:1113_5": "amhākaṃ pana sassaṃ ekena udakeneva nipphajjissati,",
  "atk-s0102a:1113_6": "idaṃ udakaṃ amhākaṃ dethā”ti.",
  "atk-s0102a:1113_7": "Kapilavatthunagaravāsino āhaṃsu –",
  "atk-s0102a:1113_8": "“tumhesu koṭṭhe pūretvā ṭhitesu mayaṃ rattasuvaṇṇanīlamaṇikāḷakahāpaṇe ca gahetvā pacchipasibbakādihatthā",
  "atk-s0102a:1113_9": "na sakkhissāma tumhākaṃ gharadvāre vicarituṃ,",
  "atk-s0102a:1113_10": "amhākampi sassaṃ ekeneva udakena nipphajjissati,",
  "atk-s0102a:1113_11": "idaṃ udakaṃ amhākaṃ dethā”ti.",
  "atk-s0102a:1113_12": "“Na mayaṃ dassāmā”ti.",
  "atk-s0102a:1113_13": "“Mayampi na dassāmā”ti.",
  "atk-s0102a:1113_14": "Evaṃ kalahaṃ vaḍḍhetvā eko uṭṭhāya ekassa pahāraṃ adāsi,",
  "atk-s0102a:1113_15": "sopi aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ vaḍḍhayiṃsu.",
  "atk-s0102a:1114_0": "Koliyakammakarā vadanti –",
  "atk-s0102a:1114_1": "“tumhe kapilavatthuvāsike gahetvā gajjatha,",
  "atk-s0102a:1114_2": "ye soṇasiṅgālādayo viya attano bhaginīhi saddhiṃ saṃvasiṃsu.",
  "atk-s0102a:1114_3": "Etesaṃ hatthino ca assā ca phalakāvudhāni ca amhākaṃ kiṃ karissantī”ti?",
  "atk-s0102a:1114_4": "Sākiyakammakarāpi vadanti –",
  "atk-s0102a:1114_5": "“tumhe dāni kuṭṭhino dārake gahetvā gajjatha,",
  "atk-s0102a:1114_6": "ye anāthā niggatikā tiracchānā viya kolarukkhe vasiṃsu,",
  "atk-s0102a:1114_7": "etesaṃ hatthino ca assā ca phalakāvudhāni ca amhākaṃ kiṃ karissantī”ti?",
  "atk-s0102a:1114_8": "Te gantvā tasmiṃ kamme niyuttaamaccānaṃ kathesuṃ,",
  "atk-s0102a:1114_9": "amaccā rājakulānaṃ kathesuṃ,",
  "atk-s0102a:1114_10": "tato sākiyā –",
  "atk-s0102a:1114_11": "“bhaginīhi saddhiṃ saṃvāsikānaṃ thāmañca balañca dassessāmā”ti yuddhasajjā nikkhamiṃsu.",
  "atk-s0102a:1114_12": "Koliyāpi –",
  "atk-s0102a:1114_13": "“kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0102a:1115_0": "Bhagavāpi rattiyā paccūsasamayeva mahākaruṇāsamāpattito vuṭṭhāya lokaṃ volokento ime evaṃ yuddhasajje nikkhamante addasa. Disvā –",
  "atk-s0102a:1115_1": "“mayi gate ayaṃ kalaho vūpasamissati nu kho udāhu no”ti upadhārento –",
  "atk-s0102a:1115_2": "“ahamettha gantvā kalahavūpasamanatthaṃ tīṇi jātakāni kathessāmi,",
  "atk-s0102a:1115_3": "tato kalaho vūpasamissati.",
  "atk-s0102a:1115_4": "Atha sāmaggidīpanatthāya dve jātakāni kathetvā attadaṇḍasuttaṃ desessāmi.",
  "atk-s0102a:1115_5": "Desanaṃ sutvā ubhayanagaravāsinopi aḍḍhatiyāni aḍḍhatiyāni kumārasatāni dassanti,",
  "atk-s0102a:1115_6": "ahaṃ te pabbajissāmi,",
  "atk-s0102a:1115_7": "tadā mahāsamāgamo bhavissatī”ti sanniṭṭhānamakāsi.",
  "atk-s0102a:1115_8": "Tasmā imesu yuddhasajjesu nikkhamantesu kassaci anārocetvā sayameva pattacīvaramādāya gantvā dvinnaṃ",
  "atk-s0102a:1115_9": "senānaṃ antare ākāse pallaṅkaṃ ābhujitvā chabbaṇṇarasmiyo vissajjetvā nisīdi.",
  "atk-s0102a:1116_0": "Kapilavatthuvāsino bhagavantaṃ disvāva –",
  "atk-s0102a:1116_1": "“amhākaṃ ñātiseṭṭho satthā āgato,",
  "atk-s0102a:1116_2": "diṭṭho nu kho tena amhākaṃ kalahakāraṇabhāvo”ti cintetvā –",
  "atk-s0102a:1116_3": "“na kho pana sakkā bhagavati āgate amhehi parassa sarīre satthaṃ pātetuṃ,",
  "atk-s0102a:1116_4": "koliyanagaravāsino amhe hanantu vā pacantu vā”ti āvudhāni chaḍḍetvā bhagavantaṃ vanditvā nisīdiṃsu.",
  "atk-s0102a:1116_5": "Koliyanagaravāsinopi tatheva cintetvā āvudhāni chaḍḍetvā bhagavantaṃ vanditvā nisīdiṃsu.",
  "atk-s0102a:1117_0": "Bhagavā jānantova –",
  "atk-s0102a:1117_1": "“kasmā āgatattha mahārājā”ti pucchi. Bhagavā,",
  "atk-s0102a:1117_2": "na titthakīḷāya na pabbatakīḷāya na nadīkīḷāya na giridassanatthaṃ,",
  "atk-s0102a:1117_3": "imasmiṃ pana ṭhāne saṅgāmaṃ paccupaṭṭhapetvā āgatamhāti.",
  "atk-s0102a:1117_4": "Kiṃ nissāya vo kalaho mahārājāti? Udakaṃ, bhanteti.",
  "atk-s0102a:1117_5": "Udakaṃ kiṃ agghati mahārājāti?",
  "atk-s0102a:1117_6": "Appagghaṃ, bhanteti.",
  "atk-s0102a:1117_7": "Pathavī nāma kiṃ agghati mahārājāti? Anagghā, bhanteti.",
  "atk-s0102a:1117_8": "Khattiyā kiṃ agghanti mahārājāti?",
  "atk-s0102a:1117_9": "Khattiyā nāma anagghā bhanteti.",
  "atk-s0102a:1117_10": "Appamūlakaṃ udakaṃ nissāya kimatthaṃ anagghe khattiye nāsetha,",
  "atk-s0102a:1117_11": "mahārājāti?",
  "atk-s0102a:1117_12": "“Kalahe assādo nāma natthi,",
  "atk-s0102a:1117_13": "kalahavasena mahārājā aṭṭhāne veraṃ katvā ekāya rukkhadevatāya kāḷasīhena saddhiṃ baddhāghāto sakalampi",
  "atk-s0102a:1117_14": "imaṃ kappaṃ anuppattoyevā”ti vatvā phandanajātakaṃ kathesi.",
  "atk-s0102a:1117_15": "Tato “parapattiyena nāma mahārājā na bhavitabbaṃ.",
  "atk-s0102a:1117_16": "Parapattiyā hutvā hi ekassa sasakassa kathāya tiyojanasahassavitthate himavante catuppadagaṇā mahāsamuddaṃ pakkhandino ahesuṃ.",
  "atk-s0102a:1117_17": "Tasmā parapattiyena na bhavitabba”nti vatvā pathavīundriyajātakaṃ kathesi. Tato – “kadāci, mahārājā,",
  "atk-s0102a:1117_18": "dubbalopi mahabbalassa randhaṃ vivaraṃ passati,",
  "atk-s0102a:1117_19": "kadāci mahabbalo dubbalassa.",
  "atk-s0102a:1117_20": "Laṭukikāpi hi sakuṇikā hatthināgaṃ ghātesī”ti vatvā laṭukikajātakaṃ kathesi.",
  "atk-s0102a:1117_21": "Evaṃ kalahavūpasamatthāya tīṇi jātakāni kathetvā sāmaggiparidīpanatthāya dve jātakāni kathesi. Kathaṃ?",
  "atk-s0102a:1117_22": "Samaggānañhi mahārājā koci otāraṃ nāma passituṃ na sakkotīti vatvā rukkhadhammajātakaṃ kathesi.",
  "atk-s0102a:1117_23": "Tato “samaggānaṃ mahārājā koci vivaraṃ passituṃ nāsakkhi.",
  "atk-s0102a:1117_24": "Yadā pana aññamaññaṃ vivādamakaṃsu,",
  "atk-s0102a:1117_25": "atha te nesādaputto jīvitā voropetvā ādāya gato.",
  "atk-s0102a:1117_26": "Vivāde assādo nāma natthī”ti vatvā vaṭṭakajātakaṃ kathesi.",
  "atk-s0102a:1117_27": "Evaṃ imāni pañca jātakāni kathetvā avasāne attadaṇḍasuttaṃ kathesi.",
  "atk-s0102a:1118_0": "Rājāno pasannā –",
  "atk-s0102a:1118_1": "“sace satthā nāgamissa,",
  "atk-s0102a:1118_2": "mayaṃ sahatthā aññamaññaṃyeva vadhitvā lohitanadiṃ pavattayissāma,",
  "atk-s0102a:1118_3": "amhākaṃ puttabhātaro gehadvāre na passeyyāma,",
  "atk-s0102a:1118_4": "sāsanapaṭisāsanampi no āharaṇako na bhavissati.",
  "atk-s0102a:1118_5": "Satthāraṃ nissāya no jīvitaṃ laddhaṃ.",
  "atk-s0102a:1118_6": "Sace pana satthā agāraṃ ajjhāvasissa,",
  "atk-s0102a:1118_7": "dvisahassadīpaparivāresu catūsu mahādīpesu rajjamassa hatthagataṃ abhavissa,",
  "atk-s0102a:1118_8": "atirekasahassaṃ kho panassa puttā abhavissaṃsu,",
  "atk-s0102a:1118_9": "tato khattiyaparivārova avicarissa.",
  "atk-s0102a:1118_10": "Taṃ kho panesa sampattiṃ pahāya nikkhamitvā sambodhiṃ patto,",
  "atk-s0102a:1118_11": "idānipi khattiyaparivāroyeva vicaratū”ti ubhayanagaravāsino aḍḍhatiyāni aḍḍhatiyāni kumārasatāni adaṃsu.",
  "atk-s0102a:1118_12": "Bhagavā te pabbājetvā mahāvanaṃ agamāsi.",
  "atk-s0102a:1118_13": "Tesaṃ garugāravavasena na attano ruciyā pabbajitānaṃ anabhirati uppajji.",
  "atk-s0102a:1118_14": "Purāṇadutiyikāyopi nesaṃ “ayyaputtā ukkaṇṭhantu,",
  "atk-s0102a:1118_15": "gharāvāso na saṇṭhātī”tiādīni vatvā sāsanaṃ pesenti.",
  "atk-s0102a:1118_16": "Te atirekataraṃ ukkaṇṭhiṃsu.",
  "atk-s0102a:1119_0": "Bhagavā āvajjanto tesaṃ anabhiratabhāvaṃ ñatvā “ime bhikkhū mādisena buddhena saddhiṃ ekato vasantā ukkaṇṭhanti,",
  "atk-s0102a:1119_1": "handa nesaṃ kuṇāladahassa vaṇṇaṃ kathetvā tattha netvā anabhiratiṃ vinodessāmī”ti kuṇāladahassa vaṇṇaṃ kathesi.",
  "atk-s0102a:1119_2": "Te taṃ daṭṭhukāmā ahesuṃ.",
  "atk-s0102a:1119_3": "Daṭṭhukāmattha,",
  "atk-s0102a:1119_4": "bhikkhave,",
  "atk-s0102a:1119_5": "kuṇāladahanti?",
  "atk-s0102a:1119_6": "Āma bhagavāti.",
  "atk-s0102a:1119_7": "Yadi evaṃ, etha,",
  "atk-s0102a:1119_8": "gacchāmāti.",
  "atk-s0102a:1119_9": "Iddhimantānaṃ bhagavā gamanaṭṭhānaṃ mayaṃ kathaṃ gamissāmāti?",
  "atk-s0102a:1119_10": "Tumhe gantukāmā hotha,",
  "atk-s0102a:1119_11": "ahaṃ mamānubhāvena gahetvā gamissāmīti. Sādhu, bhanteti.",
  "atk-s0102a:1119_12": "Atha bhagavā pañca bhikkhusatāni gahetvā ākāse uppatitvā kuṇāladahe patiṭṭhāya te bhikkhū āha –",
  "atk-s0102a:1119_13": "“bhikkhave,",
  "atk-s0102a:1119_14": "imasmiṃ kuṇāladahe yesaṃ macchānaṃ nāmaṃ na jānātha,",
  "atk-s0102a:1119_15": "tesaṃ nāmaṃ pucchathā”ti.",
  "atk-s0102a:1120_0": "Te pucchiṃsu,",
  "atk-s0102a:1120_1": "bhagavā pucchitapucchitaṃ kathesi.",
  "atk-s0102a:1120_2": "Na kevalaṃ macchānaṃyeva,",
  "atk-s0102a:1120_3": "tasmiṃ vanasaṇḍe rukkhānampi pabbatapāde dvipadacatuppadasakuṇānampi nāmāni pucchāpetvā kathesi.",
  "atk-s0102a:1120_4": "Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno kuṇālasakuṇarājā purato pacchato ubhosu passesu sakuṇasaṅghaparivuto āgacchati.",
  "atk-s0102a:1120_5": "Bhikkhū taṃ disvā – “esa, bhante,",
  "atk-s0102a:1120_6": "imesaṃ sakuṇānaṃ rājā bhavissati,",
  "atk-s0102a:1120_7": "parivārā ete etassā”ti maññāmāti. Evameva,",
  "atk-s0102a:1120_8": "bhikkhave,",
  "atk-s0102a:1120_9": "ayampi mama vaṃso mama paveṇīti.",
  "atk-s0102a:1120_10": "Idāni tāva mayaṃ, bhante,",
  "atk-s0102a:1120_11": "ete sakuṇe passāma.",
  "atk-s0102a:1120_12": "Yaṃ pana bhagavā “ayampi mama vaṃso mama paveṇī”ti āha,",
  "atk-s0102a:1120_13": "taṃ sotukāmamhāti.",
  "atk-s0102a:1120_14": "Sotukāmattha bhikkhaveti? Āma,",
  "atk-s0102a:1120_15": "bhagavāti.",
  "atk-s0102a:1120_16": "Tena hi suṇāthāti tīhi gāthāsatehi maṇḍetvā kuṇālajātakaṃ kathento anabhiratiṃ vinodesi.",
  "atk-s0102a:1120_17": "Desanāpariyosāne sabbepi sotāpattiphale patiṭṭhahiṃsu,",
  "atk-s0102a:1120_18": "maggeneva ca nesaṃ iddhipi āgatā. Bhagavā –",
  "atk-s0102a:1120_19": "“hotu tāva ettakaṃ etesaṃ bhikkhūna”nti ākāse uppatitvā mahāvanameva agamāsi.",
  "atk-s0102a:1120_20": "Tepi bhikkhū gamanakāle dasabalassa ānubhāvena gantvā āgamanakāle attano ānubhāvena bhagavantaṃ parivāretvā mahāvane otariṃsu.",
  "atk-s0102a:1121_0": "Bhagavā paññattāsane nisīditvā te bhikkhū āmantetvā – “etha,",
  "atk-s0102a:1121_1": "bhikkhave,",
  "atk-s0102a:1121_2": "nisīdatha,",
  "atk-s0102a:1121_3": "uparimaggattayavajjhānaṃ vo kilesānaṃ pahānāya kammaṭṭhānaṃ kathessāmī”ti kammaṭṭhānaṃ kathesi.",
  "atk-s0102a:1121_4": "Bhikkhū cintesuṃ –",
  "atk-s0102a:1121_5": "“bhagavā amhākaṃ anabhiratabhāvaṃ ñatvā kuṇāladahaṃ netvā anabhiratiṃ vinodesi,",
  "atk-s0102a:1121_6": "tattha sotāpattiphalappattānaṃ no idāni idha tiṇṇaṃ maggānaṃ kammaṭṭhānaṃ adāsi,",
  "atk-s0102a:1121_7": "na kho panamhehi ‘sotāpannā maya’nti vītināmetuṃ vaṭṭati,",
  "atk-s0102a:1121_8": "uttamapurisasadisehi no bhavituṃ vaṭṭatī”ti te dasabalassa pāde vanditvā uṭṭhāya nisīdanaṃ papphoṭetvā visuṃ visuṃ pabbhārarukkhamūlesu nisīdiṃsu.",
  "atk-s0102a:1122_0": "Bhagavā cintesi –",
  "atk-s0102a:1122_1": "“ime bhikkhū pakatiyāpi avissaṭṭhakammaṭṭhānā,",
  "atk-s0102a:1122_2": "laddhupāyassa pana bhikkhuno kilamanakāraṇaṃ nāma natthi.",
  "atk-s0102a:1122_3": "Gacchantā gacchantā ca vipassanaṃ vaḍḍhetvā arahattaṃ patvā –",
  "atk-s0102a:1122_4": "“attanā attanā paṭiladdhaguṇaṃ ārocessāmā’ti mama santikaṃ āgamissanti.",
  "atk-s0102a:1122_5": "Etesu āgatesu dasasahassacakkavāḷe devatā ekacakkavāḷe sannipatissanti,",
  "atk-s0102a:1122_6": "mahāsamayo bhavissati,",
  "atk-s0102a:1122_7": "vivitte okāse mayā nisīdituṃ vaṭṭatī”ti.",
  "atk-s0102a:1122_8": "Tato vivitte okāse buddhāsanaṃ paññapetvā nisīdi.",
  "atk-s0102a:1123_0": "Sabbapaṭhamaṃ kammaṭṭhānaṃ gahetvā gatathero saha paṭisambhidāhi arahattaṃ pāpuṇi.",
  "atk-s0102a:1123_1": "Tato aparo tato aparoti pañcasatāpi paduminiyaṃ padumāni viya vikasiṃsu.",
  "atk-s0102a:1123_2": "Sabbapaṭhamaṃ arahattappattabhikkhu –",
  "atk-s0102a:1123_3": "“bhagavato ārocessāmī”ti pallaṅkaṃ vinibbhujitvā nisīdanaṃ papphoṭetvā uṭṭhāya dasabalābhimukho ahosi.",
  "atk-s0102a:1123_4": "Evaṃ aparopi aparopīti pañcasatāpi bhattasālaṃ pavisantā viya paṭipāṭiyāva āgamaṃsu.",
  "atk-s0102a:1123_5": "Paṭhamaṃ āgato vanditvā nisīdanaṃ paññapetvā ekamantaṃ nisīditvā paṭiladdhaguṇaṃ ārocetukāmo –",
  "atk-s0102a:1123_6": "“atthi nu kho añño koci,",
  "atk-s0102a:1123_7": "natthī”ti nivattitvā āgamanamaggaṃ olokento aparampi addasa aparampi addasa.",
  "atk-s0102a:1123_8": "Iti sabbepi te āgantvā ekamantaṃ nisīditvā ayaṃ imassa harāyamāno na kathesi,",
  "atk-s0102a:1123_9": "ayaṃ imassa harāyamāno na kathesīti.",
  "atk-s0102a:1123_10": "Khīṇāsavānaṃ kira dve ākārā honti –",
  "atk-s0102a:1123_11": "“aho vata mayā paṭiladdhaguṇaṃ sadevako loko khippameva paṭivijjheyyā”ti cittaṃ uppajjati.",
  "atk-s0102a:1123_12": "Paṭiladdhabhāvaṃ pana nidhiladdhapuriso viya na aññassa ārocetukāmo hoti.",
  "atk-s0102a:1124_0": "Evaṃ osīdamatte pana tasmiṃ ariyamaṇḍale pācīnayugandharaparikkhepato abbhā, mahikā, dhūmo, rajo,",
  "atk-s0102a:1124_1": "rāhūti imehi upakkilesehi vippamuttaṃ buddhuppādapaṭimaṇḍitassa lokassa rāmaṇeyyakadassanatthaṃ pācīnadisāya",
  "atk-s0102a:1124_2": "ukkhittarajatamayamahāādāsamaṇḍalaṃ viya,",
  "atk-s0102a:1124_3": "nemivaṭṭiyaṃ gahetvā parivattiyamānarajatacakkasassirikaṃ puṇṇacandamaṇḍalaṃ ullaṅghitvā anilapathaṃ paṭipajjittha.",
  "atk-s0102a:1124_4": "Iti evarūpe khaṇe laye muhutte bhagavā sakkesu viharati kapilavatthusmiṃ mahāvane mahatā bhikkhusaṅghena",
  "atk-s0102a:1124_5": "saddhiṃ pañcamattehi bhikkhusatehi sabbeheva arahantehi.",
  "atk-s0102a:1125_0": "Tattha bhagavāpi mahāsammatassa vaṃse uppanno,",
  "atk-s0102a:1125_1": "tepi pañcasatā bhikkhū mahāsammatassa kule uppannā.",
  "atk-s0102a:1125_2": "Bhagavāpi khattiyagabbhe jāto,",
  "atk-s0102a:1125_3": "tepi khattiyagabbhe jātā.",
  "atk-s0102a:1125_4": "Bhagavāpi rājapabbajito,",
  "atk-s0102a:1125_5": "tepi rājapabbajitā.",
  "atk-s0102a:1125_6": "Bhagavāpi setacchattaṃ pahāya hatthagataṃ cakkavattirajjaṃ nissajjetvā pabbajito,",
  "atk-s0102a:1125_7": "tepi setacchattaṃ pahāya hatthagatāni rajjāni nissajjetvā pabbajitā.",
  "atk-s0102a:1125_8": "Iti bhagavā parisuddhe okāse parisuddhe rattibhāge sayaṃ parisuddho parisuddhaparivāro vītarāgo vītarāgaparivāro",
  "atk-s0102a:1125_9": "vītadoso vītadosaparivāro vītamoho vītamohaparivāro nittaṇho nittaṇhaparivāro nikkileso nikkilesaparivāro",
  "atk-s0102a:1125_10": "santo santaparivāro danto dantaparivāro mutto muttaparivāro ativiya virocatīti.",
  "atk-s0102a:1125_11": "Vaṇṇabhūmi nāmesā,",
  "atk-s0102a:1125_12": "yattakaṃ sakkoti,",
  "atk-s0102a:1125_13": "tattakaṃ vattabbaṃ.",
  "atk-s0102a:1125_14": "Iti ime bhikkhū sandhāya vuttaṃ –",
  "atk-s0102a:1125_15": "“pañcamattehi bhikkhusatehi sabbeheva arahantehī”ti.",
  "atk-s0102a:1126_0": "Yebhuyyenāti bahutarā sannipatitā,",
  "atk-s0102a:1126_1": "mandā na sannipatitā asaññā arūpāvacaradevatā samāpannadevatā ca.",
  "atk-s0102a:1126_2": "Tatrāyaṃ sannipātakkamo mahāvanassa kira sāmantā devatā caliṃsu – “āyāma,",
  "atk-s0102a:1126_3": "bho buddhadassanaṃ nāma bahūpakāraṃ,",
  "atk-s0102a:1126_4": "dhammassavanaṃ bahūpakāraṃ,",
  "atk-s0102a:1126_5": "bhikkhusaṅghadassanaṃ bahūpakāraṃ,",
  "atk-s0102a:1126_6": "āyāma āyāmā”ti mahāsaddaṃ kurumānā āgantvā bhagavantañca taṃmuhuttaṃ arahattappattakhīṇāsave ca vanditvā ekamantaṃ aṭṭhaṃsu.",
  "atk-s0102a:1126_7": "Eteneva upāyena tāsaṃ tāsaṃ saddaṃ sutvā saddantaraaḍḍhagāvutagāvutaaḍḍhayojanayojanādivasena tiyojanasahassavitthate himavante,",
  "atk-s0102a:1126_8": "tikkhattuṃ tesaṭṭhiyā nagarasahassesu,",
  "atk-s0102a:1126_9": "navanavutiyā doṇamukhasatasahassesu,",
  "atk-s0102a:1126_10": "channavutiyā paṭṭanakoṭisatasahassesu,",
  "atk-s0102a:1126_11": "chapaṇṇāsāya ratanākaresūti sakalajambudīpe,",
  "atk-s0102a:1126_12": "pubbavidehe,",
  "atk-s0102a:1126_13": "aparagoyāne,",
  "atk-s0102a:1126_14": "uttarakurumhi,",
  "atk-s0102a:1126_15": "dvīsu parittadīpasahassesūti sakalacakkavāḷe,",
  "atk-s0102a:1126_16": "tato dutiyatatiyacakkavāḷeti evaṃ dasasahassacakkavāḷesu devatā sannipatitāti veditabbā.",
  "atk-s0102a:1126_17": "Dasasahassacakkavāḷañhi idha dasalokadhātuyoti adhippetā.",
  "atk-s0102a:1126_18": "Tena vuttaṃ –",
  "atk-s0102a:1126_19": "“dasahi ca lokadhātūhi devatā yebhuyyena sannipatitā hontī”ti.",
  "atk-s0102a:1127_0": "Evaṃ sannipatitāhi devatāhi sakalacakkavāḷagabbhaṃ yāva brahmalokā sūcighare nirantaraṃ pakkhittasūcīhi viya paripuṇṇaṃ hoti.",
  "atk-s0102a:1127_1": "Tatra brahmalokassa evaṃ uccattanaṃ veditabbaṃ.",
  "atk-s0102a:1127_2": "Lohapāsāde kira sattakūṭāgārasamo pāsāṇo brahmaloke ṭhatvā adho khitto catūhi māsehi pathaviṃ pāpuṇāti.",
  "atk-s0102a:1127_3": "Evaṃ mahante okāse yathā heṭṭhā ṭhatvā khittāni pupphāni vā dhūmo vā upari gantuṃ,",
  "atk-s0102a:1127_4": "upari vā ṭhatvā khittasāsapā heṭṭhā otarituṃ antaraṃ na labhanti,",
  "atk-s0102a:1127_5": "evaṃ nirantaraṃ devatā ahesuṃ.",
  "atk-s0102a:1127_6": "Yathā kho pana cakkavattirañño nisinnaṭṭhānaṃ asambādhaṃ hoti,",
  "atk-s0102a:1127_7": "āgatāgatā mahesakkhā khattiyā okāsaṃ labhantiyeva,",
  "atk-s0102a:1127_8": "parato parato pana atisambādhaṃ hoti,",
  "atk-s0102a:1127_9": "evameva bhagavato nisinnaṭṭhānaṃ asambādhaṃ,",
  "atk-s0102a:1127_10": "āgatāgatā mahesakkhā devatā ca mahābrahmāno ca okāsaṃ labhantiyeva.",
  "atk-s0102a:1127_11": "Apisudaṃ bhagavato āsannāsannaṭṭhāne mahāparinibbāne vuttanayeneva vālaggakoṭinitudanamatte padese dasapi",
  "atk-s0102a:1127_12": "vīsampi sabbaparato tiṃsampi devatā sukhume sukhume attabhāve māpetvā aṭṭhaṃsu.",
  "atk-s0102a:1127_13": "Saṭṭhi saṭṭhi devatā aṭṭhaṃsu.",
  "atk-s0102a:1128_0": "Suddhāvāsakāyikānanti suddhāvāsavāsīnaṃ.",
  "atk-s0102a:1128_1": "Suddhāvāsā nāma suddhānaṃ anāgāmikhīṇāsavānaṃ āvāsā pañca brahmalokā.",
  "atk-s0102a:1128_2": "Etadahosīti kasmā ahosi?",
  "atk-s0102a:1128_3": "Te kira brahmāno samāpattiṃ samāpajjitvā yathāparicchedena vuṭṭhitā brahmabhavanaṃ olokentā pacchābhatte bhattagehaṃ viya suññataṃ addasaṃsu.",
  "atk-s0102a:1128_4": "Tato “kuhiṃ brahmāno gatā”ti āvajjantā mahāsamāgamaṃ ñatvā –",
  "atk-s0102a:1128_5": "“ayaṃ samāgamo mahā,",
  "atk-s0102a:1128_6": "mayaṃ ohīnā,",
  "atk-s0102a:1128_7": "ohīnakānaṃ okāso dullabho hoti,",
  "atk-s0102a:1128_8": "tasmā gacchantā atucchahatthā hutvā ekekaṃ gāthaṃ abhisaṅkharitvā gacchāma.",
  "atk-s0102a:1128_9": "Tāya mahāsamāgame ca attano āgatabhāvaṃ jānāpessāma,",
  "atk-s0102a:1128_10": "dasabalassa ca vaṇṇaṃ bhāsissāmā”ti.",
  "atk-s0102a:1128_11": "Iti tesaṃ samāpattito vuṭṭhāya āvajjitattā etadahosi.",
  "atk-s0102a:1129_0": "332.",
  "atk-s0102a:1129_1": "Bhagavato purato pāturahesunti pāḷiyaṃ bhagavato santike abhimukhaṭṭhāneyeva otiṇṇā viya katvā vuttā,",
  "atk-s0102a:1129_2": "na kho panettha evaṃ attho veditabbo.",
  "atk-s0102a:1129_3": "Te pana brahmaloke ṭhitāyeva gāthā abhisaṅkharitvā eko puratthimacakkavāḷamukhavaṭṭiyaṃ otari,",
  "atk-s0102a:1129_4": "eko dakkhiṇacakkavāḷamukhavaṭṭiyaṃ,",
  "atk-s0102a:1129_5": "eko pacchimacakkavāḷamukhavaṭṭiyaṃ,",
  "atk-s0102a:1129_6": "eko uttaracakkavāḷamukhavaṭṭiyaṃ otari.",
  "atk-s0102a:1129_7": "Tato puratthimacakkavāḷamukhavaṭṭiyaṃ otiṇṇabrahmā nīlakasiṇaṃ samāpajjitvā nīlarasmiyo vissajjitvā dasasahassacakkavāḷadevatānaṃ",
  "atk-s0102a:1129_8": "maṇicammaṃ paṭimuñcanto viya attano āgatabhāvaṃ jānāpetvā buddhavīthi nāma kenaci ottharituṃ na sakkā,",
  "atk-s0102a:1129_9": "tasmā pahaṭabuddhavīthiyāva āgantvā bhagavantaṃ abhivādetvā ekamantaṃ aṭṭhāsi.",
  "atk-s0102a:1129_10": "Ekamantaṃ ṭhito attanā abhisaṅkhataṃ gāthaṃ abhāsi.",
  "atk-s0102a:1130_0": "Dakkhiṇacakkavāḷamukhavaṭṭiyaṃ otiṇṇabrahmāpi pītakasiṇaṃ samāpajjitvā pītarasmiyo suvaṇṇapabhaṃ muñcitvā",
  "atk-s0102a:1130_1": "dasasahassacakkavāḷadevatānaṃ suvaṇṇapaṭaṃ pārupento viya attano āgatabhāvaṃ jānāpetvā tatheva aṭṭhāsi.",
  "atk-s0102a:1130_2": "Pacchimacakkavāḷamukhavaṭṭiyaṃ otiṇṇabrahmāpi lohitakasiṇaṃ samāpajjitvā lohitarasmiyo muñcitvā dasasahassacakkavāḷadevatānaṃ",
  "atk-s0102a:1130_3": "rattavarakambalena parikkhipanto viya attano āgatabhāvaṃ jānāpetvā tatheva aṭṭhāsi.",
  "atk-s0102a:1130_4": "Uttaracakkavāḷamukhavaṭṭiyaṃ otiṇṇabrahmāpi odātakasiṇaṃ samāpajjitvā odātarasmiyo muñcitvā dasasahassacakkavāḷadevatānaṃ",
  "atk-s0102a:1130_5": "sumanapaṭaṃ pārupanto viya attano āgatabhāvaṃ jānāpetvā tatheva aṭṭhāsi.",
  "atk-s0102a:1131_0": "Pāḷiyaṃ pana “bhagavato purato pāturahesuṃ.",
  "atk-s0102a:1131_1": "Atha kho tā devatā bhagavantaṃ abhivādetvā ekamantaṃ aṭṭhaṃsū”ti evaṃ ekakkhaṇaṃ viya purato pātubhāvo ca abhivādetvā ekamantaṃ ṭhitabhāvo ca vutto,",
  "atk-s0102a:1131_2": "so iminā anukkamena ahosi,",
  "atk-s0102a:1131_3": "ekato katvā pana dassito.",
  "atk-s0102a:1131_4": "Gāthābhāsanaṃ pana pāḷiyaṃ visuṃ visuṃyeva vuttaṃ.",
  "atk-s0102a:1132_0": "Tattha mahāsamayoti mahāsamūho.",
  "atk-s0102a:1132_1": "Pavanaṃ vuccati vanasaṇḍo.",
  "atk-s0102a:1132_2": "Ubhayenapi bhagavā imasmiṃ vanasaṇḍe ajja mahāsamūho mahāsannipātoti āha.",
  "atk-s0102a:1132_3": "Tato yesaṃ so sannipāto,",
  "atk-s0102a:1132_4": "te dassetuṃ devakāyā samāgatāti āha.",
  "atk-s0102a:1132_5": "Tattha devakāyāti devaghaṭā.",
  "atk-s0102a:1132_6": "Āgatamha imaṃ dhammasamayanti evaṃ samāgate devakāye disvā mayampi imaṃ dhammasamūhaṃ āgatā.",
  "atk-s0102a:1132_7": "Kiṃ kāraṇā?",
  "atk-s0102a:1132_8": "Dakkhitāye aparājitasaṅghaṃ,",
  "atk-s0102a:1132_9": "kenaci aparājitaṃ ajjeva tayo māre madditvā vijitasaṅgāmaṃ imaṃ aparājitasaṅghaṃ dassanatthāya āgatamhāti attho.",
  "atk-s0102a:1132_10": "So pana brahmā imaṃ gāthaṃ bhāsitvā bhagavantaṃ abhivādetvā puratthimacakkavāḷamukhavaṭṭiyaṃyeva aṭṭhāsi.",
  "atk-s0102a:1133_0": "Atha dutiyo vuttanayeneva āgantvā abhāsi.",
  "atk-s0102a:1133_1": "Tattha tatra bhikkhavoti tasmiṃ sannipātaṭṭhāne bhikkhū.",
  "atk-s0102a:1133_2": "Samādahaṃsūti samādhinā yojesuṃ.",
  "atk-s0102a:1133_3": "Cittamattano ujukaṃ akaṃsūti attano cittaṃ sabbe vaṅkakuṭilajimhabhāve haritvā ujukaṃ akariṃsu.",
  "atk-s0102a:1133_4": "Sārathīva nettāni gahetvāti yathā samappavattesu sindhavesu odhastapatodo sārathi sabbayottāni gahetvā acodento avārento tiṭṭhati,",
  "atk-s0102a:1133_5": "evaṃ chaḷaṅgupekkhāsamannāgatā guttadvārā sabbepete pañcasatā bhikkhū indriyāni rakkhanti paṇḍitā,",
  "atk-s0102a:1133_6": "ete daṭṭhuṃ idhāgatamha bhagavāti.",
  "atk-s0102a:1133_7": "Sopi gantvā yathāṭhāneyeva aṭṭhāsi.",
  "atk-s0102a:1134_0": "Atha tatiyo vuttanayeneva āgantvā abhāsi.",
  "atk-s0102a:1134_1": "Tattha chetvā khīlanti rāgadosamohakhīlaṃ chinditvā.",
  "atk-s0102a:1134_2": "Palighanti rāgadosamohapalighameva.",
  "atk-s0102a:1134_3": "Indakhīlantipi rāgadosamohaindakhīlameva.",
  "atk-s0102a:1134_4": "Ūhacca manejāti ete taṇhāejāya abhāvena anejā bhikkhū indakhīlaṃ ūhacca samūhanitvā.",
  "atk-s0102a:1134_5": "Te carantīti catūsu disāsu appaṭihatacārikaṃ caranti.",
  "atk-s0102a:1134_6": "Suddhāti nirupakkilesā.",
  "atk-s0102a:1134_7": "Vimalāti nimmalā.",
  "atk-s0102a:1134_8": "Idaṃ tasseva vevacanaṃ.",
  "atk-s0102a:1134_9": "Cakkhumatāti pañcahi cakkhūhi cakkhumantena.",
  "atk-s0102a:1134_10": "Sudantāti cakkhutopi dantā,",
  "atk-s0102a:1134_11": "sotatopi ghānatopi jivhātopi kāyatopi manatopi dantā.",
  "atk-s0102a:1134_12": "Susunāgāti taruṇanāgā.",
  "atk-s0102a:1134_13": "Te evarūpena anuttarena yogācariyena damite taruṇanāge dassanāya āgatamha bhagavāti.",
  "atk-s0102a:1134_14": "Sopi gantvā yathāṭhāneyeva aṭṭhāsi.",
  "atk-s0102a:1135_0": "Atha catuttho vuttanayeneva āgantvā abhāsi.",
  "atk-s0102a:1135_1": "Tattha gatāseti nibbematikasaraṇagamanena gatā.",
  "atk-s0102a:1135_2": "Sopi gantvā yathāṭhāneyeva aṭṭhāsi.",
  "atk-s0102a:1136_0": "Devatāsannipātavaṇṇanā",
  "atk-s0102a:1137_0": "333.",
  "atk-s0102a:1137_1": "Atha bhagavā olokento pathavītalato yāva cakkavāḷamukhavaṭṭiparicchedā yāva akaniṭṭhabrahmalokā devatāsannipātaṃ disvā cintesi –",
  "atk-s0102a:1137_2": "“mahā ayaṃ devatāsamāgamo,",
  "atk-s0102a:1137_3": "bhikkhū pana evaṃ mahā devatāya samāgamoti na jānanti, handa,",
  "atk-s0102a:1137_4": "nesaṃ ācikkhāmī”ti,",
  "atk-s0102a:1137_5": "evaṃ cintetvā “atha kho bhagavā bhikkhū āmantesī”ti sabbaṃ vitthāretabbaṃ.",
  "atk-s0102a:1137_6": "Tattha etaparamāti etaṃ paramaṃ pamāṇaṃ etesanti etaparamā.",
  "atk-s0102a:1137_7": "Idāni buddhānaṃ pana abhāvā “yepi te,",
  "atk-s0102a:1137_8": "bhikkhave,",
  "atk-s0102a:1137_9": "etarahī”ti tatiyo vāro na vutto.",
  "atk-s0102a:1137_10": "Ācikkhissāmi,",
  "atk-s0102a:1137_11": "bhikkhaveti kasmā āha?",
  "atk-s0102a:1137_12": "Devatānaṃ cittakallatājananatthaṃ.",
  "atk-s0102a:1137_13": "Devatā kira cintesuṃ –",
  "atk-s0102a:1137_14": "“bhagavā evaṃ mahante samāgame mahesakkhānaṃyeva devatānaṃ nāmagottāni kathessati,",
  "atk-s0102a:1137_15": "appesakkhānaṃ kiṃ kathessatī”ti?",
  "atk-s0102a:1137_16": "Atha bhagavā “imā devatā kiṃ cintentī”ti āvajjanto mukhena hatthaṃ pavesetvā hadayamaṃsaṃ maddanto viya",
  "atk-s0102a:1137_17": "sabhaṇḍaṃ coraṃ gaṇhanto viya ca taṃ tāsaṃ cittācāraṃ ñatvā –",
  "atk-s0102a:1137_18": "“dasasahassacakkavāḷato āgatāgatānaṃ appesakkhamahesakkhānaṃ sabbāsampi devatānaṃ nāmagottaṃ kathessāmī”ti cintesi.",
  "atk-s0102a:1138_0": "Buddhā nāma mahantā ete sattavisesā,",
  "atk-s0102a:1138_1": "yaṃ sadevakassa lokassa diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0102a:1138_2": "na kiñci katthaci nīlādivasena vibhattarūpārammaṇesu rūpārammaṇaṃ vā bherīsaddādivasena vibhattasaddārammaṇādīsu",
  "atk-s0102a:1138_3": "visuṃ visuṃ saddādiārammaṇaṃ vā atthi,",
  "atk-s0102a:1138_4": "yaṃ etesaṃ ñāṇamukhe āpāthaṃ nāgacchati. Yathāha –",
  "atk-s0102a:1139_0": "“Yaṃ bhikkhave sadevakassa lokassa…pe…",
  "atk-s0102a:1139_1": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0102a:1139_2": "tamahaṃ jānāmi,",
  "atk-s0102a:1139_3": "tamahaṃ passāmi,",
  "atk-s0102a:1139_4": "tamahaṃ abbhaññāsi”nti.",
  "atk-s0102a:1140_0": "Evaṃ sabbattha appaṭihatañāṇo bhagavā sabbāpi tā devatā bhabbābhabbavasena dve koṭṭhāse akāsi.",
  "atk-s0102a:1140_1": "“Kammāvaraṇena vā samannāgatā”tiādinā nayena vuttā sattā abhabbā nāma.",
  "atk-s0102a:1140_2": "Te ekavihāre vasantepi buddhā na olokenti.",
  "atk-s0102a:1140_3": "Viparītā pana bhabbā nāma,",
  "atk-s0102a:1140_4": "te dūre vasantepi gantvā saṅgaṇhanti.",
  "atk-s0102a:1140_5": "Tasmā tasmimpi devatāsannipāte ye abhabbā,",
  "atk-s0102a:1140_6": "te pahāya bhabbe pariggahesi.",
  "atk-s0102a:1140_7": "Pariggahetvā –",
  "atk-s0102a:1140_8": "“ettakā ettha rāgacaritā,",
  "atk-s0102a:1140_9": "ettakā dosacaritā,",
  "atk-s0102a:1140_10": "ettakā mohacaritā”ti caritavasena cha koṭṭhāse akāsi.",
  "atk-s0102a:1140_11": "Atha nesaṃ sappāyaṃ dhammadesanaṃ upadhārayanto –",
  "atk-s0102a:1140_12": "“rāgacaritānaṃ devatānaṃ sammāparibbājaniyasuttaṃ kathessāmi,",
  "atk-s0102a:1140_13": "dosacaritānaṃ kalahavivādasuttaṃ,",
  "atk-s0102a:1140_14": "mohacaritānaṃ mahābyūhasuttaṃ,",
  "atk-s0102a:1140_15": "vitakkacaritānaṃ cūḷabyūhasuttaṃ,",
  "atk-s0102a:1140_16": "saddhācaritānaṃ tuvaṭṭakapaṭipadaṃ,",
  "atk-s0102a:1140_17": "buddhicaritānaṃ purābhedasuttaṃ kathessāmī”ti desanaṃ vavatthapetvā puna taṃ parisaṃ manasākāsi –",
  "atk-s0102a:1140_18": "“attajjhāsayena nu kho jāneyya,",
  "atk-s0102a:1140_19": "parajjhāsayena atthuppattikena pucchāvasenā”ti.",
  "atk-s0102a:1140_20": "Tato “pucchāvasena jāneyyā”ti ñatvā “atthi nu kho koci devatānaṃ ajjhāsayaṃ gahetvā caritavasena pañhaṃ",
  "atk-s0102a:1140_21": "pucchituṃ samattho”ti “tesu pañcasatesu bhikkhūsu ekopi na sakkotī”ti addasa.",
  "atk-s0102a:1140_22": "Tato asītimahāsāvake dve aggasāvake ca samannāharitvā “tepi na sakkontī”ti disvā cintesi “sace paccekabuddho bhaveyya,",
  "atk-s0102a:1140_23": "sakkuṇeyya nu kho”ti “sopi na sakkuṇeyyā”ti ñatvā “sakkasuyāmādīsu koci sakkuṇeyyā”ti samannāhari.",
  "atk-s0102a:1140_24": "Sace hi tesu koci sakkuṇeyya,",
  "atk-s0102a:1140_25": "taṃ pucchāpetvā attanā vissajjeyya,",
  "atk-s0102a:1140_26": "na pana tesupi koci sakkoti.",
  "atk-s0102a:1141_0": "Athassa etadahosi –",
  "atk-s0102a:1141_1": "“mādiso buddhoyeva sakkuṇeyya,",
  "atk-s0102a:1141_2": "atthi pana katthaci añño buddho”ti anantāsu lokadhātūsu anantañāṇaṃ pattharitvā olokento aññaṃ buddhaṃ na addasa.",
  "atk-s0102a:1141_3": "Anacchariyañcetaṃ,",
  "atk-s0102a:1141_4": "yaṃ idāni attanā samaṃ na passeyya,",
  "atk-s0102a:1141_5": "so jātadivasepi brahmajālavaṇṇanāyaṃ vuttanayena attanā samaṃ apassanto –",
  "atk-s0102a:1141_6": "“aggohamasmi lokassā”ti appaṭivattiyaṃ sīhanādaṃ nadi.",
  "atk-s0102a:1141_7": "Evaṃ aññaṃ attanā samaṃ apassitvā cintesi –",
  "atk-s0102a:1141_8": "“sace ahaṃ pucchitvā ahameva vissajjeyyaṃ,",
  "atk-s0102a:1141_9": "evampetā devatā na sakkhissanti paṭivijjhituṃ.",
  "atk-s0102a:1141_10": "Aññasmiṃ pana buddheyeva pucchante mayi ca vissajjante accherakaṃ bhavissati,",
  "atk-s0102a:1141_11": "sakkhissanti ca devatā paṭivijjhituṃ,",
  "atk-s0102a:1141_12": "tasmā nimmitabuddhaṃ māpessāmī”ti abhiññāpādakajjhānaṃ samāpajjitvā vuṭṭhāya –",
  "atk-s0102a:1141_13": "“pattacīvaragahaṇaṃ ālokitavilokitaṃ samiñjitapasāritañca mama sadisaṃyeva hotū”ti kāmāvacaracittehi",
  "atk-s0102a:1141_14": "parikammaṃ katvā pācīnayugandharaparikkhepato ullaṅghamānaṃ candamaṇḍalaṃ bhinditvā nikkhamantaṃ viya",
  "atk-s0102a:1141_15": "rūpāvacaracittena adhiṭṭhāsi.",
  "atk-s0102a:1142_0": "Devasaṅgho taṃ disvā –",
  "atk-s0102a:1142_1": "“aññopi nu kho, bho,",
  "atk-s0102a:1142_2": "cando uggato”ti āha.",
  "atk-s0102a:1142_3": "Atha candaṃ ohāya āsannatare jāte “na cando,",
  "atk-s0102a:1142_4": "sūriyo uggato”ti,",
  "atk-s0102a:1142_5": "puna āsannatare jāte “na sūriyo,",
  "atk-s0102a:1142_6": "devavimānaṃ eka”nti,",
  "atk-s0102a:1142_7": "puna āsannatare jāte “na devavimānaṃ,",
  "atk-s0102a:1142_8": "devaputto eko”ti,",
  "atk-s0102a:1142_9": "puna āsannatare jāte “na devaputto,",
  "atk-s0102a:1142_10": "mahābrahmā eko”ti,",
  "atk-s0102a:1142_11": "puna āsannatare jāte “na mahābrahmā,",
  "atk-s0102a:1142_12": "aparopi bho buddho āgato”ti āha.",
  "atk-s0102a:1142_13": "Tattha puthujjanadevatā cintayiṃsu –",
  "atk-s0102a:1142_14": "“ekabuddhassa tāva ayaṃ devatāsannipāto,",
  "atk-s0102a:1142_15": "dvinnaṃ kīva mahanto bhavissatī”ti.",
  "atk-s0102a:1142_16": "Ariyadevatā cintayiṃsu –",
  "atk-s0102a:1142_17": "“ekissā lokadhātuyā dve buddhā nāma natthi,",
  "atk-s0102a:1142_18": "addhā bhagavatā attanā sadiso añño eko buddho nimmito”ti.",
  "atk-s0102a:1143_0": "Atha tassa devasaṅghassa passantasseva nimmitabuddho āgantvā dasabalaṃ avanditvāva sammukhaṭṭhāne samasamaṃ katvā māpite āsane nisīdi.",
  "atk-s0102a:1143_1": "Bhagavatopi dvattiṃsa mahāpurisalakkhaṇāni,",
  "atk-s0102a:1143_2": "nimmitassāpi dvattiṃsāva,",
  "atk-s0102a:1143_3": "bhagavatopi sarīrā chabbaṇṇarasmiyo nikkhamanti,",
  "atk-s0102a:1143_4": "nimmitassāpi,",
  "atk-s0102a:1143_5": "bhagavato sarīrarasmiyo nimmitassa sarīre paṭihaññanti,",
  "atk-s0102a:1143_6": "nimmitassa sarīrarasmiyo bhagavato kāye paṭihaññanti.",
  "atk-s0102a:1143_7": "Tā dvinnampi buddhānaṃ sarīrato uggamma akaniṭṭhabhavanaṃ āhacca tato paṭinivattitvā devatānaṃ matthakapariyante",
  "atk-s0102a:1143_8": "otaritvā cakkavāḷamukhavaṭṭiyaṃ patiṭṭhahiṃsu.",
  "atk-s0102a:1143_9": "Sakalacakkavāḷagabbhaṃ suvaṇṇamayavaṅkagopānasīvinaddhamiva cetiyagharaṃ virocittha.",
  "atk-s0102a:1143_10": "Dasasahassacakkavāḷadevatā ekacakkavāḷe rāsibhūtā dvinnaṃ buddhānaṃ rasmigabbhantaraṃ pavisitvā aṭṭhaṃsu.",
  "atk-s0102a:1143_11": "Nimmitabuddho nisīdantoyeva dasabalassa bodhipallaṅke kilesappahānaṃ abhitthavanto –",
  "atk-s0102a:1144_0": "“Pucchāmi muniṃ pahūtapaññaṃ,",
  "atk-s0102a:1145_0": "Tiṇṇaṃ pāraṅgataṃ parinibbutaṃ ṭhitattaṃ;",
  "atk-s0102a:1146_0": "Nikkhamma gharā panujja kāme,",
  "atk-s0102a:1147_0": "Kathaṃ bhikkhu sammā so loke paribbajeyyā”ti. –",
  "atk-s0102a:1148_0": "Gāthaṃ abhāsi.",
  "atk-s0102a:1148_1": "Satthā devatānaṃ tāva cittakallatājananatthaṃ āgatāgatānaṃ nāmagottāni kathessāmīti cintetvā ācikkhissāmi,",
  "atk-s0102a:1148_2": "bhikkhavetiādimāha.",
  "atk-s0102a:1149_0": "334.",
  "atk-s0102a:1149_1": "Tattha silokamanukassāmīti akkharapadaniyamitaṃ vacanasaṅghātaṃ pavattayissāmi.",
  "atk-s0102a:1149_2": "Yattha bhummā tadassitāti yesu yesu ṭhānesu bhummā devatā taṃ taṃ nissitā.",
  "atk-s0102a:1149_3": "Ye sitā girigabbharantiādīhi tesaṃ bhikkhūnaṃ vaṇṇaṃ kathesi,",
  "atk-s0102a:1149_4": "ye bhikkhū girikucchiṃ nissitāti attho.",
  "atk-s0102a:1149_5": "Pahitattāti pesitacittā.",
  "atk-s0102a:1149_6": "Samāhitāti avikkhittā.",
  "atk-s0102a:1150_0": "Puthūti bahujanā.",
  "atk-s0102a:1150_1": "Sīhāva sallīnāti sīhā viya nilīnā ekattaṃ upagatā.",
  "atk-s0102a:1150_2": "Lomahaṃsābhisambhunoti lomahaṃsaṃ abhibhavitvā ṭhitā,",
  "atk-s0102a:1150_3": "nibbhayāti vuttaṃ hoti.",
  "atk-s0102a:1150_4": "Odātamanasā suddhāti odātacittā hutvā suddhā.",
  "atk-s0102a:1150_5": "Vippasannāmanāvilāti vippasannaanāvilā.",
  "atk-s0102a:1151_0": "Bhiyyopañcasate ñatvāti sammāsambuddhena saddhiṃ atirekapañcasate bhikkhū jānitvā.",
  "atk-s0102a:1151_1": "Vane kāpilavatthaveti kapilavatthusamīpamhi jāte vanasaṇḍe.",
  "atk-s0102a:1151_2": "Tato āmantayī satthāti tadā āmantayi.",
  "atk-s0102a:1151_3": "Sāvake sāsane rateti attano dhammadesanāya savanante jātattā sāvake sikkhattayasāsane ratattā sāsane rate.",
  "atk-s0102a:1151_4": "Idaṃ sabbaṃ –",
  "atk-s0102a:1151_5": "“silokamanukassāmī”ti vacanato aññena vuttaṃ viya katvā vadati.",
  "atk-s0102a:1152_0": "Devakāyā abhikkantā,",
  "atk-s0102a:1152_1": "te vijānātha bhikkhavoti te dibbacakkhunā vijānāthāti nesaṃ bhikkhūnaṃ dibbacakkhuñāṇābhinīhāratthāya kathesi.",
  "atk-s0102a:1152_2": "Te ca ātappamakaruṃ,",
  "atk-s0102a:1152_3": "sutvā buddhassa sāsananti te ca bhikkhū taṃ buddhasāsanaṃ sutvā tāvadeva tadatthāya vīriyaṃ kariṃsu.",
  "atk-s0102a:1153_0": "Evaṃ katamattātappānaṃyeva tesaṃ pāturahu ñāṇaṃ. Kīdisaṃ?",
  "atk-s0102a:1153_1": "Amanussānaṃ dassanaṃ dibbacakkhuñāṇaṃ uppajji.",
  "atk-s0102a:1153_2": "Na taṃ tehi tasmiṃ khaṇe parikammaṃ katvā uppāditaṃ.",
  "atk-s0102a:1153_3": "Ariyamaggeneva hi taṃ nipphannaṃ.",
  "atk-s0102a:1153_4": "Amanussadassanatthaṃ panassa abhinīhāramattameva kataṃ.",
  "atk-s0102a:1153_5": "Satthāpi –",
  "atk-s0102a:1153_6": "“atthi tumhākaṃ ñāṇaṃ,",
  "atk-s0102a:1153_7": "taṃ nīharitvā tena hi te vijānāthā”ti idameva sandhāya “te vijānātha,",
  "atk-s0102a:1153_8": "bhikkhavo”ti āha.",
  "atk-s0102a:1154_0": "Appeke satamaddakkhunti tesu bhikkhūsu ekacce bhikkhū amanussānaṃ sataṃ addasaṃsu.",
  "atk-s0102a:1154_1": "Sahassaṃ atha sattarinti eke sahassaṃ.",
  "atk-s0102a:1154_2": "Eke sattati sahassāni.",
  "atk-s0102a:1155_0": "Sataṃ eke sahassānanti eke satasahassaṃ addasaṃsu.",
  "atk-s0102a:1155_1": "Appekenantamaddakkhunti vipulaṃ addasaṃsu,",
  "atk-s0102a:1155_2": "satavasena sahassavasena ca aparicchinnepi addasaṃsūti attho. Kasmā?",
  "atk-s0102a:1155_3": "Yasmā disā sabbā phuṭā ahuṃ,",
  "atk-s0102a:1155_4": "bharitā sampuṇṇāva ahesuṃ.",
  "atk-s0102a:1156_0": "Tañca sabbaṃ abhiññāyāti yaṃ tesu ekenekena diṭṭhaṃ,",
  "atk-s0102a:1156_1": "tañca sabbaṃ jānitvā.",
  "atk-s0102a:1156_2": "Vavatthitvāna cakkhumāti hatthatale lekhaṃ viya paccakkhato vavatthapetvā pañcahi cakkhūhi cakkhumā satthā.",
  "atk-s0102a:1156_3": "Tato āmantayīti pubbe vuttagāthameva nāmagottakittanatthāya āha.",
  "atk-s0102a:1156_4": "Tumhe ete vijānātha, passatha, oloketha,",
  "atk-s0102a:1156_5": "ye vohaṃ kittayissāmīti ayamettha sambandho.",
  "atk-s0102a:1156_6": "Girāhīti vacanehi.",
  "atk-s0102a:1156_7": "Anupubbasoti anupaṭipāṭiyā.",
  "atk-s0102a:1157_0": "335.",
  "atk-s0102a:1157_1": "Sattasahassā te yakkhā,",
  "atk-s0102a:1157_2": "bhummā kāpilavatthavāti sattasahassā tāvettha kapilavatthuṃ nissāya nibbattā bhummā yakkhāyevāti vadati.",
  "atk-s0102a:1157_3": "Iddhimantoti dibbaiddhiyuttā.",
  "atk-s0102a:1157_4": "Jutimantoti ānubhāvasampannā.",
  "atk-s0102a:1157_5": "Vaṇṇavantoti sarīravaṇṇasampannā.",
  "atk-s0102a:1157_6": "Yasassinoti parivārasampannā.",
  "atk-s0102a:1157_7": "Modamānā abhikkāmunti tuṭṭhacittā āgatā.",
  "atk-s0102a:1157_8": "Bhikkhūnaṃ samitiṃ vananti imaṃ mahāvanaṃ bhikkhūnaṃ santikaṃ bhikkhūnaṃ dassanatthāya āgatā.",
  "atk-s0102a:1157_9": "Atha vā samitinti samūhaṃ,",
  "atk-s0102a:1157_10": "bhikkhusamūhaṃ dassanāya āgatātipi attho.",
  "atk-s0102a:1158_0": "Chasahassā hemavatā,",
  "atk-s0102a:1158_1": "yakkhā nānattavaṇṇinoti chasahassā hemavatapabbate nibbattayakkhā,",
  "atk-s0102a:1158_2": "te ca sabbepi nīlādivaṇṇavasena nānattavaṇṇā.",
  "atk-s0102a:1159_0": "Sātāgirā tisahassāti sātāgiripabbate nibbattayakkhā tisahassā.",
  "atk-s0102a:1160_0": "Iccete soḷasasahassāti ete sabbepi soḷasasahassā honti.",
  "atk-s0102a:1161_0": "Vessāmittā pañcasatāti vessāmittapabbate nibbattā pañcasatā.",
  "atk-s0102a:1162_0": "Kumbhīro rājagahikoti rājagahanagare nibbatto kumbhīro nāma yakkho.",
  "atk-s0102a:1162_1": "Vepullassa nivesananti tassa vepullapabbato nivesanaṃ nivāsanaṭṭhānanti attho.",
  "atk-s0102a:1162_2": "Bhiyyo naṃ satasahassaṃ,",
  "atk-s0102a:1162_3": "yakkhānaṃ payirupāsatīti taṃ atirekaṃ yakkhānaṃ satasahassaṃ payirupāsati.",
  "atk-s0102a:1162_4": "Kumbhīro rājagahiko,",
  "atk-s0102a:1162_5": "sopāgā samitiṃ vananti sopi kumbhīro saparivāro imaṃ vanaṃ bhikkhusamitiṃ dassanatthāya āgato.",
  "atk-s0102a:1163_0": "336.",
  "atk-s0102a:1163_1": "Purimañca disaṃ rājā,",
  "atk-s0102a:1163_2": "dhataraṭṭho pasāsatīti pācīnadisaṃ anusāsati.",
  "atk-s0102a:1163_3": "Gandhabbānaṃ adhipatīti catūsupi disāsu gandhabbānaṃ jeṭṭhako.",
  "atk-s0102a:1163_4": "Sabbe te tassa vase vattanti.",
  "atk-s0102a:1163_5": "Mahārājā yasassisoti mahāparivāro eso mahārājā.",
  "atk-s0102a:1164_0": "Puttāpi tassa bahavo,",
  "atk-s0102a:1164_1": "indanāmā mahabbalāti tassa dhataraṭṭhassa bahavo mahabbalā puttā,",
  "atk-s0102a:1164_2": "te sabbe sakkassa devarañño nāmadhārakā.",
  "atk-s0102a:1165_0": "Virūḷho taṃ pasāsatīti taṃ disaṃ virūḷho anusāsati.",
  "atk-s0102a:1166_0": "Puttāpi tassāti tassāpi tādisāyeva puttā.",
  "atk-s0102a:1166_1": "Pāḷiyaṃ pana “mahabbalā”ti likhanti.",
  "atk-s0102a:1166_2": "Aṭṭhakathāyaṃ sabbavāresu “mahābalā”ti pāṭho.",
  "atk-s0102a:1167_0": "“Purimaṃ disaṃ dhataraṭṭho, dakkhiṇena virūḷhako;",
  "atk-s0102a:1168_0": "Pacchimena virūpakkho, kuvero uttaraṃ disaṃ.",
  "atk-s0102a:1169_0": "Cattāro te mahārājā, samantā caturo disā;",
  "atk-s0102a:1170_0": "Daddallamānā aṭṭhaṃsu, vane kāpilavatthave”ti.",
  "atk-s0102a:1171_0": "Imā pana gāthā sabbasaṅgāhikavasena vuttā.",
  "atk-s0102a:1172_0": "Ayañcettha attho –",
  "atk-s0102a:1172_1": "dasasahassacakkavāḷe dhataraṭṭhā nāma mahārājāno atthi.",
  "atk-s0102a:1172_2": "Te sabbepi koṭisatasahassakoṭisatasahassagandhabbaparivārā āgantvā puratthimāya disāya kapilavatthumahāvanato paṭṭhāya cakkavāḷagabbhaṃ pūretvā ṭhitā.",
  "atk-s0102a:1172_3": "Evaṃ dakkhiṇadisādīsu virūḷhakādayo.",
  "atk-s0102a:1172_4": "Tenevāha –",
  "atk-s0102a:1172_5": "“samantā caturo disā,",
  "atk-s0102a:1172_6": "daddallamānā aṭṭhaṃsū”ti.",
  "atk-s0102a:1172_7": "Idañhi vuttaṃ hoti –",
  "atk-s0102a:1172_8": "“samantā cakkavāḷehi āgantvā caturo disā pabbatamatthakesu aggikkhandhā viya suṭṭhu jalamānā ṭhitā”ti.",
  "atk-s0102a:1172_9": "Te pana yasmā kapilavatthuvanameva sandhāya āgatā,",
  "atk-s0102a:1172_10": "tasmā cakkavāḷaṃ pūretvā cakkavāḷena samasamā ṭhitāpi –",
  "atk-s0102a:1172_11": "“vane kāpilavatthave”ti vuttā.",
  "atk-s0102a:1173_0": "337.",
  "atk-s0102a:1173_1": "Tesaṃ māyāvino dāsā,",
  "atk-s0102a:1173_2": "āguṃ vañcanikā saṭhāti tesaṃ mahārājānaṃ katapāpapaṭicchādanalakkhaṇāya māyāya yuttā kuṭilācārā dāsā atthi,",
  "atk-s0102a:1173_3": "ye sammukhaparammukhavañcanāhi lokaṃ vañcanato “vañcanikā”ti ca,",
  "atk-s0102a:1173_4": "kerāṭiyasāṭheyyena samannāgatattā “saṭhā”ti ca vuccanti,",
  "atk-s0102a:1173_5": "tepi āgatāti attho.",
  "atk-s0102a:1173_6": "Māyā kuṭeṇḍu viṭeṇḍu,",
  "atk-s0102a:1173_7": "viṭucca viṭuṭo sahāti te dāsā sabbepi māyākārakāva.",
  "atk-s0102a:1173_8": "Nāmena panettha eko kuṭeṇḍu nāma,",
  "atk-s0102a:1173_9": "eko viṭeṇḍu nāma.",
  "atk-s0102a:1173_10": "Pāḷiyaṃ pana “veṭeṇḍū”ti likhanti.",
  "atk-s0102a:1173_11": "Eko viṭucca nāma,",
  "atk-s0102a:1173_12": "eko viṭuṭo nāma.",
  "atk-s0102a:1173_13": "Sahāti sopi viṭuṭo tehi saheva āgato.",
  "atk-s0102a:1174_0": "Candano kāmaseṭṭho ca,",
  "atk-s0102a:1174_1": "kinnighaṇḍu nighaṇḍu cāti aparo kinnighaṇḍu nāma.",
  "atk-s0102a:1174_2": "Pāḷiyaṃ pana “kinnughaṇḍū”ti likhanti.",
  "atk-s0102a:1174_3": "Nighaṇḍu cāti añño nighaṇḍu nāma,",
  "atk-s0102a:1174_4": "ettakā dāsā.",
  "atk-s0102a:1174_5": "Ito pare pana –",
  "atk-s0102a:1175_0": "“Panādo opamañño ca, devasuto ca mātali;",
  "atk-s0102a:1176_0": "Cittaseno ca gandhabbo, naḷo rājā janesabho;",
  "atk-s0102a:1177_0": "Āguṃ pañcasikho ceva, timbarū sūriyavacchasā”ti. –",
  "atk-s0102a:1178_0": "Ime devarājāno.",
  "atk-s0102a:1178_1": "Tattha devasutoti devasārathi.",
  "atk-s0102a:1178_2": "Cittasenoti citto ca seno ca cittaseno ca.",
  "atk-s0102a:1178_3": "Gandhabboti ayaṃ cittaseno gandhabbakāyiko devaputto,",
  "atk-s0102a:1178_4": "na kevalaṃ cesa,",
  "atk-s0102a:1178_5": "sabbe pete panādādayo gandhabbā eva.",
  "atk-s0102a:1178_6": "Naḷorājāti naḷakāradevaputto nāmeko.",
  "atk-s0102a:1178_7": "Janesabhoti janavasabho devaputto.",
  "atk-s0102a:1178_8": "Āguṃ pañcasikho cevāti pañcasikho ceva devaputto āgato.",
  "atk-s0102a:1178_9": "Timbarūti timbarū nāma gandhabbadevarājā.",
  "atk-s0102a:1178_10": "Sūriyavacchasāti tasseva dhītā.",
  "atk-s0102a:1179_0": "Ete caññe ca rājāno,",
  "atk-s0102a:1179_1": "gandhabbā saha rājubhīti ete ca nāmavasena vuttagandhabbarājāno aññe ca etehi rājūhi saddhiṃ bahū gandhabbā.",
  "atk-s0102a:1179_2": "Modamānā abhikkāmuṃ,",
  "atk-s0102a:1179_3": "bhikkhūnaṃ samitiṃ vananti haṭṭhatuṭṭhacittā bhikkhusaṅghasamitiṃ imaṃ vanaṃ āgatāti attho.",
  "atk-s0102a:1180_0": "338.",
  "atk-s0102a:1180_1": "Athāguṃ nāgasā nāgā,",
  "atk-s0102a:1180_2": "vesālā sahatacchakāti nāgasadahavāsikā ca vesālīvāsikā ca nāgā saha tacchakanāgaparisāya āgatāti attho.",
  "atk-s0102a:1180_3": "Kambalassatarāti kambalo ca assataro ca.",
  "atk-s0102a:1180_4": "Ete kira sinerupāde vasanti,",
  "atk-s0102a:1180_5": "supaṇṇehipi anuddharaṇīyā mahesakkhanāgā pāyāgā saha ñātibhīti payāgatitthavāsino ca saha ñātisaṅghena āgatā.",
  "atk-s0102a:1181_0": "Yāmunā dhataraṭṭhā cāti yamunavāsino ca dhataraṭṭhakule uppannā nāgā ca.",
  "atk-s0102a:1181_1": "Erāvaṇo mahānāgoti erāvaṇo ca devaputto,",
  "atk-s0102a:1181_2": "jātiyā nāgo na hoti.",
  "atk-s0102a:1181_3": "Nāgavohārena panesa vohariyati.",
  "atk-s0102a:1181_4": "Sopāgāti sopi āgato.",
  "atk-s0102a:1182_0": "Ye nāgarāje sahasā harantīti ye ime vuttappakāre nāge lobhābhibhūtā sāhasaṃ katvā haranti gaṇhanti.",
  "atk-s0102a:1182_1": "Dibbā dijā pakkhī visuddhacakkhūti dibbānubhāvato dibbā mātukucchito ca aṇḍakosato cāti dve vāre jātāti",
  "atk-s0102a:1182_2": "dijā pakkhayuttatāya pakkhī yojanasatantarepi yojanasahassantarepi nāge dassanasamatthacakkhutāya visuddhacakkhū.",
  "atk-s0102a:1182_3": "Vehāyasā te vanamajjhappattāti te ākāseneva imaṃ mahāvanaṃ sampattā.",
  "atk-s0102a:1182_4": "Citrā supaṇṇā iti tesa nāmanti tesaṃ “citrasupaṇṇā”ti nāmaṃ.",
  "atk-s0102a:1183_0": "Abhayaṃ tadā nāgarājānamāsi,",
  "atk-s0102a:1183_1": "supaṇṇato khemamakāsi buddhoti tasmā sabbepi te aññamaññaṃ saṇhāhi vācāhi upavhayantā mittā viya bandhavā",
  "atk-s0102a:1183_2": "viya ca samullapantā sammodamānā āliṅgantā hatthe gaṇhantā aṃsakūṭe hatthaṃ ṭhapentā haṭṭhatuṭṭhacittā.",
  "atk-s0102a:1183_3": "Nāgā supaṇṇā saraṇamakaṃsu buddhanti buddhaṃyeva saraṇaṃ gatā.",
  "atk-s0102a:1184_0": "339.",
  "atk-s0102a:1184_1": "Jitā vajirahatthenāti indena devaraññā jitā.",
  "atk-s0102a:1184_2": "Samuddaṃ asurāsitāti mahāsamuddavāsino sujātāya asurakaññāya kāraṇā sabbepi bhātaro vāsavassete,",
  "atk-s0102a:1184_3": "iddhimanto yasassino.",
  "atk-s0102a:1185_0": "Tesu kālakañcā mahābhismāti kālakañcā ca mahante bhiṃsane attabhāve māpetvā āgamiṃsu.",
  "atk-s0102a:1185_1": "Asurā dānaveghasāti dānaveghasā nāma aññe dhanuggahaasurā.",
  "atk-s0102a:1185_2": "Vepacitti sucitti ca,",
  "atk-s0102a:1185_3": "pahārādo namucī sahāti vepacittiasuro,",
  "atk-s0102a:1185_4": "sucittiasuro cāti ete ca asurā namuci ca māro devaputto etehi saheva āgato.",
  "atk-s0102a:1185_5": "Ime asurā mahāsamuddavāsino,",
  "atk-s0102a:1185_6": "ayaṃ paranimmitadevalokavāsī,",
  "atk-s0102a:1185_7": "kasmā etehi sahāgatoti?",
  "atk-s0102a:1185_8": "Acchandikattā.",
  "atk-s0102a:1185_9": "Tepi hi acchandikā abhabbā,",
  "atk-s0102a:1185_10": "ayampi tādisoyeva.",
  "atk-s0102a:1185_11": "Tasmā dhātuso saṃsandamāno āgato.",
  "atk-s0102a:1186_0": "Satañca baliputtānanti balino mahāasurassa puttānaṃ sataṃ.",
  "atk-s0102a:1186_1": "Sabbe verocanāmakāti sabbe attano mātulassa rāhusseva nāmadharā.",
  "atk-s0102a:1186_2": "Sannayhitvā balisenanti attano balisenaṃ sannayhitvā sabbe katasannāhāva hutvā.",
  "atk-s0102a:1186_3": "Rāhubhaddamupāgamunti rāhuasurindaṃ upasaṅkamiṃsu.",
  "atk-s0102a:1186_4": "Samayo dāni bhaddanteti bhaddaṃ tava hotu,",
  "atk-s0102a:1186_5": "samayo te bhikkhūnaṃ samitiṃ vanaṃ upasaṅkamitvā bhikkhusaṅghaṃ dassanāyāti attho.",
  "atk-s0102a:1187_0": "340.",
  "atk-s0102a:1187_1": "Āpo ca devā pathavī,",
  "atk-s0102a:1187_2": "tejo vāyo tadāgamunti āpokasiṇādīsu parikammaṃ katvā nibbattā āpotiādināmakā devā āgamuṃ.",
  "atk-s0102a:1187_3": "Varuṇā vāraṇā devā,",
  "atk-s0102a:1187_4": "somo ca yasasā sahāti varuṇadevatā,",
  "atk-s0102a:1187_5": "vāraṇadevatā,",
  "atk-s0102a:1187_6": "somadevatāti evaṃ nāmakā ca devā yasasā nāma devena sahāgatāti attho.",
  "atk-s0102a:1187_7": "Mettākaruṇākāyikāti mettājhāne ca karuṇājhāne ca parikammaṃ katvā nibbattadevā.",
  "atk-s0102a:1187_8": "Āguṃ devā yasassinoti etepi mahāyasā devā āgatā.",
  "atk-s0102a:1188_0": "Dasete dasadhā kāyā,",
  "atk-s0102a:1188_1": "sabbe nānattavaṇṇinoti te dasadhā ṭhitā dasa devakāyā sabbe nīlādivasena nānattavaṇṇā āgatāti attho.",
  "atk-s0102a:1189_0": "Veṇḍū ca devāti veṇḍudevatā ca.",
  "atk-s0102a:1189_1": "Sahali cāti sahalidevatā ca.",
  "atk-s0102a:1189_2": "Asamā ca duve yamāti asamadevatā ca dve ca yamakā devā.",
  "atk-s0102a:1189_3": "Candassupanisā devā,",
  "atk-s0102a:1189_4": "candamāguṃ purakkhatvāti candanissitakā devā candaṃ purato katvā āgatā.",
  "atk-s0102a:1189_5": "Tathā sūriyanissitakā devā sūriyaṃ purakkhatvā.",
  "atk-s0102a:1189_6": "Nakkhattāni purakkhatvāti nakkhattanissitāpi devā nakkhattāni purato katvā āgatā.",
  "atk-s0102a:1189_7": "Āguṃ mandavalāhakāti vātavalāhakā,",
  "atk-s0102a:1189_8": "abbhavalāhakā,",
  "atk-s0102a:1189_9": "uṇhavalāhakā ete sabbepi valāhakāyikā “mandavalāhakā” nāma vuccanti.",
  "atk-s0102a:1189_10": "Tepi āgatāti attho.",
  "atk-s0102a:1189_11": "Vasūnaṃ vāsavo seṭṭho,",
  "atk-s0102a:1189_12": "sakkopāgā purindadoti vasūnaṃ devatānaṃ seṭṭho vāsavo yo sakkoti ca,",
  "atk-s0102a:1189_13": "purindadoti ca vuccati,",
  "atk-s0102a:1189_14": "sopi āgato.",
  "atk-s0102a:1190_0": "Dasete dasadhā kāyāti etepi dasa devakāyā dasadhāva āgatā.",
  "atk-s0102a:1190_1": "Sabbe nānattavaṇṇinoti nīlādivasena nānattavaṇṇā.",
  "atk-s0102a:1191_0": "Athāguṃ sahabhū devāti atha sahabhū nāma devā āgatā.",
  "atk-s0102a:1191_1": "Jalamaggisikhārivāti aggisikhā viya jalantā.",
  "atk-s0102a:1191_2": "Jalamaggi ca sikhārivāti imāni tesaṃ nāmānītipi vuttaṃ.",
  "atk-s0102a:1191_3": "Ariṭṭhakā ca rojā cāti ariṭṭhakadevā ca rojadevā ca.",
  "atk-s0102a:1191_4": "Umāpupphanibhāsinoti umāpupphadevā nāma ete devā.",
  "atk-s0102a:1191_5": "Umāpupphasadisā hi tesaṃ sarīrābhā,",
  "atk-s0102a:1191_6": "tasmā “umāpupphanibhāsino”ti vuccanti.",
  "atk-s0102a:1192_0": "Varuṇā sahadhammā cāti ete ca dve janā.",
  "atk-s0102a:1192_1": "Accutā ca anejakāti accutadevatā ca anejakadevatā ca.",
  "atk-s0102a:1192_2": "Suleyyarucirā āgunti suleyyā ca rucirā ca āgatā.",
  "atk-s0102a:1192_3": "Āguṃ vāsavanesinoti vāsavanesīdevā nāma āgatā.",
  "atk-s0102a:1192_4": "Dasete dasadhā kāyāti etepi dasadevakāyā dasadhāva āgatā.",
  "atk-s0102a:1193_0": "Samānā mahāsamānāti samānā ca mahāsamānā ca.",
  "atk-s0102a:1193_1": "Mānusā mānusuttamāti mānusā ca mānusuttamā ca.",
  "atk-s0102a:1193_2": "Khiḍḍāpadosikā āguṃ,",
  "atk-s0102a:1193_3": "āguṃ manopadosikāti khiḍḍāpadosikā manopadosikā ca devā āgatā.",
  "atk-s0102a:1194_0": "Athāguṃ harayo devāti haridevā nāma āgatā.",
  "atk-s0102a:1194_1": "Ye ca lohitavāsinoti lohitavāsino ca āgatā.",
  "atk-s0102a:1194_2": "Pāragā mahāpāragāti ete ca duvidhā āgatā.",
  "atk-s0102a:1194_3": "Dasete dasadhā kāyāti etepi dasadevakāyā dasadhāva āgatā.",
  "atk-s0102a:1195_0": "Sukkā karambhā aruṇā,",
  "atk-s0102a:1195_1": "āguṃ veghanasā sahāti ete sukkādayo tayo,",
  "atk-s0102a:1195_2": "tehi saha veghanasā ca āgatā.",
  "atk-s0102a:1195_3": "Odātagayhā pāmokkhāti odātagayhā nāma pāmokkhadevā āgatā.",
  "atk-s0102a:1195_4": "Āguṃ devā vicakkhaṇāti vicakkhaṇā nāma devā āgatā.",
  "atk-s0102a:1196_0": "Sadāmattā hāragajāti sadāmattā ca hāragajā ca.",
  "atk-s0102a:1196_1": "Missakā ca yasassinoti yasasampannā missakadevā ca.",
  "atk-s0102a:1196_2": "Thanayaṃ āga pajjunnoti pajjunno ca devarājā thanayanto āgato.",
  "atk-s0102a:1196_3": "Yo disā abhivassatīti yo yaṃ yaṃ disaṃ yāti,",
  "atk-s0102a:1196_4": "tattha tattha devo vassati.",
  "atk-s0102a:1196_5": "Dasete dasadhā kāyāti etepi dasadevakāyā dasadhā āgatā.",
  "atk-s0102a:1197_0": "Khemiyā tusitā yāmāti khemiyā devā tusitapuravāsino ca yāmādevalokavāsino ca.",
  "atk-s0102a:1197_1": "Kathakā ca yasassinoti yasasampannā kathakadevā ca.",
  "atk-s0102a:1197_2": "Pāḷiyaṃ pana “kaṭṭhakā cā”ti likhanti.",
  "atk-s0102a:1197_3": "Lambītakā lāmaseṭṭhāti lambitakadevā ca lāmaseṭṭhadevā ca.",
  "atk-s0102a:1197_4": "Jotināmā ca āsavāti pabbatamatthake katanaḷaggikkhandho viya jotamānā jotidevā nāma atthi,",
  "atk-s0102a:1197_5": "te ca āsā ca devā āgatāti attho.",
  "atk-s0102a:1197_6": "Pāḷiyaṃ pana “jātināmā”ti likhanti.",
  "atk-s0102a:1197_7": "Āsā devatā chandavasena āsavāti vuttā.",
  "atk-s0102a:1197_8": "Nimmānaratino āguṃ,",
  "atk-s0102a:1197_9": "athāguṃ paranimmitā.",
  "atk-s0102a:1197_10": "Dasete dasadhā kāyāti etepi dasa devakāyā dasadhāva āgatā.",
  "atk-s0102a:1198_0": "Saṭṭhete devanikāyāti ete ca āpo ca devātiādikā cha dasakā saṭṭhi devanikāyā sabbe nīlādivasena nānattavaṇṇino.",
  "atk-s0102a:1198_1": "Nāmanvayena āgacchunti nāmabhāgena nāmakoṭṭhāsena āgatā.",
  "atk-s0102a:1198_2": "Ye caññe sadisā sahāti ye ca aññepi tehi sadisā vaṇṇatopi nāmatopi etādisāyeva sesacakkavāḷesu devā,",
  "atk-s0102a:1198_3": "tepi āgatāyevāti ekapadeneva kalāpaṃ viya puṭakaṃ viya ca katvā sabbā devatā niddisati.",
  "atk-s0102a:1199_0": "Evaṃ dasasu lokadhātusahassesu devakāye niddisitvā idāni yadatthaṃ te āgatā,",
  "atk-s0102a:1199_1": "taṃ dassento pavuṭṭhajātinti gāthamāha.",
  "atk-s0102a:1199_2": "Tassattho –",
  "atk-s0102a:1199_3": "pavuṭṭhā vigatā jāti assāti ariyasaṅgho pavuṭṭhajāti nāma,",
  "atk-s0102a:1199_4": "taṃ pavuṭṭhajātiṃ rāgadosamohakhīlānaṃ abhāvā akhīlaṃ cattāro oghe taritvā ṭhitattā oghatiṇṇaṃ catunnaṃ",
  "atk-s0102a:1199_5": "āsavānaṃ abhāvena anāsavaṃ ariyasaṅghaṃ dakkhema passissāma.",
  "atk-s0102a:1199_6": "Tesaññeva oghānaṃ tiṇṇattā oghataraṃ āguṃ akaraṇato nāgaṃ.",
  "atk-s0102a:1199_7": "Asitātiganti kāḷakabhāvātītaṃ candaṃva siriyā virocamānaṃ dasabalañca dakkhema passissāmāti etadatthaṃ sabbepi te nāmanvayena āgacchuṃ,",
  "atk-s0102a:1199_8": "ye caññe sadisā sahāti.",
  "atk-s0102a:1200_0": "341.",
  "atk-s0102a:1200_1": "Idāni brahmāno dassento subrahmā paramatto cātiādimāha.",
  "atk-s0102a:1200_2": "Tattha subrahmāti eko brahmā.",
  "atk-s0102a:1200_3": "Paramattopi brahmāva.",
  "atk-s0102a:1200_4": "Puttā iddhimato sahāti ete iddhimato buddhassa bhagavato puttā ariyabrahmāno saheva āgatā.",
  "atk-s0102a:1200_5": "Sanaṅkumāro tisso cāti sanaṅkumāro ca tissamahābrahmā ca.",
  "atk-s0102a:1200_6": "Sopāgāti sopi āgato.",
  "atk-s0102a:1201_0": "“Sahassaṃ brahmalokānaṃ, mahābrahmābhitiṭṭhati;",
  "atk-s0102a:1202_0": "Upapanno jutimanto, bhismākāyo yasassi so”ti. –",
  "atk-s0102a:1203_0": "Ettha sahassaṃ brahmalokānanti ekaṅguliyā ekasahassacakkavāḷe dasahi aṅgulīhi dasasahassicakkavāḷe ālokapharaṇasamatthānaṃ",
  "atk-s0102a:1203_1": "mahābrahmānaṃ sahassaṃ āgataṃ.",
  "atk-s0102a:1203_2": "Mahābrahmābhitiṭṭhatīti yattha ekeko mahābrahmā aññe brahme abhibhavitvā tiṭṭhati.",
  "atk-s0102a:1203_3": "Upapannoti brahmaloke nibbatto.",
  "atk-s0102a:1203_4": "Jutimantoti ānubhāvasampanno.",
  "atk-s0102a:1203_5": "Bhismākāyoti mahākāyo,",
  "atk-s0102a:1203_6": "dvīhi tīhi māgadhikehi gāmakkhettehi samappamāṇaattabhāvo.",
  "atk-s0102a:1203_7": "Yasassisoti attabhāvasirīsaṅkhātena yasena samannāgato.",
  "atk-s0102a:1204_0": "Dasettha issarā āguṃ,",
  "atk-s0102a:1204_1": "paccekavasavattinoti etasmiñca brahmasahasse ye pāṭiyekkaṃ pāṭiyekkaṃ vasaṃ vattenti,",
  "atk-s0102a:1204_2": "evarūpā dasa issarā mahābrahmāno āgatā.",
  "atk-s0102a:1204_3": "Tesañca majjhato āga,",
  "atk-s0102a:1204_4": "hārito parivāritoti tesaṃ brahmānaṃ majjhe hārito nāma mahābrahmā satasahassabrahmaparivāro āgato.",
  "atk-s0102a:1205_0": "342.",
  "atk-s0102a:1205_1": "Te ca sabbe abhikkante,",
  "atk-s0102a:1205_2": "sainde deve sabrahmaketi te sabbepi sakkaṃ devarājānaṃ jeṭṭhakaṃ katvā āgate devakāye,",
  "atk-s0102a:1205_3": "hāritamahābrahmānaṃ jeṭṭhakaṃ katvā āgate brahmakāye ca.",
  "atk-s0102a:1205_4": "Mārasenā abhikkāmīti mārasenā abhigatā.",
  "atk-s0102a:1205_5": "Passa kaṇhassa mandiyanti kāḷakassa mārasa bālabhāvaṃ passatha.",
  "atk-s0102a:1206_0": "Etha gaṇhatha bandhathāti evaṃ attano parisaṃ āṇāpesi.",
  "atk-s0102a:1206_1": "Rāgena baddhamatthu voti sabbaṃ vo idaṃ devamaṇḍalaṃ rāgena baddhaṃ hotu.",
  "atk-s0102a:1206_2": "Samantā parivāretha,",
  "atk-s0102a:1206_3": "mā vo muñcittha koci nanti tumhākaṃ ekopi etesu ekampi mā muñci.",
  "atk-s0102a:1206_4": "“Mā vo muñcethā”tipi pāṭho,",
  "atk-s0102a:1206_5": "esevattho.",
  "atk-s0102a:1207_0": "Iti tattha mahāseno,",
  "atk-s0102a:1207_1": "kaṇho senaṃ apesayīti evaṃ tattha mahāsamaye mahāseno māro mārasenaṃ apesayi.",
  "atk-s0102a:1207_2": "Pāṇinā talamāhaccāti hatthena pathavītalaṃ paharitvā.",
  "atk-s0102a:1207_3": "Saraṃ katvāna bheravanti māravibhiṃsakadassanatthaṃ bhayānakaṃ sarañca katvā.",
  "atk-s0102a:1208_0": "Yathā pāvussako megho,",
  "atk-s0102a:1208_1": "thanayanto savijjukoti savijjuko pāvussakamegho viya mahāgajjitaṃ gajjanto.",
  "atk-s0102a:1208_2": "Tadā so paccudāvattīti tasmiṃ samaye so māro taṃ vibhiṃsanakaṃ dassetvā paṭinivatto.",
  "atk-s0102a:1208_3": "Saṅkuddho asayaṃ vaseti suṭṭhu kuddho kupito kañci vase vattetuṃ asakkonto asayaṃvase asayaṃvasī attano vasena akāmako hutvā nivatto.",
  "atk-s0102a:1208_4": "Bhagavā kira “ayaṃ māro imaṃ mahāsamāgamaṃ disvā ‘abhisamayantarāyaṃ karissāmī’ti antarantare mārasenaṃ pesetvā māraṃ vibhiṃsakaṃ dassetī”ti aññāsi.",
  "atk-s0102a:1208_5": "Pakati cesā bhagavato,",
  "atk-s0102a:1208_6": "yattha abhisamayo na bhavissati,",
  "atk-s0102a:1208_7": "tattha māraṃ vibhiṃsakaṃ dassentaṃ na nivāreti.",
  "atk-s0102a:1208_8": "Yattha pana abhisamayo hoti,",
  "atk-s0102a:1208_9": "tattha yathā parisā neva mārassa rūpaṃ passati,",
  "atk-s0102a:1208_10": "na saddaṃ suṇāti,",
  "atk-s0102a:1208_11": "evaṃ adhiṭṭhātīti.",
  "atk-s0102a:1208_12": "Imasmiñca samāgame mahābhisamayo bhavissati,",
  "atk-s0102a:1208_13": "tasmā yathā devatā neva tassa rūpaṃ passanti,",
  "atk-s0102a:1208_14": "na saddaṃ suṇanti,",
  "atk-s0102a:1208_15": "evaṃ adhiṭṭhāsi.",
  "atk-s0102a:1208_16": "Tena vuttaṃ –“tadā so paccudāvatti,",
  "atk-s0102a:1208_17": "saṅkuddho asayaṃvase”ti.",
  "atk-s0102a:1209_0": "343. Tañca sabbaṃ abhiññāya, vavatthitvāna cakkhumāti taṃ sabbaṃ bhagavā jānitvā vavatthapetvā ca.",
  "atk-s0102a:1210_0": "Mārasenā abhikkantā,",
  "atk-s0102a:1210_1": "te vijānātha bhikkhavoti bhikkhave mārasenā abhikkantā,",
  "atk-s0102a:1210_2": "te tumhe attano anurūpaṃ vijānātha,",
  "atk-s0102a:1210_3": "phalasamāpattiṃ samāpajjathāti vadati.",
  "atk-s0102a:1210_4": "Ātappamakarunti phalasamāpattiṃ pavisanatthāya vīriyaṃ ārabhiṃsu.",
  "atk-s0102a:1210_5": "Vītarāgehi pakkāmunti māro ca mārasenā ca vītarāgehi ariyehi dūratova apakkamuṃ.",
  "atk-s0102a:1210_6": "Nesaṃ lomāpi iñjayunti tesaṃ vītarāgānaṃ lomānipi na cālayiṃsu.",
  "atk-s0102a:1210_7": "Atha māro bhikkhusaṅghaṃ ārabbha imaṃ gāthaṃ abhāsi –",
  "atk-s0102a:1211_0": "“Sabbe vijitasaṅgāmā, bhayātītā yasassino;",
  "atk-s0102a:1212_0": "Modanti saha bhūtehi, sāvakā te janesutā”ti.",
  "atk-s0102a:1213_0": "Tattha modanti saha bhūtehīti dasabalassa sāsane bhūtehi sañjātehi ariyehi saddhiṃ modanti pamodanti.",
  "atk-s0102a:1213_1": "Janesutāti jane vissutā pākaṭā abhiññātā.",
  "atk-s0102a:1214_0": "Idaṃ pana mahāsamayasuttaṃ nāma devatānaṃ piyaṃ manāpaṃ,",
  "atk-s0102a:1214_1": "tasmā maṅgalaṃ vadantena abhinavaṭṭhānesu idameva suttaṃ vattabbaṃ.",
  "atk-s0102a:1214_2": "Devatā kira –“imaṃ suttaṃ suṇissāmā”ti ohitasotā vicaranti.",
  "atk-s0102a:1214_3": "Desanāpariyosāne panassa koṭisatasahassadevatā arahattaṃ pattā,",
  "atk-s0102a:1214_4": "sotāpannādīnaṃ gaṇanā natthi.",
  "atk-s0102a:1215_0": "Devatānañcassa piyamanāpabhāve idaṃ vatthu –",
  "atk-s0102a:1215_1": "koṭipabbatavihāre kira nāgaleṇadvāre nāgarukkhe ekā devadhītā vasati.",
  "atk-s0102a:1215_2": "Eko daharo antoleṇe imaṃ suttaṃ sajjhāyati.",
  "atk-s0102a:1215_3": "Devadhītā sutvā suttapariyosāne mahāsaddena sādhukāramadāsi. Ko esoti. Ahaṃ, bhante,",
  "atk-s0102a:1215_4": "devadhītāti.",
  "atk-s0102a:1215_5": "Kasmā sādhukāramadāsīti? Bhante,",
  "atk-s0102a:1215_6": "dasabalena mahāvane nisīditvā kathitadivase imaṃ suttaṃ sutvā ajja assosiṃ,",
  "atk-s0102a:1215_7": "bhagavatā kathitato ekakkharampi ahāpetvā suggahito ayaṃ dhammo tumhehīti.",
  "atk-s0102a:1215_8": "Dasabalassa kathayato sutaṃ tayāti? Āma, bhanteti.",
  "atk-s0102a:1215_9": "Mahā kira devatāsannipāto ahosi,",
  "atk-s0102a:1215_10": "tvaṃ kattha ṭhitā suṇīti?",
  "atk-s0102a:1216_0": "Ahaṃ, bhante,",
  "atk-s0102a:1216_1": "mahāvanavāsiyā devatā,",
  "atk-s0102a:1216_2": "mahesakkhāsu pana devatāsu āgacchantīsu jambudīpe okāsaṃ nālatthaṃ,",
  "atk-s0102a:1216_3": "atha imaṃ tambapaṇṇidīpaṃ āgantvā jambukolapaṭṭane ṭhatvā sotuṃ āraddhamhi,",
  "atk-s0102a:1216_4": "tatrāpi mahesakkhāsu devatāsu āgacchantīsu anukkamena paṭikkamamānā rohaṇajanapade mahāgāmassa piṭṭhibhāgato",
  "atk-s0102a:1216_5": "samudde galappamāṇaṃ udakaṃ pavisitvā tattha ṭhitā assosinti.",
  "atk-s0102a:1216_6": "Tuyhaṃ ṭhitaṭṭhānato dūre satthāraṃ passasi devateti?",
  "atk-s0102a:1216_7": "Kiṃ kathetha, bhante,",
  "atk-s0102a:1216_8": "satthā mahāvane dhammaṃ desento nirantaraṃ mamaññeva oloketīti maññamānā otappamānā ūmīsu nilayāmīti.",
  "atk-s0102a:1217_0": "Taṃ divasaṃ kira koṭisatasahassadevatā arahattaṃ pattā,",
  "atk-s0102a:1217_1": "tumhepi tadā arahattaṃ pattāti? Natthi, bhante.",
  "atk-s0102a:1217_2": "Anāgāmiphalaṃ pattattha maññeti? Natthi, bhante.",
  "atk-s0102a:1217_3": "Sakadāgāmiphalaṃ pattattha maññeti? Natthi, bhante.",
  "atk-s0102a:1217_4": "Tayo magge pattā devatā kira gaṇanapathaṃ atītā,",
  "atk-s0102a:1217_5": "sotāpannā jātattha maññeti?",
  "atk-s0102a:1217_6": "Devatā taṃ divasaṃ sotāpattiphalaṃ pattattā harāyamānā –“apucchitabbaṃ pucchati ayyo”ti āha.",
  "atk-s0102a:1217_7": "Tato naṃ so bhikkhu āha –",
  "atk-s0102a:1217_8": "“sakkā pana devate,",
  "atk-s0102a:1217_9": "tava attabhāvaṃ amhākaṃ dassetu”nti?",
  "atk-s0102a:1217_10": "Na sakkā bhante sakalakāyaṃ dassetuṃ,",
  "atk-s0102a:1217_11": "aṅgulipabbamattaṃ dassessāmi ayyassāti kuñcikachiddena aṅguliṃ antoleṇābhimukhaṃ akāsi,",
  "atk-s0102a:1217_12": "candasahassasūriyasahassauggamanakālo viya ahosi.",
  "atk-s0102a:1217_13": "Devadhītā “appamattā, bhante,",
  "atk-s0102a:1217_14": "hothā”ti daharabhikkhuṃ vanditvā agamāsi.",
  "atk-s0102a:1217_15": "Evaṃ imaṃ suttaṃ devatānaṃ piyaṃ manāpaṃ,",
  "atk-s0102a:1217_16": "mamāyanti naṃ devatāti.",
  "atk-s0102a:1218_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1219_0": "Mahāsamayasuttavaṇṇanā niṭṭhitā.",
  "atk-s0102a:1222_0": "8. Sakkapañhasuttavaṇṇanā",
  "atk-s0102a:1223_0": "Nidānavaṇṇanā",
  "atk-s0102a:1224_0": "344.",
  "atk-s0102a:1224_1": "Evaṃ me sutanti sakkapañhasuttaṃ.",
  "atk-s0102a:1224_2": "Tatrāyamanuttānapadavaṇṇanā –",
  "atk-s0102a:1224_3": "ambasaṇḍā nāma brāhmaṇagāmoti so kira gāmo ambasaṇḍānaṃ avidūre niviṭṭho,",
  "atk-s0102a:1224_4": "tasmā “ambasaṇḍā” tveva vuccati.",
  "atk-s0102a:1224_5": "Vediyake pabbateti so kira pabbato pabbatapāde jātena maṇivedikāsadisena nīlavanasaṇḍena samantā parikkhitto,",
  "atk-s0102a:1224_6": "tasmā ‘vediyakapabbato’ tveva saṅkhyaṃ gato.",
  "atk-s0102a:1224_7": "Indasālaguhāyanti pubbepi sā dvinnaṃ pabbatānaṃ antare guhā,",
  "atk-s0102a:1224_8": "indasālarukkho cassā dvāre,",
  "atk-s0102a:1224_9": "tasmā ‘indasālaguhā’ti saṅkhyaṃ gatā.",
  "atk-s0102a:1224_10": "Atha naṃ kuṭṭehi parikkhipitvā dvāravātapānāni yojetvā supariniṭṭhitasudhākammamālākammalatākammavicittaṃ leṇaṃ katvā bhagavato adaṃsu.",
  "atk-s0102a:1224_11": "Purimavohāravasena pana “indasālaguhā” tveva naṃ sañjānanti.",
  "atk-s0102a:1224_12": "Taṃ sandhāya vuttaṃ ‘indasālaguhāya’nti.",
  "atk-s0102a:1225_0": "Ussukkaṃ udapādīti dhammiko ussāho uppajji.",
  "atk-s0102a:1225_1": "Nanu ca esa abhiṇhadassāvī bhagavato,",
  "atk-s0102a:1225_2": "na so devatāsannipāto nāma atthi,",
  "atk-s0102a:1225_3": "yatthāyaṃ na āgatapubbo,",
  "atk-s0102a:1225_4": "sakkena sadiso appamādavihārī devaputto nāma natthi.",
  "atk-s0102a:1225_5": "Atha kasmā buddhadassanaṃ anāgatapubbassa viya assa ussāho udapādīti?",
  "atk-s0102a:1225_6": "Maraṇabhayena santajjitattā.",
  "atk-s0102a:1225_7": "Tasmiṃ kirassa samaye āyu parikkhīṇo,",
  "atk-s0102a:1225_8": "so pañca pubbanimittāni disvā “parikkhīṇo dāni me āyū”ti aññāsi.",
  "atk-s0102a:1225_9": "Yesañca devaputtānaṃ maraṇanimittāni āvi bhavanti,",
  "atk-s0102a:1225_10": "tesu ye parittakena puññakammena devaloke nibbattā,",
  "atk-s0102a:1225_11": "te “kuhiṃ nu kho idāni nibbattissāmā”ti bhayaṃ santāsaṃ āpajjanti.",
  "atk-s0102a:1225_12": "Ye katabhīruttānā bahuṃ puññaṃ katvā nibbattā,",
  "atk-s0102a:1225_13": "te attanā dinnadānaṃ rakkhitasīlaṃ bhāvitabhāvanañca āgamma “uparidevaloke sampattiṃ anubhavissāmā”ti na bhāyanti.",
  "atk-s0102a:1226_0": "Sakko pana devarājā pubbanimittāni disvā dasayojanasahassaṃ devanagaraṃ,",
  "atk-s0102a:1226_1": "yojanasahassubbedhaṃ vejayantaṃ,",
  "atk-s0102a:1226_2": "tiyojanasatikaṃ sudhammadevasabhaṃ,",
  "atk-s0102a:1226_3": "yojanasatubbedhaṃ pāricchattakaṃ,",
  "atk-s0102a:1226_4": "saṭṭhiyojanikaṃ paṇḍukambalasilaṃ,",
  "atk-s0102a:1226_5": "aḍḍhatiyā nāṭakakoṭiyo dvīsu devalokesu devaparisaṃ,",
  "atk-s0102a:1226_6": "nandanavanaṃ,",
  "atk-s0102a:1226_7": "cittalatāvanaṃ,",
  "atk-s0102a:1226_8": "missakavanaṃ,",
  "atk-s0102a:1226_9": "phārusakavananti etaṃ sabbasampattiṃ oloketvā “nassati vata bho me ayaṃ sampattī”ti bhayābhibhūto ahosi.",
  "atk-s0102a:1227_0": "Tato “atthi nu kho koci samaṇo vā brāhmaṇo vā lokapitāmaho mahābrahmā vā,",
  "atk-s0102a:1227_1": "yo me hadayanissitaṃ sokasallaṃ samuddharitvā imaṃ sampattiṃ thāvaraṃ kareyyā”ti olokento kañci adisvā",
  "atk-s0102a:1227_2": "puna addasa “mādisānaṃ satasahassānampi uppannaṃ sokasallaṃ sammāsambuddho uddharituṃ paṭibalo”ti.",
  "atk-s0102a:1227_3": "Athevaṃ parivitakkentassa tena kho pana samayena sakkassa devānamindassa ussukkaṃ udapādi bhagavantaṃ dassanāya.",
  "atk-s0102a:1228_0": "Kahaṃ nu kho bhagavā etarahi viharatīti katarasmiṃ janapade kataraṃ nagaraṃ upanissāya kassa paccaye",
  "atk-s0102a:1228_1": "paribhuñjanto kassa amataṃ dhammaṃ desayamāno viharatīti.",
  "atk-s0102a:1228_2": "Addasā khoti addakkhi paṭivijjhi.",
  "atk-s0102a:1228_3": "Mārisāti piyavacanametaṃ,",
  "atk-s0102a:1228_4": "devatānaṃ pāṭiyekko vohāro.",
  "atk-s0102a:1228_5": "Niddukkhātipi vuttaṃ hoti.",
  "atk-s0102a:1228_6": "Kasmā panesa deve āmantesi?",
  "atk-s0102a:1228_7": "Sahāyatthāya.",
  "atk-s0102a:1228_8": "Pubbe kiresa bhagavati saḷalaghare viharante ekakova dassanāya agamāsi.",
  "atk-s0102a:1228_9": "Satthā “aparipakkaṃ tāvassa ñāṇaṃ,",
  "atk-s0102a:1228_10": "katipāhaṃ pana atikkamitvā mayi indasālaguhāyaṃ viharante pañca pubbanimittāni disvā maraṇabhayabhīto",
  "atk-s0102a:1228_11": "dvīsu devalokesu devatāhi saddhiṃ upasaṅkamitvā cuddasa pañhe pucchitvā upekkhāpañhavissajjanāvasāne",
  "atk-s0102a:1228_12": "asītiyā devatāsahassehi saddhiṃ sotāpattiphale patiṭṭhahissatī”ti cintetvā okāsaṃ nākāsi.",
  "atk-s0102a:1228_13": "So “mama pubbepi ekakassa gatattā satthārā okāso na kato,",
  "atk-s0102a:1228_14": "addhā me natthi maggaphalassa upanissayo,",
  "atk-s0102a:1228_15": "ekassa pana upanissaye sati cakkavāḷapariyantāyapi parisāya bhagavā dhammaṃ desetiyeva.",
  "atk-s0102a:1228_16": "Avassaṃ kho pana dvīsu devalokesu kassaci devassa upanissayo bhavissati,",
  "atk-s0102a:1228_17": "taṃ sandhāya satthā dhammaṃ desessati.",
  "atk-s0102a:1228_18": "Taṃ sutvā ahampi attano domanassaṃ vūpasamessāmī”ti cintetvā sahāyatthāya āmantesi.",
  "atk-s0102a:1229_0": "Evaṃ bhaddaṃ tavāti kho devā tāvatiṃsāti evaṃ hotu mahārāja,",
  "atk-s0102a:1229_1": "gacchāma bhagavantaṃ dassanāya,",
  "atk-s0102a:1229_2": "dullabho buddhuppādo,",
  "atk-s0102a:1229_3": "bhaddaṃ tava,",
  "atk-s0102a:1229_4": "yo tvaṃ “pabbatakīḷaṃ nadīkīḷaṃ gacchāmā”ti avatvā amhe evarūpesu ṭhānesu niyojesīti.",
  "atk-s0102a:1229_5": "Paccassosunti tassa vacanaṃ sirasā sampaṭicchiṃsu.",
  "atk-s0102a:1230_0": "345.",
  "atk-s0102a:1230_1": "Pañcasikhaṃ gandhabbadevaputtaṃ āmantesīti deve tāva āmantetu,",
  "atk-s0102a:1230_2": "imaṃ kasmā visuṃ āmantesi?",
  "atk-s0102a:1230_3": "Okāsakaraṇatthaṃ.",
  "atk-s0102a:1230_4": "Evaṃ kirassa ahosi “dvīsu devalokesu devatā gahetvā dhurena paharantassa viya satthāraṃ upasaṅkamituṃ na yuttaṃ,",
  "atk-s0102a:1230_5": "ayaṃ pana pañcasikho dasabalassa upaṭṭhāko vallabho icchiticchitakkhaṇe gantvā pañhaṃ pucchitvā dhammaṃ suṇāti,",
  "atk-s0102a:1230_6": "imaṃ purato pesetvā okāsaṃ kāretvā iminā katokāse upasaṅkamitvā pañhaṃ pucchissāmī”ti okāsakaraṇatthaṃ āmantesi.",
  "atk-s0102a:1231_0": "Evaṃ bhaddaṃ tavāti so “evaṃ mahārāja, hotu,",
  "atk-s0102a:1231_1": "bhaddaṃ tava,",
  "atk-s0102a:1231_2": "yo tvaṃ maṃ ‘ehi, mārisa,",
  "atk-s0102a:1231_3": "uyyānakīḷādīni vā naṭasamajjādīni vā dassanāya gacchāmā’ti avatvā ‘buddhaṃ passissāma,",
  "atk-s0102a:1231_4": "dhammaṃ sossāmā’ti vadasī”ti daḷhataraṃ upatthambhento devānamindassa vacanaṃ paṭissutvā anucariyaṃ sahacaraṇaṃ ekato gamanaṃ upāgami.",
  "atk-s0102a:1232_0": "Tattha beluvapaṇḍunti beluvapakkaṃ viya paṇḍuvaṇṇaṃ.",
  "atk-s0102a:1232_1": "Tassa kira sovaṇṇamayaṃ pokkharaṃ,",
  "atk-s0102a:1232_2": "indanīlamayo daṇḍo,",
  "atk-s0102a:1232_3": "rajatamayā tantiyo,",
  "atk-s0102a:1232_4": "pavāḷamayā veṭhakā,",
  "atk-s0102a:1232_5": "vīṇāpattakaṃ gāvutaṃ,",
  "atk-s0102a:1232_6": "tantibandhanaṭṭhānaṃ gāvutaṃ,",
  "atk-s0102a:1232_7": "upari daṇḍako gāvutanti tigāvutappamāṇā vīṇā.",
  "atk-s0102a:1232_8": "Iti so taṃ vīṇaṃ ādāya samapaññāsamucchanā mucchetvā agganakhehi paharitvā madhuraṃ gītassaraṃ nicchāretvā",
  "atk-s0102a:1232_9": "sesadeve sakkassa gamanakālaṃ jānāpento ekamantaṃ aṭṭhāsi.",
  "atk-s0102a:1232_10": "Evaṃ tassa gītavāditasaññāya sannipatite devagaṇe atha kho sakko devānamindo…pe…",
  "atk-s0102a:1232_11": "vediyake pabbate paccuṭṭhāsi.",
  "atk-s0102a:1233_0": "346.",
  "atk-s0102a:1233_1": "Atiriva obhāsajātoti aññesu divasesu ekasseva devassa vā mārassa vā brahmuno vā obhāsena obhāsajāto hoti,",
  "atk-s0102a:1233_2": "taṃdivasaṃ pana dvīsu devalokesu devatānaṃ obhāsena atiriva obhāsajāto ekapajjoto sahassacandasūriyauggatakālasadiso ahosi.",
  "atk-s0102a:1233_3": "Parito gāmesu manussāti samantā gāmesu manussā.",
  "atk-s0102a:1233_4": "Pakatisāyamāsakāleyeva kira gāmamajjhe dārakesu kīḷantesu tattha sakko agamāsi,",
  "atk-s0102a:1233_5": "tasmā manussā passitvā evamāhaṃsu.",
  "atk-s0102a:1233_6": "Nanu ca majjhimayāme devatā bhagavantaṃ upasaṅkamanti,",
  "atk-s0102a:1233_7": "ayaṃ kasmā paṭhamayāmassāpi purimabhāgeyeva āgatoti?",
  "atk-s0102a:1233_8": "Maraṇabhayeneva tajjitattā.",
  "atk-s0102a:1233_9": "Kiṃsu nāmāti kiṃsu nāma bho etaṃ,",
  "atk-s0102a:1233_10": "ko nu kho ajja mahesakkho devo vā brahmā vā bhagavantaṃ pañhaṃ pucchituṃ dhammaṃ sotuṃ upasaṅkamanto,",
  "atk-s0102a:1233_11": "kathaṃsu nāma bho bhagavā pañhaṃ vissajjessati dhammaṃ desessati,",
  "atk-s0102a:1233_12": "lābhā amhākaṃ,",
  "atk-s0102a:1233_13": "yesaṃ no evaṃ devatānaṃ kaṅkhāvinodako satthā avidūre vihāre vasati,",
  "atk-s0102a:1233_14": "ye labhāma thālakabhikkhampi kaṭacchubhikkhampi dātunti saṃviggā lomahaṭṭhajātā uddhaggalomā hutvā dasanakhasamodhānasamujjalaṃ",
  "atk-s0102a:1233_15": "añjaliṃ sirasmiṃ patiṭṭhapetvā namassamānā aṭṭhaṃsu.",
  "atk-s0102a:1234_0": "347.",
  "atk-s0102a:1234_1": "Durupasaṅkamāti dupayirupāsiyā.",
  "atk-s0102a:1234_2": "Ahaṃ sarāgo sadoso samoho,",
  "atk-s0102a:1234_3": "satthā vītarāgo vītadoso vītamoho,",
  "atk-s0102a:1234_4": "tasmā dupayirupāsiyā tathāgatā mādisena.",
  "atk-s0102a:1234_5": "Jhāyīti lakkhaṇūpanijjhānena ca ārammaṇūpanijjhānena ca jhāyī.",
  "atk-s0102a:1234_6": "Tasmiññeva jhāne ratāti jhānaratā.",
  "atk-s0102a:1234_7": "Tadantaraṃ paṭisallīnāti tadantaraṃ paṭisallīnā sampati paṭisallīnā vā.",
  "atk-s0102a:1234_8": "Tasmā na kevalaṃ jhāyī jhānaratāti durupasaṅkamā,",
  "atk-s0102a:1234_9": "idānimeva paṭisallīnātipi durupasaṅkamā.",
  "atk-s0102a:1234_10": "Pasādeyyāsīti ārādheyyāsi,",
  "atk-s0102a:1234_11": "okāsaṃ me kāretvā dadeyyāsīti vadati.",
  "atk-s0102a:1234_12": "Beluvapaṇḍuvīṇaṃ ādāyāti nanu pubbeva ādinnāti? Āma, ādinnā.",
  "atk-s0102a:1234_13": "Maggagamanavasena pana aṃsakūṭe laggitā,",
  "atk-s0102a:1234_14": "idāni naṃ vāmahatthe ṭhapetvā vādanasajjaṃ katvā ādiyi.",
  "atk-s0102a:1234_15": "Tena vuttaṃ “ādāyā”ti.",
  "atk-s0102a:1235_0": "Pañcasikhagītagāthāvaṇṇanā",
  "atk-s0102a:1236_0": "348.",
  "atk-s0102a:1236_1": "Assāvesīti sāvesi.",
  "atk-s0102a:1236_2": "Buddhūpasañhitāti buddhaṃ ārabbha buddhaṃ nissayaṃ katvā pavattāti attho.",
  "atk-s0102a:1236_3": "Sesapadesupi eseva nayo.",
  "atk-s0102a:1237_0": "Vande te pitaraṃ bhadde,",
  "atk-s0102a:1237_1": "timbaruṃ sūriyavacchaseti ettha sūriyavacchasāti sūriyasamānasarīrā.",
  "atk-s0102a:1237_2": "Tassā kira devadhītāya pādantato rasmi uṭṭhahitvā kesantaṃ ārohati,",
  "atk-s0102a:1237_3": "tasmā bālasūriyamaṇḍalasadisā khāyati,",
  "atk-s0102a:1237_4": "iti naṃ “sūriyavacchasā”ti sañjānanti.",
  "atk-s0102a:1237_5": "Taṃ sandhāyāha – “bhadde,",
  "atk-s0102a:1237_6": "sūriyavacchase,",
  "atk-s0102a:1237_7": "tava pitaraṃ timbaruṃ gandhabbadevarājānaṃ vandāmī”ti.",
  "atk-s0102a:1237_8": "Yena jātāsi kalyāṇīti yena kāraṇabhūtena yaṃ timbaruṃ devarājānaṃ nissāya tvaṃ jātā,",
  "atk-s0102a:1237_9": "kalyāṇī sabbaṅgasobhanā.",
  "atk-s0102a:1237_10": "Ānandajananī mamāti mayhaṃ pītisomanassavaḍḍhanī.",
  "atk-s0102a:1238_0": "Vātova sedataṃ kantoti yathā sañjātasedānaṃ sedaharaṇatthaṃ vāto iṭṭho hoti kanto manāpo,",
  "atk-s0102a:1238_1": "evanti attho.",
  "atk-s0102a:1238_2": "Pānīyaṃva pipāsatoti pātumicchantassa pipāsato pipāsābhibhūtassa.",
  "atk-s0102a:1238_3": "Aṅgīrasīti aṅge rasmiyo assāti aṅgīrasī,",
  "atk-s0102a:1238_4": "tameva ārabbha ālapanto vadati.",
  "atk-s0102a:1238_5": "Dhammo arahatāmivāti arahantānaṃ navalokuttaradhammo viya.",
  "atk-s0102a:1239_0": "Jighacchatoti bhuñjitukāmassa khudābhibhūtassa.",
  "atk-s0102a:1239_1": "Jalantamiva vārināti yathā koci jalantaṃ jātavedaṃ udakakumbhena nibbāpeyya,",
  "atk-s0102a:1239_2": "evaṃ tava kāraṇā uppannaṃ mama kāmarāgapariḷāhaṃ nibbāpehīti vadati.",
  "atk-s0102a:1240_0": "Yuttaṃ kiñjakkhareṇunāti padumakesarareṇunā yuttaṃ.",
  "atk-s0102a:1240_1": "Nāgo ghammābhitatto vāti ghammābhitattahatthī viya.",
  "atk-s0102a:1240_2": "Ogāhe te thanūdaranti yathā so nāgo pokkharaṇiṃ ogāhitvā pivitvā aggasoṇḍamattaṃ paññāyamānaṃ katvā nimuggo sukhaṃ sātaṃ vindati,",
  "atk-s0102a:1240_3": "evaṃ kadā nu kho te thanūdaraṃ thanavemajjhaṃ udarañca otaritvā ahaṃ sukhaṃ sātaṃ paṭilabhissāmīti vadati.",
  "atk-s0102a:1241_0": "“Accaṅkusova nāgova, jitaṃ me tuttatomaraṃ;",
  "atk-s0102a:1242_0": "Kāraṇaṃ nappajānāmi, sammatto lakkhaṇūruyā”ti. –",
  "atk-s0102a:1243_0": "Ettha tuttaṃ vuccati kaṇṇamūle vijjhanaayadaṇḍako.",
  "atk-s0102a:1243_1": "Tomaranti pādādīsu vijjhanadaṇḍatomaraṃ.",
  "atk-s0102a:1243_2": "Aṅkusoti matthake vijjhanakuṭilakaṇṭako.",
  "atk-s0102a:1243_3": "Yo ca nāgo pabhinnamatto accaṅkuso hoti,",
  "atk-s0102a:1243_4": "aṅkusaṃ atīto;",
  "atk-s0102a:1243_5": "aṅkusena vijjhiyamānopi vasaṃ na gacchati,",
  "atk-s0102a:1243_6": "so “jitaṃ mayā tuttatomaraṃ,",
  "atk-s0102a:1243_7": "yo ahaṃ aṅkusassapi vasaṃ na gacchāmī”ti madadappena kiñci kāraṇaṃ na bujjhati.",
  "atk-s0102a:1243_8": "Yathā so accaṅkuso nāgo “jitaṃ me tuttatomara”nti kiñci kāraṇaṃ nappajānāti,",
  "atk-s0102a:1243_9": "evaṃ ahampi lakkhaṇasampannaūrutāya lakkhaṇūruyā sammatto matto pamatto ummatto viya kiñci kāraṇaṃ nappajānāmīti vadati.",
  "atk-s0102a:1243_10": "Atha vā accaṅkusova nāgo ahampi sammatto lakkhaṇūruyā kiñci tato virāgakāraṇaṃ nappajānāmi. Kasmā?",
  "atk-s0102a:1243_11": "Yasmā tena nāgena viya jitaṃ me tuttatomaraṃ,",
  "atk-s0102a:1243_12": "na kassaci vadato vacanaṃ ādiyāmi.",
  "atk-s0102a:1244_0": "Tayi gedhitacittosmīti bhadde lakkhaṇūru tayi baddhacittosmi.",
  "atk-s0102a:1244_1": "Gedhitacittoti vā gedhaṃ ajjhupetacitto.",
  "atk-s0102a:1244_2": "Cittaṃ vipariṇāmitanti pakatiṃ jahitvā ṭhitaṃ.",
  "atk-s0102a:1244_3": "Paṭigantuṃ na sakkomīti nivattituṃ na sakkomi.",
  "atk-s0102a:1244_4": "Vaṅkaghastova ambujoti baḷisaṃ gilitvā ṭhitamaccho viya.",
  "atk-s0102a:1244_5": "“Ghaso”tipi pāṭho,",
  "atk-s0102a:1244_6": "ayamevattho.",
  "atk-s0102a:1245_0": "Vāmūrūti vāmākārena saṇṭhitaūru,",
  "atk-s0102a:1245_1": "kadalikkhandhasadisaūrūti vā attho.",
  "atk-s0102a:1245_2": "Sajāti āliṅga.",
  "atk-s0102a:1245_3": "Mandalocaneti itthiyo na tikhiṇaṃ nijjhāyanti mandaṃ ālocenti olokenti,",
  "atk-s0102a:1245_4": "tasmā “mandalocanā”ti vuccanti.",
  "atk-s0102a:1245_5": "Palissajāti sabbatobhāgena āliṅga.",
  "atk-s0102a:1245_6": "Etaṃ me abhipatthitanti etaṃ mayā abhiṇhaṃ patthitaṃ.",
  "atk-s0102a:1246_0": "Appako vata me santoti pakatiyāva mando samāno.",
  "atk-s0102a:1246_1": "Vellitakesiyāti kesā muñcitvā piṭṭhiyaṃ vissaṭṭhakāle sappo viya vellantā gacchantā assāti vellitakesī,",
  "atk-s0102a:1246_2": "tassā vellitakesiyā.",
  "atk-s0102a:1246_3": "Anekabhāvo samuppādīti anekavidho jāto.",
  "atk-s0102a:1246_4": "Anekabhāgoti vā pāṭho.",
  "atk-s0102a:1246_5": "Arahanteva dakkhiṇāti arahantamhi dinnadānaṃ viya nānappakārato pabhinno.",
  "atk-s0102a:1247_0": "Yaṃ me atthi kataṃ puññanti yaṃ mayā kataṃ puññamatthi.",
  "atk-s0102a:1247_1": "Arahantesu tādisūti tādilakkhaṇappattesu arahantesu.",
  "atk-s0102a:1247_2": "Tayā saddhiṃ vipaccatanti sabbaṃ tayā saddhimeva vipākaṃ detu.",
  "atk-s0102a:1248_0": "Ekodīti ekībhāvaṃ gato.",
  "atk-s0102a:1248_1": "Nipako satoti nepakkaṃ vuccati paññā,",
  "atk-s0102a:1248_2": "tāya samannāgatoti nipako.",
  "atk-s0102a:1248_3": "Satiyā samannāgatattā sato.",
  "atk-s0102a:1248_4": "Amataṃ muni jigīsānoti yathā so buddhamuni amataṃ nibbānaṃ jigīsati pariyesati,",
  "atk-s0102a:1248_5": "evaṃ taṃ ahaṃ sūriyavacchase jigīsāmi pariyesāmi.",
  "atk-s0102a:1248_6": "Yathā vā so amataṃ jigīsāno esanto gavesanto vicarati,",
  "atk-s0102a:1248_7": "evāhaṃ taṃ esanto gavesanto vicarāmītipi attho.",
  "atk-s0102a:1249_0": "Yathāpi muni nandeyya,",
  "atk-s0102a:1249_1": "patvā sambodhimuttamanti yathā buddhamuni bodhipallaṅke nisinno sabbaññutaññāṇaṃ patvā nandeyya toseyya.",
  "atk-s0102a:1249_2": "Evaṃ nandeyyanti evameva ahampi tayā missībhāvaṃ gato nandeyyaṃ,",
  "atk-s0102a:1249_3": "pītisomanassajāto bhaveyyanti vadati.",
  "atk-s0102a:1250_0": "Tāhaṃ bhadde vareyyāheti aheti āmantanaṃ,",
  "atk-s0102a:1250_1": "ahe bhadde sūriyavacchase,",
  "atk-s0102a:1250_2": "sakkena devānamindena “kiṃ dvīsu devalokesu devarajjaṃ gaṇhasi,",
  "atk-s0102a:1250_3": "suriyavacchasa”nti,",
  "atk-s0102a:1250_4": "evaṃ vare dinne devarajjaṃ pahāya “sūriyavacchasaṃ gaṇhāmī”ti evaṃ taṃ ahaṃ vareyyaṃ iccheyyaṃ gaṇheyyanti attho.",
  "atk-s0102a:1251_0": "Sālaṃva na ciraṃ phullanti tava pitu nagaradvāre naciraṃ pupphito sālo atthi.",
  "atk-s0102a:1251_1": "So ativiya manoharo.",
  "atk-s0102a:1251_2": "Taṃ naciraṃ phullasālaṃ viya.",
  "atk-s0102a:1251_3": "Pitaraṃ te sumedhaseti atisassirīkaṃ tava pitaraṃ vandamāno namassāmi namo karomi.",
  "atk-s0102a:1251_4": "Yassāsetādisī pajāti yassa āsi etādisī dhītā.",
  "atk-s0102a:1252_0": "349.",
  "atk-s0102a:1252_1": "Saṃsandatīti kasmā gītasaddassa ceva vīṇāsaddassa ca vaṇṇaṃ kathesi?",
  "atk-s0102a:1252_2": "Kiṃ tattha bhagavato sārāgo atthīti? Natthi.",
  "atk-s0102a:1252_3": "Chaḷaṅgupekkhāya upekkhako bhagavā etādisesu ṭhānesu,",
  "atk-s0102a:1252_4": "kevalaṃ iṭṭhāniṭṭhaṃ jānāti,",
  "atk-s0102a:1252_5": "na tattha rajjati.",
  "atk-s0102a:1252_6": "Vuttampi cetaṃ “saṃvijjati kho, āvuso,",
  "atk-s0102a:1252_7": "bhagavato cakkhu,",
  "atk-s0102a:1252_8": "passati bhagavā cakkhunā rūpaṃ,",
  "atk-s0102a:1252_9": "chandarāgo bhagavato natthi,",
  "atk-s0102a:1252_10": "suvimuttacitto bhagavā.",
  "atk-s0102a:1252_11": "Saṃvijjati kho, āvuso,",
  "atk-s0102a:1252_12": "bhagavato sota”ntiādi.",
  "atk-s0102a:1252_13": "Sace pana vaṇṇaṃ na katheyya,",
  "atk-s0102a:1252_14": "pañcasikho “okāso me kato”ti na jāneyya.",
  "atk-s0102a:1252_15": "Atha sakko “bhagavatā pañcasikhassa okāso na kato”ti devatā gahetvā tatova paṭinivatteyya,",
  "atk-s0102a:1252_16": "tato mahājāniyo bhaveyya.",
  "atk-s0102a:1252_17": "Vaṇṇe pana kathite “kato bhagavatā pañcasikhassa okāso”ti devatāhi saddhiṃ upasaṅkamitvā pañhaṃ pucchitvā",
  "atk-s0102a:1252_18": "vissajjanāvasāne asītiyā devatāsahassehi saddhiṃ sotāpattiphale patiṭṭhahissatīti ñatvā vaṇṇaṃ kathesi.",
  "atk-s0102a:1253_0": "Tattha kadā saṃyūḷhāti kadā ganthitā piṇḍitā.",
  "atk-s0102a:1253_1": "Tena kho panāhaṃ, bhante,",
  "atk-s0102a:1253_2": "samayenāti tena samayena tasmiṃ tumhākaṃ sambodhippattito paṭṭhāya aṭṭhame sattāhe.",
  "atk-s0102a:1253_3": "Bhaddā nāma sūriyavacchasāti nāmato bhaddā sarīrasampattiyā sūriyavacchasā.",
  "atk-s0102a:1253_4": "Bhaginīti vohāravacanametaṃ,",
  "atk-s0102a:1253_5": "devadhītāti attho.",
  "atk-s0102a:1253_6": "Parakāminīti paraṃ kāmeti abhikaṅkhati.",
  "atk-s0102a:1254_0": "Upanaccantiyāti naccamānāya.",
  "atk-s0102a:1254_1": "Sā kira ekasmiṃ samaye cātumahārājikadevehi saddhiṃ sakkassa devarājassa naccaṃ dassanatthāya gatā,",
  "atk-s0102a:1254_2": "tasmiñca khaṇe sakko tathāgatassa aṭṭha yathābhucce guṇe payirudāhāsi.",
  "atk-s0102a:1254_3": "Evaṃ tasmiṃ divase gantvā naccantī assosi.",
  "atk-s0102a:1255_0": "Sakkūpasaṅkamavaṇṇanā",
  "atk-s0102a:1256_0": "350.",
  "atk-s0102a:1256_1": "Paṭisammodatīti “saṃsandati kho te”tiādīni vadanto bhagavā sammodati,",
  "atk-s0102a:1256_2": "pañcasikho paṭisammodati.",
  "atk-s0102a:1256_3": "Gāthā ca bhāsanto pañcasikho sammodati,",
  "atk-s0102a:1256_4": "bhagavā paṭisammodati.",
  "atk-s0102a:1256_5": "Āmantesīti jānāpesi.",
  "atk-s0102a:1256_6": "Tassa kirevaṃ ahosi “ayaṃ pañcasikho mayā mama kammena pesito attano kammaṃ karoti.",
  "atk-s0102a:1256_7": "Evarūpassa satthu santike ṭhatvā kāmaguṇūpasañhitaṃ ananucchavikaṃ kathesi,",
  "atk-s0102a:1256_8": "naṭā nāma nillajjā honti,",
  "atk-s0102a:1256_9": "kathento vippakārampi dasseyya,",
  "atk-s0102a:1256_10": "handa naṃ mama kammaṃ jānāpemī”ti cintetvā āmantesi.",
  "atk-s0102a:1257_0": "351.",
  "atk-s0102a:1257_1": "Evañca pana tathāgatāti dhammasaṅgāhakattherehi ṭhapitavacanaṃ.",
  "atk-s0102a:1257_2": "Abhivadantīti abhivādanasampaṭicchanena vaḍḍhitavacanena vadanti.",
  "atk-s0102a:1257_3": "Abhivaditoti vaḍḍhitavacanena vutto.",
  "atk-s0102a:1258_0": "Urundā samapādīti mahantā vivaṭā ahosi,",
  "atk-s0102a:1258_1": "andhakāro guhāyaṃ antaradhāyi.",
  "atk-s0102a:1258_2": "Āloko udapādīti yo pakatiyā guhāyaṃ andhakāro,",
  "atk-s0102a:1258_3": "so antarahito,",
  "atk-s0102a:1258_4": "āloko jāto.",
  "atk-s0102a:1258_5": "Sabbametaṃ dhammasaṅgāhakānaṃ vacanaṃ.",
  "atk-s0102a:1259_0": "352.",
  "atk-s0102a:1259_1": "Cirapaṭikāhaṃ,",
  "atk-s0102a:1259_2": "bhanteti cirato ahaṃ,",
  "atk-s0102a:1259_3": "cirato paṭṭhāyāhaṃ dassanakāmoti attho.",
  "atk-s0102a:1259_4": "Kehici kehici kiccakaraṇīyehīti devānaṃ dhītā ca puttā ca aṅke nibbattanti,",
  "atk-s0102a:1259_5": "pādaparicārikā itthiyo sayane nibbattanti,",
  "atk-s0102a:1259_6": "tāsaṃ maṇḍanapasādhanakārikā devatā sayanaṃ parivāretvā nibbattanti,",
  "atk-s0102a:1259_7": "veyyāvaccakarā antovimāne nibbattanti,",
  "atk-s0102a:1259_8": "etesaṃ atthāya aḍḍakaraṇaṃ nāma natthi.",
  "atk-s0102a:1259_9": "Ye pana sīmantare nibbattanti,",
  "atk-s0102a:1259_10": "te “tava santakā,",
  "atk-s0102a:1259_11": "mama santakā”ti nicchetuṃ asakkontā aḍḍaṃ karonti,",
  "atk-s0102a:1259_12": "sakkaṃ devarājānaṃ pucchanti.",
  "atk-s0102a:1259_13": "So “yassa vimānaṃ āsannataraṃ,",
  "atk-s0102a:1259_14": "tassa santakā”ti vadati.",
  "atk-s0102a:1259_15": "Sace dvepi samaṭṭhāne honti,",
  "atk-s0102a:1259_16": "“yassa vimānaṃ olokentī ṭhitā,",
  "atk-s0102a:1259_17": "tassa santakā”ti vadati.",
  "atk-s0102a:1259_18": "Sace ekampi na oloketi,",
  "atk-s0102a:1259_19": "taṃ ubhinnaṃ kalahupacchedanatthaṃ attano santakaṃ karoti.",
  "atk-s0102a:1259_20": "Kīḷādīnipi kiccāni karaṇīyāneva.",
  "atk-s0102a:1259_21": "Evarūpāni tāni karaṇīyāni sandhāya “kehici kehici kiccakaraṇīyehī”ti āha.",
  "atk-s0102a:1260_0": "Salaḷāgāraketi salaḷamayagandhakuṭiyaṃ.",
  "atk-s0102a:1260_1": "Aññatarena samādhināti tadā kira bhagavā sakkasseva aparipākagataṃ ñāṇaṃ viditvā okāsaṃ akāretukāmo phalasamāpattivihārena nisīdi.",
  "atk-s0102a:1260_2": "Taṃ esa ajānanto “aññatarena samādhinā”ti āha.",
  "atk-s0102a:1260_3": "Bhūjati ca nāmāti bhūjatīti tassā nāmaṃ.",
  "atk-s0102a:1260_4": "Paricārikāti pādaparicārikā devadhītā.",
  "atk-s0102a:1260_5": "Sā kira dve phalāni pattā,",
  "atk-s0102a:1260_6": "tenassā devaloke abhiratiyeva natthi.",
  "atk-s0102a:1260_7": "Niccaṃ bhagavato upaṭṭhānaṃ āgantvā añjaliṃ sirasi ṭhapetvā bhagavantaṃ namassamānā tiṭṭhati.",
  "atk-s0102a:1260_8": "Nemisaddena tamhā samādhimhā vuṭṭhitoti “samāpanno saddaṃ suṇātī”ti no vata re vattabbe,",
  "atk-s0102a:1260_9": "nanu bhagavā sakkassa devānamindassa “apicāhaṃ āyasmato cakkanemisaddena tamhā samādhimhā vuṭṭhito”ti bhaṇatīti.",
  "atk-s0102a:1260_10": "Tiṭṭhatu nemisaddo,",
  "atk-s0102a:1260_11": "samāpanno nāma antosamāpattiyaṃ kaṇṇamūle dhamamānassa saṅkhayugaḷassāpi asanisannipātassāpi saddaṃ na suṇāti.",
  "atk-s0102a:1260_12": "Bhagavā pana “ettakaṃ kālaṃ sakkassa okāsaṃ na karissāmī”ti paricchinditvā kālavasena phalasamāpattiṃ samāpanno.",
  "atk-s0102a:1260_13": "Sakko “na dāni me satthā okāsaṃ karotī”ti gandhakuṭiṃ padakkhiṇaṃ katvā rathaṃ nivattetvā devalokābhimukhaṃ pesesi.",
  "atk-s0102a:1260_14": "Gandhakuṭipariveṇaṃ rathasaddena samohitaṃ pañcaṅgikatūriyaṃ viya ahosi.",
  "atk-s0102a:1260_15": "Bhagavato yathāparicchinnakālavasena samāpattito vuṭṭhitassa rathasaddeneva paṭhamāvajjanaṃ uppajji,",
  "atk-s0102a:1260_16": "tasmā evamāha.",
  "atk-s0102a:1261_0": "Gopakavatthuvaṇṇanā",
  "atk-s0102a:1262_0": "353.",
  "atk-s0102a:1262_1": "Sīlesu paripūrakārinīti pañcasu sīlesu paripūrakārinī.",
  "atk-s0102a:1262_2": "Itthittaṃ virājetvāti itthittaṃ nāma alaṃ,",
  "atk-s0102a:1262_3": "na hi itthitte ṭhatvā cakkavattisiriṃ,",
  "atk-s0102a:1262_4": "na sakkamārabrahmasiriyo paccanubhavituṃ,",
  "atk-s0102a:1262_5": "na paccekabodhiṃ,",
  "atk-s0102a:1262_6": "na sammāsambodhiṃ gantuṃ sakkāti evaṃ itthittaṃ virājeti nāma.",
  "atk-s0102a:1262_7": "Mahantamidaṃ purisattaṃ nāma seṭṭhaṃ uttamaṃ,",
  "atk-s0102a:1262_8": "ettha ṭhatvā sakkā etā sampattiyo pāpuṇitunti evaṃ pana purisattaṃ bhāveti nāma.",
  "atk-s0102a:1262_9": "Sāpi evamakāsi.",
  "atk-s0102a:1262_10": "Tena vuttaṃ –",
  "atk-s0102a:1262_11": "“itthittaṃ virājetvā purisattaṃ bhāvetvā”ti.",
  "atk-s0102a:1262_12": "Hīnaṃ gandhabbakāyanti hīnaṃ lāmakaṃ gandhabbanikāyaṃ.",
  "atk-s0102a:1262_13": "Kasmā pana te parisuddhasīlā tattha uppannāti?",
  "atk-s0102a:1262_14": "Pubbanikantiyā.",
  "atk-s0102a:1262_15": "Pubbepi kira nesaṃ etadeva vasitaṭṭhānaṃ,",
  "atk-s0102a:1262_16": "tasmā nikantivasena tattha uppannā.",
  "atk-s0102a:1262_17": "Upaṭṭhānanti upaṭṭhānasālaṃ.",
  "atk-s0102a:1262_18": "Pāricariyanti paricaraṇabhāvaṃ.",
  "atk-s0102a:1262_19": "Gītavāditehi amhe paricarissāmāti āgacchanti.",
  "atk-s0102a:1263_0": "Paṭicodesīti sāresi.",
  "atk-s0102a:1263_1": "So kira te disvā “ime devaputtā ativiya virocenti ativaṇṇavanto,",
  "atk-s0102a:1263_2": "kiṃ nu kho kammaṃ katvā āgatā”ti āvajjanto “bhikkhū ahesu”nti addasa.",
  "atk-s0102a:1263_3": "Tato “bhikkhū hontu,",
  "atk-s0102a:1263_4": "sīlesu paripūrakārino”ti upadhārento “paripūrakārino”ti addasa.",
  "atk-s0102a:1263_5": "“Paripūrakārino hontu,",
  "atk-s0102a:1263_6": "añño guṇo atthi natthī”ti upadhārento “jhānalābhino”ti addasa.",
  "atk-s0102a:1263_7": "“Jhānalābhino hontu,",
  "atk-s0102a:1263_8": "kuhiṃ vāsikā”ti upadhārento “mayhaṃva kulūpakā”ti addasa.",
  "atk-s0102a:1263_9": "Parisuddhasīlā nāma chasu devalokesu yatthicchanti,",
  "atk-s0102a:1263_10": "tattha nibbattanti.",
  "atk-s0102a:1263_11": "Ime pana uparidevaloke ca na nibbattā.",
  "atk-s0102a:1263_12": "Jhānalābhino nāma brahmaloke nibbattanti,",
  "atk-s0102a:1263_13": "ime ca brahmaloke na nibbattā.",
  "atk-s0102a:1263_14": "Ahaṃ pana etesaṃ ovāde ṭhatvā devalokasāmikassa sakkassa devānamindassa pallaṅke putto hutvā nibbatto,",
  "atk-s0102a:1263_15": "ime hīne gandhabbakāye nibbattā.",
  "atk-s0102a:1263_16": "Aṭṭhivedhapuggalā nāmete vaṭṭetvā vaṭṭetvā gāḷhaṃ vijjhitabbāti cintetvā kutomukhā nāmātiādīhi vacanehi paṭicodesi.",
  "atk-s0102a:1264_0": "Tattha kutomukhāti bhagavati abhimukhe dhammaṃ desente tumhe kutomukhā kiṃ aññā vihitā ito cito ca olokayamānā udāhu niddāyamānā?",
  "atk-s0102a:1264_1": "Duddiṭṭharūpanti duddiṭṭhasabhāvaṃ daṭṭhuṃ ayuttaṃ.",
  "atk-s0102a:1264_2": "Sahadhammiketi ekassa satthu sāsane samāciṇṇadhamme katapuññe.",
  "atk-s0102a:1264_3": "Tesaṃ bhanteti tesaṃ gopakena devaputtena evaṃ vatvā puna “aho tumhe nillajjā ahirikā”tiādīhi vacanehi",
  "atk-s0102a:1264_4": "paṭicoditānaṃ dve devā diṭṭheva dhamme satiṃ paṭilabhiṃsu.",
  "atk-s0102a:1265_0": "Kāyaṃ brahmapurohitanti te kira cintayiṃsu –",
  "atk-s0102a:1265_1": "“naṭehi nāma naccantehi gāyantehi vādentehi āgantvā dāyo nāma labhitabbo assa,",
  "atk-s0102a:1265_2": "ayaṃ pana amhākaṃ diṭṭhakālato paṭṭhāya pakkhittaloṇaṃ uddhanaṃ viya taṭataṭāyateva,",
  "atk-s0102a:1265_3": "kiṃ nu kho ida”nti āvajjantā attano samaṇabhāvaṃ parisuddhasīlataṃ jhānalābhitaṃ tasseva kulūpakabhāvañca",
  "atk-s0102a:1265_4": "disvā “parisuddhasīlā nāma chasu devalokesu yathārucite ṭhāne nibbattanti,",
  "atk-s0102a:1265_5": "jhānalābhino brahmaloke.",
  "atk-s0102a:1265_6": "Mayaṃ uparidevalokepi brahmalokepi nibbattituṃ nāsakkhimha.",
  "atk-s0102a:1265_7": "Amhākaṃ ovāde ṭhatvā ayaṃ itthikā upari nibbattā,",
  "atk-s0102a:1265_8": "mayaṃ bhikkhū samānā bhagavati brahmacariyaṃ caritvā hīne gandhabbakāye nibbattā.",
  "atk-s0102a:1265_9": "Tena no ayaṃ evaṃ niggaṇhātī”ti ñatvā tassa kathaṃ suṇantāyeva tesu dve janā paṭhamajjhānasatiṃ paṭilabhitvā",
  "atk-s0102a:1265_10": "jhānaṃ pādakaṃ katvā saṅkhāre sammasantā anāgāmiphaleyeva patiṭṭhahiṃsu.",
  "atk-s0102a:1265_11": "Atha nesaṃ so paritto kāmāvacarattabhāvo dhāretuṃ nāsakkhi.",
  "atk-s0102a:1265_12": "Tasmā tāvadeva cavitvā brahmapurohitesu nibbattā.",
  "atk-s0102a:1265_13": "So ca nesaṃ kāyo tattha ṭhitānaṃyeva nibbatto.",
  "atk-s0102a:1265_14": "Tena vuttaṃ – “tesaṃ, bhante,",
  "atk-s0102a:1265_15": "gopakena devaputtena paṭicoditānaṃ dve devā diṭṭheva dhamme satiṃ paṭilabhiṃsu kāyaṃ brahmapurohita”nti.",
  "atk-s0102a:1266_0": "Tattha diṭṭheva dhammeti tasmiññeva attabhāve jhānasatiṃ paṭilabhiṃsu.",
  "atk-s0102a:1266_1": "Tattheva ṭhatvā cutā pana kāyaṃ brahmapurohitaṃ brahmapurohitasarīraṃ paṭilabhiṃsūti evamattho daṭṭhabbo.",
  "atk-s0102a:1266_2": "Eko pana devoti eko devaputto nikantiṃ chindituṃ asakkonto kāme ajjhavasi,",
  "atk-s0102a:1266_3": "tattheva āvāsiko ahosi.",
  "atk-s0102a:1267_0": "354. Saṅghañcupaṭṭhāsinti saṅghañca upaṭṭhāsiṃ.",
  "atk-s0102a:1268_0": "Sudhammatāyāti dhammassa sundarabhāvena.",
  "atk-s0102a:1268_1": "Tidivūpapannoti tidive tidasapure upapanno.",
  "atk-s0102a:1268_2": "Gandhabbakāyūpagate vasīneti gandhabbakāyaṃ āvāsiko hutvā upagate.",
  "atk-s0102a:1268_3": "Ye ca mayaṃ pubbe manussabhūtāti ye pubbe manussabhūtā mayaṃ annena pānena upaṭṭhahimhāti iminā saddhiṃ yojetvā attho veditabbo.",
  "atk-s0102a:1269_0": "Pādūpasaṅgayhāti pāde upasaṅgayha pādadhovanapādamakkhanānuppadānena pūjetvā ceva vanditvā ca.",
  "atk-s0102a:1269_1": "Sake nivesaneti attano ghare.",
  "atk-s0102a:1269_2": "Imassāpi padassa upaṭṭhahimhāti imināva sambandho.",
  "atk-s0102a:1270_0": "Paccattaṃ veditabboti attanāva veditabbo.",
  "atk-s0102a:1270_1": "Ariyāna subhāsitānīti tumhehi vuccamānāni buddhānaṃ bhagavantānaṃ subhāsitāni.",
  "atk-s0102a:1271_0": "Tumhe pana seṭṭhamupāsamānāti uttamaṃ buddhaṃ bhagavantaṃ upāsamānā anuttare buddhasāsane vā.",
  "atk-s0102a:1271_1": "Brahmacariyanti seṭṭhacariyaṃ.",
  "atk-s0102a:1271_2": "Bhavatūpapattīti bhavantānaṃ upapatti.",
  "atk-s0102a:1272_0": "Agāre vasato mayhanti gharamajjhe vasantassa mayhaṃ.",
  "atk-s0102a:1273_0": "Svajjāti so ajja. Gotamasāvakenāti idha gopako gotamasāvakoti vutto. Sameccāti samāgantvā.",
  "atk-s0102a:1274_0": "Handa viyāyāma byāyāmāti handa uyyamāma byāyamāma.",
  "atk-s0102a:1274_1": "Mā no mayaṃ parapessā ahumhāti noti nipātamattaṃ,",
  "atk-s0102a:1274_2": "mā mayaṃ parassa pesanakārakāva ahumhāti attho.",
  "atk-s0102a:1274_3": "Gotamasāsanānīti idha pakatiyā paṭividdhaṃ paṭhamajjhānameva gotamasāsanānīti vuttaṃ,",
  "atk-s0102a:1274_4": "taṃ anussaraṃ anussaritvāti attho.",
  "atk-s0102a:1275_0": "Cittāni virājayitvāti pañcakāmaguṇikacittāni virājayitvā.",
  "atk-s0102a:1275_1": "Kāmesu ādīnavanti vikkhambhanavasena paṭhamajjhānena kāmesu ādīnavaṃ addasaṃsu,",
  "atk-s0102a:1275_2": "samucchedavasena tatiyamaggena.",
  "atk-s0102a:1275_3": "Kāmasaṃyojanabandhanānīti kāmasaññojanāni ca kāmabandhanāni ca.",
  "atk-s0102a:1275_4": "Pāpimayogānīti pāpimato mārassa yogabhūtāni,",
  "atk-s0102a:1275_5": "bandhanabhūtānīti attho.",
  "atk-s0102a:1275_6": "Duraccayānīti duratikkamāni.",
  "atk-s0102a:1275_7": "Saindā devā sapajāpatikāti indaṃ jeṭṭhakaṃ katvā upaviṭṭhā saindā pajāpatiṃ devarājānaṃ jeṭṭhakaṃ katvā upaviṭṭhā sapajāpatikā.",
  "atk-s0102a:1275_8": "Sabhāyupaviṭṭhāti sabhāyaṃ upaviṭṭhā,",
  "atk-s0102a:1275_9": "nisinnāti attho.",
  "atk-s0102a:1276_0": "Vīrāti sūrā.",
  "atk-s0102a:1276_1": "Virāgāti vītarāgā.",
  "atk-s0102a:1276_2": "Virajaṃ karontāti virajaṃ anāgāmimaggaṃ karontā uppādentā.",
  "atk-s0102a:1276_3": "Nāgova sannāni guṇānīti kāmasaññojanabandhanāni chetvā deve tāvatiṃse atikkamiṃsu.",
  "atk-s0102a:1276_4": "Saṃvegajātassāti jātasaṃvegassa sakkassa.",
  "atk-s0102a:1277_0": "Kāmābhibhūti duvidhānampi kāmānaṃ abhibhū. Satiyā vihīnāti jhānasativirahitā.",
  "atk-s0102a:1278_0": "Tiṇṇaṃ tesanti tesu tīsu janesu.",
  "atk-s0102a:1278_1": "Āvasinettha ekoti tattha hīne kāye ekoyeva āvāsiko jāto.",
  "atk-s0102a:1278_2": "Sambodhipathānusārinoti anāgāmimaggānusārino.",
  "atk-s0102a:1278_3": "Devepi hīḷentīti dve devaloke hīḷentā adhokarontā upacārappanāsamādhīhi samāhitattā attano pādapaṃsuṃ",
  "atk-s0102a:1278_4": "devatānaṃ matthake okirantā ākāse uppatitvā gatāti.",
  "atk-s0102a:1279_0": "Etādisī dhammappakāsanetthāti ettha sāsane evarūpā dhammappakāsanā,",
  "atk-s0102a:1279_1": "yāya sāvakā etehi guṇehi samannāgatā honti.",
  "atk-s0102a:1279_2": "Na tattha kiṃ kaṅkhati koci sāvakoti kiṃ tattha tesu sāvakesu koci ekasāvakopi buddhādīsu vā cātuddisabhāve",
  "atk-s0102a:1279_3": "vā na kaṅkhati “sabbadisāsu asajjamāno agayhamāno viharatī”ti.",
  "atk-s0102a:1279_4": "Idāni bhagavato vaṇṇaṃ bhaṇanto “nitiṇṇaoghaṃ vicikicchachinnaṃ,",
  "atk-s0102a:1279_5": "buddhaṃ namassāma jinaṃ janinda”nti āha.",
  "atk-s0102a:1279_6": "Tattha vicikicchachinnanti chinnavicikicchaṃ.",
  "atk-s0102a:1279_7": "Janindanti sabbalokuttamaṃ.",
  "atk-s0102a:1280_0": "Yaṃ te dhammanti yaṃ tava dhammaṃ.",
  "atk-s0102a:1280_1": "Ajjhagaṃsu teti te devaputtā adhigatā.",
  "atk-s0102a:1280_2": "Kāyaṃ brahmapurohitanti amhākaṃ passantānaṃyeva brahmapurohitasarīraṃ.",
  "atk-s0102a:1280_3": "Idaṃ vuttaṃ hoti –",
  "atk-s0102a:1280_4": "yaṃ tava dhammaṃ jānitvā tesaṃ tiṇṇaṃ janānaṃ te dve visesagū amhākaṃ passantānaṃyeva kāyaṃ brahmapurohitaṃ adhigantvā maggaphalavisesaṃ ajjhagaṃsu,",
  "atk-s0102a:1280_5": "mayampi tassa dhammassa pattiyā āgatamhāsi mārisāti.",
  "atk-s0102a:1280_6": "Āgatamhaseti sampattamha.",
  "atk-s0102a:1280_7": "Katāvakāsā bhagavatā,",
  "atk-s0102a:1280_8": "pañhaṃ pucchemu mārisāti sace no bhagavā okāsaṃ karoti,",
  "atk-s0102a:1280_9": "atha bhagavatā katāvakāsā hutvā pañhaṃ, mārisa,",
  "atk-s0102a:1280_10": "puccheyyāmāti attho.",
  "atk-s0102a:1281_0": "Maghamāṇavavatthu",
  "atk-s0102a:1282_0": "355.",
  "atk-s0102a:1282_1": "Dīgharattaṃ visuddho kho ayaṃ yakkhoti cirakālato pabhuti visuddho.",
  "atk-s0102a:1282_2": "Kīva cirakālato?",
  "atk-s0102a:1282_3": "Anuppanne buddhe magadharaṭṭhe macalagāmake maghamāṇavakālato paṭṭhāya.",
  "atk-s0102a:1282_4": "Tadā kiresa ekadivasaṃ kālasseva vuṭṭhāya gāmamajjhe manussānaṃ gāmakammakaraṇaṭṭhānaṃ gantvā attano",
  "atk-s0102a:1282_5": "ṭhitaṭṭhānaṃ pādanteneva paṃsukacavaraṃ apanetvā ramaṇīyamakāsi,",
  "atk-s0102a:1282_6": "añño āgantvā tattha aṭṭhāsi.",
  "atk-s0102a:1282_7": "So tāvatakeneva satiṃ paṭilabhitvā majjhe gāmassa khalamaṇḍalamattaṃ ṭhānaṃ sodhetvā vālukaṃ okiritvā dārūni āharitvā sītakāle aggiṃ karoti,",
  "atk-s0102a:1282_8": "daharā ca mahallakā ca āgantvā tattha nisīdanti.",
  "atk-s0102a:1283_0": "Athassa ekadivasaṃ etadahosi –",
  "atk-s0102a:1283_1": "“mayaṃ nagaraṃ gantvā rājarājamahāmattādayo passāma,",
  "atk-s0102a:1283_2": "imesupi candimasūriyesu ‘cando nāma devaputto,",
  "atk-s0102a:1283_3": "sūriyo nāma devaputto’ti vadanti.",
  "atk-s0102a:1283_4": "Kiṃ nu kho katvā ete etā sampattiyo adhigatā”ti?",
  "atk-s0102a:1283_5": "Tato “nāññaṃ kiñci,",
  "atk-s0102a:1283_6": "puññakammameva katvā”ti cintetvā “mayāpi evaṃvidhasampattidāyakaṃ puññakammameva kattabba”nti cintesi.",
  "atk-s0102a:1284_0": "So kālasseva vuṭṭhāya yāguṃ pivitvā vāsipharasukudālamusalahattho catumahāpathaṃ gantvā musalena pāsāṇe uccāletvā pavaṭṭeti,",
  "atk-s0102a:1284_1": "yānānaṃ akkhapaṭighātarukkhe harati,",
  "atk-s0102a:1284_2": "visamaṃ samaṃ karoti,",
  "atk-s0102a:1284_3": "catumahāpathe sālaṃ karoti,",
  "atk-s0102a:1284_4": "pokkharaṇiṃ khaṇati,",
  "atk-s0102a:1284_5": "setuṃ bandhati,",
  "atk-s0102a:1284_6": "evaṃ divasaṃ kammaṃ katvā atthaṅgate sūriye gharaṃ eti.",
  "atk-s0102a:1284_7": "Taṃ añño pucchi – “bho, magha,",
  "atk-s0102a:1284_8": "tvaṃ pātova nikkhamitvā sāyaṃ araññato esi,",
  "atk-s0102a:1284_9": "kiṃ kammaṃ karosī”ti?",
  "atk-s0102a:1284_10": "Puññakammaṃ karomi.",
  "atk-s0102a:1284_11": "Saggagāmimaggaṃ sodhemīti. Kimidaṃ, bho,",
  "atk-s0102a:1284_12": "puññaṃ nāmāti?",
  "atk-s0102a:1284_13": "Tvaṃ na jānāsīti? Āma,",
  "atk-s0102a:1284_14": "na jānāmīti.",
  "atk-s0102a:1284_15": "Nagaraṃ gatakāle diṭṭhapubbā te rājarājamahāmattādayoti? Āma,",
  "atk-s0102a:1284_16": "diṭṭhapubbāti.",
  "atk-s0102a:1284_17": "Puññakammaṃ katvā tehi taṃ ṭhānaṃ laddhaṃ,",
  "atk-s0102a:1284_18": "ahampi evaṃvidhasampattidāyakaṃ kammaṃ karomi.",
  "atk-s0102a:1284_19": "“Cando nāma devaputto,",
  "atk-s0102a:1284_20": "sūriyo nāma devaputto”ti sutapubbaṃ tayāti?",
  "atk-s0102a:1284_21": "Āma sutapubbanti.",
  "atk-s0102a:1284_22": "Etassa saggassa gamanamaggaṃ ahaṃ sodhemīti.",
  "atk-s0102a:1284_23": "Idaṃ pana puññakammaṃ kiṃ taveva vaṭṭati,",
  "atk-s0102a:1284_24": "aññassa na vaṭṭatīti?",
  "atk-s0102a:1284_25": "Na kassacetaṃ vāritanti.",
  "atk-s0102a:1284_26": "Yadi evaṃ sve araññaṃ gamanakāle mayhampi saddaṃ dehīti.",
  "atk-s0102a:1284_27": "Punadivase taṃ gahetvā gato,",
  "atk-s0102a:1284_28": "evaṃ tasmiṃ gāme tettiṃsa manussā taruṇavayā sabbe tasseva anuvattakā ahesuṃ.",
  "atk-s0102a:1284_29": "Te ekacchandā hutvā puññakammāni karontā vicaranti.",
  "atk-s0102a:1284_30": "Yaṃ disaṃ gacchanti,",
  "atk-s0102a:1284_31": "maggaṃ samaṃ karontā ekadivaseneva karonti,",
  "atk-s0102a:1284_32": "pokkharaṇiṃ khaṇantā,",
  "atk-s0102a:1284_33": "sālaṃ karontā,",
  "atk-s0102a:1284_34": "setuṃ bandhantā ekadivaseneva niṭṭhāpenti.",
  "atk-s0102a:1285_0": "Atha nesaṃ gāmabhojako cintesi –",
  "atk-s0102a:1285_1": "“ahaṃ pubbe etesu suraṃ pivantesu pāṇaghātādīni karontesu ca kahāpaṇādivasena ceva daṇḍabalivasena ca dhanaṃ labhāmi.",
  "atk-s0102a:1285_2": "Idāni etesaṃ puññakaraṇakālato paṭṭhāya ettako āyo natthi,",
  "atk-s0102a:1285_3": "handa ne rājakule paribhindāmī”ti rājānaṃ upasaṅkamitvā core, mahārāja,",
  "atk-s0102a:1285_4": "passāmīti. Kuhiṃ, tātāti?",
  "atk-s0102a:1285_5": "Mayhaṃ gāmeti.",
  "atk-s0102a:1285_6": "Kiṃ corā nāma, tātāti?",
  "atk-s0102a:1285_7": "Rājāparādhikā devāti.",
  "atk-s0102a:1285_8": "Kiṃ jātikāti?",
  "atk-s0102a:1285_9": "Gahapatijātikā devāti.",
  "atk-s0102a:1285_10": "Gahapatikā kiṃ karissanti,",
  "atk-s0102a:1285_11": "tayā jānamānena kasmā mayhaṃ na kathitanti? Bhayena, mahārāja,",
  "atk-s0102a:1285_12": "na kathemi,",
  "atk-s0102a:1285_13": "idāni mā mayhaṃ dosaṃ kareyyāthāti.",
  "atk-s0102a:1285_14": "Atha rājā “ayaṃ mayhaṃ mahāravaṃ ravatī”ti saddahitvā “tena hi gaccha,",
  "atk-s0102a:1285_15": "tvameva ne ānehī”ti balaṃ datvā pesesi.",
  "atk-s0102a:1285_16": "So gantvā divasaṃ araññe kammaṃ katvā sāyamāsaṃ bhuñjitvā gāmamajjhe nisīditvā “sve kiṃ kammaṃ karissāma,",
  "atk-s0102a:1285_17": "kiṃ maggaṃ samaṃ karoma,",
  "atk-s0102a:1285_18": "pokkharaṇiṃ khaṇāma,",
  "atk-s0102a:1285_19": "setuṃ bandhāmā”ti mantayamāneyeva te parivāretvā “mā phandittha,",
  "atk-s0102a:1285_20": "rañño āṇā”ti bandhitvā pāyāsi.",
  "atk-s0102a:1285_21": "Atha kho nesaṃ itthiyo “sāmikā kira vo ‘rājāparādhikā corā’ti bandhitvā niyyantī”ti sutvā “aticirena",
  "atk-s0102a:1285_22": "kūṭā ete ‘puññakammaṃ karomā’ti divase divase araññeva acchanti,",
  "atk-s0102a:1285_23": "sabbakammantā parihīnā,",
  "atk-s0102a:1285_24": "gehe na kiñci vaḍḍhati,",
  "atk-s0102a:1285_25": "suṭṭhu baddhā suṭṭhu gahitā”ti vadiṃsu.",
  "atk-s0102a:1286_0": "Gāmabhojakopi te netvā rañño dassesi.",
  "atk-s0102a:1286_1": "Rājā anupaparikkhitvāyeva “hatthinā maddāpethā”ti āha.",
  "atk-s0102a:1286_2": "Tesu nīyamānesu magho itare āha – “bho,",
  "atk-s0102a:1286_3": "sakkhissatha mama vacanaṃ kātu”nti?",
  "atk-s0102a:1286_4": "Tava vacanaṃ karontāyevamha imaṃ bhayaṃ pattā,",
  "atk-s0102a:1286_5": "evaṃ santepi tava vacanaṃ karoma,",
  "atk-s0102a:1286_6": "bhaṇa bho,",
  "atk-s0102a:1286_7": "kiṃ karomāti?",
  "atk-s0102a:1286_8": "Ettha bho vaṭṭe carantānaṃ nāma nibaddhaṃ etaṃ,",
  "atk-s0102a:1286_9": "kiṃ pana tumhe corāti?",
  "atk-s0102a:1286_10": "Na coramhāti.",
  "atk-s0102a:1286_11": "Imassa lokassa saccakiriyā nāma avassayo,",
  "atk-s0102a:1286_12": "tasmā sabbepi “yadi amhe corā,",
  "atk-s0102a:1286_13": "hatthī maddatu,",
  "atk-s0102a:1286_14": "atha na corā,",
  "atk-s0102a:1286_15": "mā maddatū”ti saccakiriyaṃ karothāti.",
  "atk-s0102a:1286_16": "Te tathā akaṃsu.",
  "atk-s0102a:1286_17": "Hatthī upagantumpi na sakkoti,",
  "atk-s0102a:1286_18": "viravanto palāyati,",
  "atk-s0102a:1286_19": "hatthiṃ tuttatomaraṅkusehi koṭṭentāpi upanetuṃ na sakkonti.",
  "atk-s0102a:1286_20": "“Hatthiṃ upanetuṃ na sakkomā”ti rañño ārocesuṃ.",
  "atk-s0102a:1286_21": "Tena hi upari kaṭena paṭicchādetvā maddāpethāti.",
  "atk-s0102a:1286_22": "Upari kaṭe dinne diguṇaravaṃ viravanto palāyati.",
  "atk-s0102a:1287_0": "Rājā sutvā pesuññakārakaṃ pakkosāpetvā āha – “tāta,",
  "atk-s0102a:1287_1": "hatthī maddituṃ na icchatī”ti? Āma, deva,",
  "atk-s0102a:1287_2": "jeṭṭhakamāṇavo mantaṃ jānāti,",
  "atk-s0102a:1287_3": "mantasseva ayamānubhāvoti.",
  "atk-s0102a:1287_4": "Rājā taṃ pakkosāpetvā “manto kira te atthī”ti pucchi? Natthi, deva,",
  "atk-s0102a:1287_5": "mayhaṃ manto,",
  "atk-s0102a:1287_6": "saccakiriyaṃ pana mayaṃ karimha –",
  "atk-s0102a:1287_7": "“yadi amhe rañño corā, maddatu,",
  "atk-s0102a:1287_8": "atha na corā,",
  "atk-s0102a:1287_9": "mā maddatū”ti,",
  "atk-s0102a:1287_10": "saccakiriyāya no esa ānubhāvoti. Kiṃ pana, tāta,",
  "atk-s0102a:1287_11": "tumhe kammaṃ karothāti? Amhe, deva,",
  "atk-s0102a:1287_12": "maggaṃ samaṃ karoma,",
  "atk-s0102a:1287_13": "catumahāpathe sālaṃ karoma,",
  "atk-s0102a:1287_14": "pokkharaṇiṃ khaṇāma,",
  "atk-s0102a:1287_15": "setuṃ bandhāma,",
  "atk-s0102a:1287_16": "evarūpāni puññakammāni karontā vicarimhāti.",
  "atk-s0102a:1288_0": "Ayaṃ tumhe kimatthaṃ pisuṇesīti?",
  "atk-s0102a:1288_1": "Amhākaṃ pamattakāle idañcidañca labhati,",
  "atk-s0102a:1288_2": "appamattakāle taṃ natthi,",
  "atk-s0102a:1288_3": "etena kāraṇenāti. Tāta,",
  "atk-s0102a:1288_4": "ayaṃ hatthī nāma tiracchāno,",
  "atk-s0102a:1288_5": "sopi tumhākaṃ guṇe jānāti.",
  "atk-s0102a:1288_6": "Ahaṃ manusso hutvāpi na jānāmi,",
  "atk-s0102a:1288_7": "tumhākaṃ vasanagāmaṃ tumhākaṃyeva puna aharaṇīyaṃ katvā demi,",
  "atk-s0102a:1288_8": "ayampi hatthī tumhākaṃyeva hotu,",
  "atk-s0102a:1288_9": "pesuññakārakopi tumhākaṃyeva dāso hotu.",
  "atk-s0102a:1288_10": "Ito paṭṭhāya mayhampi puññakammaṃ karothāti dhanaṃ datvā vissajjesi.",
  "atk-s0102a:1288_11": "Te dhanaṃ gahetvā vārena vārena hatthiṃ āruyha gacchantā mantayanti “bho puññakammaṃ nāma anāgatabhavatthāya kariyati,",
  "atk-s0102a:1288_12": "amhākaṃ pana antoudake pupphitaṃ nīluppalaṃ viya imasmiññeva attabhāve vipākaṃ deti.",
  "atk-s0102a:1288_13": "Idāni atirekaṃ puññaṃ karissāmā”ti,",
  "atk-s0102a:1288_14": "kiṃ karomāti?",
  "atk-s0102a:1288_15": "Catumahāpathe thāvaraṃ katvā mahājanassa vissamanasālaṃ karoma,",
  "atk-s0102a:1288_16": "itthīhi pana saddhiṃ apattikaṃ katvā karissāma,",
  "atk-s0102a:1288_17": "amhesu hi “corā”ti gahetvā nīyamānesu itthīnaṃ ekāpi cintāmattakampi akatvā “subaddhā sugahitā”ti uṭṭhahiṃsu,",
  "atk-s0102a:1288_18": "tasmā tāsaṃ pattiṃ na dassāmāti.",
  "atk-s0102a:1288_19": "Te attano gehāni gantvā hatthino tettiṃsapiṇḍaṃ denti,",
  "atk-s0102a:1288_20": "tettiṃsa tiṇamuṭṭhiyo āharanti,",
  "atk-s0102a:1288_21": "taṃ sabbaṃ hatthissa kucchipūraṃ jātaṃ.",
  "atk-s0102a:1288_22": "Te araññaṃ pavisitvā rukkhe chindanti,",
  "atk-s0102a:1288_23": "chinnaṃ chinnaṃ hatthī kaḍḍhitvā sakaṭapathe ṭhapesi.",
  "atk-s0102a:1288_24": "Te rukkhe tacchetvā sālāya kammaṃ ārabhiṃsu.",
  "atk-s0102a:1289_0": "Maghassa gehe sujātā, sudhammā, cittā,",
  "atk-s0102a:1289_1": "nandāti catasso bhariyāyo ahesuṃ.",
  "atk-s0102a:1289_2": "Sudhammā vaḍḍhakiṃ pucchati – “tāta,",
  "atk-s0102a:1289_3": "ime sahāyā kālasseva gantvā sāyaṃ enti,",
  "atk-s0102a:1289_4": "kiṃ kammaṃ karontī”ti?",
  "atk-s0102a:1289_5": "“Sālaṃ karonti, ammā”ti. “Tāta,",
  "atk-s0102a:1289_6": "mayhampi sālāya pattiṃ katvā dehī”ti.",
  "atk-s0102a:1289_7": "“Itthīhi apattikaṃ karomā”ti ete vadantīti.",
  "atk-s0102a:1289_8": "Sā vaḍḍhakissa aṭṭha kahāpaṇe datvā “tāta,",
  "atk-s0102a:1289_9": "yena kenaci upāyena mayhaṃ pattikaṃ karohī”ti āha.",
  "atk-s0102a:1289_10": "So “sādhu ammā”ti vatvā puretaraṃ vāsipharasuṃ gahetvā gāmamajjhe ṭhatvā “kiṃ bho ajja imasmimpi kāle",
  "atk-s0102a:1289_11": "na nikkhamathā”ti uccāsaddaṃ katvā “sabbe maggaṃ āruḷhā”ti ñatvā “gacchatha tāva tumhe,",
  "atk-s0102a:1289_12": "mayhaṃ papañco atthī”ti te purato katvā aññaṃ maggaṃ āruyha kaṇṇikūpagaṃ rukkhaṃ chinditvā tacchetvā maṭṭhaṃ katvā āharitvā sudhammāya gehe ṭhapesi –",
  "atk-s0102a:1289_13": "“mayā dehīti vuttadivase nīharitvā dadeyyāsī”ti.",
  "atk-s0102a:1290_0": "Atha niṭṭhite dabbasambhārakamme bhūmikammato paṭṭhāya cayabandhanathambhussāpana saṅghāṭayojana kaṇṇikamañcabandhanesu",
  "atk-s0102a:1290_1": "katesu so vaḍḍhakī kaṇṇikamañce nisīditvā catūhi disāhi gopānasiyo ukkhipitvā “bho ekaṃ pamuṭṭhaṃ atthī”ti āha.",
  "atk-s0102a:1290_2": "Kiṃ bho pamuṭṭhaṃ,",
  "atk-s0102a:1290_3": "sabbameva tvaṃ pamussasīti.",
  "atk-s0102a:1290_4": "Imā bho gopānasiyo kattha patiṭṭhahissantīti?",
  "atk-s0102a:1290_5": "Kaṇṇikā nāma laddhuṃ vaṭṭatīti.",
  "atk-s0102a:1290_6": "Kuhiṃ bho idāni sakkā laddhunti?",
  "atk-s0102a:1290_7": "Kulānaṃ gehe sakkā laddhunti.",
  "atk-s0102a:1290_8": "Āhiṇḍantā pucchathāti.",
  "atk-s0102a:1290_9": "Te antogāmaṃ pavisitvā pucchitvā sudhammāya gharadvāre “imasmiṃ ghare kaṇṇikā atthī”ti āhaṃsu.",
  "atk-s0102a:1290_10": "Sā “atthī”ti āha.",
  "atk-s0102a:1290_11": "Handa mūlaṃ gaṇhāhīti.",
  "atk-s0102a:1290_12": "Mūlaṃ na gaṇhāmi,",
  "atk-s0102a:1290_13": "sace mama pattiṃ karotha,",
  "atk-s0102a:1290_14": "dassāmīti.",
  "atk-s0102a:1290_15": "Etha bho mātugāmassa pattiṃ na karoma,",
  "atk-s0102a:1290_16": "araññaṃ gantvā rukkhaṃ chindissāmāti nikkhamiṃsu.",
  "atk-s0102a:1291_0": "Tato vaḍḍhakī “kiṃ na laddhā, tāta,",
  "atk-s0102a:1291_1": "kaṇṇikā”ti pucchi.",
  "atk-s0102a:1291_2": "Te tamatthaṃ ārocayiṃsu.",
  "atk-s0102a:1291_3": "Vaḍḍhakī kaṇṇikamañce nisinnova ākāsaṃ ulloketvā “bho ajja nakkhattaṃ sundaraṃ,",
  "atk-s0102a:1291_4": "idaṃ aññaṃ saṃvaccharaṃ atikkamitvā sakkā laddhuṃ,",
  "atk-s0102a:1291_5": "tumhehi ca dukkhena ābhatā dabbasambhārā,",
  "atk-s0102a:1291_6": "te sakalasaṃvaccharena imasmiññeva ṭhāne pūtikā bhavissanti.",
  "atk-s0102a:1291_7": "Devaloke nibbattakāle tassāpi ekasmiṃ koṇe sālā hotu,",
  "atk-s0102a:1291_8": "āharatha na”nti āha.",
  "atk-s0102a:1291_9": "Sāpi yāva te na puna āgacchanti,",
  "atk-s0102a:1291_10": "tāva kaṇṇikāya heṭṭhimatale “ayaṃ sālā sudhammā nāmā”ti akkharāni chindāpetvā ahatena vatthena veṭhetvā ṭhapesi.",
  "atk-s0102a:1291_11": "Kammikā āgantvā – “āhara,",
  "atk-s0102a:1291_12": "re kaṇṇikaṃ,",
  "atk-s0102a:1291_13": "yaṃ hotu taṃ hotu.",
  "atk-s0102a:1291_14": "Tuyhampi pattiṃ karissāmā”ti āhaṃsu.",
  "atk-s0102a:1291_15": "Sā nīharitvā “tātā,",
  "atk-s0102a:1291_16": "yāva aṭṭha vā soḷasa vā gopānasiyo na ārohanti,",
  "atk-s0102a:1291_17": "tāva imaṃ vatthaṃ mā nibbeṭhayitthā”ti vatvā adāsi.",
  "atk-s0102a:1291_18": "Te “sādhū”ti sampaṭicchitvā gahetvā gopānasiyo āropetvāva vatthaṃ nibbeṭhesuṃ.",
  "atk-s0102a:1292_0": "Eko mahāgāmikamanusso uddhaṃ ullokento akkharāni disvā “kiṃ, bho,",
  "atk-s0102a:1292_1": "ida”nti akkharaññuṃ manussaṃ pakkosāpetvā dassesi.",
  "atk-s0102a:1292_2": "So “sudhammā nāma ayaṃ sālā”ti āha. “Haratha, bho,",
  "atk-s0102a:1292_3": "mayaṃ ādito paṭṭhāya sālaṃ katvā nāmamattampi na labhāma,",
  "atk-s0102a:1292_4": "esā ratanamattena kaṇṇikarukkhena sālaṃ attano nāmena kāretī”ti viravanti.",
  "atk-s0102a:1292_5": "Vaḍḍhakī tesaṃ viravantānaṃyeva gopānasiyo pavesetvā āṇiṃ datvā sālākammaṃ niṭṭhāpesi.",
  "atk-s0102a:1293_0": "Sālaṃ tidhā vibhajiṃsu,",
  "atk-s0102a:1293_1": "ekasmiṃ koṭṭhāse issarānaṃ vasanaṭṭhānaṃ akaṃsu,",
  "atk-s0102a:1293_2": "ekasmiṃ duggatānaṃ,",
  "atk-s0102a:1293_3": "ekasmiṃ gilānānaṃ.",
  "atk-s0102a:1293_4": "Tettiṃsa janā tettiṃsa phalakāni paññapetvā hatthissa saññaṃ adaṃsu –",
  "atk-s0102a:1293_5": "“āgantuko āgantvā yassa atthate phalake nisīdati,",
  "atk-s0102a:1293_6": "taṃ gahetvā phalakasāmikasseva gehe patiṭṭhapehi.",
  "atk-s0102a:1293_7": "Tassa pādaparikammapiṭṭhiparikammakhādanīyabhojanīyasayanāni sabbāni phalakasāmikasseva bhāro bhavissatī”ti.",
  "atk-s0102a:1293_8": "Hatthī āgatāgataṃ gahetvā phalakasāmikassa gehaṃ neti,",
  "atk-s0102a:1293_9": "so tassa taṃ divasaṃ kattabbaṃ karoti.",
  "atk-s0102a:1294_0": "Maghamāṇavo sālato avidūre ṭhāne koviḷārarukkhaṃ ropāpesi,",
  "atk-s0102a:1294_1": "mūle cassa pāsāṇaphalakaṃ atthari.",
  "atk-s0102a:1294_2": "Nandā nāmassa bhariyā avidūre pokkharaṇiṃ khaṇāpesi,",
  "atk-s0102a:1294_3": "cittā mālāvacche ropāpesi,",
  "atk-s0102a:1294_4": "sabbajeṭṭhikā pana ādāsaṃ gahetvā attabhāvaṃ maṇḍayamānāva vicarati.",
  "atk-s0102a:1294_5": "Magho taṃ āha – “bhadde, sudhammā,",
  "atk-s0102a:1294_6": "sālāya pattikā jātā,",
  "atk-s0102a:1294_7": "nandā pokkharaṇiṃ khaṇāpesi,",
  "atk-s0102a:1294_8": "cittā mālāvacche ropāpesi.",
  "atk-s0102a:1294_9": "Tava pana puññakammaṃ nāma natthi,",
  "atk-s0102a:1294_10": "ekaṃ puññaṃ karohi,",
  "atk-s0102a:1294_11": "bhadde”ti sā “tvaṃ kassa kāraṇā karosi,",
  "atk-s0102a:1294_12": "nanu tayā kataṃ mayhamevā”ti vatvā attabhāvamaṇḍanameva anuyuñjati.",
  "atk-s0102a:1295_0": "Magho yāvatāyukaṃ ṭhatvā tato cavitvā tāvatiṃsabhavane sakko hutvā nibbatti,",
  "atk-s0102a:1295_1": "tepi tettiṃsa gāmikamanussā kālaṅkatvā tettiṃsa devaputtā hutvā tasseva santike nibbattā.",
  "atk-s0102a:1295_2": "Sakkassa vejayanto nāma pāsādo satta yojanasatāni uggacchi,",
  "atk-s0102a:1295_3": "dhajo tīṇi yojanasatāni uggacchi,",
  "atk-s0102a:1295_4": "koviḷārarukkhassa nissandena samantā tiyojanasataparimaṇḍalo pañcadasayojanapariṇāhakkhandho pāricchattako nibbatti,",
  "atk-s0102a:1295_5": "pāsāṇaphalakassa nissandena pāricchattakamūle saṭṭhiyojanikā paṇḍukambalasilā nibbatti.",
  "atk-s0102a:1295_6": "Sudhammāya kaṇṇikarukkhassa nissandena tiyojanasatikā sudhammā devasabhā nibbatti.",
  "atk-s0102a:1295_7": "Nandāya pokkharaṇiyā nissandena paññāsayojanā nandā nāma pokkharaṇī nibbatti.",
  "atk-s0102a:1295_8": "Cittāya mālāvacchavatthunissandena saṭṭhiyojanikaṃ cittalatāvanaṃ nāma uyyānaṃ nibbatti.",
  "atk-s0102a:1296_0": "Sakko devarājā sudhammāya devasabhāya yojanike suvaṇṇapallaṅke nisinno tiyojanike setacchatte dhāriyamāne",
  "atk-s0102a:1296_1": "tehi devaputtehi tāhi devakaññāhi aḍḍhatiyāhi nāṭakakoṭīhi dvīsu devalokesu devatāhi ca parivārito mahāsampattiṃ",
  "atk-s0102a:1296_2": "olokento tā tisso itthiyo disvā “imā tāva paññāyanti,",
  "atk-s0102a:1296_3": "sujātā kuhi”nti olokento “ayaṃ mama vacanaṃ akatvā girikandarāya bakasakuṇikā hutvā nibbattā”ti disvā devalokato otaritvā tassā santikaṃ gato.",
  "atk-s0102a:1296_4": "Sā disvāva sañjānitvā adhomukhā jātā. “Bāle,",
  "atk-s0102a:1296_5": "idāni kiṃ sīsaṃ na ukkhipasi?",
  "atk-s0102a:1296_6": "Tvaṃ mama vacanaṃ akatvā attabhāvameva maṇḍayamānā vītināmesi.",
  "atk-s0102a:1296_7": "Sudhammāya ca nandāya ca cittāya ca mahāsampatti nibbattā,",
  "atk-s0102a:1296_8": "ehi amhākaṃ sampattiṃ passā”ti devalokaṃ netvā nandāya pokkharaṇiyā pakkhipitvā pallaṅke nisīdi.",
  "atk-s0102a:1297_0": "Nāṭakitthiyo “kuhiṃ gatattha,",
  "atk-s0102a:1297_1": "mahārājā”ti pucchiṃsu.",
  "atk-s0102a:1297_2": "So anārocetukāmopi tāhi nippīḷiyamāno “sujātāya santika”nti āha.",
  "atk-s0102a:1297_3": "Kuhiṃ nibbattā,",
  "atk-s0102a:1297_4": "mahārājāti?",
  "atk-s0102a:1297_5": "Kandarapādeti.",
  "atk-s0102a:1297_6": "Idāni kuhinti?",
  "atk-s0102a:1297_7": "Nandāpokkharaṇiyaṃ me vissaṭṭhāti. Etha, bho,",
  "atk-s0102a:1297_8": "amhākaṃ ayyaṃ passāmāti sabbā tattha agamaṃsu.",
  "atk-s0102a:1297_9": "Sā pubbe sabbajeṭṭhikā hutvā tā avamaññittha.",
  "atk-s0102a:1297_10": "Idāni tāpi taṃ disvā –",
  "atk-s0102a:1297_11": "“passatha,",
  "atk-s0102a:1297_12": "bho amhākaṃ ayyāya mukhaṃ kakkaṭakavijjhanasūlasadisa”ntiādīni vadantiyo keḷiṃ akaṃsu.",
  "atk-s0102a:1297_13": "Sā ativiya aṭṭiyamānā sakkaṃ devarājānaṃ āha –",
  "atk-s0102a:1297_14": "“mahārāja,",
  "atk-s0102a:1297_15": "imāni suvaṇṇarajatamaṇivimānāni vā nandāpokkharaṇī vā mayhaṃ kiṃ karissati,",
  "atk-s0102a:1297_16": "jātibhūmiyeva mahārāja sattānaṃ sukhā,",
  "atk-s0102a:1297_17": "maṃ tattheva kandarapāde vissajjehī”ti.",
  "atk-s0102a:1297_18": "Sakko taṃ tattha vissajjetvā “mama vacanaṃ karissasī”ti āha.",
  "atk-s0102a:1297_19": "Karissāmi,",
  "atk-s0102a:1297_20": "mahārājāti.",
  "atk-s0102a:1297_21": "Pañca sīlāni gahetvā akhaṇḍāni katvā rakkha,",
  "atk-s0102a:1297_22": "katipāhena taṃ etāsaṃ jeṭṭhikaṃ karissāmīti.",
  "atk-s0102a:1297_23": "Sā tathā akāsi.",
  "atk-s0102a:1298_0": "Sakko katipāhassa accayena “sakkā nu kho sīlaṃ rakkhitu”nti gantvā maccharūpena uttānako hutvā tassā purato udakapiṭṭhe osarati,",
  "atk-s0102a:1298_1": "sā “matamacchako bhavissatī”ti gantvā sīse aggahesi.",
  "atk-s0102a:1298_2": "Maccho naṅguṭṭhaṃ cālesi.",
  "atk-s0102a:1298_3": "Sā “jīvati maññe”ti udake vissajjesi.",
  "atk-s0102a:1298_4": "Sakko ākāse ṭhatvā “sādhu, sādhu,",
  "atk-s0102a:1298_5": "rakkhasi sikkhāpadaṃ,",
  "atk-s0102a:1298_6": "evaṃ taṃ rakkhamānaṃ katipāheneva nāṭakānaṃ jeṭṭhikaṃ karissāmī”ti āha.",
  "atk-s0102a:1298_7": "Tassāpi pañca vassasatāni āyu ahosi.",
  "atk-s0102a:1298_8": "Ekadivasampi udarapūraṃ nālatthaṃ,",
  "atk-s0102a:1298_9": "sukkhitvā parisukkhitvā milāyamānāpi sīlaṃ akhaṇḍetvā kālaṅkatvā bārāṇasiyaṃ kumbhakāragehe nibbatti.",
  "atk-s0102a:1299_0": "Sakko “kuhiṃ nibbattā”ti olokento disvā “tato idha ānetuṃ na sakkā,",
  "atk-s0102a:1299_1": "jīvitavuttimassā dassāmī”ti suvaṇṇaeḷālukānaṃ yānakaṃ pūretvā majjhe gāmassa mahallakavesena nisīditvā “eḷālukāni gaṇhathā”ti ukkuṭṭhimakāsi.",
  "atk-s0102a:1299_2": "Samantā gāmavāsikā āgantvā “dehi,",
  "atk-s0102a:1299_3": "tātā”ti āhaṃsu.",
  "atk-s0102a:1299_4": "Ahaṃ sīlarakkhakānaṃ demi,",
  "atk-s0102a:1299_5": "tumhe sīlaṃ rakkhathāti.",
  "atk-s0102a:1299_6": "Tāta mayaṃ sīlaṃ nāma kīdisantipi na jānāma,",
  "atk-s0102a:1299_7": "mūlena dehīti.",
  "atk-s0102a:1299_8": "“Sīlarakkhakānaṃyeva dammī”ti āha. “Etha,",
  "atk-s0102a:1299_9": "re kosi ayaṃ eḷālukamahallako”ti sabbe nivattiṃsu.",
  "atk-s0102a:1300_0": "Sā dārikā pucchi – “amma,",
  "atk-s0102a:1300_1": "tumhe eḷālukatthāya gatā tucchahatthāva āgatā”ti. Kosi, amma,",
  "atk-s0102a:1300_2": "eḷālukamahallako “ahaṃ sīlarakkhakānaṃ dammī”ti vadati,",
  "atk-s0102a:1300_3": "nūnimassa dārikā sīlaṃ khāditvā vattanti,",
  "atk-s0102a:1300_4": "mayaṃ sīlameva na jānāmāti.",
  "atk-s0102a:1300_5": "Sā “mayhaṃ ānītaṃ bhavissatī”ti gantvā “eḷālukaṃ, tāta,",
  "atk-s0102a:1300_6": "dehī”ti āha.",
  "atk-s0102a:1300_7": "“Tvaṃ sīlāni rakkhasi ammā”ti? “Āma,",
  "atk-s0102a:1300_8": "tāta rakkhāmī”ti.",
  "atk-s0102a:1300_9": "Idaṃ mayā tuyhameva ābhatanti gehadvāre yānena saddhiṃ ṭhapetvā pakkāmi.",
  "atk-s0102a:1300_10": "Sāpi yāvajīvaṃ sīlaṃ rakkhitvā cavitvā vepacittiasurassa dhītā hutvā nibbatti.",
  "atk-s0102a:1300_11": "Sīlanissandena pāsādikā ahosi.",
  "atk-s0102a:1300_12": "So “dhītuvivāhamaṅgalaṃ karissāmī”ti asure sannipātesi.",
  "atk-s0102a:1301_0": "Sakko “kuhiṃ nibbattā”ti olokento “asurabhavane nibbattā,",
  "atk-s0102a:1301_1": "ajjassā vivāhamaṅgalaṃ karissantī”ti disvā “idāni yaṃkiñci katvā ānetabbā mayā”ti asuravaṇṇaṃ nimminitvā gantvā asurānaṃ antare aṭṭhāsi.",
  "atk-s0102a:1301_2": "“Tava sāmikaṃ vadehī”ti tassā hatthe pitā pupphadāmaṃ adāsi “yaṃ icchasi,",
  "atk-s0102a:1301_3": "tassūpari khipāhī”ti.",
  "atk-s0102a:1301_4": "Sā olokentī sakkaṃ disvā pubbasannivāsena sañjātasinehā “ayaṃ me sāmiko”ti tassūpari dāmaṃ khipi.",
  "atk-s0102a:1301_5": "So taṃ bāhāya gahetvā ākāse uppati,",
  "atk-s0102a:1301_6": "tasmiṃ khaṇe asurā sañjāniṃsu.",
  "atk-s0102a:1301_7": "Te “gaṇhatha, gaṇhatha,",
  "atk-s0102a:1301_8": "jarasakkaṃ,",
  "atk-s0102a:1301_9": "veriko amhākaṃ,",
  "atk-s0102a:1301_10": "na mayaṃ etassa dārikaṃ dassāmā”ti anubandhiṃsu.",
  "atk-s0102a:1301_11": "Vepacitti pucchi “kenāhaṭā”ti?",
  "atk-s0102a:1301_12": "“Jarasakkena mahārājā”ti.",
  "atk-s0102a:1301_13": "“Avasesesu ayameva seṭṭho,",
  "atk-s0102a:1301_14": "apethā”ti āha.",
  "atk-s0102a:1301_15": "Sakko naṃ netvā aḍḍhatiyakoṭināṭakānaṃ jeṭṭhikaṭṭhāne ṭhapesi.",
  "atk-s0102a:1301_16": "Sā sakkaṃ varaṃ yāci –",
  "atk-s0102a:1301_17": "“mahārāja,",
  "atk-s0102a:1301_18": "mayhaṃ imasmiṃ devaloke mātā vā pitā vā bhātā vā bhaginī vā natthi,",
  "atk-s0102a:1301_19": "yattha yattha gacchasi,",
  "atk-s0102a:1301_20": "tattha tattha maṃ gahetvāva gaccha mahārājā”ti.",
  "atk-s0102a:1301_21": "Sakko “sādhū”ti paṭiññaṃ adāsi.",
  "atk-s0102a:1302_0": "Evaṃ macalagāmake maghamāṇavakālato paṭṭhāya visuddhabhāvamassa sampassanto bhagavā “dīgharattaṃ visuddho kho ayaṃ yakkho”ti āha.",
  "atk-s0102a:1302_1": "Atthasañhitanti atthanissitaṃ kāraṇanissitaṃ.",
  "atk-s0102a:1303_0": "Pañhaveyyākaraṇavaṇṇanā",
  "atk-s0102a:1304_0": "357.",
  "atk-s0102a:1304_1": "Kiṃ saṃyojanāti kiṃ bandhanā,",
  "atk-s0102a:1304_2": "kena bandhanena baddhā hutvā.",
  "atk-s0102a:1304_3": "Puthukāyāti bahujanā.",
  "atk-s0102a:1304_4": "Averāti appaṭighā.",
  "atk-s0102a:1304_5": "Adaṇḍāti āvudhadaṇḍadhanadaṇḍavinimuttā.",
  "atk-s0102a:1304_6": "Asapattāti apaccatthikā.",
  "atk-s0102a:1304_7": "Abyāpajjāti vigatadomanassā.",
  "atk-s0102a:1304_8": "Viharemu averinoti aho vata kenaci saddhiṃ averino vihareyyāma,",
  "atk-s0102a:1304_9": "katthaci kopaṃ na uppādetvā accharāya gahitakaṃ jaṅghasahassena saddhiṃ paribhuñjeyyāmāti dānaṃ datvā pūjaṃ katvā ca patthayanti.",
  "atk-s0102a:1304_10": "Iti ca nesaṃ hotīti evañca nesaṃ ayaṃ patthanā hoti.",
  "atk-s0102a:1304_11": "Atha ca panāti evaṃ patthanāya satipi.",
  "atk-s0102a:1305_0": "Issāmacchariyasaṃyojanāti parasampattikhīyanalakkhaṇā issā,",
  "atk-s0102a:1305_1": "attasampattiyā parehi sādhāraṇabhāvassa asahanalakkhaṇaṃ macchariyaṃ,",
  "atk-s0102a:1305_2": "issā ca macchariyañca saṃyojanaṃ etesanti issāmacchariyasaṃyojanā.",
  "atk-s0102a:1305_3": "Ayamettha saṅkhepo.",
  "atk-s0102a:1305_4": "Vitthārato pana issāmacchariyāni abhidhamme vuttāneva.",
  "atk-s0102a:1306_0": "Āvāsamacchariyena panettha yakkho vā peto vā hutvā tasseva āvāsassa saṅkāraṃ sīsena ukkhipitvā vicarati.",
  "atk-s0102a:1306_1": "Kulamacchariyena tasmiṃ kule aññesaṃ dānādīni karonte disvā “bhinnaṃ vatidaṃ kulaṃ mamā”ti cintayato lohitampi mukhato uggacchati,",
  "atk-s0102a:1306_2": "kucchivirecanampi hoti,",
  "atk-s0102a:1306_3": "antānipi khaṇḍākhaṇḍāni hutvā nikkhamanti.",
  "atk-s0102a:1306_4": "Lābhamacchariyena saṅghassa vā gaṇassa vā santake lābhe maccharāyitvā puggalikaparibhogena paribhuñjitvā",
  "atk-s0102a:1306_5": "yakkho vā peto vā mahāajagaro vā hutvā nibbattati.",
  "atk-s0102a:1306_6": "Sarīravaṇṇaguṇavaṇṇamacchariyena pana pariyattidhammamacchariyena ca attanova vaṇṇaṃ vaṇṇeti,",
  "atk-s0102a:1306_7": "na paresaṃ vaṇṇaṃ,",
  "atk-s0102a:1306_8": "“kiṃ vaṇṇo eso”ti taṃ taṃ dosaṃ vadanto pariyattiñca kassaci kiñci adento dubbaṇṇo ceva eḷamūgo ca hoti.",
  "atk-s0102a:1307_0": "Apica āvāsamacchariyena lohagehe paccati.",
  "atk-s0102a:1307_1": "Kulamacchariyena appalābho hoti.",
  "atk-s0102a:1307_2": "Lābhamacchariyena gūthaniraye nibbattati.",
  "atk-s0102a:1307_3": "Vaṇṇamacchariyena bhave nibbattassa vaṇṇo nāma na hoti.",
  "atk-s0102a:1307_4": "Dhammamacchariyena kukkuḷaniraye nibbattati.",
  "atk-s0102a:1307_5": "Idaṃ pana issāmacchariyasaṃyojanaṃ sotāpattimaggena pahīyati.",
  "atk-s0102a:1307_6": "Yāva taṃ nappahīyati,",
  "atk-s0102a:1307_7": "tāva devamanussā averatādīni patthayantāpi verādīhi na parimuccantiyeva.",
  "atk-s0102a:1308_0": "Tiṇṇā mettha kaṅkhāti etasmiṃ pañhe mayā tumhākaṃ vacanaṃ sutvā kaṅkhā tiṇṇāti vadati,",
  "atk-s0102a:1308_1": "na maggavasena tiṇṇakaṅkhataṃ dīpeti.",
  "atk-s0102a:1308_2": "Vigatā kathaṃkathāti idaṃ kathaṃ,",
  "atk-s0102a:1308_3": "idaṃ kathanti ayampi kathaṃkathā vigatā.",
  "atk-s0102a:1309_0": "358.",
  "atk-s0102a:1309_1": "Nidānādīni vuttatthāneva.",
  "atk-s0102a:1309_2": "Piyāppiyanidānanti piyasattasaṅkhāranidānaṃ macchariyaṃ,",
  "atk-s0102a:1309_3": "appiyasattasaṅkhāranidānā issā.",
  "atk-s0102a:1309_4": "Ubhayaṃ vā ubhayanidānaṃ.",
  "atk-s0102a:1309_5": "Pabbajitassa hi saddhivihārikādayo,",
  "atk-s0102a:1309_6": "gahaṭṭhassa puttādayo hatthiassādayo vā sattā piyā honti keḷāyitā mamāyitā,",
  "atk-s0102a:1309_7": "muhuttampi te apassanto adhivāsetuṃ na sakkoti.",
  "atk-s0102a:1309_8": "So aññaṃ tādisaṃ piyasattaṃ labhantaṃ disvā issaṃ karoti.",
  "atk-s0102a:1309_9": "“Iminā amhākaṃ kiñci kammaṃ atthi,",
  "atk-s0102a:1309_10": "muhuttaṃ tāva naṃ dethā”ti tameva aññehi yācito “na sakkā dātuṃ,",
  "atk-s0102a:1309_11": "kilamissati vā ukkaṇṭhissati vā”tiādīni vatvā macchariyaṃ karoti.",
  "atk-s0102a:1309_12": "Evaṃ tāva ubhayampi piyasattanidānaṃ hoti.",
  "atk-s0102a:1309_13": "Bhikkhussa pana pattacīvaraparikkhārajātaṃ,",
  "atk-s0102a:1309_14": "gahaṭṭhassa vā alaṅkārādiupakaraṇaṃ piyaṃ hoti manāpaṃ,",
  "atk-s0102a:1309_15": "so aññassa tādisaṃ uppajjamānaṃ disvā “aho vatassa evarūpaṃ na bhaveyyā”ti issaṃ karoti,",
  "atk-s0102a:1309_16": "yācito vāpi “mayampetaṃ mamāyantā na paribhuñjāma,",
  "atk-s0102a:1309_17": "na sakkā dātu”nti macchariyaṃ karoti.",
  "atk-s0102a:1309_18": "Evaṃ ubhayampi piyasaṅkhāranidānaṃ hoti.",
  "atk-s0102a:1309_19": "Appiye pana te vuttappakāre satte ca saṅkhāre ca labhitvā sacepissa te amanāpā honti,",
  "atk-s0102a:1309_20": "tathāpi kilesānaṃ viparītavuttitāya “ṭhapetvā maṃ ko añño evarūpassa lābhī”ti issaṃ vā karoti,",
  "atk-s0102a:1309_21": "yācito tāvakālikampi adadamāno macchariyaṃ vā karoti.",
  "atk-s0102a:1309_22": "Evaṃ ubhayampi appiyasattasaṅkhāranidānaṃ hoti.",
  "atk-s0102a:1310_0": "Chandanidānanti ettha pariyesanachando,",
  "atk-s0102a:1310_1": "paṭilābhachando,",
  "atk-s0102a:1310_2": "paribhogachando,",
  "atk-s0102a:1310_3": "sannidhichando,",
  "atk-s0102a:1310_4": "vissajjanachandoti pañcavidho chando.",
  "atk-s0102a:1311_0": "Katamo pariyesanachando?",
  "atk-s0102a:1311_1": "Idhekacco atitto chandajāto rūpaṃ pariyesati, saddaṃ. Gandhaṃ. Rasaṃ.",
  "atk-s0102a:1311_2": "Phoṭṭhabbaṃ pariyesati,",
  "atk-s0102a:1311_3": "dhanaṃ pariyesati.",
  "atk-s0102a:1311_4": "Ayaṃ pariyesanachando.",
  "atk-s0102a:1312_0": "Katamo paṭilābhachando?",
  "atk-s0102a:1312_1": "Idhekacco atitto chandajāto rūpaṃ paṭilabhati, saddaṃ. Gandhaṃ. Rasaṃ.",
  "atk-s0102a:1312_2": "Phoṭṭhabbaṃ paṭilabhati,",
  "atk-s0102a:1312_3": "dhanaṃ paṭilabhati.",
  "atk-s0102a:1312_4": "Ayaṃ paṭilābhachando.",
  "atk-s0102a:1313_0": "Katamo paribhogachando?",
  "atk-s0102a:1313_1": "Idhekacco atitto chandajāto rūpaṃ paribhuñjati, saddaṃ. Gandhaṃ. Rasaṃ.",
  "atk-s0102a:1313_2": "Phoṭṭhabbaṃ paribhuñjati,",
  "atk-s0102a:1313_3": "dhanaṃ paribhuñjati.",
  "atk-s0102a:1313_4": "Ayaṃ paribhogachando.",
  "atk-s0102a:1314_0": "Katamo sannidhichando?",
  "atk-s0102a:1314_1": "Idhekacco atitto chandajāto dhanasannicayaṃ karoti “āpadāsu bhavissatī”ti.",
  "atk-s0102a:1314_2": "Ayaṃ sannidhichando.",
  "atk-s0102a:1315_0": "Katamo vissajjanachando?",
  "atk-s0102a:1315_1": "Idhekacco atitto chandajāto dhanaṃ vissajjeti,",
  "atk-s0102a:1315_2": "hatthārohānaṃ,",
  "atk-s0102a:1315_3": "assārohānaṃ,",
  "atk-s0102a:1315_4": "rathikānaṃ,",
  "atk-s0102a:1315_5": "dhanuggahānaṃ –",
  "atk-s0102a:1315_6": "“ime maṃ rakkhissanti gopissanti mamāyissanti samparivārayissantī”ti.",
  "atk-s0102a:1315_7": "Ayaṃ vissajjanachando.",
  "atk-s0102a:1315_8": "Ime pañca chandā.",
  "atk-s0102a:1315_9": "Idha taṇhāmattameva,",
  "atk-s0102a:1315_10": "taṃ sandhāya idaṃ vuttaṃ.",
  "atk-s0102a:1316_0": "Vitakkanidānoti ettha “lābhaṃ paṭicca vinicchayo”ti evaṃ vutto vinicchayavitakko vitakko nāma.",
  "atk-s0102a:1316_1": "Vinicchayoti dve vinicchayā taṇhāvinicchayo ca,",
  "atk-s0102a:1316_2": "diṭṭhivinicchayo ca.",
  "atk-s0102a:1316_3": "Aṭṭhasataṃ taṇhāvicaritaṃ taṇhāvinicchayo nāma.",
  "atk-s0102a:1316_4": "Dvāsaṭṭhi diṭṭhiyo diṭṭhivinicchayo nāmāti evaṃ vuttataṇhāvinicchayavasena hi iṭṭhāniṭṭhapiyāppiyavavatthānaṃ na hoti.",
  "atk-s0102a:1316_5": "Tadeva hi ekaccassa iṭṭhaṃ hoti,",
  "atk-s0102a:1316_6": "ekaccassa aniṭṭhaṃ paccantarājamajjhimadesarājūnaṃ gaṇḍuppādamigamaṃsādīsu viya.",
  "atk-s0102a:1316_7": "Tasmiṃ pana taṇhāvinicchayavinicchite paṭiladdhavatthusmiṃ “ettakaṃ rūpassa bhavissati,",
  "atk-s0102a:1316_8": "ettakaṃ saddassa,",
  "atk-s0102a:1316_9": "ettakaṃ gandhassa,",
  "atk-s0102a:1316_10": "ettakaṃ rasassa,",
  "atk-s0102a:1316_11": "ettakaṃ phoṭṭhabbassa bhavissati,",
  "atk-s0102a:1316_12": "ettakaṃ mayhaṃ bhavissati,",
  "atk-s0102a:1316_13": "ettakaṃ parassa bhavissati,",
  "atk-s0102a:1316_14": "ettakaṃ nidahissāmi,",
  "atk-s0102a:1316_15": "ettakaṃ parassa dassāmī”ti vavatthānaṃ vitakkavinicchayena hoti.",
  "atk-s0102a:1316_16": "Tenāha “chando kho,",
  "atk-s0102a:1316_17": "devānaminda,",
  "atk-s0102a:1316_18": "vitakkanidāno”ti.",
  "atk-s0102a:1317_0": "Papañcasaññāsaṅkhānidānoti tayo papañcā taṇhāpapañco,",
  "atk-s0102a:1317_1": "mānapapañco,",
  "atk-s0102a:1317_2": "diṭṭhipapañcoti.",
  "atk-s0102a:1317_3": "Tattha aṭṭhasatataṇhāvicaritaṃ taṇhāpapañco nāma.",
  "atk-s0102a:1317_4": "Navavidho māno mānapapañco nāma.",
  "atk-s0102a:1317_5": "Dvāsaṭṭhi diṭṭhiyo diṭṭhipapañco nāma.",
  "atk-s0102a:1317_6": "Tesu idha taṇhāpapañco adhippeto.",
  "atk-s0102a:1317_7": "Kenaṭṭhena papañco?",
  "atk-s0102a:1317_8": "Mattapamattākārapāpanaṭṭhena papañco.",
  "atk-s0102a:1317_9": "Taṃsampayuttā saññā papañcasaññā.",
  "atk-s0102a:1317_10": "Saṅkhā vuccati koṭṭhāso “saññānidānā hi papañcasaṅkhā”tiādīsu viya.",
  "atk-s0102a:1317_11": "Iti papañcasaññāsaṅkhānidānoti papañcasaññākoṭṭhāsanidāno vitakkoti attho.",
  "atk-s0102a:1318_0": "Papañcasaññāsaṅkhānirodhasāruppagāmininti etissā papañcasaññāsaṅkhāya khayā nirodho vūpasamo,",
  "atk-s0102a:1318_1": "tassa sāruppañceva tattha gāminiṃ cāti saha vipassanāya maggaṃ pucchati.",
  "atk-s0102a:1319_0": "Vedanākammaṭṭhānavaṇṇanā",
  "atk-s0102a:1320_0": "359.",
  "atk-s0102a:1320_1": "Athassa bhagavā somanassaṃpāhanti tisso vedanā ārabhi.",
  "atk-s0102a:1320_2": "Kiṃ pana bhagavatā pucchitaṃ kathitaṃ,",
  "atk-s0102a:1320_3": "apucchitaṃ,",
  "atk-s0102a:1320_4": "sānusandhikaṃ,",
  "atk-s0102a:1320_5": "ananusandhikanti?",
  "atk-s0102a:1320_6": "Pucchitameva kathitaṃ,",
  "atk-s0102a:1320_7": "no apucchitaṃ,",
  "atk-s0102a:1320_8": "sānusandhikameva,",
  "atk-s0102a:1320_9": "no ananusandhikaṃ.",
  "atk-s0102a:1320_10": "Devatānañhi rūpato arūpaṃ pākaṭataraṃ,",
  "atk-s0102a:1320_11": "arūpepi vedanā pākaṭatarā. Kasmā?",
  "atk-s0102a:1320_12": "Devatānañhi karajakāyaṃ sukhumaṃ,",
  "atk-s0102a:1320_13": "kammajaṃ balavaṃ,",
  "atk-s0102a:1320_14": "karajakāyassa sukhumattā,",
  "atk-s0102a:1320_15": "kammajassa balavattā ekāhārampi atikkamitvā na tiṭṭhanti,",
  "atk-s0102a:1320_16": "uṇhapāsāṇe ṭhapitasappipiṇḍi viya vilīyantīti sabbaṃ brahmajāle vuttanayeneva veditabbaṃ.",
  "atk-s0102a:1320_17": "Tasmā bhagavā sakkassa tisso vedanā ārabhi.",
  "atk-s0102a:1320_18": "Duvidhañhi kammaṭṭhānaṃ –",
  "atk-s0102a:1320_19": "rūpakammaṭṭhānaṃ,",
  "atk-s0102a:1320_20": "arūpakammaṭṭhānañca.",
  "atk-s0102a:1320_21": "Rūpapariggaho,",
  "atk-s0102a:1320_22": "arūpapariggahotipi etadeva vuccati.",
  "atk-s0102a:1320_23": "Tattha bhagavā yassa rūpaṃ pākaṭaṃ,",
  "atk-s0102a:1320_24": "tassa saṅkhepamanasikāravasena vā vitthāramanasikāravasena vā catudhātuvavatthānaṃ vitthārento rūpakammaṭṭhānaṃ katheti.",
  "atk-s0102a:1320_25": "Yassa arūpaṃ pākaṭaṃ,",
  "atk-s0102a:1320_26": "tassa arūpakammaṭṭhānaṃ katheti.",
  "atk-s0102a:1320_27": "Kathento ca tassa vatthubhūtaṃ rūpakammaṭṭhānaṃ dassetvāva katheti,",
  "atk-s0102a:1320_28": "devānaṃ pana arūpakammaṭṭhānaṃ pākaṭanti arūpakammaṭṭhānavasena vedanā ārabhi.",
  "atk-s0102a:1321_0": "Tividho hi arūpakammaṭṭhāne abhiniveso –",
  "atk-s0102a:1321_1": "phassavasena,",
  "atk-s0102a:1321_2": "vedanāvasena,",
  "atk-s0102a:1321_3": "cittavasenāti. Kathaṃ?",
  "atk-s0102a:1321_4": "Ekaccassa hi saṅkhittena vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ",
  "atk-s0102a:1321_5": "paṭhamābhinipāto taṃ ārammaṇaṃ phusanto uppajjamāno phasso pākaṭo hoti.",
  "atk-s0102a:1321_6": "Ekaccassa taṃ ārammaṇaṃ anubhavantī uppajjamānā vedanā pākaṭā hoti.",
  "atk-s0102a:1321_7": "Ekaccassa taṃ ārammaṇaṃ pariggahetvā taṃ vijānantaṃ uppajjamānaṃ viññāṇaṃ pākaṭaṃ hoti.",
  "atk-s0102a:1322_0": "Tattha yassa phasso pākaṭo hoti,",
  "atk-s0102a:1322_1": "sopi na kevalaṃ phassova uppajjati,",
  "atk-s0102a:1322_2": "tena saddhiṃ tadeva ārammaṇaṃ anubhavamānā vedanāpi uppajjati,",
  "atk-s0102a:1322_3": "sañjānamānā saññāpi,",
  "atk-s0102a:1322_4": "cetayamānā cetanāpi,",
  "atk-s0102a:1322_5": "vijānamānaṃ viññāṇampi uppajjatīti phassapañcamakeyeva pariggaṇhāti.",
  "atk-s0102a:1322_6": "Yassa vedanā pākaṭā hoti,",
  "atk-s0102a:1322_7": "sopi na kevalaṃ vedanāva uppajjati,",
  "atk-s0102a:1322_8": "tāya saddhiṃ tadeva ārammaṇaṃ phusamāno phassopi uppajjati,",
  "atk-s0102a:1322_9": "sañjānamānā saññāpi,",
  "atk-s0102a:1322_10": "cetayamānā cetanāpi,",
  "atk-s0102a:1322_11": "vijānamānaṃ viññāṇampi uppajjatīti phassapañcamakeyeva pariggaṇhāti.",
  "atk-s0102a:1322_12": "Yassa viññāṇaṃ pākaṭaṃ hoti,",
  "atk-s0102a:1322_13": "sopi na kevalaṃ viññāṇameva uppajjati,",
  "atk-s0102a:1322_14": "tena saddhiṃ tadevārammaṇaṃ phusamāno phassopi uppajjati,",
  "atk-s0102a:1322_15": "anubhavamānā vedanāpi,",
  "atk-s0102a:1322_16": "sañjānamānā saññāpi,",
  "atk-s0102a:1322_17": "cetayamānā cetanāpi uppajjatīti phassapañcamakeyeva pariggaṇhāti.",
  "atk-s0102a:1323_0": "So “ime phassapañcamakā dhammā kiṃ nissitā”ti upadhārento “vatthunissitā”ti pajānāti.",
  "atk-s0102a:1323_1": "Vatthu nāma karajakāyo,",
  "atk-s0102a:1323_2": "yaṃ sandhāya vuttaṃ –",
  "atk-s0102a:1323_3": "“idañca pana me viññāṇaṃ ettha sitaṃ ettha paṭibaddha”nti.",
  "atk-s0102a:1323_4": "So atthato bhūtāni ceva upādārūpāni ca.",
  "atk-s0102a:1323_5": "Evamettha vatthu rūpaṃ,",
  "atk-s0102a:1323_6": "phassapañcamakā nāmanti nāmarūpamattameva passati.",
  "atk-s0102a:1323_7": "Rūpañcettha rūpakkhandho,",
  "atk-s0102a:1323_8": "nāmaṃ cattāro arūpino khandhāti pañcakkhandhamattaṃ hoti.",
  "atk-s0102a:1323_9": "Nāmarūpavinimuttā hi pañcakkhandhā,",
  "atk-s0102a:1323_10": "pañcakkhandhavinimuttaṃ vā nāmarūpaṃ natthi.",
  "atk-s0102a:1323_11": "So “ime pañcakkhandhā kiṃ hetukā”ti upaparikkhanto “avijjādihetukā”ti passati.",
  "atk-s0102a:1323_12": "Tato “paccayo ceva paccayuppannañca idaṃ,",
  "atk-s0102a:1323_13": "añño satto vā puggalo vā natthi,",
  "atk-s0102a:1323_14": "suddhasaṅkhārapuñjamattamevā”ti sappaccayanāmarūpavasena tilakkhaṇaṃ āropetvā vipassanāpaṭipāṭiyā “aniccaṃ dukkhaṃ anattā”ti sammasanto vicarati,",
  "atk-s0102a:1323_15": "so ajja ajjāti paṭivedhaṃ ākaṅkhamāno tathārūpe divase utusappāyaṃ,",
  "atk-s0102a:1323_16": "puggalasappāyaṃ,",
  "atk-s0102a:1323_17": "bhojanasappāyaṃ,",
  "atk-s0102a:1323_18": "dhammasavanasappāyaṃ vā labhitvā ekapallaṅkena nisinnova vipassanaṃ matthakaṃ pāpetvā arahatte patiṭṭhāti.",
  "atk-s0102a:1323_19": "Evamimesampi tiṇṇaṃ janānaṃ yāva arahattā kammaṭṭhānaṃ kathitaṃ hoti.",
  "atk-s0102a:1324_0": "Idha pana bhagavā arūpakammaṭṭhānaṃ kathento vedanāsīsena kathesi.",
  "atk-s0102a:1324_1": "Phassavasena hi viññāṇavasena vā kathiyamānaṃ etassa na pākaṭaṃ hoti,",
  "atk-s0102a:1324_2": "andhakāraṃ viya khāyati.",
  "atk-s0102a:1324_3": "Vedanāvasena pana pākaṭaṃ hoti. Kasmā?",
  "atk-s0102a:1324_4": "Vedanānaṃ uppattiyā pākaṭatāya.",
  "atk-s0102a:1324_5": "Sukhadukkhavedanānañhi uppatti pākaṭā.",
  "atk-s0102a:1324_6": "Yadā sukhaṃ uppajjati,",
  "atk-s0102a:1324_7": "tadā sakalaṃ sarīraṃ khobhentaṃ maddantaṃ pharamānaṃ abhisandayamānaṃ satadhotasappiṃ khādāpayantaṃ viya,",
  "atk-s0102a:1324_8": "satapākatelaṃ makkhayamānaṃ viya,",
  "atk-s0102a:1324_9": "ghaṭasahassena pariḷāhaṃ nibbāpayamānaṃ viya,",
  "atk-s0102a:1324_10": "“aho sukhaṃ,",
  "atk-s0102a:1324_11": "aho sukha”nti vācaṃ nicchārayamānameva uppajjati.",
  "atk-s0102a:1324_12": "Yadā dukkhaṃ uppajjati,",
  "atk-s0102a:1324_13": "tadā sakalasarīraṃ khobhentaṃ maddantaṃ pharamānaṃ abhisandayamānaṃ tattaphālaṃ pavesentaṃ viya,",
  "atk-s0102a:1324_14": "vilīnatambalohena āsiñcantaṃ viya,",
  "atk-s0102a:1324_15": "sukkhatiṇavanappatimhi araññe dāruukkākalāpaṃ khipamānaṃ viya “aho dukkhaṃ,",
  "atk-s0102a:1324_16": "aho dukkha”nti vippalāpayamānameva uppajjati.",
  "atk-s0102a:1324_17": "Iti sukhadukkhavedanānaṃ uppatti pākaṭā hoti.",
  "atk-s0102a:1325_0": "Adukkhamasukhā pana duddīpanā andhakārena viya abhibhūtā.",
  "atk-s0102a:1325_1": "Sā sukhadukkhānaṃ apagame sātāsātapaṭikkhepavasena majjhattākārabhūtā adukkhamasukhā vedanāti nayato gaṇhantassa pākaṭā hoti.",
  "atk-s0102a:1325_2": "Yathā kiṃ?",
  "atk-s0102a:1325_3": "Yathā antarā piṭṭhipāsāṇaṃ āruhitvā palātassa migassa anupadaṃ gacchanto migaluddako piṭṭhipāsāṇassa",
  "atk-s0102a:1325_4": "orabhāgepi parabhāgepi padaṃ disvā majjhe apassantopi “ito āruḷho,",
  "atk-s0102a:1325_5": "ito oruḷho,",
  "atk-s0102a:1325_6": "majjhe piṭṭhipāsāṇe iminā padesena gato bhavissatī”ti nayato jānāti.",
  "atk-s0102a:1325_7": "Evaṃ āruḷhaṭṭhāne padaṃ viya hi sukhavedanāya uppatti pākaṭā hoti,",
  "atk-s0102a:1325_8": "oruḷhaṭṭhāne padaṃ viya dukkhavedanāya uppatti pākaṭā hoti,",
  "atk-s0102a:1325_9": "ito āruyha,",
  "atk-s0102a:1325_10": "ito oruyha,",
  "atk-s0102a:1325_11": "majjhe evaṃ gatoti nayato gahaṇaṃ viya sukhadukkhānaṃ apagame sātāsātapaṭikkhepavasena majjhattākārabhūtā",
  "atk-s0102a:1325_12": "adukkhamasukhā vedanāti nayato gaṇhantassa pākaṭā hoti.",
  "atk-s0102a:1325_13": "Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena nivattetvā dassesi.",
  "atk-s0102a:1326_0": "Na kevalañca idheva evaṃ dassesi,",
  "atk-s0102a:1326_1": "mahāsatipaṭṭhāne,",
  "atk-s0102a:1326_2": "majjhimanikāyamhi satipaṭṭhāne,",
  "atk-s0102a:1326_3": "cūḷataṇhāsaṅkhaye,",
  "atk-s0102a:1326_4": "mahātaṇhāsaṅkhaye,",
  "atk-s0102a:1326_5": "cūḷavedallasutte,",
  "atk-s0102a:1326_6": "mahāvedallasutte,",
  "atk-s0102a:1326_7": "raṭṭhapālasutte,",
  "atk-s0102a:1326_8": "māgaṇḍiyasutte,",
  "atk-s0102a:1326_9": "dhātuvibhaṅge,",
  "atk-s0102a:1326_10": "āneñjasappāye,",
  "atk-s0102a:1326_11": "sakale vedanāsaṃyutteti evaṃ anekesu suttantesu paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena nivattetvā dassesi.",
  "atk-s0102a:1326_12": "Yathā ca tesu tesu,",
  "atk-s0102a:1326_13": "evaṃ imasmimpi sakkapañhe paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena nivattetvā dassesi.",
  "atk-s0102a:1326_14": "Rūpakammaṭṭhānaṃ panettha vedanāya ārammaṇamattakaṃyeva saṅkhittaṃ,",
  "atk-s0102a:1326_15": "tasmā pāḷiyaṃ nāruḷhaṃ bhavissati.",
  "atk-s0102a:1327_0": "360.",
  "atk-s0102a:1327_1": "Arūpakammaṭṭhāne yaṃ tassa pākaṭaṃ vedanāvasena abhinivesamukhaṃ,",
  "atk-s0102a:1327_2": "tameva dassetuṃ somanassaṃpāhaṃ,",
  "atk-s0102a:1327_3": "devānamindātiādimāha.",
  "atk-s0102a:1327_4": "Tattha duvidhenāti dvividhena,",
  "atk-s0102a:1327_5": "dvīhi koṭṭhāsehīti attho.",
  "atk-s0102a:1327_6": "Evarūpaṃ somanassaṃ na sevitabbanti evarūpaṃ gehasitasomanassaṃ na sevitabbaṃ.",
  "atk-s0102a:1327_7": "Gehasitasomanassaṃ nāma “tattha katamāni cha gehasitāni somanassāni?",
  "atk-s0102a:1327_8": "Cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ paṭilābhaṃ vā paṭilābhato samanupassato,",
  "atk-s0102a:1327_9": "pubbe vā paṭiladdhapubbaṃ atītaṃ niruddhaṃ vipariṇataṃ samanussarato uppajjati somanassaṃ,",
  "atk-s0102a:1327_10": "yaṃ evarūpaṃ somanassaṃ,",
  "atk-s0102a:1327_11": "idaṃ vuccati gehasitaṃ somanassa”nti evaṃ chasu dvāresu vuttakāmaguṇanissitaṃ somanassaṃ.",
  "atk-s0102a:1328_0": "Evarūpaṃ somanassaṃ sevitabbanti evarūpaṃ nekkhammasitaṃ somanassaṃ sevitabbaṃ.",
  "atk-s0102a:1328_1": "Nekkhammasitaṃ somanassaṃ nāma –",
  "atk-s0102a:1328_2": "“tattha katamāni cha nekkhammasitāni somanassāni?",
  "atk-s0102a:1328_3": "Rūpānaṃ tveva aniccataṃ viditvā vipariṇāmavirāganirodhaṃ pubbe ceva rūpā etarahi ca sabbe te rūpā aniccā, dukkhā,",
  "atk-s0102a:1328_4": "vipariṇāmadhammāti evametaṃ yathābhūtaṃ sammappaññāya passato uppajjati somanassaṃ,",
  "atk-s0102a:1328_5": "yaṃ evarūpaṃ somanassaṃ,",
  "atk-s0102a:1328_6": "idaṃ vuccati nekkhammasitaṃ somanassa”nti evaṃ chasu dvāresu iṭṭhārammaṇe āpāthagate aniccādivasena vipassanaṃ",
  "atk-s0102a:1328_7": "paṭṭhapetvā ussukkāpetuṃ sakkontassa “ussukkitā me vipassanā”ti somanassajātassa uppannaṃ somanassaṃ.",
  "atk-s0102a:1328_8": "Sevitabbanti idaṃ nekkhammavasena,",
  "atk-s0102a:1328_9": "vipassanāvasena,",
  "atk-s0102a:1328_10": "anussativasena,",
  "atk-s0102a:1328_11": "paṭhamajjhānādivasena ca uppajjanakasomanassaṃ sevitabbaṃ nāma.",
  "atk-s0102a:1329_0": "Tattha yaṃ ce savitakkaṃ savicāranti tasmimpi nekkhammasite somanasse yaṃ nekkhammavasena,",
  "atk-s0102a:1329_1": "vipassanāvasena,",
  "atk-s0102a:1329_2": "anussativasena,",
  "atk-s0102a:1329_3": "paṭhamajjhānavasena ca uppannaṃ savitakkaṃ savicāraṃ somanassanti jāneyya.",
  "atk-s0102a:1329_4": "Yaṃ ce avitakkaṃ avicāranti yaṃ pana dutiyatatiyajjhānavasena uppannaṃ avitakkaṃ avicāraṃ somanassanti jāneyya.",
  "atk-s0102a:1329_5": "Ye avitakke avicāre,",
  "atk-s0102a:1329_6": "te paṇītatareti etesupi dvīsu yaṃ avitakkaṃ avicāraṃ,",
  "atk-s0102a:1329_7": "taṃ paṇītataranti attho.",
  "atk-s0102a:1330_0": "Iminā kiṃ kathitaṃ hoti?",
  "atk-s0102a:1330_1": "Dvinnaṃ arahattaṃ kathitaṃ. Kathaṃ?",
  "atk-s0102a:1330_2": "Eko kira bhikkhu savitakkasavicāre somanasse vipassanaṃ paṭṭhapetvā “idaṃ somanassaṃ kiṃ nissita”nti",
  "atk-s0102a:1330_3": "upadhārento “vatthunissita”nti pajānātīti phassapañcamake vuttanayeneva anukkamena arahatte patiṭṭhāti.",
  "atk-s0102a:1330_4": "Eko avitakkaavicāre somanasse vipassanaṃ paṭṭhapetvā vuttanayeneva arahatte patiṭṭhāti.",
  "atk-s0102a:1330_5": "Tattha abhiniviṭṭhasomanassesupi savitakkasavicārato avitakkaavicāraṃ paṇītataraṃ.",
  "atk-s0102a:1330_6": "Savitakkasavicārasomanassavipassanātopi avitakkaavicāravipassanā paṇītatarā.",
  "atk-s0102a:1330_7": "Savitakkasavicārasomanassaphalasamāpattitopi avitakkaavicārasomanassaphalasamāpattiyeva paṇītatarā.",
  "atk-s0102a:1330_8": "Tenāha bhagavā “ye avitakke avicāre,",
  "atk-s0102a:1330_9": "te paṇītatare”ti.",
  "atk-s0102a:1331_0": "361.",
  "atk-s0102a:1331_1": "Evarūpaṃ domanassaṃ na sevitabbanti evarūpaṃ gehasitadomanassaṃ na sevitabbaṃ.",
  "atk-s0102a:1331_2": "Gehasitadomanassaṃ nāma –",
  "atk-s0102a:1331_3": "“tattha katamāni cha gehasitāni domanassāni?",
  "atk-s0102a:1331_4": "Cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ appaṭilābhaṃ",
  "atk-s0102a:1331_5": "vā appaṭilābhato samanupassato pubbe vā apaṭiladdhapubbaṃ atītaṃ niruddhaṃ vipariṇataṃ samanussarato",
  "atk-s0102a:1331_6": "uppajjati domanassaṃ,",
  "atk-s0102a:1331_7": "yaṃ evarūpaṃ domanassaṃ,",
  "atk-s0102a:1331_8": "idaṃ vuccati gehasitadomanassa”nti.",
  "atk-s0102a:1331_9": "Evaṃ chasu dvāresu iṭṭhārammaṇaṃ nānubhaviṃ,",
  "atk-s0102a:1331_10": "nānubhavissāmi,",
  "atk-s0102a:1331_11": "nānubhavāmīti vitakkayato uppannaṃ kāmaguṇanissitaṃ domanassaṃ.",
  "atk-s0102a:1332_0": "Evarūpaṃ domanassaṃ sevitabbanti evarūpaṃ nekkhammasitadomanassaṃ sevitabbaṃ.",
  "atk-s0102a:1332_1": "Nekkhammasitadomanassaṃ nāma –",
  "atk-s0102a:1332_2": "“tattha katamāni cha nekkhammasitāni domanassāni?",
  "atk-s0102a:1332_3": "Rūpānaṃ tveva aniccataṃ viditvā vipariṇāmavirāganirodhaṃ pubbe ceva rūpā etarahi ca sabbe te rūpā aniccā, dukkhā,",
  "atk-s0102a:1332_4": "vipariṇāmadhammāti evametaṃ yathābhūtaṃ sampappaññāya disvā anuttaresu vimokkhesu pihaṃ upaṭṭhāpeti ‘kudāssu nāmāhaṃ tadāyatanaṃ,",
  "atk-s0102a:1332_5": "upasampajja viharissāmi,",
  "atk-s0102a:1332_6": "yadariyā etarahi āyatanaṃ upasampajja viharantī’ti.",
  "atk-s0102a:1332_7": "Iti anuttaresu vimokkhesu pihaṃ upaṭṭhāpayato uppajjati pihapaccayā domanassaṃ,",
  "atk-s0102a:1332_8": "yaṃ evarūpaṃ domanassaṃ,",
  "atk-s0102a:1332_9": "idaṃ vuccati nekkhammasitadomanassa”nti evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu",
  "atk-s0102a:1332_10": "pihaṃ upaṭṭhapetvā tadadhigamāya aniccādivasena vipassanaṃ paṭṭhapetvā ussukkāpetumasakkontassa imampi pakkhaṃ,",
  "atk-s0102a:1332_11": "imampi māsaṃ,",
  "atk-s0102a:1332_12": "imampi saṃvaccharaṃ vipassanaṃ ussukkāpetvā ariyabhūmiṃ pāpuṇituṃ nāsakkhinti anusocato uppannaṃ domanassaṃ.",
  "atk-s0102a:1332_13": "Sevitabbanti idaṃ nekkhammavasena,",
  "atk-s0102a:1332_14": "vipassanāvasena,",
  "atk-s0102a:1332_15": "anussativasena,",
  "atk-s0102a:1332_16": "paṭhamajjhānādivasena ca uppajjanakadomanassaṃ sevitabbaṃ nāma.",
  "atk-s0102a:1333_0": "Tattha yaṃ ce savitakkasavicāranti tasmimpi duvidhe domanasse gehasitadomanassameva savitakkasavicāradomanassaṃ nāma.",
  "atk-s0102a:1333_1": "Nekkhammavasena,",
  "atk-s0102a:1333_2": "vipassanāvasena,",
  "atk-s0102a:1333_3": "anussativasena,",
  "atk-s0102a:1333_4": "paṭhamadutiyajjhānavasena ca uppannadomanassaṃ pana avitakkaavicāradomanassanti veditabbaṃ.",
  "atk-s0102a:1333_5": "Nippariyāyena pana avitakkaavicāradomanassaṃ nāma natthi.",
  "atk-s0102a:1333_6": "Domanassindriyañhi ekaṃsena akusalañceva savitakkasavicārañca,",
  "atk-s0102a:1333_7": "etassa pana bhikkhuno maññanavasena savitakkasavicāranti ca avitakkaavicāranti ca vuttaṃ.",
  "atk-s0102a:1334_0": "Tatrāyaṃ nayo –",
  "atk-s0102a:1334_1": "idha bhikkhu domanassapaccayabhūte savitakkasavicāradhamme avitakkaavicāradhamme ca domanassapaccayā",
  "atk-s0102a:1334_2": "eva uppanne maggaphaladhamme ca aññesaṃ paṭipattidassanavasena domanassanti gahetvā “kadā nu kho me savitakkasavicāradomanasse",
  "atk-s0102a:1334_3": "vipassanā paṭṭhapitā bhavissati,",
  "atk-s0102a:1334_4": "kadā avitakkaavicāradomanasse”ti ca “kadā nu kho me savitakkasavicāradomanassaphalasamāpatti nibbattitā bhavissati,",
  "atk-s0102a:1334_5": "kadā avitakkaavicāradomanassaphalasamāpattī”ti cintetvā temāsikaṃ,",
  "atk-s0102a:1334_6": "chamāsikaṃ,",
  "atk-s0102a:1334_7": "navamāsikaṃ vā paṭipadaṃ gaṇhāti.",
  "atk-s0102a:1334_8": "Temāsikaṃ gahetvā paṭhamamāse ekaṃ yāmaṃ jaggati,",
  "atk-s0102a:1334_9": "dve yāme niddāya okāsaṃ karoti,",
  "atk-s0102a:1334_10": "majjhime māse dve yāme jaggati,",
  "atk-s0102a:1334_11": "ekaṃ yāmaṃ niddāya okāsaṃ karoti,",
  "atk-s0102a:1334_12": "pacchimamāse caṅkamanisajjāyeva yāpeti.",
  "atk-s0102a:1334_13": "Evaṃ ce arahattaṃ pāpuṇāti,",
  "atk-s0102a:1334_14": "iccetaṃ kusalaṃ.",
  "atk-s0102a:1334_15": "No ce pāpuṇāti,",
  "atk-s0102a:1334_16": "visesetvā chamāsikaṃ gaṇhāti.",
  "atk-s0102a:1334_17": "Tatrāpi dve dve māse vuttanayena paṭipajjitvā arahattaṃ pāpuṇituṃ asakkonto visesetvā navamāsikaṃ gaṇhāti.",
  "atk-s0102a:1334_18": "Tatrāpi tayo tayo māse tatheva paṭipajjitvā arahattaṃ pāpuṇituṃ asakkontassa “na ladvaṃ vata me sabrahmacārīhi",
  "atk-s0102a:1334_19": "saddhiṃ visuddhipavāraṇaṃ pavāretu”nti āvajjato domanassaṃ uppajjati,",
  "atk-s0102a:1334_20": "assudhārā pavattanti gāmantapabbhāravāsīmahāsīvattherassa viya.",
  "atk-s0102a:1335_0": "Mahāsīvattheravatthu",
  "atk-s0102a:1336_0": "Thero kira aṭṭhārasa mahāgaṇe vācesi.",
  "atk-s0102a:1336_1": "Tassovāde ṭhatvā tiṃsasahassā bhikkhū arahattaṃ pāpuṇiṃsu.",
  "atk-s0102a:1336_2": "Atheko bhikkhu “mayhaṃ tāva abbhantare guṇā appamāṇā,",
  "atk-s0102a:1336_3": "kīdisā nu kho me ācariyassa guṇā”ti āvajjanto puthujjanabhāvaṃ passitvā “amhākaṃ ācariyo aññesaṃ avassayo hoti,",
  "atk-s0102a:1336_4": "attano bhavituṃ na sakkoti,",
  "atk-s0102a:1336_5": "ovādamassa dassāmī”ti ākāsena gantvā vihārasamīpe otaritvā divāṭṭhāne nisinnaṃ ācariyaṃ upasaṅkamitvā vattaṃ dassetvā ekamantaṃ nisīdi.",
  "atk-s0102a:1337_0": "Thero –",
  "atk-s0102a:1337_1": "“kiṃ kāraṇā āgatosi piṇḍapātikā”ti āha.",
  "atk-s0102a:1337_2": "Ekaṃ anumodanaṃ gaṇhissāmīti āgatosmi, bhanteti.",
  "atk-s0102a:1337_3": "Okāso na bhavissati, āvusoti?",
  "atk-s0102a:1337_4": "Vitakkamāḷake ṭhitakāle pucchissāmi, bhanteti.",
  "atk-s0102a:1337_5": "Tasmiṃ ṭhāne aññe pucchantīti.",
  "atk-s0102a:1337_6": "Bhikkhācāramagge, bhanteti.",
  "atk-s0102a:1337_7": "Tatrāpi aññe pucchantīti.",
  "atk-s0102a:1337_8": "Dupaṭṭanivāsanaṭṭhāne,",
  "atk-s0102a:1337_9": "saṅghāṭipārupanaṭṭhāne,",
  "atk-s0102a:1337_10": "pattanīharaṇaṭṭhāne,",
  "atk-s0102a:1337_11": "gāme caritvā āsanasālāyaṃ yāgupītakāle, bhanteti.",
  "atk-s0102a:1337_12": "Tattha aṭṭhakathātherā attano kaṅkhaṃ vinodenti, āvusoti.",
  "atk-s0102a:1337_13": "Antogāmato nikkhantakāle pucchissāmi, bhanteti.",
  "atk-s0102a:1337_14": "Tatrāpi aññe pucchanti, āvusoti.",
  "atk-s0102a:1337_15": "Antarāmagge, bhante,",
  "atk-s0102a:1337_16": "bhojanasālāyaṃ bhattakiccapariyosāne, bhante,",
  "atk-s0102a:1337_17": "divāṭṭhāne,",
  "atk-s0102a:1337_18": "pādadhovanakāle,",
  "atk-s0102a:1337_19": "mukhadhovanakāle, bhanteti?",
  "atk-s0102a:1337_20": "Tadā aññe pucchantīti.",
  "atk-s0102a:1337_21": "Tato paṭṭhāya yāva aruṇā apare pucchanti, āvusoti.",
  "atk-s0102a:1337_22": "Dantakaṭṭhaṃ gahetvā mukhadhovanatthaṃ gamanakāle, bhanteti?",
  "atk-s0102a:1337_23": "Tadā aññe pucchantīti.",
  "atk-s0102a:1337_24": "Mukhaṃ dhovitvā āgamanakāle, bhanteti?",
  "atk-s0102a:1337_25": "Tatrāpi aññe pucchantīti.",
  "atk-s0102a:1337_26": "Senāsanaṃ pavisitvā nisinnakāle, bhanteti?",
  "atk-s0102a:1337_27": "Tatrāpi aññe pucchantīti. Bhante,",
  "atk-s0102a:1337_28": "nanu mukhaṃ dhovitvā senāsanaṃ pavisitvā tayo cattāro pallaṅke usumaṃ gāhāpetvā yonisomanasikāre kammaṃ karontānaṃ okāsakālena bhavitabbaṃ siyā,",
  "atk-s0102a:1337_29": "maraṇakhaṇampi na labhissatha, bhante,",
  "atk-s0102a:1337_30": "phalakasadisattha bhante parassa avassayo hotha,",
  "atk-s0102a:1337_31": "attano bhavituṃ na sakkotha,",
  "atk-s0102a:1337_32": "na me tumhākaṃ anumodanāya atthoti ākāse uppatitvā agamāsi.",
  "atk-s0102a:1338_0": "Thero –",
  "atk-s0102a:1338_1": "“imassa bhikkhuno pariyattiyā kammaṃ natthi,",
  "atk-s0102a:1338_2": "mayhaṃ pana aṅkusako bhavissāmīti āgato”ti ñatvā “idāni okāso na bhavissati,",
  "atk-s0102a:1338_3": "paccūsakāle gamissāmī”ti pattacīvaraṃ samīpe katvā sabbaṃ divasabhāgaṃ paṭhamayāmamajjhimayāmañca dhammaṃ",
  "atk-s0102a:1338_4": "vācetvā pacchimayāme ekasmiṃ there uddesaṃ gahetvā nikkhante pattacīvaraṃ gahetvā teneva saddhiṃ nikkhanto.",
  "atk-s0102a:1338_5": "Nisinnaantevāsikā ācariyo kenaci papañcena nikkhantoti maññiṃsu.",
  "atk-s0102a:1338_6": "Nikkhanto thero koci deva samānācariyabhikkhūti saññaṃ akāsi.",
  "atk-s0102a:1339_0": "Thero kira “mādisassa arahattaṃ nāma kiṃ,",
  "atk-s0102a:1339_1": "dvīhatīheneva pāpuṇitvā paccāgamissāmī”ti antevāsikānaṃ anārocetvāva āsāḷhīmāsassa juṇhapakkhaterasiyā",
  "atk-s0102a:1339_2": "nikkhanto gāmantapabbhāraṃ gantvā caṅkamaṃ āruyha kammaṭṭhānaṃ manasikaronto taṃ divasaṃ arahattaṃ gahetuṃ nāsakkhi.",
  "atk-s0102a:1339_3": "Uposathadivase sampatte “dvīhatīhena arahattaṃ gaṇhissāmīti āgato,",
  "atk-s0102a:1339_4": "gahetuṃ pana nāsakkhiṃ.",
  "atk-s0102a:1339_5": "Tayo māse pana tīṇi divasāni viya yāva mahāpavāraṇā tāva jānissāmī”ti vassaṃ upagantvāpi gahetuṃ nāsakkhi.",
  "atk-s0102a:1339_6": "Pavāraṇādivase cintesi –",
  "atk-s0102a:1339_7": "“ahaṃ dvīhatīhena arahattaṃ gaṇhissāmīti āgato,",
  "atk-s0102a:1339_8": "temāsenāpi nāsakkhiṃ,",
  "atk-s0102a:1339_9": "sabrahmacārino pana visuddhipavāraṇaṃ pavārentī”ti.",
  "atk-s0102a:1339_10": "Tassevaṃ cintayato assudhārā pavattanti.",
  "atk-s0102a:1339_11": "Tato “na mañce mayhaṃ catūhi iriyāpathehi maggaphalaṃ uppajjissati,",
  "atk-s0102a:1339_12": "arahattaṃ appatvā neva mañce piṭṭhiṃ pasāressāmi,",
  "atk-s0102a:1339_13": "na pāde dhovissāmī”ti mañcaṃ ussāpetvā ṭhapesi.",
  "atk-s0102a:1339_14": "Puna antovassaṃ pattaṃ,",
  "atk-s0102a:1339_15": "arahattaṃ gahetuṃ nāsakkhiyeva.",
  "atk-s0102a:1339_16": "Ekūnatiṃsapavāraṇāsu assudhārā pavattanti.",
  "atk-s0102a:1339_17": "Gāmadārakā therassa pādesu phālitaṭṭhānāni kaṇṭakehi sibbanti,",
  "atk-s0102a:1339_18": "davaṃ karontāpi “ayyassa mahāsīvattherassa viya pādā hontū”ti davaṃ karonti.",
  "atk-s0102a:1340_0": "Thero tiṃsasaṃvacchare mahāpavāraṇādivase ālambaṇaphalakaṃ nissāya ṭhito “idāni me tiṃsa vassāni samaṇadhammaṃ karontassa,",
  "atk-s0102a:1340_1": "nāsakkhiṃ arahattaṃ pāpuṇituṃ,",
  "atk-s0102a:1340_2": "addhā me imasmiṃ attabhāve maggo vā phalaṃ vā natthi,",
  "atk-s0102a:1340_3": "na me laddhaṃ sabrahmacārīhi saddhiṃ visuddhipavāraṇaṃ pavāretu”nti cintesi.",
  "atk-s0102a:1340_4": "Tassevaṃ cintayatova domanassaṃ uppajji,",
  "atk-s0102a:1340_5": "assudhārā pavattanti.",
  "atk-s0102a:1340_6": "Atha avidūraṭṭhāne ekā devadhītā rodamānā aṭṭhāsi.",
  "atk-s0102a:1340_7": "“Ko ettha rodasī”ti? “Ahaṃ, bhante,",
  "atk-s0102a:1340_8": "devadhītā”ti.",
  "atk-s0102a:1340_9": "“Kasmā rodasī”ti?",
  "atk-s0102a:1340_10": "“Rodamānena maggaphalaṃ nibbattitaṃ,",
  "atk-s0102a:1340_11": "tena ahampi ekaṃ dve maggaphalāni nibbattessāmīti rodāmi,",
  "atk-s0102a:1340_12": "bhante”ti.",
  "atk-s0102a:1341_0": "Tato thero –",
  "atk-s0102a:1341_1": "“bho mahāsīvatthera,",
  "atk-s0102a:1341_2": "devatāpi tayā saddhiṃ keḷiṃ karonti,",
  "atk-s0102a:1341_3": "anucchavikaṃ nu kho te eta”nti vipassanaṃ vaḍḍhetvā saha paṭisambhidāhi arahattaṃ aggahesi.",
  "atk-s0102a:1341_4": "So “idāni nipajjissāmī”ti senāsanaṃ paṭijaggitvā mañcakaṃ paññapetvā udakaṭṭhāne udakaṃ paccupaṭṭhapetvā “pāde dhovissāmī”ti sopānaphalake nisīdi.",
  "atk-s0102a:1342_0": "Antevāsikāpissa “amhākaṃ ācariyassa samaṇadhammaṃ kātuṃ gacchantassa tiṃsa vassāni,",
  "atk-s0102a:1342_1": "sakkhi nu kho visesaṃ nibbattetuṃ,",
  "atk-s0102a:1342_2": "nāsakkhī”ti āvajjayamānā “arahattaṃ patvā pādadhovanatthaṃ nisinno”ti disvā “amhākaṃ ācariyo amhādisesu",
  "atk-s0102a:1342_3": "antevāsikesu tiṭṭhantesu ‘attanāva pāde dhovissatī’ti aṭṭhānametaṃ,",
  "atk-s0102a:1342_4": "ahaṃ dhovissāmi ahaṃ dhovissāmī”ti tiṃsasahassānipi ākāsena gantvā vanditvā “pāde dhovissāma,",
  "atk-s0102a:1342_5": "bhante”ti āhaṃsu. Āvuso,",
  "atk-s0102a:1342_6": "idāni tiṃsa vassāni honti mama pādānaṃ adhotānaṃ,",
  "atk-s0102a:1342_7": "tiṭṭhatha, tumhe,",
  "atk-s0102a:1342_8": "ahameva dhovissāmīti.",
  "atk-s0102a:1343_0": "Sakkopi āvajjanto –",
  "atk-s0102a:1343_1": "“mayhaṃ ayyo mahāsīvatthero arahattaṃ patto tiṃsasahassānaṃ antevāsikānaṃ ‘pāde dhovissāmā’ti āgatānaṃ pāde dhovituṃ na deti.",
  "atk-s0102a:1343_2": "Mādise pana upaṭṭhāke tiṭṭhante ‘mayhaṃ ayyo sayaṃ pāde dhovissatī’ti aṭṭhānametaṃ,",
  "atk-s0102a:1343_3": "ahaṃ dhovissāmī”ti sanniṭṭhānaṃ katvā sujātāya deviyā saddhiṃ bhikkhusaṅghassa santike pāturahosi.",
  "atk-s0102a:1343_4": "So sujaṃ asurakaññaṃ purato katvā “apetha, bhante,",
  "atk-s0102a:1343_5": "mātugāmo”ti okāsaṃ kāretvā theraṃ upasaṅkamitvā vanditvā purato ukkuṭiko nisīditvā “pāde dhovissāmi,",
  "atk-s0102a:1343_6": "bhante”ti āha. Kosiya,",
  "atk-s0102a:1343_7": "idāni me tiṃsa vassāni pādānaṃ adhotānaṃ,",
  "atk-s0102a:1343_8": "devatānañca pakatiyāpi manussasarīragandho nāma jeguccho,",
  "atk-s0102a:1343_9": "yojanasate ṭhitānampi kaṇṭhe āsattakuṇapaṃ viya hoti,",
  "atk-s0102a:1343_10": "ahameva dhovissāmīti. Bhante,",
  "atk-s0102a:1343_11": "ayaṃ gandho nāma na paññāyati,",
  "atk-s0102a:1343_12": "tumhākaṃ pana sīlagandho cha devaloke atikkamitvā upari bhavaggaṃ patvā ṭhito.",
  "atk-s0102a:1343_13": "Sīlagandhato añño uttaritaro gandho nāma natthi, bhante,",
  "atk-s0102a:1343_14": "tumhākaṃ sīlagandhenamhi āgatoti vāmahatthena gopphakasandhiyaṃ gahetvā dakkhiṇahatthena pādatalaṃ parimajji.",
  "atk-s0102a:1343_15": "Daharakumārasseva pādā ahesuṃ.",
  "atk-s0102a:1343_16": "Sakko pāde dhovitvā vanditvā devalokameva gato.",
  "atk-s0102a:1344_0": "Evaṃ “na labhāmi sabrahmacārīhi saddhiṃ visuddhipavāraṇaṃ pavāretu”nti āvajjantassa uppannaṃ domanassaṃ",
  "atk-s0102a:1344_1": "nissāya bhikkhuno maññanavasena vipassanāya ārammaṇampi vipassanāpi maggopi phalampi savitakkasavicāradomanassanti",
  "atk-s0102a:1344_2": "ca avitakkāvicāradomanassanti ca vuttanti veditabbaṃ.",
  "atk-s0102a:1345_0": "Tattha eko bhikkhu savitakkasavicāradomanasse vipassanaṃ paṭṭhapetvā idaṃ domanassaṃ kiṃ nissitanti upadhārento",
  "atk-s0102a:1345_1": "vatthunissitanti pajānātīti phassapañcamake vuttanayeneva anukkamena arahatte patiṭṭhāti.",
  "atk-s0102a:1345_2": "Eko avitakkāvicāre domanasse vipassanaṃ paṭṭhapetvā vuttanayeneva arahatte patiṭṭhāti.",
  "atk-s0102a:1345_3": "Tattha abhiniviṭṭhadomanassesupi savitakkasavicārato avitakkaavicāraṃ paṇītataraṃ.",
  "atk-s0102a:1345_4": "Savitakkasavicāradomanassavipassanātopi avitakkāvicāradomanassavipassanā paṇītatarā.",
  "atk-s0102a:1345_5": "Savitakkasavicāradomanassaphalasamāpattitopi avitakkāvicāradomanassaphalasamāpattiyeva paṇītatarā.",
  "atk-s0102a:1345_6": "Tenāha bhagavā –",
  "atk-s0102a:1345_7": "“ye avitakkaavicāre te paṇītatare”ti.",
  "atk-s0102a:1346_0": "362.",
  "atk-s0102a:1346_1": "Evarūpā upekkhā na sevitabbāti evarūpā gehasitaupekkhā na sevitabbā.",
  "atk-s0102a:1346_2": "Gehasitaupekkhā nāma “tattha katamā cha gehasitaupekkhā.",
  "atk-s0102a:1346_3": "Cakkhunā rūpaṃ disvā uppajjati upekkhā bālassa mūḷhassa puthujjanassa anodhijinassa avipākajinassa anādīnavadassāvino assutavato puthujjanassa,",
  "atk-s0102a:1346_4": "yā evarūpā upekkhā,",
  "atk-s0102a:1346_5": "rūpaṃ sā nātivattati,",
  "atk-s0102a:1346_6": "tasmā sā upekkhā gehasitāti vuccatī”ti evaṃ chasu dvāresu iṭṭhārammaṇe āpāthagate guḷapiṇḍike nilīnamakkhikā",
  "atk-s0102a:1346_7": "viya rūpādīni anativattamānā tattheva laggā laggitā hutvā uppannā kāmaguṇanissitā upekkhā na sevitabbā.",
  "atk-s0102a:1347_0": "Evarūpā upekkhā sevitabbāti evarūpā nekkhammasitā upekkhā sevitabbā.",
  "atk-s0102a:1347_1": "Nekkhammasitā upekkhā nāma –",
  "atk-s0102a:1347_2": "“tattha katamā cha nekkhammasitā upekkhā?",
  "atk-s0102a:1347_3": "Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi ca,",
  "atk-s0102a:1347_4": "sabbe te rūpā aniccā, dukkhā,",
  "atk-s0102a:1347_5": "vipariṇāmadhammā’ti evametaṃ yathābhūtaṃ sammappaññāya passato uppajjati upekkhā,",
  "atk-s0102a:1347_6": "yā evarūpā upekkhā,",
  "atk-s0102a:1347_7": "rūpaṃ sā ativattati,",
  "atk-s0102a:1347_8": "tasmā sā upekkhā nekkhammasitāti vuccatī”ti.",
  "atk-s0102a:1347_9": "Evaṃ chasu dvāresu iṭṭhāniṭṭhaārammaṇe āpāthagate iṭṭhe arajjantassa,",
  "atk-s0102a:1347_10": "aniṭṭhe adussantassa,",
  "atk-s0102a:1347_11": "asamapekkhanena asammuyhantassa uppannā vipassanā ñāṇasampayuttā upekkhā.",
  "atk-s0102a:1347_12": "Apica vedanāsabhāgā tatra majjhattupekkhāpi ettha upekkhāva.",
  "atk-s0102a:1347_13": "Tasmā sevitabbāti ayaṃ nekkhammavasena vipassanāvasena anussatiṭṭhānavasena paṭhamadutiyatatiyacatutthajjhānavasena",
  "atk-s0102a:1347_14": "ca uppajjanakaupekkhā sevitabbā nāma.",
  "atk-s0102a:1348_0": "Ettha yaṃ ce savitakkaṃ savicāranti tāyapi nekkhammasitaupekkhāya yaṃ nekkhammavasena vipassanāvasena",
  "atk-s0102a:1348_1": "anussatiṭṭhānavasena paṭhamajjhānavasena ca uppannaṃ savitakkasavicāraṃ upekkhanti jāneyya.",
  "atk-s0102a:1348_2": "Yaṃ ce avitakkaṃ avicāranti yaṃ pana dutiyajjhānādivasena uppannaṃ avitakkāvicāraṃ upekkhanti jāneyya.",
  "atk-s0102a:1348_3": "Ye avitakke avicāre te paṇītatareti etāsu dvīsu yā avitakkaavicārā,",
  "atk-s0102a:1348_4": "sā paṇītatarāti attho.",
  "atk-s0102a:1348_5": "Iminā kiṃ kathitaṃ hoti?",
  "atk-s0102a:1348_6": "Dvinnaṃ arahattaṃ kathitaṃ.",
  "atk-s0102a:1348_7": "Eko hi bhikkhu savitakkasavicāraupekkhāya vipassanaṃ paṭṭhapetvā ayaṃ upekkhā kiṃ nissitāti upadhārento",
  "atk-s0102a:1348_8": "vatthunissitāti pajānātīti phassapañcamake vuttanayeneva anukkamena arahatte patiṭṭhāti.",
  "atk-s0102a:1348_9": "Eko avitakkāvicārāya upekkhāya vipassanaṃ paṭṭhapetvā vuttanayeneva arahatte patiṭṭhāti.",
  "atk-s0102a:1348_10": "Tattha abhiniviṭṭhaupekkhāsupi savitakkasavicārato avitakkāvicārā paṇītatarā.",
  "atk-s0102a:1348_11": "Savitakkasavicāraupekkhāvipassanātopi avitakkāvicāraupekkhāvipassanāpaṇītatarā.",
  "atk-s0102a:1348_12": "Savitakkasavicāraupekkhāphalasamāpattitopi avitakkāvicārupekkhāphalasamāpattiyeva paṇītatarā.",
  "atk-s0102a:1348_13": "Tenāha bhagavā “ye avitakke avicāre te paṇītatare”ti.",
  "atk-s0102a:1349_0": "363.",
  "atk-s0102a:1349_1": "Evaṃ paṭipanno kho,",
  "atk-s0102a:1349_2": "devānaminda,",
  "atk-s0102a:1349_3": "bhikkhu papañcasaññāsaṅkhānirodhasāruppagāminiṃ paṭipadaṃ paṭipanno hotīti bhagavā arahattanikūṭena desanaṃ niṭṭhapesi.",
  "atk-s0102a:1349_4": "Sakko pana sotāpattiphalaṃ patto.",
  "atk-s0102a:1349_5": "Buddhānañhi ajjhāsayo hīno na hoti,",
  "atk-s0102a:1349_6": "ukkaṭṭhova hoti.",
  "atk-s0102a:1349_7": "Ekassapi bahūnampi dhammaṃ desentā arahatteneva kūṭaṃ gaṇhanti.",
  "atk-s0102a:1349_8": "Sattā pana attano anurūpe upanissaye ṭhitā keci sotāpannā honti,",
  "atk-s0102a:1349_9": "keci sakadāgāmī,",
  "atk-s0102a:1349_10": "keci anāgāmī,",
  "atk-s0102a:1349_11": "keci arahanto.",
  "atk-s0102a:1349_12": "Rājā viya hi bhagavā,",
  "atk-s0102a:1349_13": "rājakumārā viya veneyyā.",
  "atk-s0102a:1349_14": "Yathā hi rājā bhojanakāle attano pamāṇena piṇḍaṃ uddharitvā rājakumārānaṃ upaneti,",
  "atk-s0102a:1349_15": "te tato attano mukhappamāṇeneva kabaḷaṃ karonti,",
  "atk-s0102a:1349_16": "evaṃ bhagavā attajjhāsayānurūpāya desanāya arahatteneva kūṭaṃ gaṇhāti.",
  "atk-s0102a:1349_17": "Veneyyā attano upanissayappamāṇena tato sotāpattiphalamattaṃ vā sakadāgāmianāgāmiarahattaphalameva vā gaṇhanti.",
  "atk-s0102a:1349_18": "Sakko pana sotāpanno jāto.",
  "atk-s0102a:1349_19": "Sotāpanno ca hutvā bhagavato puratoyeva cavitvā taruṇasakko hutvā nibbatti,",
  "atk-s0102a:1349_20": "devatānañhi cavamānānaṃ attabhāvassa gatāgataṭṭhānaṃ nāma na paññāyati,",
  "atk-s0102a:1349_21": "dīpasikhāgamanaṃ viya hoti.",
  "atk-s0102a:1349_22": "Tasmā sesadevatā na jāniṃsu.",
  "atk-s0102a:1349_23": "Sakko pana sayaṃ cutattā bhagavā ca appaṭihatañāṇattā dveva janā jāniṃsu.",
  "atk-s0102a:1349_24": "Atha sakko cintesi “mayhañhi bhagavatā tīsu ṭhānesu nibbattitaphalameva kathitaṃ,",
  "atk-s0102a:1349_25": "ayañca pana maggo vā phalaṃ vā sakuṇikāya viya uppatitvā gahetuṃ na sakkā,",
  "atk-s0102a:1349_26": "āgamanīyapubbabhāgapaṭipadāya assa bhavitabbaṃ.",
  "atk-s0102a:1349_27": "Handāhaṃ upari khīṇāsavassa pubbabhāgapaṭipadaṃ pucchāmī”ti.",
  "atk-s0102a:1350_0": "Pātimokkhasaṃvaravaṇṇanā",
  "atk-s0102a:1351_0": "364.",
  "atk-s0102a:1351_1": "Tato taṃ pucchanto kathaṃ paṭipanno pana,",
  "atk-s0102a:1351_2": "mārisātiādimāha.",
  "atk-s0102a:1351_3": "Tattha pātimokkhasaṃvarāyāti uttamajeṭṭhakasīlasaṃvarāya.",
  "atk-s0102a:1351_4": "Kāyasamācārampītiādi sevitabbakāyasamācārādivasena pātimokkhasaṃvaradassanatthaṃ vuttaṃ.",
  "atk-s0102a:1351_5": "Sīlakathā ca nāmesā kammapathavasena vā paṇṇattivasena vā kathetabbā hoti.",
  "atk-s0102a:1352_0": "Tattha kammapathavasena kathentena asevitabbakāyasamācāro tāva pāṇātipātaadinnādānamicchācārehi kathetabbo.",
  "atk-s0102a:1352_1": "Paṇṇattivasena kathentena kāyadvāre paññattasikkhāpadavītikkamavasena kathetabbo.",
  "atk-s0102a:1352_2": "Sevitabbakāyasamācāro pāṇātipātādiveramaṇīhi ceva kāyadvāre paññattasikkhāpadaavītikkamena ca kathetabbo.",
  "atk-s0102a:1352_3": "Asevitabbavacīsamācāro musāvādādivacīduccaritena ceva vacīdvāre paññattasikkhāpadavītikkamena ca kathetabbo.",
  "atk-s0102a:1352_4": "Sevitabbavacīsamācāro musāvādādiveramaṇīhi ceva vacīdvāre paññattasikkhāpadaavītikkamena ca kathetabbo.",
  "atk-s0102a:1353_0": "Pariyesanā pana kāyavācāhi pariyesanāyeva.",
  "atk-s0102a:1353_1": "Sā kāyavacīsamācāragahaṇena gahitāpi samānā yasmā ājīvaṭṭhamakasīlaṃ nāma etasmiññeva dvāradvaye uppajjati, na ākāse,",
  "atk-s0102a:1353_2": "tasmā ājīvaṭṭhamakasīladassanatthaṃ visuṃ vuttā.",
  "atk-s0102a:1353_3": "Tattha nasevitabbapariyesanā anariyapariyesanāya kathetabbā.",
  "atk-s0102a:1353_4": "Sevitabbapariyesanā ariyapariyesanāya.",
  "atk-s0102a:1353_5": "Vuttañhetaṃ –",
  "atk-s0102a:1354_0": "“Dvemā,",
  "atk-s0102a:1354_1": "bhikkhave,",
  "atk-s0102a:1354_2": "pariyesanā anariyā ca pariyesanā,",
  "atk-s0102a:1354_3": "ariyā ca pariyesanā.",
  "atk-s0102a:1354_4": "Katamā ca,",
  "atk-s0102a:1354_5": "bhikkhave,",
  "atk-s0102a:1354_6": "anariyā pariyesanā? Idha,",
  "atk-s0102a:1354_7": "bhikkhave,",
  "atk-s0102a:1354_8": "ekacco attanā jātidhammo samāno jātidhammaṃyeva pariyesati,",
  "atk-s0102a:1354_9": "attanā jarādhammo,",
  "atk-s0102a:1354_10": "byādhidhammo,",
  "atk-s0102a:1354_11": "maraṇadhammo,",
  "atk-s0102a:1354_12": "sokadhammo,",
  "atk-s0102a:1354_13": "saṃkilesadhammo samāno saṃkilesadhammaṃyeva pariyesati.",
  "atk-s0102a:1355_0": "Kiñca,",
  "atk-s0102a:1355_1": "bhikkhave,",
  "atk-s0102a:1355_2": "jātidhammaṃ vadetha?",
  "atk-s0102a:1355_3": "Puttabhariyaṃ,",
  "atk-s0102a:1355_4": "bhikkhave,",
  "atk-s0102a:1355_5": "jātidhammaṃ,",
  "atk-s0102a:1355_6": "dāsidāsaṃ jātidhammaṃ ajeḷakaṃ jātidhammaṃ,",
  "atk-s0102a:1355_7": "kukkuṭasūkaraṃ jātidhammaṃ,",
  "atk-s0102a:1355_8": "hatthigavāssavaḷavaṃ jātidhammaṃ,",
  "atk-s0102a:1355_9": "jātarūparajataṃ jātidhammaṃ.",
  "atk-s0102a:1355_10": "Jātidhammā hete,",
  "atk-s0102a:1355_11": "bhikkhave, upadhayo,",
  "atk-s0102a:1355_12": "etthāyaṃ gathito mucchito ajjhāpanno attanā jātidhammo samāno jātidhammaṃyeva pariyesati.",
  "atk-s0102a:1356_0": "Kiñca,",
  "atk-s0102a:1356_1": "bhikkhave,",
  "atk-s0102a:1356_2": "jarādhammaṃ vadetha?",
  "atk-s0102a:1356_3": "Puttabhariyaṃ,",
  "atk-s0102a:1356_4": "bhikkhave,",
  "atk-s0102a:1356_5": "jarādhammaṃ…pe…",
  "atk-s0102a:1356_6": "jarādhammaṃyeva pariyesati.",
  "atk-s0102a:1357_0": "Kiñca,",
  "atk-s0102a:1357_1": "bhikkhave,",
  "atk-s0102a:1357_2": "byādhidhammaṃ vadetha?",
  "atk-s0102a:1357_3": "Puttabhariyaṃ,",
  "atk-s0102a:1357_4": "bhikkhave,",
  "atk-s0102a:1357_5": "byādhidhammaṃ,",
  "atk-s0102a:1357_6": "dāsidāsaṃ byādhidhammaṃ, ajeḷakaṃ,",
  "atk-s0102a:1357_7": "kukkuṭasūkaraṃ,",
  "atk-s0102a:1357_8": "hatthigavāssavaḷavaṃ byādhidhammaṃ.",
  "atk-s0102a:1357_9": "Byādhidhammā hete,",
  "atk-s0102a:1357_10": "bhikkhave, upadhayo,",
  "atk-s0102a:1357_11": "etthāyaṃ gathito mucchito ajjhāpanno attanā byādhidhammo samāno byādhidhammaṃyeva pariyesati.",
  "atk-s0102a:1358_0": "Kiñca,",
  "atk-s0102a:1358_1": "bhikkhave,",
  "atk-s0102a:1358_2": "maraṇadhammaṃ vadetha?",
  "atk-s0102a:1358_3": "Puttabhariyaṃ,",
  "atk-s0102a:1358_4": "bhikkhave,",
  "atk-s0102a:1358_5": "maraṇadhammaṃ…pe…",
  "atk-s0102a:1358_6": "maraṇadhammaṃyeva pariyesati.",
  "atk-s0102a:1359_0": "Kiñca, bhikkhave, sokadhammaṃ vadetha? Puttabhariyaṃ…pe… sokadhammaṃyeva pariyesati.",
  "atk-s0102a:1360_0": "Kiñca,",
  "atk-s0102a:1360_1": "bhikkhave,",
  "atk-s0102a:1360_2": "saṃkilesadhammaṃ vadetha…pe…",
  "atk-s0102a:1360_3": "jātarūparajataṃ saṃkilesadhammaṃ.",
  "atk-s0102a:1360_4": "Saṃkilesadhammā, hete,",
  "atk-s0102a:1360_5": "bhikkhave, upadhayo,",
  "atk-s0102a:1360_6": "etthāyaṃ gathito mucchito ajjhāpanno attanā saṃkilesadhammo samāno saṃkilesadhammaṃyeva pariyesati. Ayaṃ,",
  "atk-s0102a:1360_7": "bhikkhave,",
  "atk-s0102a:1360_8": "anariyā pariyesanāti.",
  "atk-s0102a:1361_0": "Apica kuhanādivasena pañcavidhā,",
  "atk-s0102a:1361_1": "agocaravasena chabbidhā vejjakammādivasena ekavīsatividhā,",
  "atk-s0102a:1361_2": "evaṃ pavattā sabbāpi anesanā anariyapariyesanāyevāti veditabbā.",
  "atk-s0102a:1362_0": "“Katamā ca,",
  "atk-s0102a:1362_1": "bhikkhave,",
  "atk-s0102a:1362_2": "ariyā pariyesanā? Idha,",
  "atk-s0102a:1362_3": "bhikkhave,",
  "atk-s0102a:1362_4": "ekacco attanā jātidhammo samāno jātidhamme ādīnavaṃ viditvā ajātaṃ anuttaraṃ yogakkhemaṃ nibbānaṃ pariyesati,",
  "atk-s0102a:1362_5": "attanā jarādhammo, byādhi, maraṇa, soka,",
  "atk-s0102a:1362_6": "saṃkilesadhammo samāno saṃkilesadhamme ādīnavaṃ viditvā asaṃkiliṭṭhaṃ anuttaraṃ yogakkhemaṃ nibbānaṃ pariyesati.",
  "atk-s0102a:1362_7": "Ayaṃ ariyā pariyesanāti.",
  "atk-s0102a:1363_0": "Apica pañca kuhanādīni cha agocare ekavīsatividhañca anesanaṃ vajjetvā bhikkhācariyāya dhammena samena pariyesanāpi ariyapariyesanāyevāti veditabbā.",
  "atk-s0102a:1364_0": "Ettha ca yo yo “na sevitabbo”ti vutto,",
  "atk-s0102a:1364_1": "so so pubbabhāge pāṇātipātādīnaṃ sambhārapariyesanāpayogakaraṇagamanakālato paṭṭhāya na sevitabbova.",
  "atk-s0102a:1364_2": "Itaro ādito paṭṭhāya sevitabbo,",
  "atk-s0102a:1364_3": "asakkontena cittampi uppādetabbaṃ.",
  "atk-s0102a:1364_4": "Apica saṅghabhedādīnaṃ atthāya parakkamantānaṃ devadattādīnaṃ viya kāyasamācāro na sevitabbo,",
  "atk-s0102a:1364_5": "divasassa dvattikkhattuṃ tiṇṇaṃ ratanānaṃ upaṭṭhānagamanādivasena pavatto dhammasenāpatimahāmoggallānattherādīnaṃ viya kāyasamācāro sevitabbo.",
  "atk-s0102a:1364_6": "Dhanuggahapesanādivasena vācaṃ bhindantānaṃ devadattādīnaṃ viya vacīsamācāro na sevitabbo,",
  "atk-s0102a:1364_7": "tiṇṇaṃ ratanānaṃ guṇakittanādivasena pavatto dhammasenāpatimahāmoggallānattherādīnaṃ viya vacīsamācāro sevitabbo.",
  "atk-s0102a:1364_8": "Anariyapariyesanaṃ pariyesantānaṃ devadattādīnaṃ viya pariyesanā na sevitabbā,",
  "atk-s0102a:1364_9": "ariyapariyesanameva pariyesantānaṃ dhammasenāpatimahāmoggallānattherādīnaṃ viya pariyesanā sevitabbā.",
  "atk-s0102a:1365_0": "Evaṃ paṭipanno khoti evaṃ asevitabbaṃ kāyavacīsamācāraṃ pariyesanañca pahāya sevitabbānaṃ pāripūriyā paṭipanno,",
  "atk-s0102a:1365_1": "devānaminda,",
  "atk-s0102a:1365_2": "bhikkhu pātimokkhasaṃvarāya uttamajeṭṭhakasīlasaṃvaratthāya paṭipanno nāma hotīti bhagavā khīṇāsavassa āgamanīyapubbabhāgapaṭipadaṃ kathesi.",
  "atk-s0102a:1366_0": "Indriyasaṃvaravaṇṇanā",
  "atk-s0102a:1367_0": "365.",
  "atk-s0102a:1367_1": "Dutiyapucchāyaṃ indriyasaṃvarāyāti indriyānaṃ pidhānāya,",
  "atk-s0102a:1367_2": "guttadvāratāya saṃvutadvāratāyāti attho.",
  "atk-s0102a:1367_3": "Vissajjane panassa cakkhuviññeyyaṃ rūpampītiādi sevitabbarūpādivasena indriyasaṃvaradassanatthaṃ vuttaṃ.",
  "atk-s0102a:1367_4": "Tattha evaṃ vutteti heṭṭhā somanassādipañhāvissajjanānaṃ sutattā imināpi evarūpena bhavitabbanti sañjātapaṭibhāno",
  "atk-s0102a:1367_5": "bhagavatā evaṃ vutte sakko devānamindo bhagavantaṃ etadavoca,",
  "atk-s0102a:1367_6": "etaṃ imassa kho ahaṃ,",
  "atk-s0102a:1367_7": "bhanteti ādikaṃ vacanaṃ avoca.",
  "atk-s0102a:1367_8": "Bhagavāpissa okāsaṃ datvā tuṇhī ahosi.",
  "atk-s0102a:1367_9": "Kathetukāmopi hi yo atthaṃ sampādetuṃ na sakkoti,",
  "atk-s0102a:1367_10": "atthaṃ sampādetuṃ sakkonto vā na kathetukāmo hoti,",
  "atk-s0102a:1367_11": "na tassa bhagavā okāsaṃ karoti.",
  "atk-s0102a:1367_12": "Ayaṃ pana yasmā kathetukāmo ceva,",
  "atk-s0102a:1367_13": "sakkoti ca atthaṃ sampādetuṃ tenassa bhagavā okāsamakāsi.",
  "atk-s0102a:1368_0": "Tattha evarūpaṃ na sevitabbanti ādīsu ayaṃ saṅkhepo –",
  "atk-s0102a:1368_1": "yaṃ rūpaṃ passato rāgādayo uppajjanti,",
  "atk-s0102a:1368_2": "taṃ na sevitabbaṃ na daṭṭhabbaṃ na oloketabbanti attho.",
  "atk-s0102a:1368_3": "Yaṃ pana passato asubhasaññā vā saṇṭhāti,",
  "atk-s0102a:1368_4": "pasādo vā uppajjati,",
  "atk-s0102a:1368_5": "aniccasaññāpaṭilābho vā hoti,",
  "atk-s0102a:1368_6": "taṃ sevitabbaṃ.",
  "atk-s0102a:1369_0": "Yaṃ cittakkharaṃ cittabyañjanampi saddaṃ suṇato rāgādayo uppajjanti,",
  "atk-s0102a:1369_1": "evarūpo saddo na sevitabbo.",
  "atk-s0102a:1369_2": "Yaṃ pana atthanissitaṃ dhammanissitaṃ kumbhadāsigītampi suṇantassa pasādo vā uppajjati,",
  "atk-s0102a:1369_3": "nibbidā vā saṇṭhāti,",
  "atk-s0102a:1369_4": "evarūpo saddo sevitabbo.",
  "atk-s0102a:1370_0": "Yaṃ gandhaṃ ghāyato rāgādayo uppajjanti,",
  "atk-s0102a:1370_1": "evarūpo gandho na sevitabbo.",
  "atk-s0102a:1370_2": "Yaṃ pana gandhaṃ ghāyato asubhasaññādipaṭilābho hoti,",
  "atk-s0102a:1370_3": "evarūpo gandho sevitabbo.",
  "atk-s0102a:1371_0": "Yaṃ rasaṃ sāyato rāgādayo uppajjanti,",
  "atk-s0102a:1371_1": "evarūpo raso na sevitabbo.",
  "atk-s0102a:1371_2": "Yaṃ pana rasaṃ sāyato āhāre paṭikūlasaññā ceva uppajjati,",
  "atk-s0102a:1371_3": "sāyitapaccayā ca kāyabalaṃ nissāya ariyabhūmiṃ okkamituṃ sakkoti,",
  "atk-s0102a:1371_4": "mahāsīvattherabhāgineyyasīvasāmaṇerassa viya paribhuñjantasseva kilesakkhayo vā hoti,",
  "atk-s0102a:1371_5": "evarūpo raso sevitabbo.",
  "atk-s0102a:1372_0": "Yaṃ phoṭṭhabbaṃ phusato rāgādayo uppajjanti,",
  "atk-s0102a:1372_1": "evarūpaṃ phoṭṭhabbaṃ na sevitabbaṃ.",
  "atk-s0102a:1372_2": "Yaṃ pana phusato sāriputtattherādīnaṃ viya āsavakkhayo ceva,",
  "atk-s0102a:1372_3": "vīriyañca supaggahitaṃ,",
  "atk-s0102a:1372_4": "pacchimā ca janatā diṭṭhānugatiṃ āpādanena anuggahitā hoti,",
  "atk-s0102a:1372_5": "evarūpaṃ phoṭṭhabbaṃ sevitabbaṃ.",
  "atk-s0102a:1372_6": "Sāriputtatthero kira tiṃsa vassāni mañce piṭṭhiṃ na pasāresi.",
  "atk-s0102a:1372_7": "Tathā mahāmoggallānatthero.",
  "atk-s0102a:1372_8": "Mahākassapatthero vīsavassasataṃ mañce piṭṭhiṃ na pasāresi.",
  "atk-s0102a:1372_9": "Anuruddhatthero paññāsa vassāni.",
  "atk-s0102a:1372_10": "Bhaddiyatthero tiṃsa vassāni.",
  "atk-s0102a:1372_11": "Soṇatthero aṭṭhārasa vassāni.",
  "atk-s0102a:1372_12": "Raṭṭhapālatthero dvādasa.",
  "atk-s0102a:1372_13": "Ānandatthero pannarasa.",
  "atk-s0102a:1372_14": "Rāhulatthero dvādasa.",
  "atk-s0102a:1372_15": "Bākulatthero asīti vassāni.",
  "atk-s0102a:1372_16": "Nāḷakatthero yāvaparinibbānā mañce piṭṭhiṃ na pasāresīti.",
  "atk-s0102a:1373_0": "Ye manoviññeyye dhamme samannāharantassa rāgādayo uppajjanti, “aho,",
  "atk-s0102a:1373_1": "vata yaṃ paresaṃ paravittūpakaraṇaṃ taṃ mamassā”tiādinā nayena vā abhijjhādīni āpāthamāgacchanti evarūpā dhammā na sevitabbā.",
  "atk-s0102a:1373_2": "“Sabbe sattā averā hontū”ti evaṃ mettādivasena,",
  "atk-s0102a:1373_3": "ye vā pana tiṇṇaṃ therānaṃ dhammā,",
  "atk-s0102a:1373_4": "evarūpā sevitabbā.",
  "atk-s0102a:1373_5": "Tayo kira therā vassūpanāyikadivase kāmavitakkādayo akusalavitakkā na vitakketabbāti katikaṃ akaṃsu.",
  "atk-s0102a:1373_6": "Atha pavāraṇadivase saṅghatthero saṅghanavakaṃ pucchi – “āvuso,",
  "atk-s0102a:1373_7": "imasmiṃ temāse kittake ṭhāne cittassa dhāvituṃ dinna”nti? Na, bhante,",
  "atk-s0102a:1373_8": "pariveṇaparicchedato bahi dhāvituṃ adāsinti.",
  "atk-s0102a:1373_9": "Dutiyaṃ pucchi –",
  "atk-s0102a:1373_10": "“tava āvuso”ti?",
  "atk-s0102a:1373_11": "Nivāsagehato, bhante,",
  "atk-s0102a:1373_12": "bahi dhāvituṃ na adāsinti.",
  "atk-s0102a:1373_13": "Atha dvepi theraṃ pucchiṃsu “tumhākaṃ pana,",
  "atk-s0102a:1373_14": "bhante”ti?",
  "atk-s0102a:1373_15": "Niyakajjhattakhandhapañcakato, āvuso,",
  "atk-s0102a:1373_16": "bahi dhāvituṃ na adāsinti. Tumhehi, bhante,",
  "atk-s0102a:1373_17": "dukkaraṃ katanti.",
  "atk-s0102a:1373_18": "Evarūpo manoviññeyyo dhammo sevitabbo.",
  "atk-s0102a:1374_0": "366.",
  "atk-s0102a:1374_1": "Ekantavādāti ekoyeva anto vādassa etesaṃ,",
  "atk-s0102a:1374_2": "na dvedhā gatavādāti ekantavādā,",
  "atk-s0102a:1374_3": "ekaññeva vadantīti pucchati.",
  "atk-s0102a:1374_4": "Ekantasīlāti ekācārā.",
  "atk-s0102a:1374_5": "Ekantachandāti ekaladdhikā.",
  "atk-s0102a:1374_6": "Ekantaajjhosānāti ekantapariyosānā.",
  "atk-s0102a:1375_0": "Anekadhātu nānādhātu kho,",
  "atk-s0102a:1375_1": "devānaminda,",
  "atk-s0102a:1375_2": "lokoti devānaminda,",
  "atk-s0102a:1375_3": "ayaṃ loko anekajjhāsayo nānajjhāsayo.",
  "atk-s0102a:1375_4": "Ekasmiṃ gantukāme eko ṭhātukāmo hoti.",
  "atk-s0102a:1375_5": "Ekasmiṃ ṭhātukāme eko sayitukāmo hoti.",
  "atk-s0102a:1375_6": "Dve sattā ekajjhāsayā nāma dullabhā.",
  "atk-s0102a:1375_7": "Tasmiṃ anekadhātunānādhātusmiṃ loke yaṃ yadeva dhātuṃ yaṃ yadeva ajjhāsayaṃ sattā abhinivisanti gaṇhanti,",
  "atk-s0102a:1375_8": "taṃ tadeva.",
  "atk-s0102a:1375_9": "Thāmasā parāmāsāti thāmena ca parāmāsena ca.",
  "atk-s0102a:1375_10": "Abhinivissa voharantīti suṭṭhu gaṇhitvā voharanti,",
  "atk-s0102a:1375_11": "kathenti dīpenti kittenti.",
  "atk-s0102a:1375_12": "Idameva saccaṃ moghamaññanti idaṃ amhākameva vacanaṃ saccaṃ,",
  "atk-s0102a:1375_13": "aññesaṃ vacanaṃ moghaṃ tucchaṃ niratthakanti.",
  "atk-s0102a:1376_0": "Accantaniṭṭhāti anto vuccati vināso,",
  "atk-s0102a:1376_1": "antaṃ atītā niṭṭhā etesanti accantaniṭṭhā.",
  "atk-s0102a:1376_2": "Yā etesaṃ niṭṭhā,",
  "atk-s0102a:1376_3": "yo paramassāso nibbānaṃ,",
  "atk-s0102a:1376_4": "taṃ sabbesaṃ vināsātikkantaṃ niccanti vuccati.",
  "atk-s0102a:1376_5": "Yogakkhemoti nibbānasseva nāmaṃ,",
  "atk-s0102a:1376_6": "accanto yogakkhemo etesanti accantayogakkhemī.",
  "atk-s0102a:1376_7": "Seṭṭhaṭṭhena brahmaṃ ariyamaggaṃ carantīti brahmacārī.",
  "atk-s0102a:1376_8": "Accantatthāya brahmacārī accantabrahmacārī.",
  "atk-s0102a:1376_9": "Pariyosānantipi nibbānassa nāmaṃ.",
  "atk-s0102a:1376_10": "Accantaṃ pariyosānaṃ etesanti accantapariyosānā.",
  "atk-s0102a:1377_0": "Taṇhāsaṅkhayavimuttāti taṇhāsaṅkhayoti maggopi nibbānampi.",
  "atk-s0102a:1377_1": "Maggo taṇhaṃ saṅkhiṇāti vināsetīti taṇhāsaṅkhayo.",
  "atk-s0102a:1377_2": "Nibbānaṃ yasmā taṃ āgamma taṇhā saṅkhiyati vinassati,",
  "atk-s0102a:1377_3": "tasmā taṇhāsaṅkhayo.",
  "atk-s0102a:1377_4": "Taṇhāsaṅkhayena maggena vimuttā,",
  "atk-s0102a:1377_5": "taṇhāsaṅkhaye nibbāne vimuttā adhimuttāti taṇhāsaṅkhayavimuttā.",
  "atk-s0102a:1378_0": "Ettāvatā ca bhagavatā cuddasapi mahāpañhā byākatā honti.",
  "atk-s0102a:1378_1": "Cuddasa mahāpañhā nāma issāmacchariyaṃ eko pañho,",
  "atk-s0102a:1378_2": "piyāppiyaṃ eko,",
  "atk-s0102a:1378_3": "chando eko,",
  "atk-s0102a:1378_4": "vitakko eko,",
  "atk-s0102a:1378_5": "papañco eko,",
  "atk-s0102a:1378_6": "somanassaṃ eko,",
  "atk-s0102a:1378_7": "domanassaṃ eko,",
  "atk-s0102a:1378_8": "upekkhā eko,",
  "atk-s0102a:1378_9": "kāyasamācāro eko,",
  "atk-s0102a:1378_10": "vacīsamācāro eko,",
  "atk-s0102a:1378_11": "pariyesanā eko,",
  "atk-s0102a:1378_12": "indriyasaṃvaro eko,",
  "atk-s0102a:1378_13": "anekadhātu eko,",
  "atk-s0102a:1378_14": "accantaniṭṭhā ekoti.",
  "atk-s0102a:1379_0": "367.",
  "atk-s0102a:1379_1": "Ejāti calanaṭṭhena taṇhā vuccati.",
  "atk-s0102a:1379_2": "Sā pīḷanaṭṭhena rogo,",
  "atk-s0102a:1379_3": "anto padussanaṭṭhena gaṇḍo,",
  "atk-s0102a:1379_4": "anuppaviṭṭhaṭṭhena sallaṃ.",
  "atk-s0102a:1379_5": "Tasmā ayaṃ purisoti yasmā ejā attanā katakammānurūpena purisaṃ tattha tattha abhinibbattatthāya kaḍḍhati,",
  "atk-s0102a:1379_6": "tasmā ayaṃ puriso tesaṃ tesaṃ bhavānaṃ vasena uccāvacaṃ āpajjati.",
  "atk-s0102a:1379_7": "Brahmaloke ucco hoti,",
  "atk-s0102a:1379_8": "devaloke avaco.",
  "atk-s0102a:1379_9": "Devaloke ucco,",
  "atk-s0102a:1379_10": "manussaloke avaco.",
  "atk-s0102a:1379_11": "Manussaloke ucco,",
  "atk-s0102a:1379_12": "apāye avaco. Yesāhaṃ,",
  "atk-s0102a:1379_13": "bhanteti yesaṃ ahaṃ bhante.",
  "atk-s0102a:1379_14": "Sandhivasena panettha “yesāha”nti hoti.",
  "atk-s0102a:1379_15": "Yathāsutaṃ yathāpariyattanti yathā mayā suto ceva uggahito ca, evaṃ.",
  "atk-s0102a:1379_16": "Dhammaṃ desemīti sattavatapadaṃ dhammaṃ desemi.",
  "atk-s0102a:1379_17": "Na cāhaṃ tesanti ahaṃ pana tesaṃ sāvako na sampajjāmi.",
  "atk-s0102a:1379_18": "Ahaṃ kho pana,",
  "atk-s0102a:1379_19": "bhantetiādinā attano sotāpannabhāvaṃ jānāpeti.",
  "atk-s0102a:1380_0": "Somanassapaṭilābhakathāvaṇṇanā",
  "atk-s0102a:1381_0": "368.",
  "atk-s0102a:1381_1": "Vedapaṭilābhanti tuṭṭhipaṭilābhaṃ.",
  "atk-s0102a:1381_2": "Devāsurasaṅgāmoti devānañca asurānañca saṅgāmo.",
  "atk-s0102a:1381_3": "Samupabyūḷhoti samāpanno nalāṭena nalāṭaṃ paharaṇākārappatto viya.",
  "atk-s0102a:1381_4": "Etesaṃ kira kadāci mahāsamuddapiṭṭhe saṅgāmo hoti tattha pana chedanavijjhanādīhi aññamaññaṃ ghāto nāma natthi,",
  "atk-s0102a:1381_5": "dārumeṇḍakayuddhaṃ viya jayaparājayamattameva hoti.",
  "atk-s0102a:1381_6": "Kadāci devā jinanti,",
  "atk-s0102a:1381_7": "kadāci asurā.",
  "atk-s0102a:1381_8": "Tattha yasmiṃ saṅgāme devā puna apaccāgamanāya asure jiniṃsu,",
  "atk-s0102a:1381_9": "taṃ sandhāya tasmiṃ kho pana bhantetiādimāha.",
  "atk-s0102a:1381_10": "Ubhayametanti ubhayaṃ etaṃ.",
  "atk-s0102a:1381_11": "Duvidhampi ojaṃ ettha devaloke devāyeva paribhuñjissantīti evamassa āvajjantassa balavapītisomanassaṃ uppajji.",
  "atk-s0102a:1381_12": "Sadaṇḍāvacaroti sadaṇḍāvacarako,",
  "atk-s0102a:1381_13": "daṇḍaggahaṇena satthaggahaṇena saddhiṃ ahosi,",
  "atk-s0102a:1381_14": "na nikkhittadaṇḍasatthoti dasseti.",
  "atk-s0102a:1381_15": "Ekantanibbidāyāti ekanteneva vaṭṭe nibbindanatthāyāti sabbaṃ mahāgovindasutte vuttameva.",
  "atk-s0102a:1382_0": "369.",
  "atk-s0102a:1382_1": "Pavedesīti kathesi dīpesi.",
  "atk-s0102a:1382_2": "Idhevāti imasmiññeva okāse.",
  "atk-s0102a:1382_3": "Devabhūtassa me satoti devassa me sato.",
  "atk-s0102a:1382_4": "Punarāyu ca me laddhoti puna aññena kammavipākena me jīvitaṃ laddhanti,",
  "atk-s0102a:1382_5": "iminā attano cutabhāvaṃ ceva upapannabhāvañca āvikaroti.",
  "atk-s0102a:1383_0": "Diviyā kāyāti dibbā attabhāvā.",
  "atk-s0102a:1383_1": "Āyuṃ hitvā amānusanti dibbaṃ āyuṃ jahitvā.",
  "atk-s0102a:1383_2": "Amūḷho gabbhamessāmīti niyatagatikattā amūḷho hutvā.",
  "atk-s0102a:1383_3": "Yattha me ramatī manoti yattha me mano ramissati,",
  "atk-s0102a:1383_4": "tattheva khattiyakulādīsu gabbhaṃ upagacchissāmīti sattakkhattuṃ deve ca mānuse cāti imamatthaṃ dīpeti.",
  "atk-s0102a:1384_0": "Ñāyena viharissāmīti manussesu upapannopi mātaraṃ jīvitā voropanādīnaṃ abhabbattā ñāyena kāraṇena samena viharissāmīti attho.",
  "atk-s0102a:1385_0": "Sambodhi ce bhavissatīti idaṃ sakadāgāmimaggaṃ sandhāya vadati,",
  "atk-s0102a:1385_1": "sace sakadāgāmī bhavissāmīti dīpeti.",
  "atk-s0102a:1385_2": "Aññātā viharissāmīti aññātā ājānitukāmo hutvā viharissāmi.",
  "atk-s0102a:1385_3": "Sveva anto bhavissatīti so eva me manussaloke anto bhavissatīti.",
  "atk-s0102a:1386_0": "Puna devo bhavissāmi,",
  "atk-s0102a:1386_1": "devalokasmiṃ uttamoti puna devalokasmiṃ uttamo sakko devānamindo bhavissāmīti vadati.",
  "atk-s0102a:1387_0": "Antime vattamānamhīti antime bhave vattamāne.",
  "atk-s0102a:1387_1": "So nivāso bhavissatīti ye te āyunā ca paññāya ca akaniṭṭhā jeṭṭhakā sabbadevehi paṇītatarā devā,",
  "atk-s0102a:1387_2": "avasāne me so nivāso bhavissati.",
  "atk-s0102a:1387_3": "Ayaṃ kira tato sakkattabhāvato cuto tasmiṃ attabhāve anāgāmimaggassa paṭiladdhattā uddhaṃsoto akaniṭṭhagāmī",
  "atk-s0102a:1387_4": "hutvā avihādīsu nibbattanto avasāne akaniṭṭhe nibbattissati.",
  "atk-s0102a:1387_5": "Taṃ sandhāya evamāha.",
  "atk-s0102a:1387_6": "Esa kira avihesu kappasahassaṃ vasissati,",
  "atk-s0102a:1387_7": "atappesu dve kappasahassāni,",
  "atk-s0102a:1387_8": "sudassesu cattāri kappasahassāni,",
  "atk-s0102a:1387_9": "sudassīsu aṭṭha,",
  "atk-s0102a:1387_10": "akaniṭṭhesu soḷasāti ekatiṃsa kappasahassāni brahmaāyuṃ anubhavissati.",
  "atk-s0102a:1387_11": "Sakko devarājā anāthapiṇḍiko gahapati visākhā mahāupāsikāti tayopi hi ime ekappamāṇaāyukā eva,",
  "atk-s0102a:1387_12": "vaṭṭābhiratasattā nāma etehi sadisā sukhabhāgino nāma natthi.",
  "atk-s0102a:1388_0": "370.",
  "atk-s0102a:1388_1": "Apariyositasaṅkappoti aniṭṭhitamanoratho.",
  "atk-s0102a:1388_2": "Yassu maññāmi samaṇeti ye ca samaṇe pavivittavihārinoti maññāmi.",
  "atk-s0102a:1389_0": "Ārādhanāti sampādanā. Virādhanāti asampādanā. Na sampāyantīti sampādetvā kathetuṃ na sakkonti.",
  "atk-s0102a:1390_0": "Ādiccabandhunanti ādiccopi gotamagotto,",
  "atk-s0102a:1390_1": "bhagavāpi gotamagotto,",
  "atk-s0102a:1390_2": "tasmā evamāha.",
  "atk-s0102a:1390_3": "Yaṃ karomasīti yaṃ pubbe brahmuno namakkāraṃ karoma.",
  "atk-s0102a:1390_4": "Samaṃ devehīti devehi saddhiṃ,",
  "atk-s0102a:1390_5": "ito paṭṭhāya idāni amhākaṃ brahmuno namakkārakaraṇaṃ natthīti dasseti.",
  "atk-s0102a:1390_6": "Sāmaṃ karomāti namakkāraṃ karoma.",
  "atk-s0102a:1391_0": "371.",
  "atk-s0102a:1391_1": "Parāmasitvāti tuṭṭhacitto sahāyaṃ hatthena hatthamhi paharanto viya pathaviṃ paharitvā,",
  "atk-s0102a:1391_2": "sakkhibhāvatthāya vā paharitvā “yathā tvaṃ niccalo,",
  "atk-s0102a:1391_3": "evamahaṃ bhagavatī”ti.",
  "atk-s0102a:1391_4": "Ajjhiṭṭhapañhāti ajjhesitapañhā patthitapañhā.",
  "atk-s0102a:1391_5": "Sesaṃ sabbattha uttānamevāti.",
  "atk-s0102a:1392_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1393_0": "Sakkapañhasuttavaṇṇanā niṭṭhitā.",
  "atk-s0102a:1396_0": "9. Mahāsatipaṭṭhānasuttavaṇṇanā",
  "atk-s0102a:1397_0": "Uddesavārakathāvaṇṇanā",
  "atk-s0102a:1398_0": "373.",
  "atk-s0102a:1398_1": "Evaṃ me sutanti mahāsatipaṭṭhānasuttaṃ.",
  "atk-s0102a:1398_2": "Tatrāyamapubbapadavaṇṇanā –",
  "atk-s0102a:1398_3": "ekāyano ayaṃ,",
  "atk-s0102a:1398_4": "bhikkhave,",
  "atk-s0102a:1398_5": "maggoti kasmā bhagavā idaṃ suttamabhāsi?",
  "atk-s0102a:1398_6": "Kururaṭṭhavāsīnaṃ gambhīradesanāpaṭiggahaṇasamatthatāya.",
  "atk-s0102a:1398_7": "Kururaṭṭhavāsino kira bhikkhū bhikkhuniyo upāsakā upāsikāyo utupaccayādisampannattā tassa raṭṭhassa sappāyautupaccayasevanena",
  "atk-s0102a:1398_8": "niccaṃ kallasarīrā kallacittā ca honti.",
  "atk-s0102a:1398_9": "Te cittasarīrakallatāya anuggahitapaññābalā gambhīrakathaṃ paṭiggahetuṃ samatthā honti.",
  "atk-s0102a:1398_10": "Tena nesaṃ bhagavā imaṃ gambhīradesanāpaṭiggahaṇasamatthataṃ sampassanto ekavīsatiyā ṭhānesu kammaṭṭhānaṃ",
  "atk-s0102a:1398_11": "arahatte pakkhipitvā idaṃ gambhīratthaṃ mahāsatipaṭṭhānasuttaṃ abhāsi.",
  "atk-s0102a:1398_12": "Yathā hi puriso suvaṇṇacaṅkoṭakaṃ labhitvā tattha nānāpupphāni pakkhipeyya,",
  "atk-s0102a:1398_13": "suvaṇṇamañjūsaṃ vā pana labhitvā sattaratanāni pakkhipeyya,",
  "atk-s0102a:1398_14": "evaṃ bhagavā kururaṭṭhavāsiparisaṃ labhitvā gambhīradesanaṃ desesi.",
  "atk-s0102a:1398_15": "Tenevettha aññānipi gambhīratthāni imasmiṃ dīghanikāye mahānidānaṃ majjhimanikāye satipaṭṭhānaṃ,",
  "atk-s0102a:1398_16": "sāropamaṃ,",
  "atk-s0102a:1398_17": "rukkhopamaṃ,",
  "atk-s0102a:1398_18": "raṭṭhapālaṃ,",
  "atk-s0102a:1398_19": "māgaṇḍiyaṃ,",
  "atk-s0102a:1398_20": "āneñjasappāyanti aññānipi suttāni desesi.",
  "atk-s0102a:1399_0": "Apica tasmiṃ janapade catasso parisā pakatiyāva satipaṭṭhānabhāvanānuyogamanuyuttā viharanti,",
  "atk-s0102a:1399_1": "antamaso dāsakammakaraparijānāpi satipaṭṭhānapaṭisaṃyuttameva kathaṃ kathenti.",
  "atk-s0102a:1399_2": "Udakatitthasuttakantanaṭṭhānādīsupi niratthakakathā nāma nappavattati.",
  "atk-s0102a:1399_3": "Sace kāci itthī “amma,",
  "atk-s0102a:1399_4": "tvaṃ kataraṃ satipaṭṭhānabhāvanaṃ manasikarosī”ti pucchitā “na kiñcī”ti vadati,",
  "atk-s0102a:1399_5": "taṃ garahanti “dhiratthu tava jīvitaṃ,",
  "atk-s0102a:1399_6": "jīvamānāpi tvaṃ matasadisā”ti.",
  "atk-s0102a:1399_7": "Atha naṃ “mā dāni puna evamakāsī”ti ovaditvā aññataraṃ satipaṭṭhānaṃ uggaṇhāpenti.",
  "atk-s0102a:1399_8": "Yā pana “ahaṃ asukasatipaṭṭhānaṃ nāma manasikaromī”ti vadati,",
  "atk-s0102a:1399_9": "tassā “sādhu sādhū”ti sādhukāraṃ katvā “tava jīvitaṃ sujīvitaṃ,",
  "atk-s0102a:1399_10": "tvaṃ nāma manussattaṃ pattā,",
  "atk-s0102a:1399_11": "tavatthāya sammāsambuddho uppanno”tiādīhi pasaṃsanti.",
  "atk-s0102a:1399_12": "Na kevalañcettha manussajātikāva satipaṭṭhānamanasikārayuttā,",
  "atk-s0102a:1399_13": "te nissāya viharantā tiracchānagatāpi.",
  "atk-s0102a:1400_0": "Tatridaṃ vatthu –",
  "atk-s0102a:1400_1": "eko kira naṭako suvapotakaṃ gahetvā sikkhāpento vicarati.",
  "atk-s0102a:1400_2": "So bhikkhunupassayaṃ upanissāya vasitvā gamanakāle suvapotakaṃ pamussitvā gato.",
  "atk-s0102a:1400_3": "Taṃ sāmaṇeriyo gahetvā paṭijaggiṃsu.",
  "atk-s0102a:1400_4": "Buddharakkhito tissa nāmaṃ akaṃsu.",
  "atk-s0102a:1400_5": "Taṃ ekadivasaṃ purato nisinnaṃ disvā mahātherī āha –",
  "atk-s0102a:1400_6": "“buddharakkhitā”ti. Kiṃ, ayyeti?",
  "atk-s0102a:1400_7": "Atthi te koci bhāvanāmanasikāroti? Natthi, ayyeti. Āvuso,",
  "atk-s0102a:1400_8": "pabbajitānaṃ santike vasantena nāma vissaṭṭhaattabhāvena bhavituṃ na vaṭṭati,",
  "atk-s0102a:1400_9": "kocideva manasikāro icchitabbo,",
  "atk-s0102a:1400_10": "tvaṃ pana aññaṃ na sakkhissasi,",
  "atk-s0102a:1400_11": "“aṭṭhi aṭṭhī”ti sajjhāyaṃ karohīti.",
  "atk-s0102a:1400_12": "So theriyā ovāde ṭhatvā “aṭṭhi aṭṭhī”ti sajjhāyanto carati.",
  "atk-s0102a:1401_0": "Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena aggahesi.",
  "atk-s0102a:1401_1": "So “kiri kirī”ti saddamakāsi.",
  "atk-s0102a:1401_2": "Sāmaṇeriyo sutvā “ayye buddharakkhito sakuṇena gahito,",
  "atk-s0102a:1401_3": "mocema na”nti leḍḍuādīni gahetvā anubandhitvā mocesuṃ.",
  "atk-s0102a:1401_4": "Taṃ ānetvā purato ṭhapitaṃ therī āha –",
  "atk-s0102a:1401_5": "“buddharakkhita,",
  "atk-s0102a:1401_6": "sakuṇena gahitakāle kiṃ cintesī”ti? Na, ayye,",
  "atk-s0102a:1401_7": "aññaṃ kiñci cintesiṃ,",
  "atk-s0102a:1401_8": "aṭṭhipuñjova aṭṭhipuñjaṃ gahetvā gacchati,",
  "atk-s0102a:1401_9": "katarasmiṃ ṭhāne vippakirissatīti,",
  "atk-s0102a:1401_10": "evaṃ ayye aṭṭhipuñjameva cintesinti. Sādhu, sādhu,",
  "atk-s0102a:1401_11": "buddharakkhita,",
  "atk-s0102a:1401_12": "anāgate bhavakkhayassa te paccayo bhavissatīti.",
  "atk-s0102a:1401_13": "Evaṃ tattha tiracchānagatāpi satipaṭṭhānamanasikārayuttā.",
  "atk-s0102a:1401_14": "Tasmā nesaṃ bhagavā satipaṭṭhānabuddhimeva janento idaṃ suttamabhāsi.",
  "atk-s0102a:1402_0": "Tattha ekāyanoti ekamaggo. Maggassa hi –",
  "atk-s0102a:1403_0": "“Maggo pantho patho pajjo, añjasaṃ vaṭumāyanaṃ;",
  "atk-s0102a:1404_0": "Nāvā uttarasetū ca, kullo ca bhisisaṅkamo”ti.",
  "atk-s0102a:1405_0": "Bahūni nāmāni.",
  "atk-s0102a:1405_1": "Svāyamidha ayananāmena vutto,",
  "atk-s0102a:1405_2": "tasmā ekāyano ayaṃ,",
  "atk-s0102a:1405_3": "bhikkhave,",
  "atk-s0102a:1405_4": "maggoti ettha ekamaggo ayaṃ,",
  "atk-s0102a:1405_5": "bhikkhave,",
  "atk-s0102a:1405_6": "maggo na dvidhā pathabhūtoti evamattho daṭṭhabbo.",
  "atk-s0102a:1405_7": "Atha vā ekena ayitabboti ekāyano.",
  "atk-s0102a:1405_8": "Ekenāti gaṇasaṅgaṇikaṃ pahāya vūpakaṭṭhena pavivittacittena.",
  "atk-s0102a:1405_9": "Ayitabbo paṭipajjitabbo,",
  "atk-s0102a:1405_10": "ayanti vā etenāti ayano,",
  "atk-s0102a:1405_11": "saṃsārato nibbānaṃ gacchantīti attho.",
  "atk-s0102a:1405_12": "Ekassa ayano ekāyano.",
  "atk-s0102a:1405_13": "Ekassāti seṭṭhassa.",
  "atk-s0102a:1405_14": "Sabbasattaseṭṭho ca bhagavā,",
  "atk-s0102a:1405_15": "tasmā bhagavatoti vuttaṃ hoti.",
  "atk-s0102a:1405_16": "Kiñcāpi hi tena aññepi ayanti,",
  "atk-s0102a:1405_17": "evaṃ santepi bhagavatova so ayano tena uppāditattā.",
  "atk-s0102a:1405_18": "Yathāha “so hi, brāhmaṇa,",
  "atk-s0102a:1405_19": "bhagavā anuppannassa maggassa uppādetā”tiādi.",
  "atk-s0102a:1405_20": "Ayatīti vā ayano,",
  "atk-s0102a:1405_21": "gacchati pavattatīti attho.",
  "atk-s0102a:1405_22": "Ekasmiṃ ayanoti ekāyano,",
  "atk-s0102a:1405_23": "imasmiññeva dhammavinaye pavattati,",
  "atk-s0102a:1405_24": "na aññatthāti vuttaṃ hoti. Yathāha –",
  "atk-s0102a:1405_25": "“imasmiṃ kho, subhadda,",
  "atk-s0102a:1405_26": "dhammavinaye ariyo aṭṭhaṅgiko maggo upalabbhatī”ti.",
  "atk-s0102a:1405_27": "Desanābhedoyeva heso,",
  "atk-s0102a:1405_28": "atthato pana ekova.",
  "atk-s0102a:1405_29": "Apica ekaṃ ayatīti ekāyano.",
  "atk-s0102a:1405_30": "Pubbabhāge nānāmukhabhāvanānayappavattopi aparabhāge ekaṃ nibbānameva gacchatīti vuttaṃ hoti.",
  "atk-s0102a:1405_31": "Yathāha brahmā sahampati –",
  "atk-s0102a:1406_0": "Ekāyanaṃ jātikhayantadassī,",
  "atk-s0102a:1407_0": "Maggaṃ pajānāti hitānukampī;",
  "atk-s0102a:1408_0": "Etena maggena tariṃsu pubbe,",
  "atk-s0102a:1409_0": "Tarissanti ye ca taranti oghanti. ;",
  "atk-s0102a:1410_0": "Keci pana “na pāraṃ diguṇaṃ yantī”ti gāthānayena yasmā ekavāraṃ nibbānaṃ gacchati,",
  "atk-s0102a:1410_1": "tasmā “ekāyano”ti vadanti,",
  "atk-s0102a:1410_2": "taṃ na yujjati.",
  "atk-s0102a:1410_3": "Imassa hi atthassa sakiṃ ayanoti iminā byañjanena bhavitabbaṃ.",
  "atk-s0102a:1410_4": "Yadi pana ekaṃ ayanamassa ekā gati pavattīti evaṃ atthaṃ yojetvā vucceyya,",
  "atk-s0102a:1410_5": "byañjanaṃ yujjeyya,",
  "atk-s0102a:1410_6": "attho pana ubhayathāpi na yujjati. Kasmā?",
  "atk-s0102a:1410_7": "Idha pubbabhāgamaggassa adhippetattā.",
  "atk-s0102a:1410_8": "Kāyādicatuārammaṇappavatto hi pubbabhāgasatipaṭṭhānamaggo idhādhippeto,",
  "atk-s0102a:1410_9": "na lokuttaro,",
  "atk-s0102a:1410_10": "so ca anekavārampi ayati,",
  "atk-s0102a:1410_11": "anekañcassa ayanaṃ hoti.",
  "atk-s0102a:1411_0": "Pubbepi ca imasmiṃ pade mahātherānaṃ sākacchā ahosiyeva.",
  "atk-s0102a:1411_1": "Tipiṭakacūḷanāgatthero pubbabhāgasatipaṭṭhānamaggoti āha.",
  "atk-s0102a:1411_2": "Ācariyo panassa tipiṭakacūḷasumatthero missakamaggoti āha.",
  "atk-s0102a:1411_3": "Pubbabhāgo bhanteti? Missako, āvusoti.",
  "atk-s0102a:1411_4": "Ācariye pana punappunaṃ bhaṇante appaṭibāhitvā tuṇhī ahosi.",
  "atk-s0102a:1411_5": "Pañhaṃ avinicchinitvāva uṭṭhahiṃsu.",
  "atk-s0102a:1411_6": "Athācariyatthero nahānakoṭṭhakaṃ gacchanto “mayā missakamaggo kathito,",
  "atk-s0102a:1411_7": "cūḷanāgo pubbabhāgamaggoti ādāya voharati,",
  "atk-s0102a:1411_8": "ko nu kho ettha nicchayo”ti suttantaṃ ādito paṭṭhāya parivattento “yo hi koci,",
  "atk-s0102a:1411_9": "bhikkhave,",
  "atk-s0102a:1411_10": "ime cattāro satipaṭṭhāne evaṃ bhāveyya satta vassānī”ti imasmiṃ ṭhāne sallakkhesi.",
  "atk-s0102a:1411_11": "Lokuttaramaggo uppajjitvā satta vassāni tiṭṭhamāno nāma natthi,",
  "atk-s0102a:1411_12": "mayā vutto missakamaggo na labbhati.",
  "atk-s0102a:1411_13": "Cūḷanāgena diṭṭho pubbabhāgamaggova labbhatīti ñatvā aṭṭhamiyaṃ dhammasavane saṅghuṭṭhe agamāsi.",
  "atk-s0102a:1412_0": "Porāṇakattherā kira piyadhammasavanā honti,",
  "atk-s0102a:1412_1": "saddaṃ sutvāva “ahaṃ paṭhamaṃ,",
  "atk-s0102a:1412_2": "ahaṃ paṭhama”nti ekappahāreneva osaranti.",
  "atk-s0102a:1412_3": "Tasmiñca divase cūḷanāgattherassa vāro,",
  "atk-s0102a:1412_4": "tena dhammāsane nisīditvā bījaniṃ gahetvā pubbagāthāsu vuttāsu therassa āsanapiṭṭhiyaṃ ṭhitassa etadahosi –",
  "atk-s0102a:1412_5": "“raho nisīditvā na vakkhāmī”ti.",
  "atk-s0102a:1412_6": "Porāṇakattherā hi anusūyakā honti.",
  "atk-s0102a:1412_7": "Na attano rucimeva ucchubhāraṃ viya evaṃ ukkhipitvā vicaranti,",
  "atk-s0102a:1412_8": "kāraṇameva gaṇhanti,",
  "atk-s0102a:1412_9": "akāraṇaṃ vissajjenti.",
  "atk-s0102a:1412_10": "Tasmā thero “āvuso,",
  "atk-s0102a:1412_11": "cūḷanāgā”ti āha.",
  "atk-s0102a:1412_12": "So ācariyassa viya saddoti dhammaṃ ṭhapetvā “kiṃ bhante”ti āha. Āvuso, cūḷanāga,",
  "atk-s0102a:1412_13": "mayā vutto missakamaggo na labbhati,",
  "atk-s0102a:1412_14": "tayā vutto pubbabhāgasatipaṭṭhānamaggova labbhatīti.",
  "atk-s0102a:1412_15": "Thero cintesi –",
  "atk-s0102a:1412_16": "“amhākaṃ ācariyo sabbapariyattiko tepiṭako sutabuddho,",
  "atk-s0102a:1412_17": "evarūpassāpi nāma bhikkhuno ayaṃ pañho āluḷeti,",
  "atk-s0102a:1412_18": "anāgate mama bhātikā imaṃ pañhaṃ āluḷessantīti suttaṃ gahetvā imaṃ pañhaṃ niccalaṃ karissāmī”ti paṭisambhidāmaggato",
  "atk-s0102a:1412_19": "“ekāyanamaggo vuccati pubbabhāgasatipaṭṭhānamaggo”.",
  "atk-s0102a:1413_0": "Maggānaṭṭhaṅgiko seṭṭho, saccānaṃ caturo padā;",
  "atk-s0102a:1414_0": "Virāgo seṭṭho dhammānaṃ, dvipadānañca cakkhumā.",
  "atk-s0102a:1415_0": "Eseva maggo natthañño, dassanassa visuddhiyā;",
  "atk-s0102a:1416_0": "Etañhi tumhe paṭipajjatha, mārasenappamaddanaṃ;",
  "atk-s0102a:1417_0": "Etañhi tumhe paṭipannā, dukkhassantaṃ karissathāti. –",
  "atk-s0102a:1418_0": "Suttaṃ āharitvā ṭhapesi.",
  "atk-s0102a:1419_0": "Maggoti kenaṭṭhena maggo?",
  "atk-s0102a:1419_1": "Nibbānagamanaṭṭhena nibbānatthikehi magganīyaṭṭhena ca.",
  "atk-s0102a:1419_2": "Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṃ sattānaṃ visuddhatthāya.",
  "atk-s0102a:1419_3": "Tathā hi imināva maggena ito satasahassakappādhikānaṃ catunnaṃ asaṅkhyeyyānaṃ upari ekasmiṃyeva kappe",
  "atk-s0102a:1419_4": "nibbatte taṇhaṅkaramedhaṅkarasaraṇaṅkaradīpaṅkaranāmake buddhe ādiṃ katvā sakyamunipariyosānā aneke sammāsambuddhā",
  "atk-s0102a:1419_5": "anekasatā paccekabuddhā gaṇanapathaṃ vītivattā ariyasāvakā cāti ime sattā sabbe cittamalaṃ pavāhetvā",
  "atk-s0102a:1419_6": "paramavisuddhiṃ pattā.",
  "atk-s0102a:1419_7": "Rūpamalavasena pana saṃkilesavodānapaññattiyeva natthi.",
  "atk-s0102a:1419_8": "Tathā hi –",
  "atk-s0102a:1420_0": "“Rūpena saṃkiliṭṭhena, saṃkilissanti māṇavā;",
  "atk-s0102a:1421_0": "Rūpe suddhe visujjhanti, anakkhātaṃ mahesinā.",
  "atk-s0102a:1422_0": "Cittena saṃkiliṭṭhena, saṃkilissanti māṇavā;",
  "atk-s0102a:1423_0": "Citte suddhe visujjhanti, iti vuttaṃ mahesinā”.",
  "atk-s0102a:1424_0": "Yathāha –",
  "atk-s0102a:1424_1": "“cittasaṃkilesā,",
  "atk-s0102a:1424_2": "bhikkhave,",
  "atk-s0102a:1424_3": "sattā saṃkilissanti,",
  "atk-s0102a:1424_4": "cittavodānā visujjhantī”ti.",
  "atk-s0102a:1424_5": "Tañca cittavodānaṃ iminā satipaṭṭhānamaggena hoti.",
  "atk-s0102a:1424_6": "Tenāha “sattānaṃ visuddhiyā”ti.",
  "atk-s0102a:1425_0": "Sokaparidevānaṃ samatikkamāyāti sokassa ca paridevassa ca samatikkamāya pahānāyāti attho,",
  "atk-s0102a:1425_1": "ayañhi maggo bhāvito santatimahāmattādīnaṃ viya sokasamatikkamāya,",
  "atk-s0102a:1425_2": "paṭācārādīnaṃ viya paridevasamatikkamāya saṃvattati.",
  "atk-s0102a:1425_3": "Tenāha “sokaparidevānaṃ samatikkamāyā”ti.",
  "atk-s0102a:1425_4": "Kiñcāpi hi santatimahāmatto –",
  "atk-s0102a:1426_0": "“Yaṃ pubbe taṃ visodhehi, pacchā te mātu kiñcanaṃ;",
  "atk-s0102a:1427_0": "Majjhe ce no gahessasi, upasanto carissasī”ti. ;",
  "atk-s0102a:1428_0": "Imaṃ gāthaṃ sutvāva saha paṭisambhidāhi arahattaṃ patto. Paṭācārā –",
  "atk-s0102a:1429_0": "“Na santi puttā tāṇāya, na pitā nāpi bandhavā;",
  "atk-s0102a:1430_0": "Antakenādhipannassa, natthi ñātīsu tāṇatā”ti. ;",
  "atk-s0102a:1431_0": "Imaṃ gāthaṃ sutvā sotāpattiphale patiṭṭhitā.",
  "atk-s0102a:1431_1": "Yasmā pana kāyavedanācittadhammesu kañci dhammaṃ anāmasitvā bhāvanā nāma natthi,",
  "atk-s0102a:1431_2": "tasmā tepi imināva maggena sokaparideve samatikkantāti veditabbā.",
  "atk-s0102a:1432_0": "Dukkhadomanassānaṃ atthaṅgamāyāti kāyikadukkhassa cetasikadomanassassa cāti imesaṃ dvinnaṃ atthaṅgamāya,",
  "atk-s0102a:1432_1": "nirodhāyāti attho.",
  "atk-s0102a:1432_2": "Ayañhi maggo bhāvito tissattherādīnaṃ viya dukkhassa,",
  "atk-s0102a:1432_3": "sakkādīnaṃ viya ca domanassassa atthaṅgamāya saṃvattati.",
  "atk-s0102a:1433_0": "Tatrāyaṃ atthadīpanā –",
  "atk-s0102a:1433_1": "sāvatthiyaṃ kira tisso nāma kuṭumbikaputto cattālīsa hiraññakoṭiyo pahāya pabbajitvā agāmake araññe viharati.",
  "atk-s0102a:1433_2": "Tassa kaniṭṭhabhātu bhariyā “gacchatha,",
  "atk-s0102a:1433_3": "naṃ jīvitā voropethā”ti pañcasate core pesesi.",
  "atk-s0102a:1433_4": "Te gantvā theraṃ parivāretvā nisīdiṃsu.",
  "atk-s0102a:1433_5": "Thero āha –",
  "atk-s0102a:1433_6": "“kasmā āgatattha upāsakā”ti?",
  "atk-s0102a:1433_7": "Taṃ jīvitā voropessāmāti.",
  "atk-s0102a:1433_8": "Pāṭibhogaṃ me upāsakā,",
  "atk-s0102a:1433_9": "gahetvā ajjekarattiṃ jīvitaṃ dethāti. Ko te, samaṇa,",
  "atk-s0102a:1433_10": "imasmiṃ ṭhāne pāṭibhogo bhavissatīti?",
  "atk-s0102a:1433_11": "Thero mahantaṃ pāsāṇaṃ gahetvā dve ūruṭṭhīni bhinditvā “vaṭṭati upāsakā pāṭibhogo”ti āha.",
  "atk-s0102a:1433_12": "Te apakkamitvā caṅkamanasīse aggiṃ katvā nipajjiṃsu.",
  "atk-s0102a:1433_13": "Therassa vedanaṃ vikkhambhetvā sīlaṃ paccavekkhato parisuddhaṃ sīlaṃ nissāya pītipāmojjaṃ uppajji.",
  "atk-s0102a:1433_14": "Tato anukkamena vipassanaṃ vaḍḍhento tiyāmarattiṃ samaṇadhammaṃ katvā aruṇuggamane arahattaṃ patto imaṃ udānaṃ udānesi –",
  "atk-s0102a:1434_0": "“Ubho pādāni bhinditvā, saññapessāmi vo ahaṃ;",
  "atk-s0102a:1435_0": "Aṭṭiyāmi harāyāmi, sarāgamaraṇaṃ ahaṃ.",
  "atk-s0102a:1436_0": "Evāhaṃ cintayitvāna, yathābhūtaṃ vipassisaṃ;",
  "atk-s0102a:1437_0": "Sampatte aruṇuggamhi, arahattamapāpuṇi”nti.",
  "atk-s0102a:1438_0": "Aparepi tiṃsa bhikkhū bhagavato santike kammaṭṭhānaṃ gahetvā araññavihāre vassaṃ upagantvā “āvuso,",
  "atk-s0102a:1438_1": "tiyāmarattiṃ samaṇadhammova kātabbo,",
  "atk-s0102a:1438_2": "na aññamaññassa santikaṃ āgantabba”nti vatvā vihariṃsu.",
  "atk-s0102a:1438_3": "Tesaṃ samaṇadhammaṃ katvā paccūsasamaye pacalāyantānaṃ eko byaggho āgantvā ekekaṃ bhikkhuṃ gahetvā gacchati.",
  "atk-s0102a:1438_4": "Na koci “maṃ byaggho gaṇhī”ti vācampi nicchāresi.",
  "atk-s0102a:1438_5": "Evaṃ pañcasu dasasu bhikkhūsu khāditesu uposathadivase “itare, āvuso,",
  "atk-s0102a:1438_6": "kuhi”nti pucchitvā ñatvā ca “idāni gahitena gahitomhīti vattabba”nti vatvā vihariṃsu.",
  "atk-s0102a:1438_7": "Atha aññataraṃ daharabhikkhuṃ purimanayeneva byaggho gaṇhi.",
  "atk-s0102a:1438_8": "So “byaggho bhante”ti āha.",
  "atk-s0102a:1438_9": "Bhikkhū kattaradaṇḍe ca ukkāyo ca gahetvā mocessāmāti anubandhiṃsu.",
  "atk-s0102a:1438_10": "Byaggho bhikkhūnaṃ agatiṃ chinnataṭaṭṭhānamāruyha taṃ bhikkhuṃ pādaṅguṭṭhakato paṭṭhāya khādituṃ ārabhi.",
  "atk-s0102a:1438_11": "Itarepi “idāni sappurisa,",
  "atk-s0102a:1438_12": "amhehi kattabbaṃ natthi,",
  "atk-s0102a:1438_13": "bhikkhūnaṃ viseso nāma evarūpe ṭhāne paññāyatī”ti āhaṃsu.",
  "atk-s0102a:1438_14": "So byagghamukhe nipannova taṃ vedanaṃ vikkhambhetvā vipassanaṃ vaḍḍhento yāva gopphakā khāditasamaye sotāpanno hutvā,",
  "atk-s0102a:1438_15": "yāva jaṇṇukā khāditasamaye sakadāgāmī,",
  "atk-s0102a:1438_16": "yāva nābhiyā khāditasamaye anāgāmī hutvā,",
  "atk-s0102a:1438_17": "hadayarūpe akhāditeyeva saha paṭisambhidāhi arahattaṃ patvā imaṃ udānaṃ udānesi –",
  "atk-s0102a:1439_0": "“Sīlavā vatasampanno, paññavā susamāhito;",
  "atk-s0102a:1440_0": "Muhuttaṃ pamādamanvāya, byagghenoruddhamānaso.",
  "atk-s0102a:1441_0": "Pañjarasmiṃ gahetvāna, silāya uparī kato;",
  "atk-s0102a:1442_0": "Kāmaṃ khādatu maṃ byaggho, aṭṭhiyā ca nhārussa ca;",
  "atk-s0102a:1443_0": "Kilese khepayissāmi, phusissāmi vimuttiya”nti.",
  "atk-s0102a:1444_0": "Aparopi pītamallatthero nāma gihikāle tīsu rajjesu paṭākaṃ gahetvā tambapaṇṇidīpaṃ āgamma rājānaṃ passitvā",
  "atk-s0102a:1444_1": "raññā katānuggaho ekadivasaṃ kilañjakāpaṇasāladvārena gacchanto “rūpaṃ,",
  "atk-s0102a:1444_2": "bhikkhave,",
  "atk-s0102a:1444_3": "na tumhākaṃ,",
  "atk-s0102a:1444_4": "taṃ pajahatha,",
  "atk-s0102a:1444_5": "taṃ vo pahīnaṃ dīgharattaṃ hitāya sukhāya bhavissatī”ti na tumhākavākyaṃ sutvā cintesi “neva kira rūpaṃ attano,",
  "atk-s0102a:1444_6": "na vedanā”ti.",
  "atk-s0102a:1444_7": "So taṃyeva aṅkusaṃ katvā nikkhamitvā mahāvihāraṃ gantvā pabbajjaṃ yācitvā pabbajito upasampanno dvemātikā",
  "atk-s0102a:1444_8": "paguṇā katvā tiṃsa bhikkhū gahetvā gabalavāliyaaṅgaṇaṃ gantvā samaṇadhammaṃ akāsi.",
  "atk-s0102a:1444_9": "Pādesu avahantesu jaṇṇukehi caṅkamati.",
  "atk-s0102a:1444_10": "Tamenaṃ rattiṃ eko migaluddako migoti maññamāno pahari.",
  "atk-s0102a:1444_11": "Satti vinivijjhitvā gatā,",
  "atk-s0102a:1444_12": "so taṃ sattiṃ harāpetvā paharaṇamukhāni tiṇavaṭṭiyā pūrāpetvā pāsāṇapiṭṭhiyaṃ attānaṃ nisīdāpetvā okāsaṃ",
  "atk-s0102a:1444_13": "kāretvā vipassanaṃ vaḍḍhetvā saha paṭisambhidāhi arahattaṃ patvā ukkāsitasaddena āgatānaṃ bhikkhūnaṃ",
  "atk-s0102a:1444_14": "byākaritvā imaṃ udānaṃ udānesi –",
  "atk-s0102a:1445_0": "“Bhāsitaṃ buddhaseṭṭhassa, sabbalokaggavādino;",
  "atk-s0102a:1446_0": "Na tumhākamidaṃ rūpaṃ, taṃ jaheyyātha bhikkhavo.",
  "atk-s0102a:1447_0": "Aniccā vata saṅkhārā, uppādavayadhammino;",
  "atk-s0102a:1448_0": "Uppajjitvā nirujjhanti, tesaṃ vūpasamo sukho”ti.",
  "atk-s0102a:1449_0": "Evaṃ tāva ayaṃ maggo tissattherādīnaṃ viya dukkhassa atthaṅgamāya saṃvattati.",
  "atk-s0102a:1450_0": "Sakko pana devānamindo attano pañcavidhapubbanimittaṃ disvā maraṇabhayasantajjito domanassajāto bhagavantaṃ upasaṅkamitvā pañhaṃ pucchi.",
  "atk-s0102a:1450_1": "So upekkhāpañhavissajjanāvasāne asītisahassāhi devatāhi saddhiṃ sotāpattiphale patiṭṭhāsi.",
  "atk-s0102a:1450_2": "Sā cassa upapatti puna pākatikāva ahosi.",
  "atk-s0102a:1451_0": "Subrahmāpi devaputto accharāsahassaparivuto saggasampattiṃ anubhoti.",
  "atk-s0102a:1451_1": "Tattha pañcasatā accharāyo rukkhato pupphāni ocinantiyo cavitvā niraye uppannā.",
  "atk-s0102a:1451_2": "So “kiṃ imā cirāyantī”ti upadhārento tāsaṃ niraye nibbattanabhāvaṃ ñatvā “kittakaṃ nu kho mama āyū”ti",
  "atk-s0102a:1451_3": "upaparikkhanto attano āyuparikkhayaṃ viditvā cavitvā tattheva niraye nibbattanabhāvaṃ disvā bhīto ativiya",
  "atk-s0102a:1451_4": "domanassajāto hutvā “imaṃ me domanassaṃ satthā vinayissati,",
  "atk-s0102a:1451_5": "na añño”ti avasesā pañcasatā accharāyo gahetvā bhagavantaṃ upasaṅkamitvā pañhaṃ pucchi –",
  "atk-s0102a:1452_0": "“Niccaṃ utrastamidaṃ cittaṃ, niccaṃ ubbiggidaṃ mano;",
  "atk-s0102a:1453_0": "Anuppannesu kicchesu, atho uppatitesu ca;",
  "atk-s0102a:1454_0": "Sace atthi anutrastaṃ, taṃ me akkhāhi pucchitoti. ;",
  "atk-s0102a:1455_0": "Tato naṃ bhagavā āha –",
  "atk-s0102a:1456_0": "“Nāññatra bojjhā tapasā, nāññatrindriyasaṃvarā;",
  "atk-s0102a:1457_0": "Nāññatra sabbanissaggā, sotthiṃ passāmi pāṇina”nti. ;",
  "atk-s0102a:1458_0": "So desanāpariyosāne pañcahi accharāsatehi saddhiṃ sotāpattiphale patiṭṭhāya taṃ sampattiṃ thāvaraṃ katvā devalokameva agamāsīti.",
  "atk-s0102a:1458_1": "Evaṃ ayaṃ maggo bhāvito sakkādīnaṃ viya domanassassa atthaṅgamāya saṃvattatīti veditabbo.",
  "atk-s0102a:1459_0": "Ñāyassa adhigamāyāti ñāyo vuccati ariyo aṭṭhaṅgiko maggo,",
  "atk-s0102a:1459_1": "tassa adhigamāya,",
  "atk-s0102a:1459_2": "pattiyāti vuttaṃ hoti.",
  "atk-s0102a:1459_3": "Ayañhi pubbabhāge lokiyo satipaṭṭhānamaggo bhāvito lokuttaramaggassa adhigamāya saṃvattati.",
  "atk-s0102a:1459_4": "Tenāha “ñāyassa adhigamāyā”ti.",
  "atk-s0102a:1459_5": "Nibbānassa sacchikiriyāyāti taṇhāvānavirahitattā nibbānanti laddhanāmassa amatassa sacchikiriyāya,",
  "atk-s0102a:1459_6": "attapaccakkhatāyāti vuttaṃ hoti.",
  "atk-s0102a:1459_7": "Ayañhi maggo bhāvito anupubbena nibbānasacchikiriyaṃ sādheti.",
  "atk-s0102a:1459_8": "Tenāha “nibbānassa sacchikiriyāyā”ti.",
  "atk-s0102a:1460_0": "Tattha kiñcāpi “sattānaṃ visuddhiyā”ti vutte sokasamatikkamādīni atthato siddhāneva honti,",
  "atk-s0102a:1460_1": "ṭhapetvā pana sāsanayuttikovide aññesaṃ na pākaṭāni,",
  "atk-s0102a:1460_2": "na ca bhagavā paṭhamaṃ sāsanayuttikovidaṃ janaṃ katvā pacchā dhammaṃ deseti.",
  "atk-s0102a:1460_3": "Tena teneva pana suttena taṃ taṃ atthaṃ ñāpeti.",
  "atk-s0102a:1460_4": "Tasmā idha yaṃ yaṃ atthaṃ ekāyanamaggo sādheti,",
  "atk-s0102a:1460_5": "taṃ taṃ pākaṭaṃ katvā dassento “sokaparidevānaṃ samatikkamāyā”tiādimāha.",
  "atk-s0102a:1460_6": "Yasmā vā yā sattānaṃ visuddhi ekāyanamaggena saṃvattati,",
  "atk-s0102a:1460_7": "sā sokaparidevānaṃ samatikkamena hoti.",
  "atk-s0102a:1460_8": "Sokaparidevānaṃ samatikkamo dukkhadomanassānaṃ atthaṅgamena,",
  "atk-s0102a:1460_9": "dukkhadomanassānaṃ atthaṅgamo ñāyassādhigamena,",
  "atk-s0102a:1460_10": "ñāyassādhigamo nibbānassa sacchikiriyāya.",
  "atk-s0102a:1460_11": "Tasmā imampi kamaṃ dassento “sattānaṃ visuddhiyā”ti vatvā “sokaparidevānaṃ samatikkamāyā”tiādimāha.",
  "atk-s0102a:1461_0": "Apica vaṇṇabhaṇanametaṃ ekāyanamaggassa.",
  "atk-s0102a:1461_1": "Yatheva hi bhagavā –",
  "atk-s0102a:1461_2": "“dhammaṃ vo,",
  "atk-s0102a:1461_3": "bhikkhave,",
  "atk-s0102a:1461_4": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ",
  "atk-s0102a:1461_5": "brahmacariyaṃ pakāsessāmi yadidaṃ chachakkānī”ti chachakkadesanāya aṭṭhahi padehi vaṇṇaṃ abhāsi.",
  "atk-s0102a:1461_6": "Yathā ca ariyavaṃsadesanāya “cattārome,",
  "atk-s0102a:1461_7": "bhikkhave,",
  "atk-s0102a:1461_8": "ariyavaṃsā aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṅkīyanti na saṅkīyissanti,",
  "atk-s0102a:1461_9": "appaṭikuṭṭhā samaṇehi brāhmaṇehi viññūhī”ti navahi padehi vaṇṇaṃ abhāsi;",
  "atk-s0102a:1461_10": "evaṃ imassāpi ekāyanamaggassa sattānaṃ visuddhiyātiādīhi sattahi padehi vaṇṇaṃ abhāsi.",
  "atk-s0102a:1461_11": "Kasmāti ce,",
  "atk-s0102a:1461_12": "tesaṃ bhikkhūnaṃ ussāhajananatthaṃ.",
  "atk-s0102a:1461_13": "Vaṇṇabhāsanañhi sutvā te bhikkhū “ayaṃ kira maggo hadayasantāpabhūtaṃ sokaṃ,",
  "atk-s0102a:1461_14": "vācāvippalāpabhūtaṃ paridevaṃ,",
  "atk-s0102a:1461_15": "kāyikaasātabhūtaṃ dukkhaṃ,",
  "atk-s0102a:1461_16": "cetasikaasātabhūtaṃ domanassanti cattāro upaddave hanati,",
  "atk-s0102a:1461_17": "visuddhiṃ ñāyaṃ nibbānanti tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ,",
  "atk-s0102a:1461_18": "vācetabbaṃ,",
  "atk-s0102a:1461_19": "imañca maggaṃ bhāvetabbaṃ maññissanti.",
  "atk-s0102a:1461_20": "Iti tesaṃ bhikkhūnaṃ ussāhajananatthaṃ vaṇṇaṃ abhāsi.",
  "atk-s0102a:1461_21": "Kambalavāṇijādayo kambalādīnaṃ vaṇṇaṃ viya.",
  "atk-s0102a:1462_0": "Yathā hi satasahassagghanikapaṇḍukambalavāṇijena ‘kambalaṃ gaṇhathā’ti ugghositepi asukakambaloti na tāva manussā jānanti.",
  "atk-s0102a:1462_1": "Kesakambalavāḷakambalādayopi hi duggandhā kharasamphassā kambalātveva vuccanti.",
  "atk-s0102a:1462_2": "Yadā pana tena gandhārako rattakambalo sukhumo ujjalo sukhasamphassoti ugghositaṃ hoti,",
  "atk-s0102a:1462_3": "tadā ye pahonti,",
  "atk-s0102a:1462_4": "te gaṇhanti.",
  "atk-s0102a:1462_5": "Ye nappahonti,",
  "atk-s0102a:1462_6": "tepi dassanakāmā honti;",
  "atk-s0102a:1462_7": "evameva ‘ekāyano,",
  "atk-s0102a:1462_8": "bhikkhave,",
  "atk-s0102a:1462_9": "ayaṃ maggo’ti vuttepi asukamaggoti na tāva pākaṭo hoti.",
  "atk-s0102a:1462_10": "Nānappakārakā hi aniyyānikamaggāpi maggātveva vuccanti.",
  "atk-s0102a:1462_11": "“Sattānaṃ visuddhiyā”tiādimhi pana vutte “ayaṃ kira maggo cattāro upaddave hanati,",
  "atk-s0102a:1462_12": "tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ vācetabbaṃ,",
  "atk-s0102a:1462_13": "imañca maggaṃ bhāvetabbaṃ maññissantīti vaṇṇaṃ bhāsanto “sattānaṃ visuddhiyā”tiādimāha.",
  "atk-s0102a:1462_14": "Yathā ca satasahassagghanikapaṇḍukambalavāṇijūpamā;",
  "atk-s0102a:1462_15": "evaṃ rattajambunadasuvaṇṇaudakappasādakamaṇiratanasuvisuddhamuttaratanapavāḷādivāṇijūpamādayopettha āharitabbā.",
  "atk-s0102a:1463_0": "Yadidanti nipāto,",
  "atk-s0102a:1463_1": "ye imeti ayamassa attho.",
  "atk-s0102a:1463_2": "Cattāroti gaṇanaparicchedo.",
  "atk-s0102a:1463_3": "Tena na tato heṭṭhā,",
  "atk-s0102a:1463_4": "na uddhanti satipaṭṭhānaparicchedaṃ dīpeti.",
  "atk-s0102a:1463_5": "Satipaṭṭhānāti tayo satipaṭṭhānā satigocaropi tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0102a:1463_6": "“Catunnaṃ,",
  "atk-s0102a:1463_7": "bhikkhave,",
  "atk-s0102a:1463_8": "satipaṭṭhānānaṃ samudayañca atthaṅgamañca desessāmi,",
  "atk-s0102a:1463_9": "taṃ suṇātha…pe… ko ca,",
  "atk-s0102a:1463_10": "bhikkhave,",
  "atk-s0102a:1463_11": "kāyassa samudayo.",
  "atk-s0102a:1463_12": "Āhārasamudayā kāyassa samudayo”tiādīsu hi satigocaro satipaṭṭhānanti vuccati.",
  "atk-s0102a:1463_13": "Tathā “kāyo upaṭṭhānaṃ no sati,",
  "atk-s0102a:1463_14": "sati pana upaṭṭhānañceva sati cā”tiādīsupi.",
  "atk-s0102a:1463_15": "Tassattho –",
  "atk-s0102a:1463_16": "patiṭṭhāti asminti paṭṭhānaṃ.",
  "atk-s0102a:1463_17": "Kā patiṭṭhāti? Sati.",
  "atk-s0102a:1463_18": "Satiyā paṭṭhānaṃ satipaṭṭhānaṃ,",
  "atk-s0102a:1463_19": "padhānaṃ ṭhānanti vā paṭṭhānaṃ.",
  "atk-s0102a:1463_20": "Satiyā paṭṭhānaṃ satipaṭṭhānaṃ hatthiṭṭhānaassaṭṭhānādīni viya.",
  "atk-s0102a:1464_0": "“Tayo satipaṭṭhānā yadariyo sevati,",
  "atk-s0102a:1464_1": "yadariyo sevamāno satthā gaṇamanusāsituṃ arahatī”ti ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti vuttā.",
  "atk-s0102a:1464_2": "Tassattho –",
  "atk-s0102a:1464_3": "paṭṭhapetabbato paṭṭhānaṃ,",
  "atk-s0102a:1464_4": "pavattayitabbatoti attho.",
  "atk-s0102a:1464_5": "Kena paṭṭhapetabbatoti? Satiyā.",
  "atk-s0102a:1464_6": "Satiyā paṭṭhānaṃ satipaṭṭhānaṃ.",
  "atk-s0102a:1464_7": "“Cattāro satipaṭṭhānā bhāvitā bahulīkatā satta sambojjhaṅge paripūrentī”tiādīsu pana satiyeva “satipaṭṭhānaṃ”ti vuccati.",
  "atk-s0102a:1464_8": "Tassattho –",
  "atk-s0102a:1464_9": "paṭṭhātīti paṭṭhānaṃ,",
  "atk-s0102a:1464_10": "upaṭṭhāti okkanditvā pakkhanditvā pattharitvā pavattatīti attho.",
  "atk-s0102a:1464_11": "Satiyeva satipaṭṭhānaṃ.",
  "atk-s0102a:1464_12": "Atha vā saraṇaṭṭhena sati,",
  "atk-s0102a:1464_13": "upaṭṭhānaṭṭhena paṭṭhānaṃ.",
  "atk-s0102a:1464_14": "Iti sati ca sā paṭṭhānaṃ cātipi satipaṭṭhānaṃ.",
  "atk-s0102a:1464_15": "Idamidhādhippetaṃ.",
  "atk-s0102a:1465_0": "Yadi evaṃ kasmā “satipaṭṭhānā”ti bahuvacanaṃ?",
  "atk-s0102a:1465_1": "Satibahuttā.",
  "atk-s0102a:1465_2": "Ārammaṇabhedena hi bahukā etā satiyo.",
  "atk-s0102a:1465_3": "Atha maggoti kasmā ekavacanaṃ?",
  "atk-s0102a:1465_4": "Maggaṭṭhena ekattā.",
  "atk-s0102a:1465_5": "Catassopi hi etā satiyo maggaṭṭhena ekattaṃ gacchanti.",
  "atk-s0102a:1465_6": "Vuttañhetaṃ –",
  "atk-s0102a:1465_7": "“maggoti kenaṭṭhena maggo?",
  "atk-s0102a:1465_8": "Nibbānagamanaṭṭhena.",
  "atk-s0102a:1465_9": "Nibbānatthikehi magganīyaṭṭhena cā”ti.",
  "atk-s0102a:1465_10": "Catassopi cetā aparabhāge kāyādīsu ārammaṇesu kiccaṃ sādhayamānā nibbānaṃ gacchanti,",
  "atk-s0102a:1465_11": "ādito paṭṭhāya ca nibbānatthikehi maggiyanti,",
  "atk-s0102a:1465_12": "tasmā catassopi eko maggoti vuccanti.",
  "atk-s0102a:1465_13": "Evañca sati vacanānusandhinā sānusandhikāva desanā hoti,",
  "atk-s0102a:1465_14": "“mārasenappamaddanaṃ,",
  "atk-s0102a:1465_15": "vo bhikkhave,",
  "atk-s0102a:1465_16": "maggaṃ desessāmi,",
  "atk-s0102a:1465_17": "taṃ suṇātha…pe…",
  "atk-s0102a:1465_18": "katamo ca,",
  "atk-s0102a:1465_19": "bhikkhave,",
  "atk-s0102a:1465_20": "mārasenappamaddano maggo?",
  "atk-s0102a:1465_21": "Yadidaṃ satta bojjhaṅgā”tiādīsu viya.",
  "atk-s0102a:1465_22": "Yathā mārasenappamaddanoti ca,",
  "atk-s0102a:1465_23": "satta bojjhaṅgāti ca atthato ekaṃ,",
  "atk-s0102a:1465_24": "byañjanamevettha nānaṃ.",
  "atk-s0102a:1465_25": "Evaṃ “ekāyanamaggo”ti ca “cattāro satipaṭṭhānā”ti ca atthato ekaṃ,",
  "atk-s0102a:1465_26": "byañjanamevettha nānaṃ,",
  "atk-s0102a:1465_27": "tasmā maggaṭṭhena ekattā ekavacanaṃ.",
  "atk-s0102a:1465_28": "Ārammaṇabhedena satibahuttā bahuvacanaṃ veditabbaṃ.",
  "atk-s0102a:1466_0": "Kasmā pana bhagavatā cattārova satipaṭṭhānā vuttā anūnā anadhikāti?",
  "atk-s0102a:1466_1": "Veneyyahitattā.",
  "atk-s0102a:1466_2": "Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā dvedhā pavattesu veneyyesu",
  "atk-s0102a:1466_3": "mandassa taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "atk-s0102a:1466_4": "tikkhassa sukhumaṃ vedanānupassanāsatipaṭṭhānaṃ.",
  "atk-s0102a:1466_5": "Diṭṭhicaritassapi mandassa nātippabhedagataṃ cittānupassanāsatipaṭṭhānaṃ visuddhimaggo,",
  "atk-s0102a:1466_6": "tikkhassa atippabhedagataṃ dhammānupassanāsatipaṭṭhānaṃ visuddhimaggo.",
  "atk-s0102a:1466_7": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ visuddhimaggo,",
  "atk-s0102a:1466_8": "tikkhassa oḷārikārammaṇe asaṇṭhahanato dutiyaṃ.",
  "atk-s0102a:1466_9": "Vipassanāyānikassapi mandassa nātippabhedagatārammaṇaṃ tatiyaṃ,",
  "atk-s0102a:1466_10": "tikkhassa atippabhedagatārammaṇaṃ catutthaṃ.",
  "atk-s0102a:1466_11": "Iti cattārova vuttā anūnā anadhikāti.",
  "atk-s0102a:1467_0": "Subhasukhaniccaattabhāvavipallāsappahānatthaṃ vā.",
  "atk-s0102a:1467_1": "Kāyo hi asubho,",
  "atk-s0102a:1467_2": "tattha ca subhavipallāsavipallatthā sattā.",
  "atk-s0102a:1467_3": "Tesaṃ tattha asubhabhāvadassanena tassa vipallāsassa pahānatthaṃ paṭhamaṃ satipaṭṭhānaṃ vuttaṃ.",
  "atk-s0102a:1467_4": "Sukhaṃ niccaṃ attāti gahitesupi ca vedanādīsu vedanā dukkhā,",
  "atk-s0102a:1467_5": "cittaṃ aniccaṃ,",
  "atk-s0102a:1467_6": "dhammā anattā,",
  "atk-s0102a:1467_7": "tesu ca sukhaniccaattavipallāsavipallatthā sattā.",
  "atk-s0102a:1467_8": "Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti evaṃ subhasukhaniccaattabhāvavipallāsappahānatthaṃ",
  "atk-s0102a:1467_9": "vā cattārova vuttā anūnā anadhikāti veditabbā.",
  "atk-s0102a:1467_10": "Na kevalañca vipallāsappahānatthameva,",
  "atk-s0102a:1467_11": "atha kho caturoghayogāsavaganthaupādānaagatipahānatthampi catubbidhāhārapariññatthañca cattārova vuttāti veditabbā.",
  "atk-s0102a:1467_12": "Ayaṃ tāva pakaraṇanayo.",
  "atk-s0102a:1468_0": "Aṭṭhakathāyaṃ pana saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattāroti etadeva vuttaṃ.",
  "atk-s0102a:1468_1": "Yathā hi catudvāre nagare pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti,",
  "atk-s0102a:1468_2": "dakkhiṇato.",
  "atk-s0102a:1468_3": "Pacchimato.",
  "atk-s0102a:1468_4": "Uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva pavisanti; evaṃ –",
  "atk-s0102a:1468_5": "sampadamidaṃ veditabbaṃ.",
  "atk-s0102a:1468_6": "Nagaraṃ viya hi nibbānamahānagaraṃ,",
  "atk-s0102a:1468_7": "dvāraṃ viya aṭṭhaṅgiko lokuttaramaggo,",
  "atk-s0102a:1468_8": "pācīnadisādayo viya kāyādayo.",
  "atk-s0102a:1469_0": "Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti,",
  "atk-s0102a:1469_1": "evaṃ kāyānupassanāmukhena āgacchantā cuddasavidhena kāyānupassanaṃ bhāvetvā kāyānupassanābhāvanānubhāvanibbattena",
  "atk-s0102a:1469_2": "ariyamaggena ekaṃ nibbānameva osaranti.",
  "atk-s0102a:1469_3": "Yathā dakkhiṇato āgacchantā dakkhiṇāya disāya uṭṭhānakaṃ bhaṇḍaṃ gahetvā dakkhiṇadvārena nagarameva pavisanti,",
  "atk-s0102a:1469_4": "evaṃ vedanānupassanāmukhena āgacchantā navavidhena vedanānupassanaṃ bhāvetvā vedanānupassanābhāvanānubhāvanibbattena",
  "atk-s0102a:1469_5": "ariyamaggena ekaṃ nibbānameva osaranti.",
  "atk-s0102a:1469_6": "Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena nagarameva pavisanti,",
  "atk-s0102a:1469_7": "evaṃ cittānupassanāmukhena āgacchantā soḷasavidhena cittānupassanaṃ bhāvetvā cittānupassanābhāvanānubhāvanibbattena",
  "atk-s0102a:1469_8": "ariyamaggena ekaṃ nibbānameva osaranti.",
  "atk-s0102a:1469_9": "Yathā uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva pavisanti,",
  "atk-s0102a:1469_10": "evaṃ dhammānupassanāmukhena āgacchantā pañcavidhena dhammānupassanaṃ bhāvetvā dhammānupassanābhāvanānubhāvanibbattena",
  "atk-s0102a:1469_11": "ariyamaggena ekaṃ nibbānameva osaranti.",
  "atk-s0102a:1469_12": "Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattārova vuttāti veditabbā.",
  "atk-s0102a:1470_0": "Katame cattāroti kathetukamyatā pucchā.",
  "atk-s0102a:1470_1": "Idhāti imasmiṃ sāsane.",
  "atk-s0102a:1470_2": "Bhikkhaveti dhammapaṭiggāhakapuggalālapanametaṃ.",
  "atk-s0102a:1470_3": "Bhikkhūti paṭipattisampādakapuggalanidassanametaṃ.",
  "atk-s0102a:1470_4": "Aññepi ca devamanussā paṭipattiṃ sampādentiyeva,",
  "atk-s0102a:1470_5": "seṭṭhattā pana paṭipattiyā bhikkhubhāvadassanato ca “bhikkhū”ti āha.",
  "atk-s0102a:1470_6": "Bhagavato hi anusāsaniṃ sampaṭicchantesu bhikkhu seṭṭho,",
  "atk-s0102a:1470_7": "sabbappakārāya anusāsaniyā bhājanabhāvato.",
  "atk-s0102a:1470_8": "Tasmā seṭṭhattā “bhikkhū”ti āha.",
  "atk-s0102a:1470_9": "Tasmiṃ gahite pana sesā gahitāva honti,",
  "atk-s0102a:1470_10": "rājagamanādīsu rājaggahaṇena sesaparisā viya.",
  "atk-s0102a:1470_11": "Yo ca imaṃ paṭipattiṃ paṭipajjati,",
  "atk-s0102a:1470_12": "so bhikkhu nāma hotīti paṭipattiyā bhikkhubhāvadassanatopi “bhikkhū”ti āha.",
  "atk-s0102a:1470_13": "Paṭipannako hi devo vā hotu manusso vā,",
  "atk-s0102a:1470_14": "bhikkhūti saṅkhyaṃ gacchatiyeva yathāha –",
  "atk-s0102a:1471_0": "“Alaṅkato cepi samaṃ careyya,",
  "atk-s0102a:1472_0": "Santo danto niyato brahmacārī;",
  "atk-s0102a:1473_0": "Sabbesu bhūtesu nidhāya daṇḍaṃ,",
  "atk-s0102a:1474_0": "So brāhmaṇo so samaṇo sa bhikkhū”ti. ;",
  "atk-s0102a:1475_0": "Kāyeti rūpakāye.",
  "atk-s0102a:1475_1": "Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo viya kāyoti adhippeto.",
  "atk-s0102a:1475_2": "Yathā ca samūhaṭṭhena,",
  "atk-s0102a:1475_3": "evaṃ kucchitānaṃ āyaṭṭhena.",
  "atk-s0102a:1475_4": "Kucchitānañhi paramajegucchānaṃ so āyotipi kāyo.",
  "atk-s0102a:1475_5": "Āyoti uppattideso.",
  "atk-s0102a:1475_6": "Tatthāyaṃ vacanattho.",
  "atk-s0102a:1475_7": "Āyanti tatoti āyo.",
  "atk-s0102a:1475_8": "Ke āyanti?",
  "atk-s0102a:1475_9": "Kucchitā kesādayo.",
  "atk-s0102a:1475_10": "Iti kucchitānaṃ āyoti kāyo.",
  "atk-s0102a:1476_0": "Kāyānupassīti kāye anupassanasīlo kāyaṃ vā anupassamāno.",
  "atk-s0102a:1476_1": "Kāyeti ca vatvāpi puna kāyānupassīti dutiyakāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.",
  "atk-s0102a:1476_2": "Tena na kāye vedanānupassī vā,",
  "atk-s0102a:1476_3": "cittadhammānupassī vā,",
  "atk-s0102a:1476_4": "atha kho kāyānupassīyevāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "atk-s0102a:1476_5": "Tathā na kāye aṅgapaccaṅgavinimuttaekadhammānupassī,",
  "atk-s0102a:1476_6": "nāpi kesalomādivinimuttaitthipurisānupassī,",
  "atk-s0102a:1476_7": "yopi cettha kesalomādiko bhūtupādāyasamūhasaṅkhāto kāyo,",
  "atk-s0102a:1476_8": "tatthapi na bhūtupādāyavinimuttaekadhammānupassī,",
  "atk-s0102a:1476_9": "atha kho rathasambhārānupassako viya aṅgapaccaṅgasamūhānupassī,",
  "atk-s0102a:1476_10": "nagarāvayavānupassako viya kesalomādisamūhānupassī,",
  "atk-s0102a:1476_11": "kadalikkhandhapattavaṭṭivinibbhujako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-s0102a:1476_12": "nānappakārato samūhavaseneva kāyasaṅkhātassa vatthuno dassanena ghanavinibbhogo dassito hoti.",
  "atk-s0102a:1476_13": "Na hettha yathāvuttasamūhavinimutto kāyo vā itthī vā puriso vā añño vā koci dhammo dissati,",
  "atk-s0102a:1476_14": "yathāvuttadhammasamūhamatteyeva pana tathā tathā sattā micchābhinivesaṃ karonti.",
  "atk-s0102a:1476_15": "Tenāhu porāṇā –",
  "atk-s0102a:1477_0": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0102a:1478_0": "Apassaṃ bajjhate mūḷho, bajjhamāno na muccatī”ti.",
  "atk-s0102a:1479_0": "Ghanavinibbhogādidassanatthanti vuttaṃ,",
  "atk-s0102a:1479_1": "ādisaddena cettha ayampi attho veditabbo.",
  "atk-s0102a:1479_2": "Ayañhi etasmiṃ kāye kāyānupassīyeva,",
  "atk-s0102a:1479_3": "na añña dhammānupassīti vuttaṃ hoti.",
  "atk-s0102a:1479_4": "Yathā anudakabhūtāyapi marīciyā udakānupassino honti,",
  "atk-s0102a:1479_5": "na evaṃ aniccadukkhānattaasubhabhūteyeva imasmiṃ kāye niccasukhaattasubhabhāvānupassī,",
  "atk-s0102a:1479_6": "atha kho kāyānupassī aniccadukkhānattaasubhākārasamūhānupassīyevāti vuttaṃ hoti.",
  "atk-s0102a:1479_7": "Atha vā yvāyaṃ parato “idha,",
  "atk-s0102a:1479_8": "bhikkhave,",
  "atk-s0102a:1479_9": "bhikkhu araññagato vā…pe…",
  "atk-s0102a:1479_10": "so satova assasatī”tiādinā nayena assāsapassāsādicuṇṇikajātaaṭṭhikapariyosāno kāyo vutto,",
  "atk-s0102a:1479_11": "yo ca “idhekacco pathavīkāyaṃ aniccato anupassati,",
  "atk-s0102a:1479_12": "āpokāyaṃ tejokāyaṃ vāyokāyaṃ kesakāyaṃ lomakāyaṃ chavikāyaṃ cammakāyaṃ maṃsakāyaṃ rudhirakāyaṃ nhārukāyaṃ",
  "atk-s0102a:1479_13": "aṭṭhikāyaṃ aṭṭhimiñjakāya”nti paṭisambhidāyaṃ kāyo vutto,",
  "atk-s0102a:1479_14": "tassa sabbassa imasmiññeva kāye anupassanato kāye kāyānupassīti evampi attho veditabbo.",
  "atk-s0102a:1480_0": "Atha vā kāye ahanti vā mamanti vā evaṃ gahetabbassa yassa kassaci ananupassanato,",
  "atk-s0102a:1480_1": "tassa tasseva pana kesalomādikassa nānādhammasamūhassa anupassanato kāye kesādidhammasamūhasaṅkhātakāyānupassīti evamattho daṭṭhabbo.",
  "atk-s0102a:1481_0": "Apica “imasmiṃ kāye aniccato anupassati,",
  "atk-s0102a:1481_1": "no niccato”tiādinā anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0102a:1481_2": "kāyassa anupassanatopi kāye kāyānupassīti evampi attho daṭṭhabbo.",
  "atk-s0102a:1481_3": "Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ sattannaṃ anupassanānaṃ vasena aniccato anupassati,",
  "atk-s0102a:1481_4": "no niccato.",
  "atk-s0102a:1481_5": "Dukkhato anupassati,",
  "atk-s0102a:1481_6": "no sukhato.",
  "atk-s0102a:1481_7": "Anattato anupassati,",
  "atk-s0102a:1481_8": "no attato.",
  "atk-s0102a:1481_9": "Nibbindati,",
  "atk-s0102a:1481_10": "no nandati,",
  "atk-s0102a:1481_11": "virajjati,",
  "atk-s0102a:1481_12": "no rajjati,",
  "atk-s0102a:1481_13": "nirodheti.",
  "atk-s0102a:1481_14": "No samudeti,",
  "atk-s0102a:1481_15": "paṭinissajjati,",
  "atk-s0102a:1481_16": "no ādiyati.",
  "atk-s0102a:1481_17": "So taṃ aniccato anupassanto niccasaññaṃ pajahati,",
  "atk-s0102a:1481_18": "dukkhato anupassanto sukhasaññaṃ pajahati,",
  "atk-s0102a:1481_19": "anattato anupassanto attasaññaṃ pajahati,",
  "atk-s0102a:1481_20": "nibbindanto nandiṃ pajahati,",
  "atk-s0102a:1481_21": "virajjanto rāgaṃ pajahati,",
  "atk-s0102a:1481_22": "nirodhento samudayaṃ pajahati,",
  "atk-s0102a:1481_23": "paṭinissajjanto ādānaṃ pajahatīti veditabbo.",
  "atk-s0102a:1482_0": "Viharatīti iriyati.",
  "atk-s0102a:1482_1": "Ātāpīti tīsu bhavesu kilese ātāpetīti ātāpo,",
  "atk-s0102a:1482_2": "vīriyassetaṃ nāmaṃ.",
  "atk-s0102a:1482_3": "Ātāpo assa atthīti ātāpī.",
  "atk-s0102a:1482_4": "Sampajānoti sampajaññasaṅkhātena ñāṇena samannāgato.",
  "atk-s0102a:1482_5": "Satimāti kāyapariggāhikāya satiyā samannāgato.",
  "atk-s0102a:1482_6": "Ayaṃ pana yasmā satiyā ārammaṇaṃ pariggahetvā paññāya anupassati,",
  "atk-s0102a:1482_7": "na hi sativirahitassa anupassanā nāma atthi,",
  "atk-s0102a:1482_8": "tenevāha –",
  "atk-s0102a:1482_9": "“satiñca khvāhaṃ,",
  "atk-s0102a:1482_10": "bhikkhave,",
  "atk-s0102a:1482_11": "sabbatthikaṃ vadāmī”ti.",
  "atk-s0102a:1482_12": "Tasmā ettha “kāye kāyānupassī viharatī”ti ettāvatā kāyānupassanāsatipaṭṭhānaṃ vuttaṃ hoti.",
  "atk-s0102a:1482_13": "Atha vā yasmā anātāpino antosaṅkhepo antarāyakaro hoti,",
  "atk-s0102a:1482_14": "asampajāno upāyapariggahe anupāyaparivajjane ca sammuyhati,",
  "atk-s0102a:1482_15": "muṭṭhassati upāyāpariccāge anupāyāpariggahe ca asamattho hoti,",
  "atk-s0102a:1482_16": "tenassa taṃ kammaṭṭhānaṃ na sampajjati.",
  "atk-s0102a:1482_17": "Tasmā yesaṃ dhammānaṃ ānubhāvena taṃ sampajjati,",
  "atk-s0102a:1482_18": "tesaṃ dassanatthaṃ “ātāpī sampajāno satimā”ti idaṃ vuttanti veditabbaṃ.",
  "atk-s0102a:1483_0": "Iti kāyānupassanāsatipaṭṭhānaṃ sampayogaṅgañcassa dassetvā idāni pahānaṅgaṃ dassetuṃ vineyya loke abhijjhādomanassanti vuttaṃ.",
  "atk-s0102a:1483_1": "Tattha vineyyāti tadaṅgavinayena vā vikkhambhanavinayena vā vinayitvā.",
  "atk-s0102a:1483_2": "Loketi tasmiññeva kāye.",
  "atk-s0102a:1483_3": "Kāyo hi idha lujjanapalujjanaṭṭhena lokoti adhippeto.",
  "atk-s0102a:1483_4": "Yasmā panassa na kāyamatteyeva abhijjhādomanassaṃ pahīyati,",
  "atk-s0102a:1483_5": "vedanādīsupi pahīyatiyeva.",
  "atk-s0102a:1483_6": "Tasmā pañcapi upādānakkhandhā lokoti vibhaṅge vuttaṃ.",
  "atk-s0102a:1483_7": "Lokasaṅkhātattā vā tesaṃ dhammānaṃ atthuddhāranayenetaṃ vuttaṃ.",
  "atk-s0102a:1483_8": "Yaṃ panāha –",
  "atk-s0102a:1483_9": "“tattha katamo loko?",
  "atk-s0102a:1483_10": "Sveva kāyo loko”ti,",
  "atk-s0102a:1483_11": "ayamevettha attho.",
  "atk-s0102a:1483_12": "Tasmiṃ loke abhijjhādomanassaṃ vineyyāti evaṃ sambandho daṭṭhabbo.",
  "atk-s0102a:1483_13": "Yasmā panettha abhijjhāggahaṇena kāmacchando,",
  "atk-s0102a:1483_14": "domanassaggahaṇena byāpādo saṅgahaṃ gacchati,",
  "atk-s0102a:1483_15": "tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ hotīti veditabbaṃ.",
  "atk-s0102a:1484_0": "Visesena cettha abhijjhāvinayena kāyasampattimūlakassa anurodhassa,",
  "atk-s0102a:1484_1": "domanassavinayena kāyavipattimūlakassa virodhassa,",
  "atk-s0102a:1484_2": "abhijjhāvinayena ca kāye abhiratiyā,",
  "atk-s0102a:1484_3": "domanassavinayena kāyabhāvanāya anabhiratiyā,",
  "atk-s0102a:1484_4": "abhijjhāvinayena kāye abhūtānaṃ subhasukhabhāvādīnaṃ pakkhepassa,",
  "atk-s0102a:1484_5": "domanassavinayena kāye bhūtānaṃ asubhāsukhabhāvādīnaṃ apanayanassa ca pahānaṃ vuttaṃ.",
  "atk-s0102a:1484_6": "Tena yogāvacarassa yogānubhāvo yogasamatthatā ca dīpitā hoti.",
  "atk-s0102a:1484_7": "Yogānubhāvo hi esa,",
  "atk-s0102a:1484_8": "yadidaṃ anurodhavirodhavippamutto aratiratisaho abhūtapakkhepabhūtāpanayanavirahito ca hoti.",
  "atk-s0102a:1484_9": "Anurodhavirodhavippamutto cesa aratiratisaho abhūtaṃ apakkhipanto bhūtañca anapanayanto yogasamattho hotīti.",
  "atk-s0102a:1485_0": "Aparo nayo “kāye kāyānupassī”ti ettha anupassanāya kammaṭṭhānaṃ vuttaṃ.",
  "atk-s0102a:1485_1": "“Viharatī”ti ettha vuttavihārena kammaṭṭhānikassa kāyapariharaṇaṃ,",
  "atk-s0102a:1485_2": "“ātāpī”tiādīsu pana ātāpena sammappadhānaṃ,",
  "atk-s0102a:1485_3": "satisampajaññena sabbatthakakammaṭṭhānaṃ,",
  "atk-s0102a:1485_4": "kammaṭṭhānapariharaṇūpāyo vā.",
  "atk-s0102a:1485_5": "Satiyā vā kāyānupassanāvasena paṭiladdhasamatho,",
  "atk-s0102a:1485_6": "sampajaññena vipassanā abhijjhādomanassavinayena bhāvanābalaṃ vuttanti veditabbaṃ.",
  "atk-s0102a:1486_0": "Vibhaṅge pana anupassīti tattha “katamā anupassanā?",
  "atk-s0102a:1486_1": "Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ",
  "atk-s0102a:1486_2": "nepuññaṃ vebhabyā cintā upaparikkhā bhūrīmedhā pariṇāyikā vipassanā sampajaññaṃ patodo paññā paññindriyaṃ",
  "atk-s0102a:1486_3": "paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo",
  "atk-s0102a:1486_4": "sammādiṭṭhi,",
  "atk-s0102a:1486_5": "ayaṃ vuccati anupassanā.",
  "atk-s0102a:1486_6": "Imāya anupassanāya upeto hoti samupeto upagato samupagato upapanno samannāgato,",
  "atk-s0102a:1486_7": "tena vuccati anupassīti.",
  "atk-s0102a:1486_8": "Viharatīti iriyati pavattati pāleti yapeti yāpeti carati viharati,",
  "atk-s0102a:1486_9": "tena vuccati viharatīti.",
  "atk-s0102a:1486_10": "Ātāpīti tattha katamaṃ ātāpaṃ?",
  "atk-s0102a:1486_11": "Yo cetasiko vīriyārambho nikammo parakkamo uyyāmo vāyāmo ussāho ussoḷhī thāmo dhiti asithilaparakkamatā",
  "atk-s0102a:1486_12": "anikkhittaddandatā anikkhittadhuratā dhurasampaggāhī vīriyaṃ vīriyindriyaṃ vīriyabalaṃ sammāvāyāmo,",
  "atk-s0102a:1486_13": "idaṃ vuccati ātāpaṃ.",
  "atk-s0102a:1486_14": "Iminā ātāpena upeto hoti…pe…",
  "atk-s0102a:1486_15": "samannāgato,",
  "atk-s0102a:1486_16": "tena vuccati ātāpīti.",
  "atk-s0102a:1486_17": "Sampajānoti tattha katamaṃ sampajaññaṃ?",
  "atk-s0102a:1486_18": "Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ",
  "atk-s0102a:1486_19": "nepuññaṃ vebhabyā cintā upaparikkhā bhūrīmedhā pariṇāyikā vipassanā sampajaññaṃ patodo paññā paññindriyaṃ",
  "atk-s0102a:1486_20": "paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo",
  "atk-s0102a:1486_21": "sammādiṭṭhi,",
  "atk-s0102a:1486_22": "idaṃ vuccati sampajaññaṃ.",
  "atk-s0102a:1486_23": "Iminā sampajaññena upeto hoti …pe…",
  "atk-s0102a:1486_24": "samannāgato,",
  "atk-s0102a:1486_25": "tena vuccati sampajānoti.",
  "atk-s0102a:1486_26": "Satimāti tattha katamā sati?",
  "atk-s0102a:1486_27": "Yā sati anussati paṭissati sati saraṇatā dhāraṇatā apilāpanatā asammusanatā sati satindriyaṃ satibalaṃ sammāsati,",
  "atk-s0102a:1486_28": "ayaṃ vuccati sati.",
  "atk-s0102a:1486_29": "Imāya satiyā upeto hoti…pe…",
  "atk-s0102a:1486_30": "samannāgato,",
  "atk-s0102a:1486_31": "tena vuccati satimāti.",
  "atk-s0102a:1487_0": "Vineyya loke abhijjhādomanassanti tattha katamo loko?",
  "atk-s0102a:1487_1": "Sveva kāyo loko.",
  "atk-s0102a:1487_2": "Pañcapi upādānakkhandhā loko,",
  "atk-s0102a:1487_3": "ayaṃ vuccati loko.",
  "atk-s0102a:1487_4": "Tattha katamā abhijjhā?",
  "atk-s0102a:1487_5": "Yo rāgo sārāgo anunayo anurodho nandī nandirāgo cittassa sārāgo,",
  "atk-s0102a:1487_6": "ayaṃ vuccati abhijjhā.",
  "atk-s0102a:1487_7": "Tattha katamaṃ domanassaṃ?",
  "atk-s0102a:1487_8": "Yaṃ cetasikaṃ asātaṃ cetasikaṃ dukkhaṃ cetosamphassajā asātā dukkhā vedanā,",
  "atk-s0102a:1487_9": "idaṃ vuccati domanassaṃ.",
  "atk-s0102a:1487_10": "Iti ayañca abhijjhā,",
  "atk-s0102a:1487_11": "idañca domanassaṃ imamhi loke vinītā honti paṭivinītā santā samitā vūpasamitā atthaṅgatā abbhatthaṅgatā appitā byappitā sositā visositā byantīkatā,",
  "atk-s0102a:1487_12": "tena vuccati vineyya loke abhijjhādomanassa”nti.",
  "atk-s0102a:1488_0": "Evametesaṃ padānaṃ attho vutto.",
  "atk-s0102a:1488_1": "Tena saha ayaṃ aṭṭhakathānayo yathā saṃsandati,",
  "atk-s0102a:1488_2": "evaṃ veditabbo.",
  "atk-s0102a:1488_3": "Ayaṃ tāva kāyānupassanāsatipaṭṭhānuddesassa atthavaṇṇanā.",
  "atk-s0102a:1489_0": "Idāni vedanāsu. Citte.",
  "atk-s0102a:1489_1": "Dhammesu dhammānupassī viharati…pe…",
  "atk-s0102a:1489_2": "vineyya loke abhijjhādomanassanti ettha vedanāsu vedanānupassīti evamādīsu vedanādīnaṃ puna vacane payojanaṃ",
  "atk-s0102a:1489_3": "kāyānupassanāyaṃ vuttanayeneva veditabbaṃ.",
  "atk-s0102a:1489_4": "Vedanāsu vedanānupassī.",
  "atk-s0102a:1489_5": "Citte cittānupassī.",
  "atk-s0102a:1489_6": "Dhammesu dhammānupassīti ettha pana vedanāti tisso vedanā,",
  "atk-s0102a:1489_7": "tā ca lokiyā eva.",
  "atk-s0102a:1489_8": "Cittampi lokiyaṃ,",
  "atk-s0102a:1489_9": "tathā dhammā.",
  "atk-s0102a:1489_10": "Tesaṃ vibhāgo niddesavāre pākaṭo bhavissati.",
  "atk-s0102a:1489_11": "Kevalaṃ panidha yathā vedanā anupassitabbā,",
  "atk-s0102a:1489_12": "tathā tā anupassanto “vedanāsu vedanānupassī”ti veditabbo.",
  "atk-s0102a:1489_13": "Esa nayo cittadhammesupi.",
  "atk-s0102a:1489_14": "Kathañca vedanā anupassitabbāti?",
  "atk-s0102a:1489_15": "Sukhā tāva vedanā dukkhato,",
  "atk-s0102a:1489_16": "dukkhā sallato,",
  "atk-s0102a:1489_17": "adukkhamasukhā aniccato. Yathāha –",
  "atk-s0102a:1490_0": "“Yo sukhaṃ dukkhato adda, dukkhamaddakkhi sallato;",
  "atk-s0102a:1491_0": "Adukkhamasukhaṃ santaṃ, addakkhi naṃ aniccato;",
  "atk-s0102a:1492_0": "Sa ve sammaddaso bhikkhu, upasanto carissatī”ti. ;",
  "atk-s0102a:1493_0": "Sabbā eva cetā “dukkhā”tipi anupassitabbā.",
  "atk-s0102a:1493_1": "Vuttañhetaṃ –",
  "atk-s0102a:1493_2": "“yaṃ kiñci vedayitaṃ,",
  "atk-s0102a:1493_3": "taṃ dukkhasminti vadāmī”ti.",
  "atk-s0102a:1493_4": "Sukhadukkhatopi ca anupassitabbā.",
  "atk-s0102a:1493_5": "Yathāha “sukhā vedanā ṭhitisukhā vipariṇāmadukkhā”ti sabbaṃ vitthāretabbaṃ.",
  "atk-s0102a:1493_6": "Apica aniccādisattaanupassanāvasenapi anupassitabbā.",
  "atk-s0102a:1493_7": "Sesaṃ niddesavāreyeva pākaṭaṃ bhavissati.",
  "atk-s0102a:1494_0": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ aniccādianupassanānaṃ",
  "atk-s0102a:1494_1": "niddesavāre āgatasarāgādibhedānañca vasena anupassitabbaṃ.",
  "atk-s0102a:1494_2": "Dhammā salakkhaṇasāmaññalakkhaṇānaṃ suññatadhammassa aniccādisattānupassanānaṃ niddesavāre āgatasantādibhedānañca vasena anupassitabbā.",
  "atk-s0102a:1494_3": "Sesaṃ vuttanayameva.",
  "atk-s0102a:1494_4": "Kāmañcettha yassa kāyasaṅkhāte loke abhijjhādomanassaṃ pahīnaṃ,",
  "atk-s0102a:1494_5": "tassa vedanādīsupi taṃ pahīnameva.",
  "atk-s0102a:1494_6": "Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṃ.",
  "atk-s0102a:1494_7": "Yato vā ekattha pahīnaṃ sesesupi pahīnaṃ hoti,",
  "atk-s0102a:1494_8": "tenevassa tattha pahānadassanatthampi etaṃ vuttanti veditabbanti.",
  "atk-s0102a:1495_0": "Uddesavārakathā niṭṭhitā.",
  "atk-s0102a:1496_0": "Kāyānupassanā ānāpānapabbavaṇṇanā",
  "atk-s0102a:1497_0": "374.",
  "atk-s0102a:1497_1": "Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni upakaraṇāni kattukāmo",
  "atk-s0102a:1497_2": "ekaṃ mahāveṇuṃ labhitvā catudhā bhinditvā tato ekekaṃ veṇukhaṇḍaṃ gahetvā phāletvā taṃ taṃ upakaraṇaṃ kareyya,",
  "atk-s0102a:1497_3": "evameva bhagavā satipaṭṭhānadesanāya sattānaṃ anekappakāraṃ visesādhigamaṃ kattukāmo ekameva sammāsatiṃ “cattāro satipaṭṭhānā.",
  "atk-s0102a:1497_4": "Katame cattāro? Idha,",
  "atk-s0102a:1497_5": "bhikkhave,",
  "atk-s0102a:1497_6": "bhikkhu kāye kāyānupassī viharatī”tiādinā nayena ārammaṇavasena catudhā bhinditvā tato ekekaṃ satipaṭṭhānaṃ",
  "atk-s0102a:1497_7": "gahetvā kāyaṃ vibhajanto “kathañca bhikkhave”tiādinā nayena niddesavāraṃ vattumāraddho.",
  "atk-s0102a:1498_0": "Tattha kathañcātiādi vitthāretukamyatāpucchā.",
  "atk-s0102a:1498_1": "Ayaṃ panettha saṅkhepattho –",
  "atk-s0102a:1498_2": "bhikkhave,",
  "atk-s0102a:1498_3": "kena ca pakārena bhikkhu kāye kāyānupassī viharatīti?",
  "atk-s0102a:1498_4": "Esa nayo sabbapucchāvāresu.",
  "atk-s0102a:1498_5": "Idha bhikkhave bhikkhūti bhikkhave imasmiṃ sāsane bhikkhu.",
  "atk-s0102a:1498_6": "Ayañhettha idhasaddo sabbappakārakāyānupassanānibbattakassa puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-s0102a:1498_7": "Vuttañhetaṃ “idheva bhikkhave,",
  "atk-s0102a:1498_8": "samaṇo…pe…",
  "atk-s0102a:1498_9": "suññā parappavādā samaṇebhi aññehī”ti.",
  "atk-s0102a:1498_10": "Tena vuttaṃ “imasmiṃ sāsane bhikkhū”ti.",
  "atk-s0102a:1499_0": "Araññagato vā rukkhamūlagato vā suññāgāragato vāti idamassa satipaṭṭhānabhāvanānurūpasenāsanapariggahaparidīpanaṃ.",
  "atk-s0102a:1499_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ kammaṭṭhānavīthiṃ otarituṃ na icchati,",
  "atk-s0102a:1499_2": "kūṭagoṇayuttaratho viya uppathameva dhāvati.",
  "atk-s0102a:1499_3": "Tasmā seyyathāpi nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-s0102a:1499_4": "apanetvā ekamante mahantaṃ thambhaṃ nikhaṇitvā tattha yottena bandheyya.",
  "atk-s0102a:1499_5": "Athassa so vaccho ito cito ca vipphanditvā palāyituṃ asakkonto tameva thambhaṃ upanisīdeyya vā upanipajjeyya vā,",
  "atk-s0102a:1499_6": "evameva imināpi bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ dametukāmena rūpādiārammaṇato",
  "atk-s0102a:1499_7": "apanetvā araññaṃ vā rukkhamūlaṃ vā suññāgāraṃ vā pavisitvā tattha satipaṭṭhānārammaṇatthambhe satiyottena",
  "atk-s0102a:1499_8": "bandhitabbaṃ.",
  "atk-s0102a:1499_9": "Evamassa taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "atk-s0102a:1499_10": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca.",
  "atk-s0102a:1499_11": "Tenāhu porāṇā –",
  "atk-s0102a:1500_0": "“Yathā thambhe nibandheyya, vacchaṃ damaṃ naro idha;",
  "atk-s0102a:1501_0": "Bandheyyevaṃ sakaṃ cittaṃ, satiyārammaṇe daḷha”nti.",
  "atk-s0102a:1502_0": "Evamassetaṃ senāsanaṃ bhāvanānurūpaṃ hoti.",
  "atk-s0102a:1502_1": "Tena vuttaṃ “idamassa satipaṭṭhānabhāvanānurūpasenāsanapariggahaparidīpana”nti.",
  "atk-s0102a:1503_0": "Apica yasmā idaṃ kāyānupassanāya muddhabhūtaṃ sabbabuddhapaccekabuddhasāvakānaṃ visesādhigamadiṭṭhadhammasukhavihārapadaṭṭhānaṃ",
  "atk-s0102a:1503_1": "ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā na sukaraṃ sampādetuṃ,",
  "atk-s0102a:1503_2": "saddakaṇḍakattā jhānassa.",
  "atk-s0102a:1503_3": "Agāmake pana araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ nibbattetvā",
  "atk-s0102a:1503_4": "tadeva jhānaṃ pādakaṃ katvā saṅkhāre sammasitvā aggaphalaṃ arahattaṃ pāpuṇituṃ,",
  "atk-s0102a:1503_5": "tasmāssa anurūpasenāsanaṃ dassento bhagavā,",
  "atk-s0102a:1503_6": "“araññagato vā”tiādimāha.",
  "atk-s0102a:1504_0": "Vatthuvijjācariyo viya hi bhagavā.",
  "atk-s0102a:1504_1": "So yathā vatthuvijjācariyo nagarabhūmiṃ passitvā suṭṭhu upaparikkhitvā “ettha nagaraṃ māpethā”ti upadisati,",
  "atk-s0102a:1504_2": "sotthinā ca nagare niṭṭhite rājakulato mahāsakkāraṃ labhati,",
  "atk-s0102a:1504_3": "evameva yogāvacarassa anurūpasenāsanaṃ upaparikkhitvā “ettha kammaṭṭhānamanuyuñjitabba”nti upadisati,",
  "atk-s0102a:1504_4": "tato tattha kammaṭṭhānamanuyuñjantena yoginā anukkamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "atk-s0102a:1505_0": "Ayaṃ pana bhikkhu dīpisadisoti vuccati.",
  "atk-s0102a:1505_1": "Yathā hi mahādīpirājā araññe tiṇagahanaṃ vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo mige gaṇhāti,",
  "atk-s0102a:1505_2": "evameva ayaṃ araññādīsu kammaṭṭhānaṃ anuyuñjanto bhikkhu yathākkamena cattāro magge ceva cattāri ariyaphalāni ca gaṇhāti.",
  "atk-s0102a:1505_3": "Tenāhu porāṇā –",
  "atk-s0102a:1506_0": "“Yathāpi dīpiko nāma, nilīyitvā gaṇhatī mige;",
  "atk-s0102a:1507_0": "Tathevāyaṃ buddhaputto, yuttayogo vipassako;",
  "atk-s0102a:1508_0": "Araññaṃ pavisitvāna, gaṇhāti phalamuttama”nti.",
  "atk-s0102a:1509_0": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.",
  "atk-s0102a:1509_1": "Ito paraṃ imasmiṃ ānāpānapabbe yaṃ vattabbaṃ siyā,",
  "atk-s0102a:1509_2": "taṃ visuddhimagge vuttameva.",
  "atk-s0102a:1509_3": "Seyyathāpi,",
  "atk-s0102a:1509_4": "bhikkhave,",
  "atk-s0102a:1509_5": "dakkho bhamakāro vāti idañhi upamāmattameva iti ajjhattaṃ vā kāyeti idaṃ appanāmattameva ca tattha anāgataṃ,",
  "atk-s0102a:1509_6": "sesaṃ āgatameva.",
  "atk-s0102a:1510_0": "Yaṃ pana anāgataṃ,",
  "atk-s0102a:1510_1": "tattha dakkhoti cheko.",
  "atk-s0102a:1510_2": "Dīghaṃ vā añchantoti mahantānaṃ bherīpokkharādīnaṃ likhanakāle hatthe ca pāde ca pasāretvā dīghaṃ kaḍḍhanto.",
  "atk-s0102a:1510_3": "Rassaṃ vā añchantoti khuddakānaṃ dantasūcivedhakādīnaṃ likhanakāle mandamandaṃ rassaṃ kaḍḍhanto.",
  "atk-s0102a:1510_4": "Evameva khoti evaṃ ayampi bhikkhu addhānavasena ittaravasena ca pavattānaṃ assāsapassāsānaṃ vasena dīghaṃ vā assasanto dīghaṃ assasāmīti pajānāti…pe…",
  "atk-s0102a:1510_5": "passasissāmīti sikkhatīti.",
  "atk-s0102a:1510_6": "Tassevaṃ sikkhato assāsapassāsanimitte cattāri jhānāni uppajjanti,",
  "atk-s0102a:1510_7": "so jhānā vuṭṭhahitvā assāsapassāse vā pariggaṇhāti jhānaṅgāni vā.",
  "atk-s0102a:1511_0": "Tattha assāsapassāsakammiko “ime assāsapassāsā kiṃ nissitā?",
  "atk-s0102a:1511_1": "Vatthunissitā.",
  "atk-s0102a:1511_2": "Vatthu nāma karajakāyo,",
  "atk-s0102a:1511_3": "karajakāyo nāma cattāri mahābhūtāni upādārūpañce”ti evaṃ rūpaṃ pariggaṇhāti.",
  "atk-s0102a:1511_4": "Tato tadārammaṇe phassapañcamake nāmanti.",
  "atk-s0102a:1511_5": "Evaṃ nāmarūpaṃ pariggahetvā tassa paccayaṃ pariyesanto avijjādipaṭiccasamuppādaṃ disvā “paccayapaccayuppannadhammamattamevetaṃ,",
  "atk-s0102a:1511_6": "añño satto vā puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena arahattaṃ pāpuṇāti.",
  "atk-s0102a:1511_7": "Idaṃ ekassa bhikkhuno yāva arahattā niyyānamukhaṃ.",
  "atk-s0102a:1512_0": "Jhānakammikopi “imāni jhānaṅgāni kiṃ nissitāni,",
  "atk-s0102a:1512_1": "vatthunissitāni,",
  "atk-s0102a:1512_2": "vatthu nāma karajakāyo jhānaṅgāni nāmaṃ,",
  "atk-s0102a:1512_3": "karajakāyo rūpa”nti nāmarūpaṃ vavatthapetvā tassa paccayaṃ pariyesanto avijjādipaccayākāraṃ disvā “paccayapaccayuppannadhammamattamevetaṃ,",
  "atk-s0102a:1512_4": "añño satto vā puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena arahattaṃ pāpuṇāti.",
  "atk-s0102a:1512_5": "Idamekassa bhikkhuno yāva arahattā niyyānamukhaṃ.",
  "atk-s0102a:1513_0": "Iti ajjhattaṃ vāti evaṃ attano vā assāsapassāsakāye kāyānupassī viharati.",
  "atk-s0102a:1513_1": "Bahiddhā vāti parassa vā assāsapassāsakāye.",
  "atk-s0102a:1513_2": "Ajjhattabahiddhā vāti kālena attano,",
  "atk-s0102a:1513_3": "kālena parassa assāsapassāsakāye.",
  "atk-s0102a:1513_4": "Etenassa paguṇakammaṭṭhānaṃ aṭṭhapetvā aparāparaṃ sañcaraṇakālo kathito.",
  "atk-s0102a:1513_5": "Ekasmiṃ kāle panidaṃ ubhayaṃ na labbhati.",
  "atk-s0102a:1514_0": "Samudayadhammānupassī vāti yathā nāma kammārassa bhastañca gaggaranāḷiñca tajjañca vāyāmaṃ paṭicca vāto aparāparaṃ sañcarati,",
  "atk-s0102a:1514_1": "evaṃ bhikkhuno karajakāyañca nāsapuṭañca cittañca paṭicca assāsapassāsakāyo aparāparaṃ sañcarati.",
  "atk-s0102a:1514_2": "Kāyādayo dhammā samudayadhammā,",
  "atk-s0102a:1514_3": "te passanto “samudayadhammānupassī vā kāyasmiṃ viharatī”ti vuccati.",
  "atk-s0102a:1514_4": "Vayadhammānupassī vāti yathā bhastāya apanītāya gaggaranāḷiyā bhinnāya tajje ca vāyāme asati so vāto nappavattati,",
  "atk-s0102a:1514_5": "evameva kāye bhinne nāsapuṭe viddhaste citte ca niruddhe assāsapassāsakāyo nāma nappavattatīti kāyādinirodhā",
  "atk-s0102a:1514_6": "assāsapassāsanirodhoti evaṃ passanto “vayadhammānupassī vā kāyasmiṃ viharatī”ti vuccati.",
  "atk-s0102a:1514_7": "Samudayavayadhammānupassī vāti kālena samudayaṃ kālena vayaṃ anupassanto.",
  "atk-s0102a:1514_8": "Atthi kāyoti vā panassāti kāyova atthi, na satto,",
  "atk-s0102a:1514_9": "na puggalo, na itthī,",
  "atk-s0102a:1514_10": "na puriso, na attā,",
  "atk-s0102a:1514_11": "na attaniyaṃ, nāhaṃ, na mama, na koci,",
  "atk-s0102a:1514_12": "na kassacīti evamassa sati paccupaṭṭhitā hoti.",
  "atk-s0102a:1515_0": "Yāvadevāti payojanaparicchedavavatthāpanametaṃ.",
  "atk-s0102a:1515_1": "Idaṃ vuttaṃ hoti –",
  "atk-s0102a:1515_2": "yā sā sati paccupaṭṭhitā hoti,",
  "atk-s0102a:1515_3": "sā na aññadatthāya.",
  "atk-s0102a:1515_4": "Atha kho yāvadeva ñāṇamattāya aparāparaṃ uttaruttari ñāṇapamāṇatthāya ceva satipamāṇatthāya ca,",
  "atk-s0102a:1515_5": "satisampajaññānaṃ vuḍḍhatthāyāti attho.",
  "atk-s0102a:1515_6": "Anissito ca viharatīti taṇhānissayadiṭṭhinissayānaṃ vasena anissitova viharati.",
  "atk-s0102a:1515_7": "Na ca kiñci loke upādiyatīti lokasmiṃ kiñci rūpaṃ vā…pe…",
  "atk-s0102a:1515_8": "viññāṇaṃ vā “ayaṃ me attā vā attaniyaṃ vā”ti na gaṇhāti.",
  "atk-s0102a:1515_9": "Evampīti upari atthaṃ upādāya sampiṇḍanattho pi- kāro.",
  "atk-s0102a:1515_10": "Iminā pana padena bhagavā ānāpānapabbadesanaṃ niyyātetvā dasseti.",
  "atk-s0102a:1516_0": "Tattha assāsapassāsapariggāhikā sati dukkhasaccaṃ,",
  "atk-s0102a:1516_1": "tassā samuṭṭhāpikā purimataṇhā samudayasaccaṃ ubhinnaṃ appavatti nirodhasaccaṃ,",
  "atk-s0102a:1516_2": "dukkhaparijānano samudayapajahano nirodhārammaṇo ariyamaggo maggasaccaṃ.",
  "atk-s0102a:1516_3": "Evaṃ catusaccavasena ussakkitvā nibbutiṃ pāpuṇātīti idamekassa assāsapassāsavasena abhiniviṭṭhassa bhikkhuno yāva arahattā niyyānamukhanti.",
  "atk-s0102a:1517_0": "Ānāpānapabbaṃ niṭṭhitaṃ.",
  "atk-s0102a:1518_0": "Iriyāpathapabbavaṇṇanā",
  "atk-s0102a:1519_0": "375.",
  "atk-s0102a:1519_1": "Evaṃ assāsapassāsavasena kāyānupassanaṃ vibhajitvā idāni iriyāpathavasena vibhajituṃ puna caparantiādimāha.",
  "atk-s0102a:1519_2": "Tattha kāmaṃ soṇasiṅgālādayopi gacchantā “gacchāmā”ti jānanti,",
  "atk-s0102a:1519_3": "na panetaṃ evarūpaṃ jānanaṃ sandhāya vuttaṃ.",
  "atk-s0102a:1519_4": "Evarūpañhi jānanaṃ sattūpaladdhiṃ na pajahati,",
  "atk-s0102a:1519_5": "attasaññaṃ na ugghāṭeti,",
  "atk-s0102a:1519_6": "kammaṭṭhānaṃ vā satipaṭṭhānabhāvanā vā na hoti.",
  "atk-s0102a:1519_7": "Imassa pana bhikkhuno jānanaṃ sattūpaladdhiṃ pajahati,",
  "atk-s0102a:1519_8": "attasaññaṃ ugghāṭeti kammaṭṭhānañceva satipaṭṭhānabhāvanā ca hoti.",
  "atk-s0102a:1519_9": "Idañhi “ko gacchati,",
  "atk-s0102a:1519_10": "kassa gamanaṃ,",
  "atk-s0102a:1519_11": "kiṃ kāraṇā gacchatī”ti evaṃ sampajānanaṃ sandhāya vuttaṃ.",
  "atk-s0102a:1519_12": "Ṭhānādīsupi eseva nayo.",
  "atk-s0102a:1520_0": "Tattha ko gacchatīti?",
  "atk-s0102a:1520_1": "Na koci satto vā puggalo vā gacchati.",
  "atk-s0102a:1520_2": "Kassa gamananti?",
  "atk-s0102a:1520_3": "Na kassaci sattassa vā puggalassa vā gamanaṃ.",
  "atk-s0102a:1520_4": "Kiṃ kāraṇā gacchatīti?",
  "atk-s0102a:1520_5": "Cittakiriyavāyodhātuvipphārena gacchati.",
  "atk-s0102a:1520_6": "Tasmā esa evaṃ pajānāti –",
  "atk-s0102a:1520_7": "“gacchāmī”ti cittaṃ uppajjati,",
  "atk-s0102a:1520_8": "taṃ vāyaṃ janeti,",
  "atk-s0102a:1520_9": "vāyo viññattiṃ janeti,",
  "atk-s0102a:1520_10": "cittakiriyavāyodhātuvipphārena sakalakāyassa purato abhinīhāro gamananti vuccati.",
  "atk-s0102a:1520_11": "Ṭhānādīsupi eseva nayo.",
  "atk-s0102a:1521_0": "Tatrāpi hi “tiṭṭhāmī”ti cittaṃ uppajjati,",
  "atk-s0102a:1521_1": "taṃ vāyaṃ janeti,",
  "atk-s0102a:1521_2": "vāyo viññattiṃ janeti,",
  "atk-s0102a:1521_3": "cittakiriyavāyodhātuvipphārena sakalakāyassa koṭito paṭṭhāya ussitabhāvo ṭhānanti vuccati.",
  "atk-s0102a:1521_4": "“Nisīdāmī”ti cittaṃ uppajjati,",
  "atk-s0102a:1521_5": "taṃ vāyaṃ janeti,",
  "atk-s0102a:1521_6": "vāyo viññattiṃ janeti,",
  "atk-s0102a:1521_7": "cittakiriyavāyodhātuvipphārena heṭṭhimakāyassa samiñjanaṃ uparimakāyassa ussitabhāvo nisajjāti vuccati.",
  "atk-s0102a:1521_8": "“Sayāmī”ti cittaṃ uppajjati,",
  "atk-s0102a:1521_9": "taṃ vāyaṃ janeti,",
  "atk-s0102a:1521_10": "vāyo viññattiṃ janeti,",
  "atk-s0102a:1521_11": "cittakiriyavāyodhātuvipphārena sakalasarīrassa tiriyato pasāraṇaṃ sayananti vuccatīti.",
  "atk-s0102a:1522_0": "Tassa evaṃ pajānato evaṃ hoti “satto gacchati,",
  "atk-s0102a:1522_1": "satto tiṭṭhatī”ti vuccati,",
  "atk-s0102a:1522_2": "atthato pana koci satto gacchanto vā ṭhito vā natthi.",
  "atk-s0102a:1522_3": "Yathā pana “sakaṭaṃ gacchati,",
  "atk-s0102a:1522_4": "sakaṭaṃ tiṭṭhatī”ti vuccati,",
  "atk-s0102a:1522_5": "na ca kiñci sakaṭaṃ nāma gacchantaṃ vā ṭhitaṃ vā atthi,",
  "atk-s0102a:1522_6": "cattāro pana goṇe yojetvā chekamhi sārathimhi pājente “sakaṭaṃ gacchati,",
  "atk-s0102a:1522_7": "sakaṭaṃ tiṭṭhatī”ti vohāramattameva hoti,",
  "atk-s0102a:1522_8": "evameva ajānanaṭṭhena sakaṭaṃ viya kāyo,",
  "atk-s0102a:1522_9": "goṇā viya cittajavātā,",
  "atk-s0102a:1522_10": "sārathi viya cittaṃ.",
  "atk-s0102a:1522_11": "“Gacchāmi tiṭṭhāmī”ti citte uppanne vāyodhātu viññattiṃ janayamānā uppajjati,",
  "atk-s0102a:1522_12": "cittakiriyavāyodhātuvipphārena gamanādīni pavattanti,",
  "atk-s0102a:1522_13": "tato “satto gacchati,",
  "atk-s0102a:1522_14": "satto tiṭṭhati,",
  "atk-s0102a:1522_15": "ahaṃ gacchāmi,",
  "atk-s0102a:1522_16": "ahaṃ tiṭṭhāmī”ti vohāramattaṃ hoti. Tenāha –",
  "atk-s0102a:1523_0": "“Nāvā mālutavegena, jiyāvegena tejanaṃ;",
  "atk-s0102a:1524_0": "Yathā yāti tathā kāyo, yāti vātāhato ayaṃ.",
  "atk-s0102a:1525_0": "Yantaṃ suttavaseneva, cittasuttavasenidaṃ;",
  "atk-s0102a:1526_0": "Payuttaṃ kāyayantampi, yāti ṭhāti nisīdati.",
  "atk-s0102a:1527_0": "Ko nāma ettha so satto, yo vinā hetupaccaye;",
  "atk-s0102a:1528_0": "Attano ānubhāvena, tiṭṭhe vā yadi vā vaje”ti.",
  "atk-s0102a:1529_0": "Tasmā evaṃ hetupaccayavaseneva pavattāni gamanādīni sallakkhento esa “gacchanto vā gacchāmīti pajānāti, ṭhito vā,",
  "atk-s0102a:1529_1": "nisinno vā,",
  "atk-s0102a:1529_2": "sayāno vā sayānomhīti pajānātī”ti veditabbo.",
  "atk-s0102a:1530_0": "Yathā yathā vā panassa kāyo paṇihito hoti,",
  "atk-s0102a:1530_1": "tathā tathā naṃ pajānātīti sabbasaṅgāhikavacanametaṃ.",
  "atk-s0102a:1530_2": "Idaṃ vuttaṃ hoti –",
  "atk-s0102a:1530_3": "yena yena vā ākārenassa kāyo ṭhito hoti,",
  "atk-s0102a:1530_4": "tena tena naṃ pajānāti.",
  "atk-s0102a:1530_5": "Gamanākārena ṭhitaṃ gacchatīti pajānāti.",
  "atk-s0102a:1530_6": "Ṭhānanisajjasayanākārena ṭhitaṃ sayānoti pajānātīti.",
  "atk-s0102a:1531_0": "Iti ajjhattaṃ vāti evaṃ attano vā catuiriyāpathapariggaṇhanena kāye kāyānupassī viharati.",
  "atk-s0102a:1531_1": "Bahiddhā vāti parassa vā catuiriyāpathapariggaṇhanena.",
  "atk-s0102a:1531_2": "Ajjhattabahiddhā vāti kālena attano,",
  "atk-s0102a:1531_3": "kālena parassa catuiriyāpathapariggaṇhanena kāye kāyānupassī viharati.",
  "atk-s0102a:1531_4": "Samudayadhammānupassī vātiādīsu pana avijjāsamudayā rūpasamudayotiādinā nayena pañcahākārehi rūpakkhandhassa samudayo ca vayo ca nīharitabbo.",
  "atk-s0102a:1531_5": "Tañhi sandhāya idha “samudayadhammānupassī vā”tiādi vuttaṃ.",
  "atk-s0102a:1531_6": "Atthi kāyoti vā panassātiādi vuttasadisameva.",
  "atk-s0102a:1532_0": "Idhāpi catuiriyāpathapariggāhikā sati dukkhasaccaṃ,",
  "atk-s0102a:1532_1": "tassā samuṭṭhāpikā purimataṇhā samudayasaccaṃ,",
  "atk-s0102a:1532_2": "ubhinnaṃ appavatti nirodhasaccaṃ,",
  "atk-s0102a:1532_3": "dukkhaparijānano samudayapajahano nirodhārammaṇo ariyamaggo maggasaccaṃ.",
  "atk-s0102a:1532_4": "Evaṃ catusaccavasena ussakkitvā nibbutiṃ pāpuṇātīti idamekassa catuiriyāpathapariggāhakassa bhikkhuno yāva arahattā niyyānamukhanti.",
  "atk-s0102a:1533_0": "Iriyāpathapabbaṃ niṭṭhitaṃ.",
  "atk-s0102a:1534_0": "Catusampajaññapabbavaṇṇanā",
  "atk-s0102a:1535_0": "376.",
  "atk-s0102a:1535_1": "Evaṃ iriyāpathavasena kāyānupassanaṃ vibhajitvā idāni catusampajaññavasena vibhajituṃ puna caparantiādimāha.",
  "atk-s0102a:1535_2": "Tattha abhikkantetiādīni sāmaññaphale vaṇṇitāni.",
  "atk-s0102a:1535_3": "Iti ajjhattaṃ vāti evaṃ catusampajaññapariggaṇhanena attano vā kāye,",
  "atk-s0102a:1535_4": "parassa vā kāye,",
  "atk-s0102a:1535_5": "kālena vā attano,",
  "atk-s0102a:1535_6": "kālena vā parassa kāye kāyānupassī viharati.",
  "atk-s0102a:1535_7": "Idhāpi samudayavayadhammānupassītiādīsu rūpakkhandhasseva samudayo ca vayo ca nīharitabbo.",
  "atk-s0102a:1535_8": "Sesaṃ vuttasadisameva.",
  "atk-s0102a:1536_0": "Idha catusampajaññapariggāhikā sati dukkhasaccaṃ,",
  "atk-s0102a:1536_1": "tassā samuṭṭhāpikā purimataṇhā samudayasaccaṃ,",
  "atk-s0102a:1536_2": "ubhinnaṃ appavatti nirodhasaccaṃ,",
  "atk-s0102a:1536_3": "vuttappakāro ariyamaggo maggasaccaṃ.",
  "atk-s0102a:1536_4": "Evaṃ catusaccavasena ussakkitvā nibbutiṃ pāpuṇātīti idamekassa catusampajaññapariggāhakassa bhikkhuno vasena yāva arahattā niyyānamukhanti.",
  "atk-s0102a:1537_0": "Catusampajaññapabbaṃ niṭṭhitaṃ.",
  "atk-s0102a:1538_0": "Paṭikūlamanasikārapabbavaṇṇanā",
  "atk-s0102a:1539_0": "377.",
  "atk-s0102a:1539_1": "Evaṃ catusampajaññavasena kāyānupassanaṃ vibhajitvā idāni paṭikūlamanasikāravasena vibhajituṃ puna caparantiādimāha.",
  "atk-s0102a:1539_2": "Tattha imameva kāyantiādīsu yaṃ vattabbaṃ siyā,",
  "atk-s0102a:1539_3": "taṃ sabbaṃ sabbākārena vitthārato visuddhimagge kāyagatāsatikammaṭṭhāne vuttaṃ.",
  "atk-s0102a:1539_4": "Ubhatomukhāti heṭṭhā ca upari cāti dvīhi mukhehi yuttā.",
  "atk-s0102a:1539_5": "Nānāvihitassāti nānāvidhassa.",
  "atk-s0102a:1540_0": "Idaṃ panettha opammasaṃsandanaṃ –",
  "atk-s0102a:1540_1": "ubhatomukhā putoḷi viya hi cātumahābhūtiko kāyo,",
  "atk-s0102a:1540_2": "tattha missetvā pakkhittanānāvidhadhaññaṃ viya kesādayo dvattiṃsākārā,",
  "atk-s0102a:1540_3": "cakkhumā puriso viya yogāvacaro,",
  "atk-s0102a:1540_4": "tassa taṃ putoḷiṃ muñcitvā paccavekkhato nānāvidhadhaññassa pākaṭakālo viya yogino dvattiṃsākārassa vibhūtakālo veditabbo.",
  "atk-s0102a:1540_5": "Iti ajjhattaṃ vāti evaṃ kesādipariggaṇhanena attano vā kāye,",
  "atk-s0102a:1540_6": "parassa vā kāye,",
  "atk-s0102a:1540_7": "kālena vā attano,",
  "atk-s0102a:1540_8": "kālena vā parassa kāye kāyānupassī viharati.",
  "atk-s0102a:1540_9": "Ito paraṃ vuttanayameva.",
  "atk-s0102a:1540_10": "Kevalañhi idha dvattiṃsākārapariggāhikā sati dukkhasaccanti evaṃ yojanaṃ katvā niyyānamukhaṃ veditabbaṃ.",
  "atk-s0102a:1540_11": "Sesaṃ purimasadisamevāti.",
  "atk-s0102a:1541_0": "Paṭikūlamanasikārapabbaṃ niṭṭhitaṃ.",
  "atk-s0102a:1542_0": "Dhātumanasikārapabbavaṇṇanā",
  "atk-s0102a:1543_0": "378.",
  "atk-s0102a:1543_1": "Evaṃ paṭikūlamanasikāravasena kāyānupassanaṃ vibhajitvā idāni dhātumanasikāravasena vibhajituṃ puna caparantiādimāha.",
  "atk-s0102a:1543_2": "Tatthāyaṃ opammasaṃsandanena saddhiṃ atthavaṇṇanā –",
  "atk-s0102a:1543_3": "yathā koci goghātako vā tasseva vā bhattavetanabhato antevāsiko gāviṃ vadhitvā vinivijjhitvā catasso",
  "atk-s0102a:1543_4": "disā gatānaṃ mahāpathānaṃ vemajjhaṭṭhānasaṅkhāte catumahāpathe koṭṭhāsaṃ koṭṭhāsaṃ katvā nisinno assa,",
  "atk-s0102a:1543_5": "evameva bhikkhu catunnaṃ iriyāpathānaṃ yena kenaci ākārena ṭhitattā yathāṭhitaṃ,",
  "atk-s0102a:1543_6": "yathāṭhitattā ca yathāpaṇihitaṃ kāyaṃ “atthi imasmiṃ kāye pathavīdhātu…pe…",
  "atk-s0102a:1543_7": "vāyodhātū”ti evaṃ paccavekkhati.",
  "atk-s0102a:1544_0": "Kiṃ vuttaṃ hoti –",
  "atk-s0102a:1544_1": "yathā goghātakassa gāviṃ posentassāpi āghātanaṃ āharantassāpi āharitvā tattha bandhitvā ṭhapentassapi",
  "atk-s0102a:1544_2": "vadhentassāpi vadhitaṃ mataṃ passantassāpi tāvadeva gāvīti saññā na antaradhāyati,",
  "atk-s0102a:1544_3": "yāva naṃ padāletvā bilaso na vibhajati.",
  "atk-s0102a:1544_4": "Vibhajitvā nisinnassa panassa gāvīti saññā antaradhāyati,",
  "atk-s0102a:1544_5": "maṃsasaññā pavattati.",
  "atk-s0102a:1544_6": "Nāssa evaṃ hoti –",
  "atk-s0102a:1544_7": "“ahaṃ gāviṃ vikkiṇāmi,",
  "atk-s0102a:1544_8": "ime gāviṃ harantī”ti.",
  "atk-s0102a:1544_9": "Atha khvassa “ahaṃ maṃsaṃ vikkiṇāmi,",
  "atk-s0102a:1544_10": "ime maṃsaṃ haranti” cceva hoti;",
  "atk-s0102a:1544_11": "evameva imassāpi bhikkhuno pubbe bālaputhujjanakāle gihibhūtassāpi pabbajitassāpi tāvadeva sattoti vā puggaloti vā saññā na antaradhāyati,",
  "atk-s0102a:1544_12": "yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.",
  "atk-s0102a:1544_13": "Dhātuso paccavekkhato panassa sattasaññā antaradhāyati,",
  "atk-s0102a:1544_14": "dhātuvaseneva cittaṃ santiṭṭhati.",
  "atk-s0102a:1544_15": "Tenāha bhagavā –",
  "atk-s0102a:1544_16": "“‘imameva kāyaṃ yathāṭhitaṃ yathāpaṇihitaṃ dhātuso paccavekkhati ‘atthi imasmiṃ kāye pathavīdhātu āpodhātu tejodhātu vāyodhātū’ti.",
  "atk-s0102a:1544_17": "Seyyathāpi,",
  "atk-s0102a:1544_18": "bhikkhave,",
  "atk-s0102a:1544_19": "dakkho goghātako vā…pe…",
  "atk-s0102a:1544_20": "vāyodhātū”ti.",
  "atk-s0102a:1544_21": "Goghātako viya hi yogī,",
  "atk-s0102a:1544_22": "gāvīti saññā viya sattasaññā,",
  "atk-s0102a:1544_23": "catumahāpatho viya catuiriyāpatho,",
  "atk-s0102a:1544_24": "bilaso vibhajitvā nisinnabhāvo viya dhātuso paccavekkhaṇanti ayamettha pāḷivaṇṇanā.",
  "atk-s0102a:1544_25": "Kammaṭṭhānakathā pana visuddhimagge vitthāritā.",
  "atk-s0102a:1545_0": "Iti ajjhattaṃ vāti evaṃ catudhātupariggaṇhanena attano vā kāye,",
  "atk-s0102a:1545_1": "parassa vā kāye,",
  "atk-s0102a:1545_2": "kālena vā attano,",
  "atk-s0102a:1545_3": "kālena vā parassa kāye kāyānupassī viharati.",
  "atk-s0102a:1545_4": "Ito paraṃ vuttanayameva.",
  "atk-s0102a:1545_5": "Kevalañhi idha catudhātupariggāhikā sati dukkhasaccanti evaṃ yojanaṃ katvā niyyānamukhaṃ veditabbaṃ,",
  "atk-s0102a:1545_6": "sesaṃ purimasadisamevāti.",
  "atk-s0102a:1546_0": "Dhātumanasikārapabbaṃ niṭṭhitaṃ.",
  "atk-s0102a:1547_0": "Navasivathikapabbavaṇṇanā",
  "atk-s0102a:1548_0": "379.",
  "atk-s0102a:1548_1": "Evaṃ dhātumanasikāravasena kāyānupassanaṃ vibhajitvā idāni navahi sivathikapabbehi vibhajituṃ puna caparantiādimāha.",
  "atk-s0102a:1548_2": "Tattha seyyathāpi passeyyāti yathā passeyya.",
  "atk-s0102a:1548_3": "Sarīranti matasarīraṃ.",
  "atk-s0102a:1548_4": "Sivathikāya chaḍḍitanti susāne apaviddhaṃ.",
  "atk-s0102a:1548_5": "Ekāhaṃ matassa assāti ekāhamataṃ.",
  "atk-s0102a:1548_6": "Dvīhaṃ matassa assāti dvīhamataṃ.",
  "atk-s0102a:1548_7": "Tīhaṃ matassa assāti tīhamataṃ.",
  "atk-s0102a:1548_8": "Kammārabhastā viya vāyunā uddhaṃ jīvitapariyādānā yathānukkamaṃ samuggatena sūnabhāvena uddhumātattā uddhumātaṃ,",
  "atk-s0102a:1548_9": "uddhumātameva uddhumātakaṃ.",
  "atk-s0102a:1548_10": "Paṭikūlattā vā kucchitaṃ uddhumātanti uddhumātakaṃ.",
  "atk-s0102a:1548_11": "Vinīlaṃ vuccati viparibhinnavaṇṇaṃ,",
  "atk-s0102a:1548_12": "vinīlameva vinīlakaṃ.",
  "atk-s0102a:1548_13": "Paṭikūlattā vā kucchitaṃ vinīlanti vinīlakaṃ.",
  "atk-s0102a:1548_14": "Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa yebhuyyena ca nīlavaṇṇassa nīlaṭṭhānesu",
  "atk-s0102a:1548_15": "nīlasāṭakapārutasseva chavasarīrassetaṃ adhivacanaṃ.",
  "atk-s0102a:1548_16": "Paribhinnaṭṭhānehi navahi vā vaṇamukhehi vissandamānapubbaṃ vipubbaṃ,",
  "atk-s0102a:1548_17": "vipubbameva vipubbakaṃ.",
  "atk-s0102a:1548_18": "Paṭikūlattā vā kucchitaṃ vipubbanti vipubbakaṃ.",
  "atk-s0102a:1548_19": "Vipubbakaṃ jātaṃ tathābhāvaṃ gatanti vipubbakajātaṃ.",
  "atk-s0102a:1549_0": "So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati upaneti. Kathaṃ?",
  "atk-s0102a:1549_1": "Ayampi kho kāyo evaṃdhammo evaṃbhāvī evaṃanatītoti.",
  "atk-s0102a:1549_2": "Idaṃ vuttaṃ hoti – āyu, usmā,",
  "atk-s0102a:1549_3": "viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo hoti,",
  "atk-s0102a:1549_4": "imesaṃ pana vigamā ayampi kho kāyo evaṃdhammo evaṃ pūtikasabhāvoyeva,",
  "atk-s0102a:1549_5": "evaṃbhāvī evaṃ uddhumātādibhedo bhavissati,",
  "atk-s0102a:1549_6": "evaṃanatīto evaṃ uddhumātādibhāvaṃ anatikkantoti.",
  "atk-s0102a:1549_7": "Iti ajjhattaṃ vāti evaṃ uddhumātādipariggaṇhanena attano vā kāye,",
  "atk-s0102a:1549_8": "parassa vā kāye,",
  "atk-s0102a:1549_9": "kālena vā attano,",
  "atk-s0102a:1549_10": "kālena vā parassa kāye kāyānupassī viharati.",
  "atk-s0102a:1550_0": "Khajjamānanti udarādīsu nisīditvā udaramaṃsaoṭṭhamaṃsaakkhikūṭādīni luñcitvā luñcitvā khādiyamānaṃ.",
  "atk-s0102a:1550_1": "Samaṃsalohitanti sāvasesamaṃsalohitayuttaṃ.",
  "atk-s0102a:1550_2": "Nimaṃsalohitamakkhitanti maṃse khīṇepi lohitaṃ na sussati,",
  "atk-s0102a:1550_3": "taṃ sandhāya vuttaṃ “nimaṃsalohitamakkhita”nti.",
  "atk-s0102a:1550_4": "Aññenāti aññena disābhāgena.",
  "atk-s0102a:1550_5": "Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ pāṭiyekkaṃ vippakiṇṇaṃ.",
  "atk-s0102a:1550_6": "Pādaṭṭhikādīsupi eseva nayo.",
  "atk-s0102a:1551_0": "Terovassikānīti atikkantasaṃvaccharāni.",
  "atk-s0102a:1551_1": "Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti,",
  "atk-s0102a:1551_2": "antobhūmigatāni pana cirataraṃ tiṭṭhanti.",
  "atk-s0102a:1551_3": "Cuṇṇakajātānīti cuṇṇaṃ cuṇṇaṃ hutvā vippakiṇṇāni.",
  "atk-s0102a:1551_4": "Sabbattha so imamevāti vuttanayena khajjamānādīnaṃ vasena yojanā kātabbā.",
  "atk-s0102a:1551_5": "Iti ajjhattaṃ vāti evaṃ khajjamānādipariggaṇhanena yāva cuṇṇakabhāvā attano vā kāye,",
  "atk-s0102a:1551_6": "parassa vā kāye kālena vā attano,",
  "atk-s0102a:1551_7": "kālena vā parassa kāye kāyānupassī viharati.",
  "atk-s0102a:1552_0": "Idha pana ṭhatvā navasivathikā samodhānetabbā.",
  "atk-s0102a:1552_1": "Ekāhamataṃ vāti hi ādinā nayena vuttā sabbāpi ekā,",
  "atk-s0102a:1552_2": "kākehi vā khajjamānantiādikā ekā,",
  "atk-s0102a:1552_3": "aṭṭhikasaṅkhalikaṃ samaṃsalohitaṃ nhārusambandhanti ekā,",
  "atk-s0102a:1552_4": "nimaṃsalohitamakkhitaṃ nhārusambandhanti ekā,",
  "atk-s0102a:1552_5": "apagatamaṃsalohitaṃ nhārusambandhanti ekā,",
  "atk-s0102a:1552_6": "aṭṭhikāni apagatasambandhānītiādikā ekā aṭṭhikāni setāni saṅkhavaṇṇapaṭibhāgānīti ekā,",
  "atk-s0102a:1552_7": "puñjakitāni terovassikānīti ekā,",
  "atk-s0102a:1552_8": "pūtīni cuṇṇakajātānīti ekāti.",
  "atk-s0102a:1553_0": "Evaṃ kho,",
  "atk-s0102a:1553_1": "bhikkhaveti idaṃ navasivathikā dassetvā kāyānupassanaṃ niṭṭhapento āha.",
  "atk-s0102a:1553_2": "Tattha navasivathikapariggāhikā sati dukkhasaccaṃ,",
  "atk-s0102a:1553_3": "tassā samuṭṭhāpikā purimataṇhā samudayasaccaṃ,",
  "atk-s0102a:1553_4": "ubhinnaṃ appavatti nirodhasaccaṃ,",
  "atk-s0102a:1553_5": "dukkhaparijānano samudayapajahano nirodhārammaṇo ariyamaggo maggasaccaṃ.",
  "atk-s0102a:1553_6": "Evaṃ catusaccavasena ussakkitvā nibbutiṃ pāpuṇātīti idaṃ navasivathikapariggāhakānaṃ bhikkhūnaṃ yāva arahattā niyyānamukhanti.",
  "atk-s0102a:1554_0": "Navasivathikapabbaṃ niṭṭhitaṃ.",
  "atk-s0102a:1555_0": "Ettāvatā ca ānāpānapabbaṃ,",
  "atk-s0102a:1555_1": "iriyāpathapabbaṃ,",
  "atk-s0102a:1555_2": "catusampajaññapabbaṃ,",
  "atk-s0102a:1555_3": "paṭikūlamanasikārapabbaṃ,",
  "atk-s0102a:1555_4": "dhātumanasikārapabbaṃ,",
  "atk-s0102a:1555_5": "navasivathikapabbānīti cuddasapabbā kāyānupassanā niṭṭhitā hoti.",
  "atk-s0102a:1555_6": "Tattha ānāpānapabbaṃ,",
  "atk-s0102a:1555_7": "paṭikūlamanasikārapabbanti imāneva dve appanākammaṭṭhānāni,",
  "atk-s0102a:1555_8": "sivathikānaṃ pana ādīnavānupassanāvasena vuttattā sesāni dvādasāpi upacārakammaṭṭhānānevāti.",
  "atk-s0102a:1556_0": "Kāyānupassanā niṭṭhitā.",
  "atk-s0102a:1557_0": "Vedanānupassanāvaṇṇanā",
  "atk-s0102a:1558_0": "380.",
  "atk-s0102a:1558_1": "Evaṃ bhagavā cuddasavidhena kāyānupassanāsatipaṭṭhānaṃ kathetvā idāni navavidhena vedanānupassanaṃ kathetuṃ kathañca,",
  "atk-s0102a:1558_2": "bhikkhavetiādimāha.",
  "atk-s0102a:1558_3": "Tattha sukhaṃ vedananti kāyikaṃ vā cetasikaṃ vā sukhaṃ vedanaṃ vedayamāno “ahaṃ sukhaṃ vedanaṃ vedayāmī”ti pajānātīti attho.",
  "atk-s0102a:1558_4": "Tattha kāmaṃ uttānaseyyakāpi dārakā thaññapivanādikāle sukhaṃ vedayamānā “sukhaṃ vedanaṃ vedayāmā”ti pajānanti,",
  "atk-s0102a:1558_5": "na panetaṃ evarūpaṃ jānanaṃ sandhāya vuttaṃ.",
  "atk-s0102a:1558_6": "Evarūpañhi jānanaṃ sattūpaladdhiṃ na jahati,",
  "atk-s0102a:1558_7": "attasaññaṃ na ugghāṭeti,",
  "atk-s0102a:1558_8": "kammaṭṭhānaṃ vā satipaṭṭhānabhāvanā vā na hoti.",
  "atk-s0102a:1558_9": "Imassa pana bhikkhuno jānanaṃ sattūpaladdhiṃ jahati,",
  "atk-s0102a:1558_10": "attasaññaṃ ugghāṭeti,",
  "atk-s0102a:1558_11": "kammaṭṭhānañceva satipaṭṭhānabhāvanā ca hoti.",
  "atk-s0102a:1558_12": "Idañhi “ko vedayati,",
  "atk-s0102a:1558_13": "kassa vedanā,",
  "atk-s0102a:1558_14": "kiṃ kāraṇā vedanā”ti evaṃ sampajānavediyanaṃ sandhāya vuttaṃ.",
  "atk-s0102a:1559_0": "Tattha ko vedayatīti na koci satto vā puggalo vā vedayati.",
  "atk-s0102a:1559_1": "Kassa vedanāti na kassaci sattassa vā puggalassa vā vedanā.",
  "atk-s0102a:1559_2": "Kiṃ kāraṇā vedanāti vatthuārammaṇāva panassa vedanā,",
  "atk-s0102a:1559_3": "tasmā esa evaṃ pajānāti “taṃ taṃ sukhādīnaṃ vatthuṃ ārammaṇaṃ katvā vedanāva vedayati taṃ pana vedanāya",
  "atk-s0102a:1559_4": "pavattiṃ upādāya’ahaṃ vedayāmī’ti vohāramattaṃ hotī”ti.",
  "atk-s0102a:1559_5": "Evaṃ vatthuṃ ārammaṇaṃ katvā vedanāva vedayatīti sallakkhento esa “sukhaṃ vedanaṃ vedayāmīti pajānātī”ti veditabbo cittalapabbate aññataratthero viya.",
  "atk-s0102a:1560_0": "Thero kira aphāsukakāle balavavedanāya nitthunanto aparāparaṃ parivattati,",
  "atk-s0102a:1560_1": "tameko daharo āha –",
  "atk-s0102a:1560_2": "“kataraṃ vo, bhante,",
  "atk-s0102a:1560_3": "ṭhānaṃ rujjatī”ti. Āvuso,",
  "atk-s0102a:1560_4": "pāṭiyekkaṃ rujjanaṭṭhānaṃ nāma natthi,",
  "atk-s0102a:1560_5": "vatthuṃ ārammaṇaṃ katvā vedanāva vedayatīti.",
  "atk-s0102a:1560_6": "Evaṃ jānanakālato paṭṭhāya adhivāsetuṃ vaṭṭati no,",
  "atk-s0102a:1560_7": "bhante,ti.",
  "atk-s0102a:1560_8": "Adhivāsemi, āvusoti.",
  "atk-s0102a:1560_9": "Adhivāsanā, bhante, seyyoti.",
  "atk-s0102a:1560_10": "Thero adhivāsesi.",
  "atk-s0102a:1560_11": "Vāto yāva hadayā phālesi,",
  "atk-s0102a:1560_12": "mañcake antāni rāsikatāni ahesuṃ.",
  "atk-s0102a:1560_13": "Thero daharassa dassesi “vaṭṭatāvuso,",
  "atk-s0102a:1560_14": "ettakā adhivāsanā”ti.",
  "atk-s0102a:1560_15": "Daharo tuṇhī ahosi.",
  "atk-s0102a:1560_16": "Thero vīriyasamataṃ yojetvā saha paṭisambhidāhi arahattaṃ pāpuṇitvā samasīsī hutvā parinibbāyi.",
  "atk-s0102a:1561_0": "Yathā ca sukhaṃ,",
  "atk-s0102a:1561_1": "evaṃ dukkhaṃ…pe…",
  "atk-s0102a:1561_2": "nirāmisaṃ adukkhamasukhaṃ vedanaṃ vedayamāno “nirāmisaṃ adukkhamasukhaṃ vedanaṃ vedayāmī”ti pajānāti.",
  "atk-s0102a:1561_3": "Iti bhagavā rūpakammaṭṭhānaṃ kathetvā arūpakammaṭṭhānaṃ kathento yasmā phassavasena cittavasena vā kathiyamānaṃ pākaṭaṃ na hoti,",
  "atk-s0102a:1561_4": "andhakāraṃ viya khāyati,",
  "atk-s0102a:1561_5": "vedanānaṃ pana uppattipākaṭatāya vedanāvasena pākaṭaṃ hoti,",
  "atk-s0102a:1561_6": "tasmā sakkapañhe viya idhāpi vedanāvasena arūpakammaṭṭhānaṃ kathesi.",
  "atk-s0102a:1561_7": "Tattha “duvidhañhi kammaṭṭhānaṃ rūpakammaṭṭhānaṃ arūpakammaṭṭhānañcā”tiādi kathāmaggo sakkapañhe vuttanayeneva veditabbo.",
  "atk-s0102a:1562_0": "Tattha sukhaṃ vedanantiādīsu ayaṃ aparopi pajānanapariyāyo,",
  "atk-s0102a:1562_1": "sukhaṃ vedanaṃ vedayāmīti pajānātīti sukhavedanākkhaṇe dukkhavedanāya abhāvato sukhaṃ vedanaṃ vedayamāno “sukhaṃ vedanaṃyeva vedayāmī”ti pajānāti.",
  "atk-s0102a:1562_2": "Tena yā pubbe bhūtapubbā dukkhavedanā,",
  "atk-s0102a:1562_3": "tassa idāni abhāvato imissā ca sukhāya vedanāya ito paṭhamaṃ abhāvato vedanā nāma aniccā adhuvā vipariṇāmadhammā,",
  "atk-s0102a:1562_4": "itiha tattha sampajāno hoti.",
  "atk-s0102a:1562_5": "Vuttampi cetaṃ bhagavatā –",
  "atk-s0102a:1563_0": "“Yasmiṃ,",
  "atk-s0102a:1563_1": "aggivessana,",
  "atk-s0102a:1563_2": "samaye sukhaṃ vedanaṃ vedeti,",
  "atk-s0102a:1563_3": "neva tasmiṃ samaye dukkhaṃ vedanaṃ vedeti,",
  "atk-s0102a:1563_4": "na adukkhamasukhaṃ vedanaṃ vedeti,",
  "atk-s0102a:1563_5": "sukhaṃyeva tasmiṃ samaye vedanaṃ vedeti. Yasmiṃ,",
  "atk-s0102a:1563_6": "aggivessana,",
  "atk-s0102a:1563_7": "samaye dukkhaṃ…pe…",
  "atk-s0102a:1563_8": "adukkhamasukhaṃ vedanaṃ vedeti,",
  "atk-s0102a:1563_9": "neva tasmiṃ samaye sukhaṃ vedanaṃ vedeti,",
  "atk-s0102a:1563_10": "na dukkhaṃ vedanaṃ vedeti,",
  "atk-s0102a:1563_11": "adukkhamasukhaṃyeva tasmiṃ samaye vedanaṃ vedeti. Sukhāpi, kho,",
  "atk-s0102a:1563_12": "aggivessana,",
  "atk-s0102a:1563_13": "vedanā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā. Dukkhāpi, kho…pe…",
  "atk-s0102a:1563_14": "adukkhamasukhāpi kho,",
  "atk-s0102a:1563_15": "aggivessana,",
  "atk-s0102a:1563_16": "vedanā aniccā…pe…",
  "atk-s0102a:1563_17": "nirodhadhammā.",
  "atk-s0102a:1563_18": "Evaṃ passaṃ,",
  "atk-s0102a:1563_19": "aggivessana,",
  "atk-s0102a:1563_20": "sutavā ariyasāvako sukhāyapi vedanāya nibbindati,",
  "atk-s0102a:1563_21": "dukkhāyapi vedanāya nibbindati,",
  "atk-s0102a:1563_22": "adukkhamasukhāyapi vedanāya nibbindati,",
  "atk-s0102a:1563_23": "nibbindaṃ virajjati,",
  "atk-s0102a:1563_24": "virāgā vimuccati,",
  "atk-s0102a:1563_25": "vimuttasmiṃ ‘vimuttamī’ti ñāṇaṃ hoti,",
  "atk-s0102a:1563_26": "‘khīṇā jāti,",
  "atk-s0102a:1563_27": "vusitaṃ brahmacariyaṃ,",
  "atk-s0102a:1563_28": "kataṃ karaṇīyaṃ,",
  "atk-s0102a:1563_29": "nāparaṃ itthattāyā’ti pajānātī”ti.",
  "atk-s0102a:1564_0": "Sāmisaṃ vā sukhantiādīsu sāmisā sukhā nāma pañcakāmaguṇāmisasannissitā cha gehasitasomanassavedanā.",
  "atk-s0102a:1564_1": "Nirāmisā sukhā nāma cha nekkhammasitasomanassavedanā.",
  "atk-s0102a:1564_2": "Sāmisā dukkhā nāma cha gehasitadomanassavedanā.",
  "atk-s0102a:1564_3": "Nirāmisā dukkhā nāma cha nekkhammasitadomanassavedanā.",
  "atk-s0102a:1564_4": "Sāmisā adukkhamasukhā nāma cha gehasitaupekkhāvedanā.",
  "atk-s0102a:1564_5": "Nirāmisā adukkhamasukhā nāma cha nekkhammasitaupekkhāvedanā.",
  "atk-s0102a:1564_6": "Tāsaṃ vibhāgo sakkapañhe vuttoyeva.",
  "atk-s0102a:1565_0": "Iti ajjhattaṃ vāti evaṃ sukhavedanādipariggaṇhanena attano vā vedanāsu,",
  "atk-s0102a:1565_1": "parassa vā vedanāsu,",
  "atk-s0102a:1565_2": "kālena vā attano,",
  "atk-s0102a:1565_3": "kālena vā parassa vedanāsu vedanānupassī viharati.",
  "atk-s0102a:1565_4": "Samudayavayadhammānupassī vāti ettha pana avijjāsamudayā vedanāsamudayotiādīhi pañcahi pañcahi ākārehi",
  "atk-s0102a:1565_5": "vedanānaṃ samudayañca vayañca passanto “samudayadhammānupassī vā vedanāsu viharati,",
  "atk-s0102a:1565_6": "vayadhammānupassī vā vedanāsu viharati,",
  "atk-s0102a:1565_7": "kālena samudayadhammānupassī vā vedanāsu,",
  "atk-s0102a:1565_8": "kālena vayadhammānupassī vā vedanāsu viharatī”ti veditabbo.",
  "atk-s0102a:1565_9": "Ito paraṃ kāyānupassanāyaṃ vuttanayameva.",
  "atk-s0102a:1565_10": "Kevalañhi idha vedanāpariggāhikā sati dukkhasaccanti evaṃ yojanaṃ katvā vedanāpariggāhakassa bhikkhuno niyyānamukhaṃ veditabbaṃ,",
  "atk-s0102a:1565_11": "sesaṃ tādisamevāti.",
  "atk-s0102a:1566_0": "Vedanānupassanā niṭṭhitā.",
  "atk-s0102a:1567_0": "Cittānupassanāvaṇṇanā",
  "atk-s0102a:1568_0": "381.",
  "atk-s0102a:1568_1": "Evaṃ navavidhena vedanānupassanāsatipaṭṭhānaṃ kathetvā idāni soḷasavidhena cittānupassanaṃ kathetuṃ kathañca,",
  "atk-s0102a:1568_2": "bhikkhavetiādimāha.",
  "atk-s0102a:1568_3": "Tattha sarāganti aṭṭhavidhalobhasahagataṃ.",
  "atk-s0102a:1568_4": "Vītarāganti lokiyakusalābyākataṃ.",
  "atk-s0102a:1568_5": "Idaṃ pana yasmā sammasanaṃ na dhammasamodhānaṃ tasmā idha ekapadepi lokuttaraṃ na labbhati.",
  "atk-s0102a:1568_6": "Sesāni cattāri akusalacittāni neva purimapadaṃ na pacchimapadaṃ bhajanti.",
  "atk-s0102a:1568_7": "Sadosanti duvidhadomanassasahagataṃ.",
  "atk-s0102a:1568_8": "Vītadosanti lokiyakusalābyākataṃ.",
  "atk-s0102a:1568_9": "Sesāni dasa akusalacittāni neva purimapadaṃ,",
  "atk-s0102a:1568_10": "na pacchimapadaṃ bhajanti.",
  "atk-s0102a:1568_11": "Samohanti vicikicchāsahagatañceva,",
  "atk-s0102a:1568_12": "uddhaccasahagatañcāti duvidhaṃ.",
  "atk-s0102a:1568_13": "Yasmā pana moho sabbākusalesu uppajjati,",
  "atk-s0102a:1568_14": "tasmā sesānipi idha vaṭṭantiyeva.",
  "atk-s0102a:1568_15": "Imasmiññeva hi duke dvādasākusalacittāni pariyādinnānīti.",
  "atk-s0102a:1568_16": "Vītamohanti lokiyakusalābyākataṃ.",
  "atk-s0102a:1568_17": "Saṅkhittanti thinamiddhānupatitaṃ.",
  "atk-s0102a:1568_18": "Etañhi saṅkuṭitacittaṃ nāma.",
  "atk-s0102a:1568_19": "Vikkhittanti uddhaccasahagataṃ,",
  "atk-s0102a:1568_20": "etañhi pasaṭacittaṃ nāma.",
  "atk-s0102a:1569_0": "Mahaggatanti rūpārūpāvacaraṃ.",
  "atk-s0102a:1569_1": "Amahaggatanti kāmāvacaraṃ.",
  "atk-s0102a:1569_2": "Sauttaranti kāmāvacaraṃ.",
  "atk-s0102a:1569_3": "Anuttaranti rūpāvacaraṃ arūpāvacarañca.",
  "atk-s0102a:1569_4": "Tatrāpi sauttaraṃ rūpāvacaraṃ,",
  "atk-s0102a:1569_5": "anuttaraṃ arūpāvacarameva.",
  "atk-s0102a:1569_6": "Samāhitanti yassa appanāsamādhi upacārasamādhi vā atthi.",
  "atk-s0102a:1569_7": "Asamāhitanti ubhayasamādhivirahitaṃ.",
  "atk-s0102a:1569_8": "Vimuttanti tadaṅgavikkhambhanavimuttīhi vimuttaṃ.",
  "atk-s0102a:1569_9": "Avimuttanti ubhayavimuttivirahitaṃ.",
  "atk-s0102a:1569_10": "Samucchedapaṭippassaddhinissaraṇavimuttīnaṃ pana idha okāsova natthi.",
  "atk-s0102a:1570_0": "Iti ajjhattaṃ vāti evaṃ sarāgādipariggaṇhanena yasmiṃ yasmiṃ khaṇe yaṃ yaṃ cittaṃ pavattati,",
  "atk-s0102a:1570_1": "taṃ taṃ sallakkhento attano vā citte,",
  "atk-s0102a:1570_2": "parassa vā citte,",
  "atk-s0102a:1570_3": "kālena vā attano,",
  "atk-s0102a:1570_4": "kālena vā parassa citte cittānupassī viharati.",
  "atk-s0102a:1570_5": "Samudayavayadhammānupassīti ettha pana avijjāsamudayā viññāṇasamudayoti evaṃ pañcahi pañcahi ākārehi viññāṇassa samudayo ca vayo ca nīharitabbo.",
  "atk-s0102a:1570_6": "Ito paraṃ vuttanayameva.",
  "atk-s0102a:1570_7": "Kevalañhi idha cittapariggāhikā sati dukkhasaccanti evaṃ padayojanaṃ katvā cittapariggāhakassa bhikkhuno niyyānamukhaṃ veditabbaṃ.",
  "atk-s0102a:1570_8": "Sesaṃ tādisamevāti.",
  "atk-s0102a:1571_0": "Cittānupassanā niṭṭhitā.",
  "atk-s0102a:1572_0": "Dhammānupassanā nīvaraṇapabbavaṇṇanā",
  "atk-s0102a:1573_0": "382.",
  "atk-s0102a:1573_1": "Evaṃ soḷasavidhena cittānupassanāsatipaṭṭhānaṃ kathetvā idāni pañcavidhena dhammānupassanaṃ kathetuṃ kathañca,",
  "atk-s0102a:1573_2": "bhikkhavetiādimāha.",
  "atk-s0102a:1573_3": "Apica bhagavatā kāyānupassanāya suddharūpapariggaho kathito,",
  "atk-s0102a:1573_4": "vedanācittānupassanāhi suddhaarūpapariggaho.",
  "atk-s0102a:1573_5": "Idāni rūpārūpamissakapariggahaṃ kathetuṃ “kathañca,",
  "atk-s0102a:1573_6": "bhikkhave”tiādimāha.",
  "atk-s0102a:1573_7": "Kāyānupassanāya vā rūpakkhandhapariggahova kathito,",
  "atk-s0102a:1573_8": "vedanānupassanāya vedanākkhandhapariggahova,",
  "atk-s0102a:1573_9": "cittānupassanāya viññāṇakkhandhapariggahova idāni saññāsaṅkhārakkhandhapariggahampi kathetuṃ “kathañca,",
  "atk-s0102a:1573_10": "bhikkhave”tiādimāha.",
  "atk-s0102a:1574_0": "Tattha santanti abhiṇhasamudācāravasena saṃvijjamānaṃ.",
  "atk-s0102a:1574_1": "Asantanti asamudācāravasena vā pahīnattā vā asaṃvijjamānaṃ.",
  "atk-s0102a:1574_2": "Yathā cāti yena kāraṇena kāmacchandassa uppādo hoti.",
  "atk-s0102a:1574_3": "Tañca pajānātīti tañca kāraṇaṃ pajānāti.",
  "atk-s0102a:1574_4": "Iti iminā nayena sabbapadesu attho veditabbo.",
  "atk-s0102a:1575_0": "Tattha subhanimitte ayonisomanasikārena kāmacchandassa uppādo hoti.",
  "atk-s0102a:1575_1": "Subhanimittaṃ nāma subhampi subhanimittaṃ,",
  "atk-s0102a:1575_2": "subhārammaṇampi subhanimittaṃ.",
  "atk-s0102a:1575_3": "Ayonisomanasikāro nāma anupāyamanasikāro uppathamanasikāro anicce niccanti vā,",
  "atk-s0102a:1575_4": "dukkhe sukhanti vā,",
  "atk-s0102a:1575_5": "anattani attāti vā,",
  "atk-s0102a:1575_6": "asubhe subhanti vā manasikāro.",
  "atk-s0102a:1575_7": "Taṃ tattha bahulaṃ pavattayato kāmacchando uppajjati.",
  "atk-s0102a:1575_8": "Tenāha bhagavā – “atthi,",
  "atk-s0102a:1575_9": "bhikkhave,",
  "atk-s0102a:1575_10": "subhanimittaṃ,",
  "atk-s0102a:1575_11": "tattha ayonisomanasikārabahulīkāro,",
  "atk-s0102a:1575_12": "ayamāhāro anuppannassa vā kāmacchandassa uppādāya uppannassa vā kāmacchandassa bhiyyobhāvāya vepullāyā”ti.",
  "atk-s0102a:1576_0": "Asubhanimitte pana yonisomanasikārenassa pahānaṃ hoti.",
  "atk-s0102a:1576_1": "Asubhanimittaṃ nāma asubhampi asubhārammaṇampi.",
  "atk-s0102a:1576_2": "Yonisomanasikāro nāma upāyamanasikāro pathamanasikāro anicce aniccanti vā,",
  "atk-s0102a:1576_3": "dukkhe dukkhanti vā,",
  "atk-s0102a:1576_4": "anattani anattāti vā,",
  "atk-s0102a:1576_5": "asubhe asubhanti vā manasikāro.",
  "atk-s0102a:1576_6": "Taṃ tattha bahulaṃ pavattayato kāmacchando pahīyati.",
  "atk-s0102a:1576_7": "Tenāha bhagavā – “atthi,",
  "atk-s0102a:1576_8": "bhikkhave,",
  "atk-s0102a:1576_9": "asubhanimittaṃ,",
  "atk-s0102a:1576_10": "tattha yonisomanasikārabahulīkāro,",
  "atk-s0102a:1576_11": "ayamāhāro anuppannassa vā kāmacchandassa anuppādāya uppannassa vā kāmacchandassa pahānāyā”ti.",
  "atk-s0102a:1577_0": "Apica cha dhammā kāmacchandassa pahānāya saṃvattanti asubhanimittassa uggaho,",
  "atk-s0102a:1577_1": "asubhabhāvanānuyogo,",
  "atk-s0102a:1577_2": "indriyesu guttadvāratā,",
  "atk-s0102a:1577_3": "bhojane mattaññutā,",
  "atk-s0102a:1577_4": "kalyāṇamittatā,",
  "atk-s0102a:1577_5": "sappāyakathāti.",
  "atk-s0102a:1577_6": "Dasavidhañhi asubhanimittaṃ uggaṇhantassāpi kāmacchando pahīyati,",
  "atk-s0102a:1577_7": "bhāventassāpi indriyesu pihitadvārassāpi catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojanamattaññunopi.",
  "atk-s0102a:1577_8": "Teneva vuttaṃ –",
  "atk-s0102a:1578_0": "“Cattāro pañca ālope, abhutvā udakaṃ pive;",
  "atk-s0102a:1579_0": "Alaṃ phāsuvihārāya, pahitattassa bhikkhuno”ti. ;",
  "atk-s0102a:1580_0": "Asubhakammikatissattherasadise asubhabhāvanārate kalyāṇamitte sevantassapi kāmacchando pahīyati,",
  "atk-s0102a:1580_1": "ṭhānanisajjādīsu dasaasubhanissitasappāyakathāya pahīyati,",
  "atk-s0102a:1580_2": "tena vuttaṃ –",
  "atk-s0102a:1580_3": "“cha dhammā kāmacchandassa pahānāya saṃvattantī”ti.",
  "atk-s0102a:1580_4": "Imehi pana chahi dhammehi pahīnakāmacchandassa arahattamaggena āyatiṃ anuppādo hotīti pajānāti.",
  "atk-s0102a:1581_0": "Paṭighanimitte ayonisomanasikārena pana byāpādassa uppādo hoti.",
  "atk-s0102a:1581_1": "Tattha paṭighampi paṭighanimittaṃ,",
  "atk-s0102a:1581_2": "paṭighārammaṇampi paṭighanimittaṃ.",
  "atk-s0102a:1581_3": "Ayonisomanasikāro sabbattha ekalakkhaṇova.",
  "atk-s0102a:1581_4": "Taṃ tasmiṃ nimitte bahulaṃ pavattayato byāpādo uppajjati.",
  "atk-s0102a:1581_5": "Tenāha bhagavā – “atthi,",
  "atk-s0102a:1581_6": "bhikkhave,",
  "atk-s0102a:1581_7": "paṭighanimittaṃ,",
  "atk-s0102a:1581_8": "tattha ayonisomanasikārabahulīkāro,",
  "atk-s0102a:1581_9": "ayamāhāro anuppannassa vā byāpādassa uppādāya uppannassa vā byāpādassa bhiyyobhāvāya vepullāyā”ti.",
  "atk-s0102a:1582_0": "Mettāya pana cetovimuttiyā yonisomanasikārenassa pahānaṃ hoti.",
  "atk-s0102a:1582_1": "Tattha mettāti vutte appanāpi upacāropi vaṭṭati.",
  "atk-s0102a:1582_2": "Cetovimuttīti appanāva.",
  "atk-s0102a:1582_3": "Yonisomanasikāro vuttalakkhaṇova.",
  "atk-s0102a:1582_4": "Taṃ tattha bahulaṃ pavattayato byāpādo pahīyati.",
  "atk-s0102a:1582_5": "Tenāha bhagavā – “atthi,",
  "atk-s0102a:1582_6": "bhikkhave,",
  "atk-s0102a:1582_7": "mettā cetovimutti,",
  "atk-s0102a:1582_8": "tattha yonisomanasikārabahulīkāro,",
  "atk-s0102a:1582_9": "ayamāhāro anuppannassa vā byāpādassa anuppādāya uppannassa vā byāpādassa pahānāyā”ti.",
  "atk-s0102a:1583_0": "Apica cha dhammā byāpādassa pahānāya saṃvattanti mettānimittassa uggaho mettābhāvanānuyogo kammassakatāpaccavekkhaṇā",
  "atk-s0102a:1583_1": "paṭisaṅkhānabahulatā kalyāṇamittatā sappāyakathāti.",
  "atk-s0102a:1583_2": "Odissakaanodissakadisāpharaṇānañhi aññataravasena mettaṃ uggaṇhantassāpi byāpādo pahīyati,",
  "atk-s0102a:1583_3": "odhisoanodhisopharaṇavasena mettaṃ bhāventassāpi.",
  "atk-s0102a:1583_4": "“Tvaṃ etassa kuddho kiṃ karissasi,",
  "atk-s0102a:1583_5": "kimassa sīlādīni vināsetuṃ sakkhissasi,",
  "atk-s0102a:1583_6": "nanu tvaṃ attano kammena āgantvā attano kammeneva gamissasi,",
  "atk-s0102a:1583_7": "parassa kujjhanaṃ nāma vītaccitaṅgāra tattaaya salākagūthādīni gahetvā paraṃ paharitukāmatāsadisaṃ hoti.",
  "atk-s0102a:1583_8": "Esopi tava kuddho kiṃ karissati,",
  "atk-s0102a:1583_9": "kiṃ te sīlādīni vināsetuṃ sakkhissati,",
  "atk-s0102a:1583_10": "esa attano kammena āgantvā attano kammeneva gamissati,",
  "atk-s0102a:1583_11": "appaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake patissatī”ti",
  "atk-s0102a:1583_12": "evaṃ attano ca parassa ca kammassakataṃ paccavekkhatopi,",
  "atk-s0102a:1583_13": "ubhayakammassakataṃ paccavekkhitvā paṭisaṅkhāne ṭhitassāpi,",
  "atk-s0102a:1583_14": "assaguttattherasadise mettābhāvanārate kalyāṇamitte sevantassāpi byāpādo pahīyati.",
  "atk-s0102a:1583_15": "Ṭhānanisajjādīsu mettānissitasappāyakathāyapi pahīyati.",
  "atk-s0102a:1583_16": "Tena vuttaṃ –",
  "atk-s0102a:1583_17": "“cha dhammā byāpādassa pahānāya saṃvattantī”ti.",
  "atk-s0102a:1583_18": "Imehi pana chahi dhammehi pahīnassa byāpādassa anāgāmimaggena āyatiṃ anuppādo hotīti pajānāti.",
  "atk-s0102a:1584_0": "Aratiādīsu ayonisomanasikārena thinamiddhassa uppādo hoti.",
  "atk-s0102a:1584_1": "Tandī nāma kāyālasiyatā.",
  "atk-s0102a:1584_2": "Vijambhitā nāma kāyavinamanā.",
  "atk-s0102a:1584_3": "Bhattasammado nāma bhattamucchā bhattapariḷāho.",
  "atk-s0102a:1584_4": "Cetaso līnattaṃ nāma cittassa līnākāro.",
  "atk-s0102a:1584_5": "Imesu aratiādīsu ayonisomanasikāraṃ bahulaṃ pavattayato thinamiddhaṃ uppajjati. Tenāha – “atthi,",
  "atk-s0102a:1584_6": "bhikkhave,",
  "atk-s0102a:1584_7": "arati tandī vijambhitā bhattasammado cetaso līnattaṃ,",
  "atk-s0102a:1584_8": "tattha ayonisomanasikārabahulīkāro,",
  "atk-s0102a:1584_9": "ayamāhāro anuppannassa vā thinamiddhassa uppādāya,",
  "atk-s0102a:1584_10": "uppannassa vā thinamiddhassa bhiyyobhāvāya vepullāyā”ti.",
  "atk-s0102a:1585_0": "Ārambhadhātuādīsu pana yonisomanasikārenassa pahānaṃ hoti.",
  "atk-s0102a:1585_1": "Ārambhadhātu nāma paṭhamārambhavīriyaṃ.",
  "atk-s0102a:1585_2": "Nikkamadhātu nāma kosajjato nikkhantatāya tato balavataraṃ.",
  "atk-s0102a:1585_3": "Parakkamadhātu nāma paraṃ paraṃ ṭhānaṃ akkamanato tatopi balavataraṃ.",
  "atk-s0102a:1585_4": "Imasmiṃ tippabhede vīriye yonisomanasikāraṃ bahulaṃ pavattayato thinamiddhaṃ pahīyati. Tenāha – “atthi,",
  "atk-s0102a:1585_5": "bhikkhave,",
  "atk-s0102a:1585_6": "ārambhadhātu nikkamadhātu parakkamadhātu,",
  "atk-s0102a:1585_7": "tattha yonisomanasikārabahulīkāro,",
  "atk-s0102a:1585_8": "ayamāhāro anuppannassa vā thinamiddhassa anuppādāya,",
  "atk-s0102a:1585_9": "uppannassa vā thinamiddhassa pahānāyā”ti.",
  "atk-s0102a:1586_0": "Apica cha dhammā thinamiddhassa pahānāya saṃvattanti –",
  "atk-s0102a:1586_1": "atibhojane nimittaggāho,",
  "atk-s0102a:1586_2": "iriyāpathasamparivattanatā,",
  "atk-s0102a:1586_3": "ālokasaññāmanasikāro,",
  "atk-s0102a:1586_4": "abbhokāsavāso,",
  "atk-s0102a:1586_5": "kalyāṇamittatā,",
  "atk-s0102a:1586_6": "sappāyakathāti.",
  "atk-s0102a:1586_7": "Āharahatthaka tatravaṭṭaka alaṃsāṭaka kākamāsaka bhuttavamitakabhojanaṃ bhuñjitvā rattiṭṭhānadivāṭṭhāne",
  "atk-s0102a:1586_8": "nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati,",
  "atk-s0102a:1586_9": "catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi thinamiddhaṃ pahīyati.",
  "atk-s0102a:1586_10": "Yasmiṃ iriyāpathe thinamiddhaṃ okkamati,",
  "atk-s0102a:1586_11": "tato aññaṃ parivattentassāpi,",
  "atk-s0102a:1586_12": "rattiṃ candālokadīpālokaukkāloke divā sūriyālokaṃ manasikarontassāpi,",
  "atk-s0102a:1586_13": "abbhokāse vasantassāpi,",
  "atk-s0102a:1586_14": "mahākassapattherasadise pahīnathinamiddhe kalyāṇamitte sevantassāpi thinamiddhaṃ pahīyati.",
  "atk-s0102a:1586_15": "Ṭhānanisajjādīsu dhutaṅganissitasappāyakathāyapi pahīyati.",
  "atk-s0102a:1586_16": "Tena vuttaṃ –",
  "atk-s0102a:1586_17": "“cha dhammā thinamiddhassa pahānāya saṃvattantī”ti.",
  "atk-s0102a:1586_18": "Imehi pana chahi dhammehi pahīnassa thinamiddhassa arahattamaggena āyatiṃ anuppādo hotīti pajānāti.",
  "atk-s0102a:1587_0": "Cetaso avūpasame ayonisomanasikārena uddhaccakukkuccassa uppādo hoti.",
  "atk-s0102a:1587_1": "Avūpasamo nāma avūpasantākāro,",
  "atk-s0102a:1587_2": "uddhaccakukkuccamevetaṃ atthato.",
  "atk-s0102a:1587_3": "Tattha ayonisomanasikāraṃ bahulaṃ pavattayato uddhaccakukkuccaṃ uppajjati. Tenāha – “atthi,",
  "atk-s0102a:1587_4": "bhikkhave,",
  "atk-s0102a:1587_5": "cetaso avūpasamo,",
  "atk-s0102a:1587_6": "tattha ayonisomanasikārabahulīkāro,",
  "atk-s0102a:1587_7": "ayamāhāro anuppannassa vā uddhaccakukkuccassa uppādāya,",
  "atk-s0102a:1587_8": "uppannassa vā uddhaccakukkuccassa bhiyyobhāvāya vepullāyā”ti.",
  "atk-s0102a:1588_0": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha – “atthi,",
  "atk-s0102a:1588_1": "bhikkhave,",
  "atk-s0102a:1588_2": "cetaso vūpasamo,",
  "atk-s0102a:1588_3": "tattha yonisomanasikārabahulīkāro,",
  "atk-s0102a:1588_4": "ayamāhāro anuppannassa vā uddhaccakukkuccassa anuppādāya,",
  "atk-s0102a:1588_5": "uppannassa vā uddhaccakukkuccassa pahānāyā”ti.",
  "atk-s0102a:1589_0": "Apica cha dhammā uddhaccakukkuccassa pahānāya saṃvattanti bahussutatā paripucchakatā vinaye pakataññutā vuddhasevitā kalyāṇamittatā sappāyakathāti.",
  "atk-s0102a:1589_1": "Bāhussaccenapi hi ekaṃ vā dve vā tayo vā cattāro vā pañca vā nikāye pāḷivasena atthavasena ca uggaṇhantassāpi uddhaccakukkuccaṃ pahīyati.",
  "atk-s0102a:1589_2": "Kappiyākappiyaparipucchābahulassāpi,",
  "atk-s0102a:1589_3": "vinayapaññattiyaṃ ciṇṇavasibhāvatāya pakataññunopi,",
  "atk-s0102a:1589_4": "vuḍḍhe mahallakatthere upasaṅkamantassāpi,",
  "atk-s0102a:1589_5": "upālittherasadise vinayadhare kalyāṇamitte sevantassāpi uddhaccakukkuccaṃ pahīyati,",
  "atk-s0102a:1589_6": "ṭhānanisajjādīsu kappiyākappiyanissitasappāyakathāyapi pahīyati.",
  "atk-s0102a:1589_7": "Tena vuttaṃ –",
  "atk-s0102a:1589_8": "“cha dhammā uddhaccakukkuccassa pahānāya saṃvattantī”ti.",
  "atk-s0102a:1589_9": "Imehi pana chahi dhammehi pahīne uddhaccakukkucce uddhaccassa arahattamaggena,",
  "atk-s0102a:1589_10": "kukkuccassa anāgāmimaggena āyatiṃ anuppādo hotīti pajānāti.",
  "atk-s0102a:1590_0": "Vicikicchāṭhānīyesu dhammesu ayonisomanasikārena vicikicchāya uppādo hoti.",
  "atk-s0102a:1590_1": "Vicikicchāṭhānīyā dhammā nāma punappunaṃ vicikicchāya kāraṇattā vicikicchāva.",
  "atk-s0102a:1590_2": "Tattha ayonisomanasikāraṃ bahulaṃ pavattayato vicikicchā uppajjati. Tenāha – “atthi,",
  "atk-s0102a:1590_3": "bhikkhave,",
  "atk-s0102a:1590_4": "vicikicchāṭhānīyā dhammā,",
  "atk-s0102a:1590_5": "tattha ayonisomanasikārabahulīkāro,",
  "atk-s0102a:1590_6": "ayamāhāro anuppannāya vā vicikicchāya uppādāya,",
  "atk-s0102a:1590_7": "uppannāya vā vicikicchāya bhiyyobhāvāya vepullāyā”ti.",
  "atk-s0102a:1591_0": "Kusalādidhammesu yonisomanasikārena panassā pahānaṃ hoti, tenāha – “atthi,",
  "atk-s0102a:1591_1": "bhikkhave,",
  "atk-s0102a:1591_2": "kusalākusalā dhammā sāvajjānavajjā dhammā sevitabbāsevitabbā dhammā hīnapaṇītā dhammā kaṇhasukkasappaṭibhāgā dhammā.",
  "atk-s0102a:1591_3": "Tattha yonisomanasikārabahulīkāro,",
  "atk-s0102a:1591_4": "ayamāhāro,",
  "atk-s0102a:1591_5": "anuppannāya vā vicikicchāya anuppādāya;",
  "atk-s0102a:1591_6": "uppannāya vā vicikicchāya pahānāyā”ti.",
  "atk-s0102a:1592_0": "Apica cha dhammā vicikicchāya pahānāya saṃvattanti bahussutatā,",
  "atk-s0102a:1592_1": "paripucchakatā,",
  "atk-s0102a:1592_2": "vinaye pakataññutā,",
  "atk-s0102a:1592_3": "adhimokkhabahulatā,",
  "atk-s0102a:1592_4": "kalyāṇamittatā,",
  "atk-s0102a:1592_5": "sappāyakathāti.",
  "atk-s0102a:1592_6": "Bāhussaccenapi hi ekaṃ vā…pe…",
  "atk-s0102a:1592_7": "pañca vā nikāye pāḷivasena ca atthavasena ca uggaṇhantassāpi vicikicchā pahīyati,",
  "atk-s0102a:1592_8": "tīṇi ratanāni ārabbha paripucchābahulassāpi,",
  "atk-s0102a:1592_9": "vinaye ciṇṇavasībhāvassāpi,",
  "atk-s0102a:1592_10": "tīsu ratanesu okappaniyasaddhāsaṅkhātaadhimokkhabahulassāpi,",
  "atk-s0102a:1592_11": "saddhādhimutte vakkalittherasadise kalyāṇamitte sevantassāpi vicikicchā pahīyati,",
  "atk-s0102a:1592_12": "ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati.",
  "atk-s0102a:1592_13": "Tena vuttaṃ –",
  "atk-s0102a:1592_14": "“cha dhammā vicikicchāya pahānāya saṃvattantī”ti.",
  "atk-s0102a:1592_15": "Imehi pana chahi dhammehi pahīnāya vicikicchāya sotāpattimaggena āyatiṃ anuppādo hotīti pajānāti.",
  "atk-s0102a:1593_0": "Iti ajjhattaṃ vāti evaṃ pañcanīvaraṇapariggaṇhanena attano vā dhammesu,",
  "atk-s0102a:1593_1": "parassa vā dhammesu,",
  "atk-s0102a:1593_2": "kālena vā attano,",
  "atk-s0102a:1593_3": "kālena vā parassa dhammesu dhammānupassī viharati.",
  "atk-s0102a:1593_4": "Samudayavayā panettha subhanimittaasubhanimittādīsu ayonisomanasikārayonisomanasikāravasena pañcasu nīvaraṇesu vuttāyeva nīharitabbā.",
  "atk-s0102a:1593_5": "Ito paraṃ vuttanayameva.",
  "atk-s0102a:1593_6": "Kevalañhi idha nīvaraṇapariggāhikā sati dukkhasaccanti evaṃ yojanaṃ katvā nīvaraṇapariggāhakassa bhikkhuno niyyānamukhaṃ veditabbaṃ.",
  "atk-s0102a:1593_7": "Sesaṃ tādisamevāti.",
  "atk-s0102a:1594_0": "Nīvaraṇapabbaṃ niṭṭhitaṃ.",
  "atk-s0102a:1595_0": "Khandhapabbavaṇṇanā",
  "atk-s0102a:1596_0": "383.",
  "atk-s0102a:1596_1": "Evaṃ pañcanīvaraṇavasena dhammānupassanaṃ vibhajitvā idāni pañcakkhandhavasena vibhajituṃ puna caparantiādimāha.",
  "atk-s0102a:1596_2": "Tattha pañcasu upādānakkhandhesūti upādānassa khandhā upādānakkhandhā,",
  "atk-s0102a:1596_3": "upādānassa paccayabhūtā dhammapuñjā dhammarāsayoti attho.",
  "atk-s0102a:1596_4": "Ayamettha saṅkhepo.",
  "atk-s0102a:1596_5": "Vitthārato pana khandhakathā visuddhimagge vuttā.",
  "atk-s0102a:1597_0": "Iti rūpanti idaṃ rūpaṃ,",
  "atk-s0102a:1597_1": "ettakaṃ rūpaṃ,",
  "atk-s0102a:1597_2": "na ito paraṃ rūpaṃ atthīti sabhāvato rūpaṃ pajānāti.",
  "atk-s0102a:1597_3": "Vedanādīsupi eseva nayo.",
  "atk-s0102a:1597_4": "Ayamettha saṅkhepo,",
  "atk-s0102a:1597_5": "vitthārena pana rūpādīni visuddhimagge khandhakathāyameva vuttāni.",
  "atk-s0102a:1597_6": "Iti rūpassa samudayoti evaṃ avijjāsamudayādivasena pañcahākārehi rūpassa samudayo.",
  "atk-s0102a:1597_7": "Iti rūpassa atthaṅgamoti evaṃ avijjānirodhādivasena pañcahākārehi rūpassa atthaṅgamo.",
  "atk-s0102a:1597_8": "Vedanādīsupi eseva nayo.",
  "atk-s0102a:1597_9": "Ayamettha saṅkhepo,",
  "atk-s0102a:1597_10": "vitthāro pana visuddhimagge udayabbayañāṇakathāya vutto.",
  "atk-s0102a:1598_0": "Iti ajjhattaṃ vāti evaṃ pañcakkhandhapariggaṇhanena attano vā dhammesu,",
  "atk-s0102a:1598_1": "parassa vā dhammesu,",
  "atk-s0102a:1598_2": "kālena vā attano,",
  "atk-s0102a:1598_3": "kālena vā parassa dhammesu dhammānupassī viharati.",
  "atk-s0102a:1598_4": "Samudayavayā panettha “avijjāsamudayā rūpasamudayo”tiādīnaṃ pañcasu khandhesu vuttānaṃ paññāsāya lakkhaṇānaṃ vasena nīharitabbā.",
  "atk-s0102a:1598_5": "Ito paraṃ vuttanayameva.",
  "atk-s0102a:1598_6": "Kevalañhi idha khandhapariggāhikā sati dukkhasaccanti evaṃ yojanaṃ katvā khandhapariggāhakassa bhikkhuno niyyānamukhaṃ veditabbaṃ.",
  "atk-s0102a:1598_7": "Sesaṃ tādisamevāti.",
  "atk-s0102a:1599_0": "Khandhapabbaṃ niṭṭhitaṃ.",
  "atk-s0102a:1600_0": "Āyatanapabbavaṇṇanā",
  "atk-s0102a:1601_0": "384.",
  "atk-s0102a:1601_1": "Evaṃ pañcakkhandhavasena dhammānupassanaṃ vibhajitvā idāni āyatanavasena vibhajituṃ puna caparantiādimāha.",
  "atk-s0102a:1601_2": "Tattha chasu ajjhattikabāhiresu āyatanesūti cakkhu sotaṃ ghānaṃ jivhā kāyo manoti imesu chasu ajjhattikesu,",
  "atk-s0102a:1601_3": "rūpaṃ saddo gandho raso phoṭṭhabbo dhammoti imesu chasu bāhiresu.",
  "atk-s0102a:1601_4": "Cakkhuñca pajānātīti cakkhupasādaṃ yāthāvasarasalakkhaṇavasena pajānāti.",
  "atk-s0102a:1601_5": "Rūpe ca pajānātīti bahiddhā catusamuṭṭhānikarūpañca yāthāvasarasalakkhaṇavasena pajānāti.",
  "atk-s0102a:1601_6": "Yañca tadubhayaṃ paṭicca uppajjati saṃyojananti yañca taṃ cakkhuṃ ceva rūpe cāti ubhayaṃ paṭicca.",
  "atk-s0102a:1601_7": "Kāmarāgasaṃyojanaṃ paṭigha, māna, diṭṭhi,",
  "atk-s0102a:1601_8": "vicikicchā,",
  "atk-s0102a:1601_9": "sīlabbataparāmāsa,",
  "atk-s0102a:1601_10": "bhavarāga, issā,",
  "atk-s0102a:1601_11": "macchariya,",
  "atk-s0102a:1601_12": "avijjāsaṃyojananti dasavidhaṃ saṃyojanaṃ uppajjati,",
  "atk-s0102a:1601_13": "tañca yāthāvasarasalakkhaṇavasena pajānāti.",
  "atk-s0102a:1602_0": "Kathaṃ panetaṃ uppajjatīti?",
  "atk-s0102a:1602_1": "Cakkhudvāre tāva āpāthagataṃ iṭṭhārammaṇaṃ kāmassādavasena assādayato abhinandato kāmarāgasaṃyojanaṃ uppajjati.",
  "atk-s0102a:1602_2": "Aniṭṭhārammaṇe kujjhato paṭighasaṃyojanaṃ uppajjati.",
  "atk-s0102a:1602_3": "“Ṭhapetvā maṃ ko añño etaṃ ārammaṇaṃ vibhāvetuṃ samattho atthī”ti maññato mānasaṃyojanaṃ uppajjati.",
  "atk-s0102a:1602_4": "Etaṃ rūpārammaṇaṃ niccaṃ dhuvanti gaṇhato diṭṭhisaṃyojanaṃ uppajjati.",
  "atk-s0102a:1602_5": "“Etaṃ rūpārammaṇaṃ satto nu kho,",
  "atk-s0102a:1602_6": "sattassa nu kho”ti vicikicchato vicikicchāsaṃyojanaṃ uppajjati.",
  "atk-s0102a:1602_7": "“Sampattibhave vata no idaṃ sulabhaṃ jāta”nti bhavaṃ patthentassa bhavarāgasaṃyojanaṃ uppajjati.",
  "atk-s0102a:1602_8": "“Āyatimpi evarūpaṃ sīlabbataṃ samādiyitvā sakkā laddhu”nti sīlabbataṃ samādiyantassa sīlabbataparāmāsasaṃyojanaṃ uppajjati.",
  "atk-s0102a:1602_9": "“Aho vata taṃ rūpārammaṇaṃ aññe na labheyyu”nti usūyato issāsaṃyojanaṃ uppajjati.",
  "atk-s0102a:1602_10": "Attanā laddhaṃ rūpārammaṇaṃ aññassa maccharāyato macchariyasaṃyojanaṃ uppajjati.",
  "atk-s0102a:1602_11": "Sabbeheva sahajātaaññāṇavasena avijjāsaṃyojanaṃ uppajjati.",
  "atk-s0102a:1603_0": "Yathā ca anuppannassāti yena kāraṇena asamudācāravasena anuppannassa tassa dasavidhassāpi saṃyojanassa uppādo hoti,",
  "atk-s0102a:1603_1": "tañca kāraṇaṃ pajānāti.",
  "atk-s0102a:1603_2": "Yathā ca uppannassāti appahīnaṭṭhena pana samudācāravasena vā uppannassa tassa dasavidhassāpi saṃyojanassa yena kāraṇena pahānaṃ hoti,",
  "atk-s0102a:1603_3": "tañca kāraṇaṃ pajānāti.",
  "atk-s0102a:1603_4": "Yathā ca pahīnassāti tadaṅgavikkhambhanappahānavasena pahīnassāpi tassa dasavidhassa saṃyojanassa yena kāraṇena āyatiṃ anuppādo hoti,",
  "atk-s0102a:1603_5": "tañca pajānāti.",
  "atk-s0102a:1603_6": "Kena kāraṇena panassa āyatiṃ anuppādo hoti?",
  "atk-s0102a:1603_7": "Diṭṭhivicikicchāsīlabbataparāmāsaissāmacchariyabhedassa tāva pañcavidhassa saṃyojanassa sotāpattimaggena āyatiṃ anuppādo hoti.",
  "atk-s0102a:1603_8": "Kāmarāgapaṭighasaṃyojanadvayassa oḷārikassa sakadāgāmimaggena,",
  "atk-s0102a:1603_9": "aṇusahagatassa anāgāmimaggena,",
  "atk-s0102a:1603_10": "mānabhavarāgāvijjāsaṃyojanattayassa arahattamaggena āyatiṃ anuppādo hoti.",
  "atk-s0102a:1603_11": "Sotañca pajānāti sadde cātiādīsupi eseva nayo.",
  "atk-s0102a:1603_12": "Apicettha āyatanakathā vitthārato visuddhimagge āyatananiddese vuttanayeneva veditabbā.",
  "atk-s0102a:1604_0": "Iti ajjhattaṃ vāti evaṃ ajjhattikāyatanapariggaṇhanena attano vā dhammesu bāhirāyatanapariggaṇhanena parassa vā dhammesu,",
  "atk-s0102a:1604_1": "kālena vā attano,",
  "atk-s0102a:1604_2": "kālena vā parassa dhammesu dhammānupassī viharati.",
  "atk-s0102a:1604_3": "Samudayavayā panettha “avijjāsamudayā cakkhusamudayo”ti rūpāyatanassa rūpakkhandhe,",
  "atk-s0102a:1604_4": "arūpāyatanesu manāyatanassa viññāṇakkhandhe,",
  "atk-s0102a:1604_5": "dhammāyatanassa sesakkhandhesu vuttanayena nīharitabbā.",
  "atk-s0102a:1604_6": "Lokuttaradhammā na gahetabbā.",
  "atk-s0102a:1604_7": "Ito paraṃ vuttanayameva.",
  "atk-s0102a:1604_8": "Kevalañhi idha āyatanapariggāhikā sati dukkhasaccanti evaṃ yojanaṃ katvā āyatanapariggāhakassa bhikkhuno niyyānamukhaṃ veditabbaṃ.",
  "atk-s0102a:1604_9": "Sesaṃ tādisamevāti.",
  "atk-s0102a:1605_0": "Āyatanapabbaṃ niṭṭhitaṃ.",
  "atk-s0102a:1606_0": "Bojjhaṅgapabbavaṇṇanā",
  "atk-s0102a:1607_0": "385.",
  "atk-s0102a:1607_1": "Evaṃ cha ajjhattikabāhirāyatanavasena dhammānupassanaṃ vibhajitvā idāni bojjhaṅgavasena vibhajituṃ puna caparantiādimāha.",
  "atk-s0102a:1607_2": "Tattha bojjhaṅgesūti bujjhanakasattassa aṅgesu.",
  "atk-s0102a:1607_3": "Santanti paṭilābhavasena saṃvijjamānaṃ.",
  "atk-s0102a:1607_4": "Satisambojjhaṅganti satisaṅkhātaṃ sambojjhaṅgaṃ.",
  "atk-s0102a:1607_5": "Ettha hi sambujjhati āraddhavipassakato paṭṭhāya yogāvacaroti sambodhi.",
  "atk-s0102a:1607_6": "Yāya vā so satiādikāya sattadhammasāmaggiyā sambujjhati kilesaniddāto uṭṭhāti,",
  "atk-s0102a:1607_7": "saccāni vā paṭivijjhati,",
  "atk-s0102a:1607_8": "sā dhammasāmaggī sambodhi.",
  "atk-s0102a:1607_9": "Tassa sambodhissa,",
  "atk-s0102a:1607_10": "tassā vā sambodhiyā aṅganti sambojjhaṅgaṃ.",
  "atk-s0102a:1607_11": "Tena vuttaṃ –",
  "atk-s0102a:1607_12": "“satisaṅkhātaṃ sambojjhaṅga”nti.",
  "atk-s0102a:1607_13": "Sesasambojjhaṅgesupi imināva nayena vacanattho veditabbo.",
  "atk-s0102a:1608_0": "Asantanti appaṭilābhavasena avijjamānaṃ.",
  "atk-s0102a:1608_1": "Yathā ca anupannassātiādīsu pana satisambojjhaṅgassa tāva “atthi,",
  "atk-s0102a:1608_2": "bhikkhave,",
  "atk-s0102a:1608_3": "satisambojjhaṅgaṭṭhānīyā dhammā,",
  "atk-s0102a:1608_4": "tattha yonisomanasikārabahulīkāro,",
  "atk-s0102a:1608_5": "ayamāhāro anuppannassa vā satisambojjhaṅgassa uppādāya,",
  "atk-s0102a:1608_6": "uppannassa vā satisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1608_7": "Tattha satiyeva satisambojjhaṅgaṭṭhānīyā dhammā.",
  "atk-s0102a:1608_8": "Yonisomanasikāro vuttalakkhaṇoyeva.",
  "atk-s0102a:1608_9": "Taṃ tattha bahulaṃ pavattayato satisambojjhaṅgo uppajjati.",
  "atk-s0102a:1609_0": "Apica cattāro dhammā satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā",
  "atk-s0102a:1609_1": "upaṭṭhitassatipuggalasevanatā tadadhimuttatāti.",
  "atk-s0102a:1609_2": "Abhikkantādīsu hi sattasu ṭhānesu satisampajaññena,",
  "atk-s0102a:1609_3": "bhattanikkhittakākasadise muṭṭhassatipuggale parivajjanena,",
  "atk-s0102a:1609_4": "tissadattattheraabhayattherasadise upaṭṭhitassatipuggale sevanena,",
  "atk-s0102a:1609_5": "ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo uppajjati.",
  "atk-s0102a:1609_6": "Evaṃ catūhi kāraṇehi uppannassa panassa arahattamaggena bhāvanāpāripūri hotīti pajānāti.",
  "atk-s0102a:1610_0": "Dhammavicayasambojjhaṅgassa pana “atthi,",
  "atk-s0102a:1610_1": "bhikkhave,",
  "atk-s0102a:1610_2": "kusalākusalā dhammā…pe…",
  "atk-s0102a:1610_3": "kaṇhasukkasappaṭibhāgā dhammā,",
  "atk-s0102a:1610_4": "tattha yonisomanasikārabahulīkāro,",
  "atk-s0102a:1610_5": "ayamāhāro anuppannassa vā dhammavicayasambojjhaṅgassa uppādāya,",
  "atk-s0102a:1610_6": "uppannassa vā dhammavicayasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1611_0": "Apica satta dhammā dhammavicayasambojjhaṅgassa uppādāya saṃvattanti paripucchakatā vatthuvisadakiriyā",
  "atk-s0102a:1611_1": "indriyasamattapaṭipādanā duppaññapuggalaparivajjanā paññavantapuggalasevanā gambhīrañāṇacariyapaccavekkhaṇā",
  "atk-s0102a:1611_2": "tadadhimuttatāti.",
  "atk-s0102a:1611_3": "Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ atthasannissitaparipucchābahulatā.",
  "atk-s0102a:1611_4": "Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ.",
  "atk-s0102a:1611_5": "Yadā hissa kesanakhalomāni dīghāni honti,",
  "atk-s0102a:1611_6": "sarīraṃ vā ussannadosañceva sedamalamakkhitañca,",
  "atk-s0102a:1611_7": "tadā ajjhattikaṃ vatthu avisadaṃ hoti aparisuddhaṃ.",
  "atk-s0102a:1611_8": "Yadā pana cīvaraṃ jiṇṇaṃ kiliṭṭhaṃ duggandhaṃ hoti,",
  "atk-s0102a:1611_9": "senāsanaṃ vā uklāpaṃ,",
  "atk-s0102a:1611_10": "tadā bāhiravatthu avisadaṃ hoti aparisuddhaṃ.",
  "atk-s0102a:1611_11": "Tasmā kesādichedāpanena uddhaṃvirecanaadhovirecanādīhi sarīrasallahukabhāvakaraṇena ucchādananahāpanena ca ajjhattikavatthu visadaṃ kātabbaṃ.",
  "atk-s0102a:1611_12": "Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ.",
  "atk-s0102a:1611_13": "Etasmiñhi ajjhattikabāhire vatthumhi avisade uppannesu cittacetasikesu ñāṇampi avisadaṃ hoti aparisuddhaṃ",
  "atk-s0102a:1611_14": "aparisuddhāni dīpakapallavaṭṭitelāni nissāya uppannadīpasikhāya obhāso viya.",
  "atk-s0102a:1611_15": "Visade pana ajjhattikabāhire vatthumhi uppannesu cittacetasikesu ñāṇampi visadaṃ hoti parisuddhāni dīpakapallavaṭṭitelāni",
  "atk-s0102a:1611_16": "nissāya uppannadīpasikhāya obhāso viya.",
  "atk-s0102a:1611_17": "Tena vuttaṃ “vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-s0102a:1612_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ.",
  "atk-s0102a:1612_1": "Sace hissa saddhindriyaṃ balavaṃ hoti,",
  "atk-s0102a:1612_2": "itarāni mandāni,",
  "atk-s0102a:1612_3": "tato vīriyindriyaṃ paggahakiccaṃ,",
  "atk-s0102a:1612_4": "satindriyaṃ upaṭṭhānakiccaṃ,",
  "atk-s0102a:1612_5": "samādhindriyaṃ avikkhepakiccaṃ,",
  "atk-s0102a:1612_6": "paññindriyaṃ dassanakiccaṃ kātuṃ na sakkoti.",
  "atk-s0102a:1612_7": "Tasmā taṃ dhammasabhāvapaccavekkhaṇena vā,",
  "atk-s0102a:1612_8": "yathā vā manasikaroto balavaṃ jātaṃ,",
  "atk-s0102a:1612_9": "tathā amanasikārena hāpetabbaṃ.",
  "atk-s0102a:1612_10": "Vakkalittheravatthu cettha nidassanaṃ.",
  "atk-s0102a:1612_11": "Sace pana vīriyindriyaṃ balavaṃ hoti,",
  "atk-s0102a:1612_12": "atha saddhindriyaṃ adhimokkhakiccaṃ kātuṃ na sakkoti,",
  "atk-s0102a:1612_13": "na itarāni itarakiccabhedaṃ.",
  "atk-s0102a:1612_14": "Tasmā taṃ passaddhādibhāvanāya hāpetabbaṃ.",
  "atk-s0102a:1612_15": "Tatrāpi soṇattherassa vatthu dassetabbaṃ.",
  "atk-s0102a:1612_16": "Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "atk-s0102a:1613_0": "Visesato panettha saddhāpaññānaṃ samādhivīriyānañca samataṃ pasaṃsanti.",
  "atk-s0102a:1613_1": "Balavasaddho hi mandapañño mudhappasanno hoti,",
  "atk-s0102a:1613_2": "avatthusmiṃ pasīdati.",
  "atk-s0102a:1613_3": "Balavapañño mandasaddho kerāṭikapakkhaṃ bhajati,",
  "atk-s0102a:1613_4": "bhesajjasamuṭṭhito viya rogo atekiccho hoti.",
  "atk-s0102a:1613_5": "Cittuppādamatteneva kusalaṃ hotīti atidhāvitvā dānādīni akaronto niraye uppajjati.",
  "atk-s0102a:1613_6": "Ubhinnaṃ samatāya vatthusmiṃyeva pasīdati.",
  "atk-s0102a:1613_7": "Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati.",
  "atk-s0102a:1613_8": "Balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati.",
  "atk-s0102a:1613_9": "Samādhi pana vīriyena saṃyojito kosajje patituṃ na labhati,",
  "atk-s0102a:1613_10": "vīriyaṃ samādhinā saṃyojitaṃ uddhacce patituṃ na labhati.",
  "atk-s0102a:1613_11": "Tasmā tadubhayaṃ samaṃ kātabbaṃ.",
  "atk-s0102a:1613_12": "Ubhayasamatāya hi appanā hoti.",
  "atk-s0102a:1614_0": "Apica samādhikammikassa balavatīpi saddhā vaṭṭati.",
  "atk-s0102a:1614_1": "Evaṃ saddahanto okappento appanaṃ pāpuṇissati.",
  "atk-s0102a:1614_2": "Samādhipaññāsu pana samādhikammikassa ekaggatā balavatī vaṭṭati.",
  "atk-s0102a:1614_3": "Evañhi so appanaṃ pāpuṇāti.",
  "atk-s0102a:1614_4": "Vipassanākammikassa paññā balavatī vaṭṭati.",
  "atk-s0102a:1614_5": "Evañhi so lakkhaṇapaṭivedhaṃ pāpuṇāti.",
  "atk-s0102a:1614_6": "Ubhinnaṃ pana samatāyapi appanā hotiyeva.",
  "atk-s0102a:1614_7": "Sati pana sabbattha balavatī vaṭṭati.",
  "atk-s0102a:1614_8": "Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,",
  "atk-s0102a:1614_9": "kosajjapakkhikena ca samādhinā kosajjapātato rakkhati.",
  "atk-s0102a:1614_10": "Tasmā sā loṇadhūpanaṃ viya sabbabyañjanesu,",
  "atk-s0102a:1614_11": "sabbakammikaamacco viya ca,",
  "atk-s0102a:1614_12": "sabbarājakiccesu sabbattha icchitabbā. Tenāha –",
  "atk-s0102a:1614_13": "“sati ca pana sabbatthikā vuttā bhagavatā,",
  "atk-s0102a:1614_14": "kiṃ kāraṇā?",
  "atk-s0102a:1614_15": "Cittañhi satipaṭisaraṇaṃ,",
  "atk-s0102a:1614_16": "ārakkhapaccupaṭṭhānā ca sati,",
  "atk-s0102a:1614_17": "na vinā satiyā cittassa paggahaniggaho hotī” ti.",
  "atk-s0102a:1614_18": "Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ ārakā parivajjanaṃ.",
  "atk-s0102a:1614_19": "Paññavantapuggalasevanā nāma samapaññāsalakkhaṇapariggāhikāya udayabbayapaññāya samannāgatapuggalasevanā.",
  "atk-s0102a:1614_20": "Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya pabhedapaccavekkhaṇā.",
  "atk-s0102a:1614_21": "Tadadhimuttatā nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-s0102a:1614_22": "Evaṃ uppannassa pannassa arahattamaggena bhāvanāpāripūri hotīti pajānāti.",
  "atk-s0102a:1615_0": "Vīriyasambojjhaṅgassa “atthi,",
  "atk-s0102a:1615_1": "bhikkhave,",
  "atk-s0102a:1615_2": "ārambhadhātu nikkamadhātu parakkamadhātu,",
  "atk-s0102a:1615_3": "tattha yonisomanasikārabahulīkāro,",
  "atk-s0102a:1615_4": "ayamāhāro anuppannassa vā vīriyasambojjhaṅgassa uppādāya,",
  "atk-s0102a:1615_5": "uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1616_0": "Apica ekādasa dhammā vīriyasambojjhaṅgassa uppādāya saṃvattanti apāyabhayapaccavekkhaṇatā ānisaṃsadassāvitā",
  "atk-s0102a:1616_1": "gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā satthumahattapaccavekkhaṇatā",
  "atk-s0102a:1616_2": "jātimahattapaccavekkhaṇatā sabrahmacārimahattapaccavekkhaṇatā kusītapuggalaparivajjanatā āraddhavīriyapuggalasevanatā",
  "atk-s0102a:1616_3": "tadadhimuttatāti.",
  "atk-s0102a:1617_0": "Tattha nirayesu pañcavidhabandhanakammakāraṇato paṭṭhāya mahādukkhānubhavanakālepi,",
  "atk-s0102a:1617_1": "tiracchānayoniyaṃ jālakhipanakumīnādīhi gahitakālepi,",
  "atk-s0102a:1617_2": "pājanakaṇṭakādippahāratunnassa sakaṭavahanādikālepi,",
  "atk-s0102a:1617_3": "pettivisaye anekānipi vassasahassāni ekaṃ buddhantarampi khuppipāsāhi āturībhūtakālepi,",
  "atk-s0102a:1617_4": "kālakañcikaasuresu saṭṭhihatthaasītihatthappamāṇena aṭṭhicammamatteneva attabhāvena vātātapādidukkhānubhavanakālepi",
  "atk-s0102a:1617_5": "na sakkā vīriyasambojjhaṅgaṃ uppādetuṃ,",
  "atk-s0102a:1617_6": "ayameva te bhikkhu kālo vīriyakaraṇāyāti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-s0102a:1618_0": "Na sakkā kusītena navalokuttaradhammaṃ laddhuṃ,",
  "atk-s0102a:1618_1": "āraddhavīriyeneva sakkā ayamānisaṃso vīriyassāti evaṃ ānisaṃsadassāvinopi uppajjati.",
  "atk-s0102a:1618_2": "Sabbabuddhapaccekabuddhamahāsāvakehi te gatamaggo gantabbo,",
  "atk-s0102a:1618_3": "so ca na sakkā kusītena gantunti evaṃ gamanavīthiṃ paccavekkhantassāpi uppajjati.",
  "atk-s0102a:1618_4": "Ye taṃ piṇḍapātādīhi upaṭṭhahanti,",
  "atk-s0102a:1618_5": "ime te manussā neva ñātakā,",
  "atk-s0102a:1618_6": "na dāsakammakarā,",
  "atk-s0102a:1618_7": "nāpi taṃ nissāya jīvissāmāti te paṇītāni cīvarādīni denti.",
  "atk-s0102a:1618_8": "Atha kho attano kārānaṃ mahapphalataṃ paccāsīsamānā denti.",
  "atk-s0102a:1618_9": "Satthārāpi “ayaṃ ime paccaye paribhuñjitvā kāyadaḷhībahulo sukhaṃ viharissatī”ti na evaṃ sampassatā tuyhaṃ paccayā anuññātā.",
  "atk-s0102a:1618_10": "Atha kho “ayaṃ ime paribhuñjamāno samaṇadhammaṃ katvā vaṭṭadukkhato muccissatī”ti te paccayā anuññātā,",
  "atk-s0102a:1618_11": "so dāni tvaṃ kusīto viharanto na taṃ piṇḍaṃ apacāyissati.",
  "atk-s0102a:1618_12": "Āraddhavīriyasseva hi piṇḍapātāpacāyanaṃ nāma hotīti evaṃ piṇḍapātāpacāyanaṃ paccavekkhantassāpi uppajjati ayyamittattherassa viya.",
  "atk-s0102a:1619_0": "Thero kira kassakaleṇe nāma paṭivasati.",
  "atk-s0102a:1619_1": "Tassa ca gocaragāme ekā mahāupāsikā theraṃ puttaṃ katvā paṭijaggati.",
  "atk-s0102a:1619_2": "Sā ekadivasaṃ araññaṃ gacchantī dhītaraṃ āha – “amma,",
  "atk-s0102a:1619_3": "asukasmiṃ ṭhāne purāṇataṇḍulā,",
  "atk-s0102a:1619_4": "asukasmiṃ sappi,",
  "atk-s0102a:1619_5": "asukasmiṃ khīraṃ,",
  "atk-s0102a:1619_6": "asukasmiṃ phāṇitaṃ,",
  "atk-s0102a:1619_7": "tava bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-s0102a:1619_8": "tvañca bhuñjeyyāsi.",
  "atk-s0102a:1619_9": "Ahaṃ pana hiyyo pakkapārivāsikabhattaṃ kañjiyena bhuttāmhī”ti.",
  "atk-s0102a:1619_10": "Divā kiṃ bhuñjissasi ammā,ti?",
  "atk-s0102a:1619_11": "Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi ammā,ti.",
  "atk-s0102a:1620_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi “mahāupāsikā kira kañjiyena pārivāsikabhattaṃ bhuñji,",
  "atk-s0102a:1620_1": "divāpi kaṇapaṇṇambilayāguṃ bhuñjissati,",
  "atk-s0102a:1620_2": "tuyhaṃ atthāya pana purāṇataṇḍulādīni ācikkhati,",
  "atk-s0102a:1620_3": "taṃ nissāya kho panesā neva khettaṃ na vatthuṃ na bhattaṃ na vatthaṃ paccāsīsati,",
  "atk-s0102a:1620_4": "tisso pana sampattiyo patthayamānā deti,",
  "atk-s0102a:1620_5": "tvaṃ etissā tā sampattiyo dātuṃ sakkhissasi,",
  "atk-s0102a:1620_6": "na sakkhissasīti,",
  "atk-s0102a:1620_7": "ayaṃ kho pana piṇḍapāto tayā sarāgena sadosena samohena na sakkā gaṇhitu”nti pattaṃ thavikāya pakkhipitvā",
  "atk-s0102a:1620_8": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce cīvaraṃ cīvaravaṃse ṭhapetvā",
  "atk-s0102a:1620_9": "“arahattaṃ apāpuṇitvā na nikkhamissāmī”ti vīriyaṃ adhiṭṭhahitvā nisīdi.",
  "atk-s0102a:1620_10": "Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva arahattaṃ patvā vikasamānamiva",
  "atk-s0102a:1620_11": "padumaṃ mahākhīṇāsavo sitaṃ karontova nisīdi.",
  "atk-s0102a:1620_12": "Leṇadvāre rukkhamhi adhivatthā devatā –",
  "atk-s0102a:1621_0": "“Namo te purisājañña, namo te purisuttama;",
  "atk-s0102a:1622_0": "Yassa te āsavā khīṇā, dakkhiṇeyyosi mārisā”ti. –",
  "atk-s0102a:1623_0": "Udānaṃ udānetvā “bhante,",
  "atk-s0102a:1623_1": "piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī”ti āha.",
  "atk-s0102a:1623_2": "Thero uṭṭhahitvā dvāraṃ vivaritvā kālaṃ olokento “pātoyevā”ti ñatvā pattacīvaramādāya gāmaṃ pāvisi.",
  "atk-s0102a:1624_0": "Dārikāpi bhattaṃ sampādetvā “idāni me bhātā āgamissati,",
  "atk-s0102a:1624_1": "idāni āgamissatī”ti dvāraṃ olokayamānā nisīdi.",
  "atk-s0102a:1624_2": "Sā there gharadvāraṃ sampatte pattaṃ gahetvā sappiphāṇitayojitassa khīrapiṇḍapātassa pūretvā hatthe ṭhapesi.",
  "atk-s0102a:1624_3": "Thero “sukhaṃ hotū”ti anumodanaṃ katvā pakkāmi.",
  "atk-s0102a:1624_4": "Sāpi taṃ olokayamānā aṭṭhāsi.",
  "atk-s0102a:1624_5": "Therassa hi tadā ativiya parisuddho chavivaṇṇo ahosi,",
  "atk-s0102a:1624_6": "vippasannāni indriyāni,",
  "atk-s0102a:1624_7": "mukhaṃ bandhanā pavuttatālapakkaṃ viya ativiya virocittha.",
  "atk-s0102a:1625_0": "Mahāupāsikā araññā āgantvā “kiṃ, amma,",
  "atk-s0102a:1625_1": "bhātiko te āgato”ti pucchi.",
  "atk-s0102a:1625_2": "Sā sabbaṃ taṃ pavattiṃ ārocesi.",
  "atk-s0102a:1625_3": "Upāsikā “ajja mama puttassa pabbajitakiccaṃ matthakaṃ patta”nti ñatvā “abhiramati te, amma,",
  "atk-s0102a:1625_4": "bhātā buddhasāsane,",
  "atk-s0102a:1625_5": "na ukkaṇṭhatī”ti āha.",
  "atk-s0102a:1626_0": "Mahantaṃ kho panetaṃ satthudāyajjaṃ yadidaṃ satta ariyadhanāni nāma,",
  "atk-s0102a:1626_1": "taṃ na sakkā kusītena gahetuṃ.",
  "atk-s0102a:1626_2": "Yathā hi vippaṭipannaṃ puttaṃ mātāpitaro “ayaṃ amhākaṃ aputto”ti paribāhiraṃ karonti,",
  "atk-s0102a:1626_3": "so tesaṃ accayena dāyajjaṃ na labhati,",
  "atk-s0102a:1626_4": "evaṃ kusītopi idaṃ ariyadhanadāyajjaṃ na labhati,",
  "atk-s0102a:1626_5": "āraddhavīriyova labhatīti dāyajjamahattaṃ paccavekkhatopi uppajjati.",
  "atk-s0102a:1627_0": "Mahā kho pana te satthā,",
  "atk-s0102a:1627_1": "satthuno hi te mātukucchismiṃ paṭisandhigaṇhanakālepi abhinikkhamanepi abhisambodhiyampi dhammacakkappavattanayamakapāṭihāriyadevorohanaāyusaṅkhāravossajjanesupi",
  "atk-s0102a:1627_2": "parinibbānakālepi dasasahassilokadhātu akampittha,",
  "atk-s0102a:1627_3": "yuttaṃ nu te evarūpassa satthu sāsane pabbajitvā kusītena bhavitunti evaṃ satthumahattaṃ paccavekkhatopi uppajjati.",
  "atk-s0102a:1628_0": "Jātiyāpi tvaṃ idāni na lāmakajātiko,",
  "atk-s0102a:1628_1": "asambhinnāya mahāsammatapaveṇiyā āgataukkākarājavaṃse jātosi,",
  "atk-s0102a:1628_2": "suddhodanamahārājassa ca mahāmāyādeviyā ca nattā,",
  "atk-s0102a:1628_3": "rāhulabhaddassa kaniṭṭho,",
  "atk-s0102a:1628_4": "tayā nāma evarūpena jinaputtena hutvā na yuttaṃ kusītena viharitunti evaṃ jātimahattaṃ paccavekkhatopi uppajjati.",
  "atk-s0102a:1629_0": "Sāriputtamahāmoggallānā ceva asīti ca mahāsāvakā vīriyeneva lokuttaradhammaṃ paṭivijjhiṃsu,",
  "atk-s0102a:1629_1": "tvaṃ etesaṃ sabrahmacārīnaṃ maggaṃ paṭipajjasi,",
  "atk-s0102a:1629_2": "na paṭipajjasīti evaṃ sabrahmacārimahattaṃ paccavekkhatopi uppajjati.",
  "atk-s0102a:1630_0": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjantassāpi āraddhavīriye",
  "atk-s0102a:1630_1": "pahitatte puggale sevantassāpi ṭhānanisajjādīsu vīriyuppādanatthaṃ ninnapoṇapabbhāracittassāpi uppajjati.",
  "atk-s0102a:1630_2": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1631_0": "Pītisambojjhaṅgassa “atthi,",
  "atk-s0102a:1631_1": "bhikkhave,",
  "atk-s0102a:1631_2": "pītisambojjhaṅgaṭṭhānīyā dhammā,",
  "atk-s0102a:1631_3": "tattha yonisomanasikārabahulīkāro,",
  "atk-s0102a:1631_4": "ayamāhāro anuppannassa vā pītisambojjhaṅgassa uppādāya,",
  "atk-s0102a:1631_5": "uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1631_6": "Tattha pītiyeva pītisambojjhaṅgaṭṭhānīyā dhammā nāma.",
  "atk-s0102a:1631_7": "Tassā uppādakamanasikāro yonisomanasikāro nāma.",
  "atk-s0102a:1632_0": "Apica ekādasa dhammā pītisambojjhaṅgassa uppādāya saṃvattanti buddhānussati, dhamma, saṅgha, sīla, cāga,",
  "atk-s0102a:1632_1": "devatānussati upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "atk-s0102a:1632_2": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo uppajjati,",
  "atk-s0102a:1632_3": "dhammasaṅghaguṇe anussarantassāpi,",
  "atk-s0102a:1632_4": "dīgharattaṃ akhaṇḍaṃ katvā rakkhitaṃ catupārisuddhisīlaṃ paccavekkhantassāpi,",
  "atk-s0102a:1632_5": "gihinopi dasasīlaṃ pañcasīlaṃ pañcavekkhantassāpi,",
  "atk-s0102a:1632_6": "dubbhikkhabhayādīsu paṇītabhojanaṃ sabrahmacārīnaṃ datvā “evaṃ nāma adamhā”ti cāgaṃ paccavekkhantassāpi,",
  "atk-s0102a:1632_7": "gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-s0102a:1632_8": "yehi guṇehi samannāgatā devatā devattaṃ pattā,",
  "atk-s0102a:1632_9": "tathārūpānaṃ guṇānaṃ attani atthitaṃ paccavekkhantassāpi,",
  "atk-s0102a:1632_10": "samāpattiyā vikkhambhitā kilesā saṭṭhipi sattatipi vassāni na samudācarantīti paccavekkhantassāpi,",
  "atk-s0102a:1632_11": "cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu pasādasinehābhāvena",
  "atk-s0102a:1632_12": "gadrabhapiṭṭhe rajasadise lūkhapuggale parivajjantassāpi,",
  "atk-s0102a:1632_13": "buddhādīsu pasādabahule muducitte siniddhapuggale sevantassāpi,",
  "atk-s0102a:1632_14": "ratanattayaguṇaparidīpake pasādanīyasuttante paccavekkhantassāpi,",
  "atk-s0102a:1632_15": "ṭhānanisajjādīsu pītiuppādanatthaṃ ninnapoṇapabbhāracittassāpi uppajjati.",
  "atk-s0102a:1632_16": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1633_0": "Passaddhisambojjhaṅgassa “atthi,",
  "atk-s0102a:1633_1": "bhikkhave,",
  "atk-s0102a:1633_2": "kāyapassaddhi cittapassaddhi,",
  "atk-s0102a:1633_3": "tattha yonisomanasikārabahulīkāro,",
  "atk-s0102a:1633_4": "ayamāhāro anuppannassa vā passaddhisambojjhaṅgassa uppādāya,",
  "atk-s0102a:1633_5": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1634_0": "Apica satta dhammā passaddhisambojjhaṅgassa uppādāya saṃvattanti paṇītabhojanasevanatā utusukhasevanatā",
  "atk-s0102a:1634_1": "iriyāpathasukhasevanatā majjhattapayogatā sāraddhakāyapuggalaparivajjanatā passaddhakāyapuggalasevanatā",
  "atk-s0102a:1634_2": "tadadhimuttatāti.",
  "atk-s0102a:1634_3": "Paṇītañhi siniddhaṃ sappāyabhojanaṃ bhuñjantassāpi,",
  "atk-s0102a:1634_4": "sītuṇhesu ca utūsu ṭhānādīsu ca iriyāpathesu sappāyautuñca iriyāpathañca sevantassāpi passaddhi uppajjati.",
  "atk-s0102a:1634_5": "Yo pana mahāpurisajātiko sabbautuiriyāpathakkhamo hoti,",
  "atk-s0102a:1634_6": "na taṃ sandhāyetaṃ vuttaṃ.",
  "atk-s0102a:1634_7": "Yassa sabhāgavisabhāgatā atthi,",
  "atk-s0102a:1634_8": "tasseva visabhāge utuiriyāpathe vajjetvā sabhāge sevantassa uppajjati.",
  "atk-s0102a:1634_9": "Majjhattapayogo vuccati attano ca parassa ca kammassakatāpaccavekkhaṇā.",
  "atk-s0102a:1634_10": "Iminā majjhattapayogena uppajjati.",
  "atk-s0102a:1634_11": "Yo leḍḍudaṇḍādīhi paraṃ viheṭhayamāno vicarati,",
  "atk-s0102a:1634_12": "evarūpaṃ sāraddhakāyaṃ puggalaṃ parivajjantassāpi,",
  "atk-s0102a:1634_13": "saṃyatapādapāṇiṃ passaddhakāyaṃ puggalaṃ sevantassāpi,",
  "atk-s0102a:1634_14": "ṭhānanisajjādīsu passaddhiuppādanatthāya ninnapoṇapabbhāracittassāpi uppajjati.",
  "atk-s0102a:1634_15": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1635_0": "Samādhisambojjhaṅgassa “atthi,",
  "atk-s0102a:1635_1": "bhikkhave,",
  "atk-s0102a:1635_2": "samathanimittaṃ abyagganimittaṃ,",
  "atk-s0102a:1635_3": "tattha yonisomanasikārabahulīkāro,",
  "atk-s0102a:1635_4": "ayamāhāro,",
  "atk-s0102a:1635_5": "anuppannassa vā samādhisambojjhaṅgassa uppādāya,",
  "atk-s0102a:1635_6": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1635_7": "Tattha samathova samathanimittaṃ avikkhepaṭṭhena ca abyagganimittanti.",
  "atk-s0102a:1636_0": "Apica ekādasa dhammā samādhisambojjhaṅgassa uppādāya saṃvattanti vatthuvisadakiriyatā indriyasamattapaṭipādanatā",
  "atk-s0102a:1636_1": "nimittakusalatā samaye cittassa paggaṇhanatā samaye cittassa niggaṇhanatā samaye sampahaṃsanatā samaye",
  "atk-s0102a:1636_2": "ajjhupekkhanatā asamāhitapuggalaparivajjanatā samāhitapuggalasevanatā jhānavimokkhapaccavekkhaṇatā tadadhimuttatāti.",
  "atk-s0102a:1636_3": "Tattha vatthuvisadakiriyatā ca indriyasamattapaṭipādanatā ca vuttanayeneva veditabbā.",
  "atk-s0102a:1637_0": "Nimittakusalatā nāma kasiṇanimittassa uggahaṇakusalatā.",
  "atk-s0102a:1637_1": "Samaye cittassa paggaṇhanatāti yasmiṃ samaye atisithilavīriyatādīhi līnaṃ cittaṃ hoti,",
  "atk-s0102a:1637_2": "tasmiṃ samaye dhammavicayavīriyapītisambojjhaṅgasamuṭṭhāpanena tassa paggaṇhanaṃ.",
  "atk-s0102a:1637_3": "Samaye cittassa paggaṇhanatāti yasmiṃ samaye āraddhavīriyatādīhi uddhataṃ cittaṃ hoti,",
  "atk-s0102a:1637_4": "tasmiṃ samaye passaddhisamādhiupekkhāsambojjhaṅgasamuṭṭhāpanena tassa niggaṇhanaṃ.",
  "atk-s0102a:1637_5": "Samaye sampahaṃsanatāti yasmiṃ samaye cittaṃ paññāpayogamandatāya vā upasamasukhānadhigamena vā nirassādaṃ hoti,",
  "atk-s0102a:1637_6": "tasmiṃ samaye aṭṭhasaṃvegavatthupaccavekkhaṇena saṃvejeti.",
  "atk-s0102a:1637_7": "Aṭṭha saṃvegavatthūni nāma jāti jarā byādhi maraṇāni cattāri,",
  "atk-s0102a:1637_8": "apāyadukkhaṃ pañcamaṃ,",
  "atk-s0102a:1637_9": "atīte vaṭṭamūlakaṃ dukkhaṃ,",
  "atk-s0102a:1637_10": "anāgate vaṭṭamūlakaṃ dukkhaṃ,",
  "atk-s0102a:1637_11": "paccuppanne āhārapariyeṭṭhimūlakaṃ dukkhanti.",
  "atk-s0102a:1637_12": "Ratanattayaguṇānussaraṇena ca pasādaṃ janeti,",
  "atk-s0102a:1637_13": "ayaṃ vuccati “samaye sampahaṃsanatā”ti.",
  "atk-s0102a:1638_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ anirassādaṃ ārammaṇe",
  "atk-s0102a:1638_1": "samappavattaṃ samathavīthipaṭipannaṃ cittaṃ hoti,",
  "atk-s0102a:1638_2": "tadāssa paggahaniggahasampahaṃsanesu na byāpāraṃ āpajjati,",
  "atk-s0102a:1638_3": "sārathi viya samappavattesu assesu.",
  "atk-s0102a:1638_4": "Ayaṃ vuccati –",
  "atk-s0102a:1638_5": "“samaye ajjhupekkhanatā”ti.",
  "atk-s0102a:1638_6": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ puggalānaṃ ārakā parivajjanaṃ.",
  "atk-s0102a:1638_7": "Samāhitapuggalasevanā nāma upacārena vā appanāya vā samāhitacittānaṃ sevanā bhajanā payirupāsanā.",
  "atk-s0102a:1638_8": "Tadadhimuttatā nāma ṭhānanisajjādīsu samādhiuppādanatthaṃyeva ninnapoṇapabbhāracittatā.",
  "atk-s0102a:1638_9": "Evañhi paṭipajjato esa uppajjati.",
  "atk-s0102a:1638_10": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1639_0": "Upekkhāsambojjhaṅgassa “atthi,",
  "atk-s0102a:1639_1": "bhikkhave,",
  "atk-s0102a:1639_2": "upekkhāsambojjhaṅgaṭṭhānīyā dhammā,",
  "atk-s0102a:1639_3": "tattha yonisomanasikārabahulīkāro,",
  "atk-s0102a:1639_4": "ayamāhāro anuppannassa vā upekkhāsambojjhaṅgassa uppādāya,",
  "atk-s0102a:1639_5": "uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0102a:1639_6": "Tattha upekkhāva upekkhāsambojjhaṅgaṭṭhānīyā dhammā nāma.",
  "atk-s0102a:1640_0": "Apica pañca dhammā upekkhāsambojjhaṅgassa uppādāya saṃvattanti sattamajjhattatā saṅkhāramajjhattatā sattasaṅkhārakelāyanapuggalaparivajjanatā",
  "atk-s0102a:1640_1": "sattasaṅkhāramajjhattapuggalasevanatā tadadhimuttatāti.",
  "atk-s0102a:1640_2": "Tattha dvīhākārehi sattamajjhattataṃ samuṭṭhāpeti “tvaṃ attano kammena āgantvā attanova kammena gamissasi,",
  "atk-s0102a:1640_3": "esopi attanova kammena āgantvā attanova kammena gamissati,",
  "atk-s0102a:1640_4": "tvaṃ kaṃ kelāyasī”ti evaṃ kammassakatāpaccavekkhaṇena,",
  "atk-s0102a:1640_5": "“paramatthato sattoyeva natthi,",
  "atk-s0102a:1640_6": "so tvaṃ kaṃ kelāyasī”ti evaṃ nissattapaccavekkhaṇena cāti.",
  "atk-s0102a:1640_7": "Dvīhevākārehi saṅkhāramajjhattataṃ samuṭṭhāpeti –",
  "atk-s0102a:1640_8": "“idaṃ cīvaraṃ anupubbena vaṇṇavikāratañceva jiṇṇabhāvañca upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati,",
  "atk-s0102a:1640_9": "sace panassa sāmiko bhaveyya,",
  "atk-s0102a:1640_10": "nāssa evaṃ vinassituṃ dadeyyā”ti evaṃ assāmikabhāvapaccavekkhaṇena ca,",
  "atk-s0102a:1640_11": "“anaddhaniyaṃ idaṃ tāvakālika”nti evaṃ tāvakālikabhāvapaccavekkhaṇena cāti.",
  "atk-s0102a:1640_12": "Yathā ca cīvare,",
  "atk-s0102a:1640_13": "evaṃ pattādīsupi yojanā kātabbā.",
  "atk-s0102a:1641_0": "Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,",
  "atk-s0102a:1641_1": "pabbajito vā attano antevāsikasamānupajjhāyakādike mamāyati,",
  "atk-s0102a:1641_2": "sahattheneva nesaṃ kesacchedanasūcikammacīvaradhovanarajanapattapacanādīni karoti,",
  "atk-s0102a:1641_3": "muhuttampi apassanto “asuko sāmaṇero kuhiṃ asuko daharo kuhi”nti bhantamigo viya ito cito ca oloketi,",
  "atk-s0102a:1641_4": "aññena kesacchedanādīnaṃ atthāya “muhuttaṃ asukaṃ pesethā”ti yāciyamānopi “amhepi taṃ attano kammaṃ na kārema,",
  "atk-s0102a:1641_5": "tumhe naṃ gahetvā kilamessathā”ti na deti,",
  "atk-s0102a:1641_6": "ayaṃ sattakelāyano nāma.",
  "atk-s0102a:1642_0": "Yo pana cīvarapattathālakakattarayaṭṭhiādīni mamāyati,",
  "atk-s0102a:1642_1": "aññassa hatthena parāmasitumpi na deti,",
  "atk-s0102a:1642_2": "tāvakālikaṃ yācito “mayampi idaṃ mamāyantā na paribhuñjāma,",
  "atk-s0102a:1642_3": "tumhākaṃ kiṃ dassāmā”ti vadati,",
  "atk-s0102a:1642_4": "ayaṃ saṅkhārakelāyano nāma.",
  "atk-s0102a:1642_5": "Yo pana tesu dvīsupi vatthūsu majjhatto udāsino,",
  "atk-s0102a:1642_6": "ayaṃ sattasaṅkhāramajjhatto nāma.",
  "atk-s0102a:1642_7": "Iti ayaṃ upekkhāsambojjhaṅgo evarūpaṃ sattasaṅkhārakelāyanapuggalaṃ ārakā parivajjantassāpi,",
  "atk-s0102a:1642_8": "sattasaṅkhāramajjhattapuggalaṃ sevantassāpi,",
  "atk-s0102a:1642_9": "ṭhānanisajjādīsu taduppādanatthaṃ ninnapoṇapabbhāracittassāpi uppajjati.",
  "atk-s0102a:1642_10": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1643_0": "Iti ajjhattaṃ vāti evaṃ attano vā satta sambojjhaṅge pariggaṇhitvā,",
  "atk-s0102a:1643_1": "parassa vā,",
  "atk-s0102a:1643_2": "kālena vā attano,",
  "atk-s0102a:1643_3": "kālena vā parassa sambojjhaṅge pariggaṇhitvā dhammesu dhammānupassī viharati.",
  "atk-s0102a:1643_4": "Samudayavayā panettha sambojjhaṅgānaṃ nibbattinirodhavasena veditabbā.",
  "atk-s0102a:1643_5": "Ito paraṃ vuttanayameva.",
  "atk-s0102a:1643_6": "Kevalañhi idha bojjhaṅgapariggāhikā sati dukkhasaccanti evaṃ yojanaṃ katvā bojjhaṅgapariggāhakassa bhikkhuno niyyānamukhaṃ veditabbaṃ.",
  "atk-s0102a:1643_7": "Sesaṃ tādisamevāti.",
  "atk-s0102a:1644_0": "Bojjhaṅgapabbaṃ niṭṭhitaṃ.",
  "atk-s0102a:1645_0": "Catusaccapabbavaṇṇanā",
  "atk-s0102a:1646_0": "386.",
  "atk-s0102a:1646_1": "Evaṃ sattabojjhaṅgavasena dhammānupassanaṃ vibhajitvā idāni catusaccavasena vibhajituṃ puna caparantiādimāha.",
  "atk-s0102a:1646_2": "Tattha idaṃ dukkhanti yathābhūtaṃ pajānātīti ṭhapetvā taṇhaṃ tebhūmakadhamme “idaṃ dukkha”nti yathāsabhāvato pajānāti,",
  "atk-s0102a:1646_3": "tasseva kho pana dukkhassa janikaṃ samuṭṭhāpikaṃ purimataṇhaṃ “ayaṃ dukkhasamudayo”ti,",
  "atk-s0102a:1646_4": "ubhinnaṃ appavattinibbānaṃ “ayaṃ dukkhanirodho”ti,",
  "atk-s0102a:1646_5": "dukkhaparijānanaṃ samudayapajahanaṃ nirodhasacchikaraṇaṃ ariyamaggaṃ “ayaṃ dukkhanirodhagāminipaṭipadā”ti yathāsabhāvato pajānātīti attho.",
  "atk-s0102a:1646_6": "Avasesā ariyasaccakathā ṭhapetvā jātiādīnaṃ padabhājanakathaṃ visuddhimagge vitthāritāyeva.",
  "atk-s0102a:1647_0": "Dukkhasaccaniddesavaṇṇanā",
  "atk-s0102a:1648_0": "388.",
  "atk-s0102a:1648_1": "Padabhājane pana katamā ca,",
  "atk-s0102a:1648_2": "bhikkhave,",
  "atk-s0102a:1648_3": "jātīti bhikkhave,",
  "atk-s0102a:1648_4": "yā jātipi dukkhāti evaṃ vuttā jāti,",
  "atk-s0102a:1648_5": "sā katamāti evaṃ sabbapucchāsu attho veditabbo.",
  "atk-s0102a:1648_6": "Yā tesaṃ tesaṃ sattānanti idaṃ “imesaṃ nāmā”ti niyamābhāvato sabbasattānaṃ pariyādānavacanaṃ.",
  "atk-s0102a:1648_7": "Tamhi tamhi sattanikāyeti idampi sabbasattanikāyapariyādānavacanaṃ jananaṃ jāti savikārānaṃ paṭhamābhinibbattakkhandhānametaṃ adhivacanaṃ.",
  "atk-s0102a:1648_8": "Sañjātīti idaṃ tassā eva upasaggamaṇḍitavevacanaṃ.",
  "atk-s0102a:1648_9": "Sā eva anupaviṭṭhākārena okkamanaṭṭhena okkanti.",
  "atk-s0102a:1648_10": "Nibbattisaṅkhātena abhinibbattanaṭṭhena abhinibbatti.",
  "atk-s0102a:1648_11": "Iti ayaṃ catubbidhāpi sammutikathā nāma.",
  "atk-s0102a:1648_12": "Khandhānaṃ pātubhāvoti ayaṃ pana paramatthakathā.",
  "atk-s0102a:1648_13": "Ekavokārabhavādīsu ekacatupañcabhedānaṃ khandhānaṃyeva pātubhāvo,",
  "atk-s0102a:1648_14": "na puggalassa,",
  "atk-s0102a:1648_15": "tasmiṃ pana sati puggalo pātubhūtoti vohāramattaṃ hoti.",
  "atk-s0102a:1648_16": "Āyatanānaṃ paṭilābhoti āyatanāni pātubhavantāneva paṭiladdhāni nāma honti,",
  "atk-s0102a:1648_17": "so tesaṃ pātubhāvasaṅkhāto paṭilābhoti attho.",
  "atk-s0102a:1649_0": "389.",
  "atk-s0102a:1649_1": "Jarāti sabhāvaniddeso.",
  "atk-s0102a:1649_2": "Jīraṇatāti ākārabhāvaniddeso.",
  "atk-s0102a:1649_3": "Khaṇḍiccantiādi vikāraniddeso.",
  "atk-s0102a:1649_4": "Daharakālasmiñhi dantā samasetā honti.",
  "atk-s0102a:1649_5": "Teyeva paripaccante anukkamena vaṇṇavikāraṃ āpajjitvā tattha tattha pattanti.",
  "atk-s0102a:1649_6": "Atha patitañca ṭhitañca upādāya khaṇḍitadantā khaṇḍitā nāma.",
  "atk-s0102a:1649_7": "Khaṇḍitānaṃ bhāvo khaṇḍiccanti vuccati.",
  "atk-s0102a:1649_8": "Anukkamena paṇḍarabhūtāni kesalomāni palitāni nāma.",
  "atk-s0102a:1649_9": "Palitāni sañjātāni assāti palito,",
  "atk-s0102a:1649_10": "palitassa bhāvo pāliccaṃ.",
  "atk-s0102a:1649_11": "Jarāvātappahārena sositamaṃsalohitatāya valiyo tacasmiṃ assāti valittaco,",
  "atk-s0102a:1649_12": "tassa bhāvo valittacatā.",
  "atk-s0102a:1649_13": "Ettāvatā dantakesalomatacesu vikāradassanavasena pākaṭībhūtā pākaṭajarā dassitā.",
  "atk-s0102a:1650_0": "Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya vā jhāmatāya vā gatamaggo pākaṭo hoti,",
  "atk-s0102a:1650_1": "na ca so gatamaggo tāneva udakādīni,",
  "atk-s0102a:1650_2": "evameva jarāya dantādīnaṃ khaṇḍiccādivasena gatamaggo pākaṭo,",
  "atk-s0102a:1650_3": "cakkhuṃ ummiletvāpi gayhati,",
  "atk-s0102a:1650_4": "na ca khaṇḍiccādīneva jarā.",
  "atk-s0102a:1650_5": "Na hi jarā cakkhuviññeyyā hoti.",
  "atk-s0102a:1650_6": "Yasmā pana jaraṃ pattassa āyu hāyati,",
  "atk-s0102a:1650_7": "tasmā jarā “āyuno saṃhānī”ti phalūpacārena vuttā.",
  "atk-s0102a:1650_8": "Yasmā daharakāle suppasannāni sukhumampi attano visayaṃ sukheneva ca gaṇhanasamatthāni cakkhādīni indriyāni",
  "atk-s0102a:1650_9": "jaraṃ pattassa paripakkāni ālulitāni avisadāni oḷārikampi attano visayaṃ gahetuṃ asamatthāni honti,",
  "atk-s0102a:1650_10": "tasmā “indriyānaṃ paripāko”tipi phalūpacāreneva vuttā.",
  "atk-s0102a:1651_0": "390.",
  "atk-s0102a:1651_1": "Maraṇaniddese yanti maraṇaṃ sandhāya napuṃsakaniddeso,",
  "atk-s0102a:1651_2": "yaṃ maraṇaṃ cutīti vuccati,",
  "atk-s0102a:1651_3": "cavanatāti vuccatīti ayamettha yojanā.",
  "atk-s0102a:1651_4": "Tattha cutīti sabhāvaniddeso.",
  "atk-s0102a:1651_5": "Cavanatāti ākārabhāvaniddeso.",
  "atk-s0102a:1651_6": "Maraṇaṃ pattassa khandhā bhijjanti ceva antaradhāyanti ca adassanaṃ gacchanti,",
  "atk-s0102a:1651_7": "tasmā taṃ bhedo antaradhānanti vuccati.",
  "atk-s0102a:1651_8": "Maccumaraṇanti maccumaraṇaṃ,",
  "atk-s0102a:1651_9": "na khaṇikamaraṇaṃ.",
  "atk-s0102a:1651_10": "Kālakiriyāti maraṇakālakiriyā.",
  "atk-s0102a:1651_11": "Ayaṃ sabbāpi sammutikathāva.",
  "atk-s0102a:1651_12": "Khandhānaṃ bhedoti ayaṃ pana paramatthakathā.",
  "atk-s0102a:1651_13": "Ekavokārabhavādīsu ekacatupañcabhedānaṃ khandhānaṃyeva bhedo,",
  "atk-s0102a:1651_14": "na puggalassa,",
  "atk-s0102a:1651_15": "tasmiṃ pana sati puggalo matoti vohāramattaṃ hoti.",
  "atk-s0102a:1652_0": "Kaḷevarassa nikkhepoti attabhāvassa nikkhepo.",
  "atk-s0102a:1652_1": "Maraṇaṃ pattassa hi niratthaṃva kaliṅgaraṃ attabhāvo patati,",
  "atk-s0102a:1652_2": "tasmā taṃ kaḷevarassa nikkhepoti vuttaṃ.",
  "atk-s0102a:1652_3": "Jīvitindriyassa upacchedo pana sabbākārato paramatthato maraṇaṃ.",
  "atk-s0102a:1652_4": "Etadeva sammutimaraṇanti pi vuccati.",
  "atk-s0102a:1652_5": "Jīvitindriyupacchedameva hi gahetvā lokiyā “tisso mato,",
  "atk-s0102a:1652_6": "phusso mato”ti vadanti.",
  "atk-s0102a:1653_0": "391.",
  "atk-s0102a:1653_1": "Byasanenāti ñātibyasanādīsu yena kenaci byasanena.",
  "atk-s0102a:1653_2": "Dukkhadhammenāti vadhabandhādinā dukkhakāraṇena.",
  "atk-s0102a:1653_3": "Phuṭṭhassāti ajjhotthaṭassa abhibhūtassa.",
  "atk-s0102a:1653_4": "Sokoti yo ñātibyasanādīsu vā vadhabandhanādīsu vā aññatarasmiṃ sati tena abhibhūtassa uppajjati socanalakkhaṇo soko.",
  "atk-s0102a:1653_5": "Socitattanti socitabhāvo.",
  "atk-s0102a:1653_6": "Yasmā panesa abbhantare sosento parisosento uppajjati,",
  "atk-s0102a:1653_7": "tasmā antosoko antoparisokoti vuccati.",
  "atk-s0102a:1654_0": "392.",
  "atk-s0102a:1654_1": "“Mayhaṃ dhītā,",
  "atk-s0102a:1654_2": "mayhaṃ putto”ti evaṃ ādissa ādissa devanti paridevanti etenāti ādevo.",
  "atk-s0102a:1654_3": "Taṃ taṃ vaṇṇaṃ parikittetvā devanti etenāti paridevo.",
  "atk-s0102a:1654_4": "Tato parā dve tasseva bhāvaniddesā.",
  "atk-s0102a:1655_0": "393.",
  "atk-s0102a:1655_1": "Kāyikanti kāyapasādavatthukaṃ.",
  "atk-s0102a:1655_2": "Dukkhamanaṭṭhena dukkhaṃ.",
  "atk-s0102a:1655_3": "Asātanti amadhuraṃ.",
  "atk-s0102a:1655_4": "Kāyasamphassajaṃ dukkhanti kāyasamphassato jātaṃ dukkhaṃ.",
  "atk-s0102a:1655_5": "Asātaṃ vedayitanti amadhuraṃ vedayitaṃ.",
  "atk-s0102a:1656_0": "394. Cetasikanti cittasampayuttaṃ. Sesaṃ dukkhe vuttanayameva.",
  "atk-s0102a:1657_0": "395.",
  "atk-s0102a:1657_1": "Āyāsoti saṃsīdanavisīdanākārappatto cittakilamatho.",
  "atk-s0102a:1657_2": "Balavataraṃ āyāso upāyāso.",
  "atk-s0102a:1657_3": "Tato parā dve attattaniyābhāvadīpakā bhāvaniddesā.",
  "atk-s0102a:1658_0": "398.",
  "atk-s0102a:1658_1": "Jātidhammānanti jātisabhāvānaṃ.",
  "atk-s0102a:1658_2": "Icchā uppajjatīti taṇhā uppajjati.",
  "atk-s0102a:1658_3": "Aho vatāti patthanā.",
  "atk-s0102a:1658_4": "Na kho panetaṃ icchāyāti evaṃ jātiyā anāgamanaṃ vinā maggabhāvanaṃ na icchāya pattabbaṃ.",
  "atk-s0102a:1658_5": "Idampīti etampi upari sesāni upādāya pikāro.",
  "atk-s0102a:1658_6": "Yampicchanti yenapi dhammena alabbhaneyyavatthuṃ icchanto na labhati,",
  "atk-s0102a:1658_7": "taṃ alabbhaneyya vatthumhi icchanaṃ dukkhaṃ.",
  "atk-s0102a:1658_8": "Esa nayo sabbattha.",
  "atk-s0102a:1659_0": "399. Khandhaniddese rūpañca taṃ upādānakkhandho cāti rūpupādānakkhandho evaṃ sabbattha.",
  "atk-s0102a:1660_0": "Samudayasaccaniddesavaṇṇanā",
  "atk-s0102a:1661_0": "400.",
  "atk-s0102a:1661_1": "Yāyaṃ taṇhāti yā ayaṃ taṇhā.",
  "atk-s0102a:1661_2": "Ponobbhavikāti punabbhavakaraṇaṃ punobbhavo,",
  "atk-s0102a:1661_3": "punobbhavo sīlaṃ assāti ponobbhavikā.",
  "atk-s0102a:1661_4": "Nandīrāgena saha gatāti nandīrāgasahagatā.",
  "atk-s0102a:1661_5": "Nandīrāgena saddhiṃ atthato ekattameva gatāti vuttaṃ hoti.",
  "atk-s0102a:1661_6": "Tatratatrābhinandinīti yatra yatra attabhāvo,",
  "atk-s0102a:1661_7": "tatra tatra abhinandinī.",
  "atk-s0102a:1661_8": "Rūpādīsu vā ārammaṇesu tatra tatra abhinandinī,",
  "atk-s0102a:1661_9": "rūpābhinandinī sadda, gandha, rasa,",
  "atk-s0102a:1661_10": "phoṭṭhabba,",
  "atk-s0102a:1661_11": "dhammābhinandinīti attho.",
  "atk-s0102a:1661_12": "Seyyathidanti nipāto.",
  "atk-s0102a:1661_13": "Tassa sā katamā ceti attho.",
  "atk-s0102a:1661_14": "Kāme taṇhā kāmataṇhā,",
  "atk-s0102a:1661_15": "pañcakāmaguṇikarāgassetaṃ nāmaṃ.",
  "atk-s0102a:1661_16": "Bhave taṇhā bhavataṇhā,",
  "atk-s0102a:1661_17": "bhavapatthanāvasena uppannassa sassatadiṭṭhisahagatassa rūpārūpabhavarāgassa ca jhānanikantiyā cetaṃ adhivacanaṃ.",
  "atk-s0102a:1661_18": "Vibhave taṇhā vibhavataṇhā,",
  "atk-s0102a:1661_19": "ucchedadiṭṭhisahagatarāgassetaṃ adhivacanaṃ.",
  "atk-s0102a:1662_0": "Idāni tassā taṇhāya vatthuṃ vitthārato dassetuṃ sā kho panesātiādimāha.",
  "atk-s0102a:1662_1": "Tattha uppajjatīti jāyati.",
  "atk-s0102a:1662_2": "Nivisatīti punappunaṃ pavattivasena patiṭṭhahati.",
  "atk-s0102a:1662_3": "Yaṃ loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.",
  "atk-s0102a:1662_4": "Cakkhu loketiādīsu lokasmiñhi cakkhādīsu mamattena abhiniviṭṭhā sattā sampattiyaṃ patiṭṭhitā attano cakkhuṃ",
  "atk-s0102a:1662_5": "ādāsatalādīsu nimittaggahaṇānusārena vippasannaṃ pañcapasādaṃ suvaṇṇavimāne ugghāṭitamaṇisīhapañjaraṃ",
  "atk-s0102a:1662_6": "viya maññanti,",
  "atk-s0102a:1662_7": "sotaṃ rajatapanāḷikaṃ viya,",
  "atk-s0102a:1662_8": "pāmaṅgasuttaṃ viya ca maññanti,",
  "atk-s0102a:1662_9": "“tuṅganāsā”ti laddhavohāraṃ ghānaṃ vaṭṭitvā ṭhapitaharitālavaṭṭaṃ viya maññanti,",
  "atk-s0102a:1662_10": "jivhaṃ rattakambalapaṭalaṃ viya mudusiniddhamadhurasadaṃ maññanti,",
  "atk-s0102a:1662_11": "kāyaṃ sālalaṭṭhiṃ viya,",
  "atk-s0102a:1662_12": "suvaṇṇatoraṇaṃ viya ca maññanti,",
  "atk-s0102a:1662_13": "manaṃ aññesaṃ manena asadisaṃ uḷāraṃ maññanti.",
  "atk-s0102a:1662_14": "Rūpaṃ suvaṇṇakaṇikārapupphādivaṇṇaṃ viya,",
  "atk-s0102a:1662_15": "saddaṃ mattakaravīka kokilamandadhamitamaṇivaṃsanigghosaṃ viya,",
  "atk-s0102a:1662_16": "attanā paṭiladdhāni catusamuṭṭhānikagandhārammaṇādīni “kassaññassa evarūpāni atthī”ti maññanti.",
  "atk-s0102a:1662_17": "Tesaṃ evaṃ maññamānānaṃ tāni cakkhādīni piyarūpāni ceva sātarūpāni ca honti.",
  "atk-s0102a:1662_18": "Atha nesaṃ tattha anuppannā ceva taṇhā uppajjati,",
  "atk-s0102a:1662_19": "uppannā ca taṇhā punappunaṃ pavattivasena nivisati.",
  "atk-s0102a:1662_20": "Tasmā bhagavā “cakkhu loke piyarūpaṃ sātarūpaṃ,",
  "atk-s0102a:1662_21": "etthesā taṇhā uppajjamānā uppajjatī”tiādimāha.",
  "atk-s0102a:1662_22": "Tattha uppajjamānāti yadā uppajjamānā hoti,",
  "atk-s0102a:1662_23": "tadā ettha uppajjatīti attho.",
  "atk-s0102a:1662_24": "Esa nayo sabbattha.",
  "atk-s0102a:1663_0": "Nirodhasaccaniddesavaṇṇanā",
  "atk-s0102a:1664_0": "401.",
  "atk-s0102a:1664_1": "Asesavirāganirodhotiādīni sabbāni nibbānavevacanāneva.",
  "atk-s0102a:1664_2": "Nibbānañhi āgamma taṇhā asesā virajjati nirujjhati,",
  "atk-s0102a:1664_3": "tasmā taṃ “tassāyeva taṇhāya asesavirāganirodho”ti vuccati.",
  "atk-s0102a:1664_4": "Nibbānañca āgamma taṇhā cajiyati paṭinissajjiyati vimuccati na allīyati,",
  "atk-s0102a:1664_5": "tasmā nibbānaṃ “cāgo paṭinissaggo mutti anālayo”ti vuccati.",
  "atk-s0102a:1664_6": "Ekameva hi nibbānaṃ,",
  "atk-s0102a:1664_7": "nāmāni panassa sabbasaṅkhatānaṃ nāmapaṭipakkhavasena anekāni honti.",
  "atk-s0102a:1664_8": "Seyyathidaṃ,",
  "atk-s0102a:1664_9": "asesavirāgo asesanirodho cāgo paṭinissaggo mutti anālayo rāgakkhayo dosakkhayo mohakkhayo taṇhakkhayo",
  "atk-s0102a:1664_10": "anuppādo appavattaṃ animittaṃ appaṇihitaṃ anāyūhanaṃ appaṭisandhi anupapatti agati ajātaṃ ajaraṃ abyādhi",
  "atk-s0102a:1664_11": "amataṃ asokaṃ aparidevaṃ anupāyāsaṃ asaṃkiliṭṭhanti.",
  "atk-s0102a:1665_0": "Idāni maggena chinnāya nibbānaṃ āgamma appavattipattāyapi ca taṇhāya yesu vatthūsu tassā uppatti dassitā,",
  "atk-s0102a:1665_1": "tattheva abhāvaṃ dassetuṃ sā kho panesātiādimāha.",
  "atk-s0102a:1665_2": "Tattha yathā puriso khette jātaṃ tittaalābuvalliṃ disvā aggato paṭṭhāya mūlaṃ pariyesitvā chindeyya,",
  "atk-s0102a:1665_3": "sā anupubbena milāyitvā apaññattiṃ gaccheyya.",
  "atk-s0102a:1665_4": "Tato tasmiṃ khette tittaalābu niruddhā pahīnāti vucceyya,",
  "atk-s0102a:1665_5": "evameva khette tittaalābu viya cakkhādīsu taṇhā.",
  "atk-s0102a:1665_6": "Sā ariyamaggena mūlacchinnā nibbānaṃ āgamma appavattiṃ gacchati.",
  "atk-s0102a:1665_7": "Evaṃ gatā pana tesu vatthūsu khette tittaalābu viya na paññāyati.",
  "atk-s0102a:1666_0": "Yathā ca aṭavito core ānetvā nagarassa dakkhiṇadvāre ghāteyyuṃ,",
  "atk-s0102a:1666_1": "tato aṭaviyaṃ corā matāti vā māritāti vā vucceyyuṃ,",
  "atk-s0102a:1666_2": "evaṃ aṭaviyaṃ corā viya cakkhādīsu taṇhā.",
  "atk-s0102a:1666_3": "Sā dakkhiṇadvāre corā viya nibbānaṃ āgamma niruddhattā nibbāne niruddhā.",
  "atk-s0102a:1666_4": "Evaṃ niruddhā panetesu vatthūsu aṭaviyaṃ corā viya na paññāyati,",
  "atk-s0102a:1666_5": "tenassā tattheva nirodhaṃ dassento “cakkhu loke piyarūpaṃ sātarūpaṃ,",
  "atk-s0102a:1666_6": "etthesā taṇhā pahīyamānā pahīyati,",
  "atk-s0102a:1666_7": "ettha nirujjhamānā nirujjhatī”tiādimāha.",
  "atk-s0102a:1667_0": "Maggasaccaniddesavaṇṇanā",
  "atk-s0102a:1668_0": "402.",
  "atk-s0102a:1668_1": "Ayamevāti aññamaggapaṭikkhepanatthaṃ niyamanaṃ.",
  "atk-s0102a:1668_2": "Ariyoti taṃ taṃ maggavajjhehi kilesehi ārakattā ariyabhāvakarattā ca ariyo.",
  "atk-s0102a:1668_3": "Dukkhe ñāṇantiādinā catusaccakammaṭṭhānaṃ dassitaṃ.",
  "atk-s0102a:1668_4": "Tattha purimāni dve saccāni vaṭṭaṃ,",
  "atk-s0102a:1668_5": "pacchimāni vivaṭṭaṃ.",
  "atk-s0102a:1668_6": "Tesu bhikkhuno vaṭṭe kammaṭṭhānābhiniveso hoti,",
  "atk-s0102a:1668_7": "vivaṭṭe natthi abhiniveso.",
  "atk-s0102a:1668_8": "Purimāni hi dve saccāni “pañcakkhandhā dukkhaṃ,",
  "atk-s0102a:1668_9": "taṇhā samudayo”ti evaṃ saṅkhepena ca “katame pañcakkhandhā,",
  "atk-s0102a:1668_10": "rūpakkhandho”tiādinā nayena vitthārena ca ācariyassa santike uggaṇhitvā vācāya punappunaṃ parivattento yogāvacaro kammaṃ karoti.",
  "atk-s0102a:1668_11": "Itaresu pana dvīsu saccesu nirodhasaccaṃ iṭṭhaṃ kantaṃ manāpaṃ,",
  "atk-s0102a:1668_12": "maggasaccaṃ iṭṭhaṃ kantaṃ manāpanti evaṃ savanena kammaṃ karoti.",
  "atk-s0102a:1668_13": "So evaṃ karonto cattāri saccāni ekapaṭivedheneva paṭivijjhati ekābhisamayena abhisameti.",
  "atk-s0102a:1668_14": "Dukkhaṃ pariññāpaṭivedhena paṭivijjhati,",
  "atk-s0102a:1668_15": "samudayaṃ pahānapaṭivedhena,",
  "atk-s0102a:1668_16": "nirodhaṃ sacchikiriyāpaṭivedhena,",
  "atk-s0102a:1668_17": "maggaṃ bhāvanāpaṭivedhena paṭivijjhati.",
  "atk-s0102a:1668_18": "Dukkhaṃ pariññābhisamayena…pe…",
  "atk-s0102a:1668_19": "maggaṃ bhāvanābhisamayena abhisameti.",
  "atk-s0102a:1668_20": "Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho hoti,",
  "atk-s0102a:1668_21": "dvīsu pana savanapaṭivedhoyeva.",
  "atk-s0102a:1668_22": "Aparabhāge tīsu kiccato paṭivedho hoti,",
  "atk-s0102a:1668_23": "nirodhe ārammaṇapaṭivedho.",
  "atk-s0102a:1668_24": "Paccavekkhaṇā pana pattasaccassa hoti.",
  "atk-s0102a:1668_25": "Ayañca ādikammiko,",
  "atk-s0102a:1668_26": "tasmā sā idha na vuttā.",
  "atk-s0102a:1669_0": "Imassa ca bhikkhuno pubbe pariggahato “dukkhaṃ parijānāmi,",
  "atk-s0102a:1669_1": "samudayaṃ pajahāmi,",
  "atk-s0102a:1669_2": "nirodhaṃ sacchikaromi,",
  "atk-s0102a:1669_3": "maggaṃ bhāvemī”ti ābhogasamannāhāramanasikārapaccavekkhaṇā natthi,",
  "atk-s0102a:1669_4": "pariggahato paṭṭhāya hoti.",
  "atk-s0102a:1669_5": "Aparabhāge pana dukkhaṃ pariññātameva…pe…",
  "atk-s0102a:1669_6": "maggo bhāvitova hoti.",
  "atk-s0102a:1669_7": "Tattha dve saccāni duddasattā gambhīrāni,",
  "atk-s0102a:1669_8": "dve gambhīrattā duddasāni.",
  "atk-s0102a:1669_9": "Dukkhasaccañhi uppattito pākaṭaṃ,",
  "atk-s0102a:1669_10": "khāṇukaṇṭakapahārādīsu “aho dukkha”nti vattabbatampi āpajjati.",
  "atk-s0102a:1669_11": "Samudayampi khāditukāmatābhuñjitukāmatādivasena uppattito pākaṭaṃ.",
  "atk-s0102a:1669_12": "Lakkhaṇapaṭivedhato pana ubhayampi gambhīraṃ.",
  "atk-s0102a:1669_13": "Iti tāni duddasattā gambhīrāni.",
  "atk-s0102a:1669_14": "Itaresaṃ pana dvinnaṃ dassanatthāya payogo bhavaggagahaṇatthaṃ hatthappasāraṇaṃ viya avīciphusanatthaṃ",
  "atk-s0102a:1669_15": "pādappasāraṇaṃ viya satadhā bhinnassa vālassa koṭiyā koṭipādanaṃ viya ca hoti.",
  "atk-s0102a:1669_16": "Iti tāni gambhīrattā duddasāni.",
  "atk-s0102a:1669_17": "Evaṃ duddasattā gambhīresu gambhīrattā ca duddasesu catūsu saccesu uggahādivasena pubbabhāgañāṇuppattiṃ sandhāya idaṃ dukkhe ñāṇantiādi vuttaṃ.",
  "atk-s0102a:1669_18": "Paṭivedhakkhaṇe pana ekameva taṃ ñāṇaṃ hoti.",
  "atk-s0102a:1670_0": "Nekkhammasaṅkappādayo kāmabyāpādavihiṃsāviramaṇasaññānaṃ nānattā pubbabhāge nānā,",
  "atk-s0102a:1670_1": "maggakkhaṇe pana imesu tīsu ṭhānesu uppannassa akusalasaṅkappassa padapacchedato anuppattisādhanavasena",
  "atk-s0102a:1670_2": "maggaṅgaṃ pūrayamāno ekova kusalasaṅkappo uppajjati.",
  "atk-s0102a:1670_3": "Ayaṃ sammāsaṅkappo nāma.",
  "atk-s0102a:1671_0": "Musāvādāveramaṇiādayopi musāvādādīhi viramaṇasaññānaṃ nānattā pubbabhāge nānā,",
  "atk-s0102a:1671_1": "maggakkhaṇe pana imesu catūsu ṭhānesu uppannāya akusaladussīlyacetanāya padapacchedato anuppattisādhanavasena",
  "atk-s0102a:1671_2": "maggaṅgaṃ pūrayamānā ekāva kusalaveramaṇī uppajjati.",
  "atk-s0102a:1671_3": "Ayaṃ sammāvācā nāma.",
  "atk-s0102a:1672_0": "Pāṇātipātāveramaṇiādayopi pāṇātipātādīhi viramaṇasaññānaṃ nānattā pubbabhāge nānā,",
  "atk-s0102a:1672_1": "maggakkhaṇe pana imesu tīsu ṭhānesu uppannāya akusaladussīlyacetanāya akiriyato padapacchedato anuppattisādhanavasena",
  "atk-s0102a:1672_2": "maggaṅgaṃ pūrayamānā ekāva kusalaveramaṇī uppajjati,",
  "atk-s0102a:1672_3": "ayaṃ sammākammanto nāma.",
  "atk-s0102a:1673_0": "Micchāājīvanti khādanīyabhojanīyādīnaṃ atthāya pavattitaṃ kāyavacīduccaritaṃ.",
  "atk-s0102a:1673_1": "Pahāyāti vajjetvā.",
  "atk-s0102a:1673_2": "Sammāājīvenāti buddhapasatthena ājīvena.",
  "atk-s0102a:1673_3": "Jīvitaṃ kappetīti jīvitappavattiṃ pavatteti.",
  "atk-s0102a:1673_4": "Sammāājīvopi kuhanādīhi viramaṇasaññānaṃ nānattā pubbabhāge nānā,",
  "atk-s0102a:1673_5": "maggakkhaṇe pana imesuyeva sattasu ṭhānesu uppannāya micchājīvadussīlyacetanāya padapacchedato anuppattisādhanavasena",
  "atk-s0102a:1673_6": "maggaṅgaṃ pūrayamānā ekāva kusalaveramaṇī uppajjati,",
  "atk-s0102a:1673_7": "ayaṃ sammāājīvo nāma.",
  "atk-s0102a:1674_0": "Anuppannānanti ekasmiṃ vā bhave tathārūpe vā ārammaṇe attano na uppannānaṃ.",
  "atk-s0102a:1674_1": "Parassa pana uppajjamāne disvā “aho vata me evarūpā pāpakā akusaladhammā na uppajjeyyu”nti evaṃ anuppannānaṃ",
  "atk-s0102a:1674_2": "pāpakānaṃ akusalānaṃ dhammānaṃ anuppādāya.",
  "atk-s0102a:1674_3": "Chandaṃ janetīti tesaṃ anuppādakapaṭipattisādhakaṃ vīriyachandaṃ janeti.",
  "atk-s0102a:1674_4": "Vāyamatīti vāyāmaṃ karoti.",
  "atk-s0102a:1674_5": "Vīriyaṃ ārabhatīti vīriyaṃ pavatteti.",
  "atk-s0102a:1674_6": "Cittaṃ paggaṇhātīti vīriyena cittaṃ paggahitaṃ karoti.",
  "atk-s0102a:1674_7": "Padahatīti kāmaṃ taco ca nhāru ca aṭṭhi ca avasissatūti padahanaṃ pavatteti.",
  "atk-s0102a:1675_0": "Uppannānanti samudācāravasena attano uppannapubbānaṃ.",
  "atk-s0102a:1675_1": "Idāni tādise na uppādessāmīti tesaṃ pahānāya chandaṃ janeti.",
  "atk-s0102a:1675_2": "Anuppannānaṃ kusalānanti appaṭiladdhānaṃ paṭhamajjhānādīnaṃ.",
  "atk-s0102a:1675_3": "Uppannānanti tesaṃyeva paṭiladdhānaṃ.",
  "atk-s0102a:1675_4": "Ṭhitiyāti punappunaṃ uppattipabandhavasena ṭhitatthaṃ.",
  "atk-s0102a:1675_5": "Asammosāyāti avināsanatthaṃ.",
  "atk-s0102a:1675_6": "Bhiyyobhāvāyāti uparibhāvāya.",
  "atk-s0102a:1675_7": "Vepullāyāti vipulabhāvāya.",
  "atk-s0102a:1675_8": "Bhāvanāya pāripūriyāti bhāvanāya paripūraṇatthaṃ.",
  "atk-s0102a:1675_9": "Ayampi sammāvāyāmo anuppannānaṃ akusalānaṃ anuppādanādicittānaṃ nānattā pubbabhāge nānā,",
  "atk-s0102a:1675_10": "maggakkhaṇe pana imesuyeva catūsu ṭhānesu kiccasādhanavasena maggaṅgaṃ pūrayamānaṃ ekameva kusalavīriyaṃ uppajjati.",
  "atk-s0102a:1675_11": "Ayaṃ sammāvāyāmo nāma.",
  "atk-s0102a:1676_0": "Sammāsatipi kāyādipariggāhakacittānaṃ nānattā pubbabhāge nānā,",
  "atk-s0102a:1676_1": "maggakkhaṇe pana catūsu ṭhānesu kiccasādhanavasena maggaṅgaṃ pūrayamānā ekāva sati uppajjati.",
  "atk-s0102a:1676_2": "Ayaṃ sammāsati nāma.",
  "atk-s0102a:1677_0": "Jhānāni pubbabhāgepi maggakkhaṇepi nānā,",
  "atk-s0102a:1677_1": "pubbabhāge samāpattivasena nānā,",
  "atk-s0102a:1677_2": "maggakkhaṇe nānāmaggavasena.",
  "atk-s0102a:1677_3": "Ekassa hi paṭhamamaggo paṭhamajjhāniko hoti,",
  "atk-s0102a:1677_4": "dutiyamaggādayopi paṭhamajjhānikā vā dutiyajjhānādīsu aññatarajhānikā vā.",
  "atk-s0102a:1677_5": "Ekassapi paṭhamamaggo dutiyādīnaṃ aññatarajhāniko hoti,",
  "atk-s0102a:1677_6": "dutiyādayopi dutiyādīnaṃ aññatarajjhānikā vā paṭhamajjhānikā vā.",
  "atk-s0102a:1677_7": "Evaṃ cattāropi maggā jhānavasena sadisā vā asadisā vā ekaccasadisā vā honti.",
  "atk-s0102a:1677_8": "Ayaṃ panassa viseso pādakajjhānaniyamena hoti.",
  "atk-s0102a:1678_0": "Pādakajjhānaniyamena tāva paṭhamajjhānalābhino paṭhamajjhānā vuṭṭhāya vipassantassa uppanno maggo paṭhamajjhāniko hoti.",
  "atk-s0102a:1678_1": "Maggaṅgabojjhaṅgāni panettha paripuṇṇāneva honti.",
  "atk-s0102a:1678_2": "Dutiyajjhānato vuṭṭhāya vipassantassa uppanno dutiyajjhāniko hoti.",
  "atk-s0102a:1678_3": "Maggaṅgāni panettha satta honti.",
  "atk-s0102a:1678_4": "Tatiyajjhānato vuṭṭhāya vipassantassa uppanno tatiyajjhāniko.",
  "atk-s0102a:1678_5": "Maggaṅgāni panettha satta,",
  "atk-s0102a:1678_6": "bojjhaṅgāni cha honti.",
  "atk-s0102a:1678_7": "Esa nayo catutthajjhānato vuṭṭhāya yāva nevasaññānāsaññāyatanaṃ.",
  "atk-s0102a:1679_0": "Āruppe catukkapañcakajjhānaṃ uppajjati,",
  "atk-s0102a:1679_1": "tañca lokuttaraṃ,",
  "atk-s0102a:1679_2": "no lokiyanti vuttaṃ,",
  "atk-s0102a:1679_3": "ettha kathanti?",
  "atk-s0102a:1679_4": "Etthāpi paṭhamajjhānādīsu yato vuṭṭhāya sotāpattimaggaṃ paṭilabhitvā arūpasamāpattiṃ bhāvetvā so āruppe uppanno,",
  "atk-s0102a:1679_5": "taṃ jhānikāvassa tattha tayo maggā uppajjanti.",
  "atk-s0102a:1679_6": "Evaṃ pādakajjhānameva niyameti.",
  "atk-s0102a:1680_0": "Keci pana therā “vipassanāya ārammaṇabhūtā khandhā niyamentī”ti vadanti.",
  "atk-s0102a:1680_1": "Keci “puggalajjhāsayo niyametī”ti vadanti.",
  "atk-s0102a:1680_2": "Keci “vuṭṭhānagāminivipassanā niyametī”ti vadanti.",
  "atk-s0102a:1680_3": "Tesaṃ vādavinicchayo visuddhimagge vuṭṭhānagāminivipassanādhikāre vuttanayeneva veditabbo.",
  "atk-s0102a:1681_0": "Ayaṃ vuccati,",
  "atk-s0102a:1681_1": "bhikkhave,",
  "atk-s0102a:1681_2": "sammāsamādhīti ayaṃ pubbabhāge lokiyo aparabhāge lokuttaro sammāsamādhīti vuccati.",
  "atk-s0102a:1682_0": "Iti ajjhattaṃ vāti evaṃ attano vā cattāri saccāni pariggaṇhitvā,",
  "atk-s0102a:1682_1": "parassa vā,",
  "atk-s0102a:1682_2": "kālena vā attano,",
  "atk-s0102a:1682_3": "kālena vā parassa cattāri saccāni pariggaṇhitvā dhammesu dhammānupassī viharati.",
  "atk-s0102a:1682_4": "Samudayavayā panettha catunnaṃ saccānaṃ yathāsambhāvato uppattinivattivasena veditabbā.",
  "atk-s0102a:1682_5": "Ito paraṃ vuttanayameva.",
  "atk-s0102a:1682_6": "Kevalañhi idha catusaccapariggāhikā sati dukkhasaccanti evaṃ yojanaṃ katvā saccapariggāhakassa bhikkhuno niyyānamukhaṃ veditabbaṃ,",
  "atk-s0102a:1682_7": "sesaṃ tādisamevāti.",
  "atk-s0102a:1683_0": "Catusaccapabbaṃ niṭṭhitaṃ.",
  "atk-s0102a:1684_0": "404.",
  "atk-s0102a:1684_1": "Ettāvatā ānāpānapabbaṃ catuiriyāpathapabbaṃ catusampajaññapabbaṃ dvattiṃsākāraṃ catudhātuvavatthānaṃ",
  "atk-s0102a:1684_2": "navasivathikā vedanānupassanā cittānupassanā nīvaraṇapariggaho khandhapariggaho āyatanapariggaho bojjhaṅgapariggaho",
  "atk-s0102a:1684_3": "saccapariggahoti ekavīsati kammaṭṭhānāni.",
  "atk-s0102a:1684_4": "Tesu ānāpānaṃ dvattiṃsākāraṃ navasivathikāti ekādasa appanākammaṭṭhānāni honti.",
  "atk-s0102a:1684_5": "Dīghabhāṇakamahāsīvatthero pana “navasivathikā ādīnavānupassanāvasena vuttā”ti āha.",
  "atk-s0102a:1684_6": "Tasmā tassa matena dveyeva appanākammaṭṭhānāni,",
  "atk-s0102a:1684_7": "sesāni upacārakammaṭṭhānāni.",
  "atk-s0102a:1684_8": "Kiṃ panetesu sabbesu abhiniveso jāyatīti?",
  "atk-s0102a:1684_9": "Na jāyati.",
  "atk-s0102a:1684_10": "Iriyāpathasampajaññanīvaraṇabojjhaṅgesu hi abhiniveso na jāyati,",
  "atk-s0102a:1684_11": "sesesu jāyatīti.",
  "atk-s0102a:1684_12": "Mahāsīvatthero panāha “etesupi abhiniveso jāyati.",
  "atk-s0102a:1684_13": "Ayañhi ‘atthi nu kho me cattāro iriyāpathā udāhu natthi,",
  "atk-s0102a:1684_14": "atthi nu kho me catusampajaññaṃ udāhu natthi,",
  "atk-s0102a:1684_15": "atthi nu kho me pañcanīvaraṇā udāhu natthi,",
  "atk-s0102a:1684_16": "atthi nu kho me sattabojjhaṅgā udāhu natthī’ti evaṃ pariggaṇhāti.",
  "atk-s0102a:1684_17": "Tasmā sabbattha abhiniveso jāyatī”ti.",
  "atk-s0102a:1685_0": "Yo hi koci,",
  "atk-s0102a:1685_1": "bhikkhaveti yo hi koci,",
  "atk-s0102a:1685_2": "bhikkhave,",
  "atk-s0102a:1685_3": "bhikkhu vā bhikkhunī vā upāsako vā upāsikā vā.",
  "atk-s0102a:1685_4": "Evaṃ bhāveyyātiādito paṭṭhāya vuttena bhāvanānukkamena bhāveyya.",
  "atk-s0102a:1685_5": "Pāṭikaṅkhanti paṭikaṅkhitabbaṃ icchitabbaṃ avassaṃbhāvīti attho.",
  "atk-s0102a:1685_6": "Aññāti arahattaṃ.",
  "atk-s0102a:1685_7": "Sati vā upādiseseti upādānasese vā sati aparikkhīṇe.",
  "atk-s0102a:1685_8": "Anāgāmitāti anāgāmibhāvo.",
  "atk-s0102a:1686_0": "Evaṃ sattannaṃ vassānaṃ vasena sāsanassa niyyānikabhāvaṃ dassetvā puna tato appatarepi kāle dassento tiṭṭhantu,",
  "atk-s0102a:1686_1": "bhikkhavetiādimāha.",
  "atk-s0102a:1686_2": "Sabbampi cetaṃ majjhimassa veneyyapuggalassa vasena vuttaṃ,",
  "atk-s0102a:1686_3": "tikkhapaññaṃ pana sandhāya “pātova anusiṭṭho sāyaṃ visesaṃ adhigamissati,",
  "atk-s0102a:1686_4": "sāyaṃ anusiṭṭho pāto visesaṃ adhigamissatī”ti vuttaṃ.",
  "atk-s0102a:1686_5": "Iti bhagavā “evaṃ niyyānikaṃ,",
  "atk-s0102a:1686_6": "bhikkhave,",
  "atk-s0102a:1686_7": "mama sāsana”nti dassetvā ekavīsatiyāpi ṭhānesu arahattanikūṭena desitaṃ desanaṃ niyyātento “ekāyano ayaṃ,",
  "atk-s0102a:1686_8": "bhikkhave, maggo…pe…",
  "atk-s0102a:1686_9": "iti yaṃ taṃ vuttaṃ,",
  "atk-s0102a:1686_10": "idametaṃ paṭicca vutta”nti āha.",
  "atk-s0102a:1686_11": "Sesaṃ uttānatthamevāti.",
  "atk-s0102a:1686_12": "Desanāpariyosāne pana tiṃsa bhikkhusahassāni arahatte patiṭṭhahiṃsūti.",
  "atk-s0102a:1687_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1688_0": "Mahāsatipaṭṭhānasuttavaṇṇanā niṭṭhitā.",
  "atk-s0102a:1691_0": "10. Pāyāsirājaññasuttavaṇṇanā",
  "atk-s0102a:1692_0": "406.",
  "atk-s0102a:1692_1": "Evaṃ me sutanti pāyāsirājaññasuttaṃ.",
  "atk-s0102a:1692_2": "Tatrāyamapubbapadavaṇṇanā –",
  "atk-s0102a:1692_3": "āyasmāti piyavacanametaṃ.",
  "atk-s0102a:1692_4": "Kumārakassapoti tassa nāmaṃ.",
  "atk-s0102a:1692_5": "Kumārakāle pabbajitattā pana bhagavatā “kassapaṃ pakkosatha,",
  "atk-s0102a:1692_6": "idaṃ phalaṃ vā khādanīyaṃ vā kassapassa dethā”ti vutte “katarakassapassā”ti.",
  "atk-s0102a:1692_7": "“Kumārakassapassā”ti evaṃ gahitanāmattā tato paṭṭhāya vuḍḍhakālepi “kumārakassapo” tveva vuccati.",
  "atk-s0102a:1692_8": "Apica rañño posāvanikaputtattāpi taṃ kumārakassapoti sañjāniṃsu.",
  "atk-s0102a:1693_0": "Ayaṃ panassa pubbayogato paṭṭhāya āvibhāvakathā –",
  "atk-s0102a:1693_1": "thero kira padumuttarassa bhagavato kāle seṭṭhiputto ahosi.",
  "atk-s0102a:1693_2": "Athekadivasaṃ bhagavantaṃ citrakathiṃ ekaṃ attano sāvakaṃ etadagge ṭhapentaṃ disvā bhagavato sattāhaṃ",
  "atk-s0102a:1693_3": "dānaṃ datvā “ahampi bhagavā anāgate ekassa buddhassa ayaṃ thero viya citrakathī sāvako bhavāmī”ti patthanaṃ",
  "atk-s0102a:1693_4": "katvā puññāni karonto kassapassa bhagavato sāsane pabbajitvā visesaṃ nibbattetuṃ nāsakkhi.",
  "atk-s0102a:1693_5": "Tadā kira parinibbutassa bhagavato sāsane osakkante pañca bhikkhū nisseṇiṃ bandhitvā pabbataṃ āruyha samaṇadhammaṃ akaṃsu.",
  "atk-s0102a:1693_6": "Saṅghatthero tatiyadivase arahattaṃ patto,",
  "atk-s0102a:1693_7": "anuthero catutthadivase anāgāmī ahosi,",
  "atk-s0102a:1693_8": "itare tayo visesaṃ nibbattetuṃ asakkontā devaloke nibbattā.",
  "atk-s0102a:1694_0": "Tesaṃ ekaṃ buddhantaraṃ devesu ca manussesu ca sampattiṃ anubhavantānaṃ eko takkasilāyaṃ rājakule nibbattitvā",
  "atk-s0102a:1694_1": "pakkusāti nāma rājā hutvā bhagavantaṃ uddissa pabbajitvā rājagahaṃ uddissa āgacchanto kumbhakārasālāyaṃ",
  "atk-s0102a:1694_2": "bhagavato dhammadesanaṃ sutvā anāgāmiphalaṃ patto.",
  "atk-s0102a:1694_3": "Eko ekasmiṃ samuddapaṭṭane kulaghare nibbattitvā nāvaṃ āruyha bhinnanāvo dārucīrāni nivāsetvā lābhasampattiṃ",
  "atk-s0102a:1694_4": "patto “ahaṃ arahā”ti cittaṃ uppādetvā “na tvaṃ arahā, gaccha,",
  "atk-s0102a:1694_5": "satthāraṃ upasaṅkamitvā pañhaṃ pucchā”ti atthakāmāya devatāya codito tathā katvā arahattaphalaṃ patto.",
  "atk-s0102a:1695_0": "Eko rājagahe ekissā kuladārikāya kucchimhi uppanno.",
  "atk-s0102a:1695_1": "Sā ca paṭhamaṃ mātāpitaro yācitvā pabbajjaṃ alabhamānā kulagharaṃ gantvā gabbhaṃ gaṇhi.",
  "atk-s0102a:1695_2": "Gabbhasaṇṭhitampi ajānanti sāmikaṃ ārādhetvā tena anuññātā bhikkhunīsu pabbajitā,",
  "atk-s0102a:1695_3": "tassā gabbhanimittaṃ disvā bhikkhuniyo devadattaṃ pucchiṃsu.",
  "atk-s0102a:1695_4": "So “assamaṇī”ti āha.",
  "atk-s0102a:1695_5": "Dasabalaṃ pucchiṃsu.",
  "atk-s0102a:1695_6": "Satthā upālittheraṃ sampaṭicchāpesi.",
  "atk-s0102a:1695_7": "Thero sāvatthinagaravāsīni kulāni visākhañca upāsikaṃ pakkosāpetvā sodhento “pure laddho gabbho,",
  "atk-s0102a:1695_8": "pabbajjā arogā”ti āha.",
  "atk-s0102a:1695_9": "Satthā “suvinicchitaṃ adhikaraṇa”nti therassa sādhukāramadāsi.",
  "atk-s0102a:1695_10": "Sā bhikkhunī suvaṇṇabimbasadisaṃ puttaṃ vijāyi.",
  "atk-s0102a:1695_11": "Taṃ gahetvā rājā pasenadi kosalo posāpesi.",
  "atk-s0102a:1695_12": "“Kassapo”ti cassa nāmaṃ katvā aparabhāge alaṅkaritvā satthu santikaṃ netvā pabbājesi.",
  "atk-s0102a:1695_13": "Iti naṃ rañño posāvanikaputtattāpi “kumārakassapo”ti sañjāniṃsūti.",
  "atk-s0102a:1695_14": "Taṃ ekadivasaṃ andhavane samaṇadhammaṃ karontaṃ atthakāmā devatā pañhe uggahāpetvā “ime pañhe bhagavantaṃ pucchā”ti āha.",
  "atk-s0102a:1695_15": "Thero pañhe pucchitvā pañhavissajjanāvasāne arahattaṃ pāpuṇi.",
  "atk-s0102a:1695_16": "Bhagavāpi taṃ citrakathikānaṃ bhikkhūnaṃ aggaṭṭhāne ṭhapesi.",
  "atk-s0102a:1696_0": "Setabyāti tassa nagarassa nāmaṃ.",
  "atk-s0102a:1696_1": "Uttarena setabyanti setabyato uttaradisāya.",
  "atk-s0102a:1696_2": "Rājaññoti anabhisittakarājā.",
  "atk-s0102a:1696_3": "Diṭṭhigatanti diṭṭhiyeva.",
  "atk-s0102a:1696_4": "Yathā gūthagataṃ muttagatanti vutte na gūthādito aññaṃ atthi,",
  "atk-s0102a:1696_5": "evaṃ diṭṭhiyeva diṭṭhigataṃ.",
  "atk-s0102a:1696_6": "Itipi natthīti taṃ taṃ kāraṇaṃ apadisitvā evampi natthīti vadati. Purā…pe…",
  "atk-s0102a:1696_7": "saññāpetīti yāva na saññāpeti.",
  "atk-s0102a:1697_0": "Candimasūriyaupamāvaṇṇanā",
  "atk-s0102a:1698_0": "411. Ime bho, kassapa,",
  "atk-s0102a:1698_1": "candimasūriyāti so kira therena pucchito cintesi “ayaṃ samaṇo paṭhamaṃ candimasūriye upamaṃ āhari,",
  "atk-s0102a:1698_2": "candimasūriyasadiso bhavissati paññāya,",
  "atk-s0102a:1698_3": "anabhibhavanīyo aññena,",
  "atk-s0102a:1698_4": "sace panāhaṃ ‘candimasūriyā imasmiṃ loke’ti bhaṇissāmi,",
  "atk-s0102a:1698_5": "‘kiṃ nissitā ete,",
  "atk-s0102a:1698_6": "kittakapamāṇā,",
  "atk-s0102a:1698_7": "kittakaṃ uccā’tiādīhi paliveṭhessati.",
  "atk-s0102a:1698_8": "Ahaṃ kho panetaṃ nibbeṭhetuṃ na sakkhissāmi,",
  "atk-s0102a:1698_9": "‘parasmiṃ loke’ iccevassa kathessāmī”ti.",
  "atk-s0102a:1698_10": "Tasmā evamāha.",
  "atk-s0102a:1699_0": "Bhagavā pana tato pubbe na cirasseva sudhābhojanīyajātakaṃ kathesi.",
  "atk-s0102a:1699_1": "Tattha “cande cando devaputto,",
  "atk-s0102a:1699_2": "sūriye sūriyo devaputto”ti āgataṃ.",
  "atk-s0102a:1699_3": "Bhagavatā ca kathitaṃ jātakaṃ vā suttantaṃ vā sakalajambudīpe patthaṭaṃ hoti,",
  "atk-s0102a:1699_4": "tena so “ettha nivāsino devaputtā natthī”ti na sakkā vattunti cintetvā devā te na manussāti āha.",
  "atk-s0102a:1700_0": "412.",
  "atk-s0102a:1700_1": "Atthi pana, rājañña,",
  "atk-s0102a:1700_2": "pariyāyoti atthi pana kāraṇanti pucchati.",
  "atk-s0102a:1700_3": "Ābādhikāti visabhāgavedanāsaṅkhātena ābādhena samannāgatā.",
  "atk-s0102a:1700_4": "Dukkhitāti dukkhappattā.",
  "atk-s0102a:1700_5": "Bāḷhagilānāti adhimattagilānā.",
  "atk-s0102a:1700_6": "Saddhāyikāti ahaṃ tumhe saddahāmi,",
  "atk-s0102a:1700_7": "tumhe mayhaṃ saddhāyikā saddhāyitabbavacanāti attho.",
  "atk-s0102a:1700_8": "Paccayikāti ahaṃ tumhe pattiyāmi,",
  "atk-s0102a:1700_9": "tumhe mayhaṃ paccayikā pattiyāyitabbāti attho.",
  "atk-s0102a:1701_0": "Corādiupamāvaṇṇanā",
  "atk-s0102a:1702_0": "413.",
  "atk-s0102a:1702_1": "Uddisitvāti tesaṃ attānañca paṭisāmitabhaṇḍakañca dassetvā,",
  "atk-s0102a:1702_2": "sampaṭicchāpetvāti attho.",
  "atk-s0102a:1702_3": "Vippalapantassāti “putto me, dhītā me,",
  "atk-s0102a:1702_4": "dhanaṃ me”ti vividhaṃ palapantassa.",
  "atk-s0102a:1702_5": "Nirayapālesūti niraye kammakāraṇikasattesu.",
  "atk-s0102a:1702_6": "Ye pana “kammameva kammakāraṇaṃ karoti,",
  "atk-s0102a:1702_7": "natthi nirayapālā”ti vadanti.",
  "atk-s0102a:1702_8": "Te “tamenaṃ,",
  "atk-s0102a:1702_9": "bhikkhave,",
  "atk-s0102a:1702_10": "nirayapālā”ti devadūtasuttaṃ paṭibāhanti.",
  "atk-s0102a:1702_11": "Manussaloke rājakulesu kāraṇikamanussā viya hi niraye nirayapālā honti.",
  "atk-s0102a:1703_0": "415.",
  "atk-s0102a:1703_1": "Veḷupesikāhīti veḷuvilīvehi.",
  "atk-s0102a:1703_2": "Sunimmajjathāti yathā suṭṭhu nimmajjitaṃ hoti,",
  "atk-s0102a:1703_3": "evaṃ nimmajjatha,",
  "atk-s0102a:1703_4": "apanethāti attho.",
  "atk-s0102a:1704_0": "Asucīti amanāpo.",
  "atk-s0102a:1704_1": "Asucisaṅkhātoti asucikoṭṭhāsabhūto asucīti ñāto vā.",
  "atk-s0102a:1704_2": "Duggandhoti kuṇapagandho.",
  "atk-s0102a:1704_3": "Jegucchoti jigucchitabbayutto.",
  "atk-s0102a:1704_4": "Paṭikūloti dassaneneva paṭighāvaho.",
  "atk-s0102a:1704_5": "Ubbādhatīti divasassa dvikkhattuṃ nhatvā tikkhattuṃ vatthāni parivattetvā alaṅkatapaṭimaṇḍitānaṃ cakkavattiādīnampi",
  "atk-s0102a:1704_6": "manussānaṃ gandho yojanasate ṭhitānaṃ devatānaṃ kaṇṭhe āsattakuṇapaṃ viya bādhati.",
  "atk-s0102a:1705_0": "416.",
  "atk-s0102a:1705_1": "Puna pāṇātipātādipañcasīlāni samādāyavattentānaṃ vasena vadati.",
  "atk-s0102a:1705_2": "Tāvatiṃsānanti idañca dūre nibbattā tāva mā āgacchantu,",
  "atk-s0102a:1705_3": "ime kasmā na entīti vadati.",
  "atk-s0102a:1706_0": "418.",
  "atk-s0102a:1706_1": "Jaccandhūpamo maññe paṭibhāsīti jaccandho viya upaṭṭhāsi.",
  "atk-s0102a:1706_2": "Araññavanapatthānīti araññakaṅgayuttatāya araññāni,",
  "atk-s0102a:1706_3": "mahāvanasaṇḍatāya vanapatthāni.",
  "atk-s0102a:1706_4": "Pantānīti dūrāni.",
  "atk-s0102a:1707_0": "419.",
  "atk-s0102a:1707_1": "Kalyāṇadhammeti teneva sīlena sundaradhamme.",
  "atk-s0102a:1707_2": "Dukkhapaṭikūleti dukkhaṃ apatthente.",
  "atk-s0102a:1707_3": "Seyyo bhavissatīti paraloke sugatisukhaṃ bhavissatīti adhippāyo.",
  "atk-s0102a:1708_0": "420.",
  "atk-s0102a:1708_1": "Upavijaññāti upagatavijāyanakālā,",
  "atk-s0102a:1708_2": "paripakkagabbhā na cirasseva vijāyissatīti attho.",
  "atk-s0102a:1708_3": "Opabhoggā bhavissatīti pādaparicārikā bhavissati.",
  "atk-s0102a:1708_4": "Anayabyasananti mahādukkhaṃ.",
  "atk-s0102a:1708_5": "Ayoti sukhaṃ,",
  "atk-s0102a:1708_6": "na ayo anayo, dukkhaṃ.",
  "atk-s0102a:1708_7": "Tadetaṃ sabbaso sukhaṃ byasati vikkhipatīti byasanaṃ.",
  "atk-s0102a:1708_8": "Iti anayova byasanaṃ anayabyasanaṃ,",
  "atk-s0102a:1708_9": "mahādukkhanti attho.",
  "atk-s0102a:1708_10": "Ayonisoti anupāyena.",
  "atk-s0102a:1708_11": "Apakkaṃ na paripācentīti apariṇataṃ akhīṇaṃ āyuṃ antarāva na upacchindanti.",
  "atk-s0102a:1708_12": "Paripākaṃ āgamentīti āyuparipākakālaṃ āgamenti.",
  "atk-s0102a:1708_13": "Dhammasenāpatināpetaṃ vuttaṃ –",
  "atk-s0102a:1709_0": "“Nābhinandāmi maraṇaṃ, nābhinandāmi jīvitaṃ;",
  "atk-s0102a:1710_0": "Kālañca paṭikaṅkhāmi, nibbisaṃ bhatako yathāti.",
  "atk-s0102a:1711_0": "421. Ubbhinditvāti mattikālepaṃ bhinditvā.",
  "atk-s0102a:1712_0": "422.",
  "atk-s0102a:1712_1": "Rāmaṇeyyakanti ramaṇīyabhāvaṃ.",
  "atk-s0102a:1712_2": "Velāsikāti khiḍḍāparādhikā.",
  "atk-s0102a:1712_3": "Komārikāti taruṇadārikā.",
  "atk-s0102a:1712_4": "Tuyhaṃ jīvanti supinadassanakāle nikkhamantaṃ vā pavisantaṃ vā jīvaṃ api nu passanti.",
  "atk-s0102a:1712_5": "Idha cittācāraṃ “jīva”nti gahetvā āha.",
  "atk-s0102a:1712_6": "So hi tattha jīvasaññīti.",
  "atk-s0102a:1713_0": "423.",
  "atk-s0102a:1713_1": "Jiyāyāti dhanujiyāya,",
  "atk-s0102a:1713_2": "gīvaṃ veṭhetvāti attho.",
  "atk-s0102a:1713_3": "Patthinnataroti thaddhataro.",
  "atk-s0102a:1713_4": "Iminā kiṃ dasseti?",
  "atk-s0102a:1713_5": "Tumhe jīvakāle sattassa pañcakkhandhāti vadanti,",
  "atk-s0102a:1713_6": "cavanakāle pana rūpakkhandhamattameva avasissati,",
  "atk-s0102a:1713_7": "tayo khandhā appavattā honti,",
  "atk-s0102a:1713_8": "viññāṇakkhandho gacchati.",
  "atk-s0102a:1713_9": "Avasiṭṭhena rūpakkhandhena lahutarena bhavitabbaṃ,",
  "atk-s0102a:1713_10": "garukataro ca hoti.",
  "atk-s0102a:1713_11": "Tasmā natthi koci kuhiṃ gantāti imamatthaṃ dasseti.",
  "atk-s0102a:1714_0": "424. Nibbutanti vūpasantatejaṃ.",
  "atk-s0102a:1715_0": "425.",
  "atk-s0102a:1715_1": "Anupahaccāti avināsetvā.",
  "atk-s0102a:1715_2": "Āmato hotīti addhamato marituṃ āraddho hoti.",
  "atk-s0102a:1715_3": "Odhunāthāti orato karotha.",
  "atk-s0102a:1715_4": "Sandhunāthāti parato karotha.",
  "atk-s0102a:1715_5": "Niddhunāthāti aparāparaṃ karotha.",
  "atk-s0102a:1715_6": "Tañcāyatanaṃ na paṭisaṃvedetīti tena cakkhunā taṃ rūpāyatanaṃ na vibhāveti.",
  "atk-s0102a:1715_7": "Esa nayo sabbattha.",
  "atk-s0102a:1716_0": "426. Saṅkhadhamoti saṅkhadhamako. Upalāpetvāti dhamitvā.",
  "atk-s0102a:1717_0": "428.",
  "atk-s0102a:1717_1": "Aggikoti aggiparicārako.",
  "atk-s0102a:1717_2": "Āpādeyyanti nipphādeyyaṃ,",
  "atk-s0102a:1717_3": "āyuṃ vā pāpuṇāpeyyaṃ.",
  "atk-s0102a:1717_4": "Poseyyanti bhojanādīhi bhareyyaṃ.",
  "atk-s0102a:1717_5": "Vaḍḍheyyanti vaḍḍhiṃ gameyyaṃ.",
  "atk-s0102a:1717_6": "Araṇīsahitanti araṇīyugaḷaṃ.",
  "atk-s0102a:1718_0": "429.",
  "atk-s0102a:1718_1": "Tirorājānopīti tiroraṭṭhe aññasmimpi janapade rājāno jānanti.",
  "atk-s0102a:1718_2": "Abyattoti avisado acheko.",
  "atk-s0102a:1718_3": "Kopenapīti ye maṃ evaṃ vakkhanti,",
  "atk-s0102a:1718_4": "tesu uppajjanakena kopenapi etaṃ diṭṭhigataṃ harissāmi pariharissāmīti gahetvā vicarissāmi.",
  "atk-s0102a:1718_5": "Makkhenāti tayā vuttayuttakāraṇamakkhalakkhaṇena makkhenāpi.",
  "atk-s0102a:1718_6": "Palāsenāti tayā saddhiṃ yugaggāhalakkhaṇena palāsenāpi.",
  "atk-s0102a:1719_0": "430.",
  "atk-s0102a:1719_1": "Haritakapaṇṇanti yaṃ kiñci haritakaṃ,",
  "atk-s0102a:1719_2": "antamaso allatiṇapaṇṇampi na hotīti attho.",
  "atk-s0102a:1719_3": "Sannaddhakalāpanti sannaddhadhanukalāpaṃ.",
  "atk-s0102a:1719_4": "Āsittodakāni vaṭumānīti paripuṇṇasalilā maggā ca kandarā ca.",
  "atk-s0102a:1719_5": "Yoggānīti balibadde.",
  "atk-s0102a:1720_0": "Bahunikkhantaroti bahunikkhanto ciranikkhantoti attho.",
  "atk-s0102a:1720_1": "Yathābhatena bhaṇḍenāti yaṃ vo tiṇakaṭṭhodakabhaṇḍakaṃ āropitaṃ,",
  "atk-s0102a:1720_2": "tena yathābhatena yathāropitena,",
  "atk-s0102a:1720_3": "yathāgahitenāti attho.",
  "atk-s0102a:1721_0": "Appasārānīti appagghāni. Paṇiyānīti bhaṇḍāni.",
  "atk-s0102a:1722_0": "Gūthabhārikādiupamāvaṇṇanā",
  "atk-s0102a:1723_0": "432.",
  "atk-s0102a:1723_1": "Mama ca sūkarabhattanti mama ca sūkarānaṃ idaṃ bhattaṃ.",
  "atk-s0102a:1723_2": "Uggharantanti upari gharantaṃ.",
  "atk-s0102a:1723_3": "Paggharantanti heṭṭhā parissavantaṃ.",
  "atk-s0102a:1723_4": "Tumhe khvettha bhaṇeti tumhe kho ettha bhaṇe.",
  "atk-s0102a:1723_5": "Ayameva vā pāṭho.",
  "atk-s0102a:1723_6": "Tathā hi pana me sūkarabhattanti tathā hi pana me ayaṃ gūtho sūkarānaṃ bhattaṃ.",
  "atk-s0102a:1724_0": "434.",
  "atk-s0102a:1724_1": "Āgatāgataṃ kaliṃ gilatīti āgatāgataṃ parājayaguḷaṃ gilati.",
  "atk-s0102a:1724_2": "Pajjohissāmīti pajjohanaṃ karissāmi,",
  "atk-s0102a:1724_3": "balikammaṃ karissāmīti attho.",
  "atk-s0102a:1724_4": "Akkhehi dibbissāmāti guḷehi kīḷissāma.",
  "atk-s0102a:1724_5": "Littaṃ paramena tejasāti paramatejena visena littaṃ.",
  "atk-s0102a:1725_0": "436.",
  "atk-s0102a:1725_1": "Gāmapaṭṭanti vuṭṭhitagāmapadeso vuccati.",
  "atk-s0102a:1725_2": "“Gāmapada”ntipi pāṭho,",
  "atk-s0102a:1725_3": "ayamevattho.",
  "atk-s0102a:1725_4": "Sāṇabhāranti sāṇavākabhāraṃ.",
  "atk-s0102a:1725_5": "Susannaddhoti subaddho.",
  "atk-s0102a:1725_6": "Tvaṃ pajānāhīti tvaṃ jāna.",
  "atk-s0102a:1725_7": "Sace gaṇhitukāmosi,",
  "atk-s0102a:1725_8": "gaṇhāhīti vuttaṃ hoti.",
  "atk-s0102a:1726_0": "Khomanti khomavākaṃ.",
  "atk-s0102a:1726_1": "Ayanti kāḷalohaṃ.",
  "atk-s0102a:1726_2": "Lohanti tambalohaṃ.",
  "atk-s0102a:1726_3": "Sajjhanti rajataṃ.",
  "atk-s0102a:1726_4": "Suvaṇṇanti suvaṇṇamāsakaṃ.",
  "atk-s0102a:1726_5": "Abhinandiṃsūti tussiṃsu.",
  "atk-s0102a:1727_0": "437.",
  "atk-s0102a:1727_1": "Attamanoti sakamano tuṭṭhacitto.",
  "atk-s0102a:1727_2": "Abhiraddhoti abhippasanno.",
  "atk-s0102a:1727_3": "Pañhāpaṭibhānānīti pañhupaṭṭhānāni.",
  "atk-s0102a:1727_4": "Paccanīkaṃ kattabbanti paccanīkaṃ paṭiviruddhaṃ viya kattabbaṃ amaññissaṃ,",
  "atk-s0102a:1727_5": "paṭilomagāhaṃ gahetvā aṭṭhāsinti attho.",
  "atk-s0102a:1728_0": "438.",
  "atk-s0102a:1728_1": "Saṅghātaṃ āpajjantīti saṅghātaṃ vināsaṃ maraṇaṃ āpajjanti.",
  "atk-s0102a:1728_2": "Na mahapphaloti vipākaphalena na mahapphalo hoti.",
  "atk-s0102a:1728_3": "Na mahānisaṃsoti guṇānisaṃsena mahānisaṃso na hoti.",
  "atk-s0102a:1728_4": "Na mahājutikoti ānubhāvajutiyā mahājutiko na hoti.",
  "atk-s0102a:1728_5": "Na mahāvipphāroti vipākavipphāratāya mahāvipphāro na hoti.",
  "atk-s0102a:1728_6": "Bījanaṅgalanti bījañca naṅgalañca.",
  "atk-s0102a:1728_7": "Dukkhetteti duṭṭhukhette nissārakhette.",
  "atk-s0102a:1728_8": "Dubbhūmeti visamabhūmibhāge.",
  "atk-s0102a:1728_9": "Patiṭṭhāpeyyāti ṭhapeyya.",
  "atk-s0102a:1728_10": "Khaṇḍānīti chinnabhinnāni.",
  "atk-s0102a:1728_11": "Pūtīnīti nissārāni.",
  "atk-s0102a:1728_12": "Vātātapahatānīti vātena ca ātapena ca hatāni pariyādinnatejāni.",
  "atk-s0102a:1728_13": "Asārādānīti taṇḍulasārādānarahitāni palālāni.",
  "atk-s0102a:1728_14": "Asukhasayitānīti yāni sukkhāpetvā koṭṭhe ākiritvā ṭhapitāni,",
  "atk-s0102a:1728_15": "tāni sukhasayitāni nāma.",
  "atk-s0102a:1728_16": "Etāni pana na tādisāni.",
  "atk-s0102a:1728_17": "Anuppaveccheyyāti anupaveseyya,",
  "atk-s0102a:1728_18": "na sammā vasseyya,",
  "atk-s0102a:1728_19": "anvaddhamāsaṃ anudasāhaṃ anupañcāhaṃ na vasseyyāti attho.",
  "atk-s0102a:1728_20": "Api nu tānīti api nu evaṃ khettabījavuṭṭhidose sati tāni bījāni aṅkuramūlapattādīhi uddhaṃ vuddhiṃ heṭṭhā virūḷhiṃ samantato ca vepullaṃ āpajjeyyunti.",
  "atk-s0102a:1728_21": "Evarūpo kho rājañña yaññoti evarūpaṃ rājañña dānaṃ parūpaghātena uppāditapaccayatopi dāyakatopi pariggāhakatopi avisuddhattā na mahapphalaṃ hoti.",
  "atk-s0102a:1729_0": "Evarūpo kho rājañña yaññoti evarūpaṃ rājaññadānaṃ aparūpaghātena uppannapaccayatopi aparūpaghātitāya",
  "atk-s0102a:1729_1": "sīlavantadāyakatopi sammādiṭṭhiādiguṇasampannapaṭiggāhakatopi mahapphalaṃ hoti.",
  "atk-s0102a:1729_2": "Sace pana guṇātirekaṃ nirodhā vuṭṭhitaṃ paṭiggāhakaṃ labhati,",
  "atk-s0102a:1729_3": "cetanā ca vipulā hoti,",
  "atk-s0102a:1729_4": "diṭṭheva dhamme vipākaṃ detīti.",
  "atk-s0102a:1730_0": "439.",
  "atk-s0102a:1730_1": "Imaṃ pana therassa dhammakathaṃ sutvā pāyāsirājañño theraṃ nimantetvā sattāhaṃ therassa mahādānaṃ datvā tato paṭṭhāya mahājanassa dānaṃ paṭṭhapesi.",
  "atk-s0102a:1730_2": "Taṃ sandhāya atha kho pāyāsi rājaññotiādi vuttaṃ.",
  "atk-s0102a:1730_3": "Tattha kaṇājakanti sakuṇḍakaṃ uttaṇḍulabhattaṃ.",
  "atk-s0102a:1730_4": "Bilaṅgadutiyanti kañjikadutiyaṃ.",
  "atk-s0102a:1730_5": "Dhorakāni ca vatthānīti thūlāni ca vatthāni.",
  "atk-s0102a:1730_6": "Guḷavālakānīti guḷadasāni,",
  "atk-s0102a:1730_7": "puñjapuñjavasena ṭhitamahantadasānīti attho.",
  "atk-s0102a:1730_8": "Evaṃ anuddisatīti evaṃ upadisati.",
  "atk-s0102a:1730_9": "Pādāpīti pādenapi.",
  "atk-s0102a:1731_0": "440.",
  "atk-s0102a:1731_1": "Asakkaccanti saddhāvirahitaṃ assaddhadānaṃ.",
  "atk-s0102a:1731_2": "Asahatthāti na sahatthena.",
  "atk-s0102a:1731_3": "Acittīkatanti cittīkāravirahitaṃ,",
  "atk-s0102a:1731_4": "na cittīkārampi paccupaṭṭhāpetvā na paṇītacittaṃ katvā adāsi.",
  "atk-s0102a:1731_5": "Apaviddhanti chaḍḍitaṃ vippatitaṃ.",
  "atk-s0102a:1731_6": "Suññaṃ serīsakanti serīsakaṃ nāma ekaṃ tucchaṃ rajatavimānaṃ upagato.",
  "atk-s0102a:1731_7": "Tassa kira dvāre mahāsirīsarukkho,",
  "atk-s0102a:1731_8": "tena taṃ “serīsaka”nti vuccati.",
  "atk-s0102a:1732_0": "441.",
  "atk-s0102a:1732_1": "Āyasmā gavaṃpatīti thero kira pubbe manussakāle gopāladārakānaṃ jeṭṭhako hutvā mahato sirīsassa mūlaṃ",
  "atk-s0102a:1732_2": "sodhetvā vālikaṃ okiritvā ekaṃ piṇḍapātikattheraṃ rukkhamūle nisīdāpetvā attanā laddhaṃ āhāraṃ datvā",
  "atk-s0102a:1732_3": "tato cuto tassānubhāvena tasmiṃ rajatavimāne nibbatti.",
  "atk-s0102a:1732_4": "Sirīsarukkho vimānadvāre aṭṭhāsi.",
  "atk-s0102a:1732_5": "So paññāsāya vassehi phalati,",
  "atk-s0102a:1732_6": "tato paññāsa vassāni gatānīti devaputto saṃvegaṃ āpajjati.",
  "atk-s0102a:1732_7": "So aparena samayena amhākaṃ bhagavato kāle manussesu nibbattitvā satthu dhammakathaṃ sutvā arahattaṃ patto.",
  "atk-s0102a:1732_8": "Pubbāciṇṇavasena pana divāvihāratthāya tadeva vimānaṃ abhiṇhaṃ gacchati,",
  "atk-s0102a:1732_9": "taṃ kirassa utusukhaṃ hoti.",
  "atk-s0102a:1732_10": "Taṃ sandhāya “tena kho pana samayena āyasmā gavaṃpatī”tiādi vuttaṃ.",
  "atk-s0102a:1733_0": "So sakkaccaṃ dānaṃ datvāti so parassa santakampi dānaṃ sakkaccaṃ datvā.",
  "atk-s0102a:1733_1": "Evamārocesīti “sakkaccaṃ dānaṃ dethā”tiādinā nayena ārocesi.",
  "atk-s0102a:1733_2": "Tañca pana therassa ārocanaṃ sutvā mahājano sakkaccaṃ dānaṃ datvā devaloke nibbatto.",
  "atk-s0102a:1733_3": "Pāyāsissa pana rājaññassa paricārakā sakkaccaṃ dānaṃ datvāpi nikantivasena gantvā tasseva santike nibbattā.",
  "atk-s0102a:1733_4": "Taṃ kira disācārikavimānaṃ vaṭṭaniaṭaviyaṃ ahosi.",
  "atk-s0102a:1733_5": "Pāyāsidevaputto ca ekadivasaṃ vāṇijakānaṃ dassetvā attano katakammaṃ kathesīti.",
  "atk-s0102a:1734_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1735_0": "Pāyāsirājaññasuttavaṇṇanā niṭṭhitā.",
  "atk-s0102a:1737_0": "Niṭṭhitā ca mahāvaggassatthavaṇṇanā.",
  "atk-s0102a:1738_0": "Mahāvaggaṭṭhakathā niṭṭhitā."
}