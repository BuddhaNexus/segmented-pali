{
  "atk-s0508a212:0_0": "16. Vīsatinipāto",
  "atk-s0508a212:1_0": "1. Adhimuttattheragāthāvaṇṇanā",
  "atk-s0508a212:2_0": "Vīsatinipāte yaññatthaṁ vātiādikā āyasmato aparassa adhimuttattherassa gāthā.",
  "atk-s0508a212:2_1": "Kā uppatti?",
  "atk-s0508a212:2_2": "Ayampi purimabuddhesu katādhikāro tattha tattha bhave puññāni upacinanto atthadassissa bhagavato kāle",
  "atk-s0508a212:2_3": "vibhavasampanne kule nibbattitvā viññutaṁ patto satthari parinibbute bhikkhusaṅghaṁ upaṭṭhahanto mahādānāni",
  "atk-s0508a212:2_4": "pavattesi.",
  "atk-s0508a212:2_5": "So tena puññakammena devamanussesu saṁsaranto imasmiṁ buddhuppāde āyasmato saṁkiccattherassa bhaginiyā kucchimhi nibbatti,",
  "atk-s0508a212:2_6": "adhimuttotissa nāmaṁ ahosi.",
  "atk-s0508a212:2_7": "So vayappatto mātulattherassa santike pabbajitvā vipassanāya kammaṁ karonto sāmaṇerabhūmiyaṁyeva ṭhito arahattaṁ pāpuṇi.",
  "atk-s0508a212:2_8": "Tena vuttaṁ apadāne –",
  "atk-s0508a212:3_0": "“Nibbute lokanāthamhi, atthadassīnaruttame;",
  "atk-s0508a212:4_0": "Upaṭṭhahiṁ bhikkhusaṅghaṁ, vippasannena cetasā.",
  "atk-s0508a212:5_0": "“Nimantetvā bhikkhusaṅghaṁ, ujubhūtaṁ samāhitaṁ;",
  "atk-s0508a212:6_0": "Ucchunā maṇḍapaṁ katvā, bhojesiṁ saṅghamuttamaṁ.",
  "atk-s0508a212:7_0": "“Yaṁ yaṁ yonupapajjāmi, devattaṁ athamānusaṁ;",
  "atk-s0508a212:8_0": "Sabbe satte abhibhomi, puññakammassidaṁ phalaṁ.",
  "atk-s0508a212:9_0": "“Aṭṭhārase kappasate, yaṁ dānamadadiṁ tadā;",
  "atk-s0508a212:10_0": "Duggatiṁ nābhijānāmi, ucchudānassidaṁ phalaṁ.",
  "atk-s0508a212:11_0": "“Paṭisambhidā catasso…pe… kataṁ buddhassa sāsana”nti.",
  "atk-s0508a212:12_0": "Arahattaṁ pana patvā samāpattisukhena vītināmento upasampajjitukāmo “mātaraṁ āpucchissāmī”ti mātu santikaṁ",
  "atk-s0508a212:12_1": "gacchanto antarāmagge devatāya balikammakaraṇatthaṁ maṁsapariyesanaṁ carantehi pañcasatehi corehi samāgacchi.",
  "atk-s0508a212:12_2": "Corā ca taṁ aggahesuṁ “devatāya bali bhavissatī”ti.",
  "atk-s0508a212:12_3": "So corehi gahitopi abhīto acchambhī vippasannamukhova aṭṭhāsi.",
  "atk-s0508a212:12_4": "Taṁ disvā coragāmaṇiacchariyabbhutacittajāto pasaṁsanto –",
  "atk-s0508a212:13_0": "705.",
  "atk-s0508a212:14_0": "“Yaññatthaṁ vā dhanatthaṁ vā, ye hanāma mayaṁ pure;",
  "atk-s0508a212:15_0": "Avasesaṁ bhayaṁ hoti, vedhanti vilapanti ca.",
  "atk-s0508a212:16_0": "706.",
  "atk-s0508a212:17_0": "“Tassa te natthi bhītattaṁ, bhiyyo vaṇṇo pasīdati;",
  "atk-s0508a212:18_0": "Kasmā na paridevesi, evarūpe mahabbhaye”ti. – dve gāthā abhāsi;",
  "atk-s0508a212:19_0": "Tattha yaññatthanti yajanatthaṁ devatānaṁ balikammakaraṇatthaṁ vā. Vā-",
  "atk-s0508a212:19_1": "saddo vikappanattho.",
  "atk-s0508a212:19_2": "Dhanatthanti sāpateyyaharaṇatthaṁ.",
  "atk-s0508a212:19_3": "Ye hanāma mayaṁ pureti ye satte mayaṁ pubbe hanimha.",
  "atk-s0508a212:19_4": "Atītatthe hi idaṁ vattamānavacanaṁ.",
  "atk-s0508a212:19_5": "Avaseti avase aserike katvā.",
  "atk-s0508a212:19_6": "Tanti tesaṁ.",
  "atk-s0508a212:19_7": "“Avasesanti”pi paṭhanti.",
  "atk-s0508a212:19_8": "Amhehi gahitesu taṁ ekaṁ ṭhapetvā avasesānaṁ;",
  "atk-s0508a212:19_9": "ayameva vā pāṭho.",
  "atk-s0508a212:19_10": "Bhayaṁ hotīti maraṇabhayaṁ hoti.",
  "atk-s0508a212:19_11": "Yena te vedhanti vilapanti,cittutrāsena vedhanti, “sāmi,",
  "atk-s0508a212:19_12": "tumhākaṁ idañcidañca dassāma,",
  "atk-s0508a212:19_13": "dāsā bhavissāmā”tiādikaṁ vadantā vilapanti.",
  "atk-s0508a212:20_0": "Tassa teti yo tvaṁ amhehi devatāya balikammatthaṁ jīvitā voropetukāmehi ukkhittāsikehi santajjito, tassa te.",
  "atk-s0508a212:20_1": "Bhītattanti bhītabhāvo,",
  "atk-s0508a212:20_2": "bhayanti attho.",
  "atk-s0508a212:20_3": "Bhiyyo vaṇṇo pasīdatīti pakativaṇṇato uparipi te mukhavaṇṇo vippasīdati.",
  "atk-s0508a212:20_4": "Therassa kira tadā “sace ime māressanti,",
  "atk-s0508a212:20_5": "idānevāhaṁ anupādāya parinibbāyissāmi,",
  "atk-s0508a212:20_6": "dukkhabhāro vigacchissatī”ti uḷāraṁ pītisomanassaṁ uppajji.",
  "atk-s0508a212:20_7": "Evarūpe mahabbhayeti edise mahati maraṇabhaye upaṭṭhite.",
  "atk-s0508a212:20_8": "Hetuatthe vā etaṁ bhummavacanaṁ.",
  "atk-s0508a212:21_0": "Idāni thero coragāmaṇissa paṭivacanadānamukhena dhammaṁ desento –",
  "atk-s0508a212:22_0": "707.",
  "atk-s0508a212:23_0": "“Natthi cetasikaṁ dukkhaṁ, anapekkhassa gāmaṇi;",
  "atk-s0508a212:24_0": "Atikkantā bhayā sabbe, khīṇasaṁyojanassa ve.",
  "atk-s0508a212:25_0": "708.",
  "atk-s0508a212:26_0": "“Khīṇāya bhavanettiyā, diṭṭhe dhamme yathātathe;",
  "atk-s0508a212:27_0": "Na bhayaṁ maraṇe hoti, bhāranikkhepane yathā.",
  "atk-s0508a212:28_0": "709.",
  "atk-s0508a212:29_0": "“Suciṇṇaṁ brahmacariyaṁ me, maggo cāpi subhāvito;",
  "atk-s0508a212:30_0": "Maraṇe me bhayaṁ natthi, rogānamiva saṅkhaye.",
  "atk-s0508a212:31_0": "710.",
  "atk-s0508a212:32_0": "“Suciṇṇaṁ brahmacariyaṁ me, maggo cāpi subhāvito;",
  "atk-s0508a212:33_0": "Nirassādā bhavā diṭṭhā, visaṁ pitvāva chaḍḍitaṁ.",
  "atk-s0508a212:34_0": "711.",
  "atk-s0508a212:35_0": "“Pāragū anupādāno, katakicco anāsavo;",
  "atk-s0508a212:36_0": "Tuṭṭho āyukkhayā hoti, mutto āghātanā yathā.",
  "atk-s0508a212:37_0": "712.",
  "atk-s0508a212:38_0": "“Uttamaṁ dhammataṁ patto, sabbaloke anatthiko;",
  "atk-s0508a212:39_0": "Ādittāva gharā mutto, maraṇasmiṁ na socati.",
  "atk-s0508a212:40_0": "713.",
  "atk-s0508a212:41_0": "“Yadatthi saṅgataṁ kiñci, bhavo vā yattha labbhati;",
  "atk-s0508a212:42_0": "Sabbaṁ anissaraṁ etaṁ, iti vuttaṁ mahesinā.",
  "atk-s0508a212:43_0": "714.",
  "atk-s0508a212:44_0": "“Yo taṁ tathā pajānāti, yathā buddhena desitaṁ;",
  "atk-s0508a212:45_0": "Na gaṇhāti bhavaṁ kiñci, sutattaṁva ayoguḷaṁ.",
  "atk-s0508a212:46_0": "715.",
  "atk-s0508a212:47_0": "“Na me hoti ‘ahosi’nti, ‘bhavissa’nti na hoti me;",
  "atk-s0508a212:48_0": "Saṅkhārā vigamissanti, tattha kā paridevanā.",
  "atk-s0508a212:49_0": "716.",
  "atk-s0508a212:50_0": "“Suddhaṁ dhammasamuppādaṁ, suddhaṁ saṅkhārasantatiṁ;",
  "atk-s0508a212:51_0": "Passantassa yathābhūtaṁ, na bhayaṁ hoti gāmaṇi.",
  "atk-s0508a212:52_0": "717.",
  "atk-s0508a212:53_0": "“Tiṇakaṭṭhasamaṁ lokaṁ, yadā paññāya passati;",
  "atk-s0508a212:54_0": "Mamattaṁ so asaṁvindaṁ, ‘natthi me’ti na socati.",
  "atk-s0508a212:55_0": "718.",
  "atk-s0508a212:56_0": "“Ukkaṇṭhāmi sarīrena, bhavenamhi anatthiko;",
  "atk-s0508a212:57_0": "Soyaṁ bhijjissati kāyo, añño ca na bhavissati.",
  "atk-s0508a212:58_0": "719.",
  "atk-s0508a212:59_0": "“Yaṁ vo kiccaṁ sarīrena, taṁ karotha yadicchatha;",
  "atk-s0508a212:60_0": "Na me tappaccayā tattha, doso pemañca hehitī”ti. –",
  "atk-s0508a212:61_0": "Imā gāthā abhāsi.",
  "atk-s0508a212:62_0": "720.",
  "atk-s0508a212:63_0": "“Tassa taṁ vacanaṁ sutvā, abbhutaṁ lomahaṁsanaṁ;",
  "atk-s0508a212:64_0": "Satthāni nikkhipitvāna, māṇavā etadabravu”nti. –",
  "atk-s0508a212:65_0": "Ayaṁ saṅgītikārehi vuttagāthā. Ito aparā tisso corānaṁ, therassa ca vacanapaṭivacanagāthā –",
  "atk-s0508a212:66_0": "721.",
  "atk-s0508a212:67_0": "“Kiṁ bhadante karitvāna, ko vā ācariyo tava;",
  "atk-s0508a212:68_0": "Kassa sāsanamāgamma, labbhate taṁ asokatā.",
  "atk-s0508a212:69_0": "722.",
  "atk-s0508a212:70_0": "“Sabbaññū sabbadassāvī, jino ācariyo mama;",
  "atk-s0508a212:71_0": "Mahākāruṇiko satthā, sabbalokatikicchako.",
  "atk-s0508a212:72_0": "723.",
  "atk-s0508a212:73_0": "“Tenāyaṁ desito dhammo, khayagāmī anuttaro;",
  "atk-s0508a212:74_0": "Tassa sāsanamāgamma, labbhate taṁ asokatā.",
  "atk-s0508a212:75_0": "724.",
  "atk-s0508a212:76_0": "“Sutvāna corā isino subhāsitaṁ, nikkhippa satthāni ca āvudhāni ca;",
  "atk-s0508a212:77_0": "Tamhā ca kammā viramiṁsu eke, eke ca pabbajjamarocayiṁsu.",
  "atk-s0508a212:78_0": "725.",
  "atk-s0508a212:79_0": "“Te pabbajitvā sugatassa sāsane, bhāvetva bojjhaṅgabalāni paṇḍitā;",
  "atk-s0508a212:80_0": "Udaggacittā sumanā katindriyā, phusiṁsu nibbānapadaṁ asaṅkhata”nti. –",
  "atk-s0508a212:81_0": "Imāpi saṅgītikārehi vuttagāthā.",
  "atk-s0508a212:82_0": "Tattha natthi cetasikaṁ dukkhaṁ,",
  "atk-s0508a212:82_1": "anapekkhassa,",
  "atk-s0508a212:82_2": "gāmaṇīti gāmaṇi,",
  "atk-s0508a212:82_3": "apekkhāya, taṇhāya,",
  "atk-s0508a212:82_4": "abhāvena anapekkhassa mādisassa,",
  "atk-s0508a212:82_5": "lohitasabhāvo pubbo viya,",
  "atk-s0508a212:82_6": "cetasikaṁ dukkhaṁ domanassaṁ natthi,",
  "atk-s0508a212:82_7": "domanassābhāvāpadesena bhayābhāvaṁ vadati.",
  "atk-s0508a212:82_8": "Tenāha “atikkantā bhayā sabbe”ti.",
  "atk-s0508a212:82_9": "Atikkantā bhayā sabbeti khīṇasaṁyojanassa arahato pañcavīsati mahābhayā,",
  "atk-s0508a212:82_10": "aññe ca sabbepi bhayā ekaṁsena atikkantā atītā,",
  "atk-s0508a212:82_11": "apagatāti attho.",
  "atk-s0508a212:83_0": "Diṭṭhe dhamme yathātatheti catusaccadhamme pariññāpahānasacchikiriyabhāvanāvasena maggapaññāya yathābhūtaṁ diṭṭhe.",
  "atk-s0508a212:83_1": "Maraṇeti maraṇahetu.",
  "atk-s0508a212:83_2": "Bhāranikkhepane yathāti yathā koci puriso sīse ṭhitena mahatā garubhārena saṁsīdanto tassa nikkhepane,",
  "atk-s0508a212:83_3": "apanayane na bhāyati,",
  "atk-s0508a212:83_4": "evaṁ sampadamidanti attho.",
  "atk-s0508a212:83_5": "Vuttañhetaṁ bhagavatā –",
  "atk-s0508a212:84_0": "“Bhārā have pañcakkhandhā, bhārahāro ca puggalo;",
  "atk-s0508a212:85_0": "Bhārādānaṁ dukhaṁ loke, bhāranikkhepanaṁ sukha”nti. ;",
  "atk-s0508a212:86_0": "Suciṇṇanti suṭṭhu caritaṁ.",
  "atk-s0508a212:86_1": "Brahmacariyanti,",
  "atk-s0508a212:86_2": "sikkhattayasaṅgahaṁ sāsanabrahmacariyaṁ.",
  "atk-s0508a212:86_3": "Tato eva maggo cāpi subhāvito aṭṭhaṅgiko ariyamaggopi sammadeva bhāvito.",
  "atk-s0508a212:86_4": "Rogānamiva saṅkhayeti yathā bahūhi rogehi abhibhūtassa āturassa rogānaṁ saṅkhaye pītisomanassameva hoti,",
  "atk-s0508a212:86_5": "evaṁ khandharogasaṅkhaye maraṇe mādisassa bhayaṁ natthi.",
  "atk-s0508a212:87_0": "Nirassādā bhavā diṭṭhāti tīhi dukkhatāhi abhibhūtā,",
  "atk-s0508a212:87_1": "ekādasahi aggīhi ādittā,",
  "atk-s0508a212:87_2": "tayo bhavā nirassādā,",
  "atk-s0508a212:87_3": "assādarahitā,",
  "atk-s0508a212:87_4": "mayā diṭṭhā.",
  "atk-s0508a212:87_5": "Visaṁ pitvāva chaḍḍitanti pamādavasena visaṁ pivitvā tādisena payogena chaḍḍitaṁ viya maraṇe me bhayaṁ natthīti attho.",
  "atk-s0508a212:88_0": "Muttoāghātanā yathāti yathā corehi māraṇatthaṁ āghātanaṁ nīto kenaci upāyena tato mutto haṭṭhatuṭṭho hoti,",
  "atk-s0508a212:88_1": "evaṁ saṁsārapāraṁ, nibbānaṁ,",
  "atk-s0508a212:88_2": "gatattā pāragū,",
  "atk-s0508a212:88_3": "catūhipi upādānehi anupādāno,",
  "atk-s0508a212:88_4": "pariññādīnaṁ soḷasannaṁ kiccānaṁ katattā katakicco kāmāsavādīhi anāsavo,",
  "atk-s0508a212:88_5": "āyukkhayā āyukkhayahetu tuṭṭho somanassiko hoti.",
  "atk-s0508a212:89_0": "Uttamanti seṭṭhaṁ.",
  "atk-s0508a212:89_1": "Dhammatanti,",
  "atk-s0508a212:89_2": "dhammasabhāvaṁ.",
  "atk-s0508a212:89_3": "Arahatte siddhe sijjhanahetu iṭṭhādīsu tādibhāvaṁ.",
  "atk-s0508a212:89_4": "Sabbaloketi sabbalokasmimpi,",
  "atk-s0508a212:89_5": "dīghāyukasukhabahulatādivasena saṁyuttepi loke.",
  "atk-s0508a212:89_6": "Anatthikoti,",
  "atk-s0508a212:89_7": "anapekkho.",
  "atk-s0508a212:89_8": "Ādittāva gharā muttoti yathā koci puriso samantato ādittato pajjalitato gehato nissaṭo,",
  "atk-s0508a212:89_9": "tato nissaraṇanimittaṁ na socati,",
  "atk-s0508a212:89_10": "evaṁ khīṇāsavo maraṇanimittaṁ na socati.",
  "atk-s0508a212:90_0": "Yadatthi saṅgataṁ kiñcīti yaṁkiñci imasmiṁ loke atthi, vijjati,",
  "atk-s0508a212:90_1": "upalabbhati saṅgataṁ,",
  "atk-s0508a212:90_2": "sattehi saṅkhārehi vā samāgamo,",
  "atk-s0508a212:90_3": "samodhānaṁ.",
  "atk-s0508a212:90_4": "“Saṅkhata”ntipi pāṭho,",
  "atk-s0508a212:90_5": "tassa yaṁkiñci paccayehi samacca sambhuyya kataṁ,",
  "atk-s0508a212:90_6": "paṭiccasamuppannanti attho.",
  "atk-s0508a212:90_7": "Bhavo vā yattha labbhatīti yasmiṁ sattanikāye yo upapattibhavo labbhati.",
  "atk-s0508a212:90_8": "Sabbaṁ anissaraṁ etanti sabbametaṁ issararahitaṁ,",
  "atk-s0508a212:90_9": "na ettha kenaci “evaṁ hotū”ti issariyaṁ vattetuṁ sakkā.",
  "atk-s0508a212:90_10": "Iti vuttaṁ mahesināti “sabbe dhammā anattā”ti evaṁ vuttaṁ mahesinā sammāsambuddhena.",
  "atk-s0508a212:90_11": "Tasmā “anissaraṁ eta”nti pajānanto maraṇasmiṁ na socatīti yojanā.",
  "atk-s0508a212:91_0": "Nagaṇhāti bhavaṁ kiñcīti yo ariyasāvako “sabbe saṅkhārā aniccā”tiādinā yathā buddhena bhagavatā desitaṁ,",
  "atk-s0508a212:91_1": "tathā taṁ bhavattayaṁ vipassanāpaññāsahitāya maggapaññāya pajānāti.",
  "atk-s0508a212:91_2": "So yathā koci puriso sukhakāmo divasaṁ santattaṁ ayoguḷaṁ hatthena na gaṇhāti,",
  "atk-s0508a212:91_3": "evaṁ kiñci khuddakaṁ vā mahantaṁ vā bhavaṁ na gaṇhāti,",
  "atk-s0508a212:91_4": "na tattha taṇhaṁ karotīti attho.",
  "atk-s0508a212:92_0": "Na me hoti “ahosi”nti “atītamaddhānaṁ ahaṁ īdiso ahosi”nti attadiṭṭhivasena na me cittappavatti atthi diṭṭhiyā sammadeva ugghāṭitattā,",
  "atk-s0508a212:92_1": "dhammasabhāvassa ca sudiṭṭhattā.",
  "atk-s0508a212:92_2": "“Bhavissa”nti na hoti meti tato eva “anāgatamaddhānaṁ ahaṁ ediso kathaṁ nu kho bhavissaṁ bhaveyya”nti evampi me na hoti.",
  "atk-s0508a212:92_3": "Saṅkhārā vigamissantīti evaṁ pana hoti “yathāpaccayaṁ pavattamānā saṅkhārāva,",
  "atk-s0508a212:92_4": "na ettha koci attā vā attaniyaṁ vā,",
  "atk-s0508a212:92_5": "te ca kho vigamissanti,",
  "atk-s0508a212:92_6": "vinassissanti,",
  "atk-s0508a212:92_7": "khaṇe khaṇe bhijjissantī”ti.",
  "atk-s0508a212:92_8": "Tattha kā paridevanāti evaṁ passantassa mādisassa tattha saṅkhāragate kā nāma paridevanā.",
  "atk-s0508a212:93_0": "Suddhanti kevalaṁ,",
  "atk-s0508a212:93_1": "attasārena asammissaṁ.",
  "atk-s0508a212:93_2": "Dhammasamuppādanti paccayapaccayuppannadhammasamuppattiṁ avijjādipaccayehi saṅkhārādidhammamattappavattiṁ.",
  "atk-s0508a212:93_3": "Saṅkhārasantatinti kilesakammavipākappabhedasaṅkhārapabandhaṁ.",
  "atk-s0508a212:93_4": "Passantassa yathābhūtanti saha vipassanāya maggapaññāya yāthāvato jānantassa.",
  "atk-s0508a212:94_0": "Tiṇakaṭṭhasamaṁ lokanti yathā araññe apariggahe tiṇakaṭṭhe kenaci gayhamāne aparassa “mayhaṁ santakaṁ ayaṁ gaṇhatī”ti na hoti,",
  "atk-s0508a212:94_1": "evaṁ so asāmikatāya tiṇakaṭṭhasamaṁ saṅkhāralokaṁ yadā paññāya passati,",
  "atk-s0508a212:94_2": "so tattha mamattaṁ asaṁvindaṁ asaṁvindanto alabhanto akaronto.",
  "atk-s0508a212:94_3": "Natthi meti “ahu vata sohaṁ,",
  "atk-s0508a212:94_4": "taṁ me natthī”ti na socati.",
  "atk-s0508a212:95_0": "Ukkaṇṭhāmi sarīrenāti asārakena abhinudena dukkhena akataññunā asuciduggandhajegucchapaṭikkūlasabhāvena",
  "atk-s0508a212:95_1": "iminā kāyena ukkaṇṭhāmi imaṁ kāyaṁ nibbindanto evaṁ tiṭṭhāmi.",
  "atk-s0508a212:95_2": "Bhavenamhi anatthikoti sabbenapi bhavena anatthiko amhi,",
  "atk-s0508a212:95_3": "na kiñci bhavaṁ patthemi.",
  "atk-s0508a212:95_4": "Soyaṁ bhijjissati kāyoti ayaṁ mama kāyo idāni tumhākaṁ payogena aññathā vā aññattha bhijjissati.",
  "atk-s0508a212:95_5": "Añño ca na bhavissatīti añño kāyo mayhaṁ āyatiṁ na bhavissati,",
  "atk-s0508a212:95_6": "punabbhavābhāvato.",
  "atk-s0508a212:96_0": "Yaṁ vo kiccaṁ sarīrenāti yaṁ tumhākaṁ iminā sarīrena payojanaṁ,",
  "atk-s0508a212:96_1": "taṁ karotha yadicchatha,",
  "atk-s0508a212:96_2": "icchatha ce.",
  "atk-s0508a212:96_3": "Na me tappaccayāti,",
  "atk-s0508a212:96_4": "taṁ nimittaṁ imassa sarīrassa tumhehi yathicchitakiccassa karaṇahetu.",
  "atk-s0508a212:96_5": "Tatthāti tesu karontesu ca akarontesu ca.",
  "atk-s0508a212:96_6": "Doso pemañca hehitīti yathākkamaṁ paṭigho anunayo na bhavissati,",
  "atk-s0508a212:96_7": "attano bhave apekkhāya sabbaso pahīnattāti adhippāyo.",
  "atk-s0508a212:96_8": "Aññapaccayā aññattha ca paṭighānunayesu asantesupi tappaccayā,",
  "atk-s0508a212:96_9": "“tatthā”ti vacanaṁ yathādhigatavasena vuttaṁ.",
  "atk-s0508a212:97_0": "Tassāti adhimuttattherassa.",
  "atk-s0508a212:97_1": "Taṁ vacananti “natthi cetasikaṁ dukkha”ntiādikaṁ maraṇe bhayābhāvādidīpakaṁ,",
  "atk-s0508a212:97_2": "tato eva abbhutaṁ lomahaṁsanaṁ vacanaṁ sutvā.",
  "atk-s0508a212:97_3": "Māṇavāti corā.",
  "atk-s0508a212:97_4": "Corā hi “māṇavā”ti vuccanti “māṇavehi saha gacchanti katakammehi akatakammehipī”tiādīsu viya.",
  "atk-s0508a212:98_0": "Kiṁbhadante karitvānāti, bhante,",
  "atk-s0508a212:98_1": "kiṁ nāma tapokammaṁ katvā.",
  "atk-s0508a212:98_2": "Ko vā tava ācariyo kassa sāsanaṁ,",
  "atk-s0508a212:98_3": "ovādaṁ nissāya ayaṁ asokatā maraṇakāle sokābhāvo labbhatīti etaṁ atthaṁ abravuṁ,",
  "atk-s0508a212:98_4": "pucchāvasena kathesuṁ, bhāsiṁsu.",
  "atk-s0508a212:99_0": "Taṁ sutvā thero tesaṁ paṭivacanaṁ dento “sabbaññū”tiādimāha.",
  "atk-s0508a212:99_1": "Tattha sabbaññūti paropadesena vinā sabbapakārena sabbadhammāvabodhanasamatthassa ākaṅkhāpaṭibaddhavuttino",
  "atk-s0508a212:99_2": "anāvaraṇañāṇassa adhigamena atītādibhedaṁ sabbaṁ jānātīti, sabbaññū.",
  "atk-s0508a212:99_3": "Teneva samantacakkhunā sabbassa dassanato sabbadassāvī.",
  "atk-s0508a212:99_4": "Yamhi anāvaraṇañāṇaṁ,",
  "atk-s0508a212:99_5": "tadeva sabbaññutaññāṇaṁ,",
  "atk-s0508a212:99_6": "nattheva asādhāraṇañāṇapāḷiyā virodho visayuppattimukhena aññehi asādhāraṇabhāvadassanatthaṁ ekasseva ñāṇassa dvidhā vuttattā.",
  "atk-s0508a212:99_7": "Yaṁ panettha vattabbaṁ,",
  "atk-s0508a212:99_8": "taṁ itivuttakavaṇṇanāyaṁ vitthārato vuttamevāti tattha vuttanayeneva veditabbaṁ.",
  "atk-s0508a212:99_9": "Pañcannampi mārānaṁ vijayato jino,",
  "atk-s0508a212:99_10": "hīnādivibhāgabhinne sabbasmiṁ sattanikāye adhimuttavuttitāya mahatiyā karuṇāya samannāgatattā mahākāruṇiko,",
  "atk-s0508a212:99_11": "diṭṭhadhammikasamparāyikaparamatthehi yathārahaṁ veneyyānaṁ anusāsanato satthā,",
  "atk-s0508a212:99_12": "tato eva sabbalokassa kilesarogatikicchanato sabbalokatikicchako,",
  "atk-s0508a212:99_13": "sammāsambuddho ācariyo mamāti yojanā.",
  "atk-s0508a212:99_14": "Khayagāmīti nibbānagāmī.",
  "atk-s0508a212:100_0": "Evaṁ therena satthu sāsanassa ca guṇe pakāsite paṭiladdhasaddhā ekacce corā pabbajiṁsu,",
  "atk-s0508a212:100_1": "ekacce upāsakattaṁ pavedesuṁ.",
  "atk-s0508a212:100_2": "Tamatthaṁ dīpento dhammasaṅgāhakā “sutvāna corā”tiādinā dve gāthā abhāsiṁsu.",
  "atk-s0508a212:100_3": "Tattha isinoti adhisīlasikkhādīnaṁ esanaṭṭhena isino,",
  "atk-s0508a212:100_4": "adhimuttattherassa.",
  "atk-s0508a212:100_5": "Nikkhippāti pahāya.",
  "atk-s0508a212:100_6": "Satthāni ca āvudhāni cāti asiādisatthāni ceva dhanukalāpādiāvudhāni ca.",
  "atk-s0508a212:100_7": "Tamhā ca kammāti tato corakammato.",
  "atk-s0508a212:101_0": "Te pabbajitvā sugatassa sāsaneti te corā sobhanagamanatādīhi sugatassa bhagavato sāsane pabbajjaṁ upagantvā.",
  "atk-s0508a212:101_1": "Bhāvanāvisesādhigatāya odagyalakkhaṇāya pītiyā samannāgamena udaggacittā.",
  "atk-s0508a212:101_2": "Sumanāti somanassappattā.",
  "atk-s0508a212:101_3": "Katindriyāti bhāvitindriyā.",
  "atk-s0508a212:101_4": "Phusiṁsūti aggamaggādhigamena asaṅkhataṁ nibbānaṁ adhigacchiṁsu.",
  "atk-s0508a212:101_5": "Adhimutto kira core nibbisevane katvā,",
  "atk-s0508a212:101_6": "te tattheva ṭhapetvā,",
  "atk-s0508a212:101_7": "mātu santikaṁ gantvā,",
  "atk-s0508a212:101_8": "mātaraṁ āpucchitvā,",
  "atk-s0508a212:101_9": "paccāgantvā tehi saddhiṁ upajjhāyassa santikaṁ gantvā,",
  "atk-s0508a212:101_10": "pabbājetvā upasampadaṁ akāsi.",
  "atk-s0508a212:101_11": "Atha tesaṁ kammaṭṭhānaṁ ācikkhi,",
  "atk-s0508a212:101_12": "te nacirasseva arahatte patiṭṭhahiṁsu.",
  "atk-s0508a212:101_13": "Tena vuttaṁ “pabbajitvā…pe…",
  "atk-s0508a212:101_14": "asaṅkhata”nti.",
  "atk-s0508a212:102_0": "Adhimuttattheragāthāvaṇṇanā niṭṭhitā.",
  "atk-s0508a212:103_0": "2. Pārāpariyattheragāthāvaṇṇanā",
  "atk-s0508a212:104_0": "Samaṇassa ahu cintātiādikā āyasmato pārāpariyattherassa gāthā.",
  "atk-s0508a212:104_1": "Kā uppatti?",
  "atk-s0508a212:104_2": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinitvā sugatīsuyeva",
  "atk-s0508a212:104_3": "saṁsaranto imasmiṁ buddhuppāde sāvatthiyaṁ aññatarassa brāhmaṇamahāsālassa putto hutvā nibbatti.",
  "atk-s0508a212:104_4": "Tassa vayappattassa gottavasena pārāpariyotveva samaññā ahosi.",
  "atk-s0508a212:104_5": "So tayo vede uggahetvā brāhmaṇasippesu nipphattiṁ gato.",
  "atk-s0508a212:104_6": "Ekadivasaṁ satthu dhammadesanākāle jetavanavihāraṁ gantvā parisapariyante nisīdi.",
  "atk-s0508a212:104_7": "Satthā tassa ajjhāsayaṁ oloketvā indriyabhāvanāsuttaṁ desesi.",
  "atk-s0508a212:104_8": "So taṁ sutvā paṭiladdhasaddho pabbaji.",
  "atk-s0508a212:104_9": "Taṁ suttaṁ uggahetvā tadatthamanucintesi.",
  "atk-s0508a212:104_10": "Yathā pana anucintesi,",
  "atk-s0508a212:104_11": "svāyamattho gāthāsu eva āvi bhavissati.",
  "atk-s0508a212:104_12": "So tathā anuvicintento āyatanamukhena vipassanaṁ paṭṭhapetvā nacirasseva arahattaṁ patto.",
  "atk-s0508a212:104_13": "Aparabhāge attanā cintitākāraṁ pakāsento –",
  "atk-s0508a212:105_0": "726.",
  "atk-s0508a212:106_0": "“Samaṇassa ahu cintā, pārāpariyassa bhikkhuno;",
  "atk-s0508a212:107_0": "Ekakassa nisinnassa, pavivittassa jhāyino.",
  "atk-s0508a212:108_0": "727.",
  "atk-s0508a212:109_0": "“Kimānupubbaṁ puriso, kiṁ vataṁ kiṁ samācāraṁ;",
  "atk-s0508a212:110_0": "Attano kiccakārīssa, na ca kañci viheṭhaye.",
  "atk-s0508a212:111_0": "728.",
  "atk-s0508a212:112_0": "“Indriyāni manussānaṁ, hitāya ahitāya ca;",
  "atk-s0508a212:113_0": "Arakkhitāni ahitāya, rakkhitāni hitāya ca.",
  "atk-s0508a212:114_0": "729.",
  "atk-s0508a212:115_0": "“Indriyāneva sārakkhaṁ, indriyāni ca gopayaṁ;",
  "atk-s0508a212:116_0": "Attano kiccakārīssa, na ca kañci viheṭhaye.",
  "atk-s0508a212:117_0": "730.",
  "atk-s0508a212:118_0": "“Cakkhundriyaṁ ce rūpesu, gacchantaṁ anivārayaṁ;",
  "atk-s0508a212:119_0": "Anādīnavadassāvī, so dukkhā na hi muccati.",
  "atk-s0508a212:120_0": "731.",
  "atk-s0508a212:121_0": "“Sotindriyaṁ ce saddesu, gacchantaṁ anivārayaṁ;",
  "atk-s0508a212:122_0": "Anādīnavadassāvī, so dukkhā na hi muccati.",
  "atk-s0508a212:123_0": "732.",
  "atk-s0508a212:124_0": "“Anissaraṇadassāvī, gandhe ce paṭisevati;",
  "atk-s0508a212:125_0": "Na so muccati dukkhamhā, gandhesu adhimucchito.",
  "atk-s0508a212:126_0": "733.",
  "atk-s0508a212:127_0": "“Ambilaṁ madhuraggañca, tittakaggamanussaraṁ;",
  "atk-s0508a212:128_0": "Rasataṇhāya gadhito, hadayaṁ nāvabujjhati.",
  "atk-s0508a212:129_0": "734.",
  "atk-s0508a212:130_0": "“Subhānyappaṭikūlāni, phoṭṭhabbāni anussaraṁ;",
  "atk-s0508a212:131_0": "Ratto rāgādhikaraṇaṁ, vividhaṁ vindate dukhaṁ.",
  "atk-s0508a212:132_0": "735.",
  "atk-s0508a212:133_0": "“Manaṁ cetehi dhammehi, yo na sakkoti rakkhituṁ;",
  "atk-s0508a212:134_0": "Tato naṁ dukkhamanveti, sabbehetehi pañcahi.",
  "atk-s0508a212:135_0": "736.",
  "atk-s0508a212:136_0": "“Pubbalohitasampuṇṇaṁ, bahussa kuṇapassa ca;",
  "atk-s0508a212:137_0": "Naravīrakataṁ vagguṁ, samuggamiva cittitaṁ.",
  "atk-s0508a212:138_0": "737.",
  "atk-s0508a212:139_0": "“Kaṭukaṁ madhurassādaṁ, piyanibandhanaṁ dukhaṁ;",
  "atk-s0508a212:140_0": "Khuraṁva madhunā littaṁ, ullihaṁ nāvabujjhati.",
  "atk-s0508a212:141_0": "738.",
  "atk-s0508a212:142_0": "“Itthirūpe itthisare, phoṭṭhabbepi ca itthiyā;",
  "atk-s0508a212:143_0": "Itthigandhesu sāratto, vividhaṁ vindate dukhaṁ.",
  "atk-s0508a212:144_0": "739.",
  "atk-s0508a212:145_0": "“Itthisotāni sabbāni, sandanti pañca pañcasu;",
  "atk-s0508a212:146_0": "Tesamāvaraṇaṁ kātuṁ, yo sakkoti vīriyavā.",
  "atk-s0508a212:147_0": "740.",
  "atk-s0508a212:148_0": "“So atthavā so dhammaṭṭho, so dakkho so vicakkhaṇo;",
  "atk-s0508a212:149_0": "Kareyya ramamānopi, kiccaṁ dhammatthasaṁhitaṁ.",
  "atk-s0508a212:150_0": "741.",
  "atk-s0508a212:151_0": "“Atho sīdati saññuttaṁ, vajje kiccaṁ niratthakaṁ;",
  "atk-s0508a212:152_0": "Na taṁ kiccanti maññitvā, appamatto vicakkhaṇo.",
  "atk-s0508a212:153_0": "742.",
  "atk-s0508a212:154_0": "“Yañca atthena saññuttaṁ, yā ca dhammagatā rati;",
  "atk-s0508a212:155_0": "Taṁ samādāya vattetha, sā hi ve uttamā rati.",
  "atk-s0508a212:156_0": "743.",
  "atk-s0508a212:157_0": "“Uccāvacehupāyehi, paresamabhijigīsati;",
  "atk-s0508a212:158_0": "Hantvā vadhitvā atha socayitvā, ālopati sāhasā yo paresaṁ.",
  "atk-s0508a212:159_0": "744.",
  "atk-s0508a212:160_0": "“Tacchanto āṇiyā āṇiṁ, nihanti balavā yathā;",
  "atk-s0508a212:161_0": "Indriyānindriyeheva, nihanti kusalo tathā.",
  "atk-s0508a212:162_0": "745.",
  "atk-s0508a212:163_0": "“Saddhaṁ vīriyaṁ samādhiñca, satipaññañca bhāvayaṁ;",
  "atk-s0508a212:164_0": "Pañca pañcahi hantvāna, anīgho yāti brāhmaṇo.",
  "atk-s0508a212:165_0": "746.",
  "atk-s0508a212:166_0": "“So atthavā so dhammaṭṭho, katvā vākyānusāsaniṁ;",
  "atk-s0508a212:167_0": "Sabbena sabbaṁ buddhassa, so naro sukhamedhatī”ti. – imā gāthā abhāsi;",
  "atk-s0508a212:168_0": "Tattha samaṇassāti pabbajitassa.",
  "atk-s0508a212:168_1": "Ahūti ahosi.",
  "atk-s0508a212:168_2": "Cintāti dhammacintā dhammavicāraṇā.",
  "atk-s0508a212:168_3": "Pārāpariyassāti pārāparagottassa.",
  "atk-s0508a212:168_4": "“Pārācariyassā”tipi paṭhanti.",
  "atk-s0508a212:168_5": "Bhikkhunoti saṁsāre bhayaṁ ikkhanasīlassa.",
  "atk-s0508a212:168_6": "Ekakassāti asahāyassa,",
  "atk-s0508a212:168_7": "etena kāyavivekaṁ dasseti.",
  "atk-s0508a212:168_8": "Pavivittassāti pavivekahetunā kilesānaṁ vikkhambhanena vivekaṁ āraddhassa,",
  "atk-s0508a212:168_9": "etena cittavivekaṁ dasseti.",
  "atk-s0508a212:168_10": "Tenāha “jhāyino”ti.",
  "atk-s0508a212:168_11": "Jhāyinoti jhāyanasīlassa,",
  "atk-s0508a212:168_12": "yonisomanasikāresu yuttassāti attho.",
  "atk-s0508a212:168_13": "Sabbametaṁ thero attānaṁ paraṁ viya katvā vadati.",
  "atk-s0508a212:169_0": "“Kimānupubba”ntiādinā taṁ cintanaṁ dasseti.",
  "atk-s0508a212:169_1": "Tattha paṭhamagāthāyaṁ tāva kimānupubbanti anupubbaṁ anukkamo,",
  "atk-s0508a212:169_2": "anupubbameva vakkhamānesu vatasamācāresu ko anukkamo,",
  "atk-s0508a212:169_3": "kena anukkamena te paṭipajjitabbāti attho.",
  "atk-s0508a212:169_4": "Puriso kiṁ vataṁ kiṁ samācāranti atthakāmo puriso samādiyitabbaṭṭhena “vata”nti laddhanāmaṁ,",
  "atk-s0508a212:169_5": "kīdisaṁ sīlaṁ samācāraṁ,",
  "atk-s0508a212:169_6": "samācaranto,",
  "atk-s0508a212:169_7": "attano kiccakārī kattabbakārī assa,",
  "atk-s0508a212:169_8": "kañci sattaṁ na ca viheṭhaye,",
  "atk-s0508a212:169_9": "na bādheyyāti attho.",
  "atk-s0508a212:169_10": "Attano kiccaṁ nāma samaṇadhammo,",
  "atk-s0508a212:169_11": "saṅkhepato sīlasamādhipaññā,",
  "atk-s0508a212:169_12": "taṁ sampādentassa paraviheṭhanāya lesopi natthi tāya sati samaṇabhāvasseva abhāvato.",
  "atk-s0508a212:170_0": "Yathāha bhagavā –",
  "atk-s0508a212:170_1": "“na hi pabbajito parūpaghātī,",
  "atk-s0508a212:170_2": "na samaṇo hoti paraṁ viheṭhayanto”ti.",
  "atk-s0508a212:170_3": "Ettha ca vataggahaṇena vārittasīlaṁ gahitaṁ,",
  "atk-s0508a212:170_4": "samācāraggahaṇena samācaritabbato cārittasīlena saddhiṁ jhānavipassanādi,",
  "atk-s0508a212:170_5": "tasmā vārittasīlaṁ padhānaṁ.",
  "atk-s0508a212:170_6": "Tatthāpi ca yasmā indriyasaṁvare siddhe sabbaṁ sīlaṁ surakkhitaṁ,",
  "atk-s0508a212:170_7": "sugopitameva hoti,",
  "atk-s0508a212:170_8": "tasmā indriyasaṁvarasīlaṁ tāva dassetukāmo indriyānaṁ arakkhaṇe rakkhaṇe ca ādīnavānisaṁse vibhāvento “indriyāni manussāna”ntiādimāha.",
  "atk-s0508a212:170_9": "Tattha indriyānīti rakkhitabbadhammanidassanaṁ,",
  "atk-s0508a212:170_10": "tasmā cakkhādīni cha indriyānīti vuttaṁ hoti.",
  "atk-s0508a212:170_11": "Manussānanti rakkhaṇayogyapuggalanidassanaṁ.",
  "atk-s0508a212:170_12": "Hitāyāti atthāya.",
  "atk-s0508a212:170_13": "Ahitāyāti anatthāya.",
  "atk-s0508a212:170_14": "Hontīti vacanaseso.",
  "atk-s0508a212:170_15": "Kathaṁ pana tāniyeva hitāya ca ahitāya hontīti āha “rakkhitānī”tiādi.",
  "atk-s0508a212:170_16": "Tassattho –",
  "atk-s0508a212:170_17": "yassa cakkhādīni indriyāni satikavāṭena apihitāni,",
  "atk-s0508a212:170_18": "tassa rūpādīsu abhijjhādipāpadhammapavattiyā dvārabhāvato anatthāya pihitāni,",
  "atk-s0508a212:170_19": "tadabhāvato atthāya saṁvattantīti.",
  "atk-s0508a212:171_0": "Indriyānevasārakkhanti yasmā indriyasaṁvaro paripuṇṇo sīlasampadaṁ paripūreti,",
  "atk-s0508a212:171_1": "sīlasampadā paripuṇṇā samādhisampadaṁ paripūreti,",
  "atk-s0508a212:171_2": "samādhisampadā paripuṇṇā paññāsampadaṁ paripūreti,",
  "atk-s0508a212:171_3": "tasmā indriyārakkhā attahitapaṭipattiyāva mūlanti dassento āha “indriyāneva sārakkha”nti.",
  "atk-s0508a212:171_4": "Satipubbaṅgamena ārakkhena saṁrakkhanto yonisomanasikārena indriyāni eva tāva sammadeva rakkhanto,",
  "atk-s0508a212:171_5": "yathā akusalacorā tehi tehi dvārehi pavisitvā cittasantāne kusalaṁ bhaṇḍaṁ na vilumpanti,",
  "atk-s0508a212:171_6": "tathā tāni pidahantoti attho.",
  "atk-s0508a212:171_7": "Sārakkhanti ca saṁ-",
  "atk-s0508a212:171_8": "saddassa sābhāvaṁ katvā vuttaṁ,",
  "atk-s0508a212:171_9": "“sārāgo”tiādīsu viya.",
  "atk-s0508a212:171_10": "“Saṁrakkha”nti ca pāṭho.",
  "atk-s0508a212:171_11": "Indriyāni ca gopayanti tasseva pariyāyavacanaṁ,",
  "atk-s0508a212:171_12": "pariyāyavacane payojanaṁ nettiaṭṭhakathāyaṁ vuttanayeneva veditabbaṁ.",
  "atk-s0508a212:171_13": "“Attano kiccakārīssā”ti iminā attahitapaṭipattiṁ dasseti,",
  "atk-s0508a212:171_14": "“na ca kañci viheṭhaye”ti iminā parahitapaṭipattiṁ,",
  "atk-s0508a212:171_15": "ubhayenāpi vā attahitapaṭipattimeva dasseti parāviheṭhanassāpi attahitapaṭipattibhāvato.",
  "atk-s0508a212:171_16": "Atha vā padadvayenapi attahitapaṭipattiṁ dasseti puthujjanassa sekkhassa ca parahitapaṭipattiyāpi attahitapaṭipattibhāvato.",
  "atk-s0508a212:172_0": "Evaṁ rakkhitāni indriyāni hitāya hontīti vodānapakkhaṁ saṅkhepeneva dassetvā,",
  "atk-s0508a212:172_1": "arakkhitāni ahitāya hontīti saṁkilesapakkhaṁ pana vibhajitvā dassento “cakkhundriyaṁ ce”tiādimāha.",
  "atk-s0508a212:172_2": "Tattha cakkhundriyaṁ ce rūpesu,",
  "atk-s0508a212:172_3": "gacchantaṁ anivārayaṁ.",
  "atk-s0508a212:172_4": "Anādīnavadassāvīti yo nīlapītādibhedesu iṭṭhāniṭṭhesu rūpāyatanesu gacchantaṁ yathāruci pavattantaṁ cakkhundriyaṁ anivārayaṁ,",
  "atk-s0508a212:172_5": "anivārayanto appaṭibāhanto tathāpavattiyaṁ ādīnavadassāvī na hoti ce,",
  "atk-s0508a212:172_6": "diṭṭhadhammikaṁ samparāyikañca ādīnavaṁ dosaṁ na passati ce.",
  "atk-s0508a212:172_7": "“Gacchantaṁ nivāraye anissaraṇadassāvī”ti ca pāṭho.",
  "atk-s0508a212:172_8": "Tattha yo “diṭṭhe diṭṭhamattaṁ bhavissatī”ti vuttavidhinā diṭṭhamatteyeva ṭhatvā satisampajaññavasena",
  "atk-s0508a212:172_9": "rūpāyatane pavattamāno tattha nissaraṇadassāvī nāma.",
  "atk-s0508a212:172_10": "Vuttavipariyāyena anissaraṇadassāvī daṭṭhabbo.",
  "atk-s0508a212:172_11": "So dukkhā na hi muccatīti so evarūpo puggalo vaṭṭadukkhato na muccateva.",
  "atk-s0508a212:172_12": "Ettha ca cakkhundriyassa anivāraṇaṁ nāma yathā tena dvārena abhijjhādayo pāpadhammā anvāssaveyyuṁ,",
  "atk-s0508a212:172_13": "tathā pavattanaṁ,",
  "atk-s0508a212:172_14": "taṁ pana atthato satisampajaññassa anuṭṭhāpanaṁ daṭṭhabbaṁ.",
  "atk-s0508a212:172_15": "Sesindriyesupi eseva nayo.",
  "atk-s0508a212:172_16": "Adhimucchitoti adhimuttataṇhāya mucchaṁ āpanno.",
  "atk-s0508a212:172_17": "Ambilanti ambilarasaṁ.",
  "atk-s0508a212:172_18": "Madhuragganti madhurarasakoṭṭhāsaṁ.",
  "atk-s0508a212:172_19": "Tathā tittakaggaṁ.",
  "atk-s0508a212:172_20": "Anussaranti assādavasena taṁ taṁ rasaṁ anuvicintento.",
  "atk-s0508a212:172_21": "Ganthitoti rasataṇhāya tasmiṁ tasmiṁ rase ganthito bandho.",
  "atk-s0508a212:172_22": "“Gadhito”ti ca paṭhanti,",
  "atk-s0508a212:172_23": "gedhaṁ āpannoti attho.",
  "atk-s0508a212:172_24": "Hadayaṁ nāvabujjhatīti “dukkhassantaṁ karissāmī”ti pabbajjādikkhaṇe uppannaṁ cittaṁ na jānāti na sallakkheti,",
  "atk-s0508a212:172_25": "sāsanassa hadayaṁ abbhantaraṁ anavajjadhammānaṁ sammaddanarasataṇhāya gadhito nāvabujjhati na jānāti,",
  "atk-s0508a212:172_26": "na paṭipajjatīti attho.",
  "atk-s0508a212:173_0": "Subhānīti sundarāni.",
  "atk-s0508a212:173_1": "Appaṭikūlānīti manoramāni, iṭṭhāni.",
  "atk-s0508a212:173_2": "Phoṭṭhabbānīti upādiṇṇānupādiṇṇappabhede phasse.",
  "atk-s0508a212:173_3": "Rattoti rajjanasabhāvena rāgena ratto.",
  "atk-s0508a212:173_4": "Rāgādhikaraṇanti rāgahetu.",
  "atk-s0508a212:173_5": "Vividhaṁ vindate dukhanti rāgapariḷāhādivasena diṭṭhadhammikañca nirayasantāpādivasena abhisamparāyañca nānappakāraṁ dukkhaṁ paṭilabhati.",
  "atk-s0508a212:174_0": "Manaṁ cetehīti manañca etehi rūpārammaṇādīhi dhammārammaṇappabhedehi ca.",
  "atk-s0508a212:174_1": "Nanti puggalaṁ.",
  "atk-s0508a212:174_2": "Sabbehīti sabbehi pañcahipi.",
  "atk-s0508a212:174_3": "Idaṁ vuttaṁ hoti –",
  "atk-s0508a212:174_4": "yo puggalo manaṁ,",
  "atk-s0508a212:174_5": "manodvāraṁ,",
  "atk-s0508a212:174_6": "etehi yathāvuttehi rūpādīhi pañcahi dhammehi dhammārammaṇappabhedato ca.",
  "atk-s0508a212:174_7": "Tattha pavattanakapāpakammanivāraṇena rakkhituṁ,",
  "atk-s0508a212:174_8": "gopituṁ na sakkoti,",
  "atk-s0508a212:174_9": "tato tassa arakkhaṇato naṁ puggalaṁ taṁnimittaṁ dukkhaṁ anveti,",
  "atk-s0508a212:174_10": "anugacchati,",
  "atk-s0508a212:174_11": "anugacchantañca etehi pañcahipi rūpārammaṇādīhi chaṭṭhārammaṇena saddhiṁ sabbehipi ārammaṇappaccayabhūtehi anugacchatīti.",
  "atk-s0508a212:174_12": "Ettha cakkhundriyaṁ,",
  "atk-s0508a212:174_13": "sotindriyañca asampattaggāhibhāvato “gacchantaṁ anivāraya”nti vuttaṁ itaraṁ sampattaggāhīti “gandhe ce paṭisevatī”tiādinā vuttaṁ.",
  "atk-s0508a212:174_14": "Tatthāpi ca rasataṇhā ca phoṭṭhabbataṇhā ca sattānaṁ visesato balavatīti “rasataṇhāya gadhito,",
  "atk-s0508a212:174_15": "phoṭṭhabbāni anussarantoti” vuttanti daṭṭhabbaṁ.",
  "atk-s0508a212:175_0": "Evaṁ aguttadvārassa puggalassa chahi dvārehi chasupi ārammaṇesu asaṁvaranimittaṁ uppajjanakadukkhaṁ dassetvā",
  "atk-s0508a212:175_1": "svāyamasaṁvaro yasmā sarīrasabhāvānavabodhena hoti,",
  "atk-s0508a212:175_2": "tasmā sarīrasabhāvaṁ vicinanto “pubbalohitasampuṇṇa”ntiādinā gāthādvayamāha.",
  "atk-s0508a212:175_3": "Tassattho –",
  "atk-s0508a212:175_4": "sarīraṁ nāmetaṁ pubbena lohitena ca sampuṇṇaṁ bharitaṁ aññena ca pittasemhādinā bahunā kuṇapena,",
  "atk-s0508a212:175_5": "tayidaṁ naravīrena naresu chekena sippācariyena kataṁ vaggu maṭṭhaṁ lākhāparikammādinā cittitaṁ,",
  "atk-s0508a212:175_6": "anto pana gūthādiasucibharitaṁ samuggaṁ viya chavimattamanoharaṁ bālajanasammohaṁ dukkhasabhāvatāya nirayādidukkhatāpanato ca kaṭukaṁ,",
  "atk-s0508a212:175_7": "parikappasambhavena amūlakena assādamattena madhuratāya madhurassādaṁ,",
  "atk-s0508a212:175_8": "tato eva piyabhāvanibandhanena piyanibandhanaṁ,",
  "atk-s0508a212:175_9": "dussahatāya appatītatāya ca dukhaṁ,",
  "atk-s0508a212:175_10": "īdise sarīre assādalobhena mahādukkhaṁ paccanubhuyyamānaṁ anavabujjhanto loko madhuragiddho khuradhārālehakapuriso viya daṭṭhabboti.",
  "atk-s0508a212:176_0": "Idāni ete cakkhādīnaṁ gocarabhūtā rūpādayo vuttā,",
  "atk-s0508a212:176_1": "te visesato purisassa itthipaṭibaddhā kamanīyāti tattha saṁvaro kātabboti dassento “itthirūpe”tiādimāha.",
  "atk-s0508a212:176_2": "Tattha itthirūpeti itthiyā catusamuṭṭhānikarūpāyatanasaṅkhāte vaṇṇe.",
  "atk-s0508a212:176_3": "Api ca yo koci itthiyā nivatthassa alaṅkārassa vā gandhavaṇṇakādīnaṁ vā piḷandhanamālānaṁ vā kāyapaṭibaddho",
  "atk-s0508a212:176_4": "vaṇṇo purisassa cakkhuviññāṇassa ārammaṇabhāvāya upakappati,",
  "atk-s0508a212:176_5": "sabbametaṁ “itthirūpa”ntveva veditabbaṁ.",
  "atk-s0508a212:176_6": "Itthisareti itthiyā gītalapitahasitaruditasadde.",
  "atk-s0508a212:176_7": "Api ca itthiyā nivatthavatthassapi alaṅkataalaṅkārassapi itthipayoganipphāditā veṇuvīṇāsaṅkhapaṇavādīnampi",
  "atk-s0508a212:176_8": "saddā idha itthisaraggahaṇena gahitāti veditabbā.",
  "atk-s0508a212:176_9": "Sabbopeso purisassa cittaṁ ākaḍḍhatīti.",
  "atk-s0508a212:176_10": "“Itthirase”ti pana pāḷiyā catusamuṭṭhānikarasāyatanavasena vuttaṁ.",
  "atk-s0508a212:176_11": "Itthiyā kiṁkārapaṭissāvitādivasena assavaraso ceva paribhogaraso ca itthirasoti eke.",
  "atk-s0508a212:176_12": "Yo pana itthiyā oṭṭhamaṁsasammakkhitakheḷādiraso,",
  "atk-s0508a212:176_13": "yo ca tāya purisassa dinnayāgubhattādīnaṁ raso,",
  "atk-s0508a212:176_14": "sabbopeso “itthiraso”tveva veditabbo.",
  "atk-s0508a212:176_15": "Phoṭṭhabbepi ca itthiyā kāyasamphasso,",
  "atk-s0508a212:176_16": "itthisarīrārūḷhānaṁ vatthālaṅkāramālādīnaṁ phasso “itthiphoṭṭhabbo”tveva veditabbo.",
  "atk-s0508a212:176_17": "Ettha ca yesaṁ itthirūpe itthisareti pāḷi,",
  "atk-s0508a212:176_18": "tesaṁ api-",
  "atk-s0508a212:176_19": "saddena itthirasasaṅgaho daṭṭhabbo.",
  "atk-s0508a212:176_20": "Itthigandhesūti itthiyā catusamuṭṭhānikagandhāyatanesu.",
  "atk-s0508a212:176_21": "Itthiyā sarīragandho nāma duggandho.",
  "atk-s0508a212:176_22": "Ekaccā hi itthī assagandhinī hoti,",
  "atk-s0508a212:176_23": "ekaccā meṇḍagandhinī,",
  "atk-s0508a212:176_24": "ekaccā sedagandhinī,",
  "atk-s0508a212:176_25": "ekaccā soṇitagandhinī,",
  "atk-s0508a212:176_26": "tathāpi tāsu andhabālo rajjateva.",
  "atk-s0508a212:176_27": "Cakkavattino pana itthiratanassa kāyato candanagandho vāyati,",
  "atk-s0508a212:176_28": "mukhato uppalagandho,",
  "atk-s0508a212:176_29": "ayaṁ na sabbāsaṁ hotīti,",
  "atk-s0508a212:176_30": "itthiyā sarīre ārūḷho āgantuko anulimpanādigandho “itthigandho”ti veditabbo.",
  "atk-s0508a212:176_31": "Sārattoti suṭṭhu ratto gadhito mucchito,",
  "atk-s0508a212:176_32": "idaṁ pana padaṁ “itthirūpe”tiādīsupi yojetabbaṁ.",
  "atk-s0508a212:176_33": "Vividhaṁ vindate dukhanti itthirūpādīsu sarāganimittaṁ diṭṭhadhammikaṁ vadhabandhanādivasena samparāyikaṁ",
  "atk-s0508a212:176_34": "pañcavidhabandhanādivasena nānappakāraṁ dukkhaṁ paṭilabhati.",
  "atk-s0508a212:177_0": "Itthisotāni sabbānīti itthiyā rūpādiārammaṇāni sabbāni anavasesāni pañca taṇhāsotāni sandanti.",
  "atk-s0508a212:177_1": "Pañcasūti purisassa pañcasu dvāresu.",
  "atk-s0508a212:177_2": "Tesanti tesaṁ pañcannaṁ sotānaṁ.",
  "atk-s0508a212:177_3": "Āvaraṇanti saṁvaraṇaṁ,",
  "atk-s0508a212:177_4": "yathā asaṁvaro na uppajjati,",
  "atk-s0508a212:177_5": "evaṁ satisampajaññaṁ paccupaṭṭhapetvā saṁvaraṁ pavattetuṁ yo sakkoti,",
  "atk-s0508a212:177_6": "so vīriyavā āraddhavīriyo akusalānaṁ dhammānaṁ pahānāya kusalānaṁ dhammānaṁ upasampadāyāti attho.",
  "atk-s0508a212:178_0": "Evaṁ rūpādigocare pabbajitassa paṭipattiṁ dassetvā idāni gahaṭṭhassa dassetuṁ “so atthavā”tiādi vuttaṁ.",
  "atk-s0508a212:178_1": "Tattha so atthavā so dhammaṭṭho,",
  "atk-s0508a212:178_2": "so dakkho so vicakkhaṇoti so puggalo imasmiṁ loke atthavā, buddhimā,",
  "atk-s0508a212:178_3": "dhamme ṭhito,",
  "atk-s0508a212:178_4": "dhamme dakkho,",
  "atk-s0508a212:178_5": "dhamme cheko,",
  "atk-s0508a212:178_6": "analaso vā vicakkhaṇo iti kattabbatāsu kusalo nāma.",
  "atk-s0508a212:178_7": "Kareyya ramamānopi,",
  "atk-s0508a212:178_8": "kiccaṁ dhammatthasaṁhitanti geharatiyā ramamānopi dhammatthasaṁhitaṁ dhammato atthato ca anapetameva taṁ taṁ kattabbaṁ.",
  "atk-s0508a212:178_9": "Anuppannānaṁ bhogānaṁ uppādanaṁ,",
  "atk-s0508a212:178_10": "uppannānaṁ paripālanaṁ,",
  "atk-s0508a212:178_11": "paribhogañca kareyya,",
  "atk-s0508a212:178_12": "aññamaññaṁ,",
  "atk-s0508a212:178_13": "avirodhena,",
  "atk-s0508a212:178_14": "aññamaññaṁ,",
  "atk-s0508a212:178_15": "abādhanena,",
  "atk-s0508a212:178_16": "tivaggatthaṁ anuyuñjeyyāti adhippāyo.",
  "atk-s0508a212:178_17": "Ayañca nayo yesaṁ sammāpaṭipattiavirodhena tivaggatthassa vasena vattati bimbisāramahārājādīnaṁ viya,",
  "atk-s0508a212:178_18": "tesaṁ vasena vutto.",
  "atk-s0508a212:178_19": "Na yesaṁ kesañci vasenāti daṭṭhabbaṁ.",
  "atk-s0508a212:179_0": "Atho sīdati saññuttanti yadi idhaloke supasaṁhitaṁ diṭṭhadhammikaṁ atthaṁ pariggahetvā ṭhitaṁ.",
  "atk-s0508a212:179_1": "Vajje kiccaṁ niratthakanti samparāyikattharahitaṁ anatthupasaṁhitaṁ kiccaṁ sacepi vissajjeyya pariccajeyya.",
  "atk-s0508a212:179_2": "Na taṁ kiccanti maññitvā,",
  "atk-s0508a212:179_3": "appamatto vicakkhaṇoti satiavippavāsena appamatto vicāraṇapaññāsambhavena vicakkhaṇo anatthupasaṁhitaṁ,",
  "atk-s0508a212:179_4": "taṁ kiccaṁ mayā na kātabbanti maññitvā vivajjeyya.",
  "atk-s0508a212:180_0": "Vivajjetvā pana yañca atthena saññuttaṁ,",
  "atk-s0508a212:180_1": "yā ca dhammagatā rati.",
  "atk-s0508a212:180_2": "Taṁ samādāya vattethāti yaṁkiñci diṭṭhadhammikasamparāyikappabhedena atthena hitena saṁyuttaṁ tadubhayahitāvahaṁ,",
  "atk-s0508a212:180_3": "yā ca adhikusaladhammagatā samathavipassanāsahitā rati,",
  "atk-s0508a212:180_4": "tadubhayaṁ sammā ādiyitvā pariggahaṁ katvā vatteyya.",
  "atk-s0508a212:180_5": "“Sabbaṁ ratiṁ dhammarati jinātī”ti vacanato sā hi ekaṁsena uttamatthassa pāpanato uttamā rati nāma.",
  "atk-s0508a212:181_0": "Yaṁ pana kāmaratisaṁyuttaṁ kiccaṁ niratthakanti vuttaṁ,",
  "atk-s0508a212:181_1": "tassā anatthupasaṁhitabhāvaṁ dassetuṁ “uccāvacehī”tiādi vuttaṁ.",
  "atk-s0508a212:181_2": "Tattha uccāvacehīti mahantehi ceva khuddakehi ca.",
  "atk-s0508a212:181_3": "Upāyehīti nayehi.",
  "atk-s0508a212:181_4": "Paresamabhijigīsatīti paresaṁ santakaṁ āharituṁ icchati,",
  "atk-s0508a212:181_5": "pare vā sabbathā hāpeti,",
  "atk-s0508a212:181_6": "jināpeti paraṁ hantvā,",
  "atk-s0508a212:181_7": "vadhitvā atha socayitvā,",
  "atk-s0508a212:181_8": "ālopati sāhasā yo paresaṁ.",
  "atk-s0508a212:181_9": "Idaṁ vuttaṁ hoti –",
  "atk-s0508a212:181_10": "yo puggalo kāmahetu pare hananto, ghātento,",
  "atk-s0508a212:181_11": "socento sandhicchedasandhiruhanapasayhāvahārādīhi nānupāyehi paresaṁ santakaṁ harituṁ vāyamanto sāhasākāraṁ karoti, ālopati,",
  "atk-s0508a212:181_12": "jigīsati sāpateyyavasena pare hāpeti,",
  "atk-s0508a212:181_13": "tassa taṁ kiccaṁ kāmaratisannissitaṁ anatthupasaṁhitaṁ ekantanihīnanti.",
  "atk-s0508a212:181_14": "Etena tappaṭipakkhato dhammagatāya ratiyā ekaṁsato uttamabhāvaṁyeva vibhāveti.",
  "atk-s0508a212:182_0": "Idāni yaṁ “tesamāvaraṇaṁ kātuṁ yo sakkotī”ti indriyānaṁ āvaraṇaṁ vuttaṁ,",
  "atk-s0508a212:182_1": "taṁ upāyena saha vibhāvento “tacchanto āṇiyā āṇiṁ,",
  "atk-s0508a212:182_2": "nihanti balavā yathā”ti āha.",
  "atk-s0508a212:182_3": "Yathā balavā kāyabalena,",
  "atk-s0508a212:182_4": "ñāṇabalena ca samannāgato tacchako rukkhadaṇḍagataṁ āṇiṁ nīharitukāmo tato balavatiṁ āṇiṁ koṭento tato nīharati,",
  "atk-s0508a212:182_5": "tathā kusalo bhikkhu cakkhādīni indriyāni vipassanābalena nihantukāmo indriyehi eva nihanti.",
  "atk-s0508a212:183_0": "Katamehi panāti āha “saddha”ntiādi.",
  "atk-s0508a212:183_1": "Tassattho –",
  "atk-s0508a212:183_2": "adhimokkhalakkhaṇaṁ saddhaṁ,",
  "atk-s0508a212:183_3": "paggahalakkhaṇaṁ vīriyaṁ,",
  "atk-s0508a212:183_4": "avikkhepalakkhaṇaṁ samādhiṁ,",
  "atk-s0508a212:183_5": "upaṭṭhānalakkhaṇaṁ satiṁ,",
  "atk-s0508a212:183_6": "dassanalakkhaṇaṁ paññanti imānipi vimuttiparipācakāni pañcindriyāni bhāvento vaḍḍhento etehi pañcahi",
  "atk-s0508a212:183_7": "indriyehi cakkhādīni pañcindriyāni anunayapaṭighādikilesuppattiyā dvārabhāvavihanena hantvā,",
  "atk-s0508a212:183_8": "ariyamaggena tadupanissaye kilese samucchinditvā,",
  "atk-s0508a212:183_9": "tato eva anīgho niddukkho brāhmaṇo anupādisesaparinibbānameva yāti upagacchatīti.",
  "atk-s0508a212:184_0": "So atthavāti so yathāvutto brāhmaṇo uttamatthena samannāgatattā atthavā,",
  "atk-s0508a212:184_1": "taṁ sampāpake dhamme ṭhitattā dhammaṭṭho.",
  "atk-s0508a212:184_2": "Sabbena sabbaṁ anavasesena vidhinā anavasesaṁ buddhassa bhagavato vākyabhūtaṁ anusāsaniṁ katvā yathānusiṭṭhaṁ paṭipajjitvā ṭhito.",
  "atk-s0508a212:184_3": "Tato eva so naro uttamapuriso nibbānasukhañca edhati, brūheti,",
  "atk-s0508a212:184_4": "vaḍḍhetīti.",
  "atk-s0508a212:185_0": "Evaṁ therena attano cintitākāravibhāvanāvasena paṭipattiyā pakāsitattā idameva cassa aññābyākaraṇaṁ daṭṭhabbaṁ.",
  "atk-s0508a212:186_0": "Pārāpariyattheragāthāvaṇṇanā niṭṭhitā.",
  "atk-s0508a212:187_0": "3. Telakānittheragāthāvaṇṇanā",
  "atk-s0508a212:188_0": "Cirarattaṁ vatātāpītiādikā āyasmato telakānittherassa gāthā.",
  "atk-s0508a212:188_1": "Kā uppatti?",
  "atk-s0508a212:188_2": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinitvā imasmiṁ buddhuppāde",
  "atk-s0508a212:188_3": "satthu abhijātito puretaraṁyeva sāvatthiyaṁ aññatarasmiṁ brāhmaṇakule nibbattitvā telakānīti laddhanāmo",
  "atk-s0508a212:188_4": "vayappatto hetusampannatāya kāme jigucchanto gharāvāsaṁ pahāya paribbājakapabbajjaṁ pabbajitvā vivaṭṭajjhāsayo",
  "atk-s0508a212:188_5": "“ko so pāraṅgato loke”tiādinā vimokkhapariyesanaṁ caramāno te te samaṇabrāhmaṇe upasaṅkamitvā pañhaṁ pucchati,",
  "atk-s0508a212:188_6": "te na sampāyanti.",
  "atk-s0508a212:188_7": "So tena anārādhitacitto vicarati.",
  "atk-s0508a212:188_8": "Atha amhākaṁ bhagavati loke uppajjitvā pavattitavaradhammacakke lokahitaṁ karonte ekadivasaṁ satthāraṁ",
  "atk-s0508a212:188_9": "upasaṅkamitvā dhammaṁ sutvā paṭiladdhasaddho pabbajitvā vipassanāya kammaṁ karonto nacirasseva arahatte",
  "atk-s0508a212:188_10": "patiṭṭhāti.",
  "atk-s0508a212:188_11": "So ekadivasaṁ bhikkhūhi saddhiṁ nisinno attanā adhigatavisesaṁ paccavekkhitvā tadanusārena attano paṭipattiṁ",
  "atk-s0508a212:188_12": "anussaritvā taṁ sabbaṁ bhikkhūnaṁ ācikkhanto –",
  "atk-s0508a212:189_0": "747.",
  "atk-s0508a212:190_0": "“Cirarattaṁ vatātāpī, dhammaṁ anuvicintayaṁ;",
  "atk-s0508a212:191_0": "Samaṁ cittassa nālatthaṁ, pucchaṁ samaṇabrāhmaṇe.",
  "atk-s0508a212:192_0": "748.",
  "atk-s0508a212:193_0": "“Ko so pāraṅgato loke, ko patto amatogadhaṁ;",
  "atk-s0508a212:194_0": "Kassa dhammaṁ paṭicchāmi, paramatthavijānanaṁ.",
  "atk-s0508a212:195_0": "749.",
  "atk-s0508a212:196_0": "“Antovaṅkagato āsi, macchova ghasamāmisaṁ;",
  "atk-s0508a212:197_0": "Baddho mahindapāsena, vepacityasuro yathā.",
  "atk-s0508a212:198_0": "750.",
  "atk-s0508a212:199_0": "“Añchāmi naṁ na muñcāmi, asmā sokapariddavā;",
  "atk-s0508a212:200_0": "Ko me bandhaṁ muñcaṁ loke, sambodhiṁ vedayissati.",
  "atk-s0508a212:201_0": "751.",
  "atk-s0508a212:202_0": "“Samaṇaṁ brāhmaṇaṁ vā kaṁ, ādisantaṁ pabhaṅgunaṁ;",
  "atk-s0508a212:203_0": "Kassa dhammaṁ paṭicchāmi, jarāmaccupavāhanaṁ.",
  "atk-s0508a212:204_0": "752.",
  "atk-s0508a212:205_0": "“Vicikicchākaṅkhāganthitaṁ, sārambhabalasaññutaṁ;",
  "atk-s0508a212:206_0": "Kodhappattamanatthaddhaṁ, abhijappappadāraṇaṁ.",
  "atk-s0508a212:207_0": "753.",
  "atk-s0508a212:208_0": "“Taṇhādhanusamuṭṭhānaṁ, dve ca pannarasāyutaṁ;",
  "atk-s0508a212:209_0": "Passa orasikaṁ bāḷhaṁ, bhetvāna yadi tiṭṭhati.",
  "atk-s0508a212:210_0": "754.",
  "atk-s0508a212:211_0": "“Anudiṭṭhīnaṁ appahānaṁ, saṅkappaparatejitaṁ;",
  "atk-s0508a212:212_0": "Tena viddho pavedhāmi, pattaṁva māluteritaṁ.",
  "atk-s0508a212:213_0": "755.",
  "atk-s0508a212:214_0": "“Ajjhattaṁ me samuṭṭhāya, khippaṁ paccati māmakaṁ;",
  "atk-s0508a212:215_0": "Chaphassāyatanī kāyo, yattha sarati sabbadā.",
  "atk-s0508a212:216_0": "756.",
  "atk-s0508a212:217_0": "“Taṁ na passāmi tekicchaṁ, yo metaṁ sallamuddhare;",
  "atk-s0508a212:218_0": "Nānārajjena satthena, nāññena vicikicchitaṁ.",
  "atk-s0508a212:219_0": "757.",
  "atk-s0508a212:220_0": "“Ko me asattho avaṇo, sallamabbhantarapassayaṁ;",
  "atk-s0508a212:221_0": "Ahiṁsaṁ sabbagattāni, sallaṁ me uddharissati.",
  "atk-s0508a212:222_0": "758.",
  "atk-s0508a212:223_0": "“Dhammappati hi so seṭṭho, visadosappavāhako;",
  "atk-s0508a212:224_0": "Gambhīre patitassa me, thalaṁ pāṇiñca dassaye.",
  "atk-s0508a212:225_0": "759.",
  "atk-s0508a212:226_0": "“Rahadehamasmi ogāḷho, ahāriyarajamattike;",
  "atk-s0508a212:227_0": "Māyāusūyasārambha, thinamiddhamapatthaṭe.",
  "atk-s0508a212:228_0": "760.",
  "atk-s0508a212:229_0": "“Uddhaccameghathanitaṁ, saṁyojanavalāhakaṁ;",
  "atk-s0508a212:230_0": "Vāhā vahanti kuddiṭṭhiṁ, saṅkappā rāganissitā.",
  "atk-s0508a212:231_0": "761.",
  "atk-s0508a212:232_0": "“Savanti sabbadhi sotā, latā ubbhijja tiṭṭhati;",
  "atk-s0508a212:233_0": "Te sote ko nivāreyya, taṁ lataṁ ko hi checchati.",
  "atk-s0508a212:234_0": "762.",
  "atk-s0508a212:235_0": "“Velaṁ karotha bhaddante, sotānaṁ sannivāraṇaṁ;",
  "atk-s0508a212:236_0": "Mā te manomayo sotā, rukkhaṁva sahasā luve.",
  "atk-s0508a212:237_0": "763.",
  "atk-s0508a212:238_0": "“Evaṁ me bhayajātassa, apārā pāramesato;",
  "atk-s0508a212:239_0": "Tāṇo paññāvudho satthā, isisaṅghanisevito.",
  "atk-s0508a212:240_0": "764.",
  "atk-s0508a212:241_0": "“Sopānaṁ sugataṁ suddhaṁ, dhammasāramayaṁ daḷhaṁ;",
  "atk-s0508a212:242_0": "Pādāsi vuyhamānassa, mā bhāyīti ca mabravi.",
  "atk-s0508a212:243_0": "765.",
  "atk-s0508a212:244_0": "“Satipaṭṭhānapāsādaṁ, āruyha paccavekkhisaṁ;",
  "atk-s0508a212:245_0": "Yaṁ taṁ pubbe amaññissaṁ, sakkāyābhirataṁ pajaṁ.",
  "atk-s0508a212:246_0": "766.",
  "atk-s0508a212:247_0": "“Yadā ca maggamaddakkhiṁ, nāvāya abhirūhanaṁ;",
  "atk-s0508a212:248_0": "Anadhiṭṭhāya attānaṁ, titthamaddakkhimuttamaṁ.",
  "atk-s0508a212:249_0": "767.",
  "atk-s0508a212:250_0": "“Sallaṁ attasamuṭṭhānaṁ, bhavanettippabhāvitaṁ;",
  "atk-s0508a212:251_0": "Etesaṁ appavattāya, desesi maggamuttamaṁ.",
  "atk-s0508a212:252_0": "768.",
  "atk-s0508a212:253_0": "“Dīgharattānusayitaṁ, cirarattamadhiṭṭhitaṁ;",
  "atk-s0508a212:254_0": "Buddho mepānudī ganthaṁ, visadosappavāhano”ti. – imā gāthā abhāsi;",
  "atk-s0508a212:255_0": "Tattha cirarattaṁ vatāti cirakālaṁ vata.",
  "atk-s0508a212:255_1": "Ātāpīti vīriyavā vimokkhadhammapariyesane āraddhavīriyo.",
  "atk-s0508a212:255_2": "Dhammaṁ anuvicintayanti “kīdiso nu kho vimokkhadhammo,",
  "atk-s0508a212:255_3": "kathaṁ vā adhigantabbo”ti vimuttidhammaṁ anuvicinanto gavesanto.",
  "atk-s0508a212:255_4": "Samaṁ cittassa nālatthaṁ,",
  "atk-s0508a212:255_5": "pucchaṁ samaṇabrāhmaṇeti te te nānātitthiye samaṇabrāhmaṇe vimuttidhammaṁ pucchanto pakatiyā anupasantasabhāvassa",
  "atk-s0508a212:255_6": "cittassa samaṁ vūpasamabhūtaṁ vaṭṭadukkhavissaraṇaṁ ariyadhammaṁ nālatthaṁ nādhigacchanti attho.",
  "atk-s0508a212:256_0": "Koso pāraṅgatotiādi pucchitākāradassanaṁ.",
  "atk-s0508a212:256_1": "Tattha ko so pāraṅgato loketi imasmiṁ loke titthakārapaṭiññesu samaṇabrāhmaṇesu ko nu kho so saṁsārassa pāraṁ nibbānaṁ upagato.",
  "atk-s0508a212:256_2": "Ko patto amatogadhanti nibbānapatiṭṭhaṁ vimokkhamaggaṁ ko patto adhigatoti attho.",
  "atk-s0508a212:256_3": "Kassa dhammaṁ paṭicchāmīti kassa samaṇassa vā brāhmaṇassa vā ovādadhammaṁ paṭiggaṇhāmi paṭipajjāmi.",
  "atk-s0508a212:256_4": "Paramatthavijānananti paramatthassa vijānanaṁ,",
  "atk-s0508a212:256_5": "aviparītappavattinivattiyo pavedentanti attho.",
  "atk-s0508a212:257_0": "Antovaṅkagato āsīti vaṅkaṁ vuccati diṭṭhigataṁ manovaṅkabhāvato,",
  "atk-s0508a212:257_1": "sabbepi vā kilesā,",
  "atk-s0508a212:257_2": "antoti pana hadayavaṅkassa anto,",
  "atk-s0508a212:257_3": "hadayabbhantaragatakilesavaṅko vā ahosīti attho.",
  "atk-s0508a212:257_4": "Macchova ghasamāmisanti āmisaṁ ghasanto khādanto maccho viya,",
  "atk-s0508a212:257_5": "gilabaḷiso maccho viyāti adhippāyo.",
  "atk-s0508a212:257_6": "Baddho mahindapāsena,",
  "atk-s0508a212:257_7": "vepacityasuro yathāti mahindassa sakkassa pāsena baddho yathā vepacitti asurindo aserivihārī mahādukkhappatto,",
  "atk-s0508a212:257_8": "evamahaṁ pubbe kilesapāsena baddho āsiṁ,",
  "atk-s0508a212:257_9": "aserivihārī mahādukkhappattoti adhippāyo.",
  "atk-s0508a212:258_0": "Añchāmīti ākaḍḍhāmi.",
  "atk-s0508a212:258_1": "Nanti kilesapāsaṁ.",
  "atk-s0508a212:258_2": "Na muñcāmīti na mocemi.",
  "atk-s0508a212:258_3": "Asmā sokapariddavāti imasmā sokaparidevavaṭṭato.",
  "atk-s0508a212:258_4": "Idaṁ vuttaṁ hoti –",
  "atk-s0508a212:258_5": "yathāpāsena baddho migo sūkaro vā mocanupāyaṁ ajānanto paripphandamāno taṁ āviñchanto bandhanaṁ daḷhaṁ karoti,",
  "atk-s0508a212:258_6": "evaṁ ahaṁ pubbe kilesapāsena paṭimukko mocanupāyaṁ ajānanto kāyasañcetanādivasena paripphandamāno taṁ na mocesiṁ,",
  "atk-s0508a212:258_7": "aññadatthu taṁ daḷhaṁ karonto sokādinā paraṁ kilesaṁ eva pāpuṇinti.",
  "atk-s0508a212:258_8": "Ko me bandhaṁ muñcaṁ loke,",
  "atk-s0508a212:258_9": "sambodhiṁ vedayissatīti imasmiṁ loke etaṁ kilesabandhanena bandhaṁ muñcanto sambujjhati etenāti “sambodhī”ti",
  "atk-s0508a212:258_10": "laddhanāmaṁ vimokkhamaggaṁ ko me vedayissati ācikkhissatīti attho.",
  "atk-s0508a212:258_11": "“Bandhamuñca”ntipi paṭhanti, bandhā,",
  "atk-s0508a212:258_12": "bandhassa vā mocakaṁ sambodhinti yojanā.",
  "atk-s0508a212:259_0": "Ādisantanti desentaṁ.",
  "atk-s0508a212:259_1": "Pabhaṅgunanti pabhañjanaṁ kilesānaṁ viddhaṁsanaṁ,",
  "atk-s0508a212:259_2": "pabhaṅgunaṁ vā dhammappavattiṁ ādisantaṁ kathentaṁ jarāya maccuno ca pavāhanaṁ kassa dhammaṁ paṭicchāmi.",
  "atk-s0508a212:259_3": "“Paṭipajjāmī”ti vā pāṭho,",
  "atk-s0508a212:259_4": "so evattho.",
  "atk-s0508a212:259_5": "Vicikicchākaṅkhāganthitanti “ahosiṁ nu kho ahamatītamaddhāna”ntiādinayappavattāya vicikicchāya āsappanaparisappanākāravuttiyā kaṅkhāya ca ganthitaṁ.",
  "atk-s0508a212:259_6": "Sārambhabalasaññutanti karaṇuttariyakaraṇalakkhaṇena balappattena sārambhena yuttaṁ.",
  "atk-s0508a212:259_7": "Kodhappattamanatthaddhanti sabbattha kodhena yuttamanasā thaddhabhāvaṁ gataṁ abhijappappadāraṇaṁ.",
  "atk-s0508a212:259_8": "Icchitālābhādivasena hi taṇhā sattānaṁ cittaṁ padālentī viya pavattati.",
  "atk-s0508a212:259_9": "Dūre ṭhitassāpi vijjhanupāyatāya taṇhāva dhanu samupatiṭṭhati uppajjati etasmāti taṇhādhanusamuṭṭhānaṁ,",
  "atk-s0508a212:259_10": "diṭṭhisallaṁ.",
  "atk-s0508a212:259_11": "Taṁ pana yasmā vīsativatthukā sakkāyadiṭṭhi,",
  "atk-s0508a212:259_12": "dasavatthukā micchādiṭṭhīti tiṁsappabhedaṁ,",
  "atk-s0508a212:259_13": "tasmā vuttaṁ “dve ca pannarasāyuta”nti,",
  "atk-s0508a212:259_14": "dvikkhattuṁ pannarasabhedavantanti attho.",
  "atk-s0508a212:259_15": "Passa orasikaṁ bāḷhaṁ,",
  "atk-s0508a212:259_16": "bhetvāna yadi tiṭṭhatīti yaṁ urasambandhanīyatāya orasikaṁ bāḷhaṁ balavataraṁ bhetvāna hadayaṁ vinivijjhitvā tasmiṁyeva hadaye tiṭṭhati,",
  "atk-s0508a212:259_17": "taṁ passāti attānameva ālapati.",
  "atk-s0508a212:260_0": "Anudiṭṭhīnaṁ appahānanti anudiṭṭhibhūtānaṁ sesadiṭṭhīnaṁ appahānakāraṇaṁ.",
  "atk-s0508a212:260_1": "Yāva hi sakkāyadiṭṭhi santānato na vigacchati,",
  "atk-s0508a212:260_2": "tāva sassatadiṭṭhiādīnaṁ appahānamevāti.",
  "atk-s0508a212:260_3": "Saṅkappaparatejitanti saṅkappena micchāvitakkena pare parajane nissayalakkhaṇaṁ patipatite tejitaṁ ussāhitaṁ.",
  "atk-s0508a212:260_4": "Tena viddho pavedhāmīti tena diṭṭhisallena yathā hadayaṁ āhacca tiṭṭhati,",
  "atk-s0508a212:260_5": "evaṁ viddho pavedhāmi saṅkappāmi sassatucchedādivasena ito cito ca parivaṭṭāmi.",
  "atk-s0508a212:260_6": "Pattaṁvamāluteritanti mālutena vāyunā eritaṁ vaṇṭato muttaṁ dumapattaṁ viya.",
  "atk-s0508a212:261_0": "Ajjhattaṁ me samuṭṭhāyāti yathā loke sallaṁ nāma bāhirato uṭṭhāya ajjhattaṁ nimmathetvā bādhati,",
  "atk-s0508a212:261_1": "na evamidaṁ.",
  "atk-s0508a212:261_2": "Idaṁ pana ajjhattaṁ me mama attabhāve samuṭṭhāya so attabhāvasaññito chaphassāyatanakāyo yathā khippaṁ sīghaṁ paccati, ḍayhati.",
  "atk-s0508a212:261_3": "Yathā kiṁ?",
  "atk-s0508a212:261_4": "Aggi viya sanissayaḍāhako taṁyeva māmakaṁ mama santakaṁ attabhāvaṁ ḍahanto yattha uppanno,",
  "atk-s0508a212:261_5": "tattheva sarati pavattati.",
  "atk-s0508a212:262_0": "Taṁ na passāmi tekicchanti tādisāya tikicchāya niyuttatāya tekicchaṁ sallakattaṁ bhisakkaṁ taṁ na passāmi.",
  "atk-s0508a212:262_1": "Yo metaṁ sallamuddhareti yo bhisakko etaṁ diṭṭhisallaṁ kilesasallañca uddhareyya,",
  "atk-s0508a212:262_2": "uddharanto ca nānārajjena rajjusadisasaṅkhātāya esanisalākāya pavesetvāna satthena kantitvā nāññena mantāgadappayogena",
  "atk-s0508a212:262_3": "vicikicchitaṁ sallaṁ tikicchituṁ sakkāti āharitvā yojetabbaṁ.",
  "atk-s0508a212:262_4": "Vicikicchitanti,",
  "atk-s0508a212:262_5": "ca nidassanamattametaṁ.",
  "atk-s0508a212:262_6": "Sabbassapi kilesasallassa vasena attho veditabbo.",
  "atk-s0508a212:263_0": "Asatthoti sattharahito.",
  "atk-s0508a212:263_1": "Avaṇoti vaṇena vinā.",
  "atk-s0508a212:263_2": "Abbhantarapassayanti abbhantarasaṅkhātaṁ hadayaṁ nissāya ṭhitaṁ.",
  "atk-s0508a212:263_3": "Ahiṁsanti apīḷento.",
  "atk-s0508a212:263_4": "“Ahiṁsā”ti ca pāṭho,",
  "atk-s0508a212:263_5": "ahiṁsāya apīḷanenāti attho.",
  "atk-s0508a212:263_6": "Ayañhettha saṅkhepattho –",
  "atk-s0508a212:263_7": "ko nu kho kiñci satthaṁ aggahetvā vaṇañca akaronto tato eva sabbagattāni abādhento mama hadayabbhantaragataṁ",
  "atk-s0508a212:263_8": "pīḷājananato anto tudanato anto ruddhanato ca paramattheneva sallabhūtaṁ kilesasallaṁ uddharissatīti.",
  "atk-s0508a212:264_0": "Evaṁ dasahi gāthāhi pubbe attanā cintitākāraṁ dassetvā punapi taṁ pakārantarena dassetuṁ “dhammappati hi so seṭṭho”tiādimāha.",
  "atk-s0508a212:264_1": "Tattha dhammappatīti dhammanimittaṁ dhammahetu.",
  "atk-s0508a212:264_2": "Hīti nipātamattaṁ.",
  "atk-s0508a212:264_3": "So seṭṭhoti so puggalo uttamo.",
  "atk-s0508a212:264_4": "Visadosappavāhakoti yo mayhaṁ rāgādikilesassa pavāhako ucchinnako.",
  "atk-s0508a212:264_5": "Gambhīre patitassa me,",
  "atk-s0508a212:264_6": "thalaṁ pāṇiñca dassayeti ko nu kho atigambhīre saṁsāramahoghe patitassa mayhaṁ “mā bhāyī”ti assāsento",
  "atk-s0508a212:264_7": "nibbānathalaṁ taṁsampāpakaṁ ariyamaggahatthañca dasseyya.",
  "atk-s0508a212:265_0": "Rahadehamasmiogāḷhoti mahati saṁsārarahade ahamasmi sasīsaṁ nimujjanavasena otiṇṇo anupaviṭṭho.",
  "atk-s0508a212:265_1": "Ahāriyarajamattiketi apanetuṁ asakkuṇeyyo rāgādirajo mattikā kaddamo etassāti ahāriyarajamattiko, rahado.",
  "atk-s0508a212:265_2": "Tasmiṁ rahadasmiṁ.",
  "atk-s0508a212:265_3": "“Ahāriyarajamantike”ti vā pāṭho,",
  "atk-s0508a212:265_4": "antike ṭhitarāgādīsu dunnīharaṇīyarāgādirajeti attho.",
  "atk-s0508a212:265_5": "Santadosapaṭicchādanalakkhaṇā māyā,",
  "atk-s0508a212:265_6": "parasampattiasahanalakkhaṇā usūyā,",
  "atk-s0508a212:265_7": "karaṇuttariyakaraṇalakkhaṇo sārambho,",
  "atk-s0508a212:265_8": "cittālasiyalakkhaṇaṁ thinaṁ,",
  "atk-s0508a212:265_9": "kāyālasiyalakkhaṇaṁ middhanti ime pāpadhammā patthaṭā yaṁ rahadaṁ,",
  "atk-s0508a212:265_10": "tasmiṁ māyāusūyasārambhathinamiddhamapatthaṭe,",
  "atk-s0508a212:265_11": "makāro cettha padasandhikaro vutto.",
  "atk-s0508a212:265_12": "Yathāvuttehi imehi pāpadhammehi patthaṭeti attho.",
  "atk-s0508a212:266_0": "Uddhaccameghathanitaṁ,",
  "atk-s0508a212:266_1": "saṁyojanavalāhakanti vacanavipallāsena vuttaṁ,",
  "atk-s0508a212:266_2": "bhantasabhāvaṁ uddhaccaṁ meghathanitaṁ meghagajjitaṁ etesanti uddhaccameghathanitā.",
  "atk-s0508a212:266_3": "Dasavidhā saṁyojanā eva valāhakā etesanti saṁyojanavalāhakā.",
  "atk-s0508a212:266_4": "Vāhā mahāudakavāhasadisā rāganissitā micchāsaṅkappā asubhādīsu ṭhitā kuddiṭṭhiṁ maṁ vahanti apāyasamuddameva uddissa kaḍḍhantīti attho.",
  "atk-s0508a212:267_0": "Savanti sabbadhi sotāti taṇhāsoto,",
  "atk-s0508a212:267_1": "diṭṭhisoto, mānasoto,",
  "atk-s0508a212:267_2": "avijjāsoto,",
  "atk-s0508a212:267_3": "kilesasototi ime pañcapisotā cakkhudvārādīnaṁ vasena sabbesu rūpādīsu ārammaṇesu savanato “rūpataṇhā…pe…",
  "atk-s0508a212:267_4": "dhammataṇhā”tiādinā sabbabhāgehi vā savanato sabbadhi savanti.",
  "atk-s0508a212:267_5": "Latāti paliveṭhanaṭṭhena saṁsibbanaṭṭhena latā viyāti latā, taṇhā.",
  "atk-s0508a212:267_6": "Ubbhijja tiṭṭhatīti chahi dvārehi ubbhijjitvā rūpādīsu ārammaṇesu tiṭṭhati.",
  "atk-s0508a212:267_7": "Te soteti taṇhādike sote mama santāne sandante maggasetubandhanena ko purisaviseso nivāreyya,",
  "atk-s0508a212:267_8": "taṁ latanti taṇhālataṁ,",
  "atk-s0508a212:267_9": "maggasatthena ko checchati chindissati.",
  "atk-s0508a212:268_0": "Velaṁ karothāti tesaṁ sotānaṁ velaṁ setuṁ karotha sannivāraṇaṁ.",
  "atk-s0508a212:268_1": "Bhaddanteti ālapanākāradassanaṁ.",
  "atk-s0508a212:268_2": "Mā te manomayo sototi udakasoto oḷāriko,",
  "atk-s0508a212:268_3": "tassa bālamahājanenapi setuṁ katvā nivāraṇaṁ sakkā.",
  "atk-s0508a212:268_4": "Ayaṁ pana manomayo soto sukhumo dunnivāraṇo.",
  "atk-s0508a212:268_5": "So yathā udakasoto vaḍḍhanto kūle ṭhitaṁ rukkhaṁ pātetvāva nāseti,",
  "atk-s0508a212:268_6": "evaṁ tumhe apāyatīre ṭhite tattha sahasā pātetvā apāyasamuddaṁ pāpento mā luve mā vināseyya mā anayabyasanaṁ pāpeyyāti attho.",
  "atk-s0508a212:269_0": "Evaṁ ayaṁ thero purimattabhāve parimadditasaṅkhārattā ñāṇaparipākaṁ gatattā pavattidukkhaṁ upadhārento",
  "atk-s0508a212:269_1": "yathā vicikicchādike saṁkilesadhamme pariggaṇhi,",
  "atk-s0508a212:269_2": "tamākāraṁ dassetvā idāni jātasaṁvego kiṁkusalagavesī satthu santikaṁ gato yaṁ visesaṁ adhimucci,",
  "atk-s0508a212:269_3": "taṁ dassento “evaṁ me bhayajātassā”tiādimāha.",
  "atk-s0508a212:269_4": "Tattha evaṁ me bhayajātassāti evaṁ vuttappakārena saṁsāre jātabhayassa apārā orimatīrato sappaṭibhayato",
  "atk-s0508a212:269_5": "saṁsāravaṭṭato “kathaṁ nu kho muñceyya”nti pāraṁ nibbānaṁ,",
  "atk-s0508a212:269_6": "esato gavesato,",
  "atk-s0508a212:269_7": "tāṇo sadevakassa lokassa tāṇabhūto kilesasamucchedanī paññā āvudho etassāti paññāvudho.",
  "atk-s0508a212:269_8": "Diṭṭhadhammikādiatthena sattānaṁ yathārahaṁ anusāsanato satthā,",
  "atk-s0508a212:269_9": "isisaṅghena aggasāvakādiariyapuggalasamūhena nisevito payirupāsito isisaṅghanisevito,",
  "atk-s0508a212:269_10": "sopānanti desanāñāṇena suṭṭhu katattā abhisaṅkhatattā sukataṁ,",
  "atk-s0508a212:269_11": "upakkilesavirahitato suddhaṁ,",
  "atk-s0508a212:269_12": "saddhāpaññādisārabhūtaṁ dhammasāramayaṁ paṭipakkhehi acalanīyato daḷhaṁ,",
  "atk-s0508a212:269_13": "vipassanāsaṅkhātaṁ sopānaṁ mahoghena vuyhamānassa mayhaṁ satthā pādāsi,",
  "atk-s0508a212:269_14": "dadanto ca “iminā te sotthi bhavissatī”ti samassāsento mā bhāyīti ca abravi, kathesi.",
  "atk-s0508a212:270_0": "Satipaṭṭhānapāsādanti tena vipassanāsopānena kāyānupassanādinā laddhabbacatubbidhasāmaññaphalavisesena",
  "atk-s0508a212:270_1": "catubhūmisampannaṁ satipaṭṭhānapāsādaṁ āruhitvā paccavekkhisaṁ catusaccadhammaṁ maggañāṇena patiavekkhiṁ",
  "atk-s0508a212:270_2": "paṭivijjhiṁ.",
  "atk-s0508a212:270_3": "Yaṁ taṁ pubbe amaññissaṁ,",
  "atk-s0508a212:270_4": "sakkāyābhirataṁ pajanti evaṁ paṭividdhasacco yaṁ sakkāye “ahaṁ mamā”ti abhirataṁ pajaṁ titthiyajanaṁ",
  "atk-s0508a212:270_5": "tena parikappitaattānañca pubbe sārato amaññissaṁ.",
  "atk-s0508a212:270_6": "Yadā ca maggamaddakkhiṁ,",
  "atk-s0508a212:270_7": "nāvāya abhirūhananti ariyamagganāvāya abhiruhanūpāyabhūtaṁ yadā vipassanāmaggaṁ yāthāvato addakkhiṁ.",
  "atk-s0508a212:270_8": "Tato paṭṭhāya taṁ titthiyajanaṁ attānañca anadhiṭṭhāya citte aṭṭhapetvā aggahetvā titthaṁ nibbānasaṅkhātassa",
  "atk-s0508a212:270_9": "amatamahāpārassa titthabhūtaṁ ariyamaggadassanaṁ sabbehi maggehi sabbehi kusaladhammehi ukkaṭṭhaṁ addakkhiṁ,",
  "atk-s0508a212:270_10": "yāthāvato apassinti attho.",
  "atk-s0508a212:271_0": "Evaṁ attano anuttaraṁ maggādhigamaṁ pakāsetvā idāni tassa desakaṁ sammāsambuddhaṁ thomento “sallaṁ attasamuṭṭhāna”ntiādimāha.",
  "atk-s0508a212:271_1": "Tattha sallanti diṭṭhimānādikilesasallaṁ.",
  "atk-s0508a212:271_2": "Attasamuṭṭhānanti “aha”nti mānaṭṭhānatāya “attā”ti ca laddhanāme attabhāve sambhūtaṁ.",
  "atk-s0508a212:271_3": "Bhavanettippabhāvitanti bhavataṇhāsamuṭṭhitaṁ bhavataṇhāsannissayaṁ.",
  "atk-s0508a212:271_4": "Sā hi diṭṭhimānādīnaṁ sambhavo.",
  "atk-s0508a212:271_5": "Etesaṁ appavattāyāti yathāvuttānaṁ pāpadhammānaṁ appavattiyā anuppādāya.",
  "atk-s0508a212:271_6": "Desesi maggamuttamanti uttamaṁ seṭṭhaṁ ariyaṁ aṭṭhaṅgikaṁ maggaṁ,",
  "atk-s0508a212:271_7": "tadupāyañca vipassanāmaggaṁ kathesi.",
  "atk-s0508a212:272_0": "Dīgharattānusayitanti anamatagge saṁsāre cirakālaṁ santāne anu anu sayitaṁ kāraṇalābhena uppajjanārahabhāvena thāmagataṁ,",
  "atk-s0508a212:272_1": "tato ca cirarattaṁ adhiṭṭhitaṁ santānaṁ ajjhāruyha ṭhitaṁ.",
  "atk-s0508a212:272_2": "Ganthanti abhijjhākāyaganthādiṁ mama santāne ganthabhūtaṁ kilesavisadosaṁ pavāhano buddho bhagavā attano desanānubhāvena apānudī parijahāpesi,",
  "atk-s0508a212:272_3": "ganthesu hi anavasesato pahīnesu appahīno nāma kileso natthīti.",
  "atk-s0508a212:273_0": "Telakānittheragāthāvaṇṇanā niṭṭhitā.",
  "atk-s0508a212:274_0": "4. Raṭṭhapālattheragāthāvaṇṇanā",
  "atk-s0508a212:275_0": "Passacittakatantiādikā āyasmato raṭṭhapālattherassa gāthā.",
  "atk-s0508a212:275_1": "Kā uppatti?",
  "atk-s0508a212:275_2": "Ayaṁ kira padumuttarassa bhagavato uppattito puretarameva haṁsavatīnagare gahapatimahāsālakule nibbattitvā",
  "atk-s0508a212:275_3": "vayappatto pitu accayena gharāvāse patiṭṭhito ratanakoṭṭhāgārakammikena dassitaṁ aparimāṇaṁ kulavaṁsānugataṁ",
  "atk-s0508a212:275_4": "dhanaṁ disvā “imaṁ ettakaṁ dhanarāsiṁ mayhaṁ pituayyakapayyakādayo attanā saddhiṁ gahetvā gantuṁ nāsakkhiṁsu,",
  "atk-s0508a212:275_5": "mayā pana gahetvā gantuṁ vaṭṭatī”ti cintetvā kapaṇaddhikādīnaṁ mahādānaṁ adāsi.",
  "atk-s0508a212:275_6": "So abhiññālābhiṁ ekaṁ tāpasaṁ upaṭṭhahanto tena devalokādhipacce niyojito yāvajīvaṁ puññāni katvā tato",
  "atk-s0508a212:275_7": "cuto devaloke nibbattitvā dibbasampattiṁ anubhavanto tattha yāvatāyukaṁ ṭhatvā tato cuto manussaloke",
  "atk-s0508a212:275_8": "bhinnaṁ raṭṭhaṁ sandhāretuṁ samatthassa kulassa ekaputtako hutvā nibbatti.",
  "atk-s0508a212:276_0": "Tena ca samayena padumuttaro bhagavā loke uppajjitvā pavattitavaradhammacakko veneyyasatte nibbānamahānagarasaṅkhātaṁ khemantabhūmiṁ sampāpesi.",
  "atk-s0508a212:276_1": "Atha so kulaputto anukkamena viññutaṁ patto ekadivasaṁ upāsakehi saddhiṁ vihāraṁ gantvā satthāraṁ dhammaṁ",
  "atk-s0508a212:276_2": "desentaṁ disvā pasannacitto parisapariyante nisīdi.",
  "atk-s0508a212:276_3": "Tena kho pana samayena satthā ekaṁ bhikkhuṁ saddhāpabbajitānaṁ aggaṭṭhāne ṭhapesi.",
  "atk-s0508a212:276_4": "Taṁ disvā so pasannamānaso tadatthāya cittaṁ ṭhapetvā satasahassabhikkhuparivutassa bhagavato mahatā",
  "atk-s0508a212:276_5": "sakkārena sattāhaṁ mahādānaṁ pavattetvā paṇidhānaṁ akāsi.",
  "atk-s0508a212:276_6": "Satthā tassa anantarāyena ijjhanabhāvaṁ disvā “anāgate gotamassa nāma sammāsambuddhassa sāsane saddhāpabbajitānaṁ aggo bhavissatī”ti byākāsi.",
  "atk-s0508a212:276_7": "So satthāraṁ bhikkhusaṅghañca vanditvā uṭṭhāyāsanā pakkāmi.",
  "atk-s0508a212:276_8": "So tattha yāvatāyukaṁ puññāni katvā tato cavitvā devamanussesu saṁsaranto ito dvenavute kappe phussassa",
  "atk-s0508a212:276_9": "bhagavato kāle satthu vemātikabhātikesu tīsu rājaputtesu satthāraṁ upaṭṭhahantesu tesaṁ puññakiriyāya",
  "atk-s0508a212:276_10": "kiccaṁ akāsi.",
  "atk-s0508a212:277_0": "Evaṁ tattha tattha bhave taṁ taṁ bahuṁ kusalaṁ upacinitvā sugatīsuyeva saṁsaranto imasmiṁ buddhuppāde",
  "atk-s0508a212:277_1": "kururaṭṭhe thullakoṭṭhikanigame raṭṭhapālaseṭṭhino gehe nibbatti,",
  "atk-s0508a212:277_2": "tassa bhinnaṁ raṭṭhaṁ sandhāretuṁ samatthe kule nibbattattā raṭṭhapāloti vaṁsānugatameva nāmaṁ ahosi.",
  "atk-s0508a212:277_3": "So mahatā parivārena vaḍḍhanto anukkamena yobbanapatto mātāpitūhi patirūpena dārena saṁyojito mahante",
  "atk-s0508a212:277_4": "ca yase patiṭṭhāpito dibbasampattisadisaṁ sampattiṁ paccanubhoti.",
  "atk-s0508a212:277_5": "Atha bhagavā kururaṭṭhe janapadacārikaṁ caranto thullakoṭṭhikaṁ anupāpuṇi.",
  "atk-s0508a212:277_6": "Taṁ sutvā raṭṭhapālo kulaputto satthāraṁ upasaṅkamitvā satthu santike dhammaṁ sutvā paṭiladdhasaddho",
  "atk-s0508a212:277_7": "pabbajitukāmo sattāhaṁ bhattacchedaṁ katvā kicchena kasirena mātāpitaro anujānāpetvā satthāraṁ upasaṅkamitvā",
  "atk-s0508a212:277_8": "pabbajjaṁ yācitvā satthu āṇattiyā aññatarassa therassa santike pabbajitvā yonisomanasikārena kammaṁ karonto",
  "atk-s0508a212:277_9": "vipassanaṁ vaḍḍhetvā arahattaṁ pāpuṇi.",
  "atk-s0508a212:277_10": "Tena vuttaṁ apadāne –",
  "atk-s0508a212:278_0": "“Padumuttarassa bhagavato, lokajeṭṭhassa tādino;",
  "atk-s0508a212:279_0": "Varanāgo mayā dinno, īsādanto urūḷhavā.",
  "atk-s0508a212:280_0": "“Setacchatto pasobhito, sakappano sahatthipo;",
  "atk-s0508a212:281_0": "Agghāpetvāna taṁ sabbaṁ, saṅghārāmaṁ akārayiṁ.",
  "atk-s0508a212:282_0": "“Catupaññāsasahassāni, pāsāde kārayiṁ ahaṁ;",
  "atk-s0508a212:283_0": "Mahoghadānaṁ karitvāna, niyyādesiṁ mahesino.",
  "atk-s0508a212:284_0": "“Anumodi mahāvīro, sayambhū aggapuggalo;",
  "atk-s0508a212:285_0": "Sabbe jane hāsayanto, desesi amataṁ padaṁ.",
  "atk-s0508a212:286_0": "“Taṁ me buddho viyākāsi, jalajuttaranāmako;",
  "atk-s0508a212:287_0": "Bhikkhusaṅghe nisīditvā, imā gāthā abhāsatha.",
  "atk-s0508a212:288_0": "“Catupaññāsasahassāni, pāsāde kārayī ayaṁ;",
  "atk-s0508a212:289_0": "Kathayissāmi vipākaṁ, suṇotha mama bhāsato.",
  "atk-s0508a212:290_0": "“Aṭṭhārasasahassāni, kūṭāgārā bhavissare;",
  "atk-s0508a212:291_0": "Byamhuttamamhi nibbattā, sabbasoṇṇamayā ca te.",
  "atk-s0508a212:292_0": "“Paññāsakkhattuṁ devindo, devarajjaṁ karissati;",
  "atk-s0508a212:293_0": "Aṭṭhapaññāsakkhattuñca, cakkavattī bhavissati.",
  "atk-s0508a212:294_0": "“Kappasatasahassamhi, okkākakulasambhavo;",
  "atk-s0508a212:295_0": "Gotamo nāma gottena, satthā loke bhavissati.",
  "atk-s0508a212:296_0": "“Devalokā cavitvāna, sukkamūlena codito;",
  "atk-s0508a212:297_0": "Aḍḍhe kule mahābhoge, nibbattissati tāvade.",
  "atk-s0508a212:298_0": "“So pacchā pabbajitvāna, sukkamūlena codito;",
  "atk-s0508a212:299_0": "Raṭṭhapāloti nāmena, hessati satthu sāvako.",
  "atk-s0508a212:300_0": "“Padhānapahitatto so, upasanto nirūpadhi;",
  "atk-s0508a212:301_0": "Sabbāsave pariññāya, nibbāyissatināsavo.",
  "atk-s0508a212:302_0": "“Uṭṭhāya abhinikkhamma, jahitā bhogasampadā;",
  "atk-s0508a212:303_0": "Kheḷapiṇḍeva bhogamhi, pemaṁ mayhaṁ na vijjati.",
  "atk-s0508a212:304_0": "“Vīriyaṁ me dhuradhorayhaṁ, yogakkhemādhivāhanaṁ;",
  "atk-s0508a212:305_0": "Dhāremi antimaṁ dehaṁ, sammāsambuddhasāsane.",
  "atk-s0508a212:306_0": "“Paṭisambhidā catasso, vimokkhāpi ca aṭṭhime;",
  "atk-s0508a212:307_0": "Chaḷabhiññā sacchikatā, kataṁ buddhassa sāsana”nti.",
  "atk-s0508a212:308_0": "Arahattaṁ pana patvā satthāraṁ anujānāpetvā mātāpitaro passituṁ thullakoṭṭhikaṁ gantvā,",
  "atk-s0508a212:308_1": "tattha sapadānaṁ piṇḍāya caranto pitu nivesane ābhidosikaṁ kummāsaṁ labhitvā taṁ amataṁ viya paribhuñjanto,",
  "atk-s0508a212:308_2": "pitarā nimantito svātanāya adhivāsetvā,",
  "atk-s0508a212:308_3": "dutiyadivase pitu nivesane piṇḍapātaṁ paribhuñjitvā alaṅkatapaṭiyatte itthāgārajane upagantvā “kīdisā nāma tā,",
  "atk-s0508a212:308_4": "ayyaputta,",
  "atk-s0508a212:308_5": "accharāyo,",
  "atk-s0508a212:308_6": "yāsaṁ tvaṁ hetu brahmacariyaṁ carasī”tiādīni vatvā,",
  "atk-s0508a212:308_7": "palobhanakammaṁ kātuṁ āraddhe tassa adhippāyaṁ parivattetvā aniccatādipaṭisaṁyuttaṁ dhammaṁ kathento –",
  "atk-s0508a212:309_0": "769.",
  "atk-s0508a212:310_0": "“Passa cittakataṁ bimbaṁ, arukāyaṁ samussitaṁ;",
  "atk-s0508a212:311_0": "Āturaṁ bahusaṅkappaṁ, yassa natthi dhuvaṁ ṭhiti.",
  "atk-s0508a212:312_0": "770.",
  "atk-s0508a212:313_0": "“Passa cittakataṁ rūpaṁ, maṇinā kuṇḍalena ca;",
  "atk-s0508a212:314_0": "Aṭṭhiṁ tacena onaddhaṁ, saha vatthehi sobhati.",
  "atk-s0508a212:315_0": "771.",
  "atk-s0508a212:316_0": "“Alattakakatā pādā, mukhaṁ cuṇṇakamakkhitaṁ;",
  "atk-s0508a212:317_0": "Alaṁ bālassa mohāya, no ca pāragavesino.",
  "atk-s0508a212:318_0": "772.",
  "atk-s0508a212:319_0": "“Aṭṭhāpadakatā kesā, nettā añjanamakkhitā;",
  "atk-s0508a212:320_0": "Alaṁ bālassa mohāya, no ca pāragavesino.",
  "atk-s0508a212:321_0": "773.",
  "atk-s0508a212:322_0": "“Añjanīva navā cittā, pūtikāyo alaṅkato;",
  "atk-s0508a212:323_0": "Alaṁ bālassa mohāya, no ca pāragavesino.",
  "atk-s0508a212:324_0": "774.",
  "atk-s0508a212:325_0": "“Odahi migavo pāsaṁ, nāsadā vāguraṁ migo;",
  "atk-s0508a212:326_0": "Bhutvā nivāpaṁ gacchāma, kandante migabandhake.",
  "atk-s0508a212:327_0": "775.",
  "atk-s0508a212:328_0": "“Chinno pāso migavassa, nāsadā vāguraṁ migo;",
  "atk-s0508a212:329_0": "Bhutvā nivāpaṁ gacchāma, socante migaluddake”ti. – imā gāthā abhāsi;",
  "atk-s0508a212:330_0": "Tattha cittakatanti cittaṁ kataṁ cittakataṁ,",
  "atk-s0508a212:330_1": "vatthābharaṇamālādīhi vicittaṁ katanti attho.",
  "atk-s0508a212:330_2": "Bimbanti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṁ attabhāvaṁ.",
  "atk-s0508a212:330_3": "Arukāyanti navannaṁ vaṇamukhānaṁ lomakūpānañca vasena vissandamānaasuciṁ,",
  "atk-s0508a212:330_4": "sabbaso ca arubhūtaṁ vaṇabhūtaṁ arūnaṁ vā kāyaṁ.",
  "atk-s0508a212:330_5": "Samussitanti tīhi aṭṭhisatehi samussitaṁ.",
  "atk-s0508a212:330_6": "Āturanti sabbakālaṁ iriyāpathantarādīhi pariharitabbatāya niccaṁ gilānaṁ.",
  "atk-s0508a212:330_7": "Bahusaṅkappanti bālajanena abhūtaṁ āropetvā bahudhā saṅkappitabbaṁ.",
  "atk-s0508a212:330_8": "Yassa natthi dhuvaṁ ṭhitīti yassa kāyassa dhuvabhāvo ṭhitisabhāvo natthi,",
  "atk-s0508a212:330_9": "ekaṁsato bhedanavikiraṇaviddhaṁsanadhammoyeva.",
  "atk-s0508a212:330_10": "Taṁ passāti samīpe ṭhitaṁ janaṁ,",
  "atk-s0508a212:330_11": "attānameva vā sandhāya vadati.",
  "atk-s0508a212:331_0": "Rūpanti sarīraṁ.",
  "atk-s0508a212:331_1": "Sarīrampi hi “aṭṭhiñca paṭicca,",
  "atk-s0508a212:331_2": "nhāruñca paṭicca,",
  "atk-s0508a212:331_3": "maṁsañca paṭicca,",
  "atk-s0508a212:331_4": "cammañca paṭicca,",
  "atk-s0508a212:331_5": "ākāso parivārito ‘rūpantveva saṅkhaṁ gacchatī”tiādīsu rūpanti vuccati.",
  "atk-s0508a212:331_6": "Maṇinā kuṇḍalena cāti sīsūpagādiābharaṇagatena maṇinā kuṇḍalena cittakataṁ.",
  "atk-s0508a212:331_7": "Aṭṭhiṁ tacena onaddhanti allacammena pariyonaddhaṁ atirekatisatapabhedaṁ aṭṭhiṁ passāti yojanā.",
  "atk-s0508a212:331_8": "Kuṇḍalena cāti ca-",
  "atk-s0508a212:331_9": "saddena sesābharaṇālaṅkāre saṅgaṇhāti.",
  "atk-s0508a212:331_10": "Saha vatthehi sobhatīti tayidaṁ rūpaṁ maṇinā cittakatampi vatthehi paṭicchāditameva sobhati,",
  "atk-s0508a212:331_11": "na apaṭicchāditanti attho.",
  "atk-s0508a212:331_12": "Ye pana “aṭṭhitacenā”ti paṭhanti,",
  "atk-s0508a212:331_13": "tesaṁ aṭṭhitacenaṁ onaddhaṁ sobhati,",
  "atk-s0508a212:331_14": "onaddhattā aṭṭhitacenāti attho.",
  "atk-s0508a212:332_0": "Alattakakatāti alattakena katarañjanā lākhāya saṁrañjitā.",
  "atk-s0508a212:332_1": "Pādāti caraṇā.",
  "atk-s0508a212:332_2": "Mukhaṁ cuṇṇakamakkhitanti mukhaṁ cuṇṇakena makkhitaṁ,",
  "atk-s0508a212:332_3": "yaṁ maṇḍanamanuyuttā sāsapakakkena mukhapīḷakādīni haritvā loṇamattikāya duṭṭhalohitaṁ haritvā mukhacuṇṇakavilepanaṁ karonti,",
  "atk-s0508a212:332_4": "taṁ sandhāya vuttaṁ.",
  "atk-s0508a212:332_5": "Alanti bālassa andhaputhujjanassa noca pāragavesino vaṭṭābhiratassa mohāya sammohanāya samatthaṁ tassa cittaṁ mohetuṁ pariyattaṁ,",
  "atk-s0508a212:332_6": "pāragavesino pana vivaṭṭābhiratassa no alaṁ na pariyattaṁ.",
  "atk-s0508a212:333_0": "Aṭṭhāpadakatāti aṭṭhapadākārena katā sañcitā purimabhāge kese kappetvā nalāṭassa paṭicchādanavasena katā kesaracanā aṭṭhapadaṁ nāma,",
  "atk-s0508a212:333_1": "yaṁ “alaka”ntipi vuccati.",
  "atk-s0508a212:333_2": "Nettā añjanamakkhitāti ubhopi nayanāni anto dvīsu antesu ca yathā añjanacchāyā dissati,",
  "atk-s0508a212:333_3": "evaṁ añjitañjanāni.",
  "atk-s0508a212:334_0": "Añjanīva navā cittā,",
  "atk-s0508a212:334_1": "pūtikāyo alaṅkatoti yathā añjanī añjananāḷikā navā abhinavā mālākammamakaradantādivasena cittā bahi maṭṭhā ujjalā dassanīyā,",
  "atk-s0508a212:334_2": "anto pana na dassanīyā hoti,",
  "atk-s0508a212:334_3": "evameva tāsaṁ kāyo nhānabbhañjanavatthālaṅkārehi alaṅkato bahi ujjalo,",
  "atk-s0508a212:334_4": "anto pana pūti nānappakāraasucīhi bharito tiṭṭhatīti attho.",
  "atk-s0508a212:335_0": "Odahīti oḍḍesi. Migavoti,",
  "atk-s0508a212:335_1": "migaluddako. Pāsanti,",
  "atk-s0508a212:335_2": "daṇḍavāguraṁ.",
  "atk-s0508a212:335_3": "Nāsadāti na saṅghaṭṭesi.",
  "atk-s0508a212:335_4": "Vāguranti pāsaṁ.",
  "atk-s0508a212:335_5": "Nivāpanti migānaṁ khādanatthāya khittaṁ tiṇādighāsaṁ.",
  "atk-s0508a212:335_6": "Upamā kho ayaṁ therena katā atthassa viññāpanāya.",
  "atk-s0508a212:335_7": "Ayañhettha attho –",
  "atk-s0508a212:335_8": "yathā migānaṁ māraṇatthāya daṇḍavāguraṁ oḍḍetvā tattha nivāpaṁ vikiriya migaluddake nilīne ṭhite tattheko",
  "atk-s0508a212:335_9": "javaparakkamasampanno cheko migo pāsaṁ aphusanto eva yathāsukhaṁ nivāpaṁ khāditvā,",
  "atk-s0508a212:335_10": "“vañcesi vata migo”ti migaluddake viravante eva gacchati.",
  "atk-s0508a212:335_11": "Aparo migo balavā cheko javasampannova tattha gantvā nivāpaṁ khāditvā tattha tattha pāsaṁ chinditvā,",
  "atk-s0508a212:335_12": "“vañcesi vata migo,",
  "atk-s0508a212:335_13": "pāso chinno”ti migaluddake socante eva gacchati,",
  "atk-s0508a212:335_14": "evaṁ mayampi pubbe puthujjanakāle mātāpitūhi āsajjanatthāya niyyādite bhoge bhuñjitvā tattha tattha asajjamānā nikkhantā.",
  "atk-s0508a212:335_15": "Idāni pana sabbaso chinnakilesā apāsā hutvā ṭhitā,",
  "atk-s0508a212:335_16": "tehi dinnabhojanaṁ bhuñjitvā tesu socantesu eva gacchāmāti.",
  "atk-s0508a212:336_0": "Evaṁ thero migaluddakaṁ viya mātāpitaro,",
  "atk-s0508a212:336_1": "hiraññasuvaṇṇaṁ itthāgārañca vāgurajālaṁ viya,",
  "atk-s0508a212:336_2": "attanā pubbe bhuttabhoge ca idāni bhuttabhojanañca nivāpatiṇaṁ viya,",
  "atk-s0508a212:336_3": "attānaṁ mahāmigaṁ viya ca katvā dasseti.",
  "atk-s0508a212:336_4": "Imā gāthā vatvā vehāsaṁ abbhuggantvā rañño korabyassa migājinauyyāne maṅgalasilāpaṭṭe nisīdi.",
  "atk-s0508a212:336_5": "Therassa kira pitā sattasu dvārakoṭṭhakesu aggaḷaṁ dāpetvā malle āṇāpesi “nikkhamituṁ mā detha,",
  "atk-s0508a212:336_6": "kāsāyāni apanetvā setakāni nivāsethā”ti,",
  "atk-s0508a212:336_7": "tasmā thero ākāsena agamāsi.",
  "atk-s0508a212:336_8": "Atha rājā korabyo therassa tattha nisinnabhāvaṁ sutvā taṁ upasaṅkamitvā sammodanīyaṁ kathaṁ sāraṇīyaṁ vītisāretvā “idha,",
  "atk-s0508a212:336_9": "bho raṭṭhapāla,",
  "atk-s0508a212:336_10": "pabbajanto byādhipārijuññaṁ vā jarābhogañātipārijuññaṁ vā patto pabbajati.",
  "atk-s0508a212:336_11": "Tvaṁ pana kiñcipi pārijuññaṁ anupagato eva kasmā pabbajito”ti pucchi.",
  "atk-s0508a212:336_12": "Athassa thero,",
  "atk-s0508a212:336_13": "“upaniyyati loko addhuvo,",
  "atk-s0508a212:336_14": "atāṇo loko anabhissaro,",
  "atk-s0508a212:336_15": "assako loko sabbaṁ pahāya gamanīyaṁ,",
  "atk-s0508a212:336_16": "ūno loko atitto taṇhādāso”ti imesaṁ catunnaṁ dhammuddesānaṁ attānaṁ vivittabhāvaṁ kathetvā tassā desanāya anugītiṁ kathento –",
  "atk-s0508a212:337_0": "776.",
  "atk-s0508a212:338_0": "“Passāmi loke sadhane manusse, laddhāna vittaṁ na dadanti mohā;",
  "atk-s0508a212:339_0": "Luddhā dhanaṁ sannicayaṁ karonti, bhiyyova kāme abhipatthayanti.",
  "atk-s0508a212:340_0": "777.",
  "atk-s0508a212:341_0": "“Rājā pasayhappathaviṁ vijetvā, sasāgarantaṁ mahimāvasanto;",
  "atk-s0508a212:342_0": "Oraṁ samuddassa atittarūpo, pāraṁ samuddassapi patthayetha.",
  "atk-s0508a212:343_0": "778.",
  "atk-s0508a212:344_0": "“Rājā ca aññe ca bahū manussā, avītataṇhā maraṇaṁ upenti;",
  "atk-s0508a212:345_0": "Ūnāva hutvāna jahanti dehaṁ, kāmehi lokamhi na hatthi titti.",
  "atk-s0508a212:346_0": "779.",
  "atk-s0508a212:347_0": "“Kandanti naṁ ñātī pakiriya kese, ‘aho vatā no amarā’ti cāhu;",
  "atk-s0508a212:348_0": "Vatthena naṁ pārutaṁ nīharitvā, citaṁ samodhāya tato ḍahanti.",
  "atk-s0508a212:349_0": "780.",
  "atk-s0508a212:350_0": "“So ḍayhati sūlehi tujjamāno, ekena vatthena pahāya bhoge;",
  "atk-s0508a212:351_0": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0508a212:352_0": "781.",
  "atk-s0508a212:353_0": "“Dāyādakā tassa dhanaṁ haranti, satto pana gacchati yenakammaṁ;",
  "atk-s0508a212:354_0": "Na mīyamānaṁ dhanamanveti kiñci, puttā ca dārā ca dhanañca raṭṭhaṁ.",
  "atk-s0508a212:355_0": "782.",
  "atk-s0508a212:356_0": "“Na dīghamāyuṁ labhate dhanena, na cāpi vittena jaraṁ vihanti;",
  "atk-s0508a212:357_0": "Appaṁ hidaṁ jīvitamāhu dhīrā, asassataṁ vippariṇāmadhammaṁ.",
  "atk-s0508a212:358_0": "783.",
  "atk-s0508a212:359_0": "“Aḍḍhā daliddā ca phusanti phassaṁ, bālo ca dhīro ca tatheva phuṭṭho;",
  "atk-s0508a212:360_0": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0508a212:361_0": "784.",
  "atk-s0508a212:362_0": "“Tasmā hi paññāva dhanena seyyā, yāya vosānamidhādhigacchati;",
  "atk-s0508a212:363_0": "Abyositattā hi bhavābhavesu, pāpāni kammāni karoti mohā.",
  "atk-s0508a212:364_0": "785.",
  "atk-s0508a212:365_0": "“Upeti gabbhañca parañca lokaṁ, saṁsāramāpajja paramparāya;",
  "atk-s0508a212:366_0": "Tassappapañño abhisaddahanto, upeti gabbhañca parañca lokaṁ.",
  "atk-s0508a212:367_0": "786.",
  "atk-s0508a212:368_0": "“Coro yathā sandhimukhe gahīto, sakammunā haññati pāpadhammo;",
  "atk-s0508a212:369_0": "Evaṁ pajā pecca paramhi loke, sakammunā haññati pāpadhammo.",
  "atk-s0508a212:370_0": "787.",
  "atk-s0508a212:371_0": "“Kāmā hi citrā madhurā manoramā, virūparūpena mathenti cittaṁ;",
  "atk-s0508a212:372_0": "Ādīnavaṁ kāmaguṇesu disvā, tasmā ahaṁ pabbajitomhi rāja.",
  "atk-s0508a212:373_0": "788.",
  "atk-s0508a212:374_0": "“Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0508a212:375_0": "Etampi disvā pabbajitomhi rāja, apaṇṇakaṁ sāmaññameva seyyo.",
  "atk-s0508a212:376_0": "789.",
  "atk-s0508a212:377_0": "“Saddhāyāhaṁ pabbajito, upeto jinasāsane;",
  "atk-s0508a212:378_0": "Avañjhā mayhaṁ pabbajjā, anaṇo bhuñjāmi bhojanaṁ.",
  "atk-s0508a212:379_0": "790.",
  "atk-s0508a212:380_0": "“Kāme ādittato disvā, jātarūpāni satthato;",
  "atk-s0508a212:381_0": "Gabbhavokkantito dukkhaṁ, nirayesu mahabbhayaṁ.",
  "atk-s0508a212:382_0": "791.",
  "atk-s0508a212:383_0": "“Etamādīnavaṁ ñatvā, saṁvegaṁ alabhiṁ tadā;",
  "atk-s0508a212:384_0": "Sohaṁ viddho tadā santo, sampatto āsavakkhayaṁ.",
  "atk-s0508a212:385_0": "792.",
  "atk-s0508a212:386_0": "“Pariciṇṇo mayā satthā, kataṁ buddhassa sāsanaṁ;",
  "atk-s0508a212:387_0": "Ohito garuko bhāro, bhavanetti samūhatā.",
  "atk-s0508a212:388_0": "793.",
  "atk-s0508a212:389_0": "“Yassatthāya pabbajito, agārasmānagāriyaṁ;",
  "atk-s0508a212:390_0": "So me attho anuppatto, sabbasaṁyojanakkhayo”ti. – imā gāthā avoca;",
  "atk-s0508a212:391_0": "Tattha passāmi loketi ahaṁ, mahārāja,",
  "atk-s0508a212:391_1": "imasmiṁ loke sadhane dhanasampanne aḍḍhe manusse passāmi,",
  "atk-s0508a212:391_2": "te pana laddhāna vittaṁ dhanaṁ labhitvā bhogasampattiyaṁ ṭhitā samaṇabrāhmaṇādīsu kassaci kiñcipi na dadanti. Kasmā?",
  "atk-s0508a212:391_3": "Mohā kammassakatāpaññāya abhāvato.",
  "atk-s0508a212:391_4": "Luddhā lobhābhibhūtā yathāladdhaṁ dhanaṁ sannicayaṁ sabbaso nicetabbaṁ nidhetabbaṁ karonti.",
  "atk-s0508a212:391_5": "Bhiyyova yathādhigatakāmato upari kāme kāmaguṇe “tathāhaṁ edise ca bhoge paṭilabheyya”nti abhipatthayanti paccāsīsanti tajjañca vāyāmaṁ karonti.",
  "atk-s0508a212:392_0": "Bhiyyo kāmapatthanāya udāharaṇaṁ dassento “rājā”tiādimāha.",
  "atk-s0508a212:392_1": "Tattha pasayhappathaviṁ vijetvāti attano vaṁsānugataṁ pathaviṁ balakkārena abhivijiya.",
  "atk-s0508a212:392_2": "Āvasantoti pasāsento.",
  "atk-s0508a212:392_3": "Oraṁ samuddassāti anavasesaṁ samuddassa orabhāgaṁ labhitvāpi tena atittarūpo pāraṁ samuddassa dīpantarampi patthayeyya.",
  "atk-s0508a212:393_0": "Avītataṇhāti avigatataṇhā.",
  "atk-s0508a212:393_1": "Ūnāvāti aparipuṇṇamanorathāva.",
  "atk-s0508a212:393_2": "Kāmehi lokamhi na hatthi tittīti taṇhāvipannānaṁ imasmiṁ loke vatthukāmehi titti nāma natthi.",
  "atk-s0508a212:394_0": "Kandanti nanti matapurisaṁ uddissa tassa guṇe kittentā kandanaṁ karonti.",
  "atk-s0508a212:394_1": "Aho vatā no amarāti cāhūti aho vata amhākaṁ ñātī amarā siyunti ca kathenti,",
  "atk-s0508a212:394_2": "gāthāsukhatthañhettha vatā-",
  "atk-s0508a212:394_3": "iti dīghaṁ katvā vuttaṁ.",
  "atk-s0508a212:395_0": "So ḍayhati sūlehi tujjamānoti so matasatto chavaḍāhakehi sammā jhāpetuṁ sūlehi tujjamāno.",
  "atk-s0508a212:395_1": "Tāṇāti parittāṇakarā.",
  "atk-s0508a212:396_0": "Yenakammanti yathākammaṁ.",
  "atk-s0508a212:396_1": "Dhananti dhanāyitabbaṁ yaṁkiñci vatthu.",
  "atk-s0508a212:396_2": "Puna dhananti hiraññasuvaṇṇaṁ sandhāya vadati.",
  "atk-s0508a212:397_0": "“Na dīghamāyu”ntiādinā kāmaguṇassa jarāya ca paṭikārābhāvaṁ vatvā puna tassa ekantikabhāvaṁ dassetuṁ “appaṁ hī”tiādi vuttaṁ.",
  "atk-s0508a212:397_1": "Phusantīti aniṭṭhaphassaṁ phusanti pāpuṇanti,",
  "atk-s0508a212:397_2": "tattha aḍḍhadaliddatā akāraṇanti dasseti.",
  "atk-s0508a212:397_3": "Phassaṁ bālo ca dhīro ca tatheva phuṭṭhoti yathā bālo iṭṭhāniṭṭhasamphassaṁ phuṭṭho,",
  "atk-s0508a212:397_4": "tatheva dhīro iṭṭhāniṭṭhaphassaṁ phuṭṭho hoti,",
  "atk-s0508a212:397_5": "na ettha bālapaṇḍitānaṁ koci viseso.",
  "atk-s0508a212:397_6": "Ayaṁ pana viseso,",
  "atk-s0508a212:397_7": "bālo hi bālyā vadhitova setīti bālapuggalo kenaci dukkhadhammena phuṭṭho socanto kilamanto urattāḷiṁ",
  "atk-s0508a212:397_8": "kandanto bālabhāvena vadhito pīḷitova hutvā seti sayati.",
  "atk-s0508a212:397_9": "Ito cito ca āvaṭṭanto vivaṭṭanto virodhento vedhati phassaphuṭṭhoti dhīro pana paṇḍito dukkhasamphassena",
  "atk-s0508a212:397_10": "samphuṭṭho na vedhati kampanamattampi tassa na hotīti.",
  "atk-s0508a212:398_0": "Tasmāti yasmā bālapaṇḍitānaṁ lokadhamme edisī pavatti,",
  "atk-s0508a212:398_1": "tasmā hi paññāva dhanena seyyā,",
  "atk-s0508a212:398_2": "yāya vosānamidhādhigacchatīti paññāva dhanato pāsaṁsatarā,",
  "atk-s0508a212:398_3": "yāya paññāya vosānaṁ bhavassa pariyosānabhūtaṁ nibbānaṁ adhigacchati.",
  "atk-s0508a212:398_4": "Abyositattā hīti anadhigataniṭṭhattā.",
  "atk-s0508a212:398_5": "Bhavābhavesūti mahantāmahantesu bhavesu.",
  "atk-s0508a212:399_0": "Upeti gabbhañca parañca lokaṁ,",
  "atk-s0508a212:399_1": "saṁsāramāpajja paramparāyāti yo pāpāni katvā aparāparaṁ saṁsaraṇamāpajjitvā upeti gabbhañca parañca lokaṁ",
  "atk-s0508a212:399_2": "gabbhaseyyāya paralokuppattiyā ca na muccati,",
  "atk-s0508a212:399_3": "tassa pāpakammakārino puggalassa kiriyaṁ abhisaddahanto “attā ca me hotī”ti pattiyāyanto aññopi appapañño",
  "atk-s0508a212:399_4": "bālo yathā paṭipajjitvā upeti gabbhañca parañca lokaṁ,",
  "atk-s0508a212:399_5": "na tato parimuccati.",
  "atk-s0508a212:400_0": "Coro yathāti yathā coro pāpadhammo gharasandhiṁ chindanto sandhimukhe ārakkhakapurisehi gahito sakammunā",
  "atk-s0508a212:400_1": "tena attano sandhicchedakammunā kāraṇabhūtena kasādīhi tāḷanādivasena haññati rājapurisehi bādhiyyati",
  "atk-s0508a212:400_2": "bajjhati ca.",
  "atk-s0508a212:400_3": "Evaṁ pajāti evamayaṁ sattaloko idha pāpāni karitvā pecca patvā tena kammunā paramhi loke nirayādīsu haññati,",
  "atk-s0508a212:400_4": "pañcavidhabandhanakammakāraṇādivasena bādhiyyati.",
  "atk-s0508a212:401_0": "Evametāhi ekādasahi gāthāhi yathārahaṁ cattāro dhammuddese pakāsetvā idāni kāmesu saṁsāre ca ādīnavaṁ",
  "atk-s0508a212:401_1": "disvā saddhāya attano pabbajitabhāvaṁ pabbajitakiccassa ca matthakappattiṁ vibhāvento “kāmā hī”tiādimāha.",
  "atk-s0508a212:401_2": "Tattha kāmāti vatthukāmā manāpiyā rūpādayo dhammā,",
  "atk-s0508a212:401_3": "kilesakāmā sabbepi rāgappabhedā.",
  "atk-s0508a212:401_4": "Idha pana vatthukāmā veditabbā.",
  "atk-s0508a212:401_5": "Te hi rūpādivasena anekappakāratāya citrā.",
  "atk-s0508a212:401_6": "Lokassādavasena iṭṭhākāratāya madhurā.",
  "atk-s0508a212:401_7": "Bālaputhujjanānaṁ manaṁ ramentīti manoramā.",
  "atk-s0508a212:401_8": "Virūparūpenāti vividharūpena,",
  "atk-s0508a212:401_9": "anekavidhasabhāvenāti attho.",
  "atk-s0508a212:401_10": "Te hi rūpādivasena citrā,",
  "atk-s0508a212:401_11": "nīlādivasena vividharūpā.",
  "atk-s0508a212:401_12": "Evaṁ tena virūparūpena tathā tathā assādaṁ dassetvā mathenti cittaṁ pabbajjāya abhiramituṁ na dentīti",
  "atk-s0508a212:401_13": "iminā appassādabahudukkhatādinā ādīnavaṁ kāmaguṇesu disvā tasmā taṁnimittaṁ ahaṁ pabbajito amhi.",
  "atk-s0508a212:401_14": "Dumapphalāni pakkakāle aparipakkakāle ca yattha katthaci parūpakkamato sarasato vā patanti,",
  "atk-s0508a212:401_15": "evaṁ sattā daharā ca vuḍḍhā ca sarīrassa bhedā patantiyeva.",
  "atk-s0508a212:401_16": "Etampi disvāti evaṁ aniccatampi paññācakkhunā disvā,",
  "atk-s0508a212:401_17": "na kevalaṁ appassādatāditāya ādīnavamevāti adhippāyo.",
  "atk-s0508a212:401_18": "Apaṇṇakanti aviraddhanakaṁ sāmaññameva samaṇabhāvova seyyo uttaritaro.",
  "atk-s0508a212:402_0": "Saddhāyāti kammaṁ kammaphalaṁ buddhasubuddhataṁ dhammasudhammataṁ saṅghasuppaṭipattiñca saddahitvā.",
  "atk-s0508a212:402_1": "Upetojinasāsaneti satthu sāsane sammāpaṭipattiṁ upagato.",
  "atk-s0508a212:402_2": "Avañjhā mayhaṁ pabbajjā arahattassa adhigatattā.",
  "atk-s0508a212:402_3": "Tato eva anaṇo bhuñjāmi bhojanaṁ nikkilesavasena sāmibhāvato sāmiparibhogena paribhuñjanato.",
  "atk-s0508a212:403_0": "Kāme ādittato disvāti vatthukāme kilesakāme ca ekādasahi aggīhi ādittabhāvato disvā.",
  "atk-s0508a212:403_1": "Jātarūpāni satthatoti katākatappabhedā sabbasuvaṇṇavikatiyo anatthāvahatāya nisitasatthato.",
  "atk-s0508a212:403_2": "Gabbhavokkantito dukkhanti gabbhavokkantito paṭṭhāya sabbasaṁsārapavattidukkhaṁ.",
  "atk-s0508a212:403_3": "Nirayesu mahabbhayanti saussadesu aṭṭhasu mahānirayesu labbhamānaṁ mahābhayañca sabbattha disvāti yojanā.",
  "atk-s0508a212:404_0": "Etamādīnavaṁ ñatvāti etaṁ kāmānaṁ ādittatādiṁ saṁsāre ādīnavaṁ dosaṁ ñatvā.",
  "atk-s0508a212:404_1": "Saṁvegaṁ alabhiṁ tadāti tasmiṁ satthu santike dhammassa sutakāle bhavādike saṁvegaṁ alatthaṁ.",
  "atk-s0508a212:404_2": "Viddho tadā santoti tasmiṁ gahaṭṭhakāle rāgasallādīhi viddho samāno idāni satthu sāsanaṁ āgamma sampatto āsavakkhayaṁ,",
  "atk-s0508a212:404_3": "viddho vā cattāri saccāni,",
  "atk-s0508a212:404_4": "paṭividdhoti attho.",
  "atk-s0508a212:404_5": "Sesaṁ antarantarādīsu vuttattā suviññeyyameva.",
  "atk-s0508a212:405_0": "Evaṁ thero rañño korabyassa dhammaṁ desetvā satthu santikameva gato.",
  "atk-s0508a212:405_1": "Satthā ca aparabhāge ariyagaṇamajjhe nisinno theraṁ saddhāpabbajitānaṁ aggaṭṭhāne ṭhapesīti.",
  "atk-s0508a212:406_0": "Raṭṭhapālattheragāthāvaṇṇanā niṭṭhitā.",
  "atk-s0508a212:407_0": "5. Mālukyaputtattheragāthāvaṇṇanā",
  "atk-s0508a212:408_0": "Rūpaṁdisvā sati muṭṭhātiādikā āyasmato mālukyaputtassa gāthā.",
  "atk-s0508a212:408_1": "Imassa āyasmato vatthu heṭṭhā chakkanipāte vuttameva.",
  "atk-s0508a212:408_2": "Tā pana gāthā therena arahatte patiṭṭhitena ñātīnaṁ dhammadesanāvasena bhāsitā.",
  "atk-s0508a212:408_3": "Idha pana puthujjanakāle “sādhu me, bhante,",
  "atk-s0508a212:408_4": "bhagavā saṁkhittena dhammaṁ desetū”ti yācitena satthārā “taṁ kiṁ maññasi,",
  "atk-s0508a212:408_5": "mālukyaputta,",
  "atk-s0508a212:408_6": "ye te cakkhuviññeyyā rūpā adiṭṭhā adiṭṭhapubbā,",
  "atk-s0508a212:408_7": "na ca passasi,",
  "atk-s0508a212:408_8": "na ca te hoti passeyyanti,",
  "atk-s0508a212:408_9": "atthi te tattha chando vā rāgo vā pemaṁ vā”ti?",
  "atk-s0508a212:408_10": "“No hetaṁ, bhante”.",
  "atk-s0508a212:408_11": "“Ye te sotaviññeyyā saddā…pe…",
  "atk-s0508a212:408_12": "ghāna…jivhā…kāya…manoviññeyyā dhammā aviññātā aviññātapubbā,",
  "atk-s0508a212:408_13": "na ca vijānāsi,",
  "atk-s0508a212:408_14": "na ca te hoti vijāneyyanti,",
  "atk-s0508a212:408_15": "atthi te tattha chando vā rāgo vā pemaṁ vā”ti?",
  "atk-s0508a212:408_16": "“No hetaṁ, bhante”.",
  "atk-s0508a212:408_17": "“Ettha ca te,",
  "atk-s0508a212:408_18": "mālukyaputta,",
  "atk-s0508a212:408_19": "diṭṭhasutamutaviññātabbesu dhammesu diṭṭhe diṭṭhamattaṁ bhavissati,",
  "atk-s0508a212:408_20": "sute sutamattaṁ,",
  "atk-s0508a212:408_21": "mute mutamattaṁ,",
  "atk-s0508a212:408_22": "viññāte viññātamattaṁ bhavissati.",
  "atk-s0508a212:408_23": "Yato kho te,",
  "atk-s0508a212:408_24": "mālukyaputta,",
  "atk-s0508a212:408_25": "diṭṭhasutamutaviññātabbesu dhammesu diṭṭhe diṭṭhamattaṁ,",
  "atk-s0508a212:408_26": "sute sutamattaṁ,",
  "atk-s0508a212:408_27": "mute mutamattaṁ,",
  "atk-s0508a212:408_28": "viññāte viññātamattaṁ bhavissati,",
  "atk-s0508a212:408_29": "tato tvaṁ,",
  "atk-s0508a212:408_30": "mālukyaputta, na tena.",
  "atk-s0508a212:408_31": "Yato tvaṁ,",
  "atk-s0508a212:408_32": "mālukyaputta, na tena,",
  "atk-s0508a212:408_33": "tato tvaṁ,",
  "atk-s0508a212:408_34": "mālukyaputta,",
  "atk-s0508a212:408_35": "na tattha.",
  "atk-s0508a212:408_36": "Yato tvaṁ,",
  "atk-s0508a212:408_37": "mālukyaputta,",
  "atk-s0508a212:408_38": "na tattha,",
  "atk-s0508a212:408_39": "tato tvaṁ,",
  "atk-s0508a212:408_40": "mālukyaputta,",
  "atk-s0508a212:408_41": "nevidha na huraṁ na ubhayamantarena,",
  "atk-s0508a212:408_42": "esevanto dukkhassā”ti.",
  "atk-s0508a212:408_43": "Saṁkhittena dhamme desite tassa dhammassa sādhukaṁ uggahitabhāvaṁ pakāsentena –",
  "atk-s0508a212:409_0": "794.",
  "atk-s0508a212:410_0": "“Rūpaṁ disvā sati muṭṭhā, piyaṁ nimittaṁ manasi karoto;",
  "atk-s0508a212:411_0": "Sārattacitto vedeti, tañca ajjhosa tiṭṭhati.",
  "atk-s0508a212:412_0": "795.",
  "atk-s0508a212:413_0": "“Tassa vaḍḍhanti vedanā, anekā rūpasambhavā;",
  "atk-s0508a212:414_0": "Abhijjhā ca vihesā ca, cittamassūpahaññati;",
  "atk-s0508a212:415_0": "Evamācinato dukkhaṁ, ārā nibbāna vuccati.",
  "atk-s0508a212:416_0": "796.",
  "atk-s0508a212:417_0": "“Saddaṁ sutvā sati muṭṭhā, piyaṁ nimittaṁ manasi karoto;",
  "atk-s0508a212:418_0": "Sārattacitto vedeti, tañca ajjhosa tiṭṭhati.",
  "atk-s0508a212:419_0": "797.",
  "atk-s0508a212:420_0": "“Tassa vaḍḍhanti vedanā, anekā saddasambhavā;",
  "atk-s0508a212:421_0": "Abhijjhā ca vihesā ca, cittamassūpahaññati;",
  "atk-s0508a212:422_0": "Evamācinato dukkhaṁ, ārā nibbāna vuccati.",
  "atk-s0508a212:423_0": "798.",
  "atk-s0508a212:424_0": "“Gandhaṁ ghatvā sati muṭṭhā, piyaṁ nimittaṁ manasi karoto;",
  "atk-s0508a212:425_0": "Sārattacitto vedeti, tañca ajjhosa tiṭṭhati.",
  "atk-s0508a212:426_0": "799.",
  "atk-s0508a212:427_0": "“Tassa vaḍḍhanti vedanā, anekā gandhasambhavā;",
  "atk-s0508a212:428_0": "Abhijjhā ca vihesā ca, cittamassūpahaññati;",
  "atk-s0508a212:429_0": "Evamācinato dukkhaṁ, ārā nibbāna vuccati.",
  "atk-s0508a212:430_0": "800.",
  "atk-s0508a212:431_0": "“Rasaṁ bhotvā sati muṭṭhā, piyaṁ nimittaṁ manasi karoto;",
  "atk-s0508a212:432_0": "Sārattacitto vedeti, tañca ajjhosa tiṭṭhati.",
  "atk-s0508a212:433_0": "801.",
  "atk-s0508a212:434_0": "“Tassa vaḍḍhanti vedanā, anekā rasasambhavā;",
  "atk-s0508a212:435_0": "Abhijjhā ca vihesā ca, cittamassūpahaññati;",
  "atk-s0508a212:436_0": "Evamācinato dukkhaṁ, ārā nibbāna vuccati.",
  "atk-s0508a212:437_0": "802.",
  "atk-s0508a212:438_0": "“Phassaṁ phussa sati muṭṭhā, piyaṁ nimittaṁ manasi karoto;",
  "atk-s0508a212:439_0": "Sārattacitto vedeti, tañca ajjhosa tiṭṭhati.",
  "atk-s0508a212:440_0": "803.",
  "atk-s0508a212:441_0": "“Tassa vaḍḍhanti vedanā, anekā phassasambhavā;",
  "atk-s0508a212:442_0": "Abhijjhā ca vihesā ca, cittamassūpahaññati;",
  "atk-s0508a212:443_0": "Evamācinato dukkhaṁ, ārā nibbāna vuccati.",
  "atk-s0508a212:444_0": "804.",
  "atk-s0508a212:445_0": "“Dhammaṁ ñatvā sati muṭṭhā, piyaṁ nimittaṁ manasi karoto;",
  "atk-s0508a212:446_0": "Sārattacitto vedeti, tañca ajjhosa tiṭṭhati.",
  "atk-s0508a212:447_0": "805.",
  "atk-s0508a212:448_0": "“Tassa vaḍḍhanti vedanā, anekā dhammasambhavā;",
  "atk-s0508a212:449_0": "Abhijjhā ca vihesā ca, cittamassūpahaññati;",
  "atk-s0508a212:450_0": "Evamācinato dukkhaṁ, ārā nibbāna vuccati.",
  "atk-s0508a212:451_0": "806.",
  "atk-s0508a212:452_0": "“Na so rajjati rūpesu, rūpaṁ disvā paṭissato;",
  "atk-s0508a212:453_0": "Virattacitto vedeti, tañca nājjhosa tiṭṭhati.",
  "atk-s0508a212:454_0": "807.",
  "atk-s0508a212:455_0": "“Yathāssa passato rūpaṁ, sevato cāpi vedanaṁ;",
  "atk-s0508a212:456_0": "Khīyati nopacīyati, evaṁ so caratī sato;",
  "atk-s0508a212:457_0": "Evaṁ apacinato dukkhaṁ, santike nibbāna vuccati.",
  "atk-s0508a212:458_0": "808.",
  "atk-s0508a212:459_0": "“Na so rajjati saddesu, saddaṁ sutvā paṭissato;",
  "atk-s0508a212:460_0": "Virattacitto vedeti, tañca nājjhosa tiṭṭhati.",
  "atk-s0508a212:461_0": "809.",
  "atk-s0508a212:462_0": "“Yathāssa suṇato saddaṁ, sevato cāpi vedanaṁ;",
  "atk-s0508a212:463_0": "Khīyati nopacīyati, evaṁ so caratī sato;",
  "atk-s0508a212:464_0": "Evaṁ apacinato dukkhaṁ, santike nibbāna vuccati.",
  "atk-s0508a212:465_0": "810.",
  "atk-s0508a212:466_0": "“Na so rajjati gandhesu, gandhaṁ ghatvā paṭissato;",
  "atk-s0508a212:467_0": "Virattacitto vedeti, tañca nājjhosa tiṭṭhati.",
  "atk-s0508a212:468_0": "811.",
  "atk-s0508a212:469_0": "“Yathāssa ghāyato gandhaṁ, sevato cāpi vedanaṁ;",
  "atk-s0508a212:470_0": "Khīyati nopacīyati, evaṁ so caratī sato;",
  "atk-s0508a212:471_0": "Evaṁ apacinato dukkhaṁ, santike nibbāna vuccati.",
  "atk-s0508a212:472_0": "812.",
  "atk-s0508a212:473_0": "“Na so rajjati rasesu, rasaṁ bhotvā paṭissato;",
  "atk-s0508a212:474_0": "Virattacitto vedeti, tañca nājjhosa tiṭṭhati.",
  "atk-s0508a212:475_0": "813.",
  "atk-s0508a212:476_0": "“Yathāssa sāyato rasaṁ, sevato cāpi vedanaṁ;",
  "atk-s0508a212:477_0": "Khīyati nopacīyati, evaṁ so caratī sato;",
  "atk-s0508a212:478_0": "Evaṁ apacinato dukkhaṁ, santike nibbāna vuccati.",
  "atk-s0508a212:479_0": "814.",
  "atk-s0508a212:480_0": "“Na so rajjati phassesu, phassaṁ phussa paṭissato;",
  "atk-s0508a212:481_0": "Virattacitto vedeti, tañca nājjhosa tiṭṭhati.",
  "atk-s0508a212:482_0": "815.",
  "atk-s0508a212:483_0": "“Yathāssa phusato phassaṁ, sevato cāpi vedanaṁ;",
  "atk-s0508a212:484_0": "Khīyati nopacīyati, evaṁ so caratī sato;",
  "atk-s0508a212:485_0": "Evaṁ apacinato dukkhaṁ, santike nibbāna vuccati.",
  "atk-s0508a212:486_0": "816.",
  "atk-s0508a212:487_0": "“Na so rajjati dhammesu, dhammaṁ ñatvā paṭissato;",
  "atk-s0508a212:488_0": "Virattacitto vedeti, tañca nājjhosa tiṭṭhati.",
  "atk-s0508a212:489_0": "817.",
  "atk-s0508a212:490_0": "“Yathāssa vijānato dhammaṁ, sevato cāpi vedanaṁ;",
  "atk-s0508a212:491_0": "Khīyati nopacīyati, evaṁ so caratī sato;",
  "atk-s0508a212:492_0": "Evaṁ apacinato dukkhaṁ, santike nibbāna vuccatī”ti. –",
  "atk-s0508a212:493_0": "Imā gāthā abhāsi.",
  "atk-s0508a212:494_0": "Tattha rūpaṁ disvāti cakkhuviññeyyaṁ rūpaṁ cakkhudvārena upalabhitvā.",
  "atk-s0508a212:494_1": "Sati muṭṭhā,",
  "atk-s0508a212:494_2": "piyaṁ nimittaṁ manasi karototi tasmiṁ rūpe diṭṭhamatte eva aṭṭhatvā subhanimittaṁ manasi karoto subhākāraggahaṇavasena",
  "atk-s0508a212:494_3": "ayoniso manasi karoto sati muṭṭhā hoti.",
  "atk-s0508a212:494_4": "Tathā ca sati sārattacitto vedeti taṁ rūpārammaṇaṁ ratto, giddho,",
  "atk-s0508a212:494_5": "gadhito hutvā anubhavati, assādeti,",
  "atk-s0508a212:494_6": "abhinandati.",
  "atk-s0508a212:494_7": "Tathābhūto ca tañca ajjhosa tiṭṭhatīti tañca rūpārammaṇaṁ ajjhosāya “sukhaṁ sukha”nti abhinivissa gilitvā pariniṭṭhāpetvā tiṭṭhati.",
  "atk-s0508a212:495_0": "Tassa vaḍḍhanti vedanā,",
  "atk-s0508a212:495_1": "anekā rūpasambhavāti tassa evarūpassa puggalassa rūpasambhavā rūpārammaṇā sukhādibhedena anekā vedanā kilesuppattihetubhūtā vaḍḍhanti.",
  "atk-s0508a212:495_2": "Abhijjhā ca vihesā ca,",
  "atk-s0508a212:495_3": "cittamassūpahaññatīti piyarūpe sārajjanavasena uppajjamānāya abhijjhāya,",
  "atk-s0508a212:495_4": "apiyarūpe byāpajjanavasena piyarūpasseva vipariṇāmaññathābhāvāya uppajjamānāya sokādilakkhaṇāya vihesāya",
  "atk-s0508a212:495_5": "ca assa puggalassa cittaṁ upahaññati bādhīyati.",
  "atk-s0508a212:495_6": "Evamācinato dukkhanti vuttākārena taṁ taṁ vedanassādavasena bhavābhisaṅkhāraṁ ācinato vaṭṭadukkhaṁ pavattati.",
  "atk-s0508a212:495_7": "Tenāha bhagavā –",
  "atk-s0508a212:495_8": "“vedanāpaccayā taṇhā…pe…",
  "atk-s0508a212:495_9": "dukkhakkhandhassa samudayo hotī”ti.",
  "atk-s0508a212:495_10": "Tathābhūtassa ārā ārakā dūre nibbānaṁ vuccati,",
  "atk-s0508a212:495_11": "tassa taṁ dullabhanti attho.",
  "atk-s0508a212:495_12": "Saddaṁ sutvātiādigāthāsupi vuttanayeneva attho veditabbo.",
  "atk-s0508a212:495_13": "Tattha ghatvāti ghāyitvā.",
  "atk-s0508a212:495_14": "Bhotvāti sāyitvā.",
  "atk-s0508a212:495_15": "Phussāti phusitvā.",
  "atk-s0508a212:495_16": "Dhammaṁ ñatvāti dhammārammaṇaṁ vijānitvā.",
  "atk-s0508a212:496_0": "Evaṁ chadvāragocare sārajjantassa vaṭṭaṁ dassetvā idāni tattha virajjantassa vivaṭṭaṁ dassento “na so rajjati rūpesū”tiādimāha.",
  "atk-s0508a212:496_1": "Tattha na so rajjati rūpesu,",
  "atk-s0508a212:496_2": "rūpaṁ disvā paṭissatoti yo puggalo rūpaṁ disvā āpāthagataṁ rūpārammaṇaṁ cakkhudvārikena viññāṇasantānena",
  "atk-s0508a212:496_3": "gahetvā catusampajaññavasena sampajānakāritāya paṭissato hoti,",
  "atk-s0508a212:496_4": "so rūpārammaṇesu na rajjati rāgaṁ na janeti,",
  "atk-s0508a212:496_5": "aññadatthu virattacitto vedeti,",
  "atk-s0508a212:496_6": "rūpārammaṇamhi samudayādito yathābhūtaṁ pajānanto nibbindati,",
  "atk-s0508a212:496_7": "nibbindanto taṁ tatthuppannavedanañca virattacitto vedeti,",
  "atk-s0508a212:496_8": "tathābhūto ca tañca najjhosa tiṭṭhatīti taṁ rūpārammaṇaṁ sammadeva virattacittatāya ajjhosāya na tiṭṭhati “etaṁ mama,",
  "atk-s0508a212:496_9": "esohamasmi,",
  "atk-s0508a212:496_10": "eso me attā”ti taṇhāmānadiṭṭhivasena nābhinivisati.",
  "atk-s0508a212:497_0": "Yathāssa passato rūpanti assa yogino yathā tattha abhijjhādayo nappavattanti,",
  "atk-s0508a212:497_1": "evaṁ aniccādito rūpaṁ passantassa.",
  "atk-s0508a212:497_2": "Sevato cāpi vedananti taṁ ārabbha uppannaṁ vedanaṁ taṁsampayuttadhamme ca gocarasevanāya sevato cāpi.",
  "atk-s0508a212:497_3": "Khīyatīti sabbaṁ kilesavaṭṭaṁ parikkhayaṁ pariyādānaṁ gacchati.",
  "atk-s0508a212:497_4": "Nopacīyatīti na upaciyati na ācayaṁ gacchati.",
  "atk-s0508a212:497_5": "Evaṁ so caratī satoti evaṁ kilesāpanayanapaṭipattiyā sato sampajāno hutvā carati, viharati.",
  "atk-s0508a212:497_6": "Evaṁ apacinato dukkhanti vuttanayena apacayagāminiyā maggapaññāya sakalaṁ vaṭṭadukkhaṁ apacinantassa.",
  "atk-s0508a212:497_7": "Santike nibbāna vuccatīti saupādisesaanupādisesanibbānadhātusamīpe evāti vuccati asaṅkhatāya dhātuyā sacchikatattā.",
  "atk-s0508a212:497_8": "Na so rajjati saddesūtiādīsupi imināva nayena attho veditabbo.",
  "atk-s0508a212:498_0": "Evaṁ thero imāhi gāthāhi satthu ovādassa attanā upadhāritabhāvaṁ pavedetvā uṭṭhāyāsanā satthāraṁ vanditvā",
  "atk-s0508a212:498_1": "gato nacirasseva vipassanaṁ vaḍḍhetvā arahattaṁ pāpuṇīti.",
  "atk-s0508a212:499_0": "Mālukyaputtattheragāthāvaṇṇanā niṭṭhitā.",
  "atk-s0508a212:500_0": "6. Selattheragāthāvaṇṇanā",
  "atk-s0508a212:501_0": "Paripuṇṇakāyotiādikā āyasmato selattherassa gāthā.",
  "atk-s0508a212:501_1": "Kā uppatti?",
  "atk-s0508a212:501_2": "Ayaṁ kira padumuttarabhagavato kāle kulagehe nibbattitvā viññutaṁ patto gaṇapāmokkho hutvā tīṇi purisasatāni",
  "atk-s0508a212:501_3": "samādapetvā tehi saddhiṁ satthu gandhakuṭiṁ kāretvā katapariyositāya gandhakuṭiyā sabhikkhusaṅghassa",
  "atk-s0508a212:501_4": "bhagavato mahādānaṁ pavattetvā satthāraṁ bhikkhū ca ticīvarena acchādesi.",
  "atk-s0508a212:501_5": "So tena puññakammena ekaṁ buddhantaraṁ devaloke eva vasitvā tato cuto devamanussesu saṁsaranto imasmiṁ",
  "atk-s0508a212:501_6": "buddhuppāde aṅguttarāpesu āpaṇe nāma brāhmaṇagāme brāhmaṇakule nibbattitvā seloti laddhanāmo ahosi.",
  "atk-s0508a212:501_7": "So vayappatto tīsu vedesu,",
  "atk-s0508a212:501_8": "brāhmaṇasippesu ca nipphattiṁ gantvā tīṇi māṇavakasatāni mante vācento āpaṇe paṭivasati.",
  "atk-s0508a212:501_9": "Tena ca samayena satthā sāvatthito nikkhamitvā aḍḍhateḷasahi bhikkhusatehi saddhiṁ aṅguttarāpesu cārikaṁ caranto selassa,",
  "atk-s0508a212:501_10": "antevāsikānañca ñāṇaparipākaṁ disvā aññatarasmiṁ vanasaṇḍe viharati.",
  "atk-s0508a212:501_11": "Atha keṇiyo nāma jaṭilo satthu āgamanaṁ sutvā tattha gantvā saddhiṁ bhikkhusaṅghena satthāraṁ svātanāya",
  "atk-s0508a212:501_12": "nimantetvā sake assame pahūtaṁ khādanīyaṁ bhojanīyaṁ paṭiyādeti.",
  "atk-s0508a212:501_13": "Tasmiñca samaye selo brāhmaṇo saddhiṁ tīhi māṇavakasatehi jaṅghāvihāraṁ anuvicaranto keṇiyassa assamaṁ",
  "atk-s0508a212:501_14": "pavisitvā jaṭile kaṭṭhaphālanuddhanasampādanādinā dānūpakaraṇaṁ sajjente disvā,",
  "atk-s0508a212:501_15": "“kiṁ nu kho te, keṇiya,",
  "atk-s0508a212:501_16": "mahāyañño paccupaṭṭhito”tiādiṁ pucchitvā tena “buddho bhagavā mayā svātanāya nimantito”ti vutte “buddho”ti",
  "atk-s0508a212:501_17": "vacanaṁ sutvāva haṭṭho udaggo pītisomanassajāto tāvadeva māṇavakehi saddhiṁ satthāraṁ upasaṅkamitvā katapaṭisanthāro",
  "atk-s0508a212:501_18": "ekamantaṁ nisinno bhagavato kāye bāttiṁsamahāpurisalakkhaṇāni disvā “imehi lakkhaṇehi samannāgato rājā",
  "atk-s0508a212:501_19": "vā hoti cakkavattī,",
  "atk-s0508a212:501_20": "buddho vā loke vivaṭṭacchado,",
  "atk-s0508a212:501_21": "ayaṁ pana pabbajito,",
  "atk-s0508a212:501_22": "no ca kho naṁ jānāmi ‘buddho vā, no vā’,",
  "atk-s0508a212:501_23": "sutaṁ kho pana metaṁ brāhmaṇānaṁ vuddhānaṁ mahallakānaṁ ācariyapācariyānaṁ bhāsamānānaṁ ‘ye te bhavanti arahanto sammāsambuddhā,",
  "atk-s0508a212:501_24": "te sake vaṇṇe bhaññamāne attānaṁ pātukarontī’ti asammāsambuddho hi sammukhe ṭhatvā buddhaguṇehi abhitthavīyamāno",
  "atk-s0508a212:501_25": "sārajjati maṅkubhāvaṁ āpajjati avesārajjappattatāya ananuyogakkhamattā,",
  "atk-s0508a212:501_26": "yaṁnūnāhaṁ samaṇaṁ gotamaṁ sammukhā sāruppāhi gāthāhi abhitthaveyya”nti evaṁ pana cintetvā –",
  "atk-s0508a212:502_0": "818.",
  "atk-s0508a212:503_0": "“Paripuṇṇakāyo suruci, sujāto cārudassano;",
  "atk-s0508a212:504_0": "Suvaṇṇavaṇṇosi bhagavā, susukkadāṭhosi vīriyavā.",
  "atk-s0508a212:505_0": "819.",
  "atk-s0508a212:506_0": "“Narassa hi sujātassa, ye bhavanti viyañjanā;",
  "atk-s0508a212:507_0": "Sabbe te tava kāyasmiṁ, mahāpurisalakkhaṇā.",
  "atk-s0508a212:508_0": "820.",
  "atk-s0508a212:509_0": "“Pasannanetto sumukho, brahā uju patāpavā;",
  "atk-s0508a212:510_0": "Majjhe samaṇasaṅghassa, ādiccova virocasi.",
  "atk-s0508a212:511_0": "821.",
  "atk-s0508a212:512_0": "“Kalyāṇadassano bhikkhu, kañcanasannibhattaco;",
  "atk-s0508a212:513_0": "Kiṁ te samaṇabhāvena, evaṁ uttamavaṇṇino.",
  "atk-s0508a212:514_0": "822.",
  "atk-s0508a212:515_0": "“Rājā arahasi bhavituṁ, cakkavattī rathesabho;",
  "atk-s0508a212:516_0": "Cāturanto vijitāvī, jambusaṇḍassa issaro.",
  "atk-s0508a212:517_0": "823.",
  "atk-s0508a212:518_0": "“Khattiyā bhogī rājāno, anuyantā bhavanti te;",
  "atk-s0508a212:519_0": "Rājābhirājā manujindo, rajjaṁ kārehi gotamā”ti. –",
  "atk-s0508a212:520_0": "Chahi gāthāhi bhagavantaṁ abhitthavi.",
  "atk-s0508a212:521_0": "Tattha paripuṇṇakāyoti abhibyattarūpānaṁ dvattiṁsāya mahāpurisalakkhaṇānaṁ paripuṇṇatāya ahīnaṅgapaccaṅgatāya ca paripuṇṇasarīro.",
  "atk-s0508a212:521_1": "Surucīti sundarasarīrappabho.",
  "atk-s0508a212:521_2": "Sujātoti ārohapariṇāhasampattiyā,",
  "atk-s0508a212:521_3": "saṇṭhānasampattiyā ca sunibbatto.",
  "atk-s0508a212:521_4": "Cārudassanoti sucirampi passantānaṁ atittijanakaṁ appaṭikkūlaṁ ramaṇīyaṁ cāru eva dassanaṁ assāti cārudassano.",
  "atk-s0508a212:521_5": "Keci panāhu “cārudassanoti sundaranetto”ti.",
  "atk-s0508a212:521_6": "Suvaṇṇavaṇṇoti suvaṇṇasadisavaṇṇo.",
  "atk-s0508a212:521_7": "Asīti bhavasi,",
  "atk-s0508a212:521_8": "idaṁ padaṁ “paripuṇṇakāyo asī”tiādinā sabbapadehi yojetabbaṁ.",
  "atk-s0508a212:521_9": "Susukkadāṭhoti suṭṭhu sukkadāṭho.",
  "atk-s0508a212:521_10": "Bhagavato hi dāṭhāhi candakiraṇā viya dhavalarasmiyo niccharanti.",
  "atk-s0508a212:521_11": "Vīriyavāti vīriyapāramīpāripūriyā caturaṅgasamannāgatavīriyādhiṭṭhānato catubbidhassa sammappadhānassa sampattiyā ca atisayayutto.",
  "atk-s0508a212:522_0": "Narassa hi sujātassāti samatiṁsāya pāramīnaṁ,",
  "atk-s0508a212:522_1": "ariyassa vā cakkavattīvattassa paripūritattā suṭṭhu sammadeva jātassa narassa,",
  "atk-s0508a212:522_2": "mahāpurisassāti attho.",
  "atk-s0508a212:522_3": "Sabbe teti ye mahāpurisabhāvaṁ loke aggapuggalabhāvaṁ byañjayantīti byañjanāti laddhavohārasuppatiṭṭhitapādatādibāttiṁsamahāpurisalakkhaṇasaṅkhātā",
  "atk-s0508a212:522_4": "tambanakhatuṅganakhatādiasītianubyañjanasaṅkhātā ca rūpaguṇā,",
  "atk-s0508a212:522_5": "te anavasesā,",
  "atk-s0508a212:522_6": "tava kāyasmiṁ santīti vacanaseso.",
  "atk-s0508a212:523_0": "Mahāpurisalakkhaṇāti pubbe vuttabyañjanāneva vacanantarena nigamento āha.",
  "atk-s0508a212:524_0": "Idāni tesu lakkhaṇesu attanā abhirucitehi lakkhaṇehi bhagavantaṁ thomento “pasannanetto”tiādimāha.",
  "atk-s0508a212:524_1": "Bhagavā hi pañca vaṇṇapasādasampattiyā pasannanetto.",
  "atk-s0508a212:524_2": "Paripuṇṇacandamaṇḍalasadisamukhatāya sumukho.",
  "atk-s0508a212:524_3": "Ārohapariṇāhasampattiyā brahā.",
  "atk-s0508a212:524_4": "Brahmujugattatāya uju.",
  "atk-s0508a212:524_5": "Jutimantatāya patāpavā.",
  "atk-s0508a212:525_0": "Idāni tameva patāpavantataṁ ādiccūpamāya vibhāvento “majjhe samaṇasaṅghassā”tiādimāha.",
  "atk-s0508a212:525_1": "Tattha ādiccova virocasīti yathā ādicco uggacchanto sabbaṁ tamagataṁ vidhametvā ālokaṁ karonto virocati,",
  "atk-s0508a212:525_2": "evaṁ tvampi anto ceva bahi ca sabbaṁ avijjātamaṁ viddhaṁsetvā ñāṇālokaṁ karonto virocasi.",
  "atk-s0508a212:526_0": "Dassanīyarūpatāya aṅgīgatānaṁ dassanasampattīnaṁ āvahanato,",
  "atk-s0508a212:526_1": "kalyāṇehi pañcahi dassanehi samannāgatattā ca kalyāṇadassano.",
  "atk-s0508a212:526_2": "Uttamavaṇṇinoti uttamavaṇṇasampannassa.",
  "atk-s0508a212:527_0": "Cakkavattīti cakkaratanaṁ vatteti,",
  "atk-s0508a212:527_1": "catūhi sampatticakkehi vatteti,",
  "atk-s0508a212:527_2": "tehi ca pare vatteti.",
  "atk-s0508a212:527_3": "Parahitāya iriyāpathacakkānaṁ vatto etasmiṁ atthīti cakkavattī.",
  "atk-s0508a212:527_4": "Atha vā catūhi acchariyadhammehi ca saṅgahavatthūhi ca samannāgamena parehi anabhibhavanīyassa āṇācakkassa vatto etasmiṁ atthītipi cakkavattī.",
  "atk-s0508a212:527_5": "Rathesabhoti rathikesu ājānīyausabhapuriso,",
  "atk-s0508a212:527_6": "mahārathikoti attho.",
  "atk-s0508a212:527_7": "Cāturantoti catusamuddantāya pathaviyā issaro.",
  "atk-s0508a212:527_8": "Vijitāvīti vijitavijayo.",
  "atk-s0508a212:527_9": "Jambusaṇḍassāti jambudīpassa,",
  "atk-s0508a212:527_10": "pākaṭena hi issariyāni dassento evamāha.",
  "atk-s0508a212:527_11": "Cakkavattī pana saparittadīpānaṁ catunnampi mahādīpānaṁ issarova.",
  "atk-s0508a212:528_0": "Khattiyāti jātikhattiyā.",
  "atk-s0508a212:528_1": "Bhogīti bhogiyā.",
  "atk-s0508a212:528_2": "Rājānoti ye keci rajjaṁ kārentā.",
  "atk-s0508a212:528_3": "Anuyantāti anugāmino sevakā.",
  "atk-s0508a212:528_4": "Rājābhirājāti rājūnaṁ pūjanīyo rājā hutvā,",
  "atk-s0508a212:528_5": "cakkavattīti adhippāyo.",
  "atk-s0508a212:528_6": "Manujindoti manussādhipati,",
  "atk-s0508a212:528_7": "manussānaṁ paramissaroti attho.",
  "atk-s0508a212:529_0": "Evaṁ selena vutte bhagavā “ye te bhavanti arahanto sammāsambuddhā,",
  "atk-s0508a212:529_1": "te sake vaṇṇe bhaññamāne attānaṁ pātukarontī”ti imaṁ selassa manorathaṁ pūrento –",
  "atk-s0508a212:530_0": "824.",
  "atk-s0508a212:531_0": "“Rājāhamasmi sela, (selāti bhagavā) dhammarājā anuttaro;",
  "atk-s0508a212:532_0": "Dhammena cakkaṁ vattemi, cakkaṁ appaṭivattiya”nti. – imaṁ gāthamāha;",
  "atk-s0508a212:533_0": "Tatrāyaṁ adhippāyo –",
  "atk-s0508a212:533_1": "yaṁ maṁ tvaṁ, sela, yācasi,",
  "atk-s0508a212:533_2": "“rājā arahasi bhavituṁ cakkavattī”ti,",
  "atk-s0508a212:533_3": "ettha appossukko hohi,",
  "atk-s0508a212:533_4": "rājāhamasmi,",
  "atk-s0508a212:533_5": "sati ca rājatte yathā añño rājā samānopi yojanasataṁ vā anusāsati,",
  "atk-s0508a212:533_6": "dve tīṇi cattāri pañca yojanasatāni vā yojanasahassaṁ vā cakkavattī hutvāpi catudīpapariyantamattaṁ vā,",
  "atk-s0508a212:533_7": "nāhamevaṁ paricchinnavisayo.",
  "atk-s0508a212:533_8": "Ahañhi dhammarājā anuttaro bhavaggato avīcipariyantaṁ katvā tiriyaṁ aparimeyyalokadhātuyo anusāsāmi.",
  "atk-s0508a212:533_9": "Yāvatā hi apadādibhedā sattā,",
  "atk-s0508a212:533_10": "ahaṁ tesaṁ aggo.",
  "atk-s0508a212:533_11": "Na hi me koci sīlena vā…pe…",
  "atk-s0508a212:533_12": "vimuttiñāṇadassanena vā sadiso natthi,",
  "atk-s0508a212:533_13": "kuto bhiyyo.",
  "atk-s0508a212:533_14": "Svāhaṁ evaṁ dhammarājā anuttaro,",
  "atk-s0508a212:533_15": "anuttareneva catusatipaṭṭhānādibhedabodhipakkhiyasaṅkhātena dhammena cakkaṁ vattemi,",
  "atk-s0508a212:533_16": "“idaṁ pajahatha,",
  "atk-s0508a212:533_17": "idaṁ upasampajja viharathā”tiādinā āṇācakkaṁ.",
  "atk-s0508a212:533_18": "“Idaṁ kho pana,",
  "atk-s0508a212:533_19": "bhikkhave,",
  "atk-s0508a212:533_20": "dukkhaṁ ariyasacca”ntiādinā pariyattidhammena dhammacakkameva vā.",
  "atk-s0508a212:533_21": "Cakkaṁ appaṭivattiyanti yaṁ cakkaṁ appaṭivattiyaṁ hoti samaṇena vā…pe…",
  "atk-s0508a212:533_22": "kenaci vā lokasminti.",
  "atk-s0508a212:534_0": "Evaṁ attānamāvikarontaṁ bhagavantaṁ disvā pītisomanassajāto selo puna daḷhīkaraṇatthaṁ –",
  "atk-s0508a212:535_0": "825.",
  "atk-s0508a212:536_0": "“Sambuddho paṭijānāsi, (iti selo brāhmaṇo) dhammarājā anuttaro;",
  "atk-s0508a212:537_0": "Dhammena cakkaṁ vattemi, iti bhāsatha gotama.",
  "atk-s0508a212:538_0": "826.",
  "atk-s0508a212:539_0": "“Ko nu senāpati bhoto, sāvako satthuranvayo;",
  "atk-s0508a212:540_0": "Ko tetamanuvatteti, dhammacakkaṁ pavattita”nti. – gāthādvayamāha;",
  "atk-s0508a212:541_0": "Tattha ko nu senāpatīti dhammarañño bhoto dhammena pavattitassa cakkassa anupavattanako senāpati ko nūti pucchi.",
  "atk-s0508a212:542_0": "Tena ca samayena bhagavato dakkhiṇapasse āyasmā sāriputto nisinno hoti,",
  "atk-s0508a212:542_1": "suvaṇṇapuñjo viya siriyā sobhamāno.",
  "atk-s0508a212:542_2": "Taṁ dassento bhagavā –",
  "atk-s0508a212:543_0": "827.",
  "atk-s0508a212:544_0": "“Mayā pavattitaṁ cakkaṁ, (selāti bhagavā) dhammacakkaṁ anuttaraṁ;",
  "atk-s0508a212:545_0": "Sāriputto anuvatteti, anujāto tathāgata”nti. – gāthamāha;",
  "atk-s0508a212:546_0": "Tattha anujāto tathāgatanti, tathāgataṁ anujāto, tathā gatena hetunā ariyāya jātiyā jātoti attho.",
  "atk-s0508a212:547_0": "Evaṁ “ko nu senāpati bhoto”ti selena vuttapañhaṁ byākaritvā yaṁ selo āha “sambuddho paṭijānāsī”ti tattha",
  "atk-s0508a212:547_1": "naṁ nikkaṅkhaṁ kātukāmo “nāhaṁ paṭiññāmatteneva paṭijānāmi,",
  "atk-s0508a212:547_2": "api cāhaṁ iminā kāraṇena buddho”ti ñāpetuṁ –",
  "atk-s0508a212:548_0": "828.",
  "atk-s0508a212:549_0": "“Abhiññeyyaṁ abhiññātaṁ, bhāvetabbañca bhāvitaṁ;",
  "atk-s0508a212:550_0": "Pahātabbaṁ pahīnaṁ me, tasmā buddhosmi brāhmaṇā”ti. – gāthamāha;",
  "atk-s0508a212:551_0": "Tattha abhiññeyyanti cattāri saccāni cattāri ariyasaccāni.",
  "atk-s0508a212:551_1": "Catunnañhi saccānaṁ ariyasaccānañca sāmaññaggahaṇametaṁ yadidaṁ abhiññeyyanti.",
  "atk-s0508a212:551_2": "Tattha ariyasaccesu yaṁ bhāvetabbaṁ maggasaccaṁ,",
  "atk-s0508a212:551_3": "yañca pahātabbaṁ samudayasaccaṁ,",
  "atk-s0508a212:551_4": "tadubhayaggahaṇena tesaṁ phalabhūtāni nirodhasaccadukkhasaccānipi gahitāneva honti hetuggahaṇeneva phalasiddhito.",
  "atk-s0508a212:551_5": "Tena tattha “sacchikātabbaṁ sacchikataṁ,",
  "atk-s0508a212:551_6": "pariññeyyaṁ pariññāta”nti idampi vuttameva hoti.",
  "atk-s0508a212:551_7": "“Abhiññeyyaṁ abhiññāta”nti vā iminā ca sabbassapi ñeyyassa abhiññātasambuddhabhāvaṁ uddesavasena pakāsetvā",
  "atk-s0508a212:551_8": "tadekadesaṁ niddesavasena dassento “bhāvetabbañca bhāvita”ntiādimāha.",
  "atk-s0508a212:551_9": "Atha vā “bhāvetabbaṁ bhāvitaṁ,",
  "atk-s0508a212:551_10": "pahātabbaṁ pahīna”nti iminā attano ñāṇapahānasampadākittanamukhena taṁmūlakattā sabbepi buddhaguṇā kittitā hontīti āha “tasmā buddhosmi,",
  "atk-s0508a212:551_11": "brāhmaṇā”ti.",
  "atk-s0508a212:551_12": "Abhiññeyyaabhiññātaggahaṇena hi sabbaso vijjāvimuttīnaṁ gahitattā saphalaṁ catusaccabhāvaṁ saddhiṁ hetusampattiyā",
  "atk-s0508a212:551_13": "dassento bujjhitabbaṁ sabbaṁ bujjhitvā buddho jātosmīti ñāyena hetunā attano buddhabhāvaṁ vibhāveti.",
  "atk-s0508a212:552_0": "Evaṁ nippariyāyena attānaṁ pātukaritvā attani kaṅkhāvitaraṇatthaṁ brāhmaṇaṁ ussāhento –",
  "atk-s0508a212:553_0": "829.",
  "atk-s0508a212:554_0": "“Vinayassu mayi kaṅkhaṁ, adhimuccassu brāhmaṇa;",
  "atk-s0508a212:555_0": "Dullabhaṁ dassanaṁ hoti, sambuddhānaṁ abhiṇhaso.",
  "atk-s0508a212:556_0": "830.",
  "atk-s0508a212:557_0": "“Yesaṁ ve dullabho loke, pātubhāvo abhiṇhaso;",
  "atk-s0508a212:558_0": "Sohaṁ brāhmaṇa buddhosmi, sallakatto anuttaro.",
  "atk-s0508a212:559_0": "831.",
  "atk-s0508a212:560_0": "“Brahmabhūto atitulo, mārasenappamaddano;",
  "atk-s0508a212:561_0": "Sabbāmitte vase katvā, modāmi akutobhayo”ti. – gāthattayamāha;",
  "atk-s0508a212:562_0": "Tattha vinayassūti vinehi chinda.",
  "atk-s0508a212:562_1": "Kaṅkhanti vicikicchaṁ.",
  "atk-s0508a212:562_2": "Adhimuccassūti adhimokkhaṁ kara “sammāsambuddho”ti saddaha.",
  "atk-s0508a212:562_3": "Dullabhaṁ dassanaṁ hoti,",
  "atk-s0508a212:562_4": "sambuddhānanti yato kappānaṁ asaṅkhyeyyampi buddhasuñño loko hoti.",
  "atk-s0508a212:562_5": "Sallakattoti,",
  "atk-s0508a212:562_6": "rāgādisallakattano.",
  "atk-s0508a212:562_7": "Brahmabhūtoti seṭṭhabhūto.",
  "atk-s0508a212:562_8": "Atituloti tulaṁ atīto,",
  "atk-s0508a212:562_9": "nirupamoti attho.",
  "atk-s0508a212:562_10": "Mārasenappamaddanoti “kāmā te paṭhamā senā”ti evaṁ āgatāya mārasenāya pamaddano.",
  "atk-s0508a212:562_11": "Sabbāmitteti khandhakilesābhisaṅkhāramaccudevaputtamārasaṅkhāte sabbapaccatthike.",
  "atk-s0508a212:562_12": "Vase katvāti attano vase katvā.",
  "atk-s0508a212:562_13": "Modāmi akutobhayoti kutoci nibbhayo samādhisukhena,",
  "atk-s0508a212:562_14": "phalanibbānasukhena ca modāmi.",
  "atk-s0508a212:563_0": "Evaṁ vutte selo brāhmaṇo tāvadeva bhagavati sañjātapasādo pabbajjāpekkho hutvā –",
  "atk-s0508a212:564_0": "832.",
  "atk-s0508a212:565_0": "“Idaṁ bhonto nisāmetha, yathā bhāsati cakkhumā;",
  "atk-s0508a212:566_0": "Sallakatto mahāvīro, sīhova nadatī vane.",
  "atk-s0508a212:567_0": "833.",
  "atk-s0508a212:568_0": "“Brahmabhūtaṁ atitulaṁ, mārasenappamaddanaṁ;",
  "atk-s0508a212:569_0": "Ko disvā nappasīdeyya, api kaṇhābhijātiko.",
  "atk-s0508a212:570_0": "834.",
  "atk-s0508a212:571_0": "“Yo maṁ icchati anvetu, yo vā nicchati gacchatu;",
  "atk-s0508a212:572_0": "Idhāhaṁ pabbajissāmi, varapaññassa santike”ti. –",
  "atk-s0508a212:573_0": "Gāthattayamāha. Yathā taṁ paripākagatāya upanissayasampattiyā codiyamāno.",
  "atk-s0508a212:574_0": "Tattha kaṇhābhijātikoti, nīcajātiko, tamotamaparāyaṇabhāve ṭhito.",
  "atk-s0508a212:575_0": "Tato tepi māṇavakā hetusampannatāya tattheva pabbajjāpekkhā hutvā –",
  "atk-s0508a212:576_0": "835.",
  "atk-s0508a212:577_0": "“Etaṁ ce ruccati bhoto, sammāsambuddhasāsanaṁ;",
  "atk-s0508a212:578_0": "Mayampi pabbajissāma, varapaññassa santike”ti. –",
  "atk-s0508a212:579_0": "Gāthamāhaṁsu, yathā taṁ tena saddhiṁ katādhikārā kulaputtā.",
  "atk-s0508a212:580_0": "Atha selo tesu māṇavakesu tuṭṭhacitto te dassento pabbajjañca yācamāno –",
  "atk-s0508a212:581_0": "836.",
  "atk-s0508a212:582_0": "“Brāhmaṇā tisatā ime, yācanti pañjalīkatā;",
  "atk-s0508a212:583_0": "Brahmacariyaṁ carissāma, bhagavā tava santike”ti. – gāthamāha;",
  "atk-s0508a212:584_0": "Tato bhagavā yasmā selo heṭṭhā vuttanayena padumuttarassa bhagavato kāle tesaṁyeva tiṇṇaṁ purisasatānaṁ gaṇajeṭṭho hutvā ropitakusalamūlo,",
  "atk-s0508a212:584_1": "idāni pacchimabhavepi tesaṁyeva ācariyo hutvā nibbatto,",
  "atk-s0508a212:584_2": "ñāṇañcassa tesañca paripakkaṁ,",
  "atk-s0508a212:584_3": "ehibhikkhubhāvassa ca upanissayo atthi,",
  "atk-s0508a212:584_4": "tasmā te sabbeva ehibhikkhubhāvena pabbajjāya pabbājento –",
  "atk-s0508a212:585_0": "837.",
  "atk-s0508a212:586_0": "“Svākhātaṁ brahmacariyaṁ, (selāti bhagavā) sandiṭṭhikamakālikaṁ;",
  "atk-s0508a212:587_0": "Yattha amoghā pabbajjā, appamattassa sikkhato”ti. – gāthamāha;",
  "atk-s0508a212:588_0": "Tattha sandiṭṭhikanti paccakkhaṁ.",
  "atk-s0508a212:588_1": "Akālikanti maggānantaraphaluppattito na kālantare pattabbaphalaṁ.",
  "atk-s0508a212:588_2": "Yatthāti yaṁnimittā.",
  "atk-s0508a212:588_3": "Maggabrahmacariyanimittā hi pabbajjā amoghā anipphalā,",
  "atk-s0508a212:588_4": "yatthāti vā yasmiṁ sāsane appamattassa sativippavāsarahitassa tīsu sikkhāsu sikkhato.",
  "atk-s0508a212:589_0": "Evañca vatvā “etha,",
  "atk-s0508a212:589_1": "bhikkhavo”ti bhagavā avoca.",
  "atk-s0508a212:589_2": "Tāvadeva te sabbe iddhimayapattacīvaradharā hutvā saṭṭhivassikattherā viya bhagavantaṁ abhivādetvā parivāresuṁ.",
  "atk-s0508a212:589_3": "So evaṁ pabbajitvā vipassanāya kammaṁ karonto sattame divase sapariso arahattaṁ pāpuṇi.",
  "atk-s0508a212:589_4": "Tena vuttaṁ apadāne –",
  "atk-s0508a212:590_0": "“Nagare haṁsavatiyā, vīthisāmī ahosahaṁ;",
  "atk-s0508a212:591_0": "Mama ñātī samānetvā, idaṁ vacanamabraviṁ.",
  "atk-s0508a212:592_0": "“Buddho loke samuppanno, puññakkhetto anuttaro;",
  "atk-s0508a212:593_0": "Āsi so sabbalokassa, āhutīnaṁ paṭiggaho.",
  "atk-s0508a212:594_0": "“Khattiyā negamā ceva, mahāsālā ca brāhmaṇā;",
  "atk-s0508a212:595_0": "Pasannacittā sumanā, pūgadhammaṁ akaṁsu te.",
  "atk-s0508a212:596_0": "“Hatthārohā anīkaṭṭhā, rathikā pattikārakā;",
  "atk-s0508a212:597_0": "Pasannacittā sumanā, pūgadhammaṁ akaṁsu te.",
  "atk-s0508a212:598_0": "“Uggā ca rājaputtā ca, vesiyānā ca brāhmaṇā;",
  "atk-s0508a212:599_0": "Pasannacittā sumanā, pūgadhammaṁ akaṁsu te.",
  "atk-s0508a212:600_0": "“Āḷārikā kappakā ca, nhāpakā mālakārakā;",
  "atk-s0508a212:601_0": "Pasannacittā sumanā, pūgadhammaṁ akaṁsu te.",
  "atk-s0508a212:602_0": "“Rajakā pesakārā ca, cammakārā ca nhāpitā;",
  "atk-s0508a212:603_0": "Pasannacittā sumanā, pūgadhammaṁ akaṁsu te.",
  "atk-s0508a212:604_0": "“Usukārā bhamakārā, cammakārā ca tacchakā;",
  "atk-s0508a212:605_0": "Pasannacittā sumanā, pūgadhammaṁ akaṁsu te.",
  "atk-s0508a212:606_0": "“Kammārā soṇṇakārā ca, tipulohakarā tathā;",
  "atk-s0508a212:607_0": "Pasannacittā sumanā, pūgadhammaṁ akaṁsu te.",
  "atk-s0508a212:608_0": "“Bhatakā ceṭakā ceva, dāsakammakarā bahū;",
  "atk-s0508a212:609_0": "Yathāsakena thāmena, pūgadhammaṁ akaṁsu te.",
  "atk-s0508a212:610_0": "“Udahārā kaṭṭhahārā, kassakā tiṇahārakā;",
  "atk-s0508a212:611_0": "Yathāsakena thāmena, pūgadhammaṁ akaṁsu te.",
  "atk-s0508a212:612_0": "“Pupphikā mālikā ceva, paṇṇikā phalahārakā;",
  "atk-s0508a212:613_0": "Yathāsakena thāmena, pūgadhammaṁ akaṁsu te.",
  "atk-s0508a212:614_0": "“Gaṇikā kumbhadāsī ca, pūvikā macchikāpi ca;",
  "atk-s0508a212:615_0": "Yathāsakena thāmena, pūgadhammaṁ akaṁsu te.",
  "atk-s0508a212:616_0": "“Etha sabbe samāgantvā, gaṇaṁ bandhāma ekato;",
  "atk-s0508a212:617_0": "Adhikāraṁ karissāma, puññakkhette anuttare.",
  "atk-s0508a212:618_0": "“Te me sutvāna vacanaṁ, gaṇaṁ bandhiṁsu tāvade;",
  "atk-s0508a212:619_0": "Upaṭṭhānasālaṁ sukataṁ, bhikkhusaṅghassa kārayuṁ.",
  "atk-s0508a212:620_0": "“Niṭṭhāpetvāna taṁ sālaṁ, udaggo tuṭṭhamānaso;",
  "atk-s0508a212:621_0": "Pareto tehi sabbehi, sambuddhamupasaṅkamiṁ.",
  "atk-s0508a212:622_0": "“Upasaṅkamma sambuddhaṁ, lokanāthaṁ narāsabhaṁ;",
  "atk-s0508a212:623_0": "Vanditvā satthuno pāde, idaṁ vacanamabraviṁ.",
  "atk-s0508a212:624_0": "“Ime tīṇi satā vīra, purisā ekato gaṇā;",
  "atk-s0508a212:625_0": "Upaṭṭhānasālaṁ sukataṁ, niyyādenti tuvaṁ muni.",
  "atk-s0508a212:626_0": "“Bhikkhusaṅghassa purato, sampaṭicchatva cakkhumā;",
  "atk-s0508a212:627_0": "Tiṇṇaṁ satānaṁ purato, imā gāthā abhāsatha.",
  "atk-s0508a212:628_0": "“Tisatāpi ca jeṭṭho ca, anuvattiṁsu ekato;",
  "atk-s0508a212:629_0": "Sampattiñhi karitvāna, sabbe anubhavissatha.",
  "atk-s0508a212:630_0": "“Pacchime bhave sampatte, sītibhāvamanuttaraṁ;",
  "atk-s0508a212:631_0": "Ajaraṁ amataṁ santaṁ, nibbānaṁ phassayissatha.",
  "atk-s0508a212:632_0": "“Evaṁ buddho viyākāsi, sabbaññū samaṇuttaro;",
  "atk-s0508a212:633_0": "Buddhassa vacanaṁ sutvā, somanassaṁ pavedayiṁ.",
  "atk-s0508a212:634_0": "“Tiṁsakappasahassāni, devaloke ramiṁ ahaṁ;",
  "atk-s0508a212:635_0": "Devādhipo pañcasataṁ, devarajjamakārayiṁ.",
  "atk-s0508a212:636_0": "“Sahassakkhattuṁ rājā ca, cakkavattī ahosahaṁ;",
  "atk-s0508a212:637_0": "Devarajjaṁ karontassa, mahādevā avandisuṁ.",
  "atk-s0508a212:638_0": "“Idha mānusake rajjaṁ, parisā honti bandhavā;",
  "atk-s0508a212:639_0": "Pacchime bhave sampatte, vāseṭṭho nāma brāhmaṇo.",
  "atk-s0508a212:640_0": "“Asītikoṭi nicayo, tassa putto ahosahaṁ;",
  "atk-s0508a212:641_0": "Selo iti mamaṁ nāmaṁ, chaḷaṅge pāramiṁ gato.",
  "atk-s0508a212:642_0": "“Jaṅghāvihāraṁ vicaraṁ, sasissehi purakkhato;",
  "atk-s0508a212:643_0": "Jaṭābhārikabharitaṁ, keṇiyaṁ nāma tāpasaṁ.",
  "atk-s0508a212:644_0": "“Paṭiyattāhutiṁ disvā, idaṁ vacanamabraviṁ;",
  "atk-s0508a212:645_0": "Āvāho vā vivāho vā, rājā vā te nimantito.",
  "atk-s0508a212:646_0": "“Āhutiṁ yiṭṭhukāmohaṁ, brāhmaṇe devasammate;",
  "atk-s0508a212:647_0": "Na nimantemi rājānaṁ, āhutī me na vijjati.",
  "atk-s0508a212:648_0": "“Na catthi mayhamāvāho, vivāho me na vijjati;",
  "atk-s0508a212:649_0": "Sakyānaṁ nandijanano, seṭṭho loke sadevake.",
  "atk-s0508a212:650_0": "“Sabbalokahitatthāya, sabbasattasukhāvaho;",
  "atk-s0508a212:651_0": "So me nimantito ajja, tassetaṁ paṭiyādanaṁ.",
  "atk-s0508a212:652_0": "“Timbarūsakavaṇṇābho, appameyyo anūpamo;",
  "atk-s0508a212:653_0": "Rūpenāsadiso buddho, svātanāya nimantito.",
  "atk-s0508a212:654_0": "“Ukkāmukhapahaṭṭhova, khadiraṅgārasannibho;",
  "atk-s0508a212:655_0": "Vijjūpamo mahāvīro, so me buddho nimantito.",
  "atk-s0508a212:656_0": "“Pabbatagge yathā acci, puṇṇamāyeva candimā;",
  "atk-s0508a212:657_0": "Naḷaggivaṇṇasaṅkāso, so me buddho nimantito.",
  "atk-s0508a212:658_0": "“Asambhīto bhayātīto, bhavantakaraṇo muni;",
  "atk-s0508a212:659_0": "Sīhūpamo mahāvīro, so me buddho nimantito.",
  "atk-s0508a212:660_0": "“Kusalo buddhadhammehi, apasayho parehi so;",
  "atk-s0508a212:661_0": "Nāgūpamo mahāvīro, so me buddho nimantito.",
  "atk-s0508a212:662_0": "“Saddhammācārakusalo, buddhanāgo asādiso;",
  "atk-s0508a212:663_0": "Usabhūpamo mahāvīro, so me buddho nimantito.",
  "atk-s0508a212:664_0": "“Anantavaṇṇo amitayaso, vicittasabbalakkhaṇo;",
  "atk-s0508a212:665_0": "Sakkūpamo mahāvīro, so me buddho nimantito.",
  "atk-s0508a212:666_0": "“Vasī gaṇī patāpī ca, tejassī ca durāsado;",
  "atk-s0508a212:667_0": "Brahmūpamo mahāvīro, so me buddho nimantito.",
  "atk-s0508a212:668_0": "“Pattadhammo dasabalo, balātibalapārago;",
  "atk-s0508a212:669_0": "Dharaṇūpamo mahāvīro, so me buddho nimantito.",
  "atk-s0508a212:670_0": "“Sīlavīcisamākiṇṇo, dhammaviññāṇakhobhito;",
  "atk-s0508a212:671_0": "Udadhūpamo mahāvīro, so me buddho nimantito.",
  "atk-s0508a212:672_0": "“Durāsado duppasaho, acalo uggato brahā;",
  "atk-s0508a212:673_0": "Nerūpamo mahāvīro, so me buddho nimantito.",
  "atk-s0508a212:674_0": "“Anantañāṇo asamasamo, atulo aggataṁ gato;",
  "atk-s0508a212:675_0": "Gaganūpamo mahāvīro, so me buddho nimantito.",
  "atk-s0508a212:676_0": "“Patiṭṭhā bhayabhītānaṁ, tāṇo saraṇagāminaṁ;",
  "atk-s0508a212:677_0": "Assāsako mahāvīro, so me buddho nimantito.",
  "atk-s0508a212:678_0": "“Āsayo buddhimantānaṁ, puññakkhettaṁ sukhesinaṁ;",
  "atk-s0508a212:679_0": "Ratanākaro mahāvīro, so me buddho nimantito.",
  "atk-s0508a212:680_0": "“Assāsako vedakaro, sāmaññaphaladāyako;",
  "atk-s0508a212:681_0": "Meghūpamo mahāvīro, so me buddho nimantito.",
  "atk-s0508a212:682_0": "“Lokacakkhu mahātejo, sabbatamavinodano;",
  "atk-s0508a212:683_0": "Sūriyūpamo mahāvīro, so me buddho nimantito.",
  "atk-s0508a212:684_0": "“Ārammaṇavimuttīsu, sabhāvadassano muni;",
  "atk-s0508a212:685_0": "Candūpamo mahāvīro, so me buddho nimantito.",
  "atk-s0508a212:686_0": "“Buddho samussito loke, lakkhaṇehi alaṅkato;",
  "atk-s0508a212:687_0": "Appameyyo mahāvīro, so me buddho nimantito.",
  "atk-s0508a212:688_0": "“Yassa ñāṇaṁ appameyyaṁ, sīlaṁ yassa anūpamaṁ;",
  "atk-s0508a212:689_0": "Vimutti asadisā yassa, so me buddho nimantito.",
  "atk-s0508a212:690_0": "“Yassa dhīti asadisā, thāmo yassa acintiyo;",
  "atk-s0508a212:691_0": "Yassa parakkamo jeṭṭho, so me buddho nimantito.",
  "atk-s0508a212:692_0": "“Rāgo doso ca moho ca, visā sabbe samūhatā;",
  "atk-s0508a212:693_0": "Agadūpamo mahāvīro, so me buddho nimantito.",
  "atk-s0508a212:694_0": "“Klesabyādhibahudukkha-sabbatamavinodano;",
  "atk-s0508a212:695_0": "Vejjūpamo mahāvīro, so me buddho nimantito.",
  "atk-s0508a212:696_0": "“Buddhoti bho yaṁ vadesi, ghosopeso sudullabho;",
  "atk-s0508a212:697_0": "Buddho buddhoti sutvāna, pīti me udapajjatha.",
  "atk-s0508a212:698_0": "“Abbhantaraṁ agaṇhantaṁ, pīti me bahi nicchare;",
  "atk-s0508a212:699_0": "Sohaṁ pītimano santo, idaṁ vacanamabraviṁ.",
  "atk-s0508a212:700_0": "“Kahaṁ nu kho so bhagavā, lokajeṭṭho narāsabho;",
  "atk-s0508a212:701_0": "Tattha gantvā namassissaṁ, sāmaññaphaladāyakaṁ.",
  "atk-s0508a212:702_0": "“Paggayha dakkhiṇaṁ bāhuṁ, vedajāto katañjalī;",
  "atk-s0508a212:703_0": "Ācikkhi me dhammarājaṁ, sokasallavinodanaṁ.",
  "atk-s0508a212:704_0": "“Udentaṁva mahāmeghaṁ, nīlaṁ añjanasannibhaṁ;",
  "atk-s0508a212:705_0": "Sāgaraṁ viya dissantaṁ, passasetaṁ mahāvanaṁ.",
  "atk-s0508a212:706_0": "“Ettha so vasate buddho, adantadamako muni;",
  "atk-s0508a212:707_0": "Vinayanto ca veneyye, bodhento bodhipakkhiye.",
  "atk-s0508a212:708_0": "“Pipāsitova udakaṁ, bhojanaṁva jighacchito;",
  "atk-s0508a212:709_0": "Gāvī yathā vacchagiddhā, evāhaṁ viciniṁ jinaṁ.",
  "atk-s0508a212:710_0": "“Ācāraupacāraññū, dhammānucchavisaṁvaraṁ;",
  "atk-s0508a212:711_0": "Sikkhāpemi sake sisse, gacchante jinasantikaṁ.",
  "atk-s0508a212:712_0": "“Durāsadā bhagavanto, sīhāva ekacārino;",
  "atk-s0508a212:713_0": "Pade padaṁ nikkhipantā, āgaccheyyātha māṇavā.",
  "atk-s0508a212:714_0": "“Āsīviso yathā ghoro, migarājāva kesarī;",
  "atk-s0508a212:715_0": "Mattova kuñjaro dantī, evaṁ buddhā durāsadā.",
  "atk-s0508a212:716_0": "“Ukkāsitañca khipitaṁ, ajjhupekkhiya māṇavā;",
  "atk-s0508a212:717_0": "Pade padaṁ nikkhipantā, upetha buddhasantikaṁ.",
  "atk-s0508a212:718_0": "“Paṭisallānagarukā, appasaddā durāsadā;",
  "atk-s0508a212:719_0": "Durūpasaṅkamā buddhā, garū honti sadevake.",
  "atk-s0508a212:720_0": "“Yadāhaṁ pañhaṁ pucchāmi, paṭisammodayāmi vā;",
  "atk-s0508a212:721_0": "Appasaddā tadā hotha, munibhūtāva tiṭṭhatha.",
  "atk-s0508a212:722_0": "“Yaṁ so deseti sambuddho, khemaṁ nibbānapattiyā;",
  "atk-s0508a212:723_0": "Tamevatthaṁ nisāmetha, saddhammasavanaṁ sukhaṁ.",
  "atk-s0508a212:724_0": "“Upasaṅkamma sambuddhaṁ, sammodiṁ muninā ahaṁ;",
  "atk-s0508a212:725_0": "Taṁ kathaṁ vītisāretvā, lakkhaṇe upadhārayiṁ.",
  "atk-s0508a212:726_0": "“Lakkhaṇe dve ca kaṅkhāmi, passāmi tiṁsalakkhaṇe;",
  "atk-s0508a212:727_0": "Kosohitavatthaguyhaṁ, iddhiyā dassayī muni.",
  "atk-s0508a212:728_0": "“Jivhaṁ ninnāmayitvāna, kaṇṇasote ca nāsike;",
  "atk-s0508a212:729_0": "Paṭimasi nalāṭantaṁ, kevalaṁ chādayī jino.",
  "atk-s0508a212:730_0": "“Tassāhaṁ lakkhaṇe disvā, paripuṇṇe sabyañjane;",
  "atk-s0508a212:731_0": "Buddhoti niṭṭhaṁ gantvāna, saha sissehi pabbajiṁ.",
  "atk-s0508a212:732_0": "“Satehi tīhi sahito, pabbajiṁ anagāriyaṁ;",
  "atk-s0508a212:733_0": "Aḍḍhamāse asampatte, sabbe pattāmha nibbutiṁ.",
  "atk-s0508a212:734_0": "“Ekato kammaṁ katvāna, puññakkhette anuttare;",
  "atk-s0508a212:735_0": "Ekato saṁsaritvāna, ekato vinivattayuṁ.",
  "atk-s0508a212:736_0": "“Gopānasiyo datvāna, pūgadhamme vasiṁ ahaṁ",
  "atk-s0508a212:737_0": "Tena kammena sukatena, aṭṭha hetū labhāmahaṁ.",
  "atk-s0508a212:738_0": "“Disāsu pūjito homi, bhogā ca amitā mama;",
  "atk-s0508a212:739_0": "Patiṭṭhā homi sabbesaṁ, tāso mama na vijjati.",
  "atk-s0508a212:740_0": "“Byādhayo me na vijjanti, dīghāyuṁ pālayāmi ca;",
  "atk-s0508a212:741_0": "Sukhumacchaviko homi, āvāse patthite vase.",
  "atk-s0508a212:742_0": "“Aṭṭha gopānasī datvā, pūgadhamme vasiṁ ahaṁ;",
  "atk-s0508a212:743_0": "Paṭisambhidārahattañca, etaṁ me aparaṭṭhamaṁ.",
  "atk-s0508a212:744_0": "“Sabbavositavosāno, katakicco anāsavo;",
  "atk-s0508a212:745_0": "Aṭṭha gopānasī nāma, tava putto mahāmuni.",
  "atk-s0508a212:746_0": "“Pañca thambhāni datvāna, pūgadhamme vasiṁ ahaṁ;",
  "atk-s0508a212:747_0": "Tena kammena sukatena, pañca hetū labhāmahaṁ.",
  "atk-s0508a212:748_0": "“Acalo homi mettāya, anūnaṅgo bhavāmahaṁ;",
  "atk-s0508a212:749_0": "Ādeyyavacano homi, na dhaṁsemi yathā ahaṁ.",
  "atk-s0508a212:750_0": "“Abhantaṁ hoti me cittaṁ, akhilo homi kassaci;",
  "atk-s0508a212:751_0": "Tena kammena sukatena, vimalo homi sāsane.",
  "atk-s0508a212:752_0": "“Sagāravo sappatisso, katakicco anāsavo;",
  "atk-s0508a212:753_0": "Sāvako te mahāvīra, bhikkhu taṁ vandate muni.",
  "atk-s0508a212:754_0": "“Katvā sukatapallaṅkaṁ, sālāyaṁ paññapesahaṁ;",
  "atk-s0508a212:755_0": "Tena kammena sukatena, pañca hetū labhāmahaṁ.",
  "atk-s0508a212:756_0": "“Ucce kule pajāyitvā, mahābhogo bhavāmahaṁ;",
  "atk-s0508a212:757_0": "Sabbasampattiko homi, maccheraṁ me na vijjati.",
  "atk-s0508a212:758_0": "“Gamane patthite mayhaṁ, pallaṅko upatiṭṭhati;",
  "atk-s0508a212:759_0": "Saha pallaṅkaseṭṭhena, gacchāmi mama patthitaṁ.",
  "atk-s0508a212:760_0": "“Tena pallaṅkadānena, tamaṁ sabbaṁ vinodayiṁ;",
  "atk-s0508a212:761_0": "Sabbābhiññābalappatto, thero vandati taṁ muni.",
  "atk-s0508a212:762_0": "“Parikiccattakiccāni, sabbakiccāni sādhayiṁ;",
  "atk-s0508a212:763_0": "Tena kammena sukatena, pāvisiṁ abhayaṁ puraṁ.",
  "atk-s0508a212:764_0": "“Pariniṭṭhitasālamhi, paribhogamadāsahaṁ;",
  "atk-s0508a212:765_0": "Tena kammena sukatena, seṭṭhattaṁ ajjhupāgato.",
  "atk-s0508a212:766_0": "“Ye keci damakā loke, hatthiasse damenti ye;",
  "atk-s0508a212:767_0": "Karitvā kāraṇā nānā, dāruṇena damenti te.",
  "atk-s0508a212:768_0": "“Na hevaṁ tvaṁ mahāvīra, damesi naranāriyo;",
  "atk-s0508a212:769_0": "Adaṇḍena asatthena, damesi uttame dame.",
  "atk-s0508a212:770_0": "“Dānassa vaṇṇe kittento, desanākusalo muni;",
  "atk-s0508a212:771_0": "Ekapañhaṁ kathentova, bodhesi tisate muni.",
  "atk-s0508a212:772_0": "“Dantā mayaṁ sārathinā, suvimuttā anāsavā;",
  "atk-s0508a212:773_0": "Sabbābhiññābalapattā, nibbutā upadhikkhaye.",
  "atk-s0508a212:774_0": "“Satasahassito kappe, yaṁ dānamadadiṁ tadā;",
  "atk-s0508a212:775_0": "Atikkantā bhayā sabbe, sālādānassidaṁ phalaṁ.",
  "atk-s0508a212:776_0": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a212:777_0": "Arahattaṁ pana patvā satthāraṁ upasaṅkamitvā aññaṁ byākaronto –",
  "atk-s0508a212:778_0": "838.",
  "atk-s0508a212:779_0": "“Yaṁ taṁ saraṇamāgamha, ito aṭṭhame cakkhuma;",
  "atk-s0508a212:780_0": "Sattarattena bhagavā, dantāmha tava sāsane”ti. –",
  "atk-s0508a212:781_0": "Gāthamāha.",
  "atk-s0508a212:781_1": "Tassattho –",
  "atk-s0508a212:781_2": "pañcahi cakkhūhi cakkhuma bhagavā yasmā mayaṁ ito atīte aṭṭhame divase taṁ saraṇaṁ agamimha.",
  "atk-s0508a212:781_3": "Tasmā sattarattena tava sāsane damakena dantā amha,",
  "atk-s0508a212:781_4": "aho te saraṇagamanassa ānubhāvoti.",
  "atk-s0508a212:781_5": "Tato paraṁ –",
  "atk-s0508a212:782_0": "839.",
  "atk-s0508a212:783_0": "“Tuvaṁ buddho tuvaṁ satthā, tuvaṁ mārābhibhū muni;",
  "atk-s0508a212:784_0": "Tuvaṁ anusaye chetvā, tiṇṇo tāresimaṁ pajaṁ.",
  "atk-s0508a212:785_0": "840.",
  "atk-s0508a212:786_0": "“Upadhī te samatikkantā, āsavā te padālitā;",
  "atk-s0508a212:787_0": "Sīhova anupādāno, pahīnabhayabheravo”ti. –",
  "atk-s0508a212:788_0": "Imāhi dvīhi gāthāhi abhitthavitvā osānagāthāya satthāraṁ vandanaṁ yācati –",
  "atk-s0508a212:789_0": "841.",
  "atk-s0508a212:790_0": "“Bhikkhavo tisatā ime, tiṭṭhanti pañjalīkatā;",
  "atk-s0508a212:791_0": "Pāde vīra pasārehi, nāgā vandantu satthuno”ti.",
  "atk-s0508a212:792_0": "Tattha tuvaṁ buddhoti tvameva imasmiṁ loke sabbaññubuddho.",
  "atk-s0508a212:792_1": "Diṭṭhadhammikādiatthena sattānaṁ anusāsanato tvameva satthā.",
  "atk-s0508a212:792_2": "Sabbesaṁ mārānaṁ abhibhavanato mārābhibhū.",
  "atk-s0508a212:792_3": "Munibhāvato muni.",
  "atk-s0508a212:792_4": "Anusayechetvāti kāmarāgādike anusaye ariyamaggasatthena chinditvā.",
  "atk-s0508a212:792_5": "Tiṇṇoti sayaṁ saṁsāramahoghaṁ tiṇṇo,",
  "atk-s0508a212:792_6": "desanāhatthena imaṁ pajaṁ sattakāyaṁ tāresi.",
  "atk-s0508a212:792_7": "Upadhīti khandhūpadhiādayo sabbe upadhī.",
  "atk-s0508a212:792_8": "Adupādānoti sabbaso pahīnakāmupādānādiko.",
  "atk-s0508a212:792_9": "Evaṁ vatvā thero sapariso satthāraṁ abhivandatīti.",
  "atk-s0508a212:793_0": "Selattheragāthāvaṇṇanā niṭṭhitā.",
  "atk-s0508a212:794_0": "7. Kāḷigodhāputtabhaddiyattheragāthāvaṇṇanā",
  "atk-s0508a212:795_0": "Yātaṁme hatthigīvāyātiādikā āyasmato bhaddiyattherassa gāthā.",
  "atk-s0508a212:795_1": "Kā uppatti?",
  "atk-s0508a212:795_2": "Ayampi purimabuddhesu katādhikāro padumuttarassa bhagavato kāle mahābhogakule nibbattitvā viññutaṁ patto",
  "atk-s0508a212:795_3": "ekadivasaṁ satthu santike dhammaṁ suṇanto satthārā ekaṁ bhikkhuṁ uccākulikānaṁ aggaṭṭhāne ṭhapiyamānaṁ",
  "atk-s0508a212:795_4": "disvā sayampi taṁ ṭhānantaraṁ patthetvā sattāhaṁ buddhappamukhassa bhikkhusaṅghassa mahādānaṁ datvā paṇidhānaṁ akāsi.",
  "atk-s0508a212:795_5": "Satthāpissa anantarāyena samijjhanabhāvaṁ disvā byākāsi.",
  "atk-s0508a212:795_6": "Sopi taṁ byākaraṇaṁ sutvā uccākulikasaṁvattanikaṁ kammaṁ pucchitvā dhammassavanassa kārāpanaṁ,",
  "atk-s0508a212:795_7": "dhammamaṇḍape āsanadānaṁ,",
  "atk-s0508a212:795_8": "bījanīdānaṁ,",
  "atk-s0508a212:795_9": "dhammakathikānaṁ pūjāsakkārakaraṇaṁ,",
  "atk-s0508a212:795_10": "uposathāgāre paṭissayadānanti evamādiṁ yāvajīvaṁ bahupuññaṁ katvā tato cuto devamanussesu saṁsaranto",
  "atk-s0508a212:795_11": "kassapassa bhagavato aparabhāge amhākaṁ bhagavato uppattiyā puretaraṁ bārāṇasiyaṁ kuṭumbiyaghare nibbatto",
  "atk-s0508a212:795_12": "sambahule paccekabuddhe piṇḍāya caritvā ekasmiṁyeva ṭhāne samāgantvā bhattavissaggaṁ karonte disvā tattha",
  "atk-s0508a212:795_13": "pāsāṇaphalakāni attharitvā pādodakādiṁ upaṭṭhapento yāvajīvaṁ upaṭṭhahi.",
  "atk-s0508a212:796_0": "So ekaṁ buddhantaraṁ devamanussesu saṁsaritvā imasmiṁ buddhuppāde kapilavatthunagare sākiyarājakule nibbatti,",
  "atk-s0508a212:796_1": "bhaddiyotissa nāmaṁ ahosi.",
  "atk-s0508a212:796_2": "So vayappatto anuruddhādīhi pañcahi khattiyehi saddhiṁ satthari anupiyambavane viharante satthu santike pabbajitvā arahattaṁ pāpuṇi.",
  "atk-s0508a212:796_3": "Taṁ satthā aparabhāge jetavane ariyagaṇamajjhe nisinno uccākulikānaṁ bhikkhūnaṁ aggaṭṭhāne ṭhapesi.",
  "atk-s0508a212:796_4": "So phalasukhena nibbānasukhena ca vītināmento araññagatopi rukkhamūlagatopi suññāgāragatopi “aho sukhaṁ,",
  "atk-s0508a212:796_5": "aho sukha”nti abhikkhaṇaṁ udānaṁ udānesi.",
  "atk-s0508a212:796_6": "Taṁ sutvā bhikkhū satthu ārocesuṁ –",
  "atk-s0508a212:796_7": "“āyasmā bhaddiyo kāḷigodhāya putto abhikkhaṇaṁ ‘aho sukhaṁ,",
  "atk-s0508a212:796_8": "aho sukha’nti vadati,",
  "atk-s0508a212:796_9": "anabhirato maññe brahmacariyaṁ caratī”ti.",
  "atk-s0508a212:796_10": "Satthā taṁ pakkosāpetvā “saccaṁ kira tvaṁ, bhaddiya,",
  "atk-s0508a212:796_11": "abhikkhaṇaṁ ‘aho sukhaṁ,",
  "atk-s0508a212:796_12": "aho sukha’nti vadasī”ti pucchi.",
  "atk-s0508a212:796_13": "So “saccaṁ bhagavā”ti paṭijānitvā “pubbe me, bhante,",
  "atk-s0508a212:796_14": "rajjaṁ kārentassa susaṁvihitārakkho ahosiṁ,",
  "atk-s0508a212:796_15": "tathāpi bhīto ubbiggo ussaṅkito vihāsiṁ.",
  "atk-s0508a212:796_16": "Idāni pana pabbajito abhīto anubbiggo anussaṅkito viharāmī”ti vatvā –",
  "atk-s0508a212:797_0": "842.",
  "atk-s0508a212:798_0": "“Yātaṁ me hatthigīvāya, sukhumā vatthā padhāritā;",
  "atk-s0508a212:799_0": "Sālīnaṁ odano bhutto, sucimaṁsūpasecano.",
  "atk-s0508a212:800_0": "843.",
  "atk-s0508a212:801_0": "“Sojja bhaddo sātatiko, uñchāpattāgate rato;",
  "atk-s0508a212:802_0": "Jhāyati anupādāno, putto godhāya bhaddiyo.",
  "atk-s0508a212:803_0": "844.",
  "atk-s0508a212:804_0": "“Paṁsukūlī sātatiko, uñchāpattāgate rato;",
  "atk-s0508a212:805_0": "Jhāyati anupādāno, putto godhāya bhaddiyo.",
  "atk-s0508a212:806_0": "845.",
  "atk-s0508a212:808_0": "“Piṇḍapātī sātatiko…pe….",
  "atk-s0508a212:809_0": "846.",
  "atk-s0508a212:810_0": "“Tecīvarī sātatiko…pe….",
  "atk-s0508a212:811_0": "847.",
  "atk-s0508a212:812_0": "“Sapadānacārī sātatiko…pe….",
  "atk-s0508a212:813_0": "848.",
  "atk-s0508a212:814_0": "“Ekāsanī sātatiko…pe….",
  "atk-s0508a212:815_0": "849.",
  "atk-s0508a212:816_0": "“Pattapiṇḍī sātatiko…pe….",
  "atk-s0508a212:817_0": "850.",
  "atk-s0508a212:818_0": "“Khalupacchābhattī sātatiko…pe….",
  "atk-s0508a212:819_0": "851.",
  "atk-s0508a212:820_0": "“Āraññiko sātatiko…pe….",
  "atk-s0508a212:821_0": "852.",
  "atk-s0508a212:822_0": "“Rukkhamūliko sātatiko…pe….",
  "atk-s0508a212:823_0": "853.",
  "atk-s0508a212:824_0": "“Abbhokāsī sātatiko…pe….",
  "atk-s0508a212:825_0": "854.",
  "atk-s0508a212:826_0": "“Sosāniko sātatiko…pe….",
  "atk-s0508a212:827_0": "855.",
  "atk-s0508a212:828_0": "“Yathāsanthatiko sātatiko…pe….",
  "atk-s0508a212:829_0": "856.",
  "atk-s0508a212:830_0": "“Nesajjiko sātatiko…pe….",
  "atk-s0508a212:831_0": "857.",
  "atk-s0508a212:832_0": "“Appiccho sātatiko…pe….",
  "atk-s0508a212:833_0": "858.",
  "atk-s0508a212:834_0": "“Santuṭṭho sātatiko…pe….",
  "atk-s0508a212:835_0": "859.",
  "atk-s0508a212:836_0": "“Pavivitto sātatiko…pe….",
  "atk-s0508a212:837_0": "860.",
  "atk-s0508a212:838_0": "“Asaṁsaṭṭho sātatiko…pe….",
  "atk-s0508a212:839_0": "861.",
  "atk-s0508a212:840_0": "“Āraddhavīriyo sātatiko…pe….",
  "atk-s0508a212:841_0": "862.",
  "atk-s0508a212:842_0": "“Hitvā satapalaṁ kaṁsaṁ, sovaṇṇaṁ satarājikaṁ;",
  "atk-s0508a212:843_0": "Aggahiṁ mattikāpattaṁ, idaṁ dutiyābhisecanaṁ.",
  "atk-s0508a212:844_0": "863.",
  "atk-s0508a212:845_0": "“Ucce maṇḍalipākāre, daḷhamaṭṭālakoṭṭhake;",
  "atk-s0508a212:846_0": "Rakkhito khaggahatthehi, uttamaṁ vihariṁ pure.",
  "atk-s0508a212:847_0": "864.",
  "atk-s0508a212:848_0": "“Sojja bhaddo anutrāsī, pahīnabhayabheravo;",
  "atk-s0508a212:849_0": "Jhāyati vanamogayha, putto godhāya bhaddiyo.",
  "atk-s0508a212:850_0": "865.",
  "atk-s0508a212:851_0": "“Sīlakkhandhe patiṭṭhāya, satiṁ paññañca bhāvayaṁ;",
  "atk-s0508a212:852_0": "Pāpuṇiṁ anupubbena, sabbasaṁyojanakkhaya”nti. –",
  "atk-s0508a212:853_0": "Imāhi gāthāhi satthu purato sīhanādaṁ nadi.",
  "atk-s0508a212:854_0": "Tattha yātaṁ me hatthigīvāyāti, bhante,",
  "atk-s0508a212:854_1": "pubbe mayā gacchantenāpi hatthigīvāya hatthikkhandhe nisīditvā yātaṁ caritaṁ.",
  "atk-s0508a212:854_2": "Vatthāni pariharantenāpi sukhumā sukhasamphassā kāsikavatthavisesā dhāritā.",
  "atk-s0508a212:854_3": "Odanaṁ bhuñjantenāpi tivassikānaṁ purāṇagandhasālīnaṁ odano tittirakapiñjarādinā sucinā maṁsena upasittatāya sucimaṁsūpasecano bhutto,",
  "atk-s0508a212:854_4": "tathāpi taṁ sukhaṁ na mayhaṁ cittaparitosakaraṁ ahosi,",
  "atk-s0508a212:854_5": "yathā etarahi vivekasukhanti dassento āha “sojja bhaddo”tiādi.",
  "atk-s0508a212:854_6": "Ettha ca hatthiggahaṇeneva assarathayānāni,",
  "atk-s0508a212:854_7": "vatthaggahaṇena sabbarājālaṅkārā,",
  "atk-s0508a212:854_8": "odanaggahaṇena sabbabhojanavikati gahitāti veditabbaṁ.",
  "atk-s0508a212:854_9": "Sojjāti so ajja etarahi pabbajjāyaṁ ṭhito.",
  "atk-s0508a212:854_10": "Bhaddoti sīlādiguṇehi samannāgatattā bhaddo.",
  "atk-s0508a212:854_11": "Sātatikoti samaṇadhamme diṭṭhadhammasukhavihāre sātaccayutto.",
  "atk-s0508a212:854_12": "Uñchāpattāgate ratoti uñchācariyāya patte āgate pattapariyāpanne abhirato,",
  "atk-s0508a212:854_13": "teneva santuṭṭhoti adhippāyo.",
  "atk-s0508a212:854_14": "Jhāyatīti phalasamāpattijhānena jhāyati.",
  "atk-s0508a212:854_15": "Putto godhāyāti kāḷigodhāya nāma khattiyāya putto.",
  "atk-s0508a212:854_16": "Bhaddiyoti evaṁnāmo attānameva thero aññaṁ viya katvā vadati.",
  "atk-s0508a212:855_0": "Gahapaticīvaraṁ paṭikkhipitvā paṁsukūlikaṅgasamādānena paṁsukūliko.",
  "atk-s0508a212:855_1": "Saṅghabhattaṁ paṭikkhipitvā piṇḍapātikaṅgasamādānena piṇḍapātiko.",
  "atk-s0508a212:855_2": "Atirekacīvaraṁ paṭikkhipitvā tecīvarikaṅgasamādānena tecīvariko.",
  "atk-s0508a212:855_3": "Loluppacāraṁ paṭikkhipitvā sapadānacārikaṅgasamādānena sapadānacārī.",
  "atk-s0508a212:855_4": "Nānāsanabhojanaṁ paṭikkhipitvā ekāsanikaṅgasamādānena ekāsaniko.",
  "atk-s0508a212:855_5": "Dutiyakabhājanaṁ paṭikkhipitvā pattapiṇḍikaṅgasamādānena pattapiṇḍiko.",
  "atk-s0508a212:855_6": "Atirittabhojanaṁ paṭikkhipitvā khalupacchābhattikaṅgasamādānena khalupacchābhattiko.",
  "atk-s0508a212:855_7": "Gāmantasenāsanaṁ paṭikkhipitvā āraññikaṅgasamādānena āraññiko.",
  "atk-s0508a212:855_8": "Channavāsaṁ paṭikkhipitvā rukkhamūlikaṅgasamādānena rukkhamūliko.",
  "atk-s0508a212:855_9": "Channarukkhamūlāni paṭikkhipitvā abbhokāsikaṅgasamādānena abbhokāsiko.",
  "atk-s0508a212:855_10": "Nasusānaṁ paṭikkhipitvā sosānikaṅgasamādānena sosāniko.",
  "atk-s0508a212:855_11": "Senāsanaloluppaṁ paṭikkhipitvā yathāsanthatikaṅgasamādānena yathāsanthatiko.",
  "atk-s0508a212:855_12": "Sayanaṁ paṭikkhipitvā nesajjikaṅgasamādānena nesajjiko.",
  "atk-s0508a212:855_13": "Ayamettha saṅkhepo.",
  "atk-s0508a212:855_14": "Vitthārato pana dhutaṅgakathā visuddhimagge vuttanayeneva gahetabbā.",
  "atk-s0508a212:856_0": "Ucceti uccādiṭṭhāne,",
  "atk-s0508a212:856_1": "uparipāsādatāya vā ucce.",
  "atk-s0508a212:856_2": "Maṇḍalipākāreti maṇḍalākārena pākāraparikkhitte.",
  "atk-s0508a212:856_3": "Daḷhamaṭṭālakoṭṭhaketi thirehi aṭṭālehi dvārakoṭṭhakehi ca samannāgate,",
  "atk-s0508a212:856_4": "nagareti attho.",
  "atk-s0508a212:857_0": "Satiṁ paññañcāti ettha satisīsena samādhiṁ vadati.",
  "atk-s0508a212:857_1": "Phalasamāpattinirodhasamāpattiyo sandhāya “satiṁ paññañca bhāvaya”nti vutto.",
  "atk-s0508a212:857_2": "Sesaṁ tattha tattha vuttanayattā uttānameva.",
  "atk-s0508a212:858_0": "Evaṁ thero satthu sammukhā sīhanādaṁ nadi. Taṁ sutvā bhikkhū abhippasannā ahesuṁ.",
  "atk-s0508a212:859_0": "Kāḷigodhāputtabhaddiyattheragāthāvaṇṇanā niṭṭhitā.",
  "atk-s0508a212:860_0": "8. Aṅgulimālattheragāthāvaṇṇanā",
  "atk-s0508a212:861_0": "Gacchaṁ vadesītiādikā āyasmato aṅgulimālattherassa gāthā.",
  "atk-s0508a212:861_1": "Kā uppatti?",
  "atk-s0508a212:861_2": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinitvā imasmiṁ buddhuppāde",
  "atk-s0508a212:861_3": "sāvatthiyaṁ kosalarañño purohitassa bhaggavassa nāma brāhmaṇassa putto hutvā nibbatti.",
  "atk-s0508a212:861_4": "Tassa jātadivase sakalanagare āvudhāni pajjaliṁsu,",
  "atk-s0508a212:861_5": "rañño ca maṅgalāvudhaṁ sayanapīṭhe ṭhapitaṁ pajjali,",
  "atk-s0508a212:861_6": "taṁ disvā rājā bhīto saṁviggo niddaṁ na labhi.",
  "atk-s0508a212:861_7": "Purohito tāyaṁ velāyaṁ nakkhattayogaṁ ullokento “coranakkhattena jāto”ti sanniṭṭhānamakāsi.",
  "atk-s0508a212:861_8": "So vibhātāya rattiyā rañño santikaṁ gato sukhaseyyaṁ pucchi.",
  "atk-s0508a212:861_9": "Rājā “kuto, ācariya,",
  "atk-s0508a212:861_10": "sukhaseyyaṁ,",
  "atk-s0508a212:861_11": "rattiyaṁ mayhaṁ maṅgalāvudhaṁ pajjali,",
  "atk-s0508a212:861_12": "tassa ko nu kho vipāko bhavissatī”ti?",
  "atk-s0508a212:861_13": "“Mā bhāyi, mahārāja,",
  "atk-s0508a212:861_14": "mayhaṁ ghare dārako jāto.",
  "atk-s0508a212:861_15": "Tassa ānubhāvena sakalanagarepi āvudhāni pajjaliṁsū”ti.",
  "atk-s0508a212:861_16": "“Kiṁ bhavissati,",
  "atk-s0508a212:861_17": "ācariyā”ti?",
  "atk-s0508a212:861_18": "“Dārako coro bhavissatī”ti.",
  "atk-s0508a212:861_19": "“Kiṁ ekacārī coro,",
  "atk-s0508a212:861_20": "udāhu gaṇajeṭṭhako”ti?",
  "atk-s0508a212:861_21": "“Ekacāriko, deva”.",
  "atk-s0508a212:861_22": "“Kiṁ naṁ māremā”ti?",
  "atk-s0508a212:861_23": "“Ekacāriko ce,",
  "atk-s0508a212:861_24": "paṭijaggatha tāva na”nti āha.",
  "atk-s0508a212:861_25": "Tassa nāmaṁ karontā yasmā jāyamāno rañño cittaṁ vihesento jāto,",
  "atk-s0508a212:861_26": "tasmā hiṁsakoti katvā pacchā diṭṭhaṁ adiṭṭhanti viya ahiṁsakoti vohariṁsu.",
  "atk-s0508a212:862_0": "So vayappatto pubbakammabalena sattannaṁ hatthīnaṁ balaṁ dhāreti.",
  "atk-s0508a212:862_1": "Tassidaṁ pubbakammaṁ –",
  "atk-s0508a212:862_2": "buddhasuññe loke kassako hutvā nibbatto ekaṁ paccekabuddhaṁ vassodakena tintaṁ allacīvaraṁ sītapīḷitaṁ",
  "atk-s0508a212:862_3": "attano khettabhūmiṁ upagataṁ disvā “puññakkhettaṁ me upaṭṭhita”nti somanassajāto aggiṁ katvā adāsi.",
  "atk-s0508a212:862_4": "So tassa kammassa balena nibbattanibbattaṭṭhāne thāmajavabalasampanno ca hutvā imasmiṁ pacchimattabhāve sattannaṁ hatthīnaṁ balaṁ dhāreti.",
  "atk-s0508a212:862_5": "So takkasilaṁ gantvā disāpāmokkhassa ācariyassa santike dhammantevāsī hutvā sippaṁ uggaṇhato ācariyabrāhmaṇaṁ tassa bhariyañca sakkaccaṁ paṭijaggati.",
  "atk-s0508a212:862_6": "Tenassa sā brāhmaṇī gehe labbhamānena bhattādinā saṅgahaṁ karoti.",
  "atk-s0508a212:862_7": "Taṁ asahamānā aññe māṇavā ācariyena saddhiṁ bhedaṁ akaṁsu.",
  "atk-s0508a212:862_8": "Brāhmaṇo tesaṁ vacanaṁ dve tayo vāre asaddahanto hutvā pacchā saddahitvā “mahābalo māṇavo,",
  "atk-s0508a212:862_9": "na sakkā kenaci mārāpetuṁ,",
  "atk-s0508a212:862_10": "upāyena naṁ māressāmī”ti cintetvā niṭṭhitasippaṁ attano nagaraṁ gantuṁ āpucchantaṁ māṇavaṁ āha –",
  "atk-s0508a212:862_11": "“tāta ahiṁsaka,",
  "atk-s0508a212:862_12": "niṭṭhitasippena nāma antevāsinā ācariyassa garudakkhiṇā dātabbā,",
  "atk-s0508a212:862_13": "taṁ mayhaṁ dehī”ti. “Sādhu, ācariya,",
  "atk-s0508a212:862_14": "kiṁ dassāmī”ti?",
  "atk-s0508a212:862_15": "“Manussānaṁ sahassadakkhiṇahatthaṅgaliyo ānehī”ti.",
  "atk-s0508a212:862_16": "Brāhmaṇassa kira ayamassa adhippāyo –",
  "atk-s0508a212:862_17": "bahūsu māriyamānesu ekantato eko naṁ māreyyāti.",
  "atk-s0508a212:862_18": "Taṁ sutvā ahiṁsako attano ciraparicitaṁ nikkaruṇataṁ purakkhatvā sannaddhapañcāvudho kosalarañño vijite",
  "atk-s0508a212:862_19": "jālinaṁ vanaṁ pavisitvā mahāmaggasamīpe pabbatantare vasanto pabbatasikhare ṭhatvā maggena gacchante",
  "atk-s0508a212:862_20": "manusse oloketvā vegena gantvā aṅguliyo gahetvā rukkhagge olambesi.",
  "atk-s0508a212:862_21": "Tā gijjhāpi kākāpi khādiṁsu,",
  "atk-s0508a212:862_22": "bhūmiyaṁ nikkhittā pūtibhāvaṁ agamaṁsu.",
  "atk-s0508a212:862_23": "Evaṁ gaṇanāya aparipūramānāya laddhā laddhā aṅguliyo suttena ganthitvā mālaṁ katvā yaññopacitaṁ viya aṁse olambesi.",
  "atk-s0508a212:862_24": "Tato paṭṭhāya aṅgulimālotvevassa samaññā ahosi.",
  "atk-s0508a212:863_0": "Evaṁ tasmiṁ manusse mārente maggo avaḷañjo ahosi.",
  "atk-s0508a212:863_1": "So magge manusse alabhanto gāmūpacāraṁ gantvā nilīyitvā āgatāgate manusse māretvā aṅguliyo gahetvā gacchati.",
  "atk-s0508a212:863_2": "Taṁ ñatvā manussā gāmato apakkamiṁsu,",
  "atk-s0508a212:863_3": "gāmā suññā ahesuṁ,",
  "atk-s0508a212:863_4": "tathā nigamā janapadā ca.",
  "atk-s0508a212:863_5": "Evaṁ tena so padeso ubbāsito ahosi.",
  "atk-s0508a212:863_6": "Aṅgulimālassa ca ekāya ūnā sahassaaṅguliyo saṅgahā ahesuṁ.",
  "atk-s0508a212:863_7": "Atha manussā taṁ corupaddavaṁ kosalarañño ārocesuṁ.",
  "atk-s0508a212:863_8": "Rājā pātova nagare bheriṁ carāpesi,",
  "atk-s0508a212:863_9": "“sīghaṁ aṅgulimālacoraṁ gaṇhāma,",
  "atk-s0508a212:863_10": "balakāyo āgacchatū”ti.",
  "atk-s0508a212:863_11": "Taṁ sutvā aṅgulimālassa mātā mantāṇī nāma brāhmaṇī tassa pitaraṁ āha –",
  "atk-s0508a212:863_12": "“putto kira te coro hutvā idañcidañca karoti,",
  "atk-s0508a212:863_13": "taṁ ‘īdisaṁ mā karī’ti saññāpetvā ānehi,",
  "atk-s0508a212:863_14": "aññathā naṁ rājā ghāteyyā”ti.",
  "atk-s0508a212:863_15": "Brāhmaṇo “na mayhaṁ tādisehi puttehi attho,",
  "atk-s0508a212:863_16": "rājā yaṁ vā taṁ vā karotū”ti āha.",
  "atk-s0508a212:863_17": "Atha brāhmaṇī puttasinehena pātheyyaṁ gahetvā “mama puttaṁ saññāpetvā ānessāmī”ti maggaṁ paṭipajji.",
  "atk-s0508a212:864_0": "Bhagavā “ayaṁ ‘aṅgulimālaṁ ānessāmī’ti gacchati,",
  "atk-s0508a212:864_1": "sace sā gamissati,",
  "atk-s0508a212:864_2": "aṅgulimālo ‘aṅgulisahassaṁ pūressāmī’ti mātarampi māressati.",
  "atk-s0508a212:864_3": "So ca pacchimabhaviko,",
  "atk-s0508a212:864_4": "sacāhaṁ na gamissaṁ,",
  "atk-s0508a212:864_5": "mahājāni abhavissā”ti ñatvā pacchābhattaṁ piṇḍapātapaṭikkanto sayameva pattacīvaraṁ gahetvā aṅgulimālaṁ",
  "atk-s0508a212:864_6": "uddissa tiṁsayojanikaṁ maggaṁ padasāva paṭipajjamāno antarāmagge gopālakādīhi vāriyamānopi jālinaṁ vanaṁ",
  "atk-s0508a212:864_7": "upagacchi.",
  "atk-s0508a212:864_8": "Tasmiñca khaṇe tassa mātā tena diṭṭhā,",
  "atk-s0508a212:864_9": "so mātaraṁ dūratova disvā “mātarampi māretvā ajja ūnaṅguliṁ pūressāmī”ti asiṁ ukkhipitvā upadhāvi.",
  "atk-s0508a212:864_10": "Tesaṁ ubhinnaṁ antare bhagavā attānaṁ dassesi.",
  "atk-s0508a212:864_11": "Aṅgulimālo bhagavantaṁ disvā “kiṁ me mātaraṁ vadhitvā aṅguliyā gahitena?",
  "atk-s0508a212:864_12": "Jīvatu me mātā,",
  "atk-s0508a212:864_13": "yaṁnūnāhaṁ imaṁ samaṇaṁ jīvitā voropetvā aṅguliṁ gaṇheyya”nti ukkhittāsiko bhagavantaṁ piṭṭhito piṭṭhito anubandhi.",
  "atk-s0508a212:864_14": "Atha kho bhagavā tathārūpaṁ iddhābhisaṅkhāraṁ abhisaṅkhāsi,",
  "atk-s0508a212:864_15": "yathā pakatiiriyāpathena gacchantampi attānaṁ aṅgulimālo sabbathāmena dhāvantopi na sakkoti sampāpuṇituṁ.",
  "atk-s0508a212:864_16": "So parihīnajavo ghurughurupassāsī kacchehi sedaṁ muñcanto padaṁ uddharitumpi asakkonto khāṇu viya ṭhito bhagavantaṁ “tiṭṭha tiṭṭha,",
  "atk-s0508a212:864_17": "samaṇā”ti āha.",
  "atk-s0508a212:864_18": "Bhagavā gacchantova “ṭhito ahaṁ,",
  "atk-s0508a212:864_19": "aṅgulimāla,",
  "atk-s0508a212:864_20": "tvañca tiṭṭhā”ti āha.",
  "atk-s0508a212:864_21": "So “ime kho samaṇā sakyaputtiyā saccavādino,",
  "atk-s0508a212:864_22": "ayaṁ samaṇo gacchantoyeva ‘ṭhito ahaṁ,",
  "atk-s0508a212:864_23": "aṅgulimāla,",
  "atk-s0508a212:864_24": "tvañca tiṭṭhā’ti āha,",
  "atk-s0508a212:864_25": "ahañcamhi ṭhito,",
  "atk-s0508a212:864_26": "ko nu kho imassa adhippāyo,",
  "atk-s0508a212:864_27": "pucchitvā naṁ jānissāmī”ti bhagavantaṁ gāthāya ajjhabhāsi –",
  "atk-s0508a212:865_0": "866.",
  "atk-s0508a212:866_0": "“Gacchaṁ vadesi samaṇa ṭhitomhi, mamañca brūsi ṭhitamaṭṭhitoti;",
  "atk-s0508a212:867_0": "Pucchāmi taṁ samaṇa etamatthaṁ, kathaṁ ṭhito tvaṁ ahamaṭṭhitomhī”ti.",
  "atk-s0508a212:868_0": "Tattha samaṇāti bhagavantaṁ ālapati.",
  "atk-s0508a212:868_1": "Mamanti maṁ.",
  "atk-s0508a212:868_2": "Kathanti kenākārena.",
  "atk-s0508a212:868_3": "Ayañhettha attho – samaṇa,",
  "atk-s0508a212:868_4": "tvaṁ gacchantova samāno “ṭhitomhī”ti vadesi.",
  "atk-s0508a212:868_5": "Mamañca ṭhitaṁyeva “aṭṭhito”ti brūsi, vadesi.",
  "atk-s0508a212:868_6": "Kāraṇenettha bhavitabbaṁ,",
  "atk-s0508a212:868_7": "tasmā taṁ samaṇaṁ ahaṁ evamatthaṁ pucchāmi.",
  "atk-s0508a212:868_8": "Kathaṁ kenākārena tvaṁ ṭhito ahosi,",
  "atk-s0508a212:868_9": "ahañca aṭṭhitomhīti.",
  "atk-s0508a212:868_10": "Evaṁ vutte bhagavā –",
  "atk-s0508a212:869_0": "867.",
  "atk-s0508a212:870_0": "“Ṭhito ahaṁ aṅgulimāla sabbadā, sabbesu bhūtesu nidhāya daṇḍaṁ;",
  "atk-s0508a212:871_0": "Tuvañca pāṇesu asaññatosi, tasmā ṭhitohaṁ tuvamaṭṭhitosī”ti. –",
  "atk-s0508a212:872_0": "Gāthāya taṁ ajjhabhāsi.",
  "atk-s0508a212:873_0": "Tattha ṭhito ahaṁ,",
  "atk-s0508a212:873_1": "aṅgulimāla, sabbadā,",
  "atk-s0508a212:873_2": "sabbesu bhūtesu nidhāya daṇḍanti,",
  "atk-s0508a212:873_3": "aṅgulimāla,",
  "atk-s0508a212:873_4": "ahaṁ sabbadā sabbakāle ādimajjhapariyosānesu tasathāvarabhedesu sabbesu sattesu daṇḍaṁ nidhāya nihitadaṇḍo nihitasattho lajjī dayāpanno,",
  "atk-s0508a212:873_5": "tato aññathā avattanato evarūpeneva ṭhito.",
  "atk-s0508a212:873_6": "Tuvañca pāṇesu asaññatosīti tvaṁ pana sattesu saññamarahito asi,",
  "atk-s0508a212:873_7": "luddo lohitapāṇi hatapahate niviṭṭho adayāpanno,",
  "atk-s0508a212:873_8": "tasmā asaññato virativasena aṭṭhito.",
  "atk-s0508a212:873_9": "Tato eva tāsu tāsu gatīsu paribbhamanatopi tuvaṁ idāni iriyāpathena ṭhitopi aṭṭhito asi,",
  "atk-s0508a212:873_10": "ahaṁ pana vuttappakārena ṭhitoti.",
  "atk-s0508a212:873_11": "Tato aṅgulimālo yathābhuccaguṇappabhāvitassa jalatale telassa viya sakalaṁ lokaṁ abhibyāpetvā ṭhitassa",
  "atk-s0508a212:873_12": "bhagavato kittisaddassa sutapubbattā hetusampattiyā ñāṇassa ca paripākagatattā “ayaṁ so bhagavā”ti sañjātapītisomanasso",
  "atk-s0508a212:873_13": "“mahā ayaṁ sīhanādo,",
  "atk-s0508a212:873_14": "mahantaṁ gajjitaṁ,",
  "atk-s0508a212:873_15": "nayidaṁ aññassa bhavissati,",
  "atk-s0508a212:873_16": "samaṇassa maññe gotamassa etaṁ gajjitaṁ,",
  "atk-s0508a212:873_17": "diṭṭho vatamhi mahesinā sammāsambuddhena,",
  "atk-s0508a212:873_18": "mayhaṁ saṅgahakaraṇatthaṁ bhagavā idhāgato”ti cintetvā –",
  "atk-s0508a212:874_0": "868.",
  "atk-s0508a212:875_0": "“Cirassaṁ vata me mahito mahesī, mahāvanaṁ samaṇo paccapādi;",
  "atk-s0508a212:876_0": "Sohaṁ cajissāmi sahassapāpaṁ, sutvāna gāthaṁ tava dhammayutta”nti. –",
  "atk-s0508a212:877_0": "Imaṁ gāthaṁ abhāsi.",
  "atk-s0508a212:878_0": "Tattha cirassaṁ vatāti cirakālena vata.",
  "atk-s0508a212:878_1": "Meti mayhaṁ anuggahatthāya.",
  "atk-s0508a212:878_2": "Mahitoti sadevakena lokena mahatiyā pūjāya pūjito.",
  "atk-s0508a212:878_3": "Mahante sīlakkhandhādiguṇe esi,",
  "atk-s0508a212:878_4": "gavesīti mahesī.",
  "atk-s0508a212:878_5": "Mahāvanaṁ samaṇo paccapādīti imaṁ mahāraññaṁ samitasabbapāpo bhagavā paṭipajji.",
  "atk-s0508a212:878_6": "Sohaṁ cajissāmi sahassapāpaṁ,",
  "atk-s0508a212:878_7": "sutvāna gāthaṁ tava dhammayuttanti sohaṁ dhammayuttaṁ dhammūpasaṁhitaṁ tava gāthaṁ suṇiṁ.",
  "atk-s0508a212:878_8": "Sohaṁ taṁ sutvāna “cirassampi cirakālenapi saṅgataṁ paricitaṁ pāpasahassaṁ pajahissa”nti cintetvā idāni naṁ aññadatthu pariccajissāmīti attho.",
  "atk-s0508a212:878_9": "Evaṁ pana vatvā yathā paṭipajji,",
  "atk-s0508a212:878_10": "yathā ca bhagavatā anuggahito,",
  "atk-s0508a212:878_11": "taṁ dassetuṁ –",
  "atk-s0508a212:879_0": "869.",
  "atk-s0508a212:880_0": "“Icceva coro asimāvudhañca, sobbhe papāte narake anvakāsi;",
  "atk-s0508a212:881_0": "Avandi coro sugatassa pāde, tattheva pabbajjamayāci buddhaṁ.",
  "atk-s0508a212:882_0": "870.",
  "atk-s0508a212:883_0": "“Buddho ca kho kāruṇiko mahesi, yo satthā lokassa sadevakassa;",
  "atk-s0508a212:884_0": "Tamehi bhikkhūti tadā avoca, eseva tassa ahu bhikkhubhāvo”ti.",
  "atk-s0508a212:885_0": "Saṅgītikārā imā dve gāthā ṭhapesuṁ.",
  "atk-s0508a212:886_0": "Tattha iccevāti iti eva evaṁ vatvā anantarameva.",
  "atk-s0508a212:886_1": "Coroti aṅgulimālo.",
  "atk-s0508a212:886_2": "Asinti khaggaṁ.",
  "atk-s0508a212:886_3": "Āvudhanti sesāvudhaṁ.",
  "atk-s0508a212:886_4": "Sobbheti samantato chinnataṭe.",
  "atk-s0508a212:886_5": "Papāteti ekato chinnataṭe.",
  "atk-s0508a212:886_6": "Naraketi bhūmiyā phalitavivare.",
  "atk-s0508a212:886_7": "Idha pana tīhipi padehi yattha patitaṁ aññena gahetuṁ na sakkā,",
  "atk-s0508a212:886_8": "tādisaṁ pabbatantarameva vadati.",
  "atk-s0508a212:886_9": "Anvakāsīti anu akāsi,",
  "atk-s0508a212:886_10": "pañcavidhampi attano āvudhaṁ anu khipi chaḍḍesi,",
  "atk-s0508a212:886_11": "tāni chaḍḍetvā bhagavato pādesu sirasā nipatitvā “pabbājetha maṁ,",
  "atk-s0508a212:886_12": "bhante”ti āha.",
  "atk-s0508a212:886_13": "Tena vuttaṁ “avandi coro sugatassa pāde,",
  "atk-s0508a212:886_14": "tattheva pabbajjamayāci buddha”nti.",
  "atk-s0508a212:886_15": "Evaṁ tena pabbajjāya yācitāya satthā tassa purimakammaṁ olokento ehibhikkhubhāvāya hetusampattiṁ disvā dakkhiṇahatthaṁ pasāretvā – “ehi, bhikkhu,",
  "atk-s0508a212:886_16": "svākhāto dhammo,",
  "atk-s0508a212:886_17": "cara brahmacariyaṁ,",
  "atk-s0508a212:886_18": "sammā dukkhassa antakiriyāyā”ti āha.",
  "atk-s0508a212:886_19": "Sā eva ca tassa pabbajjā upasampadā ca ahosi.",
  "atk-s0508a212:886_20": "Tenāha “tamehi bhikkhūti tadā avoca,",
  "atk-s0508a212:886_21": "eseva tassa ahu bhikkhubhāvo”ti.",
  "atk-s0508a212:887_0": "Evaṁ thero satthu santike ehibhikkhubhāvena pabbajjaṁ upasampadañca labhitvā vipassanāya kammaṁ karonto",
  "atk-s0508a212:887_1": "arahattaṁ patvā vimuttisukhaṁ paṭisaṁvedento pītisomanassajāto udānavasena –",
  "atk-s0508a212:888_0": "871.",
  "atk-s0508a212:889_0": "“Yo ca pubbe pamajjitvā, pacchā so nappamajjati;",
  "atk-s0508a212:890_0": "Somaṁ lokaṁ pabhāseti, abbhā muttova candimā.",
  "atk-s0508a212:891_0": "872.",
  "atk-s0508a212:892_0": "“Yassa pāpaṁ kataṁ kammaṁ, kusalena pidhīyati;",
  "atk-s0508a212:893_0": "Somaṁ lokaṁ pabhāseti, abbhā muttova candimā.",
  "atk-s0508a212:894_0": "873.",
  "atk-s0508a212:895_0": "“Yo have daharo bhikkhu, yuñjati buddhasāsane;",
  "atk-s0508a212:896_0": "Somaṁ lokaṁ pabhāseti, abbhā muttova candimā”ti. – gāthattayaṁ abhāsi;",
  "atk-s0508a212:897_0": "Tassattho –",
  "atk-s0508a212:897_1": "yo puggalo gahaṭṭho vā pabbajito vā kalyāṇamittasaṁsaggato pubbe pāpamittasaṁsaggena vā attano vā paṭisaṅkhānābhāvena",
  "atk-s0508a212:897_2": "pamajjitvā sammāpaṭipattiyaṁ pamādaṁ āpajjitvā,",
  "atk-s0508a212:897_3": "pacchā kalyāṇamittasaṁsaggena yoniso ummujjanto nappamajjati,",
  "atk-s0508a212:897_4": "sammā paṭipajjati,",
  "atk-s0508a212:897_5": "samathavipassanaṁ anuyuñjanto tisso vijjā cha abhiññā pāpuṇāti,",
  "atk-s0508a212:897_6": "so abbhādīhi mutto cando viya okāsalokaṁ attanā adhigatāhi vijjābhiññāhi imaṁ khandhādilokaṁ obhāsetīti.",
  "atk-s0508a212:898_0": "Yassa puggalassa kataṁ upacitaṁ pāpakammaṁ kammakkhayakarena lokuttarakusalena avipākārahabhāvassa āharitattā",
  "atk-s0508a212:898_1": "vipākuppādane dvārapidhānena pidhīyati thakīyati.",
  "atk-s0508a212:898_2": "Sesaṁ vuttanayameva.",
  "atk-s0508a212:899_0": "Daharoti taruṇo,",
  "atk-s0508a212:899_1": "tenassa yogakkhamasarīrataṁ dasseti.",
  "atk-s0508a212:899_2": "So hi uppannaṁ vātātapaparissayaṁ abhibhavitvā yogaṁ kātuṁ sakkoti.",
  "atk-s0508a212:899_3": "Yuñjati buddhasāsane sikkhattaye yuttappayutto hoti,",
  "atk-s0508a212:899_4": "sakkaccaṁ sampādetīti attho.",
  "atk-s0508a212:900_0": "Evaṁ pītisomanassajāto vimuttisukhena viharanto yadā nagaraṁ piṇḍāya pavisati,",
  "atk-s0508a212:900_1": "tadā aññenapi khitto leḍḍu therassa kāye nipatati,",
  "atk-s0508a212:900_2": "aññenapi khitto daṇḍo tasseva kāye nipatati.",
  "atk-s0508a212:900_3": "So bhinnena pattena vihāraṁ pavisitvā satthu santikaṁ gacchati.",
  "atk-s0508a212:900_4": "Satthā taṁ ovadati “adhivāsehi,",
  "atk-s0508a212:900_5": "tvaṁ brāhmaṇa,",
  "atk-s0508a212:900_6": "adhivāsehi,",
  "atk-s0508a212:900_7": "tvaṁ brāhmaṇa,",
  "atk-s0508a212:900_8": "yassa kho,",
  "atk-s0508a212:900_9": "tvaṁ brāhmaṇa,",
  "atk-s0508a212:900_10": "kammassa vipākena bahūni vassasahassāni niraye pacceyyāsi, tassa,",
  "atk-s0508a212:900_11": "tvaṁ brāhmaṇa,",
  "atk-s0508a212:900_12": "kammassa vipākaṁ diṭṭheva dhamme paṭisaṁvedesī”ti.",
  "atk-s0508a212:900_13": "Atha thero anodhiso sabbasattesu mettacittaṁ upaṭṭhapetvā –",
  "atk-s0508a212:901_0": "874.",
  "atk-s0508a212:902_0": "“Disāpi me dhammakathaṁ suṇantu, disāpi me yuñjantu buddhasāsane;",
  "atk-s0508a212:903_0": "Disāpi me te manuje bhajantu, ye dhammamevādapayanti santo.",
  "atk-s0508a212:904_0": "875.",
  "atk-s0508a212:905_0": "“Disā hi me khantivādānaṁ, avirodhappasaṁsinaṁ;",
  "atk-s0508a212:906_0": "Suṇantu dhammaṁ kālena, tañca anuvidhīyantu.",
  "atk-s0508a212:907_0": "876.",
  "atk-s0508a212:908_0": "“Na hi jātu so mamaṁ hiṁse, aññaṁ vā pana kañci naṁ;",
  "atk-s0508a212:909_0": "Pappuyya paramaṁ santiṁ, rakkheyya tasathāvare.",
  "atk-s0508a212:910_0": "877.",
  "atk-s0508a212:911_0": "“Udakañhi nayanti nettikā, usukārā damayanti tejanaṁ;",
  "atk-s0508a212:912_0": "Dāruṁ damayanti tacchakā, attānaṁ damayanti paṇḍitā.",
  "atk-s0508a212:913_0": "878.",
  "atk-s0508a212:914_0": "“Daṇḍeneke damayanti, aṅkusebhi kasāhi ca;",
  "atk-s0508a212:915_0": "Adaṇḍena asatthena, ahaṁ dantomhi tādinā.",
  "atk-s0508a212:916_0": "879.",
  "atk-s0508a212:917_0": "“Ahiṁsakoti me nāmaṁ, hiṁsakassa pure sato;",
  "atk-s0508a212:918_0": "Ajjāhaṁ saccanāmomhi, na naṁ hiṁsāmi kañci naṁ.",
  "atk-s0508a212:919_0": "880.",
  "atk-s0508a212:920_0": "“Coro ahaṁ pure āsiṁ, aṅgulimāloti vissuto;",
  "atk-s0508a212:921_0": "Vuyhamāno mahoghena, buddhaṁ saraṇamāgamaṁ.",
  "atk-s0508a212:922_0": "881.",
  "atk-s0508a212:923_0": "“Lohitapāṇi pure āsiṁ, aṅgulimāloti vissuto;",
  "atk-s0508a212:924_0": "Saraṇagamanaṁ passa, bhavanetti samūhatā.",
  "atk-s0508a212:925_0": "882.",
  "atk-s0508a212:926_0": "“Tādisaṁ kammaṁ katvāna, bahuṁ duggatigāminaṁ;",
  "atk-s0508a212:927_0": "Phuṭṭho kammavipākena, anaṇo bhuñjāmi bhojanaṁ.",
  "atk-s0508a212:928_0": "883.",
  "atk-s0508a212:929_0": "“Pamādamanuyuñjanti, bālā dummedhino janā;",
  "atk-s0508a212:930_0": "Appamādañca medhāvī, dhanaṁ seṭṭhaṁva rakkhati.",
  "atk-s0508a212:931_0": "884.",
  "atk-s0508a212:932_0": "“Mā pamādamanuyuñjetha, mā kāmaratisanthavaṁ;",
  "atk-s0508a212:933_0": "Appamatto hi jhāyanto, pappoti paramaṁ sukhaṁ.",
  "atk-s0508a212:934_0": "885.",
  "atk-s0508a212:935_0": "“Svāgataṁ nāpagataṁ, netaṁ dummantitaṁ mama;",
  "atk-s0508a212:936_0": "Savibhattesu dhammesu, yaṁ seṭṭhaṁ tadupāgamaṁ.",
  "atk-s0508a212:937_0": "886.",
  "atk-s0508a212:938_0": "“Svāgataṁ nāpagataṁ, netaṁ dummantitaṁ mama;",
  "atk-s0508a212:939_0": "Tisso vijjā anuppattā, kataṁ buddhassa sāsanaṁ.",
  "atk-s0508a212:940_0": "887.",
  "atk-s0508a212:941_0": "“Araññe rukkhamūle vā, pabbatesu guhāsu vā;",
  "atk-s0508a212:942_0": "Tattha tattheva aṭṭhāsiṁ, ubbiggamanaso tadā.",
  "atk-s0508a212:943_0": "888.",
  "atk-s0508a212:944_0": "“Sukhaṁ sayāmi ṭhāyāmi, sukhaṁ kappemi jīvitaṁ;",
  "atk-s0508a212:945_0": "Ahatthapāso mārassa, aho satthānukampito.",
  "atk-s0508a212:946_0": "889.",
  "atk-s0508a212:947_0": "“Brahmajacco pure āsiṁ, udicco ubhato ahu.",
  "atk-s0508a212:948_0": "Sojja putto sugatassa, dhammarājassa satthuno.",
  "atk-s0508a212:949_0": "890.",
  "atk-s0508a212:950_0": "“Vītataṇho anādāno, guttadvāro susaṁvuto;",
  "atk-s0508a212:951_0": "Aghamūlaṁ vadhitvāna, patto me āsavakkhayo.",
  "atk-s0508a212:952_0": "891.",
  "atk-s0508a212:953_0": "“Pariciṇṇo mayā satthā, kataṁ buddhassa sāsanaṁ;",
  "atk-s0508a212:954_0": "Ohito garuko bhāro, bhavanetti samūhatā”ti. – imā gāthā abhāsi;",
  "atk-s0508a212:955_0": "Tattha disāpīti mayhaṁ disāpi amittā paccatthikāpi ye maṁ evaṁ upavadanti “yathā mayaṁ aṅgulimālassa vasena ñātiviyogadukkhaparetā dukkhaṁ pāpuṇāma,",
  "atk-s0508a212:955_1": "evaṁ aṅgulimālopi dukkhaṁ pāpuṇātū”ti.",
  "atk-s0508a212:955_2": "Me dhammakathaṁ suṇantūti mayā satthu santike sutaṁ catusaccadhammapaṭisaṁyuttaṁ kathaṁ suṇantu.",
  "atk-s0508a212:955_3": "Yuñjantūti sutvā ca tadatthāya paṭipajjantu.",
  "atk-s0508a212:955_4": "Te manuje bhajantūti tādise sappurise kalyāṇamitte bhajantu sevantu.",
  "atk-s0508a212:955_5": "Ye dhammamevādapayanti santoti ye sappurisā kusaladhammameva,",
  "atk-s0508a212:955_6": "uttarimanussadhammameva,",
  "atk-s0508a212:955_7": "nibbattitalokuttaradhammameva ca ādapenti samādapenti gaṇhāpenti.",
  "atk-s0508a212:956_0": "Khantivādānanti adhivāsanakhantimeva vadantānaṁ tato eva avirodhappasaṁsinanti kenaci avirodhabhūtāya mettāya eva pasaṁsanasīlānaṁ.",
  "atk-s0508a212:956_1": "Suṇantu dhammaṁkālenāti yuttappayuttakāle tesaṁ santike dhammaṁ suṇantu.",
  "atk-s0508a212:956_2": "Tañca anuvidhīyantūti tañca yathāsutaṁ dhammaṁ sammadeva uggahitvā anukarontu dhammānudhammaṁ paṭipajjantūti attho.",
  "atk-s0508a212:957_0": "Na hi jātu so mamaṁ hiṁseti so mayhaṁ diso paccatthiko jātu,",
  "atk-s0508a212:957_1": "ekaṁseneva maṁ na hiṁse,",
  "atk-s0508a212:957_2": "na bādheyya.",
  "atk-s0508a212:957_3": "Aññaṁ vā pana kañci nanti na kevalaṁ maṁyeva,",
  "atk-s0508a212:957_4": "aññaṁ vāpi kañci sattaṁ na hiṁseyya,",
  "atk-s0508a212:957_5": "pappuyya paramaṁ santinti,",
  "atk-s0508a212:957_6": "paramaṁ uttamaṁ santiṁ nibbānaṁ pāpuṇeyya,",
  "atk-s0508a212:957_7": "pāpuṇitvā ca rakkheyya tasathāvareti sabbe ca satte paramāya rakkhāya rakkheyya,",
  "atk-s0508a212:957_8": "sissaṁ puttaṁ viya paripāleyyāti attho.",
  "atk-s0508a212:958_0": "Evaṁ thero imāhi gāthāhi pare pāpato parimocento parittakiriyaṁ nāma katvā attano paṭipattiṁ pakāsento “udakaṁ hī”ti gāthamāha.",
  "atk-s0508a212:958_1": "Tattha pathaviyā thalaṭṭhānaṁ khaṇitvā ninnaṭṭhānaṁ pūretvā mātikaṁ vā katvā rukkhadoṇiṁ vā ṭhapetvā",
  "atk-s0508a212:958_2": "attanā icchikicchitaṭṭhānaṁ udakaṁ nentīti nettikā,",
  "atk-s0508a212:958_3": "udakahārino.",
  "atk-s0508a212:958_4": "Tejananti kaṇḍaṁ.",
  "atk-s0508a212:958_5": "Idaṁ vuttaṁ hoti –",
  "atk-s0508a212:958_6": "nettikā attano ruciyā udakaṁ nayanti,",
  "atk-s0508a212:958_7": "usukārāpi tāpetvā vaṅkābhāvaṁ harantā tejanaṁ usuṁ damayanti,",
  "atk-s0508a212:958_8": "ujukaṁ karonti,",
  "atk-s0508a212:958_9": "tacchakāpi nemiādīnaṁ atthāya tacchantā dāruṁ damayanti attano ruciyā ujuṁ vā vaṅkaṁ vā karonti.",
  "atk-s0508a212:958_10": "Evaṁ ettakaṁ ārammaṇaṁ katvā paṇḍitā sappaññā ariyamaggaṁ uppādentā attānaṁ damenti,",
  "atk-s0508a212:958_11": "arahattappattā pana ekantadantā nāma hontīti.",
  "atk-s0508a212:959_0": "Idāni purisadammasārathinā satthārā attano damitākāraṁ kataññutañca pakāsento “daṇḍeneke”tiādikā pañca gāthā abhāsi.",
  "atk-s0508a212:959_1": "Tattha daṇḍeneke damayantīti rājarājamahāmattādayo daṇḍena,",
  "atk-s0508a212:959_2": "hatthiassādinā balakāyena ca paccatthikādike damenti,",
  "atk-s0508a212:959_3": "gopālādayo ca gāvādike daṇḍena yaṭṭhiyā damenti.",
  "atk-s0508a212:959_4": "Hatthācariyā hatthiṁ aṅkusehi,",
  "atk-s0508a212:959_5": "assācariyā asse kasāhi ca damenti.",
  "atk-s0508a212:959_6": "Adaṇḍena asatthena,",
  "atk-s0508a212:959_7": "ahaṁ dantomhi tādināti ahaṁ pana iṭṭhādīsu tādibhāvappattena sammāsambuddhena vinā eva daṇḍena,",
  "atk-s0508a212:959_8": "vinā satthena,",
  "atk-s0508a212:959_9": "nihitadaṇḍanihitasatthabhāvena danto damito nibbisevano gato amhi.",
  "atk-s0508a212:960_0": "Ahiṁsakotime nāmaṁ,",
  "atk-s0508a212:960_1": "hiṁsakassa pure satoti satthārā samāgamato pubbe hiṁsakassa me samānassa ahiṁsakoti nāmamattaṁ ahosi.",
  "atk-s0508a212:960_2": "Ajjāhanti idāni panāhaṁ “ahiṁsako”ti saccanāmo avitathanāmo amhi.",
  "atk-s0508a212:960_3": "Tasmā na naṁ hiṁsāmi kañcipi sattaṁ na hiṁsāmi na bādhemi,",
  "atk-s0508a212:960_4": "nanti nipātamattaṁ.",
  "atk-s0508a212:961_0": "Vissutoti “pāṇātipātī luddo lohitapāṇī”tiādinā paññāto.",
  "atk-s0508a212:961_1": "Mahoghenāti kāmoghādinā mahatā oghena,",
  "atk-s0508a212:961_2": "tassa oghassa vicchedakaraṁ buddhaṁ saraṇaṁ buddhasaṅkhātaṁ saraṇaṁ agamaṁ upagacchiṁ.",
  "atk-s0508a212:962_0": "Lohitapāṇīti pāṇamatipātanena paresaṁ lohitena ruhirena makkhitapāṇi.",
  "atk-s0508a212:962_1": "Saraṇagamanaṁ passāti mahapphalaṁ mama saraṇagamanaṁ passāti attānamevālapati.",
  "atk-s0508a212:963_0": "Tādisaṁ kammanti anekasatapurisavadhaṁ dāruṇaṁ tathārūpaṁ pāpakammaṁ.",
  "atk-s0508a212:963_1": "Phuṭṭho kammavipākenāti pubbe katassa pāpakammassa vipākena phuṭṭho,",
  "atk-s0508a212:963_2": "sabbaso pahīnakammo vipākamattaṁ paccanubhonto.",
  "atk-s0508a212:963_3": "Atha vā phuṭṭho kammavipākenāti upanissayabhūtassa kusalakammassa phalabhūtena lokuttaramaggena,",
  "atk-s0508a212:963_4": "lokuttarakammasseva vā phalena vimuttisukhena phuṭṭho.",
  "atk-s0508a212:963_5": "Sabbaso kilesānaṁ khīṇattā anaṇo bhuñjāmi bhojanaṁ,",
  "atk-s0508a212:963_6": "bhojanāpadesena cattāropi paccaye vadati.",
  "atk-s0508a212:964_0": "Idāni pubbe attano pamādavihāraṁ garahāmukhena pacchā appamādapaṭipattiṁ pasaṁsanto tattha ca paresaṁ",
  "atk-s0508a212:964_1": "ussāhaṁ janento “pamādamanuyuñjantī”tiādikā gāthā abhāsi.",
  "atk-s0508a212:964_2": "Tattha bālāti bālyena samannāgatā idhalokaparalokatthaṁ ajānantā.",
  "atk-s0508a212:964_3": "Dummedhinoti nippaññā,",
  "atk-s0508a212:964_4": "te pamāde ādīnavaṁ apassantā pamādaṁ anuyuñjanti pavattenti,",
  "atk-s0508a212:964_5": "pamādeneva kālaṁ vītināmenti.",
  "atk-s0508a212:964_6": "Medhāvīti dhammojapaññāya samannāgato pana paṇḍito kulavaṁsāgataṁ seṭṭhaṁ uttamaṁ sattaratanadhanaṁ viya appamādaṁ rakkhati.",
  "atk-s0508a212:964_7": "Yathā hi “uttamaṁ dhanaṁ nissāya bhogasampattiṁ pāpuṇissāma,",
  "atk-s0508a212:964_8": "puttadāraṁ posessāma,",
  "atk-s0508a212:964_9": "sugatimaggaṁ sodhessāmā”ti dhane ānisaṁsaṁ passantā dhanaṁ rakkhanti;",
  "atk-s0508a212:964_10": "evaṁ paṇḍitopi “appamādaṁ nissāya paṭhamajjhānādīni paṭilabhissāmi,",
  "atk-s0508a212:964_11": "maggaphalāni pāpuṇissāmi,",
  "atk-s0508a212:964_12": "tisso vijjā cha abhiññā sampādessāmī”ti appamāde ānisaṁsaṁ passanto dhanaṁ seṭṭhaṁva appamādaṁ rakkhatīti attho.",
  "atk-s0508a212:965_0": "Mā pamādanti pamādaṁ mā anuyuñjetha pamādena kālaṁ mā vītināmayittha.",
  "atk-s0508a212:965_1": "Kāmaratisanthavanti vatthukāmesu,",
  "atk-s0508a212:965_2": "kilesakāmesu ca ratisaṅkhātaṁ taṇhāsanthavampi mā anuyuñjetha mā vindittha mā paṭilabhittha.",
  "atk-s0508a212:965_3": "Appamatto hīti upaṭṭhitasatitāya appamatto puggalo jhāyanto jhāyanappasuto paramaṁ uttamaṁ nibbānasukhaṁ pāpuṇāti.",
  "atk-s0508a212:966_0": "Svāgataṁ nāpagatanti yaṁ tadā mama satthu santike āgataṁ āgamanaṁ,",
  "atk-s0508a212:966_1": "satthu vā tasmiṁ mahāvane āgamanaṁ,",
  "atk-s0508a212:966_2": "taṁ svāgataṁ svāgamanaṁ nāpagataṁ,",
  "atk-s0508a212:966_3": "atthato apetaṁ vigataṁ na hoti.",
  "atk-s0508a212:966_4": "Netaṁ dummantitaṁ mamāti yaṁ tadā mayā “satthu santike pabbajissāmī”ti mantitaṁ,",
  "atk-s0508a212:966_5": "idampi mama na dummantitaṁ,",
  "atk-s0508a212:966_6": "sumantitameva. Kasmā?",
  "atk-s0508a212:966_7": "Savibhattesu dhammesūti sāvajjānavajjādivasena pakārato vibhattesu dhammesu yaṁ seṭṭhaṁ uttamaṁ pavaraṁ nibbānaṁ.",
  "atk-s0508a212:966_8": "Tadupāgamaṁ tadeva upagacchinti attho.",
  "atk-s0508a212:967_0": "“Tadā puthujjanakāle payogāsayavipannatāya araññādīsu dukkhaṁ vihāsiṁ,",
  "atk-s0508a212:967_1": "idāni payogāsayasampannatāya tattha sukhaṁ viharāmī”ti sukhavihārabhāvañceva “pubbe jātimattena brāhmaṇo,",
  "atk-s0508a212:967_2": "idāni satthu orasaputtatāya brāhmaṇo”ti paramatthabrāhmaṇabhāvañca dassento “araññe”tiādimāha.",
  "atk-s0508a212:967_3": "Tattha sukhaṁ sayāmīti sayantopi sukhaṁ sukhena nidukkhena cittutrāsādīnaṁ abhāvena cetodukkharahito sayāmi.",
  "atk-s0508a212:967_4": "Ṭhāyāmīti ṭhāmi.",
  "atk-s0508a212:967_5": "Ahatthapāso mārassāti kilesamārādīnaṁ agocaro.",
  "atk-s0508a212:967_6": "Aho satthānukampitoti satthārānukampito aho.",
  "atk-s0508a212:968_0": "Brahmajaccoti brāhmaṇajātiko.",
  "atk-s0508a212:968_1": "Udicco ubhatoti mātito ca pitito ca ubhato udito saṁsuddhagahaṇiko.",
  "atk-s0508a212:968_2": "Sesaṁ tattha tattha vuttanayameva.",
  "atk-s0508a212:969_0": "Aṅgulimālattheragāthāvaṇṇanā niṭṭhitā.",
  "atk-s0508a212:970_0": "9. Anuruddhattheragāthāvaṇṇanā",
  "atk-s0508a212:971_0": "Pahāyamātāpitarotiādikā āyasmato anuruddhattherassa gāthā.",
  "atk-s0508a212:971_1": "Kā uppatti?",
  "atk-s0508a212:971_2": "Ayampi purimabuddhesu katādhikāro padumuttarassa bhagavato kāle vibhavasampanno kuṭumbiko hutvā nibbatti.",
  "atk-s0508a212:971_3": "So ekadivasaṁ vihāraṁ gantvā satthu santike dhammaṁ suṇanto satthāraṁ ekaṁ bhikkhuṁ dibbacakkhukānaṁ",
  "atk-s0508a212:971_4": "aggaṭṭhāne ṭhapentaṁ disvā sayampi taṁ ṭhānantaraṁ patthetvā satasahassabhikkhuparivārassa bhagavato",
  "atk-s0508a212:971_5": "sattāhaṁ mahādānaṁ pavattetvā sattame divase bhagavato,",
  "atk-s0508a212:971_6": "bhikkhusaṅghassa ca uttamāni vatthāni datvā paṇidhānamakāsi.",
  "atk-s0508a212:971_7": "Satthāpissa anantarāyena samijjhanabhāvaṁ disvā “anāgate gotamassa nāma sammāsambuddhassa sāsane dibbacakkhukānaṁ aggo bhavissatī”ti byākāsi.",
  "atk-s0508a212:971_8": "Sopi tattha puññāni karonto satthari parinibbute niṭṭhite sattayojanike suvaṇṇacetiye anekasahassehi",
  "atk-s0508a212:971_9": "dīparukkhehi dīpakapallikāhi ca “dibbacakkhuñāṇassa upanissayapaccayo hotū”ti uḷāraṁ dīpapūjaṁ akāsi.",
  "atk-s0508a212:972_0": "Evaṁ yāvajīvaṁ puññāni katvā devamanussesu saṁsaranto kassapassa bhagavato kāle bārāṇasiyaṁ kuṭumbikagehe",
  "atk-s0508a212:972_1": "nibbattitvā viññutaṁ patto satthari parinibbute niṭṭhite yojanike kanakathūpe bahū kaṁsapātiyo kāretvā",
  "atk-s0508a212:972_2": "sappimaṇḍassa pūretvā majjhe ekekaṁ guḷapiṇḍaṁ ṭhapetvā mukhavaṭṭiyā mukhavaṭṭiṁ phusāpento cetiyaṁ parikkhipāpetvā",
  "atk-s0508a212:972_3": "attanā ekaṁ mahatiṁ kaṁsapātiṁ kāretvā sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṁ",
  "atk-s0508a212:972_4": "cetiyaṁ anupariyāyi.",
  "atk-s0508a212:973_0": "Evaṁ tasmimpi attabhāve yāvajīvaṁ kusalaṁ katvā tato cuto devaloke nibbattitvā tattha yāvatāyukaṁ ṭhatvā",
  "atk-s0508a212:973_1": "tato cuto anuppanne buddhe bārāṇasiyaṁyeva duggatakule nibbatti,",
  "atk-s0508a212:973_2": "annabhārotissa nāmaṁ ahosi.",
  "atk-s0508a212:973_3": "So sumanaseṭṭhissa nāma gehe kammaṁ karonto jīvati.",
  "atk-s0508a212:973_4": "So ekadivasaṁ upariṭṭhaṁ nāma paccekabuddhaṁ nirodhasamāpattito vuṭṭhāya gandhamādanapabbatato ākāsenāgantvā",
  "atk-s0508a212:973_5": "bārāṇasīnagaradvāre otaritvā cīvaraṁ pārupitvā nagare piṇḍāya pavisantaṁ disvā pasannacitto pattaṁ gahetvā",
  "atk-s0508a212:973_6": "attano atthāya ṭhapitaṁ ekaṁ bhāgabhattaṁ patte pakkhipitvā paccekabuddhassa dātukāmo ārabhi.",
  "atk-s0508a212:973_7": "Bhariyāpissa attano bhāgabhattaṁ tattheva pakkhipi.",
  "atk-s0508a212:973_8": "So taṁ netvā paccekabuddhassa hatthe ṭhapesi.",
  "atk-s0508a212:973_9": "Paccekabuddho taṁ gahetvā anumodanaṁ katvā pakkāmi.",
  "atk-s0508a212:973_10": "Taṁ disvā rattiṁ sumanaseṭṭhissa chatte adhivatthā devatā “aho dānaṁ paramadānaṁ,",
  "atk-s0508a212:973_11": "upariṭṭhe,",
  "atk-s0508a212:973_12": "suppatiṭṭhita”nti mahāsaddena anumodi.",
  "atk-s0508a212:973_13": "Taṁ sutvā sumanaseṭṭhi “evaṁ devatāya anumoditaṁ idameva uttamadāna”nti cintetvā tattha pattiṁ yāci.",
  "atk-s0508a212:973_14": "Annabhāro pana tassa pattiṁ adāsi.",
  "atk-s0508a212:973_15": "Tena pasannacitto sumanaseṭṭhi tassa sahassaṁ datvā “ito paṭṭhāya tuyhaṁ sahatthena kammakaraṇakiccaṁ natthi,",
  "atk-s0508a212:973_16": "patirūpaṁ gehaṁ katvā niccaṁ vasāhī”ti āha.",
  "atk-s0508a212:974_0": "Yasmā nirodhato vuṭṭhitassa paccekabuddhassa dinnapiṇḍapāto taṁdivasameva uḷārataravipāko hoti,",
  "atk-s0508a212:974_1": "tasmā taṁdivasaṁ sumanaseṭṭhi rañño santikaṁ gacchanto taṁ gahetvā agamāsi.",
  "atk-s0508a212:974_2": "Rājā pana taṁ ādaravasena olokesi.",
  "atk-s0508a212:974_3": "Seṭṭhi “mahārāja,",
  "atk-s0508a212:974_4": "ayaṁ oloketabbayuttoyevā”ti vatvā tadā tena katapuññaṁ attanāpissa sahassaṁ dinnabhāvaṁ kathesi.",
  "atk-s0508a212:974_5": "Taṁ sutvā rājā tussitvā sahassaṁ datvā asukasmiṁ nāma ṭhāne gehaṁ katvā vasā”ti gehaṭṭhānamassa āṇāpesi.",
  "atk-s0508a212:974_6": "Tassa taṁ ṭhānaṁ sodhāpentassa mahantiyo nidhikumbhiyo uṭṭhahiṁsu.",
  "atk-s0508a212:974_7": "Tā disvā so rañño ārocesi.",
  "atk-s0508a212:974_8": "Rājā sabbaṁ dhanaṁ uddharāpetvā rāsikataṁ disvā “ettakaṁ dhanaṁ imasmiṁ nagare kassa gehe atthī”ti?",
  "atk-s0508a212:974_9": "“Na kassaci, devā”ti.",
  "atk-s0508a212:974_10": "“Tena hi ayaṁ annabhāro imasmiṁ nagare mahādhanaseṭṭhi nāma hotū”ti taṁdivasameva tassa seṭṭhichattaṁ ussāpesi.",
  "atk-s0508a212:975_0": "So tato paṭṭhāya yāvajīvaṁ kusalakammaṁ katvā tato cuto devamanussesu saṁsaritvā imasmiṁ buddhuppāde",
  "atk-s0508a212:975_1": "kapilavatthunagare sukkodanasakkassa gehe paṭisandhiṁ gaṇhi,",
  "atk-s0508a212:975_2": "anuruddhotissa nāmaṁ ahosi.",
  "atk-s0508a212:975_3": "So mahānāmassa sakkassa kaniṭṭhabhātā,",
  "atk-s0508a212:975_4": "satthu cūḷapitu putto paramasukhumālo mahāpuñño tiṇṇaṁ utūnaṁ anucchavikesu tīsu pāsādesu alaṅkatanāṭakitthīhi",
  "atk-s0508a212:975_5": "parivuto devo viya sampattiṁ anubhavanto suddhodanamahārājena ussāhitehi sakyarājūhi satthu parivāratthaṁ",
  "atk-s0508a212:975_6": "pesitehi bhaddiyakumārādīhi anupiyambavane viharantaṁ satthāraṁ upasaṅkamitvā satthu santike pabbajitvā",
  "atk-s0508a212:975_7": "antovasseyeva dibbacakkhuṁ nibbattetvā,",
  "atk-s0508a212:975_8": "puna dhammasenāpatissa santike kammaṭṭhānaṁ gahetvā cetiyaraṭṭhe pācīnavaṁsadāyaṁ gantvā samaṇadhammaṁ",
  "atk-s0508a212:975_9": "karonto sattamahāpurisavitakke vitakketvā aṭṭhamaṁ jānituṁ nāsakkhi.",
  "atk-s0508a212:975_10": "Tassa taṁ pavattiṁ ñatvā satthā aṭṭhamaṁ mahāpurisavitakkaṁ kathetvā catupaccayasantosabhāvanārāmapaṭimaṇḍitaṁ mahāariyavaṁsapaṭipadaṁ deseti.",
  "atk-s0508a212:975_11": "So desanānusārena vipassanaṁ vaḍḍhetvā abhiññāpaṭisambhidāparivāraṁ arahattaṁ sacchākāsi.",
  "atk-s0508a212:975_12": "Tena vuttaṁ apadāne –",
  "atk-s0508a212:976_0": "“Sumedhaṁ bhagavantāhaṁ, lokajeṭṭhaṁ narāsabhaṁ;",
  "atk-s0508a212:977_0": "Vūpakaṭṭhaṁ viharantaṁ, addasaṁ lokanāyakaṁ.",
  "atk-s0508a212:978_0": "“Upagantvāna sambuddhaṁ, sumedhaṁ lokanāyakaṁ;",
  "atk-s0508a212:979_0": "Añjaliṁ paggahetvāna, buddhaseṭṭhamayācahaṁ.",
  "atk-s0508a212:980_0": "“Anukampa mahāvīra, lokajeṭṭha narāsabha;",
  "atk-s0508a212:981_0": "Padīpaṁ te padassāmi, rukkhamūlamhi jhāyato.",
  "atk-s0508a212:982_0": "“Adhivāsesi so dhīro, sayambhū vadataṁ varo;",
  "atk-s0508a212:983_0": "Dumesu vinivijjhitvā, yantaṁ yojiyahaṁ tadā.",
  "atk-s0508a212:984_0": "“Sahassavaṭṭiṁ pādāsiṁ, buddhassa lokabandhuno;",
  "atk-s0508a212:985_0": "Sattāhaṁ pajjalitvāna, dīpā vūpasamiṁsu me.",
  "atk-s0508a212:986_0": "“Tena cittappasādena, cetanāpaṇidhīhi ca;",
  "atk-s0508a212:987_0": "Jahitvā mānusaṁ dehaṁ, vimānamupapajjahaṁ.",
  "atk-s0508a212:988_0": "“Upapannassa devattaṁ, byamhaṁ āsi sunimmitaṁ;",
  "atk-s0508a212:989_0": "Samantato pajjalati, dīpadānassidaṁ phalaṁ.",
  "atk-s0508a212:990_0": "“Samantā yojanasataṁ, virocesimahaṁ tadā;",
  "atk-s0508a212:991_0": "Sabbe deve abhibhomi, dīpadānassidaṁ phalaṁ.",
  "atk-s0508a212:992_0": "“Tiṁsakappāni devindo, devarajjamakārayiṁ;",
  "atk-s0508a212:993_0": "Na maṁ kecītimaññanti, dīpadānassidaṁ phalaṁ.",
  "atk-s0508a212:994_0": "“Aṭṭhavīsatikkhattuñca, cakkavattī ahosahaṁ;",
  "atk-s0508a212:995_0": "Divā rattiñca passāmi, samantā yojanaṁ tadā.",
  "atk-s0508a212:996_0": "“Sahassalokaṁ ñāṇena, passāmi satthu sāsane;",
  "atk-s0508a212:997_0": "Dibbacakkhumanuppatto, dīpadānassidaṁ phalaṁ.",
  "atk-s0508a212:998_0": "“Sumedho nāma sambuddho, tiṁsakappasahassito;",
  "atk-s0508a212:999_0": "Tassa dīpo mayā dinno, vippasannena cetasā.",
  "atk-s0508a212:1000_0": "“Paṭisambhidā catasso…pe… kataṁ buddhassa sāsana”nti.",
  "atk-s0508a212:1001_0": "Atha naṁ satthā aparabhāge jetavanamahāvihāre ariyagaṇamajjhe nisinno dibbacakkhukānaṁ aggaṭṭhāne ṭhapesi “etadaggaṁ,",
  "atk-s0508a212:1001_1": "bhikkhave,",
  "atk-s0508a212:1001_2": "mama sāvakānaṁ bhikkhūnaṁ dibbacakkhukānaṁ yadidaṁ anuruddho”ti.",
  "atk-s0508a212:1002_0": "So vimuttisukhaṁ paṭisaṁvedī viharanto ekadivasaṁ attano paṭipattiṁ paccavekkhitvā pītisomanassajāto",
  "atk-s0508a212:1002_1": "udānavasena “pahāya mātāpitaro”tiādikā gāthā abhāsi.",
  "atk-s0508a212:1002_2": "Keci pana “therassa pabbajjaṁ arahattappattiñca pakāsentehi saṅgītikārehi ādito catasso gāthā bhāsitā.",
  "atk-s0508a212:1002_3": "Tato parā therassa ariyavaṁsapaṭipattiyā ārādhitacittena bhagavatā bhāsitā.",
  "atk-s0508a212:1002_4": "Itarā sabbāpi tena tena kāraṇena thereneva bhāsitā”ti vadanti.",
  "atk-s0508a212:1002_5": "Iti sabbathāpi imā gāthā therena bhāsitāpi,",
  "atk-s0508a212:1002_6": "theraṁ uddissa bhāsitāpi therassa cetā gāthāti veditabbā.",
  "atk-s0508a212:1002_7": "Seyyathidaṁ –",
  "atk-s0508a212:1003_0": "892.",
  "atk-s0508a212:1004_0": "“Pahāya mātāpitaro, bhaginī ñātibhātaro;",
  "atk-s0508a212:1005_0": "Pañca kāmaguṇe hitvā, anuruddhova jhāyati.",
  "atk-s0508a212:1006_0": "893.",
  "atk-s0508a212:1007_0": "“Sameto naccagītehi, sammatāḷappabodhano;",
  "atk-s0508a212:1008_0": "Na tena suddhimajjhagaṁ, mārassa visaye rato.",
  "atk-s0508a212:1009_0": "894.",
  "atk-s0508a212:1010_0": "“Etañca samatikkamma, rato buddhassa sāsane;",
  "atk-s0508a212:1011_0": "Sabboghaṁ samatikkamma, anuruddhova jhāyati.",
  "atk-s0508a212:1012_0": "895.",
  "atk-s0508a212:1013_0": "“Rūpā saddā rasā gandhā, phoṭṭhabbā ca manoramā;",
  "atk-s0508a212:1014_0": "Ete ca samatikkamma, anuruddhova jhāyati.",
  "atk-s0508a212:1015_0": "896.",
  "atk-s0508a212:1016_0": "“Piṇḍapātamatikkanto, eko adutiyo muni;",
  "atk-s0508a212:1017_0": "Esati paṁsukūlāni anuruddho anāsavo.",
  "atk-s0508a212:1018_0": "897.",
  "atk-s0508a212:1019_0": "“Vicinī aggahī dhovi, rajayī dhārayī muni;",
  "atk-s0508a212:1020_0": "Paṁsukūlāni matimā, anuruddho anāsavo.",
  "atk-s0508a212:1021_0": "898.",
  "atk-s0508a212:1022_0": "“Mahiccho ca asantuṭṭho, saṁsaṭṭho yo ca uddhato;",
  "atk-s0508a212:1023_0": "Tassa dhammā ime honti, pāpakā saṁkilesikā.",
  "atk-s0508a212:1024_0": "899.",
  "atk-s0508a212:1025_0": "“Sato ca hoti appiccho, santuṭṭho avighātavā;",
  "atk-s0508a212:1026_0": "Pavivekarato vitto, niccamāraddhavīriyo.",
  "atk-s0508a212:1027_0": "900.",
  "atk-s0508a212:1028_0": "“Tassa dhammā ime honti, kusalā bodhipakkhikā;",
  "atk-s0508a212:1029_0": "Anāsavo ca so hoti, iti vuttaṁ mahesinā.",
  "atk-s0508a212:1030_0": "901.",
  "atk-s0508a212:1031_0": "“Mama saṅkappamaññāya, satthā loke anuttaro;",
  "atk-s0508a212:1032_0": "Manomayena kāyena, iddhiyā upasaṅkami.",
  "atk-s0508a212:1033_0": "902.",
  "atk-s0508a212:1034_0": "“Yadā me ahu saṅkappo, tato uttari desayi;",
  "atk-s0508a212:1035_0": "Nippapañcarato buddho, nippapañcamadesayi.",
  "atk-s0508a212:1036_0": "903.",
  "atk-s0508a212:1037_0": "“Tassāhaṁ dhammamaññāya, vihāsiṁ sāsane rato;",
  "atk-s0508a212:1038_0": "Tisso vijjā anuppattā, kataṁ buddhassa sāsanaṁ.",
  "atk-s0508a212:1039_0": "904.",
  "atk-s0508a212:1040_0": "“Pañcapaññāsavassāni, yato nesajjiko ahaṁ;",
  "atk-s0508a212:1041_0": "Pañcavīsativassāni, yato middhaṁ samūhataṁ.",
  "atk-s0508a212:1042_0": "905.",
  "atk-s0508a212:1043_0": "“Nāhu assāsapassāsā, ṭhitacittassa tādino;",
  "atk-s0508a212:1044_0": "Anejo santimārabbha, cakkhumā parinibbuto.",
  "atk-s0508a212:1045_0": "906.",
  "atk-s0508a212:1046_0": "“Asallīnena cittena, vedanaṁ ajjhavāsayi;",
  "atk-s0508a212:1047_0": "Pajjotasseva nibbānaṁ, vimokkho cetaso ahu.",
  "atk-s0508a212:1048_0": "907.",
  "atk-s0508a212:1049_0": "“Ete pacchimakā dāni, munino phassapañcamā;",
  "atk-s0508a212:1050_0": "Nāññe dhammā bhavissanti, sambuddhe parinibbute.",
  "atk-s0508a212:1051_0": "908.",
  "atk-s0508a212:1052_0": "“Natthi dāni punāvāso, devakāyasmi jālini;",
  "atk-s0508a212:1053_0": "Vikkhīṇo jātisaṁsāro, natthi dāni punabbhavo.",
  "atk-s0508a212:1054_0": "909.",
  "atk-s0508a212:1055_0": "“Yassa muhuttena sahassadhā, loko saṁvidito sabrahmakappo;",
  "atk-s0508a212:1056_0": "Vasī iddhiguṇe cutūpapāte, kāle passati devatā sa bhikkhu.",
  "atk-s0508a212:1057_0": "910.",
  "atk-s0508a212:1058_0": "“Annabhāro pure āsiṁ, daliddo ghāsahārako;",
  "atk-s0508a212:1059_0": "Samaṇaṁ paṭipādesiṁ, upariṭṭhaṁ yasassinaṁ.",
  "atk-s0508a212:1060_0": "911.",
  "atk-s0508a212:1061_0": "“Somhi sakyakule jāto, anuruddhoti maṁ vidū;",
  "atk-s0508a212:1062_0": "Upeto naccagītehi, sammatāḷappabodhano.",
  "atk-s0508a212:1063_0": "912.",
  "atk-s0508a212:1064_0": "“Athaddasāsiṁ sambuddhaṁ, satthāraṁ akutobhayaṁ;",
  "atk-s0508a212:1065_0": "Tasmiṁ cittaṁ pasādetvā, pabbajiṁ anagāriyaṁ.",
  "atk-s0508a212:1066_0": "913.",
  "atk-s0508a212:1067_0": "“Pubbenivāsaṁ jānāmi, yattha me vusitaṁ pure;",
  "atk-s0508a212:1068_0": "Tāvatiṁsesu devesu, aṭṭhāsiṁ sakkajātiyā.",
  "atk-s0508a212:1069_0": "914.",
  "atk-s0508a212:1070_0": "“Sattakkhattuṁ manussindo, ahaṁ rajjamakārayiṁ;",
  "atk-s0508a212:1071_0": "Cāturanto vijitāvī, jambusaṇḍassa issaro;",
  "atk-s0508a212:1072_0": "Adaṇḍena asatthena, dhammena anusāsayiṁ.",
  "atk-s0508a212:1073_0": "915.",
  "atk-s0508a212:1074_0": "“Ito satta tato satta, saṁsārāni catuddasa;",
  "atk-s0508a212:1075_0": "Nivāsamabhijānissaṁ, devaloke ṭhito tadā.",
  "atk-s0508a212:1076_0": "916.",
  "atk-s0508a212:1077_0": "“Pañcaṅgike samādhimhi, sante ekodibhāvite;",
  "atk-s0508a212:1078_0": "Paṭippassaddhiladdhamhi, dibbacakkhu visujjhi me.",
  "atk-s0508a212:1079_0": "917.",
  "atk-s0508a212:1080_0": "“Cutūpapātaṁ jānāmi, sattānaṁ āgatiṁ gatiṁ;",
  "atk-s0508a212:1081_0": "Itthabhāvaññathābhāvaṁ, jhāne pañcaṅgike ṭhito.",
  "atk-s0508a212:1082_0": "918.",
  "atk-s0508a212:1083_0": "“Pariciṇṇo mayā satthā…pe… bhavanetti samūhatā.",
  "atk-s0508a212:1084_0": "919.",
  "atk-s0508a212:1085_0": "“Vajjīnaṁ veḷuvagāme, ahaṁ jīvitasaṅkhayā;",
  "atk-s0508a212:1086_0": "Heṭṭhato veḷugumbasmiṁ, nibbāyissaṁ anāsavo”ti.",
  "atk-s0508a212:1087_0": "Tattha pahāyāti pajahitvā.",
  "atk-s0508a212:1087_1": "Mātāpitaroti mātarañca pitarañca.",
  "atk-s0508a212:1087_2": "Ayañhettha adhippāyo –",
  "atk-s0508a212:1087_3": "yathā aññe keci ñātipārijuññena vā bhogapārijuññena vā abhibhūtā pabbajanti,",
  "atk-s0508a212:1087_4": "pabbajitā ca kiccantarapasutā viharanti,",
  "atk-s0508a212:1087_5": "na evaṁ mayaṁ.",
  "atk-s0508a212:1087_6": "Mayaṁ pana mahantaṁ ñātiparivaṭṭaṁ,",
  "atk-s0508a212:1087_7": "mahantañca bhogakkhandhaṁ pahāya kāmesu nirapekkhā pabbajitāti.",
  "atk-s0508a212:1087_8": "Jhāyatīti ārammaṇūpanijjhānaṁ lakkhaṇūpanijjhānañcāti,",
  "atk-s0508a212:1087_9": "duvidhampi jhānaṁ anuyutto viharati.",
  "atk-s0508a212:1088_0": "Sameto naccagītehīti naccehi ca gītehi ca samaṅgībhūto,",
  "atk-s0508a212:1088_1": "naccāni passanto gītāni suṇantoti attho.",
  "atk-s0508a212:1088_2": "“Sammato”ti ca paṭhanti,",
  "atk-s0508a212:1088_3": "naccagītehi pūjitoti attho.",
  "atk-s0508a212:1088_4": "Sammatāḷappabodhanoti sammatāḷasaddehi paccūsakāle pabodhetabbo.",
  "atk-s0508a212:1088_5": "Na tena suddhimajjhaganti tena kāmabhogena saṁsārasuddhiṁ nādhigacchiṁ.",
  "atk-s0508a212:1088_6": "Mārassa visaye ratoti kilesamārassa visayabhūte kāmaguṇe rato.",
  "atk-s0508a212:1088_7": "“Kilesamārassa visayabhūtena kāmaguṇabhogena saṁsārasuddhi hotī”ti evaṁdiṭṭhiko ahutvāti attho.",
  "atk-s0508a212:1088_8": "Tenāha “etañca samatikkammā”tiādi.",
  "atk-s0508a212:1088_9": "Tattha etanti etaṁ pañcavidhampi kāmaguṇaṁ.",
  "atk-s0508a212:1088_10": "Samatikkammāti samatikkamitvā,",
  "atk-s0508a212:1088_11": "anapekkho chaḍḍetvāti attho.",
  "atk-s0508a212:1088_12": "Sabboghanti kāmoghādikaṁ sabbampi oghaṁ.",
  "atk-s0508a212:1089_0": "Pañca kāmaguṇe sarūpato dassetuṁ “rūpā saddā”tiādi vuttaṁ.",
  "atk-s0508a212:1089_1": "Tattha manoramāti lobhanīyaṭṭhena manaṁ ramayantīti manoramā,",
  "atk-s0508a212:1089_2": "manāpiyāti vuttaṁ hoti.",
  "atk-s0508a212:1089_3": "Yathāha “katame pañca manāpiyā rūpā,",
  "atk-s0508a212:1089_4": "manāpiyā saddā”tiādi.",
  "atk-s0508a212:1090_0": "Piṇḍapātamatikkantoti piṇḍapātaggahaṇaṁ atikkanto,",
  "atk-s0508a212:1090_1": "piṇḍapātaggahaṇato nivattentoti attho.",
  "atk-s0508a212:1090_2": "Ekoti ekākī apacchāsamaṇo.",
  "atk-s0508a212:1090_3": "Adutiyoti nittaṇho.",
  "atk-s0508a212:1090_4": "Taṇhā hi purisassa dutiyo nāma.",
  "atk-s0508a212:1090_5": "Yathāha “taṇhādutiyo puriso”ti.",
  "atk-s0508a212:1090_6": "Esatīti pariyesati.",
  "atk-s0508a212:1091_0": "Vicinīti esantova tattha tattha saṅkārakūṭādike paṁsukūluppattiṭṭhāne vicini.",
  "atk-s0508a212:1091_1": "Aggahīti vicinitvā asucimakkhitampi ajigucchanto gaṇhi. Dhovīti,",
  "atk-s0508a212:1091_2": "vikkhālesi.",
  "atk-s0508a212:1091_3": "Rajayīti dhovitvā gahitaṁ sibbitvā kappiyarajanena rajayi.",
  "atk-s0508a212:1091_4": "Dhārayīti rajitvā kappabinduṁ datvā dhāresi,",
  "atk-s0508a212:1091_5": "nivāsesi ceva pārupi ca.",
  "atk-s0508a212:1092_0": "Idāni pācīnavaṁsadāye satthārā dinnaovādaṁ tassa ca attanā matthakappattabhāvaṁ dīpento “mahiccho ca asantuṭṭho”tiādikā gāthā abhāsi.",
  "atk-s0508a212:1092_1": "Tattha mahicchoti mahatiyā paccayicchāya samannāgato,",
  "atk-s0508a212:1092_2": "uḷāruḷāre bahū ca paccaye icchantoti attho.",
  "atk-s0508a212:1092_3": "Asantuṭṭhoti nissantuṭṭho,",
  "atk-s0508a212:1092_4": "yathālābhasantosādinā santosena virahito.",
  "atk-s0508a212:1092_5": "Saṁsaṭṭhoti gihīhi ceva pabbajitehi ca ananulomikena saṁsaggena saṁsaṭṭho.",
  "atk-s0508a212:1092_6": "Uddhatoti ukkhitto.",
  "atk-s0508a212:1092_7": "Tassāti “mahiccho”tiādinā vuttapuggalassa.",
  "atk-s0508a212:1092_8": "Dhammāti mahicchatā asantoso,",
  "atk-s0508a212:1092_9": "saṁsaṭṭhatā vikkhepoti īdisā.",
  "atk-s0508a212:1092_10": "Lāmakaṭṭhena pāpakā.",
  "atk-s0508a212:1092_11": "Saṁkilesikāti tassa cittassa malīnabhāvakaraṇato saṁkilesikā dhammā honti.",
  "atk-s0508a212:1093_0": "Satoca hoti appicchoti yadā panāyaṁ puggalo kalyāṇamitte sevanto bhajanto payirupāsanto saddhammaṁ suṇanto",
  "atk-s0508a212:1093_1": "yoniso manasi karonto satimā ca mahicchataṁ pahāya appiccho ca hoti.",
  "atk-s0508a212:1093_2": "Asantosaṁ pahāya santuṭṭho,",
  "atk-s0508a212:1093_3": "cittassa vighātakaraṁ vikkhepaṁ pahāya avighātavā avikkhitto samāhito,",
  "atk-s0508a212:1093_4": "gaṇasaṅgaṇikaṁ pahāya pavivekarato,",
  "atk-s0508a212:1093_5": "vivekābhiratiyā nibbidāya dhammapītiyā vitto sumano tuṭṭhacitto,",
  "atk-s0508a212:1093_6": "sabbaso kosajjapahānena āraddhavīriyo.",
  "atk-s0508a212:1094_0": "Tassa evaṁ appicchatādiguṇasamannāgatassa ime satipaṭṭhānādayo sattatiṁsappabhedā tividhavipassanāsaṅgahā kosallasambhūtaṭṭhena kusalā,",
  "atk-s0508a212:1094_1": "maggapariyāpannā bodhipakkhikā dhammā honti.",
  "atk-s0508a212:1094_2": "So tehi samannāgato sabbaso āsavānaṁ khepanena aggamaggakkhaṇato paṭṭhāya anāsavo ca hoti.",
  "atk-s0508a212:1094_3": "Iti evaṁ vuttaṁ mahesinā sammāsambuddhena pācīnavaṁsadāye mahāpurisavitakke matthakaṁ pāpanavasenāti adhippāyo.",
  "atk-s0508a212:1095_0": "Mamasaṅkappamaññāyāti “apicchassāyaṁ,",
  "atk-s0508a212:1095_1": "bhikkhave, dhammo,",
  "atk-s0508a212:1095_2": "nāyaṁ dhammo mahicchassā”tiādinā mahāpurisavitakkavasena āraddhaṁ,",
  "atk-s0508a212:1095_3": "te ca matthakaṁ pāpetuṁ asamatthabhāvena ṭhitaṁ mama saṅkappaṁ jānitvā.",
  "atk-s0508a212:1095_4": "Manomayenāti manomayena viya,",
  "atk-s0508a212:1095_5": "manasā nimmitasadisena pariṇāmitenāti attho.",
  "atk-s0508a212:1095_6": "Iddhiyāti “ayaṁ kāyo idaṁ cittaṁ viya hotū”ti evaṁ pavattaadhiṭṭhāniddhiyā.",
  "atk-s0508a212:1096_0": "Yadāme ahu saṅkappoti yasmiṁ kāle mayhaṁ “kīdiso nu kho aṭṭhamo mahāpurisavitakko”ti parivitakko ahosi.",
  "atk-s0508a212:1096_1": "Tato mama saṅkappamaññāya iddhiyā upasaṅkamīti yojanā.",
  "atk-s0508a212:1096_2": "Uttari desayīti “nippapañcārāmassāyaṁ,",
  "atk-s0508a212:1096_3": "bhikkhave,",
  "atk-s0508a212:1096_4": "dhammo nippapañcaratino,",
  "atk-s0508a212:1096_5": "nāyaṁdhammo papañcārāmassa papañcaratino”ti imamaṭṭhamaṁ mahāpurisavitakkaṁ pūrento upari desayi.",
  "atk-s0508a212:1096_6": "Taṁ pana desitaṁ dhammaṁ desento āha “nippapañcarato buddho,",
  "atk-s0508a212:1096_7": "nippapañcamadesayī”ti.",
  "atk-s0508a212:1096_8": "Papañcā nāma rāgādayo kilesā,",
  "atk-s0508a212:1096_9": "tesaṁ vūpasamatāya,",
  "atk-s0508a212:1096_10": "tadabhāvato ca lokuttaradhammā nippapañcā nāma.",
  "atk-s0508a212:1096_11": "Tasmiṁ nippapañce rato abhirato sammāsambuddho yathā taṁ pāpuṇāmi,",
  "atk-s0508a212:1096_12": "tathā tādisaṁ dhammaṁ adesayi,",
  "atk-s0508a212:1096_13": "sāmukkaṁsikaṁ catusaccadhammadesanaṁ pakāsayīti attho.",
  "atk-s0508a212:1097_0": "Tassāhaṁ dhammamaññāyāti tassā satthu desanāya dhammaṁ jānitvā yathānusiṭṭhaṁ paṭipajjanto vihāsiṁ sikkhattayasaṅgahe",
  "atk-s0508a212:1097_1": "sāsane rato abhirato hutvāti attho.",
  "atk-s0508a212:1098_0": "Satthārā attano samāgamaṁ tena sādhitamatthaṁ dassetvā idāni attano pabbajitakālato paṭṭhāya āraddhavīriyataṁ,",
  "atk-s0508a212:1098_1": "kāye anapekkhatāya seyyasukhapassasukhānaṁ pariccāgaṁ,",
  "atk-s0508a212:1098_2": "appamiddhakālato paṭṭhāya āraddhavīriyatañca dassento “pañcapaññāsavassānī”ti gāthamāha.",
  "atk-s0508a212:1098_3": "Tattha yato nesajjiko ahanti yato paṭṭhāya “yogānukūlatā kammaṭṭhānapariyuṭṭhitasappurisacariyā sallekhavuttī”ti",
  "atk-s0508a212:1098_4": "evamādiguṇe disvā nesajjiko ahosiṁ tāni pañcapaññāsa vassāni.",
  "atk-s0508a212:1098_5": "Yato middhaṁ samūhatanti yato paṭṭhāya mayā niddā pariccattā tāni pañcavīsativassāni.",
  "atk-s0508a212:1098_6": "“Therassa pañcapaññāsāya vassesu nesajjikassa sato ādito pañcavīsativassāni niddā nāhosi,",
  "atk-s0508a212:1098_7": "tato paraṁ sarīrakilamathena pacchimayāme niddā ahosī”ti vadanti.",
  "atk-s0508a212:1099_0": "“Nāhu assāsapassāsā” tiādikā tisso gāthā satthu parinibbānakāle bhikkhūhi “kiṁ bhagavā parinibbuto”ti puṭṭho parinibbānabhāvaṁ pavedento āha.",
  "atk-s0508a212:1099_1": "Tattha nāhu assāsapassāsā,",
  "atk-s0508a212:1099_2": "ṭhitacittassa tādinoti anulomapaṭilomato anekākāravokārā sabbā samāpattiyo samāpajjitvā vuṭṭhāya sabbapacchā",
  "atk-s0508a212:1099_3": "catutthajjhāne ṭhitacittassa tādino buddhassa bhagavato assāsapassāsā nāhu nāhesunti attho.",
  "atk-s0508a212:1099_4": "Etena yasmā catutthajjhānaṁ samāpannassa kāyasaṅkhārā nirujjhanti.",
  "atk-s0508a212:1099_5": "Kāyasaṅkhārāti ca assāsapassāsā vuccanti,",
  "atk-s0508a212:1099_6": "tasmā catutthajjhānakkhaṇato paṭṭhāya assāsapassāsā nāhesunti dasseti.",
  "atk-s0508a212:1099_7": "Taṇhāsaṅkhātāya ejāya abhāvato anejo,",
  "atk-s0508a212:1099_8": "samādhismiṁ ṭhitattā vā anejo.",
  "atk-s0508a212:1099_9": "Santimārabbhāti anupādisesaṁ nibbānaṁ ārabbha paṭicca sandhāya.",
  "atk-s0508a212:1099_10": "Cakkhumāti pañcahi cakkhūhi cakkhumā.",
  "atk-s0508a212:1099_11": "Parinibbutoti parinibbāyi.",
  "atk-s0508a212:1099_12": "Ayañhettha attho –",
  "atk-s0508a212:1099_13": "nibbānārammaṇacatutthajjhānaphalasamāpattiṁ samāpajjitvā tadanantarameva anupādisesāya nibbānadhātuyā parinibbutoti.",
  "atk-s0508a212:1100_0": "Asallīnenāti alīnena asaṁkuṭitena suvikasiteneva cittena.",
  "atk-s0508a212:1100_1": "Vedanaṁ ajjhavāsayīti sato sampajāno hutvā māraṇantikaṁ vedanaṁ adhivāsesi,",
  "atk-s0508a212:1100_2": "na vedanānuvattī hutvā ito cito ca samparivatti.",
  "atk-s0508a212:1100_3": "Pajjotasseva nibbānaṁ,",
  "atk-s0508a212:1100_4": "vimokkho cetaso ahūti yathā telañca paṭicca,",
  "atk-s0508a212:1100_5": "vaṭṭiñca paṭicca pajjalanto pajjoto padīpo tesaṁ parikkhaye nibbāyati.",
  "atk-s0508a212:1100_6": "Nibbuto ca katthaci gantvā na tiṭṭhati,",
  "atk-s0508a212:1100_7": "aññadatthu antaradhāyati,",
  "atk-s0508a212:1100_8": "adassanameva gacchati;",
  "atk-s0508a212:1100_9": "evaṁ kilesābhisaṅkhāre nissāya pavattamāno khandhasantāno tesaṁ parikkhaye nibbāyati,",
  "atk-s0508a212:1100_10": "nibbuto ca katthaci gantvā na tiṭṭhati,",
  "atk-s0508a212:1100_11": "aññadatthu antaradhāyati,",
  "atk-s0508a212:1100_12": "adassanameva gacchatīti dasseti.",
  "atk-s0508a212:1100_13": "Tena vuttaṁ “nibbanti dhīrā yathāyaṁ padīpo”ti,",
  "atk-s0508a212:1100_14": "“accī yathā vātavegena khittā”ti ca ādi.",
  "atk-s0508a212:1101_0": "Eteti parinibbānakkhaṇe satthu santāne pavattamānānaṁ dhammānaṁ attano paccakkhatāya vuttaṁ.",
  "atk-s0508a212:1101_1": "Pacchimakā tato paraṁ cittuppādābhāvato.",
  "atk-s0508a212:1101_2": "Dānīti etarahi.",
  "atk-s0508a212:1101_3": "Phassapañcamāti phassapañcamakānaṁ dhammānaṁ pākaṭabhāvato vuttaṁ.",
  "atk-s0508a212:1101_4": "Tathā hi cittuppādakathāyampi phassapañcamakāva ādito vuttā.",
  "atk-s0508a212:1101_5": "Aññe dhammāti saha nissayena aññe cittacetasikā dhammā,",
  "atk-s0508a212:1101_6": "na parinibbānacittacetasikā.",
  "atk-s0508a212:1101_7": "Nanu tepi na bhavissantevāti?",
  "atk-s0508a212:1101_8": "Saccaṁ na bhavissanti,",
  "atk-s0508a212:1101_9": "āsaṅkābhāvato pana te sandhāya “na bhavissantī”ti na vattabbameva.",
  "atk-s0508a212:1101_10": "“Itare pana sekkhaputhujjanānaṁ viya bhavissanti nu kho”ti siyā āsaṅkāti tadāsaṅkānivattanatthaṁ “nāññe dhammā bhavissantī”ti vuttaṁ.",
  "atk-s0508a212:1102_0": "Natthidāni punāvāso,",
  "atk-s0508a212:1102_1": "devakāyasmi jālinīti,",
  "atk-s0508a212:1102_2": "ettha jālinīti devataṁ ālapati,",
  "atk-s0508a212:1102_3": "devate devakāyasmiṁ devasamūhe upapajjanavasena puna āvāso āvasanaṁ idāni mayhaṁ natthīti attho.",
  "atk-s0508a212:1102_4": "Tattha kāraṇamāha “vikkhīṇo”tiādinā.",
  "atk-s0508a212:1102_5": "Sā kira devatā purimattabhāve therassa pādaparicārikā,",
  "atk-s0508a212:1102_6": "tasmā idāni theraṁ jiṇṇaṁ vuddhaṁ disvā purimasinehena āgantvā “tattha cittaṁ paṇidhehi,",
  "atk-s0508a212:1102_7": "yattha te vusitaṁ pure”ti devūpapattiṁ yāci.",
  "atk-s0508a212:1102_8": "Atha “dāni natthī”tiādinā thero tassā paṭivacanaṁ adāsi.",
  "atk-s0508a212:1102_9": "Taṁ sutvā devatā vihatāsā tatthevantaradhāyi.",
  "atk-s0508a212:1103_0": "Atha thero vehāsaṁ abbhuggantvā attano ānubhāvaṁ sabrahmacārīnaṁ pakāsento “yassa muhuttenā”ti gāthamāha.",
  "atk-s0508a212:1103_1": "Tassattho –",
  "atk-s0508a212:1103_2": "yassa khīṇāsavabhikkhuno muhuttamattena eva sahassadhā sahassappakāro tisahassimahāsahassipabhedo,",
  "atk-s0508a212:1103_3": "loko sabrahmakappo sahabrahmaloko,",
  "atk-s0508a212:1103_4": "saṁvidito sammadeva vidito ñāto paccakkhaṁ kato,",
  "atk-s0508a212:1103_5": "evaṁ iddhiguṇe iddhisampadāya cutūpapāte ca vasībhāvappatto so bhikkhu upagatakāle devatā passati,",
  "atk-s0508a212:1103_6": "na tassa devatānaṁ dassane parihānīti.",
  "atk-s0508a212:1103_7": "Therena kira jāliniyā devatāya paṭivacanadānavasena “natthi dānī”ti gāthāya vuttāya bhikkhū jāliniṁ apassantā",
  "atk-s0508a212:1103_8": "“kiṁ nu kho thero dhammālapanavasena kiñci ālapatī”ti cintesuṁ.",
  "atk-s0508a212:1103_9": "Tesaṁ cittācāraṁ ñatvā thero “yassa muhuttenā”ti imaṁ gāthamāha.",
  "atk-s0508a212:1104_0": "Annabhāro pureti evaṁnāmo purimattabhāve.",
  "atk-s0508a212:1104_1": "Ghāsahārakoti ghāsamattassa atthāya bhattiṁ katvā jīvanako.",
  "atk-s0508a212:1104_2": "Samaṇanti samitapāpaṁ.",
  "atk-s0508a212:1104_3": "Paṭipādesinti paṭimukho hutvā pādāsiṁ,",
  "atk-s0508a212:1104_4": "pasādena abhimukho hutvā āhāradānaṁ adāsinti adhippāyo.",
  "atk-s0508a212:1104_5": "Upariṭṭhanti evaṁnāmakaṁ paccekabuddhaṁ.",
  "atk-s0508a212:1104_6": "Yasassinanti kittimantaṁ patthaṭayasaṁ.",
  "atk-s0508a212:1104_7": "Imāya gāthāya yāva carimattabhāvā uḷārasampattihetubhūtaṁ attano pubbakammaṁ dasseti.",
  "atk-s0508a212:1104_8": "Tenāha “somhi sakyakule jāto”tiādi.",
  "atk-s0508a212:1105_0": "Itosattāti ito manussalokato cavitvā devaloke dibbena ādhipaccena satta.",
  "atk-s0508a212:1105_1": "Tato sattāti tato devalokato cavitvā manussaloke cakkavattibhāvena satta.",
  "atk-s0508a212:1105_2": "Saṁsārāni catuddasāti catuddasa bhavantarasaṁsaraṇāni.",
  "atk-s0508a212:1105_3": "Nivāsamabhijānissanti pubbenivāsaṁ aññāsiṁ.",
  "atk-s0508a212:1105_4": "Devaloke ṭhito tadāti tañca kho na imasmiṁyeva attabhāve,",
  "atk-s0508a212:1105_5": "api ca kho yadā ito anantarātīte attabhāve devaloke ṭhito,",
  "atk-s0508a212:1105_6": "tadā aññāsinti attho.",
  "atk-s0508a212:1106_0": "Idāni attanā dibbacakkhuñāṇacutūpapātañāṇānaṁ adhigatākāraṁ dassento “pañcaṅgike”tiādinā dve gāthā abhāsi.",
  "atk-s0508a212:1106_1": "Tattha pañcaṅgike samādhimhīti abhiññāpādakacatutthajjhānasamādhimhi.",
  "atk-s0508a212:1106_2": "So hi pītipharaṇatā,",
  "atk-s0508a212:1106_3": "sukhapharaṇatā,",
  "atk-s0508a212:1106_4": "cetopharaṇatā,",
  "atk-s0508a212:1106_5": "ālokapharaṇatā,",
  "atk-s0508a212:1106_6": "paccavekkhaṇanimittanti imehi pañcahi aṅgehi samannāgatattā pañcaṅgiko samādhīti vuccati.",
  "atk-s0508a212:1106_7": "Santeti paṭipakkhavūpasamena aṅgasantatāya ca sante.",
  "atk-s0508a212:1106_8": "Ekodibhāviteti ekodibhāvagate,",
  "atk-s0508a212:1106_9": "suciṇṇe vasībhāvappatteti attho.",
  "atk-s0508a212:1106_10": "Paṭippassaddhiladdhamhīti kilesānaṁ paṭippassaddhiyā laddhe.",
  "atk-s0508a212:1106_11": "Dibbacakkhu visujjhi meti evaṁvidhe samādhimhi sampādite mayhaṁ dibbacakkhuñāṇaṁ visujjhi,",
  "atk-s0508a212:1106_12": "ekādasahi upakkilesehi vimuttiyā visuddhaṁ ahosi.",
  "atk-s0508a212:1107_0": "Cutūpapātaṁ jānāmīti sattānaṁ cutiñca upapattiñca jānāmi,",
  "atk-s0508a212:1107_1": "jānanto ca “ime sattā amumhā lokamhā āgantvā idhūpapannā,",
  "atk-s0508a212:1107_2": "imamhā ca lokā gantvā amumhi loke upapajjissantī”ti sattānaṁ āgatiṁ gatiñca jānāmi,",
  "atk-s0508a212:1107_3": "jānanto eva ca nesaṁ itthabhāvaṁ manussabhāvaṁ tato aññathābhāvaṁ aññathātiracchānabhāvañca upapattito puretarameva jānāmi.",
  "atk-s0508a212:1107_4": "Tayidaṁ sabbampi pañcaṅgike samādhimhi sampādite evāti dassento āha “jhāne pañcaṅgike ṭhito”ti.",
  "atk-s0508a212:1107_5": "Tattha pañcaṅgike jhāne ṭhito patiṭṭhito hutvā evaṁ jānāmīti attho.",
  "atk-s0508a212:1108_0": "Evaṁ vijjāttayaṁ dassetvā tappasaṅgena pubbe dassitampi tatiyavijjaṁ saha kiccanipphattiyā dassento “pariciṇṇo mayā satthā”tiādinā gāthādvayamāha.",
  "atk-s0508a212:1108_1": "Tattha vajjīnaṁ veḷuvagāmeti vajjiraṭṭhassa veḷuvagāme,",
  "atk-s0508a212:1108_2": "vajjiraṭṭhe yattha pacchimavassaṁ upagacchi veḷuvagāme.",
  "atk-s0508a212:1108_3": "Heṭṭhato veḷugumbasminti tattha aññatarassa veḷugumbassa heṭṭhā.",
  "atk-s0508a212:1108_4": "Nibbāyissanti nibbāyissāmi,",
  "atk-s0508a212:1108_5": "anupādisesāya nibbānadhātuyā parinibbāyissāmīti attho.",
  "atk-s0508a212:1109_0": "Anuruddhattheragāthāvaṇṇanā niṭṭhitā.",
  "atk-s0508a212:1110_0": "10. Pārāpariyattheragāthāvaṇṇanā",
  "atk-s0508a212:1111_0": "Samaṇassaahu cintātiādikā āyasmato pārāpariyattherassa gāthā.",
  "atk-s0508a212:1111_1": "Imassa vatthu heṭṭhā āgatameva.",
  "atk-s0508a212:1111_2": "Tā ca gāthā satthari dharante attano puthujjanakāle manacchaṭṭhānaṁ indriyānaṁ niggaṇhanacintāya pakāsanavasena bhāsitā.",
  "atk-s0508a212:1111_3": "Imā pana aparabhāge satthari parinibbute attano ca parinibbāne upaṭṭhite tadā āyatiñca bhikkhūnaṁ uddhammapaṭipattiyā pakāsanavasena bhāsitā. Tattha –",
  "atk-s0508a212:1112_0": "920.",
  "atk-s0508a212:1113_0": "“Samaṇassa ahu cintā, pupphitamhi mahāvane;",
  "atk-s0508a212:1114_0": "Ekaggassa nisinnassa, pavivittassa jhāyino”ti. –",
  "atk-s0508a212:1115_0": "Ayaṁ gāthā saṅgītikārehi ṭhapitā.",
  "atk-s0508a212:1115_1": "Tassattho heṭṭhā vuttanayova.",
  "atk-s0508a212:1115_2": "Ayaṁ pana sambandho –",
  "atk-s0508a212:1115_3": "satthari aggasāvakesu ekaccesu mahātheresu ca parinibbutesu atītasatthuke pāvacane subbacesu sikkhākāmesu bhikkhūsu dullabhesu,",
  "atk-s0508a212:1115_4": "dubbacesu micchāpaṭipattibahulesu bhikkhūsu ca jātesu supupphite mahante sālavane nisinnassa pavivittassa ekaggassa jhāyanasīlassa,",
  "atk-s0508a212:1115_5": "samitapāpatāya samaṇassa,",
  "atk-s0508a212:1115_6": "pārāpariyattherassa paṭipattiṁ nissāya cintā vīmaṁsā ahosīti itarā –",
  "atk-s0508a212:1116_0": "921.",
  "atk-s0508a212:1117_0": "“Aññathā lokanāthamhi, tiṭṭhante purisuttame;",
  "atk-s0508a212:1118_0": "Iriyaṁ āsi bhikkhūnaṁ, aññathā dāni dissati.",
  "atk-s0508a212:1119_0": "922.",
  "atk-s0508a212:1120_0": "“Sītavātaparittāṇaṁ, hirikopīnachādanaṁ;",
  "atk-s0508a212:1121_0": "Mattaṭṭhiyaṁ abhuñjiṁsu, santuṭṭhā itarītare.",
  "atk-s0508a212:1122_0": "923.",
  "atk-s0508a212:1123_0": "“Paṇītaṁ yadi vā lūkhaṁ, appaṁ vā yadi vā bahuṁ;",
  "atk-s0508a212:1124_0": "Yāpanatthaṁ abhuñjiṁsu, agiddhā nādhimucchitā.",
  "atk-s0508a212:1125_0": "924.",
  "atk-s0508a212:1126_0": "“Jīvitānaṁ parikkhāre, bhesajje atha paccaye;",
  "atk-s0508a212:1127_0": "Na bāḷhaṁ ussukā āsuṁ, yathā te āsavakkhaye.",
  "atk-s0508a212:1128_0": "925.",
  "atk-s0508a212:1129_0": "“Araññe rukkhamūlesu, kandarāsu guhāsu ca;",
  "atk-s0508a212:1130_0": "Vivekamanubrūhantā, vihaṁsu tapparāyaṇā.",
  "atk-s0508a212:1131_0": "926.",
  "atk-s0508a212:1132_0": "“Nīcā niviṭṭhā subharā, mudū athaddhamānasā;",
  "atk-s0508a212:1133_0": "Abyāsekā amukharā, atthacintāvasānugā.",
  "atk-s0508a212:1134_0": "927.",
  "atk-s0508a212:1135_0": "“Tato pāsādikaṁ āsi, gataṁ bhuttaṁ nisevitaṁ;",
  "atk-s0508a212:1136_0": "Siniddhā teladhārāva, ahosi iriyāpatho.",
  "atk-s0508a212:1137_0": "928.",
  "atk-s0508a212:1138_0": "“Sabbāsavaparikkhīṇā, mahājhāyī mahāhitā;",
  "atk-s0508a212:1139_0": "Nibbutā dāni te therā, parittā dāni tādisā.",
  "atk-s0508a212:1140_0": "929.",
  "atk-s0508a212:1141_0": "“Kusalānañca dhammānaṁ, paññāya ca parikkhayā;",
  "atk-s0508a212:1142_0": "Sabbākāravarūpetaṁ, lujjate jinasāsanaṁ.",
  "atk-s0508a212:1143_0": "930.",
  "atk-s0508a212:1144_0": "“Pāpakānañca dhammānaṁ, kilesānañca yo utu;",
  "atk-s0508a212:1145_0": "Upaṭṭhitā vivekāya, ye ca saddhammasesakā.",
  "atk-s0508a212:1146_0": "931.",
  "atk-s0508a212:1147_0": "“Te kilesā pavaḍḍhantā, āvisanti bahuṁ janaṁ;",
  "atk-s0508a212:1148_0": "Kīḷanti maññe bālehi, ummattehiva rakkhasā.",
  "atk-s0508a212:1149_0": "932.",
  "atk-s0508a212:1150_0": "“Kilesehābhibhūtā te, tena tena vidhāvitā;",
  "atk-s0508a212:1151_0": "Narā kilesavatthūsu, sasaṅgāmeva ghosite.",
  "atk-s0508a212:1152_0": "933.",
  "atk-s0508a212:1153_0": "“Pariccajitvā saddhammaṁ, aññamaññehi bhaṇḍare;",
  "atk-s0508a212:1154_0": "Diṭṭhigatāni anventā, idaṁ seyyoti maññare.",
  "atk-s0508a212:1155_0": "934.",
  "atk-s0508a212:1156_0": "“Dhanañca puttaṁ bhariyañca, chaḍḍayitvāna niggatā;",
  "atk-s0508a212:1157_0": "Kaṭacchubhikkhahetūpi, akicchāni nisevare.",
  "atk-s0508a212:1158_0": "935.",
  "atk-s0508a212:1159_0": "“Udarāvadehakaṁ bhutvā, sayantuttānaseyyakā;",
  "atk-s0508a212:1160_0": "Kathā vaḍḍhenti paṭibuddhā, yā kathā satthugarahitā.",
  "atk-s0508a212:1161_0": "936.",
  "atk-s0508a212:1162_0": "“Sabbakārukasippāni, cittiṁ katvāna sikkhare;",
  "atk-s0508a212:1163_0": "Avūpasantā ajjhattaṁ, sāmaññatthotiacchati.",
  "atk-s0508a212:1164_0": "937.",
  "atk-s0508a212:1165_0": "“Mattikaṁ telacuṇṇañca, udakāsanabhojanaṁ;",
  "atk-s0508a212:1166_0": "Gihīnaṁ upanāmenti, ākaṅkhantā bahuttaraṁ.",
  "atk-s0508a212:1167_0": "938.",
  "atk-s0508a212:1168_0": "“Dantaponaṁ kapitthañca, pupphaṁ khādaniyāni ca;",
  "atk-s0508a212:1169_0": "Piṇḍapāte ca sampanne, ambe āmalakāni ca.",
  "atk-s0508a212:1170_0": "939.",
  "atk-s0508a212:1171_0": "“Bhesajjesu yathā vejjā, kiccākicce yathā gihī;",
  "atk-s0508a212:1172_0": "Gaṇikāva vibhūsāyaṁ, issare khattiyā yathā.",
  "atk-s0508a212:1173_0": "940.",
  "atk-s0508a212:1174_0": "“Nekatikā vañcanikā, kūṭasakkhī apāṭukā;",
  "atk-s0508a212:1175_0": "Bahūhi parikappehi, āmisaṁ paribhuñjare.",
  "atk-s0508a212:1176_0": "941.",
  "atk-s0508a212:1177_0": "“Lesakappe pariyāye, parikappenudhāvitā;",
  "atk-s0508a212:1178_0": "Jīvikatthā upāyena, saṅkaḍḍhanti bahuṁ dhanaṁ.",
  "atk-s0508a212:1179_0": "942.",
  "atk-s0508a212:1180_0": "“Upaṭṭhāpenti parisaṁ, kammato no ca dhammato;",
  "atk-s0508a212:1181_0": "Dhammaṁ paresaṁ desenti, lābhato no ca atthato.",
  "atk-s0508a212:1182_0": "943.",
  "atk-s0508a212:1183_0": "“Saṅghalābhassa bhaṇḍanti, saṅghato paribāhirā;",
  "atk-s0508a212:1184_0": "Paralābhopajīvantā, ahirīkā na lajjare.",
  "atk-s0508a212:1185_0": "944.",
  "atk-s0508a212:1186_0": "“Nānuyuttā tathā eke, muṇḍā saṅghāṭipārutā;",
  "atk-s0508a212:1187_0": "Sambhāvanaṁyevicchanti, lābhasakkāramucchitā.",
  "atk-s0508a212:1188_0": "945.",
  "atk-s0508a212:1189_0": "“Evaṁ nānappayātamhi, na dāni sukaraṁ tathā;",
  "atk-s0508a212:1190_0": "Aphusitaṁ vā phusituṁ, phusitaṁ vānurakkhituṁ.",
  "atk-s0508a212:1191_0": "946.",
  "atk-s0508a212:1192_0": "“Yathā kaṇṭakaṭṭhānamhi, careyya anupāhano;",
  "atk-s0508a212:1193_0": "Satiṁ upaṭṭhapetvāna, evaṁ gāme munī care.",
  "atk-s0508a212:1194_0": "947.",
  "atk-s0508a212:1195_0": "“Saritvā pubbake yogī, tesaṁ vattamanussaraṁ;",
  "atk-s0508a212:1196_0": "Kiñcāpi pacchimo kālo, phuseyya amataṁ padaṁ.",
  "atk-s0508a212:1197_0": "948.",
  "atk-s0508a212:1198_0": "“Idaṁ vatvā sālavane, samaṇo bhāvitindriyo;",
  "atk-s0508a212:1199_0": "Brāhmaṇo parinibbāyī, isi khīṇapunabbhavo”ti. –",
  "atk-s0508a212:1200_0": "Imā gāthā thereneva bhāsitā.",
  "atk-s0508a212:1201_0": "Tattha iriyaṁ āsi bhikkhūnanti purisuttame lokanāthamhi sammāsambuddhe tiṭṭhante dharante etarahi paṭipattibhāvato.",
  "atk-s0508a212:1201_1": "Aññathā aññena pakārena bhikkhūnaṁ iriyaṁ caritaṁ ahosi yathānusiṭṭhaṁ paṭipattibhāvato.",
  "atk-s0508a212:1201_2": "Aññathā dāni dissatīti idāni pana tato aññathā bhikkhūnaṁ iriyaṁ dissati ayāthāvapaṭipattibhāvatoti adhippāyo.",
  "atk-s0508a212:1202_0": "Idāni satthari dharante yenākārena bhikkhūnaṁ paṭipatti ahosi,",
  "atk-s0508a212:1202_1": "taṁ tāva dassetuṁ “sītavātaparittāṇa”ntiādi vuttaṁ.",
  "atk-s0508a212:1202_2": "Tattha mattaṭṭhiyanti taṁ mattaṁ payojanaṁ.",
  "atk-s0508a212:1202_3": "Yāvadeva sītavātaparittāṇaṁ,",
  "atk-s0508a212:1202_4": "yāvadeva hirīkopīnapaṭicchādanaṁ katvā cīvaraṁ paribhuñjiṁsu. Kathaṁ?",
  "atk-s0508a212:1202_5": "Santuṭṭhā itarītare yasmiṁ tasmiṁ hīne paṇīte vā yathāladdhe paccaye santosaṁ āpannā.",
  "atk-s0508a212:1203_0": "Paṇītanti uḷāraṁ sappiādinā saṁsaṭṭhaṁ,",
  "atk-s0508a212:1203_1": "tadabhāvena lūkhaṁ. Appanti,",
  "atk-s0508a212:1203_2": "catupañcālopamattampi.",
  "atk-s0508a212:1203_3": "Bahuṁ yāpanatthaṁ abhuñjiṁsūti paṇītaṁ bahuṁ bhuñjantāpi yāpanamattameva āhāraṁ bhuñjiṁsu.",
  "atk-s0508a212:1203_4": "Tato eva agiddhā gedhaṁ anāpannā.",
  "atk-s0508a212:1203_5": "Nādhimucchitā na ajjhositā akkhabbhañjanaṁ viya sākaṭikā,",
  "atk-s0508a212:1203_6": "vaṇalepanaṁ viya vaṇino abhuñjiṁsu.",
  "atk-s0508a212:1204_0": "Jīvitānaṁparikkhāre,",
  "atk-s0508a212:1204_1": "bhesajje atha paccayepi jīvitānaṁ pavattiyā parikkhārabhūte bhesajjasaṅkhāte paccaye gilānapaccaye.",
  "atk-s0508a212:1204_2": "Yathā teti yathā te purimakā bhikkhū āsavakkhaye ussukā yuttā āsuṁ,",
  "atk-s0508a212:1204_3": "tathā te rogābhibhūtāpi gilānapaccaye bāḷhaṁ ativiya ussukā nāhesunti attho.",
  "atk-s0508a212:1205_0": "Tapparāyaṇāti vivekaparāyaṇā vivekapoṇā.",
  "atk-s0508a212:1205_1": "Evaṁ catūhi gāthāhi catupaccayasantosaṁ bhāvanābhiratiñca dassentena tesaṁ ariyavaṁsapaṭipadā dassitā.",
  "atk-s0508a212:1206_0": "Nīcāti “mayaṁ paṁsukūlikā piṇḍapātikā”ti attukkaṁsanaparavambhanāni akatvā nīcavuttino,",
  "atk-s0508a212:1206_1": "nivātavuttinoti attho.",
  "atk-s0508a212:1206_2": "Niviṭṭhāti sāsane niviṭṭhasaddhā.",
  "atk-s0508a212:1206_3": "Subharāti appicchatādibhāvena suposā.",
  "atk-s0508a212:1206_4": "Mudūti vattapaṭipattiyaṁ sakale ca brahmacariye mudū,",
  "atk-s0508a212:1206_5": "suparikammakatasuvaṇṇaṁ viya viniyogakkhamā.",
  "atk-s0508a212:1206_6": "Mudūti vā abhākuṭikā uttānamukhā pupphitamukhena paṭisanthāravuttino,",
  "atk-s0508a212:1206_7": "sutitthaṁ viya sukhāvahāti vuttaṁ hoti.",
  "atk-s0508a212:1206_8": "Athaddhamānasāti akathinacittā tena subbacabhāvamāha.",
  "atk-s0508a212:1206_9": "Abyāsekāti sativippavāsābhāvato kilesabyāsekarahitā,",
  "atk-s0508a212:1206_10": "antarantarā taṇhādiṭṭhimānādīhi avokiṇṇāti attho.",
  "atk-s0508a212:1206_11": "Amukharāti na mukharā,",
  "atk-s0508a212:1206_12": "na mukhena kharā vacīpāgabbhiyarahitāti vā attho.",
  "atk-s0508a212:1206_13": "Atthacintāvasānugāti hitacintāvasānugāhitacintāvasikā,",
  "atk-s0508a212:1206_14": "attano paresañca hitacintameva anuparivattanakā.",
  "atk-s0508a212:1207_0": "Tatoti tasmā nīcavuttādihetu.",
  "atk-s0508a212:1207_1": "Pāsādikanti pasādajanikaṁ paṭipattiṁ passantānaṁ suṇantānañca pasādāvahaṁ.",
  "atk-s0508a212:1207_2": "Gatanti abhikkantapaṭikkantaparivattanādigamanaṁ.",
  "atk-s0508a212:1207_3": "Gatanti vā kāyavācāpavatti.",
  "atk-s0508a212:1207_4": "Bhuttanti catupaccayaparibhogo.",
  "atk-s0508a212:1207_5": "Nisevitanti gocaranisevanaṁ.",
  "atk-s0508a212:1207_6": "Siniddhāteladhārāvāti yathā anivattitā kusalajanābhisiñcitā savantī teladhārā avicchinnā siniddhā maṭṭhā dassanīyā pāsādikā hoti,",
  "atk-s0508a212:1207_7": "evaṁ tesaṁ ākappasampannānaṁ iriyāpatho acchiddo saṇho maṭṭho dassanīyo pāsādiko ahosi.",
  "atk-s0508a212:1208_0": "Mahājhāyīti mahantehi jhānehi jhāyanasīlā,",
  "atk-s0508a212:1208_1": "mahantaṁ vā nibbānaṁ jhāyantīti mahājhāyī.",
  "atk-s0508a212:1208_2": "Tato eva mahāhitā,",
  "atk-s0508a212:1208_3": "mahantehi hitehi samannāgatāti attho.",
  "atk-s0508a212:1208_4": "Te therāti te yathāvuttappakārā paṭipattiparāyaṇā therā idāni parinibbutāti attho.",
  "atk-s0508a212:1208_5": "Parittā dāni tādisāti idāni pacchime kāle tādisā tathārūpā therā parittā appakā katipayā evāti vuttaṁ hoti.",
  "atk-s0508a212:1209_0": "Kusalānañcadhammānanti vivaṭṭassa upanissayabhūtānaṁ vimokkhasambhārānaṁ anavajjadhammānaṁ.",
  "atk-s0508a212:1209_1": "Paññāya cāti tathārūpāya paññāya ca.",
  "atk-s0508a212:1209_2": "Parikkhayāti abhāvato anuppattito.",
  "atk-s0508a212:1209_3": "Kāmañcettha paññāpi siyā anavajjadhammā,",
  "atk-s0508a212:1209_4": "bahukārabhāvadassanatthaṁ panassā visuṁ gahaṇaṁ yathā puññañāṇasambhārāti.",
  "atk-s0508a212:1209_5": "Sabbākāravarūpetanti ādikalyāṇatādīhi sabbehi ākāravarehi pakāravisesehi upetaṁ yuttaṁ jinassa bhagavato sāsanaṁ lujjati vinassatīti attho.",
  "atk-s0508a212:1210_0": "Pāpakānañca dhammānaṁ,",
  "atk-s0508a212:1210_1": "kilesānañca yo utūti kāyaduccaritādīnaṁ pāpadhammānaṁ lobhādīnañca kilesānaṁ yo utu yo kālo,",
  "atk-s0508a212:1210_2": "so ayaṁ vattatīti vacanaseso.",
  "atk-s0508a212:1210_3": "Upaṭṭhitā vivekāya,",
  "atk-s0508a212:1210_4": "ye ca saddhammasesakāti ye pana evarūpe kāle kāyacittaupadhivivekatthāya upaṭṭhitā āraddhavīriyā,",
  "atk-s0508a212:1210_5": "te ca sesapaṭipattisaddhammakā honti.",
  "atk-s0508a212:1210_6": "Ayañhettha adhippāyo –",
  "atk-s0508a212:1210_7": "suvisuddhasīlācārāpi samānā idāni ekacce bhikkhū iriyāpathasaṇṭhāpanaṁ,",
  "atk-s0508a212:1210_8": "samathavipassanābhāvanāvidhānaṁ,",
  "atk-s0508a212:1210_9": "mahāpalibodhūpacchedo,",
  "atk-s0508a212:1210_10": "khuddakapalibodhūpacchedoti evamādipubbakiccaṁ sampādetvā bhāvanamanuyuñjanti.",
  "atk-s0508a212:1210_11": "Te sesapaṭipattisaddhammakā,",
  "atk-s0508a212:1210_12": "paṭipattiṁ matthakaṁ pāpetuṁ na sakkontīti.",
  "atk-s0508a212:1211_0": "Te kilesā pavaḍḍhantāti ye bhagavato orasaputtehi ca tadā parikkhayaṁ pariyādānaṁ gamitā kilesā,",
  "atk-s0508a212:1211_1": "te etarahi laddhokāsā bhikkhūsu vuddhiṁ virūḷhiṁ vepullaṁ āpajjantā.",
  "atk-s0508a212:1211_2": "Āvisanti bahuṁ jananti kalyāṇamittarahitaṁ ayonisomanasikārabahulaṁ andhabālajanaṁ abhibhavitvā avasaṁ karontā āvisanti santānaṁ anupavisanti.",
  "atk-s0508a212:1211_3": "Evaṁbhūtā ca te kīḷanti maññe bālehi,",
  "atk-s0508a212:1211_4": "ummattehiva rakkhasā,",
  "atk-s0508a212:1211_5": "yathā nāma keḷisīlā rakkhasā bhisakkarahite ummatte āvisitvā te anayabyasanaṁ āpādentā tehi kīḷanti,",
  "atk-s0508a212:1211_6": "evaṁ te kilesā sammāsambuddhabhisakkarahite andhabāle bhikkhū āvisitvā tesaṁ diṭṭhadhammikādibhedaṁ anatthaṁ uppādentā tehi saddhiṁ kīḷanti maññe,",
  "atk-s0508a212:1211_7": "kīḷantā viya hontīti attho.",
  "atk-s0508a212:1212_0": "Tenatenāti tena tena ārammaṇabhāgena.",
  "atk-s0508a212:1212_1": "Vidhāvitāti virūpaṁ dhāvitā asāruppavasena paṭipajjantā.",
  "atk-s0508a212:1212_2": "Kilesavatthūsūti paṭhamaṁ uppannaṁ kilesā pacchā uppajjanakānaṁ kāraṇabhāvato kilesāva kilesavatthūni,",
  "atk-s0508a212:1212_3": "tesu kilesavatthūsu samūhitesu.",
  "atk-s0508a212:1212_4": "Sasaṅgāmeva ghositeti hiraññasuvaṇṇamaṇimuttādikaṁ dhanaṁ vippakiritvā “yaṁ yaṁ hiraññasuvaṇṇādi yassa yassa hatthagataṁ,",
  "atk-s0508a212:1212_5": "taṁ taṁ tassa tasseva hotū”ti evaṁ kāmaghosanā sasaṅgāmaghosanā nāma.",
  "atk-s0508a212:1212_6": "Tatthāyamattho –",
  "atk-s0508a212:1212_7": "kilesavatthūsu “yo yo kileso yaṁ yaṁ sattaṁ gaṇhāti abhibhavati,",
  "atk-s0508a212:1212_8": "so so tassa tassa hotū”ti kilesasenāpatinā mārena sasaṅgāme ghosite viya.",
  "atk-s0508a212:1212_9": "Tehi tehi kilesehi abhibhūtā te bālaputhujjanā tena tena ārammaṇabhāgena vidhāvitā vositāti.",
  "atk-s0508a212:1213_0": "Te evaṁ vidhāvitā kiṁ karontīti āha “pariccajitvā saddhammaṁ,",
  "atk-s0508a212:1213_1": "aññamaññehi bhaṇḍare”ti.",
  "atk-s0508a212:1213_2": "Tassattho –",
  "atk-s0508a212:1213_3": "paṭipattisaddhammaṁ chaḍḍetvā āmisakiñjakkhahetu aññamaññehi bhaṇḍare kalahaṁ karontīti.",
  "atk-s0508a212:1213_4": "Diṭṭhigatānīti “viññāṇamattameva atthi,",
  "atk-s0508a212:1213_5": "nattheva rūpadhammā”ti,",
  "atk-s0508a212:1213_6": "“yathā puggalo nāma paramatthato natthi,",
  "atk-s0508a212:1213_7": "evaṁ sabhāvadhammāpi paramatthato natthi,",
  "atk-s0508a212:1213_8": "vohāramattamevā”ti ca evamādīni diṭṭhigatāni micchāgāhe anventā anugacchantā idaṁ seyyo idameva seṭṭhaṁ,",
  "atk-s0508a212:1213_9": "aññaṁ micchāti maññanti.",
  "atk-s0508a212:1214_0": "Niggatāti gehato nikkhantā.",
  "atk-s0508a212:1214_1": "Kaṭacchubhikkhahetūpīti kaṭacchumattabhikkhānimittampi.",
  "atk-s0508a212:1214_2": "Taṁ dadantassa gahaṭṭhassa ananulomikasaṁsaggavasena akiccāni pabbajitena akattabbāni kammāni nisevare karonti.",
  "atk-s0508a212:1215_0": "Udarāvadehakaṁ bhutvāti “ūnūdaro mitāhāro”ti vuttavacanaṁ acintetvā udarapūraṁ bhuñjitvā.",
  "atk-s0508a212:1215_1": "Sayantuttānaseyyakāti “dakkhiṇena passena sīhaseyyaṁ kappeti pāde pādaṁ accādhāya sato sampajāno”ti vuttavidhānaṁ ananussaritvā uttānaseyyakā sayanti.",
  "atk-s0508a212:1215_2": "Yā kathā satthugarahitāti rājakathāditiracchānakathaṁ sandhāya vadati.",
  "atk-s0508a212:1216_0": "Sabbakārukasippānīti sabbehi vessādīhi kārukehi kattabbāni bhattatālavaṇṭakaraṇādīni hatthasippāni.",
  "atk-s0508a212:1216_1": "Cittiṁ katvānāti sakkaccaṁ sādaraṁ katvā.",
  "atk-s0508a212:1216_2": "Avūpasantā ajjhattanti kilesavūpasamābhāvato gadduhanamattampi samādhānābhāvato ca ajjhattaṁ avūpasantā,",
  "atk-s0508a212:1216_3": "avūpasantacittāti attho.",
  "atk-s0508a212:1216_4": "Sāmaññatthoti samaṇadhammo.",
  "atk-s0508a212:1216_5": "Atiacchatīti tesaṁ ājīvakiccapasutatāya ekadesampi aphusanato visuṁyeva nisīdati,",
  "atk-s0508a212:1216_6": "anallīyatīti vuttaṁ hoti.",
  "atk-s0508a212:1217_0": "Mattikanti pākatikaṁ vā pañcavaṇṇaṁ vā gihīnaṁ viniyogakkhamaṁ mattikaṁ.",
  "atk-s0508a212:1217_1": "Telacuṇṇañcāti pākatikaṁ,",
  "atk-s0508a212:1217_2": "abhisaṅkhataṁ vā telañca cuṇṇañca.",
  "atk-s0508a212:1217_3": "Udakāsanabhojananti udakañca āsanañca bhojanañca.",
  "atk-s0508a212:1217_4": "Ākaṅkhantā bahuttaranti bahuṁ piṇḍapātādiuttaruttaraṁ ākaṅkhantā “amhehi mattikādīsu dinnesu manussā",
  "atk-s0508a212:1217_5": "daḷhabhattikā hutvā bahuṁ uttaruttaraṁ catupaccayajātaṁ dassantī”ti adhippāyena gihīnaṁ upanāmentīti attho.",
  "atk-s0508a212:1218_0": "Dante punanti sodhenti etenāti dantaponaṁ,",
  "atk-s0508a212:1218_1": "dantakaṭṭhaṁ.",
  "atk-s0508a212:1218_2": "Kapitthanti kapitthaphalaṁ.",
  "atk-s0508a212:1218_3": "Pupphanti sumanacampakādipupphaṁ.",
  "atk-s0508a212:1218_4": "Khādanīyānīti aṭṭhārasavidhepi khajjakavisese.",
  "atk-s0508a212:1218_5": "Piṇḍapāte ca sampanneti vaṇṇādisampayutte odanavisese.",
  "atk-s0508a212:1218_6": "“Ambe āmalakāni cā”ti ca-",
  "atk-s0508a212:1218_7": "saddena mātuluṅgatālanāḷikerādiphalāni avuttāni saṅgaṇhāti.",
  "atk-s0508a212:1218_8": "Sabbattha gihīnaṁ upanāmenti ākaṅkhantā bahuttaranti yojanā.",
  "atk-s0508a212:1219_0": "Bhesajjesu yathā vejjāti gihīnaṁ bhesajjappayogesu yathā vejjā,",
  "atk-s0508a212:1219_1": "tathā bhikkhū paṭipajjantīti adhippāyo.",
  "atk-s0508a212:1219_2": "Kiccākicce yathā gihīti gahaṭṭhānaṁ khuddake ceva mahante ca kicce kattabbe gihī viya.",
  "atk-s0508a212:1219_3": "Gaṇikāva vibhūsāyanti attano sarīrassa vibhūsane rūpūpajīviniyo viya.",
  "atk-s0508a212:1219_4": "Issare khattiyā yathāti issare issariyapavattane yathā khattiyā,",
  "atk-s0508a212:1219_5": "evaṁ kulapatī hutvā vattantīti attho.",
  "atk-s0508a212:1220_0": "Nekatikāti nikatiyaṁ niyuttā,",
  "atk-s0508a212:1220_1": "amaṇiṁyeva maṇiṁ,",
  "atk-s0508a212:1220_2": "asuvaṇṇaṁyeva suvaṇṇaṁ katvā paṭirūpasāciyoganiratā.",
  "atk-s0508a212:1220_3": "Vañcanikāti kūṭamānādīhi vippalambakā.",
  "atk-s0508a212:1220_4": "Kūṭasakkhīti ayāthāvasakkhino.",
  "atk-s0508a212:1220_5": "Apāṭukāti vāmakā,",
  "atk-s0508a212:1220_6": "asaṁyatavuttīti attho.",
  "atk-s0508a212:1220_7": "Bahūhi parikappehīti yathāvuttehi aññehi ca bahūhi micchājīvappakārehi.",
  "atk-s0508a212:1221_0": "Lesakappeti kappiyalese kappiyapaṭirūpe.",
  "atk-s0508a212:1221_1": "Pariyāyeti,",
  "atk-s0508a212:1221_2": "paccayesu pariyāyassa yoge.",
  "atk-s0508a212:1221_3": "Parikappeti vaḍḍhiādivikappane,",
  "atk-s0508a212:1221_4": "sabbattha visaye bhummaṁ.",
  "atk-s0508a212:1221_5": "Anudhāvitāti mahicchatādīhi pāpadhammehi anudhāvitā vositā.",
  "atk-s0508a212:1221_6": "Jīvikatthā jīvikappayojanā ājīvahetukā.",
  "atk-s0508a212:1221_7": "Upāyenāti parikathādinā upāyena paccayuppādananayena.",
  "atk-s0508a212:1221_8": "Saṅkaḍḍhantīti saṁharanti.",
  "atk-s0508a212:1222_0": "Upaṭṭhāpenti parisanti parisāya attānaṁ upaṭṭhapenti,",
  "atk-s0508a212:1222_1": "yathā parisā attānaṁ upaṭṭhapenti,",
  "atk-s0508a212:1222_2": "evaṁ parisaṁ saṅgaṇhantīti attho.",
  "atk-s0508a212:1222_3": "Kammatoti kammahetu.",
  "atk-s0508a212:1222_4": "Te hi attano kattabbaveyyāvaccanimittaṁ upaṭṭhapenti.",
  "atk-s0508a212:1222_5": "No ca dhammatoti dhammanimittaṁ no ca upaṭṭhapenti.",
  "atk-s0508a212:1222_6": "Yo satthārā ullumpanasabhāvasaṇṭhitāya parisāya saṅgaho anuññāto,",
  "atk-s0508a212:1222_7": "tena na saṅgaṇhantīti attho.",
  "atk-s0508a212:1222_8": "Lābhatoti lābhahetu,",
  "atk-s0508a212:1222_9": "“ayyo bahussuto, bhāṇako,",
  "atk-s0508a212:1222_10": "‘dhammakathiko’ti evaṁ sambhāvento mahājano mayhaṁ lābhasakkāre upanayissatī”ti icchācāre ṭhatvā lābhanimittaṁ paresaṁ dhammaṁ desenti.",
  "atk-s0508a212:1222_11": "No ca atthatoti yo so vimuttāyatanasīse ṭhatvā saddhammaṁ kathentena pattabbo attho,",
  "atk-s0508a212:1222_12": "na taṁdiṭṭhadhammikādibhedahitanimittaṁ dhammaṁ desentīti attho.",
  "atk-s0508a212:1223_0": "Saṅghalābhassa bhaṇḍantīti saṅghalābhahetu bhaṇḍanti “mayhaṁ pāpuṇāti,",
  "atk-s0508a212:1223_1": "na tuyha”ntiādinā kalahaṁ karonti.",
  "atk-s0508a212:1223_2": "Saṅghato paribāhirāti,",
  "atk-s0508a212:1223_3": "ariyasaṅghato bahibhūtā ariyasaṅghe tadabhāvato.",
  "atk-s0508a212:1223_4": "Paralābhopajīvantāti sāsane lābhassa andhabālaputhujjanehi pare sīlādiguṇasampanne sekkhe uddissa uppannattā taṁ paralābhaṁ,",
  "atk-s0508a212:1223_5": "parato vā dāyakato laddhabbalābhaṁ upajīvantā bhaṇḍanakārakā bhikkhū pāpajigucchāya abhāvato ahirikā samānā ca “mayaṁ paralābhaṁ bhuñjāma,",
  "atk-s0508a212:1223_6": "parapaṭibaddhajīvikā”tipi na lajjare na hirīyanti.",
  "atk-s0508a212:1224_0": "Nānuyuttāti samaṇakaraṇehi dhammehi ananuyuttā.",
  "atk-s0508a212:1224_1": "Tathāti yathā pubbe vuttā bandhanakārakādayo, tathā.",
  "atk-s0508a212:1224_2": "Eketi ekacce.",
  "atk-s0508a212:1224_3": "Muṇḍā saṅghāṭipārutāti kevalaṁ muṇḍitakesatāya muṇḍā pilotikakhaṇḍehi saṅghaṭitaṭṭhena “saṅghāṭī”ti laddhanāmena cīvarena pārutasarīrā.",
  "atk-s0508a212:1224_4": "Sambhāvanaṁyevicchanti,",
  "atk-s0508a212:1224_5": "lābhasakkāramucchitāti lābhasakkārāsāya mucchitā ajjhositā hutvā,",
  "atk-s0508a212:1224_6": "“pesalo dhutavādo bahussuto”ti vā madhuravacanamanuyuttā “ariyo”ti ca kevalaṁ sambhāvanaṁ bahumānaṁyeva icchanti esanti,",
  "atk-s0508a212:1224_7": "na tannimitte guṇeti attho.",
  "atk-s0508a212:1225_0": "Evanti “kusalānañca dhammānaṁ paññāya ca parikkhayā”ti vuttanayena.",
  "atk-s0508a212:1225_1": "Nānappayātamhīti nānappakāre bhedanadhamme payāte samakate,",
  "atk-s0508a212:1225_2": "nānappakārena vā saṁkilesadhamme payātuṁ pavattituṁ āraddhe.",
  "atk-s0508a212:1225_3": "Na dāni sukaraṁ tathāti idāni imasmiṁ dullabhakalyāṇamitte dullabhasappāyasaddhammassavane ca kāle yathā satthari dharante aphusitaṁ aphuṭṭhaṁ,",
  "atk-s0508a212:1225_4": "anadhigataṁ jhānavipassanaṁ phusituṁ adhigantuṁ,",
  "atk-s0508a212:1225_5": "phusitaṁ vā hānabhāgiyaṁ ṭhitibhāgiyameva vā ahutvā yathā visesabhāgiyaṁ hoti,",
  "atk-s0508a212:1225_6": "tathā anurakkhituṁ pāletuṁ sukaraṁ,",
  "atk-s0508a212:1225_7": "tathā na sukaraṁ,",
  "atk-s0508a212:1225_8": "tathā sampādetuṁ na sakkāti attho.",
  "atk-s0508a212:1226_0": "Idāni attano parinibbānakālassa āsannattā saṁkhittena ovādena sabrahmacāriṁ ovadanto “yathā kaṇṭakaṭṭhānamhī”tiādimāha.",
  "atk-s0508a212:1226_1": "Tassattho –",
  "atk-s0508a212:1226_2": "yathā puriso kenacideva payojanena kaṇṭakanicite padese anupāhano vicaranto “mā maṁ kaṇṭako vijjhī”ti satiṁ upaṭṭhapetvāva vicarati,",
  "atk-s0508a212:1226_3": "evaṁ kilesakaṇṭakanicite gocaragāme payojanena caranto muni satiṁ upaṭṭhapetvāna satisampajaññayutto",
  "atk-s0508a212:1226_4": "appamattova careyya kammaṭṭhānaṁ avijahantoti vuttaṁ hoti.",
  "atk-s0508a212:1227_0": "Saritvā pubbake yogī,",
  "atk-s0508a212:1227_1": "tesaṁ vattamanussaranti purimake yoge bhāvanāya yuttatāya yogī āraddhavipassake saritvā tesaṁ vattaṁ",
  "atk-s0508a212:1227_2": "āgamānusārena sammāpaṭipattibhāvanāvidhiṁ anussaranto dhuranikkhepaṁ akatvā yathāpaṭipajjanto.",
  "atk-s0508a212:1227_3": "Kiñcāpi pacchimo kāloti yadipāyaṁ atītasatthuko carimo kālo,",
  "atk-s0508a212:1227_4": "tathāpi yathādhammameva paṭipajjanto vipassanaṁ ussukkāpento phuseyya amataṁ padaṁ nibbānaṁ adhigaccheyya.",
  "atk-s0508a212:1228_0": "Idaṁ vatvāti,",
  "atk-s0508a212:1228_1": "yathādassitaṁ saṁkilesavodānesu imaṁ paṭipattividhiṁ kathetvā.",
  "atk-s0508a212:1228_2": "Ayañca osānagāthā saṅgītikārehi therassa parinibbānaṁ pakāsetuṁ vuttāti veditabbā.",
  "atk-s0508a212:1229_0": "Pārāpariyattheragāthāvaṇṇanā niṭṭhitā.",
  "atk-s0508a212:1230_0": "Vīsatinipātavaṇṇanā niṭṭhitā."
}